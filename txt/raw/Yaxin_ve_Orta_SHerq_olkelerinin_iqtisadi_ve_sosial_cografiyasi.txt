HƏBİBƏ SOLTANOVA, CABİR MƏMMƏDOV 
 
 
 
 
 
 
 
 
YAXIN VƏ ORTA ŞƏRQ 
ÖLKƏLƏRİNİN 
İQTİSADİ VƏ SOSİAL 
COĞRAFİYASI 
 
(Dərslik) 
 
 
 
Azərbaycan Respublikası Təhsil 
Nazirliyinin 29.03.2008-ci il 
tarixli 353 saylı əmri ilə dərslik 
kimi təsdiq edilmişdir. 
 
 
 
 
 
 
 
«Bakı Universiteti»   
nəşriyyatı 
2008 
 2
Rəycilər: 
BDU-nun iqtisadi coğrafiya kafedrasının professoru, 
c.e.d. İsmayılov Ç.N. 
AMEA-nın Coğrafiya İnstitutunun iqtisadi və sosial coğrafiya 
şöbəsinin müdiri, c.e.n. Paşayev N. 
 
 
 Soltanova H.B., Məmmədov C.A. «Yaxın və Orta Şərq 
ölkələrinin iqtisadi və sosial coğrafiyası» (dərslik). Bakı: «Bakı 
Universiteti» nəşriyyatı, 2008, 304 səh.  
  
Ana dilimizdə ilk dəfə çap olunan bu dərslikdə tələbələri vətənimizə həm 
coğrafi, həm də tarixi keçmiş baxımından çox yaxın olan ölkələr ilə yaxından tanış 
etmək məqsədi güdür. Üç hissədən ibarət olan kitabın birinci hissəsi Yaxın və Orta 
Şərq regionu barədə təbii, iqtisadi, tarixi məlumatlara həsr olunmuşdur. İkinci hissə 
Yaxın Şərq (16 dövlət), üçüncü hissə isə Orta Şərq dövlətlərinin (2 dövlət) icmalına 
həsr olunmuşdur. Kitabın sonunda əlavələr hissəsində region dövlətlərinin bəzi 
sosial, iqtisadi və siyasi göstəricilərini özündə əks etdirən cədvəllər verilmişdir. 
Uzun illər bu regionun tədrisi və tədqiqi ilə məşğul olan müəlliflər müəyyən 
dövrlərdə regionun bəzi ölkələrində işləmiş, elmi məzuniyyətlərdə olmuş və elmi 
məruzələrlə çıxış etmişlər. 
Kitabın bu qəbildən olan digər dərsliklərdən fərqi ondadır ki, coğrafiyada 
qəbul olunmuş ənənəvi ardıcıllığa riayət olunmaqla regionun və onun ayrı-ayrı 
ölkələrinin iqtisadi coğrafi səciyyəsi ilə yanaşı siyasi coğrafi səciyyəsi də verilir. 
Başqa sözlə, oxucu dövlət barədə iqtisadi-coğrafi məlumat əldə etməklə yanaşı, 
həmin dövlətin qısa tarixi, müasir idarəolunma sistemi, yürütdüyü xarici siyasət, 
iştirak etdiyi regional təşkilatlar və Azərbaycan Respublikası ilə münasibətlərindən 
də konkret məlumat əldə edə bilər. 
Dərslikdən coğrafiya, tarix, beynəlxalq münasibətlər, regionşünaslıq və 
diplomatiya sahəsində ixtisaslaşan bakalavr və magistr pilləsinin tələbələri istifadə 
edə bilər. Regionşünaslıqla maraqlanan geniş oxucu kütləsi üçün də bu kitab faydalı 
sayılır. 
 
 
2008019
01907658
131805010000
−−
−−
−
)(M
S  
 
 
 
© «Bakı Universiteti» nəşriyyatı, 2008 
 3 
Müəlliflərdən 
 
Yaşadığımız keşməkeşli dünyanın çox əlverişli geosiyasi və 
hərbi strateji mövqeyində yerləşən Yaxın və Orta Şərq regionu XX 
əsrin əvvəllərindən, yəni böyük ehtiyatları olan neft yataqlarının 
kəşfindən sonra beynəlxalq aləmin siyasi və iqtisadi həyatında 
mühüm əhəmiyyət kəsb etməyə başlamışdır. 
Üç qitənin «yol ayrıcında» qərarlaşmış qədim tarix və 
sivilizasiyaya malik olan bu region həmişə Qərb dövlətlərinin maraq 
dairəsində olmuş və indi də olmaqdadır. Kimi bu dövlətlərin əlverişli 
coğrafi və hərbi strateji mövqeyinə görə, kimi sərvətlərinin 
bolluğuna, kimi dünyəvi dinlərin (buddizm istisna olmaqla) yarandığı 
məkan olmağına görə, kimi bu regiondan keçən beynəlxalq 
kommunikasiya sistemlərinə görə bu regiondan pay umur. 
Azərbaycan xalqını bu region ilə bağlayan cəhətlər də az deyil. 
Ümumi və oxşar tarixi keçmiş, mənəvi, dini və adət-ənənə yaxınlığı 
hələ qədimdən azərbaycanlıları bu regionu tədqiq etməyə sövq 
etmişdir. Məşhur səyyah və mütəfəkkirlərimizin region ölkələrinə 
etdiyi səfərlər, gördüklərini və eşitdiklərini qələmə almaları indi də 
öz əhəmiyyətini itirməmişdir. 
 Regionu tədqiq edən mütəxəssisələrin ümumi fikri belədir ki, o 
dünyanın çox təzadlı bir məkanıdır. Siyasətşünaslar onu hər an 
«partlamaq» təhlükəsi olan «barıt çəlləyi»nə bənzədirlər (bu günlərdə 
bu oxşarlıq özünü qabarıq şəkildə büruzə verir). İqtisadçılar onu 
«dünyanın neft anbarlarına bənzədirlər», o da qeyd olunmalıdır ki, 
region ölkələri təbii sərvətlərin bolluğuna, sosial-iqtisadi və mədəni 
infrastrukturuna, siyasi idarəetmə qurluşuna görə bir-birindən çox 
fərqlənir. Burada Bəhreyn, Qətər və Kipr kimi kiçik dövlətlərlə yanaşı 
Səudiyyə Ərəbistanı, Misir, İran və Türkiyə kimi böyük əraziyə malik 
dövlətlər də mövcuddur. Ölkələr dövlət quruluşuna görə bir-birindən 
kəskin fərqlənirlər. Mütləq və konstitusiyalı monarxiyalar, demokratik 
respublikalar ilə yanaşı, İslam respublikaları, sultanlıq və əmirliklər 
eyni məkandadırlar. 
 Neft çıxaran dövlətlərlə yanaşı, İsrail, Turkiyə və Kiprdə 
adambaşına düşən milli gəlir inkişaf etmiş ölkələrdə adambaşına 
düşən milli gəlirə yaxınlaşsa da, Əfqanıstan, Yəmən onlarla mü-
qayisədə sox geridədir. Bundan başqa regiondaxili əlaqələr 
konstruktiv əməkdaşlığa deyil, qarşılıqlı ittihamlara və barışmaz 
 4
mövqelərə meyillidir. 
Azərbaycan Respublikasında Yaxın və Orta Şərq digər xarici 
regionlarla müqayisədə yaxşı tədqiq olunmuşdur. Bu sahədə 
dilçilərin, ədəbiyyatçıların və tarixçilərin rolu danılmazdır. Son 
illərdə region ölkələrinin coğrafi cəhətlərinin öyrənilməsinə də diqqət 
artırılmışdır. Amma indiyə qədər coğrafi baxımdan regionun bütöv 
şəkildə kitabı işıq üzü görməyib. Biz bu çətin işi öz üzərimizə 
götürməyi qərara aldıq. Buna səbəb olan amillər isə o idi ki, birimiz 
regionun bir ölkəsi ilə əlaqədar namizədlik dissertasiyasını yerinə 
yetirmiş, digərimiz uzun illər regionun bir ölkəsində dərs demişdik. 
Bundan əlavə hər ikimiz region ölkələrinin coğrafiyasına dair ilk 
tədris proqramlarının, dərsliklərin və dərs vəsaitlərinin müəllifləri 
olmuşuq. 
Üç hissədən ibarət olan dərslik xarici ölkələrdə və ölkəmizdə 
nəşr olunan ən yeni məlumatlar əsasında yazılmışdır. Birinci hissədə 
region barədə ümumi coğrafi məlumat öz əksini tapmışdır. İkinci hissə 
Yaxın Şərq, üçüncü hissə isə Orta Şərq ölkələrəinə həsr olunmuşdur. 
Kitabın sonunda region dövlətləri barədə bəzi sosial-iqtisadi 
göstəricilərini əks etdirən xüsusi cədvəllər verilmişdir. 
Müəlliflər Respublika Xarici İşlər Nazirliyinin müşavirləri 
tərəfindən tərtib olunmuş «Neydər Əliyev və Şərq» adlı altı cildlik 
kitabından (Bakı, 2003-2005), BMT-nin İnsan İnkişafının Proqramı 
(PROON), insan potensialının inkişafına dair nəşr etdirdiyi xüsusi 
statistik məlumatlardan, ABŞ-da nəşr olunan «The World Almanac» 
məcmuəsindən, Ə.Həsənovun «Müasir beynəlxalq münasibətlər və 
Azərbaycanın xarici siyasəti» (Bakı, 2005), eləcə də müəlliflərin 
regionun ayrı-ayrı dövlətlərinə dair nəşr etdikləri dərslik, 
monoqrafiya və elmi məqalələrindən, internet saytları və digər 
köməkçi mənbələrdən faydalanmışdır. 
Dövri nəşr olunan jurnallardan «Мировая Економика и Меж-
дународное Отношение», «Эхо планеты», «Азии и Африка сего-
дня», «Dirçəliş-XXI əsr», regiona və ölkələrə dair verilən 
məlumatlardan istifadə edilmişdir. 
Dərsliyə dair qeyd və təkliflərinizi Bakı Dövlət Universitetinin 
«Xarici ölkələrin siyasi iqtisadi coğrafiyası və turizm» kafedrasına 
göndərən həmkarlarımıza qabaqcadan təşəkkürümüzü bildiririk. 
  
 5 
I HİSSƏ 
 
YAXIN VƏ ORTA ŞƏRQ REGİONU BARƏDƏ 
ÜMUMİ MƏLUMAT 
 
1.1. Regionun geosiyasi mövqeyi və təbiəti 
 
Asiyanın qərbində yerləşmiş Yaxın və Orta Şərq regionuna 
Bəhreyn, Birləşmiş Ərəb Əmirlikləri, Qətər, Əfqanıstan, Ürdün, İraq, 
İran, İsrail, Yəmən, Kipr, Küveyt, Livan, Misir, Oman, Səudiyyə 
Ərəbistanı, Suriya, Türkiyə və hələ müstəqil dövlət kimi tam 
formalaşmamış Fələstin daxildir. İran və Əfqanıstan Orta Şərqə, 
digər dövlətlər isə Yaxın Şərqə aid edilir. Regional bölgü, həmçinin 
regionun adı şərtidir və müxtəlif müəlliflər tərəfindən müxtəlif 
şəkildə dəyişdirilir*. 
Geosiyasi, mədəni və coğrafi termin olan Yaxın və Orta Şərq 
ingilis dilində də bu anlayışı ilk dəfə ABŞ dəniz donanmasının 
admiralı olmuş, politoloq Alfred Mehen (1840-1914) tərəfindən 
işlədilmişdir. On səkkiz dövlətin (o cümlədən, 13 ərəb dövlətinin) 
daxil olduğu Yaxın və Orta Şərq regionunun ərazisi 7,3 mln. kv.km, 
əhalisi 350,0 mln. nəfərdir (əlavə 1). 
Yaxın və Orta Şərqin dünya mədəniyyəti, siyasəti və 
iqtisadiyyatında mühüm rol oynaması onun geosiyasi mövqeyinin üs-
tünlüyü, maye yanacağı sərvətlərilə zəngin olması ilə izah olunur. 
Regionun geosiyasi mövqeyi. Yaxın və Orta Şərq regionu üç 
qitə – Asiya, Avropa, Afrika və iki okean hövzəsinin qovşağında 
yerləşir. Enlik istiqamətində 4400 km (Pamir dağlarından Aralıq 
dənizindəki İmroz adasınadək), meridian boyu 3300 km (Qara 
dənizdəki Sinop burnundan Bab-əl-Məndəb boğazınadək) məsafədə 
                                      
* Bəzi mənbələrə görə Yaxın və Orta Şərq regionu Misir və Sudan istisna 
edilməklə Cənub – Qərbi Asiya; Kipr, Misir, Sudan istisna edilməklə Ön 
Asiya; Levant (bura Yaxın Şərq dövlətləri və bəzi hallarda Balkan 
yarımadasının cənubu aid edilir) adlandırılır.  
Misirdən Şərqə doğru ərəblərin yaşadıqları ölkələr – Bəhreyn, BƏƏ, 
Qətər, Ürdün, İraq, Yəmən, Küveyt, Livan, Oman, Səudiyyə Ərəbistanı, 
Suriya, Fələstin Məşriq dövlətləridir. 
 6
uzanır. Yaxın və Orta Şərq regionunun Aralıq, Xəzər, Qara və 
Qırmızı dənizlərə çıxışı vardır. Bu isə bir tərəfdən onun Cənubi 
Qafqaz bölgəsinə, Rusiyanın daxili rayonlarına təsirinin artmasına 
imkan yaradır, digər tərəfdən regionu Rusiyanın geosiyasi marağının 
«hədəfinə» çevirir. 
Mesopotamiya ilə Misir arasında quru tranzit keçid əlverişli 
coğrafi mövqeyə malik olan sahədir. Bu sahə Anadolu yaylası və 
Fərat çayının orta axınından Sinayadək uzanan dağlararası dərələr və 
dağ ətəklərini əhatə edir. Üç qitə arasındakı regionun vasitəçilik rolu 
«Bərəkətli Aypara» adlanan bu sahədə daha qabarıq nəzərə çarpır. 
Dünyanın qədim vasitəçilik – ticarət mədəniyyəti (Finikiya) məhz 
burada meydana gəlmişdir. Finikiyalıların ticarət-vasitəçilik və 
sələmçilik fəaliyyətindəki məharətini sonralar Fələstində 
məskunlaşmış yəhudilər, levantlılar əxs etmişlər. Coğrafi mövqeyin 
əlverişliliyi səbəbindən baş verən müharibələr bu bölgənin sakinlərini 
dünyanın digər regionlarına «dərbədər» etmiş, iki əsas qüvvə – 
yəhudi və ərəb diasporu yaranmışdır. 
Region təbiətinin xüsusiyyətləri. Təbii landşaftın müxtəlifli-
yinə görə Yaxın və Orta Şərq regionu bir neçə hissədən ibarətdir. 
Təbii rayon əmələ gətirən areallar – Nil vadisi, Dəclə və Fərat 
çaylararası* allüvial düzənliyidir. Bu iki massiv qədim suvarma 
əkinçiliyinin mövcud olduğu sivilizasiya mərkəzləridir. Hər iki 
massiv nisbətən çətin keçilən təbii maneələrlə əhatələnir. 
Mesopotamiya şimaldan və şərqdən Anadolu və İran yaylalarının 
çıxıntıları ilə əhatə olunmuşdur. Nil vadisini Məğrib** bölgəsindən 
məskunlaşmamış Liviya səhrası ayırır. Nil vadisi və Mesopotamiya 
arasında birbaşa əlaqələrin yaranmasına maneçilik törədən səthi 
qızmar günəşdən qarsalanmış Ərəbistan səhraları yerləşir. Nil vadisi 
və Mesopotamiya yalnız şimalda qədimdən becərilən və nisbətən 
əhalisi sıx olan nalabənzər zolaqla birləşir. Bu zolaq Bərəkətli 
Aypara adlanır. 
Bərəkətli Aypara, Anadolu yaylası və Fərat çayının orta 
axınından Sinay yarımadasınadək uzanan dağlararası dərələr və dağ 
yamaclarını əhatə edir. 
                                      
* Çaylararası düzənlik Mesopotamiya adı ilə də məlumdur. Mesopotamiya 
yunan sözüdür. «Mezos» - orta, mərkəz «potamos» - çay deməkdir. 
** Məğrib (ərəbcə günbatan) qərb mənasını bildirir. Məğrib ölkələrinə 
Mərakeş, Əlcəzair, Tunis, Mavritaniya, Qərbi Səhra və bəzən Liviya aid edilir. 
 7 
Yaxın və Orta Şərq regionu təbiətinin mühüm xüsüsiyyəti 
səhra (Rub-əl-Xali, Böyük Nəfud, Kiçik Nəfud, Dəşt-e Kəvir, Dəşt-e 
Lut, Dəşt-e Naümid, Dəşt-e Mərğ və b.) landşaftının üstünlüyüdür. 
Landşaftın yeksənəqliyi əhalinin məskunlaşması və təsərrüfatın 
formalaşmasına təsir etmişdir. Şəhər həyatı hələ qədimdən sahil boyu 
bölgələrdə, xüsusilə qərbdə cəmlənmişdir. Cənubda isə rütubətlə 
nisbətən yaxşı təmin olunan Yəməndə əhali sıxdır. Köçəri və 
yarımköçəri heyvandarlıq, suvarma əkinçiliyi region ölkələri əhalisinin 
tarixən ənənəvi məşğuliyyət sahələri olmuşdur. 
 Faydalı qazıntıları. Yaxın və Orta Şərq neft və təbii qazla 
zəngindir. Regionda aşkar olunmuş neft ehtiyatı 100 mlrd. tondur. 
Dünya neft ehtiyatının (156,7 mlrd. ton) 64 faizi, neft istehsalatının 
(3,1 mlrd. ton) 29,6 faizi Yaxın və Orta Şərq regionunun payına 
düşür. Regionda 500 mln. ton neft çıxarılmışdır. Region daxilində 
İran körfəzi neft-qaz hövzəsi, xüsusilə seçilir (cədvəl 1). 
 
Cədvəl 1 
İran körfəzi hövzəsinin nəhəng və nadir neft yataqları* (2005-ci 
il) 
Yataqlar Ölkə 
İlkin 
ehtiyat 
mlrd. ton 
Yataqlar Ölkə 
İlkin 
ehtiyat 
mlrd. ton 
Havar S.Ərəbistanı 11,9 Bibi – Hakimə İran 1,1 
Ağa–Cari İran 10,0 Zubayr İran 1,0 
Böyük 
Bürhan Küveyt 9,3 Dəmmam S.Ərəbistanı 0,8 
Səfaniyə S.Ərəbistanı 3,5 Berri S.Ərəbistanı 0,8 
Kərkük İraq 3,0 Husaniyə S.Ərəbistanı 0,8 
Rumeyla İraq 2,8 Abu –Hədriyə S.Ərəbistanı 0,8 
Raudatayn Küveyt 2,0 Vəfra Küveyt 0,7 
Abkayk S.Ərəbistanı 1,6 Murban BƏƏ 0,6 
Qoçsaran İran 1,5 Duhan Qətər 0,6 
Marun İran 1,4 Məscide –Soleyman İran 0,5 
Fereydun– İran, 1,3 Bu – Həza BƏƏ 0,5 
                                      
* Neft geologiyası sahəsindəki mütəxəssislər ehtiyatı 500-1000 mln. ton 
olan yataqları nəhəng, 1 mlrd. tondan artıq olanları nadir yataqlar adlandırır. 
 8
Mərcan S.Ərəbistanı 
Əhvaz İran 1,2    
Katif S.Ərəbistanı 1,2    
XX əsrin 70-ci illərinədək region dövlətlərində neft istehsalına 
Qərb dövlətlərinin iri şirkətləri nəzarət edirdi. 1973-cü ildə neft 
çıxaran dövlətlər OPEK* çərçivəsi daxilində fəaliyyət göstərərək 
beynəlxalq şirkətlər mübarizədə öz maraqlarını qorumaq məqsədilə 
neftin qiymətini bir neçə dəfə qaldırır. 
Satılan neftə qiymət qoyulması, neft satışından gəlirin yük-
səldilməsi sahəsində neft ixrac edən ölkələrin marağının birgə mü-
dafiəsinə qulluq edən OPEK ölkələri arasında narazılıqlar da olur. 
Ötən əsrin 80-ci illərində üzv dövlətlərdən İraq, Küveyt, BƏƏ 
arasında baş verən narazılıq gərginləşərək 1990-cı ildə «Səhrada 
fırtına» əməliyyatınadək böyüyür. İraq OPEK üzvü olan qonşu 
dövlətləri neftin satışında bu təşkilat tərəfindən təyin edilmiş həddi 
qaldırdıqları və nefti aşağı qiymətə satdıqları üçün təqsirləndirir. 
İqtisadiyyatını «neft dolları» hesabına dirçəltmək istəyən İraq üçün 
bu sərfəli deyildi. Digər tərəfdən Küveyt gizli yolla İraqın Rumeyla 
yatağından neft çıxarmaqda günahlandırılır. Nəticədə 1990-cı il 
avqustun 1-də İraq Küveyti işğal edir. Ölkənin 7 ay müddətində 
işğalı dünya bazarında neftin qiymətinin dəyişilməsinə səbəb olur. 
İraq ordusu Küveytə soxulmazdan əvvəl neftin 1 tonu 130-140 dolar, 
Küveyt işğal edildikdə 220, daha sonra 250-280 dollar təşkil edirdi. 
«Səhrada fırtına» əməliyyatına başlanılması ilə bu, 220 dollara, 
qələbədən sonra 130-140 dollara enmişdi. Qeyd edək ki, 2007-ci ildə 
neftin qiyməti çox qeyri-stabil olmuşdur. 
Yaxın Şərqdə neft çıxaran xarici şirkətlər üzərində milli 
nəzarətin yaradılması region xalqlarının həyatında mühüm tarixi 
hadisə kimi qiymətləndirilə bilər. Nəticədə İraq hökuməti ölkədə neft 
çıxarılması, emalı və ixracını tam milliləşdirdi, Səudiyyə Ərəbistanı, 
Küveyt, Qətər, BƏƏ, Oman, Bəhreyn xarici neft şirkətlərinin 
ölkədəki fəaliyyətini xeyli zəiflətdi. Yaxın və Orta Şərqdə təbii qaz 
                                      
* OPEK – 1960-cı ildə İraq, İran, Küveyt, Səudiyyə Ərəbistanı və Vene-
suelanın təşəbbüsü ilə neft ixrac edən dövlətlərin maraqlarının birgə 
müdafiəsi məqsədilə yaradılmışdır. Sonralar təşkilata Əlcəzair, Qabon, 
İndoneziya, Liviya, Nigeriya, Ekvador, BƏƏ, Qətər daxil olmuşdur. İqa-
mətgahı Vyana (Avstriya) şəhərindədir. 
 9 
ehtiyatı (71,7 trilyon kub m.) da çoxdur. Dünya qaz ehtiyatının 
(175,8 trilyon kub m.) 40,8, istehsalının 9,8 faizi bu regionun payına 
düşür. 
Yaxın və Orta Şərqdə xromit, dəmir filizi, mis, qurğuşun, 
manqan, sink, molibden, sürmə, boksit, təbii kükürd, kalium və xörək 
duzu, tikinti materialları yataqları aşkar edilmişdir. Bu faydalı 
sərvətlərin bəzilərinə görə region dövlətləri dünya bazarında mühüm 
yer tutur. Məsələn, Türkiyə xromit ehtiyatlarına görə dünyada 
dördüncü (Zimbabve, CAR, Filippindən sonra) yerdədir. İsrail və 
Ürdün kalium duzu ehtiyatı ilə zəngindir. İraq və Suriyada zəngin 
fosforit yataqları vardır. 
Yaxın və Orta Şərq regionu aqroiqlim sərvətlərilə də zəngindir. 
Təbiət buraya bol istilik və günəş işığı, regionun əksər dövlətləri 
üçün həyati əhəmiyyətə malik olan zəngin yeraltı su sərvəti bəxş 
etmişdir. 
Region dövlətləri tropik və subtropik qurşaqda yerləşir. 
Ərazisinin genişliyi, relyefin müxtəlifliyi, hava kütlələrinin 
sirkulyasiyası regionda istilik və rütubətin kəskin fərqinə səbəb 
olmuşdur. Türkiyənin Aralıq və Egey dənizləri sahillərində isti yayı, 
yağmurlu qışı ilə səciyyələnən Aralıq dənizi iqlimi regionun qərbi və 
cənubu istiqamətində quru tropik iqlimlə əvəz olunur. Yalnız 
Ərəbistan yarımadasının ucqar cənub-qərbi musson küləklərinin 
təsirinə məruz qaldığından nisbətən çox rütubət alır. Regionda və 
həmçinin ayrı-ayrı ölkələrdə yağıntı və temperatur fərqi mövcuddur. 
Məsələn, İranın şimalına Xəzər dənizi sahillərinə il ərzində 2000 mm 
yağıntı düşdüyü halda, ölkənin səhra rayonlarına illərlə yağıntı 
düşmür. 
Türkiyənin mərkəzi əyalətlərində yanvarın orta temperaturu 
0°C, iyulunku 23°C təşkil edir. Ərəbistan yarımadasının düzən sahil 
əyalətlərində, Aralıq dənizi sahillərində mülayim qış temperaturu 
hakimdir: Səudiyyə Ərəbistanının qərb hissəsində - Ciddədə yanvarın 
orta temperaturu 24°C, iyulunku isə 31°C-dir. Ərəbistan yarımadası, 
İran, İraq və Misirin daxili əyalətlərində yayda çox yüksək 
temperatur ( 45°C-dən artıq ) mövcud olur. 
İqlim şəraiti kənd təsərrüfatının yerləşdirilməsinə, əkinə yararlı 
sahələrdən səmərəli istifadə olunmasına, aqrar istehsalın sahəvi 
strukturuna təsir göstərir. Bu baxımdan mülayim qurşaq böl-
gələrindən fərqli olaraq Yaxın və Orta Şərq termik sərvətlərlə yaxşı 
 10
təmin olunduğundan eyni ərazidən il ərzində 2-3 dəfə məhsul 
götürmək imkanlarına malikdir. Aqroiqlim amillərdən ərazinin 
rütubətlə yaxşı təmin olunmaması mühüm xüsusiyyətlərdəndir. 
Türkiyənin sahillərinə, Levant ölkələrinə yağıntı ilin əsasən qış 
fəslində düşür. Lakin qışın isti keçməsi bu ərazilərdə həm taxıl, həm 
də tropik bitkiləri (şəkər qamışı, xurma və b.) becərilməsinə imkan 
verir. 
Regionun müasir iqlim şəraiti onun ərazisinin xeyli hissəsini 
əhatə edən səhra və yarımsəhralarda çay şəbəkəsinin inkişafı üçün 
yararsızdır. Lakin burada uzunluğu 100 km-lə olan quru çay dərələri 
– uedlər(vadi) vardır ki, bunlar güclü yağışlardan sonra belə suyunu 
hövzəyə çatdıra bilməyib, səhranın qumları arasında itib-batır. Yaxın 
və Orta Şərq ölkələri yerüstü axınlarla zəngin olmasalar da, Nil, 
Dəclə, Fərat, Araz, Səfidrud, Harun regionun mühüm çayları hesab 
edilir. 
İsrailin şimalında İordan çayı ilə qidalanan Qaliley dənizi 
(Tiberiad gölü) ölkədə yeganə şirin su mənbəyidir. Yerüstü axından 
məhrum olan ərazilər yeraltı sularla zəngindir. Dağətəyi rayonlarda 
yeraltı sular Yaxın və Orta Şərq regionunda ənənəvi sayılan 
kanallarla (kəhrizlərlə) səthə çıxarılır. Yeraltı suların dərin quyular 
qazaraq səthə çıxarıldığı ərazilər də çoxdur. Uedlər və yeraltı suların 
səthə çıxdığı səhralarda vahələr (oazis) mövcuddur. 
Su ehtiyatlarının məhdud olması, içməli su qıtlığı, suvarma və 
su enerji mənbələrinin kasadlığı regionun bir sıra ölkələrində daha 
kəskindir. İçməli su problemi Küveyt, BƏƏ, Səudiyyə Ərəbistanında 
təmizləyici qurğular tikilməklə həll edilsə də, region dövlətlərinin 
böyük əksəriyyəti bu problemin həlli yollarını hələ də axtarır. 
Regiondakı siyasi münaqişələr su sərvətləri üzərində 
nəzarətdən də kənarda qalmamışdır. 1967-ci ildə İsrail İordan çayının 
Qərb sahilini və 1982-ci ildə Livanın cənubunu zəbt etdikdən sonra 
İordan çayının yuxarı axını, Qaliley dənizi, Litani və Baniyas 
çaylarına nəzarəti də ələ keçirir. Digər tərəfdən İsrail hökuməti 
buraya köçmüş yahudilərə Qərb sahildə yeni su quyuları qazımağa 
icazə verdiyi halda, bunu fələstinlilərə qadağa edirdi. Ərəblər və 
yəhudilər arasında hər hansı bir sülh müqaviləsi su təchizatına 
nəzarət problemi ilə də üzləşir. 
Fərat çayından istifadə olunmasında da mübahisəli məsələlər 
vardır. Türkiyə, Suriya və İraq ərazisindən axan Fərat çayından bu 3 
 11 
ölkə irriqasiya və enerji məqsədləri üçün istifadə edir. 1984-cü ildə 
su təsərrüfatının inkişafı layihəsinin həyata keçirilməsi məqsədilə 
Türkiyə tərəfindən Fərat üzərində 2 bənd inşa edildi. Bu, Suriya 
ərazisində axının azalmasına səbəb oldu. Suriyada bəndin tikilməsi 
isə öz növbəsində İraqın su təchizatında «əngəlliklər» yaratdı, bu ilk 
növbədə ölkənin kənd təsərrüfatına mənfi təsir göstərdi və 1975-ci 
ildə İraq və Suriya arasında kəskin münaqişəyə səbəb oldu. 
  
 
1.2. Regionun qısa tarixi və çağdaş siyasi problemləri 
 
Yaxın və Orta Şərq dünyanın qədim mədəniyyət ocaqlarından 
biridir. Hələ eramızdan əvvəl IX-VIII minilliklərdə Fələstində 
heyvandarlıq və əkinçiliklə məşğul olmağa başlamışlar. 
Mesopotamiya, İran və Misirdə IV-III minilliklərdə suvarma 
sistemləri yaradılmışıdr. Kiçik Asiya, Şimali Mesopotamiya və 
regionun digər rayonlarında qədim metallurgiya ocaqları aşkar 
edilmişdir. Eramızdan əvvəl IV-I minilliklərdə Yaxın və Orta Şərqdə 
quldarlıq dövlətləri yaranır: Mesopotamiyada qədim Babil çarlığı, 
Qərbi İranda Elam, Kiçik Asiyada Hett, Misirdə Nom, Aşağı və 
Yuxarı Misir padşahlıqları, Levantda finikiyalıların şəhər-dövlətləri, 
Ərəbistanın cənub-qərbində Main, Səba, Ermənistan yaylasında 
Urartu dövlətləri və b. 
Yaxın və Orta Şərq dövlətləri orta yüzilliklərin mədəni hə-
yatında mühüm rol oynamışlar. Belə ki, Ərəb Xilafətininin yaranması 
ilə elm, texnika, incəsənət inkişaf etmiş, Avropa xalqları ərəb, İslam 
mədəniyyətinin təsirinə məruz qalmışdır. Uzun müddət 
sivilizasiyanın dayağı kimi inkişaf edən Yaxın və Orta Şərq ölkələri 
orta yüzilliklərin sonunda zəifləməyə başlayır. Buna səbəb bir 
tərəfdən köçəri tayfalarının dağıdıcı hücumları, digər tərəfdən Qərb 
dövlətlərinin təcavüzkar siyasəti idi ki, bunun da nəticəsində region 
dövlətləri müstəmləkə və yarımmüstəmləkələrə çevrilmişlər. 
Osmanlı-Türk imperiyasının yaranması nəticəsində Aralıq 
dənizinin şərqində «hərbi-siyasi sədd» formalaşır. Avropa və Asiya 
arasında yeni yolun kəşfi Məşriq dövlətlərini dünya iqtisadi magistral 
əlaqələrdən kənarda qoyur. 
XIX yüzillikdə Qərbdəki texniki tərəqqi Osmanlı – Türk 
imperiyasının zəifləməsinə səbəb olur və imperiya Avropanın 
 12
qüdrətli ölkələrindən asılı vəziyyətə düşür. Avropa dövlətləri «Yaxın 
Şərq səddini» həm siyasi, həm də təbii-coğrafi cəhətdən keçməyə nail 
olur. Aralıq dənizinin şərqində yerləşmiş Yaxın və Orta Şərq 
çıxılmaz vəziyyətdə çox qala bilməzdi. XIX yüzilliyin ortalarında 
Fransa diplomatı mühəndis Ferdinand Lesseps Misir və Türkiyə 
hökumətlərindən Aralıq dənizini Qırmızı dənizlə birləşdirəcək 
kanalın tikintisi üçün imtiyaz alır. On ildən artıq davam edən tikinti 
1869-cu ildə başa çatır və həmin ilin 17 noyabr tarixində gəmiçilik 
üçün açılır. 
Kanalın açılması ilə həm də dünya yəhudilərinin Fələstinə 
qayıtması hərəkatı güclənir. 1948-ci ildə İsrail dövlətinin yaranması 
regionda siyasi vəziyyəti gərginləşdirdiyindən Yaxın və Orta Şərq 
dünya dövlətlərinin bu regionu zəbt etməsi üçün daimi geosiyasi 
yarış meydanına çevrilir. 
Münaqişələrin «sıxlığına» görə Yaxın və Orta Şərq dünyada 
yeganə regiondur və təsadufi deyil ki, onu həmişə partlamağa hazır 
olan «barıt çəlləyinə» bənzədirlər. Münaqişələrin ucbatından region 
dövlətləri əlverişli coğrafi mövqelərindən, gəlir imkanlarından lazımi 
səviyyədə istifadə edə bilmir. 
Fələstin problemi yeni mərhələdə. Yaxın Şərqdə Fələstin 
Mandatlığı ərazisində Ərəb və Yəhudi dövlətinin yaradılması BMT-
nin Baş Məclisinin 1947-ci il 29 noyabr tarixli qərarı ilə 
qanuniləşdirilir.1948-ci il mayın 15-də Fələstin torpağının bir 
hissəsində İsrail dövləti yaranır. 
Fələstin ərəbləri BMT Baş Məclisinin bu qərarını qəbul etmir. 
Fələstin xalqı azadlığı uğrunda 50 ildən artıq müddətdə İsrail 
təcavüzünə qarşı siyasi və silahlı mübarizə aparır. Nəhayət, 1988-ci il 
noyabrın 15-də Əlcəzair şəhərində Fələstin Milli Şurasının 19-cu 
sessiyasında qəbul edilmiş siyasi bəyannamədə Fələstin dövlətinin 
yaradılması elan edilir. O cümlədən, Qüdsün (Yerusəlimin) şərq 
hissəsi daxil olmaqla 1967-ci ildə işğal olunmuş bütün fələstin və 
ərəb torpaqlarını İsrailin tərk etməsi, o müddətdə İsrail tərəfindən 
salınmış yaşayış məskənlərinin dağıdılması tələbi irəli sürülür. 
Beləliklə, fələstinliləriin yaratmağa çalışdıqları dövlətin coğrafi 
sərhədləri İordan çayının Qərb sahili (sahəsi 5879 kv.km), Qəzza 
bölməsi (sahəsi 378 kv.km), həmçinin paytaxt – Şərqi Qüdsü əhatə 
edir. Həmin vaxt bu ərazilərdə 2,8 milyon fələstinli ərəb (İordan 
çayının Qərb sahilində – 1,5 mln.-dan artıq, Qəzza bölməsində – 1 
 13 
mln., Şərqi Qüdsdə – 240 min nəfər) və 100 min İsrail mühaciri 
yaşayırdı. 
1991-ci ildə Fələstin Azadlıq Təşkilatının (FAT) rəhbərliyi 
Yaxın Şərq problemi üzrə Madriddə keçirilmiş konfransda Qərb 
sahildə və Qəzza bölməsində fələstinlilərin yaşamasına icazə 
verildiyini bəyan edir. 
1993-cü ilin sentyabrında Vaşinqtonda Yaxın Şərq sülh 
prosesləri çərçivəsi daxilində İsrail dövləti və Fələstin Azadlıq 
Təşkilatı arasında İordan çayının Qərb sahili və Qəzza bölməsində 
keçid dövrü müddətində Fələstin üçün müvəqqəti özünüidarəni 
nəzərdə tutan bəyannamə imzalanır. Keçid dövrünün 1999-cu ildə 
başa çatdırılması və bu müddət ərzində danışıqlar yolu ilə Fələstin 
ərazisinə tam siyasi status verilməsi göstərilirdi. 1994-cü il may 
Bəyannaməsinə müvafiq olaraq fələstinlilərin Qəzza bölməsi və 
İerixon rayonunda özünüidarə hüququ, 1995-ci ilin sentyabrında 
İordan çayının Qərb sahilində fələstinlilərin muxtariyyat hüquqlarının 
genişləndirilməsi və fələstin torpaqlarında demokratik seçkilər 
aparılması haqda müqavilə imzalanır. 
1996-cı il yanvarın 20-də aparılmış seçkilərdə 88 nəfərdən 
ibarət Fələstin qanunverici şurası (Fələstin Muxtariyyat Şurası) 
seçilir. Bu orqan Fələstinin nəzarəti altında olan rayonlarda müəyyən 
qanunvericilik səlahiyyətlərinə malik idi. Fələstin milli 
muxtariyyətinin başçısı vəzifəsinə Y.Ərəfat seçilir. 
1998-ci il noyabr ayında Uay-Planteyşndə (ABŞ) İsrail-
Fələstin danışıqları baş verir. İsrail tərəfdən İordan çayının Qərb 
sahilində 764 kv. km ərazidən (ərazinin 13 faizi) 3 ay müddətində üç 
mərhələdə qoşunların çıxarılması vəd edilir. Əvəzində Y.Ərəfat 
burada yaşayan yəhudilərin təhlükəsizliyini təmin etməyi vəd edir. 
Fələstin ərazisinə tam status verilənədək danışıqlara mane ola biləcək 
halları qaydaya salmaq nəzərdə tutulur. İsrailin nəzarəti altında olan 
ərəb torpaqlarında tikinti işlərinin saxlanılması, Fələstin Milli Şurası 
tərəfindən isə İsrailə qarşı qərarların ləğv edilməsi nəzərdə tutulur. 
Təəssüflə qeyd etməliyik ki, müqavilənin həyata keçirilməsi İsrail 
tərəfindən əlavə tələblərin irəli sürülməsi ilə bağlı çətinliklərlə 
üzləşir. 
2007-ci ilin noyabr ayının sonlarına yaxın ABŞ prezidenti 
C.Buşun təşəbbüsü ilə Birləşmiş Ştatların Anapolis şəhərində İsrail – 
Fələstin münaqişəsinin çözülməsinə dair Beynəlxaq sülh konfransı 
 14
çağrılır. 40-dan artıq dövlətin iştirak etdiyi bu konfransda İsrail ilə 
Fələstin arasında 60 illik münaqişənin aradan qaldırılması yolları 
geniş müzakirə olunmuş və belə qərara alınmışdır ki, münaqişənin 
çözülməsinə dair İsrail və Fələstin rəhbərliyi mövqeləri arasında 
yaxınlaşma meylləri var. 
Konfransın qərarına əsasən İsrail dövlətinin rəhbərliyi ilə 
Fələstin muxtariyyətinin rəhbərliyi arasında bu problemin həlli üçün 
2008-ci ilin sonlarına qədər danışıqlar aparılmalıdır ki, problem hər iki 
dövlətin mənafelərinə uyğun olaraq tam həll olunsun. 
Kipr problemi. Anadolu türklərinin Kiprə miqrasiyası XVI 
yüzillikdə adanın Osmanlı imperiyası tərəfindən işğalı ilə başlayır. 
Kiprin müxtəlif rayonlarında xristianlarla əhatə olunmuş müsəlman 
kəndləri salınır. Kəndlərdə olduğu kimi şəhərlərdə də türklər 
tərəfindən xüsusi məhəllələr salınır. Yunan dilinin üstünlüyü və 
gündəlik münasibətlərin mövcudluğu şəraitində icmalar bir-birinə 
qaynayıb-qarışmır, bunlar arasında mədəni yaxınlıq baş vermir, 
qarışıq nigaha isə nadir hallarda rast gəlmək olurdu. 
Mədəni və sosial cəhətdən icmaların qapalı yaşaması 
iqtisadiyyata mənfi təsir edirdi. Osmanlı hakimiyyətinin Kiprin 
provaslav əhalisinə etinasız yanaşması və müsəlman hakimlərin 
zorakılığı kiprli yunanların narazılığının mənbəyi olur. 
1821-ci ildə kiprli yunanların türk qaydalarına qarşı silahlı 
mübarizəsi Nikosiya və digər şəhərlərdə xristianların kütləvi qırğını 
ilə yatırılır. Baş keşiş Kiprianos və digər din xadimləri edam edilir. 
1878-ci ildə Kiprə ingilislərin daxil olması ilə etnik-siyasi 
vəziyyət dəyişir. Kiprli türklər hakim mövqelərini itirir, sayca 
onlardan çox (əhalinin təqribən 80 faizi) və iqtisadi cəhətdən güclü 
olan yunan icması ilə müqayisədə azlıq təşkil edən xalqa çevrilir. 
İcmalar arasındakı ziddiyyət onların birləşərək Böyük 
Britaniyaya qarşı mübarizəyə qalxmasına mane olurdu. Hər iki 
icmanın birləşməsinə mane olan səbəblərdən biri də yunanların 
yaşadıqları ərazilərin, o cümlədən, Kiprin Yunanıstana birləşdirilməsi 
(enozis) şüarı oldu. Bu isə kiprli türklərin narahatlığına və onların 
Böyük Britaniya hökumətinə yaxınlaşmasına səbəb olur. 
Kiprin statusunun gec-tez dəyişməsini başa düşən ingilislər 
adada hərbi mövqelərini itirməmək məqsədilə enozis planını qəbul 
etmir. Bu məqsədlə Türkiyə Böyük Britaniya ilə müttəfiq olaraq 
1955-ci ildə rəsmən bildirir ki, Anadolu sahillərindən 60 km aralıqda 
 15 
yerləşmiş Kiprin Yunanıstana birləşdirilməsi Türkiyə dövlətinin 
təhlükəsizliyi baxımından yol verilməzdir. 
Əgər iki dünya müharibəsi arasındakı dövrdə kiprli türk 
liderləri enozis şüarına cavab olaraq adada ingilis hakimiyyətinin 
saxlanılması və ya onun Türkiyəyə qaytarılmasını tələb edirdilərsə, 
İkinci Dünya müharibəsindən sonra onlar adanın bölüşdürülərək 
(taksim) Türkiyə və Yunanıstana birləşdirilməsini irəli sürürlər. Bu 
ideya Türkiyə hökuməti tərəfindən də müdafiə olunurdu. Yunanıstan 
hökuməti və kiprli yunanlar taksim planını rədd etdilər. Ona görə də 
türklər ingilislər tərəfindən onların (türklərin) marağının qorunması 
şərtilə adaya müstəqillik verilməsi ideyasını xoş qarşılayırlar. 
1959-cu ildə Böyük Britaniya, Türkiyə və Yunanıstan 
arasındakı Kiprin gələcək statusu haqda saziş imzalanır. Sürix-
London müqaviləsinə əsasən adada vahid müstəqil Kipr dövlətinin 
yaradılması qərara alınır. Böyük Britaniya, Türkiyə və Yunanıstan 
Kiprin müstəqilliyi, ərazi bütövlüyü və təhlükəsizliyinə zəmanət 
verir. Yunanıstan və Türkiyə adada ordu saxlamaq, Böyük Britaniya 
isə Dekeliya və Akrotiri hərbi bazalarının yerləşdiyi 150 kv. km 
ərazini suverenliyi altında saxlamaq hüququ qazanır. 
Əfsuslar olsun ki, 1959-cu ildə imzalanmış müqavilə adanın 
vahidliyini təmin edə bilmir və onu etnik münaqişə ocağına çevirir. 
1974-cü il iyunun 15-də Kiprin mürtəce qüvvələri Afina hərbi 
xuntasına arxalanaraq adanın Yunanıstana birləşdirilməsi cəhdilə 
dövlət çevrilişi həyata keçirir. Çevrilişdən sonra adada vəziyyət 
gərginləşir. Kiprdə yaşayan türklərin hüquqlarını qorumaq və onları 
müdafiə etmək məqsədilə Türkiyə dövləti adaya ordu çıxarır və onun 
37 faizini zəbt edir. 
Yunanıstan və Türkiyə arasında ziddiyyət yaranır. NATO 
çərçivəsi daxilində Yunanıstan – Türkiyə arasında Cenevrə 
danışıqları baş tutmur. Türkiyə adada hərbi fəaliyyətini genişləndirir. 
1974-cü il avqustun 16-da türk ordusu özünümüdafiə qüvvələri ilə 
birgə ötən əsrin 60-cı illərində nəzərdə tutulan bölgü xəttinə çatır. 
Münaqişə zamanı adanın şimalından cənubuna 200 yunan, 
cənubundan şimala 40 min türk köçməyə məcbur olur. 
1975-ci ilin fevralında kiprli türklər nəzarətləri altında olan 
ərazidə birtərəfli qaydada Kipr Federativ Türk Respublikasının 
(KFTR) yaradılmasını elan edir. Qanunverici məclis və hökumətin 
yaradılması elan olunur, konstitusiya qəbul edilir. Şimalda yaşayan 
 16
yunanlar xarici vətəndaş sayılır. Mülkləri müsadirə edilir. Yunan 
mənşəli adlar (şəhər, küçə, kənd) dəyişdirilir, o cümlədən, 
Nikosiyanın türklərə məxsus yaşayış məhəllələri Levkoşa 
adlandırılır. 
Beynəlxalq cəbhədə mövqeyini möhkəmləndirmək və 
iqtisadiyyatın inkişafı məqsədilə KFTR-nın türk liderləri «İslam 
həmrəyliyindən» istifadə edir.  KFTR İslam Konfransı Təşkilatında 
müşahidəçi statusu alır. Ötən əsrin 80-ci illərinin əvəllərində 
Səudiyyə Ərəbistanının məliki Məhəmməd əl-Feysəl əs Səudun 
təşəbbüsü ilə KFTR-da İslam Bankı və iqtisadiyyatı Beynəlxalq 
İnstitutu, Feysəl adına Kipr İslam Bankı açılır. KFTR ilə Pakistan, 
İran, Ürdün və digər ölkələr arasında münasibətlər yaranır. 
1983-cü ilin iyununda KFTR qanunverici orqanı muxtariyyət 
hüquqları barədə qərar qəbul edir. 1983-cü il noyabrın 15-də Şimali 
Kıbrıs Türk Cümhuriyyəti dövlətinin (Şimali Kipr Türk 
Respublikası) elan olunur. NATO dövlətləri tərəfindən dəstəklənmək 
məqsədilə Şimalda ABŞ hərbi bazasının yerləşdirilməsinə imkan 
yaradılır. 1986-cı ildə Lefkoşada 500 mln. dollar vəsait sərf 
edilməklə ABŞ tərəfi təyyarə limanını inşa etdirir. İqtisadiyyatına 
Türkiyə, ABŞ, Böyük Britaniya, AFR, Danimarka, Səudiyyə 
Ərəbistanı və digər ölkələr sərmayə qoyur. Bu sərmayə mənzil 
tikintisi, yollar çəkilməsinə (Levkoş-Girna), liman inşası (Girnada), 
məscidlərin bərpasına və d. sahələrə sərf edilir*. 
Şimali Kıbrıs Türk Cümhuriyyətinin (ŞKTC) prezidenti 
R.Denkdaşın müxtəlif ölkələrlə iqtisadi və hərbi əməkdaşlığı Kipr 
probleminin həllini mürəkkəbləşdirir.1986-cı ildə Türkiyə ilə ŞKTC 
arasında iqtisadi əməkdaşlıq, 1990-cı ildə pasport nəzarətinin ləğv 
edilməsi və gömrük əlaqələrinin genişləndirilməsi, siyasi və iqtisadi 
sahədə əməkdaşlıq barədə deklarasiya imzalanmışdır. 1997-ci ilin 
iyununda Türkiyə və ŞKTC arasında iqtisadi, maliyyə, müdafiə, 
xarici siyasət və təhlükəsizlik sahələrində inteqrasiya tədbirləri haqda 
müqavilənin imzalanması isə Kipr probleminin həllini daha da 
                                      
* Türkiyə dövlətinin maliyyə yatırımına baxmayaraq, türk icması 
çətinliklərlə rastlaşır, sənaye istehsalı və kapital qoyuluşunun həcmi azalır, 
büdcədə kəsr mövcuddur. Ümumdaxili məhsulun 70 faizi xidmət sahəsi, 7,5 
faizi kənd təsərrüfatı, 13,5 faizi sənaye, 5 faizi turizmin payına düşür. Əmək 
qabiliyyətli əhalinin 10 – 12 faizi işsizdir. 
 17 
dərinləşdirir. 
Azərbaycan Respublikası və ŞKTC arasında münasibətlər 
yaradılmışdır. Bakıdan Levkoşaya təyyarə xətti açılmış, 
respublikamızın iş adamları Kiprin türklərin məskunlaşdığı 
ərazilərdə, kiprli türklər isə Azərbaycanda öz sərmayələri ilə biznes 
qurmağa başlamışlar. Azərbaycanda turizmin və subtropik 
meyvəçiliyin inkişafına kiprli türklərin yardımı böyükdür. 2007-ci 
ilin noyabr ayında Bakıda keçirilmiş Türk dövlətləri və 
cəmiyyətlərinin növbəti qurultayında kiprli türklərin rəhbəri çıxış 
edərək rəsmi Bakının onlara göstərdiyi yardımı müsbət 
qiymətləndirmişdir. 
Beynəlxalq ictimaiyyət Kipr probleminin həllinə cəhd gös-
tərmişdir. BMT Təhlükəsizlik Şurasının qətnamələrində adanın 
bölüşdürülməsinə imkan verməmək, xarici dövlətlərin adada hərbi 
iştirakına yol verməmək, respublikanın daxili işlərinə qarışmamaq 
göstərilir. 
BMT Baş Katibliyinin vasitəçiliyi ilə türk və yunan icmaları 
arasında danışıqlar aparılır. Kipr probleminin nizama salınmasının 
əsas məramını siyasi cəhətdən bərabərhüquqlu iki icmanın daxil 
olduğu vahid suveren dövlətin yaradılması təşkil edir. 
 
 
1.3. Regionun əhalisi və demoqrafik problemlər 
 
Yaxın və Orta Şərq regionunda 400,0 mln. əhali yaşayır. 
Demoqrafik göstəricilər regionun bir sıra ölkələrində (Əfqanıstan, 
bəzi əmirliklər, Yəmən) siyahıyaalma aparılmadığından BMT-nin 
təxmini məlumatlarına əsaslanır. Yaxın və orta Şərq regionu 
əhalisinin 60 faizindən çoxu Türkiyə, İran və Misirdə yaşayır. 
Antropoloji cəhətdən region əhalisi avropoid irqinin cənub 
qrupuna aid edilir. Antropoloji və etnik mənsubiyyət bir-birinə uyğun 
gəlmir. Belə ki, türklər, oturaq həyat keçirən ərəblər, kürdlər, 
yəhudilərin böyük qismi, Ön Asiya, Əfqanıstanın əksər xalqları Hind-
Pamir, İran xalqları birinci qrupdan ikinciyə keçid müşahidə edilir. 
Aralıq dənizi bölgəsinin antropoloji xüsusiyyətləri qərbi türklər və 
köçəri ərəblərdə daha parlaq əks olunur. Yaxın və Orta Şərq 
regionunda monqoloid (həzarələr, türklər və ərəblərin bir qrupu), zənci 
(Cənubi Ərəbistanda ərəblərin bir qismi) və avstraloid (İran və 
 18
Əfqanıstandakı brahuilər) elementlərinin qarışığı var. 
Yaxın və Orta Şərq xalqlarının böyük əksəriyyəti sami, iran, 
türk dil qruplarına aid edilir. 
Sami dil qrupuna 13 ərəb dövləti (Bəhreyn, BƏƏ, Qətər, İraq, 
Ürdün, Yəmən, Küveyt, Livan, Misir, Oman, Səudiyyə Ərəbistanı, 
Suriya, Fələstin) əhalisinin böyük qismi, həmçinin İsrail, Türkiyə, 
İranda yaşayan ərəblər aiddir. Geniş xalq kütləsinin işlətdiyi danışıq 
ərəb dili ilə ədəbi ümumərəb dili arasında mühüm fərq var. Yaxın və 
Orta Şərqdə ərəb dialektinin 3 – Suriya (Suriya-Fələstin), İraq və 
Ərəbistan növü mövcuddur. Sami dil qrupuna İranın qərbində, İraq 
və Suriyanın şimal rayonlarında yaşayan assuriyalılar (aysorlar) aid 
edilir. Bu qrupa, həmçinin İsrailin dövlət dili sayılan 
müasirləşdirilmiş qədim yəhudi dili – ivrit aid edilir. Lakin ölkənin 
yəhudi əhalisinin əksəriyyəti bu dildən az istifadə edir və idiş dilində 
danışır. 
İran qrupu dillərində farslar, puştular, taciklər, kürdlər, 
bəluclar, lurlar, bəxtiyarilər, həzarələr, digər xalqlar və tayfalar 
danışır. Farslar və puştular əsasən İran və Əfqanıstanda, taciklər 
Əfqanıstanın şimal-qərbində, İranın Xorasan əyalətində, kürdlər 
Türkiyə, İran, İraq, Suriyada, bəluclar İran, Əfqanıstanda, lurlar və 
bəxtiyarilər İranda, həzarələr Əfqanıstanda yaşayırlar. Fars və tacik 
(Əfqanıstanda bu farsi-kabuli və ya dəri dili adlandırılır) dilləri bir-
birinə yaxındır. 
Türk dillərində türk, azərbaycanlı , özbək, türkmən və digər 
xalqlar və etnik qruplar danışır. Türklər – Türkiyə, Kipr, 
azərbaycanlılar İran, İraq, özbəklər Əfqanıstanda, türkmənlər İran, 
Əfqanıstanda yaşayır. Türk dilləri bir-birinə çox yaxındır. Yaxın və 
Orta Şərq regionunda ədəbi ənənələrə malik türk və Azərbaycan 
dilləri üstünlük təşkil edir. 
Digər dil qruplarından olan xalqlar Kiprdə yaşayan yunanlar, 
regionun bir sıra ölkələrinə səpələnmiş ermənilərdir. Regionda 
gürcülər, lazlar, Hindistan, Pakistan və Şərqi Afrikadan olanlar da 
yaşayır. 
Yaxın və Orta Şərq regionu əhalisinin böyük əksəriyyəti (90 %-i) 
İslam dininə etiqad edir. İslam region ölkələrinin (İsrail və Kipr 
istisna olmaqla) dövlət dini olmaqla yanaşı, sosial-iqtisadi, siyasi və 
 19 
mədəni həyatın müxtəlif sahələrinə təsir edə bilmişdir. Yaxın və Orta 
Şərq müsəlmanlarının əksər hissəsi sünni məshəbinə* aiddir. 
İran müsəlmanlarının 90, İraqın 62, yəmənlilərin 50 faizi 
şiələrdir. İran körfəzi əmirliklərində də şiələr yaşayır. Dünya mü-
səlmanlarının müqəddəs saydıqları Məkkə və Mədinə Səudiyyə 
Ərəbistanında, Kərbəla və Ən-Nəcəf İraqda, Məşhəd və Qum 
şəhərləri İrandadır. 
Yaxın və Orta Şərq regionu əhalisinin 4 faizi xristianlardır. 
Xristianların böyük əksəriyyəti Misirdə yaşayır. Misir xristianları 
Qibti kilsəsinə aid edilir. İraq, Livan, Suriya, Kiprdə yaşayan xris-
tianlar iki: ortodoksal (erməni, yunan, suriya) və katolik (yunan, 
maronit və suriya) qruplarına bölünür. 
İudaizm region dövlətlərindən yalnız İsraildə hakim dindir. Üç 
dünyəvi dinin mərkəzi sayılan Yerusəlim (Qüds) İsraildədir. 
Yaxın və Orta Şərq regionu xalqlarının mədəniyyətində oxşar 
xüsusiyyətlər çoxdur. Bu təbii-coğrafi və sosial-iqtisadi şəraitin 
uyğunluğu, qarşılıqlı mədəni təsirlə izah olu. 
Region ərazisində tarixən mədəni-təsərrüfat fəaliyyəti 
suvarmadan istifadə etməklə əkinçilik və arid zonada köçəri və 
yarımköçəri heyvandarlıq üstünlük təşkil etmişdir. Təsərrüfatın bu 
növü sami, fars, türkdilli xalqlar arasında yayılmışdır. Bu xalqlar 
arasındakı qarşılıqlı əlaqələr regionda mədəni xüsusiyyətlərin 
orijinallığını müəyyən edir. 
Yaxın və Orta Şərq xalqlarının mənəvi mədəniyyətinin sə-
ciyyəvi cəhəti – orta yüzilliklərdə ərəblər və onlar tərəfindən işğal 
olunan xalqların qarşılıqlı münasibəti nəticəsində formalaşmış ərəb 
mədəniyyətinin bu və ya digər xüsusiyyətlərinin saxlanılmasıdır. 
Region xalqlarının əksəriyyətinin dilində ərəb və fars terminləri və 
sözləri çoxdur. Türk və kurmanc dilində danışan kürdlərdən başqa 
                                      
* Bu məshəbin tərəfdarları özlərini əhl – əs – sünnə (sünnə adamları) 
adlandırır və belə hesab edirlər ki, Məhəmməd (S) peyğəmbərin ənənələrinə 
məhz onlar əməl edir, şiələr isə həmin ənənələri təhrif edirlər. Teologiyada 
ərəbcə yol, nümunə mənasını bildirən sünniliyi şiyəlikdən ayıran başlıca 
fərq budur ki, sünnilər Məhəmmədin vəfatından sonra Allahla insanlar 
arasında vasitəçiliyin mümkünlüyünü qəbul etmir, Əlinin xüsusi təbiəti və 
onun xəlifələrinin (ərəbcə varis, müavin) imam olmağa, icmaya rəhbərlik 
etməyə xüsusi hüquqi haqqında ideyanı inkar edirlər. 
 20
islam xalqları ərəb əlifbasından istifadə edir. Bu xalqların təhsil 
sistemi, ədəbiyyatı, incəsənəti İslamın təsirinə məruz qalmışdır. 
Yaxın Şərqdə VII-XII yüzilliklərdə müsəlman hüquq normaları 
və dini qanunlarının məcmusu kimi yayılmış şəriət* bu gün də 
regionun müsəlman xalqlarının ailə-məişət həyatında dərin kök 
salmışdır. 
XX əsrin sonlarından etibarən İslamın sosial əxlaq və məişətdə 
təsiri bir qədər «yumşalır». Bunun müsbət təzahürlərindən ən 
mühümü gender bərabərliyində əks olunur. Belə ki, qadınlar təhsil 
almaq, şəhər mərkəzlərində sosial tələbatlarını reallaşdırmaq və s. 
imkanlara nail olurlar. 
İslam fundamentalizmi mühitində ərəb dövlətləri xalqlarının 
siyasi həyatında və mənəvi ideologiyasında Xilafət mənəviyyatı hələ 
də yaşayır. 
Region əhalisinin 2 faizini təşkil edən yəhudilər mühüm 
mədəni qrupu təşkil edir. İsraildə yaşayan yəhudilərin təqribən 
yarısının burada doğulmasına baxmayaraq, onların valideynləri, baba 
və nənələri XX əsrdə dünyanın 100-dən artıq ölkəsindən gələnlərdir. 
Əhatəsində olduqları mühitin müxtəlifliyi səbəbindən onların dilləri 
də 2 qrupa (ənənəvi və müasir) bölünür. 
Yaxın və Orta Şərq xalqlarının müasir mədəniyyətində də 
ümumi cəhətlər çoxdur. Bu yerli ənənəvi və müasir qərb 
elementlərinin yanaşı olduğu şəhərlərdə parlaq nəzərə çarpır. Qədim 
saraylar və məbədlər, azan səsləri ucalan minarələrlə yanaşı 
çoxmərtəbəli binalar, mehmanxanalar təzad təşkil edir. Qoşqu qüv-
vəsi hərəkət edən yollar asfalt döşənmiş magistrallarla əvəz olunmuş 
və bu yollarda müasir, ən yeni markalı avtomobillər «şütüyür». 
Regionun sosial-iqtisadi cəhətdən inkişaf etmiş ölkələrində 
ədəbiyyat, incəsənət və memarlıq sahələrində müasirliklə milli 
ənənələrin qarışdırılması meyli parlaq nəzərə çarpır. 
Yaxın və Orta Şərq regionunun əhalisi yüksək təbii artımı ilə 
seçilir. Bununla yanaşı, həyat səviyyəsi aşağı olduğu şəraitdə region 
ölkələrində hər 1000 nəfərə ölənlərin miqdarı inkişaf etmiş ölkələrlə 
                                      
* Şəriət – ərəbcə «şəraa» – istiqamətləndirmək deməkdir. Şəriətə görə 
azyaşlılar arasında nigah, çoxarvadlılıq, boşanarkən yalnız kişinin hü-
quqlarının qorunması, nigahın satın alınması və s. qanuniləşdirilmişdir. 
 21 
müqayisədə yüksəkdir (İsraildə 8, Misirdə 71, Yəməndə 75 nəfər). 
Təbii artım sürəti ildə 2,4 faizdir. Artımın yüksək olması region 
əhalisinin sayının son 20 ildə iki dəfədən çox artmasına səbəb 
olmuşdur. 
 Yaxın və Orta Şərq regionunun əhalisinin orta ömür müddəti 
bir neçə ölkədə (Türkiyə, İran körfəzi əmirlikləri, Kipr,İsrail, Misir, 
Ürdün) 70-74 yaşdır. Əfqanıstanda, Yəməndə bu göstərici çox 
aşağıdır (45-50 yaş). Təbii artımın yüksək və orta ömür müddətinin 
aşağı olması əhalinin yaş strukturuna təsir etmişdir. Regionun bəzi 
ölkələrində (İraq, İran, Suriya, Misir) əhalinin 40 faizindən çoxu 15 
yaşadək olanlardır (əlavə 5). Region ölkələri üzrə əhalinin 4,5 faizi 
(Kiprdə 10 faizi) 65 yaşdan yuxarı olanlardır. 
Əhalinin sayına immiqrasiyalar da təsir göstərir. Küveyt, 
Səudiyyə Ərəbistanı, BƏƏ, Qətər, İsraildə immiqrantların sayı daha 
çoxdur. İsrailə immiqrantlar Avrasiya, Amerika ölkələrindən 
gəlmişlər. İran körfəzi sahilindəki əmirliklərdə (Küveyt, Qətər, BƏƏ, 
Bəhreyn və Səudiyyə Ərəbistanında) immiqrantların sayı neft «hay-
küyü» ilə əlaqədar artmışdır. Küveyt əhalisinin təqribən yarısını Ərəb 
ölkələri, İran və digər müsəlman ölkələrindən olan immiqrantlar 
təşkil edir. Fələstin ərəblərinin 4 milyonu qonşu (Livan, Suriya, 
Misir, Ürdün) və digər ərəb ölkələrində yaşayır. 
Regiondan emiqrasiya da mövcuddur. XIX yüzilliyin 
sonlarında Livandan, Fələstindən Amerika, Afrika və qonşu ərəb 
ölkələrinə köçənlər çox olmuşdur. 
Yaxın və Orta Şərq əhalisinin ölkələr və ayrı-ayrı ərazilər üzrə 
paylanmasında regional fərqlər vardır. Əhalinin orta sıxlığının 
yüksək olmasına görə Bəhreyn, Livan, İsrail, Küveyt seçilir. 
Səudiyyə Ərəbisatnı, Oman, Əfqanıstanda əhali seyrəkdir. Regionun 
xeyli hissəsini tutan yarımsəhra və səhralarda daimi yaşayış 
məskənləri yoxdur. Əksinə, Aralıq dənizi, Qara, Mərmərə, Xəzər, 
Qırmızı dənizin sahilləri, Nil, Dəclə və Fərat, Araz, Kabul çayları 
vadiləri, həmçinin vahələrdə əhali sıxdır. Belə yerlərdə əhalinin 
sıxlığı 1 kv. km-də 500-1000 nəfərə çatır. İsrail əhalisinin 2/3 hissəsi 
ölkə ərazisinin 10 %-də, İraq əhalisinin yarıdan çoxu ərazisinin 15 
%-də, Misir əhalisinin 98 %-i ölkə ərazisinin cəmi 5 %-də yaşayır. 
Türkiyə və İranda əhalinin yerləşməsində kəskin regional fərqlər 
vardır. 
Yaxın və Orta Şərqin əhalisinin xeyli hissəsi kəndlərdə yaşayır 
 22
(ötən əsrin 70-ci illərdə bu göstərici 60 faiz idi). Urbanizasiya prosesi 
sürətlə gedir. İsrail əhalisinin 80, BƏƏ, Qətər, Küveyt əhalisinin 85-
90, Türkiyə əhalisinin 70 faizi şəhərlərdə yaşayır. Əfqanıstan, 
Yəmən, Omanda şəhər əhalisinin miqdarı 40 faizdən yüksək deyil. 
Şəhər əhalisi, təbii artım, daxili və xarici miqrasiya nəticəsində artır. 
Əhalinin sayına görə Yaxın və Orta Şərqdə orta və kiçik 
şəhərlər üstünlük təşkil etsə də, milyonçu (Qahirə – 13, Tehran – 12, 
İstanbul – 12, Ankara – 4, Bağdad – 3,5 milyon nəfər və b.) olanları 
da var. 
Yaxın və Orta Şərq ölkələrində əmək ehtiyatlarının miqdarı 
ümumi əhalinin sayı ilə müqayisədə azdır. 15 yaşadək olanların sayı 
əhalinin 45 faizini təşkil edir, şəriət adətlərinə görə qadınlar ictimai 
istehsala cəlb olunmur, ixtisaslı kadrlar (texnik, mühəndis, həkim) 
çatışmır, əmək qabiliyyətli əhali arasında savadsız olanları vardır. 
Region ölkələrinin əksəriyyətində təhsilin ibtidai və orta pillələri 
mövcuddur. Universitet təhsili azaddır, ali təhsilə tələbatı olanlar 
üçün maddi yardım da ayırılır. 
İbtidai təhsil regionun bütün ölkələrində məcburi olsa da, bəzi 
səbəblər ucbatından (daxili münaqişələr, bəzi əyalətlərin şəhər 
mərkəzlərindən uzaqlığı və s.) buna hamı yiyələnə bilmir. Digər 
tərəfdən isə məktəb yaşlı qızlar ibtidai və orta təhsil alsalar da, 
onların çox az hissəsi təhsillərini universitetlərdə davam etdirə bilir. 
Səudiyyə Ərəbistanı, Qətər, BƏƏ kimi daha çox mühafizəkar 
ölkələrdə isə təhsilin bütün pillələrində (ibtidai, orta, ali) qızlar və 
oğlanlar üçün tədris ayrılıqda aparılır. 
XX əsrin 60-70-ci illərindən etibarən əhalinin savadsızlığının 
aradan qaldırılması tədbirlərinə baxmayaraq, regionun bir sıra 
ölkələrində 15 və ondan yuxarı yaşda olan əhali arasında savadlıların 
sayı Qərbi Avropa ölkələri ilə müqayisədə aşağıdır (Yəmən – 38, 
Misir – 51, İraq – 58, Səudiyyə Ərəbistanı – 63, Suriya – 71, İran – 
72 %). Neft sənayesinin inkişafı və bununla əlaqədar müasirləşmə 
regionun bir çox rayonlarında ənənəvi həyat tərzinə də təsir etmişdir. 
Məsələn, köçərilərin sayı azalmış və hazırda region əhalisinin cəmi 
1%-ni təşkil edir. 
Suriya, İran, Səudiyyə Ərəbistanının geniş səhralarında bir 
qrup əhali köçəri həyat tərzi sürür, bəzi kürd və fars tayfaları isə yay 
və qış otlaqları arasında miqrasiya edir. İstehsala yararlı əhalinin çox 
hissəsi işləməyə az meyllidir. Yerli əhali arasında yüksək milli gəlirin 
 23 
bölüşdürülməsi onları heç bir zəhmət çəkmədən həyat tərzi sürməyə 
sövq etmişdir. Gənclərin digər hissəsi isə Qərb dövlətlərində təhsil 
almaq üşün ölkəni tərk edirlər. Ona görə də Yaxın və Orta Şərq 
ölkələrinin bəzilərində işləyənlərin böyük əksəriyyəti immiqrantlardır 
(cədvəl 2). 
«Neft dollarları» hesabına əldə edilmiş kapitalın bolluğu 
şəraitində bu ölkələr nisbətən yüksək əmək haqqı verməklə immiq-
rant işçilər cəlb edə bilmişlər. İmmiqrant işçilər təkcə neft 
mədənlərində deyil, həmçinin, istehsalın digər sahələrində də 
çalışırlar. İran körfəzi əmirliklərində nəhəng tikinti işləri immiqrant 
işçilər tərəfindən aparılmışdır. 
Əhalinin məşğuliyyət strukturundakı dəyişikliklər sübut edir 
ki, neft çıxaran dövlətlərdə, həmçinin, Türkiyə, İsrail, Ürdun, BƏƏ, 
Kiprdə xidmət sahələrində çalışanların sayı sürətlə artmışdır (əlavə 
7). 
Cədvəl 2 
Yaxın və Orta Şərq ölkələrində immiqrant işçilərin sayı 
Ölkələr İmmiqrant işçilərin sayı min nəfərlə 
Ümumi məşğul 
olanların miqdarına 
görə  
%-ilə 
Səudiyyə Ərəbistanı 4560 72 
Küveyt 1020 81 
BƏƏ 930 90 
Oman 210 42 
Qətər 190 82 
Bəhreyn 130 58 
 
 
1.4. Region təsərrüfatının ümumi icmalı 
 
İnkişaf etməkdə olan ölkələrdə olduğu kimi Yaxın və Orta 
Şərq regionunda XIX əsrin ortalarında iqtisadi inkişaf xarici bazar 
üçün istehlak malları və avadanlıqları istehsalına yönəldilmişdi. XIX 
və XX əsrin əvvəllərində bunlar əsasən kənd təsərrüfatı məhsulları 
idi: Misirdə pambıq, Livanda ipək, Türkiyə, İraq, Suriya və onların 
qonşularında müxtəlif növ buğda və s. Sonralar regionda mühüm 
ixracat məhsulunu neft və həm də ucuz işçi qüvvəsi əvəz etdi. Artıq 
 24
XX yüzilliyin ortalarında Yaxın və Orta Şərq dünyanın həm siyasi, 
həm də iqtisadi xəritəsində mühüm mərkəzlərdən birinə çevrilir. XX 
əsrin ikinci yarısından başlayaraq dünyada gedən siyasi proseslər və 
regionun əksər ölkələrinin qeyri-sabit vəziyyəti nisbətən inkişaf etmiş 
region dövlətlərini (Türkiyə, İsrail, İran, İraq, Səudiyyə Ərəbistanı, 
Misir) hərbi sənaye sahələrinin və silah-sursat istehsalını inkişaf 
etdirməyə məcbur etmişdir. 
 Müasir iqtisadiyyatın mühüm energetika xammalı olan neft 
ehtiyatlarına görə Yaxın və Orta Şərq regionu dünyada birinci 
yerdədir. Dünya neft ehtiyatının təqribən 65, təbii qaz ehtiyatının 26 
faizi Qətər, Səudiyyə Ərəbistanı, İraq, İran, Küveyt, Qətər və BƏƏ-
nin payına düşür. Dünyada istehsal olunan neftin 26, təbii qazın isə 5 
faizi bu ölkələrin payına düşür. 
Regionun neft çıxaran iri dövlətlərində (Səudiyyə Ərəbistanı, 
İran, İraq, Küveyt, BƏƏ) neft ixracatından gələn gəlir milli iq-
tisadiyyata sərf edilməklə yanaşı, çox saylı əhali arasında bölüş-
dürülür. Neft gəlirinin milli mənimsənilməsi bir istiqamətə 
yönəldilmiş istehlak məhsulları idxalına sərf olunmuşdur. Bu sahədə 
digər addım tikinti «hay-küyü» olmuşdur: göydələnlər, inzibati və 
infrastruktur tikintilər, səhrada iri beynəlxalq təyyarə meydanları, 
avtomobil magistralları, enerji təchizatı sistemləri, su təchizatı 
qurğuları, hökumət və parlament binaları, böyük otellər, monarxlar 
üçün iqamətgahları inşa edilmiş və diplomatik məhəllələr salınmışdır. 
Ötən əsrin 80-ci illərində inkişaf etmiş Qərb dövlətləri 1973-cü 
ildə olduğu kimi neftin qiymətinin kəskin artması halları təkrar 
olunmasın deyə kompleks tədbirlər hazırlayırlar. Regionun siyasi 
durumundan asılı olaraq neftin qiyməti dünya bazarında bəzən 
düşməyə, bəzən qalxmağa başlayır. Enerji xammalına əvəz 
axtarılması və enerji toplama texnologiyasına diqqət edilməsi neft 
ixrac edən dövlətləri narahat edə bilməzdi. Yaxın və Orta Şərqdə neft 
ehtiyatının çox olması sübut edilsə də (əlavə 3), onun tükənən sərvət 
olması da məlumdur. Neft «xoşbəxtliyinin daimi olmaması» ilk 
növbədə ehtiyatı az olan Bəhreyndə özünü göstərir. Onun ardınca 
neft ixrac edən digər əmirliklər neftdən sonrakı inkişaf əsrinə hazırlıq 
məqsədilə mövcud kapitaldan və sərvətin tükənməsinədək qalan 
vaxtdan səmərəli istifadə etmək barədə düşünməyə başlayırlar. 
Beləliklə, Yaxın və Orta Şərq regionunda neft ixrac edən 
dövlətlərin gələcək iqtisadi siyasətinin əsasını 3 istiqamət müəyyən 
 25 
edir: 
• birinci, təsərrüfatın diversifikasiyası*, yəni «monokultur» neft 
ixtisaslaşmasından uzaqlaşmaq cəhdi; 
• ikincisi, xarici ölkələrdə uzun müddətə və mötəbər kapital 
yerləşdirməklə iri maliyyə-investisiya əməlyyatları həyata 
keçirmək; 
• üçüncü, mühüm məşğuliyyət sahələrində müasir dövrə 
uyğunlaşan xüsusi intellektual – mədəni mühit yaratmaq cəhdi 
ilə kadrların milliləşdirilməsi siyasəti. 
Milli iqtisadiyyatın diversifikasiyası həm istehsal, həm də 
qeyri-istehsal sahələrində aparılır. İqtisadiyyatın diversifikasiyasında 
ilk istiqamət bir sıra ölkələrdə olduğu kimi ixracat strukturunun 
dəyişdirilməsidir. Ölkələrdə xam neft və təbii qaz ixracından neft-
kimya məhsulları ixracatına keçilməsinə başlanılmışdır. Məsələn, 
Küveytin neftemalı müəssisələri çıxarılan neftin 90 faizini emal edir. 
Həmçinin neft məhsulları ixracatından gələn gəlir xam neft 
ixracatından gələn gəlirdən üstündür. Yanacaq ixracatının enerji 
tutumlu məhsulların ixracı ilə əvəz olunması meyli də müşahidə 
edilir. 
İri neftemalı və neft-kimya kompleksləri Səudiyyə Ərəbis-
tanında Əl-Cubeyl və Yanbu, Küveytdə Əş-Şueyl, BƏƏ-də (Əbu 
Dabi əmirliyində) Rubays, Qətərdə Umm-Səid, İraqda Ər-Rumeyla, 
İranda Abadan, Bəndər-Xomeyni və digər şəhərlərdə inkişaf 
etmişdir. Yerli yanacaq və idxal olunan filiz əsasında metal istehsalı 
artır. İdxal olunan xammalla işləyən enerji tutumlu metallurgiya 
müəssisələri yaradılmışdır. Bəhreyn və BƏƏ-də alüminium istehsalı 
müəssisələri, Bəhreyndə dəmir lövhələr istehsalı müəssisəsi, Qətərdə 
tam dövriyyəli metallurgiya kombinatı, Omandakı misəritmə zavodu 
bunlara misaldır. 
Məhsuldar qüvvələrin diversifikasiyasında ikinci mühüm və 
eyni zamanda müqabil istiqamət idxal olunan xammal və hissələrdən 
əsasən istehlak məhsulları istehsal edən emal sənayesinin kiçik və 
orta müəssisələrinin inkişafına təkan verməklə bağlıdır. Emal 
sənayesinin inkişaf etdirilməsi məqsədilə bu ölkələrə xarici 
sahibkarlar cəlb olunur. 
                                      
* Diversifikasiya – struktur dəyişikliklərlə mürəkkəbliyin artmağı prosesi. 
 26
Neft ixrac edən varlı dövlətlər transmilli korporasiya kanalları 
ilə xammal, avadanlıq, təkmilləşmə və xüsusilə texnologiya 
hazırlamaqda maraqlıdırlar. Transmilli korporasiyaya daxil olmağın 
üsulu kapitalın 50 faizdən çox iştirakı ilə qarışıq müəssisələr, 
həmçinin ayrı-ayrı səhmdar fəaliyyət formaları yaratmaqdır. 
XX əsrin 50-ci illərinədək region iqtisadiyyatında kənd 
təsərrüfatı üstün mövqe tutduğu halda, əsrin sonunda bir sıra 
dövlətlər ərzaq məhsulları idxalını dayandırır. Hazırda Suriya, 
Yəmən, İran, Misir və Türkiyə iqtisadiyyatında kənd təsərrüfatı öz 
əhəmiyyətini hələ də saxlayır və ümummilli məhsulun 15-25 faizini 
təşkil edir. Bu göstəricilər aqrar məhsullara olan yerli tələbatın hələ 
tam ödənilməsi demək deyildir (xüsusilə regionun yoxsul 
ölkələrində). Ərzaq məhsullarına tələbatın artması əhalinin yüksək 
təbii artımı, kəndlərdən şəhərə miqrasiya, sənayeləşmə strategiyası və 
digər səbəblərlə izah olunur. Digər tərəfdən Yaxın və Orta Şərqdə 
qiymətli kənd təsərrüfatı xammalı istehsal olunan region 
dövlətlərinin əksəriyyəti dünya bazarında kənd təsərrüfatı malları ilə 
iştirak edir. Məsələn, Türkiyə yun, üzüm, qoz, fındıq, dərman 
bitkiləri, biyan ixrac edir. Əfqanıstan qaragül və qarakülçə dəriləri, 
Yəmən qəhvə (Mokko növü) ixrac edir. Dünya xurma istehsalının 
böyük bir hissəsi İraqın payına düşür. İran və İraqda bərk arpa növü 
becərilir (pivə hazırlanmasında və makaron istehsalında işlədilir). 
İran dünya bazarına quru meyvə (kişmiş, badam, püstə və b.) çıxarır. 
Aqrar bölmənin inkişafı sahəsində çoxsaylı layihələr xüsusi 
qeyd edilməlidir. Əhalisinin böyük əksəriyyətinin hələ qədimdən 
heyvandarlıqla məşğul olan, iqlim şəraiti əkinçilik üçün yararsız olan 
quraq ölkələrdə dünya bazarından aslılığı zəiflətmək məqsədilə 
bitkiçiliyin inkişafı üçün iri şirkətlər yaradılır. 
Yaxın və Orta Şərq ölkələrində əkinçilik süni suvarmaya 
əsaslanır. Suni suvarma Misir, Türkiyə, İran, Səudiyyə Ərəbistanı, 
Suriya, İsrail kimi iri dövlətlərdə müasir qurğulardan istifadə edilirsə, 
Ərəbistan yarımadası əmirliklərində enerji tutumlu şirin su qurğuları 
və nasos stansiyaları mühüm rol oynayır. Bu isə sübut edir ki, İES-lər 
və içməli su komplekslərində neft və qaz yandırılması imkanları 
olmasa səhrada əkinçilik barədə söz açmaq lazım gəlməzdi. Səudiyyə 
Ərəbistanı buğda (taxılla özünü təmin edir, bəzən ixrac da edir), 
Küveytdə tərəvəz, gül, meyvə (Qərbi Avropaya səhləb çiçəyi ixrac 
edilir), BƏƏ-də, Omanda, Ürdündə çiyələk yetişdirilir. Onu da qeyd 
 27 
etmək lazımdır ki, bu ölkələrdə aqrotexnologiya idxal olunur, 
suvarma qurğuları sistemi xarici mütəxəssislərin rəhbərliyi ilə 
immiqrant fəhlələr tərəfindən yaradılmışdır, əkinçilik üçün zəruri 
sayılan materiallar və avadanlıq isə Qərbi Avropa ölkələri və 
Yaponiyadan gətirilir. 
Deməli, məhsuldar qüvvələrin strukturunun diversifikasiyası 
istiqamətlərinin əksəriyyəti son nəticədə neftə əsaslanır. Neftdən 
sonrakı iqtisadiyyat da neftin «əsiri» olaraq qalır. 
Beləliklə, Yaxın və Orta Şərq ölkələrinin milli təsərrüfatının 
inkişafı üçün əlverişli coğrafi mövqe, təbii şərait və faydalı sərvətlər 
mövcuddur. Ölkənin təbii sərvətlərindən istifadə olunması və 
sənayeləşdirilməsində Türkiyə, İsrail, İran, Ürdün, Misir, Suriya 
böyük nailiyyət əldə etmişlər. 
Küveytin və həmçinin BƏƏ-nin neft çıxaran digər 
əmirliklərinin milli bankları neft dollarlarını xarici banklarda 
yerləşdirmək üçün investisiya əməliyyatı üzrə ixtisaslaşmışdır. Onu 
da qeyd edək ki, tarixən tacirlik ənənələri olan Dubay əmirliyinin 
bankları əsasən ticarət banklarıdır və idxal-ixrac əməliyyatına xidmət 
üzrə ixtisaslaşmışdır. 
Yaxın və Orta Şərq ölkələrinin əksəriyyətində turizm sektoru 
iqtisadiyyatın dinamik inkişaf edən sahəsinə çevrilmişdir. Regionun 
bir çox dövlətlərində (Türkiyə, Səudiyyə Ərəbistanı, MƏR, BƏƏ, 
Suriya, Livan və s.) hökumətin dəstəyi, turizm infrastrukturunun 
daim inkişaf etdirilməsi, nisbətən ucuz hava nəqliyyatı, turizm 
sektoruna qoyulan şəxsi və dövlət investisiyaları, sərhəd keçid 
məntəqələrinin açılması sayəsində inkişaf edən əməkdaşlıq 
beynəlxalq, regional və ölkədaxili turizmin inkişafına səbəb 
olmuşdur. Regionun «neft dolları» olan dövlətləri turizm sektorunu 
inkişaf etdirməkdə daha çox maraqlıdırlar. Tükənən sərvət olan 
neftdən əldə edilən gəlir hesabına bu ölkələrdə Avropa standartlarına 
cavab verən dəbdəbəli otellər inşa edilmiş, qonaqpərvərlik 
sənayesinin yenidən qurulmasında yeni nailiyyətlər əldə edilmişdir.  
Yaxın Şərq regionuna 1990-cı ildə 9,6 mln. turist gəlmişdirsə, 
2000-ci ildə bu göstərici 24,2 mln., 2006-cı ildə isə 40,7 mln. nəfərə 
çatmışdır*. 2006-cı ildə Türkiyəyə 18,9 mln., Kiprə 2,4 mln., İrana isə 
                                      
* Qeyd edək ki, Ümumdünya Turizm Təşkilatında Dünya regionları üzrə 
 28
1,6 mln., turist gəlmişdir. Yaxın Şərq ölkələri içərisində gələn 
turistlərin sayına görə Səudiyyə Ərəbistanı (9,0 mln. nəfər), Misir 
(8,2 mln. nəfər) qabaqcıl yerdədir. Regiona gələn turistlərin sayı 
2005-ci illə müqayisədə 2006-cı ildə 10 faizdən çox artmışdır, bu 
göstəriciyə görə Yaxın və Orta Şərq 3 ildir ki, Afrika regionundan 
irəlidədir. (2006-cı ildə Afrika regionuna gələnlərin sayı 36,7 mln. 
nəfər olmuşdur). Yaxın Şərq regionuna 2010-cu ildə 527,3 mln., 2020-ci 
ildə 717 mln. turistin gəlməsi proqnozlaşdırılır. 
Region ölkələrinin bəzilərinin iqtisadi cəhətdən dirçəlməsində 
onların sabiq Sovet İttifaqı və Qərb ölkələri ilə iqtisadi 
əməkdaşlığının rolu az olmamışdır. İttifaqın tərkibində ikən 
Azərbaycan mütəxəssisləri Suriyada, Misirdə, İraqda, Əfqanıstanda, 
Cənubi Yəməndə neft-qaz yataqlarının kəşf edilməsində, mədənlərin 
salınmasında, neft kəmərləri çəkilişində, neft və qaz emalı 
müəssisələrinin tikintisində iştirak etmişlər. Azərbaycan Respublikası 
Yaxın və Orta Şərq ölkələri üçün milli mütəxəssis kadrlar hazırlan-
masında böyük fəallıq göstərmişdir. 
  
 
1.5. Regionun nəqliyyatı və xarici-iqtisadi əlaqələri 
  
Yaxın və Orta Şərq regionunun əlverişli coğrafi və geosiyasi 
mövqeyi beynəlxalq əhəmiyyətli nəqliyyatın bütün növlərinin 
inkişafına səbəb olmuşdur. Dünya beynəlxalq iqtisadi əlaqələrində 
Atlantik və Hind okeanı hövzələrini birləşdirən Süveyş kanalının 
əhəmiyyəti böyükdür. Süveyş kanalının inşası fikri hələ orta 
yüzilliklərdə ərəblər tərəfindən irəli sürülmüşdür. Sonralar bu fikir 
Fransada XIV Lüdovik və Napoleonun hakimiyyəti dövründə 
yenidən baş qaldırır. Yalnız XIX yüzilliyinin ortalarında (1859-cu 
ildə) kanalın tikintisinə başlanır. 1869-cu il noyabrın 17-də kanalın 
təntənəli surətdə açılışı olur. Kanal şimal-cənub istiqamətində Port-
Səiddən Süveyşədək 93 km məsafədə uzanır. Eni 190-365 metr, 
dərinliyi 20 metrdir. Gəmilər kanaldan 11-12 saata keçir. Kanaldan 
                                                                                
Yaxın Şərq haqda göstəricilər verilir. Yaxın və Orta Şərq regionuna daxil 
olan Türkiyə, Kipr, İran isə digər subregionlara daxil olan ölkələr 
sırasındadır. 
 29 
gün ərzində 50 gəmi keçə bilir. Dənizlər arasındakı səviyyə fərqi az 
(23 sm) olduğundan kanal şlüzsüzdür. Kanalla şimala və əks 
istiqamətə gedən gəmilər Böyük Acı göldə ayrılır. 
XX yüzilliyin əvvəllərində kanaldan 4 min gəmi (daşınan 
yüklərin miqdarı 20-30 mln. ton) keçibsə, 60-cı illərin ortalarında 20 
min gəmi 250 mln. ton yük daşımışdır. Bu onu sübut edir ki, Süveyş 
kanalı Avropa və Asiya ölkələrini əlaqələndirən başlıca dəniz 
yoludur*. Kanaldan daşınan yük əsasən nefdir. Ona görə də cənubdan 
daşınan yüklərin miqdarı əks istiqamətə daşınan yüklərdən 4 dəfə 
artıqdır. 
1956-57-ci illərdə Fransa və Böyük Britaniyaya məxsus Sü-
veyş kanalı şirkəti milliləşdirildikdən sonra bu ölkələrin təcavüzü və 
1967-75-ci illərdə Ərəb-İsrail müharibəsi nəticəsində kanalın 
bağlanması sayəsində kanalla daşınmalardan gələn gəlir 2 dəfə azalır. 
1975-ci il iyunun 5-də kanal yenidən açıldıqdan sonra gəmi və yük 
dövriyyəsi sürətlə artır, ötən əsrin 90-cı illərində kanaldan 20 min 
gəmi 350 mln. ton yük daşımışdır. 1990-91-ci ildəki İraq-Küveyt və 
2003-cü ildəki ABŞ-İraq münaqişəsi kanaldan daşınan yüklərin 
azalmasına təsir göstərdi. BMT tərəfindən İraq və Küveyt neftinin 
daşınmasına embarqo qoyulması dünya bazarına 300 mln. ton neftin 
daşınmasına mane oldu. Bu neftin çox hissəsi Süveyş kanalından 
daşınırdı. 
Kanalın yenidən rekonstruksiyası (enliləşdirilməsi və 
dərinliyinin 20 metrə çatdırılması) hazırda daha iri gəmilərin 
hərəkətinə imkan yaratmışdır. Buna baxmayaraq, Yaxın Şərq neftini 
daşıyan super-tankerlərin çoxu Afrika ətrafından keçir. XXI 
yüzilliyin əvvəlləri üçün dünya dəniz nəqliyyatı ilə daşınan yüklərin 
14 faizi (440 mln. ton) Süveyş kanalının payına düşür. 
Qara, Mərmərə, Qırmızı dəniz və İran körfəzinə çıxacaqda 
növbətçi, (keşikçi) olan Bosfor (İstanbul), Dardanel (Çanaqqala), 
Bab-əl-Məndəb və Hörmüz boğazlarının da iqtisadi və strateji 
əhəmiyyəti böyükdür. Beynəlxalq dəniz yollarına İstanbul (Türkiyə), 
İsgəndəriyyə (Misir), Beyrut (Livan) kimi portlar xidmət edir. Yaxın 
                                      
* London – Bombey arasında dəniz yolu Afrika sahilindən keçməklə 
10721 dəniz milidirsə, kanaldan keçməklə 6260 dəniz mili Liverpul – 
Lokaqama arasında isə 14436 dəniz mili təşkil edir. 
 30
və Orta Şərqdə neft çıxarılan ölkələrdə neft ixracı üzrə ixtisaslaşmış 
portlar vardır. Məsələn, Səudiyyə Ərəbistanında Ras-Tənnurə, 
Küveytdə Mina-əl-Əhmədi, İranda Hərq, İraqda Fao, Um-Qəsr və b. 
Neft ixracı çox olan dövlətlərdə bu portların yük dövriyyəsi dünyanın 
ən iri portu olan Rotterdamdan (Niderland) çox olur. 
Yaxın və Orta Şərq regionunda nefti Aralıq dənizinin şərq 
sahillərinə nəql edən kəmərlər də çəkilmişdir. 
Yaxın və Orta Şərqdə dini turizm və neft dolları ilə sıx bağlı 
olan xarici turizm sürətlə inkişaf edir. Dini turizm sahəsində 
müqəddəs ziyarətgahların yerləşdiyi Səudiyyə Ərəbistanı, İran, İraq 
xüsusilə seçilir. Xarici turizm sahəsində Bəhreyn, Ürdün, İsrail, BƏƏ 
daha irəli getmişlər. Neft ehtiyatının az olması hökuməti onun 
çıxarılmasını dondurmaq və çox kapital tələb etməyən inkişaf yolları 
axtarmağa sövq edir. Neft dolları fontanı zonasında əlverişli coğrafi 
mövqeyi olduğundan Bəhreyn ərazisində bir çox bank və şirkətlər 
yerləşdirmişdir. Buna ölkənin həm ada və həmçinin saat qurşağında 
mövqeyi – London və Sinqapur birjaları arasında yolun təxminən 
yarısında yerləşməsi də təsir edir. 
Bəhreynin Yaxın və Orta Şərqdə mühüm maliyyə mərkəzinə 
çevrilməsinin digər səbəbi də əvvəllər region dövlətləri ilə dünya 
ölkələri arasında maliyyə vasitəçiliyi funksiyasını həyata keçirən 
Livanın İsrail tərəfindən təcavüzə məruz qalması olmuşdur. Səudiyyə 
Ərəbistanı bir sıra maliyyə əməliyyatlarını Bəhreyn vasitəsilə həyata 
keçirir. Bu əməliyyatları Səudiyyə Ərəbistanı özü-nün mühafizəkar 
qanunvericiliyi ucbatından Səudiyyə Ərəbistanı öz ərazisində həyata 
keçirə bilmir. Ona görə də Səudiyyə Ərəbistanı ilə Bəhreyn arasında 
xüsusi münasibətlər formalaşmışdır. Bunu İran körfəzində bənd 
tikilməsi və onun üzərində şosse yolunun çəkilməsi ilə adanın 
Ərəbistan yarımadasının bir hissəsinə çevrilməsi bir daha sübut edə 
bilər. 
Neft ixrac edən daha varlı Əmirliklər Qərb iqtisadiyyatına 
kapital qoymağa müvəffəq olmuşlar. Kapitalı faizlə qoymaqla onlar 
məqsədyönlü yatırıma keçmiş (transmilli korporasiya və iri 
beynəlxalq maliyyə təşkilatları strukturunda), qiymətli səhmlər əldə 
etmişlər. Bunlar isə yuxarı təbəqlərin idarəetmə və mühüm 
məsələlərin həllində şəxsi iştirakına imkan verir. Səudiyyə Ərə-
bistanının xarici kapital qoyuluşunun həcmi yüzlərlə mlrd. dollarla 
hesab olunur. Bunun xeyli hissəsi ABŞ-a yönəldilir. 
 31 
Küveyt Qərb ölkələrində fəaliyyət göstərən onlarla şirkətin 
müştərək sahibkarıdır. Bunlara «Britiş Petroleum», «Ceneral 
Motors», «İBM», «Ceneral Elektrik», «Kodak», «Lurci», «Xexct», 
«Total», «Xitaçi», «Mitsubisi» və «Soni» misal ola bilər. Küveyt öz 
ərazisindəki neftemalı zavodlarından başqa Danimarka, Niderland, 
İtaliyada bir neçə emal zavodunun sahibidir. Danimarka, İsveç, 
Böyük Britaniya, İtaliya və Norveçdə onlarla yanacaq doldurma 
stansiyası ona məxsusdur. Özünün 25 tankeri olan donanması 
çıxarılan neftin xeyli hissəsini satmaq üçün şəbəkə yaratmışdır. 
Küveytin xarici kapital qoyuluşunun həcmi 100 mlrd. dollardan 
artıqdır. Xarici kapital qoyuluşundan gələn gəlir valyuta gəlirinin 
mühüm mənbəyinə çevrilmişdir. 
Göstərilənlər bir daha sübut edir ki, Yaxın və Orta Şərq siyasi, 
iqtisadi və sosial təzadları olan regiondur. İqtisadi geriliyi aradan 
qaldırmaq, sərvətlərin tam milliləşdirilməsi, dövlət müstəqilliyinin 
qorunmasında region xalqalarının ümumi marağı vardır. 
 
 
 32
II  H İ S S Ə 
 
YAXIN ŞƏRQ DÖVLƏTLƏRİ 
 
 
BƏHREYN* DÖVLƏTİ 
 
 
1. Coğrafi mövqeyi və təbiəti 
 
Coğrafi mövqe. Sahəsi və əhalisinin sayına görə Yaxın və 
Orta Şərq ölkələri arasında ən kiçik, lakin iqtisadi inkişaf baxımından 
məşhur olan Bəhreyn dövləti İran körfəzinin təxminən mərkəzində, 
eyni adlı arxipelaqda yerləşir. Bəhreynin coğrafi və hərbi – strateji 
mövqeyi əlverişlidir. Dünyanın mikrodövlətlərindən biri hesab edilən 
Bəhreynin sahəsi 690 kv. km-dir. Bu arxipelaq 33 ada və adacıqdan 
ibarətdir. Bu adalardan ancaq beşi məskunlaşıb. Ən iri ada olan 
Bəhreynin uzunluğu 50, eni isə 16 km-dir. Nisbətən digər iri adaları 
Mühərrək, Sitra, Umm-Nəsən, Umm-əs-Sübhan və Ciddədir. 
Bəhreyn adası Mühərrək və Sitra adaları ilə torpaq bəndlər vasitəsilə 
birləşdirilmişdir. 1986-cı ilin noyabrında Bəhreyn adasını Səudiyyə 
Ərəbistanı ilə birləşdirən körpü salınmışdır. Asiyada ən uzun (25 km) 
7 torpaq bənddən və onları birləşdirən 5 körpüdən ibarət olan həmin 
yolun su üzərində ümumi uzunluğu 12,5 km-dir. Ən böyük torpaq 
bəndin uzunluğu 2,3 km-dir. 
İki ərəb dövləti arasında dayaz körfəzin üstündən körpü salmaq 
fikri çox əvvəllərdən meydana çıxmışdır. İlk dəfə bu məsələ dövlət 
rəhbərliyi səviyyəsində 1970-ci ilin ortalarında müzakirə edilmiş və 
fikrin həyata keçirilməsində Səudiyyə Ərəbistanı məliklərinin 
xidməti böyük olmuşdur. 1968-ci ildə Məlik Feysəlin dövründə 
layihələrin öyrənilməsi barədə ilk işçi qrupu yaranmışdır. Feysəli 
                                      
* Ərəbcə «Daulat əl-Bəhreyn» iki dəniz mənasını bildirir. Sözün 
mənşəyi dəqiq məlum deyil. Lakin çox qədim zamanlarda Şərqi Ərəbistan 
və Bəhreynin İran körfəzinin suları altında qaldığı və Bəhreynin sahildən 
geniş dəniz boğazı ilə ayrıldığı ehtimal olunur. 
 33 
əvəz edən məlik Xaled proqramın həyata keçirilməsi üçün 1976-cı 
ildə sarayda xüsusi komitə yaratmış və beş ildən sonra Bəhreyn əmiri 
ilə tikintinin başlanması barədə müqavilə imzalamışdır. Layihə 
Səudiyyə Ərəbistanı – Danimarka müştərək şirkəti tərəfindən 
hazırlanmış və tikintisi Hollandiya şirkəti tərəfindən həyata keçirilən 
bu nəhəng və nadir mühəndis qurğusunun başa çatması isə Səudiyyə 
Ərəbistanı məliki Fəhdin adı ilə bağlıdır. Ona görə də Səudiyyə 
Ərəbistanını Bəhreyn ilə birləşdirən bu magistralı bəzən «Məlik Fəhd 
yolu»da adlandırırlar. 
Yolun tən ortasında süni ada salınmışdır. Burada hər iki 
dövlətin gömrükxanaları və sərhəd xidmətçilərinin məntəqələri, digər 
inzibati binalar, məscidlər, restoranlar yerləşir. Sürətli liftlər 
arzusunda olan hər kəsi, 65 metr hündürlüyü olan süni yaradılmış 
təpəyə qaldırır. Oradan həm Səudiyyə Ərəbistanının, həm də 
Bəhreynin yaraşıqlı sahillərini seyr etmək olar. 
Körpü hər iki dövlət tərəfindən istifadə edilir. Hündürlüyü 
dəniz səviyyəsindən 5 metrdən 15 metrə qədər olan körpüdən hər ay 
orta hesabla 10 minlərlə avtomobil keçir. Avtomobillərin hər iki 
istiqamətə hərəkəti üçün iki yol ayrılmışdır. Yüngül avtomobillər 
üçün keçid haqqı 6, avtobuslar üçün 15 ABŞ dollardır. Yük 
avtomobillərinin sahibləri isə daşınan 1 ton yükə 1 dollar gömrük 
haqqı verməlidir. Yeri gəlmişkən deyək ki, daşınan yüklərin həcmi 
45 tondan artıq olmamalıdır. Beləliklə, ərəb dövlətləri arasında 
yeganə ada dövləti olan Bəhreyn süni yolla materikə birləşdirilmiş və 
yarımadaya çevrilmişdir. 
Bəhreyn ilə Qətər əmirliyi arasında (bu iki dövləti eni 33,5 km 
olan körfəz ayırır) uzun müddətdir ki, ərazi və sərhəd münaqişələri 
davam edir. Havar və onun yaxınlığındakı bir qrup adalar, həm də 
məhəlli suların bölünməsi məsələsi bu dövlətlərin münaqişəsinə 
səbəb olmuşdur. 
Məsələ ondadır ki, Böyük Britaniya hökuməti bu regiona 
nəzarət etdiyi vaxtlarda Bəhreynə nisbətən Qətərə daha yaxın 
yerləşmiş Havar adasını rəsmi London ilə daha yaxşı münasibətləri 
olan Bəhreynə vermək barədə qərar çıxarır. 1994-cü ilin noyabrında 
Havar adasını qaytarmaq məqsədilə Qətər hökuməti Beynəlxalq 
Məhkəməyə müraciət edir. Lakin bu məsələ indiyə qədər həll 
olunmadığından dövlətlər arasında gərginlik yaradır. 
Səth quruluşu və faydalı qazıntıları. Bəhreyn arxipelaqda 
 34
yeganə adadır ki, geoloji quruluşu qonşu Ərəbistan yarımadasının 
sahil hissəsinə oxşardır. Arxipelaqın digər adaları isə mərcan 
mənşəlidir. Bu adalar dayaz laqunlar və sualtı qayalarla əhatə 
olunmuşdur. Adalar arasında hərəkət edən sürətli qayıqların sükançısı 
böyük ustalığa malik olmalıdır ki, vaxtında və xətasız bu maneələri 
dəf edə bilsin. 
Bəhreyn adasının sahil xətti girintili-çıxıntılı olduğundan bir 
növ dişləri sınmış mişara bənzəyir. Maili qum çimərlikləri tez-tez 
qayalar və qarma-qarışıq şəkildə üst-üstə yığılmış daşlarla əvəz 
olunur. Onun mərkəzi hissəsi hündürlüyü 35 metrə çatan əhəng daşlı 
təpəlikdir. Adanın ən hündür yeri isə onun şimalındadır (135 m.). 
Digər adaların dəniz səviyyəsindən orta hündürlüyü 15-30 metrdir. 
Bəhreyn adasının əlverişli sahillərində bir neçə dəniz limanı 
salınmışdır. Onlardan biri ölkənin paytaxtı Manama yaxınlığında, 
digərləri isə Mühərrək adası ilə ensiz torpaq örtüyü ilə birləşən ər-
Rümman (Sülmən) və Sitra adalarında yerləşir. Bu limanlara ən 
müasir okean gəmiləri daxil ola bilər. Xatırladaq ki, hələ qədim 
dövrlərdə də əcnəbi yelkənli gəmilər məhz bu yerlərdə lövbər 
salardılar. Rəvayətə görə «Min bir gecə» nağıllarının qəhrəmanı 
məşhur dənizçi Sindbad da Bəhreyn adasında yaşamışdır. İtaliyalı 
tacir və səyyah Marko Polo, məşhur ərəb tədqiqatçısı və 
coğrafiyaşünası İbn Bəttutə Bəhreyn arxipelaqında olmuşlar. 
Bəhreynin təbii sərvətləri içərisində nisbətən gözə gəlimlisi 
təbii qaz və neftdir. Ehtiyatı 210 mlrd. kub m. olan təbii qaz yataqları 
həm quruda, həm də körfəzin dibində aşkar edilmişdir. Təbii qaz ilə 
müqayisədə neft ehtiyatı tükənmək üzrədir (ehtiyatı cəmi 14 mln. 
tondur). Digər faydalı qazıntıların (gips, əhəngdaşı, gil və s.) ehtiyatı 
az olduğundan sənaye əhəmiyyətinə malik deyillər. Mirvari ehtiyatı 
arxipelaqın şimalında və şərqində 10–12 metr dərinlikdə yerləşir. 
İqlimi və hidroqrafiyası. Ərəbistan yarımadasının digər 
ölkələri kimi Bəhreyn də şimal yarımkürəsinin subtropik səhra böl-
gəsində yerləşir. Buna görə də Bəhreyn təbiəti quraq və isti iqlimə 
malik olub flora və fauna aləminin yoxsulluğu, daimi axar çaylarının 
olmaması ilə səciyyələnir. 
Bəhreyndə iki iqlim mövsümü: may ayından oktyabra kimi isti 
və quraq keçən yay (iyul – avqust aylarının orta temperaturu 370S), 
nisbətən yağmurlu keçən payız (yanvar – may) mövsümlərin 
dəyişməsi o qədər də hiss olunmur. İran körfəzində yerləşən başqa 
 35 
əmirliklərdən fərqli olaraq Bəhreyndə yay aylarında gecə və gündüz 
temperaturu arasında fərq 40-dən artıq olmur. Yayda havanın 
rütubətliliyi yüksək olduğundan adamı taqətdən salan üzücü istilər 
olur. Yağışlar əsasən dekabr – may aylarında, İran körfəzi üzərindən 
nisbətən soyuq hava kütlələrinin keçdiyi vaxtlara təsadüf edir. 
Yağıntı qısa müddətdə leysan şəklində düşür. Orta hesabla adalara 
ildə 100 -110 mm yağıntı düşür. 
İl ərzində əsən şimal-qərb küləkləri (ərəblər bunu «şemal» 
küləyi adlandırırlar) hərdən o qədər güclü olur ki, İran körfəzində 
kiçik gəmilərin hərəkətinə çətinlik törədir. Bu küləklər Ərəbistan 
səhraları üzərindən qumları göyə sovuraraq İran körfəzi tərəfə qovur. 
Qonşu ərazilərin, o cümlədən adaların üzərini narın toz dumanı 
bürüyür. Toz dumanının arxasında, hətta Günəş də tutqun görünür. 
Tozlu isti hava adama şiddətli hərarət gətirir. 
Bəhreyn arxipelaqında yerüstü su mənbəyi olmasa da adalar, 
xüsusilə Bəhreyn, Mühərrək, Sitra, Umm–Nəsən qrunt suları ilə 
zəngindir. Keçmişdə burada yaşayan əhali quyu qazımaq və 
«kuanats» adlandırılan yeraltı kanallar vasitəsilə qrunt sularını 
istədikləri yerə gətirib çıxara bilirdilər. Bəhreyn adasında tarixi abidə 
kimi qorunan kuanatslar (yeraltı kanal) eramızın IV yüzilliyinə aid 
edilir. Son vaxtlar neft-qaz, metallurgiya və digər sənaye sahələrinin 
inkişafı ilə əlaqədar ölkədə «su qıtlığı» baş verir. Qrunt sularının 
ehtiyatı isə azalır. 
Torpaq və bitki örtüyü. Bəhreyndə tropik səhra landşaftı 
mövcuddur. Adalarda zəif humuslu torpaqlar yayılmışdır. Rütubətin 
çatışmaması və olduqca isti iqlim burada zəngin bitki örtüyünün 
inkişafına imkan vermir. Bəhreynin başlıca bitki örtüyü quraq iqlimə 
və şoranlaşmış torpağa dözümlü alçaq boylu kollar və cod otlarla 
təmsil olunur. Nisbətən geniş yayılmış bitkilər dəvətikanı və 
yovşandır. Adalarda quşlar, gəmiricilər və sürünənlər üstünlük təşkil 
edir. Sahil sularında müxtəlif balıq növləri, dəniz tısbağası, xərçəng 
molyuskası çoxdur. Bəhreyndə əl – Əreyn adlanan milli təbiət qoruğu 
yaradılmışdır. 
  
 
2. Ölkənin qısa tarixi, idarəolunma sistemi 
 
Bəhreyn qədim tarixə malik olan ölkədir. Adalar haqqında ilk 
 36
məlumat eramızdan əvvəl III minilliyə aiddir. Bu ərazi müxtəlif 
dövrlərdə Dilmun, Sasanilər, Ərəb xilafəti və Ğərmətilər dövlətləri 
tərəfindən işğal olunaraq onların tərkibinə daxil edilmişdir. İlk 
ekspedisiyalarda arxioloqların diqqətini Bəhreyn ərazisində 
sərdabələr cəlb etmişdir. Bu sərdabələrin tədqiqinə 1879-cu ildə 
başlanılmışdır. Arxioloqların muzeylərə verdikləri tapıntılar 
Bəhreynin qədim tarixini açmağa, bir vaxtlar çiçəklənən şəhərlərin 
mənzərəsini təsvir etməyə imkan verir. 
Bəlkə buna görə də qədim şumerlər onu «əbədi cənnətə» 
bənzədərək Dilmun adlandırmışlar. Şumerlərin bizim günlərə qədər 
qalmış yazılarında, Dilmun, iri ticarət və mədəniyyət mərkəzi kimi 
xatırlanır. Arxipelaqın əlverişli coğrafi mövqeyi, İran körfəzinin hər 
yerində ticarətə ağalıq etmək istəyənləri həmişə özünə cəlb etmişdir. 
Tarixi tədqiqatlar göstərir ki, şumerlər, finikiyalılar və aşşurlar daim 
bu adalarda görünmüşlər. Finikiyalılar ticarət məntəqəsi kimi 
adalardan daha çox istifadə etmişlər. Buraya Aralıq dənizi 
regionundan bitki yağı, taxıl, şərab, silah və parça gətirirdilər. Əks 
istiqamətdə isə Yaxın Şərq ölkələrinin qiymətli ədviyyatı, dəri, xəz, 
xalça, Çin çörəyi və şəkər qamışı yola salınardı. Bir vaxtlar Bəhreyn 
həm də qızıl ticarəti üzrə tranzit məntəqə rolunu oynayırdı. Sonradan 
qızıl və qiymətli daş-qaş alveri başqa əmirliklərin əlinə keçmiş, 
Bəhreyn isə təbii mirvari istehsalçısı kimi dünyada məşhur olmuşdur. 
İslam dininin 638-ci ildə qəbul edilməsinə baxmayaraq 
Bəhreyndə ilk məscid 740-cı ildə tikilmişdir. Bu məscid tarixi abidə 
kimi indiyə qədər qorunub saxlanılır. 
Özünün çoxəsrlik tarixində Bəhreyn, ya vahid dövlət olmuş, ya 
da kiçik şəhər – dövlətlərə parçalanmışdır. Bəhreyn tarixinin ən 
maraqlı səhifələrinə burada Ğərmətilər dövlətinin yaranması dövrünü 
aid etmək olar. İsmaililər məshəbinə etiqad edən Ğərmətilər özlərini 
İslam dinini yayan və «ədalət uğrunda çıxış edən» mübariz kimi 
qələmə verərək döyüşkən ordular yaratmışlar. Ğərmətilər müharibə 
etməklə yanaşı, həm də kənd təsərrüfatı və ticarətlə də məşğul 
olurdular. Bu dövrdə Bəhreyn çiçəklənirdi. Lakin sonralar Ğərmətilər 
dövləti tənəzzülə uğramış və artıq XI əsrdə bir dövlət kimi yoxa 
çıxmışdır. 
1515-ci ildə İran körfəzində peyda olmuş portuqallar Bəhreyn 
üzərində öz bayraqlarını qaldırmışlar. Portuqallar bu regionda çox 
qalmamışlar. Daha təcrübəli müstəmləkəçi dövlət olan İngiltərə 
 37 
mühüm strateji mövqeyə malik olan İran körfəzinə daxil olmaq və 
qədim Ərəbistan torpaqlarını ələ keçirmək üçün müxtəlif bəhanələr 
axtarırdı. Regionda getdikcə artmaqda olan quldurluq və qul alveri bu 
bəhanələrə səbəb oldu. «Quldurluğa və qul alverinə qarşı» şüar irəli 
sürən İngiltərə müstəmləkəçiləri İran körfəzi sahillərindəki ərazilər 
uğrunda mübarizəyə başladılar. 
Ucuz hədiyyələrlə yerli şeyxlərin «könlünü alaraq» və 
«Bəhreynin təhlükəsizliyinin qayğısını çəkmək barədə» vədlər 
verərək, İngiltərə İran körfəzində gəmilərinin sərbəst hərəkət etmək 
hüququnu qazandı. 
Bəhreyn ilə İngiltərə arasında ilk müqavilə 1820-ci ildə bağ-
lanmışdır. Bu müqavilə Bəhreyni İngiltərədən tam asılı vəziyyətə 
salmışdır. Sonradan rəsmi London ilə Bəhreyn arasında ingiltərənin 
xeyrinə bir-birinin ardınca bir neçə müqavilə imzalanır. 1900-cü ildə 
ingilis müstəmləkəçiləri ölkədəki bütün hakimiyyəti öz əllərinə 
keçirirlər. O vaxtdan etibarən bütün sorğu, məlumat kitablarında 
Bəhreyn rəsmi olaraq Böyük Britaniyanın protektoratı kimi qeydə 
alınmışdır. Belə vəziyyət 1934-cü ilə qədər davam etmişdir. O 
vaxtlar ölkəni Böyük Britaniyanın İran körfəzi regionundakı rezidenti 
idarə edirdi. 1971-ci ilin axırınadək Böyük Britaniyanın İran 
körfəzindəki rezidentinin* nümayəndəliyi Manamada yerləşmişdir. 
Beləliklə, Ərəb Şərqində özünün müstəmləkəçilik siyasətini həyata 
keçirmək üçün Bəhreyn, Böyük Britaniyanın strateji forpostuna** 
çevrilmişdir. 
Arxipelaqda, xüsusilə Mühərrək adasında Böyük Britaniyanın 
hərbi hava, Manama yaxınlığında isə hərbi dəniz bazaları yerləşirdi. 
Bəhreyndə hərbi bazaların saxlanılması hər il İngiltərə büdcəsinə 10 
mln. funt sterlinqə başa gəlirdi. Lakin İran körfəzi əmirliklərində hasil 
edilən neft isə ingilis inhisarçılarına ildə 200 mln. funt sterlink təmiz 
gəlir gətirirdi. O vaxtlar ingilislərin bu regiondan çıxıb getməsi 
ağılasığmaz bir iş kimi görünürdü. Bununla belə 1960-cı illərin 
axırları üçün London rəsmiləri başa düşür ki, Bəhreynə müstəqillik 
verilməsindən heç cür qaçmaq mümkün olmayacaq. Bunu zaman özü 
tələb edirdi. 
                                      
* Rezident – diplomatik rütbə. 
** Forpost – Ön mövqe, ön istehkam. 
 38
1971-ci ilin 14 avqustunda Bəhreyn özünü müstəqil dövlət elan 
etdi. Amma «gələcəyi nəzərə alan» peşəkar ingilis siyasətçiləri İran 
körfəzində baş verən siyasi iqlimin dəyişməsindən faydalanmağa nail 
ola bilmişlər. Onlar Bəhreyn ilə «Dostluq barədə» müqavilə 
imzalamışlar. Bu müqavilədə dövlətlərarası «məsləhətlərin 
keçirilməsi», «ümumi mənfəət», regionda «sabit vəziyyətin 
saxlanılması» və s. məsələlər nəzərdə tutulmuşdur. 
Siyasətçilər yeni müqaviləni İngiltərənin Bəhreyndə öz keçmiş 
mövqeyini saxlamaq təşəbbüsü kimi qiymətləndirmişlər. Həqiqətən 
də uzaqgörən London diplomatiyası regionda apardığı siyasətdə bu 
dəfə də yanılmadı. Bəhreyn indi də Böyük Britaniya (həm də ABŞ) 
ilə sıx siyasi və iqtisadi əlaqələrə malikdir. 
Dövlət quruluşu. Bəhreyn konstitusiyalı monarxiyadır. 2001-
ci ildə keçirilmiş referendumda dövlətin yeni konstitusiyası qəbul 
olunmuşdur. Bu konstitusiyaya görə 1975-ci ildə buraxılmış 
parlamentin (Milli Məclis) fəaliyyəti yenidən bərpa olunmuşdur. 
1782-ci ildən Bəhreyn əl-Xəlifə sülaləsi tərəfindən idarə olunur. 
Qanunverici hakimiyyət əmirə və bir palatalı Milli Məclisə 
məxsusdur. İcraedici hakimiyyət əmirin qardaşının rəhbərlik etdiyi 
Nazirlər Şürasına məxsusdur. 
Ölkədə Bəhreynin Xalq Cəbhəsi adlanan bir siyasi partiya 
fəaliyyət göstərir. Digər siyasi partiya və həmkarlar təşkilatının fəa-
liyyəti qadağan edilmişdir. Ərəb əmirliklərinin hamısında olduğu 
kimi, Bəhreyndə də hakimiyyət bir sülalənin əlindədir. Həmin 
sülaləyə məxsus olan ailələr çox dəbdəbəli həyat tərzi keçirirlər. 
Bəhreyn özünəməxsus xarici siyasət yeritməyə təşəbbüs gös-
tərir. O, beynəlxalq münasibətlərdə güc işlətməmək barədə 
müqavilənin bağlanması, bütün dövlətlərlə dinc yanaşı yaşamaq və 
heç bir dövlətin daxili işlərinə qarışmamaq ideyasını müdafiə edir. 
Bəhreyn dövləti – BMT, Ərəb Dövlətləri Cəmiyyəti, İslam Konfransı 
Təşkilatının, başqa beynəlxalq və regional təşkilatların fəaliyyətində 
iştirak edir. Bəhreynin xarici siyasət mənafeyi əsasən region 
dövlətləri çərçivəsində uzlaşır. O, öz siyasətini İran körfəzinin başqa 
Ərəb dövlətləri, ilk növbədə Səudiyyə Ərəbistanı ilə uzlaşdırır. Buna 
görə də Bəhreyn 1981-ci ildə İran körfəzi Ərəb dövlətlərinin 
Əməkdaşlıq Şürası adlanan regional təşkilatın yaradılmasının fəal 
tərəfdarı olmuşdur. 
Bəhreynlə yanaşı bu təşkilata Qətər, BƏƏ, Küveyt, Oman və 
 39 
Səudiyyə Ərəbistanı da daxil olmuşdur. Şuranın əsas məqsədi siyasi, 
iqtisadi və digər sahələrdə birgə fəaliyyəti tənzimləməkdir. 
Əməkdaşlıq Şurası çərçivəsində müxtəlif sahələrə də (sənaye, 
maliyyə, sığorta, ticarət, nəqliyyat, rabitə və s.) inteqrasiya üzrə birgə 
komissiyalar yaradılmışdır. Bəhreyn üçün regionla iqtisadi 
əməkdaşlıq, ölkənin gələcək sənayeləşdirilməsinə və inkişafına təsir 
edə bilən əsas vasitədir. Bəhreynin kiçik daxili bazarı, onun istehsal 
etdiyi metallurgiya və neft məhsullarını istehlak etmək qabiliyyətinə 
qadir deyildir. Əməkdaşlıq Şurası çərçivəsində inteqrasiya isə bu 
məhsulların satışını asanlaşdıra bilər. Şura tərəfindən qəbul edilən 
öhdəçilikdən biri də neft sənayesi ilə bağlıdır. Bu öhdəçiliyə əsasən, 
Şuranın üzvü olan hər hansı ölkədə bu və ya digər səbəblər üzündən 
neft hasilatı dayandırılarsa, digər üzvlər ona köməklik 
göstərməlidirlər. Bu da tamamilə Bəhreynin xeyrinədir. 
Bəhreynin hakim dairələri Şura çərçivəsində vahid 
infrastrukturun, ümumi bazarın, hərbi qüvvələrin uzlaşdırılmasının 
zəruri olduğunu bildirirlər. Həm də mədəniyyət və təhsil sahəsində 
sıx əməkdaşlığın yaradılması nəzərdə tutulur. 
Əməkdaşlıq Şurasının digər üzvləri kimi Bəhreyn də işğal 
edilmiş bütün Ərəb torpaqlarından İsrail qoşunlarının tam 
çıxarılmasını, paytaxtı əl-Qüds (Yerusəlim) olmaqla müstəqil 
Fələstin Ərəb dövlətinin yaradılması və Fələstin xalqının yeganə 
qanunu nümayəndəsi Fələstin Azadlıq Təşkilatının hüququnun 
saxlanılmasını tələb edir. Əməkdaşlıq Şurasının fəaliyyəti Bəhreynin 
xarici siyasətinə əhəmiyyətli dərəcədə təsir edir və Bəhreyn bir qayda 
olaraq onun qərarlarına tabe olur. 
Son vaxtlar Bəhreyn – ABŞ münasibətləri güclənir. 1949-cu 
ildən etibarən Bəhreyn ABŞ-ın İran körfəzi bölgəsində yerləşdirdiyi 
hərbi qüvvələrin labüdlüyünü qəbul edir. Birləşmiş Ştatların 5-ci hərbi 
dəniz donanmasının bir qisminin əsas baza kimi Bəhreyndə 
yerləşdirilməsinə icazə verilmişdir. İraq – Küveyt müharibəsindən 
sonra 1990-cı ilin avqustunda Bəhreyn hökuməti amerkanlıların 
adalarda hərbi hava qüvvəllərinin bazalarını yaratmağa icazə verdi. 
Manama ilə Vaşinqton arasında birgə müdafiə barədə bağ-
lanmış sazişə əsasən hər ikisi birgə hərbi təlimlər keçirilməklə yanaşı 
regionda hərbi-siyasi vəziyyətin gərgin hallarında isə ABŞ-na icazə 
verilir ki, buraya əlavə silah və qoşun hissələri gətirsin. 
Bəhreyn dövləti ilə Azərbaycan Respublikası arasında dip-
 40
lomatik münasibətlər 1996-cı ilin 6 noyabrında yaradılmışdır. Dövlətin 
milli bayramı onun müstəqillik günüdür (16 dekabr 1971). 
 
3. Əhalisi və şəhərləri. Paytaxtın qısa səciyyəsi 
 
Bəhreyində əhalinin siyahıya alınması ilk dəfə 1941-ci ildə 
keçirilmişdir. Həmin vaxtla müqayisədə, ölkə əhalisinin sayı bir neçə 
dəfə artaraq 680 min nəfərə çatmışdır (2005). Əsrimizin ortalarına 
qədər ölkədə təbii artım aşağı idi. Sonrakı illərdə neft və digər sənaye 
sahələrinin inkişafı ilə əlaqədar olaraq başqa ölkələrdən gələn 
mühacirlərin hesabına əhalinin miqdarı xeyli artmışdır. Lakin digər 
Ərəb ölkələri ilə müqayisədə bu göstərici Bəhreyində hələ aşağıdır. 
Əhalinin təqribən 30 faizini yaşı 15-ə qədər olanlar, 68 faizini yaşı 15 
– 65 arasında olanlar, 3,2 faizini yaşı 65-i keçənlər təşkil edir. Milli 
tərkibinə görə əhalinin 75 faizini ərəblər (yerlilər və mühacirlər), 
qalanını Pakistan, İran (10 faiz) və İngiltərədən (8 faiz) gələnlər 
təşkil edir. 
İslam dini dövlət dinidir. Əhalinin 90 faizi müsəlmandır. Sünni 
və şiələrin sayı bərabərdir. Əhalinin qalan hissəsi digər dinlərə sitayiş 
edir. Şiə müsəlmanları arasında «Xomeyniçilər» də vardır. Onlar İran 
İslam İnqilabını müdafiə edir. Bəhreyində də «İslam hökumətinin» 
yaradılmasını tələb edənlər var. Bəziləri isə Bəhreynin İrana 
birləşdirilməsi şüarı ilə çıxış edirlər. Bütün bunlar Bəhreynin daxili 
siyasi həyatına əhəmiyyətli dərəcədə təsir edir. 
Dövlət dili ərəb dilidir. 1971-ci ilədək rəsmi dövlət dili sayılan 
ingilis dili də geniş yayılmışdır. Bəhreyndə əhalinin orta sıxlığı hər 
kv. km-də 996 nəfərdir. Bu göstəriciyə görə Ərəb ölkələri arasında 
birinci yeri tutur. Əhalinin 3/4 hissəsindən çoxu Bəhreyn adasının 
şimalında və Mühərrək adasının cənubunda cəmləşmişdir. Bəhreyn 
orta ömür müddəti kişilər üçün 71, qadınlar üçün isə 75 ildir. Hər min 
nəfərə doğulanların sayı 20,6, ölənlərin sayı isə 3,9 nəfərdir. Əhalinin 
87 faizi savadlıdır. Ölkədə iki universitet fəaliyyət göstərir. 
Bəhreyndə şəhər, kənd və kiçik balıqçı qəsəbələrinə bölünən yaşayış 
məntəqələri vardır. Şəhər əhalisinin xüsusi çəkisi 90 faizi keçmişdir. 
Nisbətən böyük şəhərləri Manama, Mühərrək, İssa və Sülməndir. 
Manama ölkənin ən böyük şəhəri və dəniz limanıdır. Şəhərdə 
təqribən 200 min əhali yaşayır (2005). Şəhərin cənubunda neft-emalı 
və neft-kimya zavodları salınmışdır. Manama ölkədə kustar 
 41 
sənətkarlığın mühüm mərkəzidir. Şəhərdə böyük gəmi tərsanələri 
var. Şəhərin dəniz sahilində balıq ovlanır, mirvari və sədəf əldə 
edilir. Manama avtomobil yolu ilə (körpü vasitəsilə) Mühərrək şəhəri 
ilə əlaqə saxlayır. Şəhərdə universitet, pedaqoji, peşə və orta təhsil 
məktəbləri fəaliyyət göstərir. Əmirin igamətgahı, ölkənin ən böyük 
inzibati və ticarət idarələri, xarici şirkət və səfirliklərin yaraşıqlı 
binaları, müasir memarlıq üslubu ilə tikilmiş mehmanxanalar, 
məscidlər, parklar, xurma ağacları şəhərə xüsusi yaraşıq verir. 
Şəhərdə beynəlxalq səviyyəli telekommunikasiya sistemi fəaliyyət 
göstərir. 
Manamada portuqaliyalıların tikdiyi qalaların qalıqları (XVI 
əsr), qədim məscidlər indiyədək saxlanılır. Şəhərdə Bəhreyn 
sənətkarlarının qızıl, sədəf və mirvaridən məharətlə işləyib 
hazırladıqları qiymətli zinət əşyaları satılan Şərq bazarı, xüsusilə cəlb 
edicidir. Manama şəhərinin qərb hissəsində körfəzin 2000 kv. km. 
dayazlıq hissəsi süni sürətdə doldurulmuş və burada Yapon 
şirkətlərinin iştirakı ilə paytaxtın yeni ticarət mərkəzi – supermarket 
tikilmişdir. 
 1978-ci ildən fəaliyyət göstərən İran körfəzi əmirliklərinin 
(Bəhreyn, İraq, Qətər, Küveyt, BƏƏ və Səudiyyə Ərəbistanı) iri 
informasiya agentliyinin mənzil qərargahı Manamada yerləşir. 
 
 
4. İqtisadiyyatı 
 
Qədim dövrlərdən Bəhreyn ticarət mərkəzi kimi tanınır. Əhali 
vahələrdə xurma, həmçinin digər meyvə tərəvəz yetişdirir, 
heyvandarlıq və mirvari ovu ilə məşğul olurdu. Sənətkarlar isə 
birdorlu gəmilərin inşası ilə məşğul olurdu. 1932-ci ildə ölkədə neft 
aşkar olunduqdan və onun çıxarılmasına başlanıldıqdan sonra 
ənənəvi təsərrüfat sahələri arxa plana keçdi. Müstəqillik əldə 
etdikdən sonra ölkənin siyasi və sosial-iqtisadi həyatında əsaslı və 
keyfiyyətli dəyişikliklər baş vermişdir.  
Müstəmləkəçilər özlərindən sonra ölkədə qəbilə-tayfa və 
feodal münasibətlərinin qalıqları ilə yüklənmiş köhnə ictimai struktur 
qoyub getmişlər. Bütün bunlara baxmayaraq Bəhreyndə kapitalist 
ictimai münasibətləri İran körfəzinin digər Ərəb ölkələrindən əvvəl 
yaranmışdır. Qətər, BƏƏ, Küveyt ilə yanaşı, Bəhreyn də yerli 
 42
ixtisaslı kadrların az olması ilə əlaqədar mühacir işçi qüvvəsindən 
istifadə etməyə məcburdur. Ölkədə işləyən əhalinin yarıdan çoxu (56 
faiz) mühacirlərdir. Bəhreynin ümumdaxili məhsulunun (ÜDM) 
dəyəri 2004-cü ildə 10,0 mlrd. ABŞ dolları həcmində olmuşdur. 
Adambaşına düşən illik gəlir isə 18 min dollara yaxındır. ÜDM-nin 
illik artımı təqribən 3 faizə bərabərdir. ÜDM-un 64 faizi xidmət, 34 
faizi sənaye, 1 faizi isə kənd təsərrüfatının payına düşür. 
Ölkənin əmək ehtiyatları təqribən 300 min nəfərdir. Bunların 
təqribən 80 faizi xidmət, sənaye və ticarət sahələrində, 20 faizi 
idarəçilik sistemində, 1 faizi isə kənd təsərrüfatında çalışır. 
Sənayenin aparıcı sahələri. İran körfəzinin başqa ölkələri 
kimi Bəhreyn də sosial-iqtisadi inkişafı və hətta əmirliyin siyasi 
həyatı neft və təbii qaz hasilatı ilə bağlıdır. Dövlət büdcəsinə gələn 
gəlirin təqribən yarısı neft və qaz sənayesi hesabınadır. Ölkədə 
sənaye əhəmiyyətli neft çıxarılmasına 1932-ci ildən başlanılmışdır. 
Artıq 1934-cü ilin dekabrında Bəhreyn nefti ilə yüklənmiş ilk tanker 
İran körfəzindən çıxmışdır. İlk mərhələlərdə neftdən ölkəyə gələn 
gəlir çox cüzi idi (hasil edilən 1 ton neftə cəmi 1,05 dollar verilirdi). 
1979-cu ilə qədər neft yataqlarını Amerika şirkəti «Bəhreyn 
petroleum kompani» (BARKO) istismar edirdi. Səudiyyə Ərəbis-
tanının «Arabiyen Amerikan oyl Kompanii» (ARAMKO) şirkəti də 
Bəhreyn adasındakı məhəlli sulardan neft çıxarırdı. 1979-cu ildən 
başlayaraq neft və qaz sənayesinə Bəhreyn Milli neft şirkəti 
(BANOKO) tam nəzarət edir. Bəhreyndə neftin ehtiyatı az 
olduğundan onun hasilatı ildən-ilə aşağı düşür. 2005-ci ildə cəmi 2 
mln. ton neft çıxarılmışdır. Lakin neft emal edən müəssisələrin is-
tehsal gücü ildə 14-15 mln. tondur. Bu zavodlarda Səudiyyə 
Ərəbistanından sualtı kəmərlə gətirilən neft emal edilir. Bəhreynin 
neft emalı müəssisəsi Yaxın Şərqin bu qəbildən olan ən iri 
müəssisələrindən biridir. 
Hasilat sənayesində təbii qaz istehsalının əhəmiyyəti getdikcə 
artır. Ölkədə ildə 4,0 mlrd. kub m3 qaz çıxarılır. Təbii qazdan butan 
və propan kimi qiymətli məhsullar istehsal edən müəssisə (illik 
istehsal gücü 280 min ton) tikilmişdir. 
Alüminium istehsalı Bəhreynin sənaye sahələri arasında 
əhəmiyyətinə görə ikinci yeri tutur. Bu sahənin inkişafı üçün yerli 
yanacaqla (təbii qaz) işləyən istilik elektrik stansiyalarında alınan 
ucuz elektrik enerjisi geniş imkanlar açır. Manama da yerləşən 
 43 
alüminium zavodu Avstraliyadan idxal olunan boksit əsasında işləyir. 
Ötən əsrin 90-cı illərinin birinci yarısından ilkin alüminium istehsalı 
üzrə ALVA şirkətinə məxsus yeganə zavodun genişləndirilməsi 
həyata keçirilir. Zavodun istehsal gücü 210 min tondan (1992) 460 
min tona qədər (2003) artırılmışdır. Layihənin həyata keçirilməsi 1,4 
mlrd. dollara başa gəlmişdir. ALVA dövlət şirkəti zavodun istehsal 
gücünün artırılması üçün lazım olan vəsaitin bir hissəsini 
Almaniyadan (12 il müddətinə 290 mln. dollar borc) və Bəhreynin 
bütün iqtisadi inkişaf planlarının plana keçirilməsində ona 
əhəmiyyətli maliyyə köməkliyi göstərən Səudiyyə Ərəbistanından 
almışdır. İran körfəzi regionunda baş vermiş müharibələr ilə əlaqədar 
bəzi layihələrin vaxtında yerinə yetirilməsi mümkün olmamışdır. 
Bəhreyndə sənayenin nisbətən inkişaf etmiş digər sahəsi 
gəmiqayırma və gəmi təmiridir. OPEK üzvü olan Ərəb dövlətlərinin 
iştirakı ilə Bəhreyndə gəmiqayırma tərsanəsi və gəmi təmiri 
müəssisəsi tikilmişdir. Ölkədə fəaliyyət göstərən neft-kimya 
kompleksi Səudiyyə Ərəbistanı və Küveyt kapitalının köməyi ilə 
yaradılmışdır. Bəhreyndə qazma avadanlığı, boru, maye oksigen 
istehsal edən müəssisələr, dəniz suyunu təmizləyən qurğular və bir 
neçə istilik elektrik stansiyaları vardır. 
 Bəhreyndə kustar sənətkarlığın tarixi qədimdir. Ölkədə 
yaşayan əhali çoxdan bəridir ki, dənizdən mirvari çıxarmaq vərdişinə 
yiyələnmişdir. Bəhreynin qara mirvarisi, yaxud yerlilərin «balıq 
gözü» adlandırdıqları mirvari barədə əfsanələr vardır. Bu qiymətli 
mirvarinin qədrini bilən ingilis müstəmləkəçiləri uzun illər ölkənin 
bu sərvəti üzərində ağalıq etmişlər. Neft və təbii qaz ehtiyatlarının 
kəşfinə qədər mirvari ovu və onun ixracatı ölkə əhalisinin əsas gəlir 
mənbəyi olmuşdur. Təsərrüfatın bu sahəsi ötən əsrin 30-cu illərində 
ən yüksək inkişaf səviyyəsinə çatmışdır. Sonradan yaponların dünya 
bazarına süni mirvari çıxarması Bəhreyndə mirvari vətəgələrinin 
azalmasına və bu sahənin tənəzzülünə səbəb olmuşdur. Lakin buna 
baxmayaraq bəhreynlilər bu qədim peşələrini unutmamışlar. 
Dənizdən yenə də mirvari, süngər çıxarılır, balıq ovlanır. Neft 
sənayesinin inkişafı, həm də son illərdə regionda baş vermiş 
müharibələrin ağır ekoloji nəticələri ilə əlaqədar İran körfəzinin 
çirklənməsi balıqçılıq təsərrüfatına böyük ziyan vurmuşdur. 
Bəhreyn hökuməti ölkənin əlverişli coğrafi mövqeyindən və 
formalaşan siyasi-iqtisadi imkanlarından (inkişaf etmiş nəqliyyat 
 44
infrastrukturu, rabitə və b.) istifadə etməklə Yaxın və Orta Şərq 
regionunda başlıca işgüzar və maliyyə mərkəzinə çevrilmək barədə 
müəyyən tədbirlər həyata keçirir. Ölkədə beynəlxalq yarmarka üçün 
iri sərgi kompleksi müvəffəqiyyətlə işləyir. 2005-ci ildə Bəhreynə 2,5 
mln. nəfər xarici turist və işgüzar adamlar gəlmişdir. Onların 
tələbatlarını ödəmək üçün mehmanxana, restoran və başqa xidmət 
sahələri genişləndirilir. 
Kənd təsərrüfatının apırıcı sahələri. Bu sahə zəif inkişaf 
etdiyindən əhalinin ərzaq məhsullarına olan tələbatını ödəmir. O, 
ümummilli məhsulun cəmi 1 faizini verir. Əkinçilik yalnız süni 
suvarma şəraitində mövcuddur. Ölkə ərazisinin cəmi 4 faizi kənd 
təsərrüfatı üçün yararlıdır. Bu sahənin isə 2/3 hissəsi xurma 
plantasiyalarına ayrılmışdır. Kənd təsərrüfatına yararlı olan digər tor-
paq sahələrində sitrus meyvələri, bostan-tərəvəz, az miqdar isə dənli 
bitkilər (buğda, arpa, qarğıdalı) becərilir. Bağlarda ərik, armud, 
gavalı, manqo, üzüm yetişdirilir. Ölkənin paytaxtının yerləşdiyi sahə 
yaşıllığına görə, xüsusilə seçilir. Yollar və küçələr boyunca, 
parklarda və həyətyanı sahələrdə xurma, qoz, püstə ağacları 
əkilmişdir. Ölkədə hər il 40-45 min ton xurma yığılır. 
Otlaq sahələri məhdud olduğundan heyvandarlıq da zəif inkişaf 
etmişdir. Ölkədə qaramal, qoyun və keçi saxlanılır. İldə orta hesabla 
4-5 min ton ət istehsal edilir. 
Bəhreyndə kənd təsərrüfatı və əhalinin ərzaq təminatı prob-
lemləri üzrə məşğul olan xüsusi komissiya işləyir. Komissiya kənd 
təsərrüfatı istehsalının müxtəlif, o cümlədən suvarma məsələlərini 
öyrənir. Komissiyanın fikrincə əgər «neft dollarları» bir tərəfdən 
əhalinin həyat səviyyəsini artırmışsa, digər tərəfdən isə əvvəllər kənd 
təsərrüfatı məqsədilə istifadə edilən torpaq sahələrində şəhərlərin və 
iri müəssisələrin salınması və genişləndirilməsi, əkin sahələrinin 
suvarılması üçün istifadə edilən suyun getdikcə daha çox sənaye və 
məişət xidmət sahələrinə verilməsi, kənd təsərrüfatı məhsullarının 
azalmasına səbəb olmuşdur. 
Ötən əsrin 90-cı illərinin əvvəllərində əhalinin ərzaq 
məhsullarına olan tələbatının 90 faizi idxal hesabına ödənilirdir. Ölkə 
əhalisinin ərzaq məhsulları ilə təmin edilməsi imkanları üzrə aparılan 
tədqiqatların nəticələrindən əldə olur ki, 2005-ci ildə ərzaq 
məhsulları istehsalı 50 faiz artmış, faraş tərəvəzə olan tələbat 26 faiz, 
süd və süd məhsullarına 30 faiz, yumurta və balığa olan tələbat 100 
 45 
faiz ödənilmişdir. 
Nəqliyyatı, xarici ticarəti və maliyyə sistemi. Bəhreyndə 
nəqliyyatın başlıca sahəsi gəmiçilikdir. Manamada beynəlxalq 
miqyasda dəniz gəmiçiliyi ilə məşğul olan ondan artıq xarici şirkətin 
şöbələri vardır. Beynəlxalq standartlara cavab verən liman Salman 
şəhərindədir. Digərləri isə Manama və Sitra şəhərlərindədir. Sitra 
limanından əsasən neft və qaz məhsulları ixrac edilir. Bütün 
limanlarda yenidənqurma işləri aparılır. Belə ki, gəmilərin ərzaq və 
su təhcizatı üçün anbarlar tikilir, tranzit gəmilər üçün körpülər 
genişləndirilir, yükləmə-boşaltma mexanizmləri təkmilləşdirilir. 
Bütün bunların İran körfəzi ölkələrinin iqtisadiyyatının sürətli 
inkişafı sayəsində Bəhreyn limanlarının yük dövriyyəsi ildən-ilə artır. 
Bəhreyndə dəmir yolu yoxdur. Avtomobil yollarının uzunluğu 
3200 km-ə bərabərdir. Bunun 2430 km-i bərk örtüklü yollardır. 
Ölkədə 3 təyyarə meydanı fəaliyyət göstərir. Beynəlxalq dərəcəli 
təyyarə meydanı Mühərrək adasında yerləşir. 
Bəhreyn həm xarici, həm də daxili rabitə vasitələri (İran kör-
fəzində ən güclü radiostansiya, yerin süni peykindən istifadə etməklə 
teleks və telefon əlaqələri stansiyası) ilə yaxşı təchiz olunmuşdur. 
Xarici ticarət. Bəhreyni adətən «İran körfəzinin ticarət evi» 
adlandırırlar. Ticarət mərkəzi kimi o, çox-çox əvvəllərdən şöhrət 
qazanmışdır. Məhdud təbii ehtiyatlara malik olan, lakin əlverişli 
coğrafi mövqedə yerləşən kiçik ölkə üçün ticarət iqtisadiyyatın 
həmişə mühüm tərkib hissəsi olmuşdur. Əsrlər boyunca bu kiçik 
arxipelaq ticarət məntəqəsi kimi, burada yaşayan əhali isə tacir, 
dənizçi və mirvari ovçusu kimi tanınmışdır. Mirvari ovu tənəzzülə 
uğrasa da ticarət əvvəlki kimi ölkə iqtisadiyyatında böyük rolunu 
saxlamaqda davam edir. İqtisadçıların fikrincə müasir dövrdə 
Bəhreynin regional ticarət mərkəzi kimi «çiçəklənməsinin» başlıca 
amili İran körfəzində ağır sənayenin inkişafı ilə də əlaqədardır. Məhz 
elə bu amil Bəhreynin geri ixrac (reeksport) məhsulları mərkəzi kimi 
rolunu gücləndirir. 
Geri ixrac əməliyyatından ölkə xeyli miqdarda gəlir əldə edir. 
Geri ixracatda parça, paltar, ev əşyaları, ərzaq məhsulları, oduncaq, 
dəzgah, metal avadanlıqları, sement və s. məhsullar üstünlük təşkil 
edir. Digər ölkələrdən alınan bu məhsullar Küveyt, Qətər, Səudiyyə 
Ərəbistanı və İrana satılır. Bəhreyn idxal etdiyi məhsullarının 40 
faizini ixrac edir. 
 46
Bəhreyn neft, neft məhsulları, alüminium, plastik kütlə və s. 
ixrac edir. Başlıca olaraq sənaye və kənd təsərrüfatı avadanlıqları, 
nəqliyyat vasitələri, ərzaq məhsulları, sənaye malları və tikinti 
materialları idxal edilir. Ticarət etdiyi ölkələr Yaponiya, ABŞ, Böyük 
Britaniya, Almaniya, Hindistan, Səudiyyə Ərəbistanı, Avstraliya 
İttifaqı və başqalarıdır. 
Maliyyə sistemi. 1975-ci ildən sonra Bəhreyn beynəlxalq bank 
mərkəzinə çevrildi və 2000-ci ilədək ölkədə 80-dən artıq xarici bank 
filialı açıldı. Ərəb ölkələrinin ticarət banklarının əksəriyyətinin 
Bəhreyndə şöbələri fəaliyyət göstərir. Ölkənin milli gəlirinin təqribən 
20 faizi müxtəlif maliyyə əməliyyatlarından əldə edilən gəlirin 
payına düşür. İran körfəzində son illərdə baş vermiş böhranlarla 
əlaqədar digər Ərəb əmirlikləri kimi Bəhreyn də müəyyən mənada 
zərər çəkmişdir. Ölkənin maliyyə bank sisteminə və sənayesinə 
xüsusilə böyük ziyan dəymişdir. Bu zərərin bir hissəsinin neftdən 
gələn gəlirin hesabına ödənilməsinə baxmayaraq maliyyə vəsaitinin 
çatışmaması ilə əlaqədar Bəhreyn ölkənin iqtisadi inkişafı üzrə 
nəzərdə tutulan bəzi layihələrin həyata keçirilməsini müvəqqəti 
dayandırmağa məcbur olmuşdur. 
Ölkənin pul vahidi Bəhreyn dinarıdır. Təsbit edilmiş kursa 
görə 0,38 dinar 1 ABŞ dollarına bərabərdir (2005). 1975-ci ildən eti-
barən Bəhreyndə offşor bank əməliyyatlarının keçirilməsinə icazə 
verilmişdir. Hazırda ölkədə onlarca offşor bank fəaliyyət göstərir. 
 
BİRLƏŞMİŞ ƏRƏB ƏMİRLİKLƏRİ* 
 
1. Coğrafi mövqeyi və təbiəti 
Coğrafi mövqeyi. Birləşmiş Ərəb Əmirlikləri (BƏƏ) Ərəbis-
tan yarımadasının şərq hissəsində, İran və Oman körfəzləri 
sahillərində yerləşir. Ölkə qərbdən və cənubdan Səudiyyə Ərəbistanı 
Məlikliyi və Oman Sultanlığı ilə həmsərhəddir. Lakin bu sərhəd Rub-
əl-Xali səhrası boyunca keçdiyindən dəqiq müəyyənləşdirilməyib. 
Əmirliklərin quru sərhədlərinin uzunluğu 867, dəniz sərhədlərinin 
uzunluğu isə 1318 km-dir. Sahil xəttindən materikin daxilinə doğru 
ölkənin ərazisi 100-150 km məsafədə uzanır. 
                                      
* Ərəbcə adı «əl-İmarat əl-Arabiyyə əl-Muttəhidə»dir. 
 47 
Birləşmiş Ərəb Əmirliklərinin tərkibinə 7 əmirlik: Abu-Dabi, 
Dubay, Şərca, Əcman, Rəs-əl-Heymə, Umm-əl-Qayveyn və Füceyrə 
daxildir. İran körfəzindəki onlarca böyük və kiçik ada BƏƏ-nin 
ərazisinə daxildir. Ölkənin ümumi ərazisi 83,6 min kv. km-dir*. 
Ərazicə ən böyük əmirlik Abu-Dabi (federasiya ərazisinin 87 faizi), 
ən kiçik isə Əcmandır (ərazinin 0,3 faizi). 
Əmirliklərin qonşu dövlətlərlə ərazi mübahisələri mövcuddur. 
1974-cü ilin avqustunda ərazi və sərhəd məsələləri üzrə BƏƏ və 
Səudiyyə Ərəbistanı arasında bağlanan müqaviləyə əsasən Abu-Dabi 
əmirliyinin şimal-qərbində yerləşən ərazinin bir hissəsi Səudiyyə 
Ərəbistanına verilmişdir. Eni 50 km-dən 80 km-ə qədər olan bu 
«dəhliz» Səudiyyə Ərəbistanın daxili hissəsini İran körfəzi ilə 
birləşdirir. Bu «dəhliz» hesabına Səudiyyə Ərəbistanın Qətər yarıma-
dasının şərqindən İran körfəzinə çıxış əldə edə bilmişdir. Lakin 
«dəhliz»-in daxil olduğu məhəlli və şelf suları əvvəllər olduğu kimi 
yenə də BƏƏ-nin tam tabeliyindədir. 
1999-cu ildə Oman Sultanlığı ilə sərhədlərin dəqiqləşdirilməsi 
barədə danışıqlara başlanılmışdır. İran körfəzində yerləşən Abu Musa 
Böyük Tombe– Bozorq adalarının BƏƏ-nə və ya İrana məxsus ol-
ması barədə mübahisələr davam etməkdədir, baxmayaraq ki, rəsmi 
Tehran 2000-ci ildə əlveşli strateji mövqedə yerləşən bu adaların ona 
məxsus olması barədə bəyanat vermişdir. 
 BƏƏ-nin coğrafi və geosiyasi mövqeyinin əlverişliliyi onun 
Yaxın Şərq regionu neftinin daşındığı əsas yolların yaxınlığında, İran 
və Oman körfəzləri sahilində yerləşməsi ilə müəyyən edilir. Xüsusilə 
İran körfəzini Hind okeanı ilə birləşdirən ensiz Hörmüz boğazına 
çıxışın iqtisadi və strateji əhəmiyyəti böyükdür. Ölkənin ən iri li-
manları Abu-Dabi, Rəşid, Cəbəl-Əli, Şərca, Rəs-əl-Heymə, Füceyrə, 
İran və Oman körfəzləri sahillərində yerləşir. 
Səth quruluşu və faydalı qazıntıları. Əmirliklərin ərazisi İran 
körfəzinin cənub sahili boyunca Qətər yarımadasından Müsəndam 
yarımadasınadək 700 km məsafədə uzanır. Sahillərinin kəskin 
parçalanması nəticəsində bir sıra qumlu dillər əmələ gəlmişdir. Təbii-
coğrafi xüsusiyyətlərinə görə ölkədə 4 təbii bölgə ayrılır: İran körfəzi 
                                      
* Bəzi mənbələrdə ölkənin ərazisi 83,6 min kv. km, digərlərində isə 78 
min kv. km göstərilir. 
 48
sahili; Materik yaylası; Oman körfəzi sahili; Dağlıq ərazi. 
İran körfəzi sahili təbii bölgəsi ensiz, hamar düzənlikdir. 
Düzənliyin dəniz səviyyəsindən orta hündürlüyü 30-50 metrdir. İran 
körfəzi sahili bölgəsinin qərbindəki şoranlıqlar qumlu-çınqıllı 
sahələrlə növbələşir. Bölgənin şərq hissəsi qərbinə nisbətən dərə-
təpəlidir. 
Materik yaylası təbii bölgəsi İran körfəzi sahili təbii 
bölgəsindən cənubda yerləşir. Yaylanın dəniz səviyyəsindən orta 
hündürlüyü 100-150 metrdir. Əmirliklərin ərazisinin 2/3 hissəsini 
əhatə edən materik yaylasının şimalını əd-Dəfra təbii sətti tutur. 
Yayladakı şoranlıqlar daşlı və qumlu səhralarla əvəz olunur. 
Səhralarda hərəkət edən qumlar Əmirliklərin əksəriyyəti üçün təbii 
«bəla» sayılır. Şərqə və cənuba doğru qum təpələri daha geniş sahədə 
yayılmışdır. Nisbətən məhsuldar torpaqları ilə fərqlənən əl-Batin 
düzənliyinin cənubunda Səudiyyə Ərəbistanı, Oman və Yəmən 
dövlətlərinin ərazisinə qədər uzanan qum təpələri qərbdə Rub-əl-Xali 
səhrası ilə qovuşur. Yaylada vahələr çoxdur. Abu-Dabi əmirliyində 
yerləşən əl-Ayn və Liva ölkənin ən böyük vahələridir. Təqribən 100 
km məsafədə uzanan əl-Ayn vahəsini İran körfəzindən qumlu tirələr 
ayırır. Əvvəllər bu sahəni keçmək üçün dəvələrdən istifadə edilirdi və 
bu yol yorucu sayılırdı. İndi isə vahəyə sürətli avtomobil magistralı 
çəkilmişdir. 
 Vahə yaxınlığında yerləşən yaşayış məskənləri dağlardakı 
bulaq sularından istifadə edirlər. Vahənin indiki sakinlərinin əc-
dadları orijinal yeraltı kanalllar sistemi tikmişlər. Daşla hörülmüş 
kanallar su mənbələrindən vahəyə qədər 30 km uzanır. Su öz təbii 
axarı ilə gəlir. Vahənin özündə kanalın dərinliyi 10-15 metrə çatır. 
Əvvəllər yeraltı çənlərə yığılan suyu adi quyularda olduğu kimi 
çıxarırdılar. İndi suyu nasoslar vasitəsilə səthə qaldırırlar. Vahənin 
özü də yeraltı sularla zəngindir. 
 Abu-Dabi əmirliyinin paytaxtından təqribən 150 km cənub və 
cənub-şərqdə yerləşən Liva vahəsi əslində zəncirvarı halda düzülmüş 
30 kiçik vahələrdən ibarətdir. Bu vahələr səhranın qum təpəlikləri 
arasında qövs şəklində təqribən 60-80 km məsafədə uzanır. 
Vahələrdəki yeraltı sular səthə çox yaxın yerləşmişdir. Torpaqların 
yüksək dərəcədə şoranlaşdığı bu vahələrdə Şərqi Ərəbistanın ən iri 
ağacı sayılan xurma palmaları yaxşı böyüyür. Hündür gövdəsi və 
lələkli çətiri olan palma səhralarda az-az görünən yaşıl vahələrə 
 49 
xüsusi mənzərə verir.  
 Demək olmaz ki, BƏƏ-nin təbii mənzərəsi yekrəngdir, 
cansıxıcıdır. İndi səhraya «hücumlar» edilir, burada yeni-yeni sənaye 
müəssisələri, kənd təsərrüfatı fermaları, yaşayış qəsəbələri salınır. 
Səhralarda uzanan neft buruqlarını, betondan tikilmiş boz rəngli 
müəssisələri, tez-tez tünd yaşıl rəngə bürünmüş vahələr əvəz edir. Bu 
vahələr səhraya sərilmiş yaşıl xalçaya bənzəyir və ətrafa gözəllik 
verir. 
 Oman körfəzi sahili təbii bölgəsi (bu bəzən əş-Şemaliyə vadisi 
də adlanır) şimalda və cənubda Əmirliklər ilə Oman arasındakı 
sərhəd boyunca yerləşir. Şərqdə zəif parçalanmış sahil xətti, qərbdə 
isə Oman dağ sistemindən ayrılan qollarla həmsərhəddir. Əş-
Şemaliyə vadisinin uzunluğu 75-80, eni isə 10-15 km-dir. Füceyrə 
rayonunda vadinin eni 25 km-ə çatır. 
 Dağlıq təbii bölgəsi Oman körfəzi sahili boyunca uzanan dağ 
sisteminin bir hissəsini əhatə edir. Bu bölgənin ən hündür yeri əl-
Əhdar dağlarındadır (məsələn, Şam dağında hünd. 3353 m). Əl-
Əhdar dağları ilə Müsəndam yarımadasındakı bölgədə Qərbi Həcər 
(hünd. 1643 m) və Ruus-əl-Cəbəl (hünd. 2194 m) dağları yerləşir. 
Qərbi Həcər dağları Füceyrəni digər Əmirliklərdən ayırır. Dağ 
dərələri və dağətəyi sahələrdə aşınma nəticəsində illər boyu yığılan 
aşınma materialları məhsuldar torpaq örtüyünün yaranmasına səbəb 
olmuşdur. 
 Birləşmiş Ərəb Əmirliklərində qiymətli faydalı qazıntılar – 
neft, təbii qaz, dəmir filizi, daşduz, uran, xromit, nikel, mis, platin, 
boksit, maqnezit, asbest və s. aşkar edilmişdir. Neft və təbii qaz 
yataqları daha tez mənimsənilmiş, digərləri isə hələ də tədqiq 
edilməkdədir. Məsələn, dağlıq bölgədə yerləşmiş Rəs-əl-Heymə 
əmirliyinin faydalı qazıntılarla zəngin olması məlumdur. 
Əmirliklərin ən mühüm sərvəti dünyəvi əhəmiyyətə malik olan 
neft və təbii qazdır. Əmirliklərin ərazisində və ona məxsus şelf 
zonasında İran körfəzi neft-qaz hövzəsinə aid iki areal (Qətər-
Hörmüz və Murban) yerləşir. Qətər – Hörmüz arealında Umm – 
Şeyf, Əl-İdd-Əş-Şarqi, Murban arealında isə Bu – Qəza, Abu Cidu, 
Murban ən böyük neft-qaz yataqlarıdır. Murban, Bu – Qəza və Adu 
Cidu yataqlarının hər birinin neft ehtiyatı təqribən 500 mln. tondur. 
Ölkə üzrə neft ehtiyatı isə 12,95 mlrd. tondur. Bu göstəriciyə görə 
Yaxın və Orta Şərq regionunda 5-ci yeri (Səudiyyə Ərəbistanı, İran, 
 50
İraq, Küveyt) tutur. Təbii qaz ehtiyatı isə 6,0 trln. kub metrdən 
çoxdur (2005). 
İqlimi və hidroqrafiyası. Əmirliklərin ərazisində iqlim 
xüsusiyyətlərinə görə bir-birindən fərqlənən Qərb və Şərq zonası 
ayrılır. İran körfəzi bölgəsinə aid edilən Qərb zonasında qış möv-
sümündə (dekabr-fevral) gündəlik temperatur müsbət 20-35 dərəcəyə 
çatan mülayim isti, yayda isə (iyul-avqust) temperatur tərəddüdü 38-
50 dərəcə olan çox isti hava hakim olur. Bu zonada çox nadir 
hallarda temperatur müsbət 5-10 dərəcəyədək aşağı düşür. Qərb 
zonasında həm qışda, həm də yayda gecə və gündüz temperatur 
tərəddüdü nisbətən kəskin olur. Yayda gecə temperatur 20, qışda isə 
15 dərəcəyədək aşağı düşür. Sahildə rütubət yüksək olduğundan (85 
– 95 faiz) nəfəs almaq belə çətinləşir. 
Oman körfəzi bölgəsinə aid edilən Şərq zonası tropik qurşaqda 
yerləşdiyindən burada bütün il boyu tropik hava kütlələri hakim olur. 
Ona görə də bu zona quraqlığı və yayda tozlu hava axınının 
üstünlüyü ilə seçilir. Şərq zonasında iqlimin formalaşmasına Oman 
körfəzi ilə birlikdə Ərəbistan dənizindən gələn yay və qış mussonları 
da böyük təsir göstərir. Qış mussonlarının təsiri ilə Oman körfəzinin 
sahil bölgələrində temperatur 20, dağlıq rayonlarında isə 10 
dərəcəyədək aşağı düşür. Əl-Batin ovalığı, Qərbi Həcər və Ruus-əl-
Cəbəl dağlarının ətəkləri yay mussonlarının təsirinə məruz 
qaldığından iyul ayında sahildə və dağ dərələrində temperatur 25-26 
dərəcə təşkil edir. ölkənin qərbinə il ərzində 100 mm (daxili 
səhralarda 70-80 mm) yağıntı düşür. Burada yerləşmiş Rəss-əl-
Heymə ən çox yağıntı alan əmirlikdir (200-300 mm). Ölkənin 
şərqində yağıntıların miqdarı Qərbə nisbətən çoxdur (il ərzində 200-
250 mm). 
Birləşmiş Ərəb Əmirliklərində çay, göl və digər yerüstü su 
mənbələri yoxdur. Yeraltı sular yeganə həyat mənbəyidir. Hələ 
qədim zamanlarda burada yaşayan tayfalar quyu qazıb yeraltı 
sulardan istifadə vərdişlərinə yiyələnmişlər. Quyular ətrafında 
vahələr yaranmışdır. Bunlardan ən böyükləri Liva və Büreym 
vahələridir. Vahələrdə yaşayış məntəqələri salınmış, sonralar bu 
məntəqələr böyüyərək şəhərlərə çevrilmişdir. Abu-Dabi, Dubay, 
Şərca vahələrdə yaranan şəhərlərdir. 
Qətərdə olduğu kimi yeraltı sular ölkənin bəzi yerlərində o 
qədər çoxdur ki, qumlar və daşlar arasında bataqlaşmış sahələr əmələ 
 51 
gətirmişlər. Ölkədə yeraltı suların olmasına baxmayaraq su problemi 
çox kəskindir. Suya olan tələbatı ödəmək üçün dəniz suyunu 
təmizləyən qurğular tikilir. 
Torpaq və bitki örtüyü. BƏƏ səhraları daşlı-çınqıllı, daşlı-qum-
lu səth örtüyünə malikdir. Sahildə bataqlaşmış və lilli sahələr, şoranlıqlar 
(səbhlər) üstünlük təşkil edir. Dağ dərələrində, Əş-Şemaliyə vadisində 
məhsuldar dağ-qırmızı torpaqlar, Rəss-əl-Heymə əmirliyi və əl-Büreym 
rayonunda qırmızı-qonur torpaqlar yayılmışdır. 
BƏƏ quru səhra və yarımsəha, çılpaq qayalı dağlar, vahələr və 
nisbətən məhsuldar dağ vadiləri olan ölkədir. Ərazisində təbii meşə 
massivi yoxdur. Bəzi yerlər kol bitkilərindən də məhrumdur. İran və 
nisbətən Oman körfəzi sahillərində kserofit səhra çöl bitki örtüyü, 
sahildən materikin daxilinə doğru uzaqlaşdıqca səhranın yarımkol 
bitkiləri, dağların ətəkləri və vadilərdə subtropik bitkilər yayılmışdır. 
Vahələr və vadilərdə xurma və meyvə ağacları bitir. Ölkənin İran 
körfəzi sahillərindən 10 km-lə aralı yerləşən əraziləri şoranlaşmış 
qumlarla örtülmüşdür. Yeraltı sular səthə çox yaxın yerləşdiyindən 
tezliklə buxarlanan nadir yağışlardan sonra, günəşin qızmar şüaları 
altında geniş sahələr qar kimi ağ duz ilə örtülür. 
Yerli torpaq örtüyü ilə tanış olan xarici mütəxəssislər, əkin və 
biçin üçün bu torpaqların yararsız olduğunu sübut etməyə çalışırdılar. 
Lakin ölkənin hakim dairələri inanırlar ki, əmirliklərin gələcək nəsli 
bağ-bağçaya bürünmüş bir ölkədə yaşayacaqlar. Artıq indinin özündə 
BƏƏ-də 80 mln.dan artıq ağac əkilmişdir. BƏƏ ilə oxşar iqlimə 
malik olan Avstraliya, Cənubi Amerika və Cənub Şərqi Asiya 
bölgələrindən gətirilən bitkilərin yetişdirilməsi üçün ölkədə bir neçə 
meşə təsərrüfatı sahələri yaradılmışdır. BƏƏ-də təbiətə qayğı ilə 
yanaşırlar. Onu qorumaq məqsədilə Əmirliklərdə qoruq və 
yasaqlıqlar yaradılmışdır. 
Əmirliklərin heyvanat aləmi həddən artıq kasıbdır. Burada 
ceyran, dovşan, sürünənlərdən isə kərtənkələ və ilanların müxtəlif 
növləri yayılmışdır. İran körfəzin sahilində quşlar çoxdur. Oman 
körfəzi müxtəlif növ balıqla zəngindir. 
  
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Müasir BƏƏ-nin ərazisi çox qədimdən məskunlaşmışdır. 
 52
Qazıntılar zamanı tapılan insan və heyvan heykəlləri, həm də başqa 
tikililərin qalıqları, vahələrin əkinçiliklə məşğul olan əhalisinin 
yüksək mədəniyyətə malik olduqlarını sübut edir. 
XVI əsrin başlanğıcında İran körfəzi sahilində yerləşən 
ölkələrin tarixində əsaslı dönüş baş vermişdir. Bu dövrdən körfəzin 
sahillərində ilk Avropa müstəmləkəçiləri görünməyə başlamışdır. 
1507-ci ildə Hörmüz boğazına daxil olan Portuqaliya hərbi 
donanması bu yerləri zəbt edərək İran körfəzinin Ərəbistan 
sahillərində Portuqaliya ağalığını bərqərar etdi. Lakin Osmanlı 
imperiyası bu regionda öz mövqeyini əldən verməmək üçün, XVI 
əsrin axırlarına qədər Portuqaliya ilə mübarizə aparmışdır. Sonradan 
İran körfəzi regionuna sahib olmaq üçün yeni iddiaçılar: İngiltərə və 
Niderland meydana çıxır. 
İran ilə Portuqaliya arasındakı ziddiyyətlərdən bacarıqla 
istifadə edən İngiltərə portuqaliyalıları bu regiondan sıxışdırmış və 
1623-cü ildə sonradan özlərinin İran körfəzində başlıca dayaq 
məntəqəsi olan Hörmüzü tuta bilmişdir. İngiltərə və Portuqaliya 
arasında gedən rəqabət 100 ildən artıq davam etmiş və İngiltərənin 
qələbəsi ilə bitmişdir. Bu dövrdə İngiltərə İran körfəzində Niderlandı 
da sıxışdırıb aradan çıxara bilmişdir. 
 XVIII əsrin axırları və XIX əsrin əvvəllərində Osmanlı 
imperiyasının zəifləməsi ilə əlaqədar İngiltərənin İran körfəzi 
bölgəsini zəbt etmək cəhdləri daha da güclənir. Yerli tayfalar 
İngiltərəyə kəskin müqavimət göstərirdilər. Regionun dənizçi və 
təcrübəli döyüşçülər olan sakinləri dəniz ticarəti üzərindəki 
mübarizəsiz heç kəsə vermək fikrində olmadığından daima ingilis 
gəmilərinə hücum edirdilər. Beləliklə, İngiltərə «dəniz quldurlarına» 
qarşı mübarizə etmək bəhanəsi ilə əslində müstəmləkəçiliyə qarşı 
çıxan yerli əhalinin müqavimətini qıra bilmiş və İran körfəzi 
bölgəsinin ticarət yolları üzərində nəzarəti öz əlinə ala bilmişdir. 
XVIII-XIX əsrlərdə Avropa müstəmləkəçiləri İran körfəzi bölgəsində 
ərəb tayfalarının ciddi müqaviməti ilə qarşılaşdıqlarından buranı 
«Quldur sahili» adlandırmışlar. 1853-cü ildə İngiltərə hökuməti bu 
xoşagəlməz adı «Müqaviləli sahil» adı ilə əvəz etmişdir. Bir qədər 
sonra isə onu «Müqaviləli Oman» adlandırmışlar. 
İran körfəzi perspektivli neftli bölgələrinə nəzarət uğrunda 
mübarizənin kəskinləşdiyi ötən əsrin 30-cu illərində, London 
protektorata daha çox fikir verməyə başlayır. 
 53 
İkinci dünya müharibəsi zamanı əmirliklərin bir sıra hərbi 
obyektlərində ingilis nizamlı silahlı qüvvələrinin yerləşdirilməsi, həm 
də ABŞ qoşunlarının Bəhreynə çıxarılması həyata keçirilir. 
1968-ci ilin 18 fevralında Abu-Dabi hakimi Şeyx Zahid ilə 
Dubay hakimi şeyx Rəşidin görüşü, Birləşmiş Ərəb Əmirlikləri 
dövlətinin yaradılmasında ilk addım oldu. İki əmirliyin federasi-
yasının yaradılması barədə razılığa gələn şeyxlər regionun gələcək 
tarixinin müdafiəsi işində birgə fəaliyyətin işlənib hazırlanması üçün 
Müqaviləli Omanın digər əmirliklərinin və həmçinin Bəhreyn və 
Qətərin də bu işə cəlb edilməsini məsləhət bildilər. 
Abu-Dabi və Dubay hakimlərinin görüşündən bir həftə sonra 
Müqaviləli Omanın 7 əmirliyinin, Qətər və Bəhreyn hakimlərinin 
müşavirəsi keçirildi. iştirakçılar Ərəb Ölkələri Federasiyasının (ƏÖF) 
yaradılması barədə müqavilə imzaladılar. İran körfəzinin 
mühafizəkar üsul-idarəsi tərəfindən ƏÖF-in yaradılması müsbət 
qiymətləndirilirdi. Federasiyanın monarxiya xarakteri daşıması isə 
bir sıra ictimai təşkilatların etirazına səbəb oldu. 
1971-ci ildə Bəhreyn və Qətər özlərini müstəqil dövlət elan 
etdilər. 1971-ci ilin dekabr ayının 2-də 7 əmirliyin hakimlərinin 
Dubayda keçirilən qapalı müşavirəsində Birləşmiş Ərəb Əmirlikləri 
(BƏƏ) yeni federativ dövlətin yaranması elan olundu. Əslində yeni 
dövlət 6 əmirlikdən ibarət idi. Çünki, Rəs-əl-Heymə əmirliyi 
federasiyanın tərkibinə 1972-ci ilin fevralın 10-da daxil oldu. 
Əmirliklərə siyasi müstəqillik verən Böyük Britaniya BƏƏ-də 
güclü mövqeyini saxlamışdır. İngilislər hüquq sistemində, dövlət 
aparatı və orduda müşavir və mütəxəssis kimi qalmışlar. Böyük 
Britaniya əvvəllər olduğu kimi Şərca əmirliyində yerləşən hərbi 
bazalardan istifadə edir, dövlətinin silahlı qüvvəllərinə hərbi texnika, 
silah göndərən başlıca ölkədir. İngilis şirkətləri ilə BƏƏ arasında 
iqtisadi əlaqələr getdikcə daha da artır. Federasiyanın idxalatının, 
infrastruktur sahələrinin yaradılması üzrə sifarişlərin böyük hissəsi 
Böyük Britaniya tərəfindən təmin olunur. 
Dövlət quruluşu. Birləşmiş Ərəb Əmirlikləri mütləqiyyət 
formalı federasiya şəklində idarə olunan dövlətdir. 1971-ci ildən 
müvəqqəti konstitusiya fəaliyyət göstərir. 
Dövlətin başçısı Ali Federal Şura tərəfindən 5 il müddətinə se-
çilən prezidentdir. Prezidentin bir neçə dəfə seçilməsinə məhdudiyyət 
qoyulmur. 1971-ci ildən 2004-cü ilin sonlarına qədər ölkənin prezidenti 
 54
Şeyx Zahid ben Sultan ən-Nəhayyan olmuşdur. Hazırda bu vəzifəni 
onun böyük oğlu Şeyx Xəlifə Bin Zaid al Nəhayyan tutur. 
Ali Federal Şura 7 əmirlik rəhbərlərindən ibarətdir. Şura 
dövlətin siyasətini müəyyənləşdirir, federal qanunvericiliyi təsdiq 
edir, toplantısı ildə 4 dəfə keçirilir. Abu-Dabi və Dubay rəhbərləri 
veto hüququna malikdirlər. 
Qanunverici hakimiyyət birpalatalı Milli Federal Şuraya 
məxsusdur. Şuranın üzvləri (40 nəfər) əmirlik rəhbərləri tərəfindən 2 
il müddətinə təyin edilir. Milli Federal Şura bütün federal siyasətin 
işlənib hazırlanmasına, prezidentə təqdim edilməsinə qədər 
qərarların, beynəlxalq razılaşma və müqavilələrin təsdiq edilməsinə, 
Baş nazirin, prezidentin, Ali məhkəmə üzvlərinin təyin edilməsinin 
və onların hər birinin istefasının razılaşmasına məsuliyyət daşıyır. 
Prezident Milli Federal Şuranın hər hansı qərarına veto qoy-
maq hüququna malikdir. Prezident Milli Federal Şuranın sesiyasını 
açır, ona sədrlik edir və onu bağlayır. O, Milli Federal Şura 
tərəfindən bəyənilmiş qanunları, fərman və qərarları təsdiq edir, Baş 
naziri, onun müavinlərini, Nazirlər şurasının üzvlərini təyin edir və 
nazirlərin istefasını qəbul edir və s. 
Ayrı-ayrı əmirliklərin hökumətlərində əsas vəzifələri hakim 
sülalənin nümayəndələri tutur. Abu-Dabidə bu ailə Nəhayyanlar, Du-
bayda Maktumlar, Şərcada və Rəs-əl-Heymədə Qasimilər, əl-
Füceyrədə Şərqilər, Umm-əl-Qayveyndə Maallalar, Əcmanda 
Naimilərdir. 
İcraedici hakimiyyət Nazirlər şurasına məxsusdur. Baş nazir 
Şeyx Rəşid ben Səid əl-Maktumdur (Dubayın əmiri). Müvəqqəti 
konstitusiyaya əsasən BƏƏ-nin mərkəzi orqanlarına nümayəndələr 
əmirliklərin əhalisinin sayına və iqtisadi potensialına görə müəyyən 
edilir. Ölkədə siyasi partiyaların və təşkilatların fəaliyyəti qadağan 
olunmuşdur. Dövlətin ictimai həyatında İslam qanunlarının təsiri 
güclüdür. 
İran körfəzinin 7 əmirliyinin federasiyası olan BƏƏ çoxəsrlik 
gerilikdən ən müasir və güclü iqtisadiyyatı olan ölkəyə olduqca qısa 
müddətdə çevrilmişdir. Belə inkişafa, əsasən ölkə rəhbərliyinin 
xidməti sayəsində nail olunmuşdur. Məhz prezidentin göstərişi ilə 
neft sənayesindən qənaətlə və düzgün istifadə edilməsi ölkənin 
sosial-iqtisadi inkişafına səbəb olmuşdur. Ölkəyə 33 il rəhbərlik et-
miş Şeyx Zahid ben Sultan ən-Nəhayyanı ölkədə əldə edilən 
 55 
nailiyyətlərin «baş memarı» adlandırırlar. 
Əmirliklər özünə məxsus xarici siyasət yeritməyə can atsalar 
da, bu siyasət haradasa Səudiyyə Ərəbistanı Məlikliyi, İran İslam 
Respublikası və OPEK-in siyasəti ilə uzlaşır. Beynəlxalq miqyasda 
onlar rəsmi Vaşinqton və Londonun siyasəti ilə həmahəng olmağa 
çalışırlar. 
Azərbaycan Respublikası ilə münasibətlər. BƏƏ İran 
körfəzi sahil dövlətlərinin əməkdaşlıq şurasının digər ölkələri ilə 
birlikdə respublikamızın dövlət müstəqilliyini rəsmi olaraq ilk tanı-
yan dövlətlərdən biridir. Respublikamız ilə BƏƏ arasında əlaqələr 
tədricən inkişaf etməkdədir. 1991-ci ildə Abu-Dabidə Azərbaycan 
mədəniyyəti sərgisi, 2005-ci ildə isə turizm sərgisi təşkil edilmişdi. 
BƏƏ-nin televiziya qrupu respublikamıza gəlmiş, Azərbaycan barədə 
film çəkmiş və həmin filmi İran körfəzinin bütün ölkələrində bir neçə 
dəfə nümaiş etdirmişdir. Bununla yanaşı BƏƏ-nin prezident saray-
ında və Qırmızı Aypara Cəmiyyətində Qarabağda baş verən 
hadisələri, qaçqınların vəziyyətini, erməni terrorçularının törətdikləri 
cinayətləri əks etdirən foto sərgilər təşkil edilmişdir. 
Azərbaycanda baş verən hadisələri düzgün və olduğu kimi 
dünya ölkələrinə çatdırmaq məqsədilə respublikamıza ərəb, o 
cümlədən BƏƏ müxbirləri tez-tez gəlirlər. BƏƏ-nin Qırmızı Aypara 
Cəmiyyəti respublikamızda erməni faşistlərinin törətdikləri 
cinayətlərdən əziyyət çəkən uşaqlara, qaçqınlara və döyüş mey-
danlarında yaralanan əsgərlərə ərzaq, geyim və zəruri dava-dərmanlar 
göndərir. BƏƏ-də Azərbaycan Respublikasına humanitar yardımın 
uzunmüddətli proqramı hazırlanmışdır. 
 BƏƏ ilə Azərbaycan Respublikası arasında əlaqələrin mühüm 
formalarından biri də xarici ticarətdir. Respublikamızın Asiya 
ölkələri ilə ticarət əlaqələrində idxalatın 6-7, ixracatın isə 3-4 faizi 
BƏƏ-nin payına düşür (2005). Azərbaycana BƏƏ-dən kimya və 
neft-kimya, maşınqayırma məhsulları, elektrotexnika avadanlığı, 
yüngül və yeyinti sənaye məhsulları gətirilir. Respublikamızdan 
BƏƏ-nə isə kimya və neft-kimya sənaye məhsulları, yeyinti sənayesi 
və metallurgiya məhsulları ixrac edilir. 
 
3. Əhalisi və şəhərləri. Paytaxtın qısa səciyyəsi 
BƏƏ-də əhalinin ilk siyahıya alınması 1968-ci ilin mart-aprel 
aylarında aparılmış (o vaxt ölkə Müqaviləli Oman adlanırdı) və 180 
 56
min nəfər sakin qeydə alınmışdı. «Neft hay-küyü»ilə əlaqədar 
əhalinin sayı təbi artım, xüsusilə xarici mühacirlərin qonşu Ərəb 
ölkələri, Hindistan və İrandan gələn fəhlələrin kütləvi axını hesabına 
sürətlə artmış və 2005-ci illərin əvvəllərində təxminən 4,0 mln. 
nəfərə çatmışdır. Əhalinin ilk siyahıya alınmasından XXI əsrin 
əvvəllərinə qədər ölkədə yaşayanların sayı 20 dəfədən çox artmışdır. 
Demoqrafların hesablamalarına görə 2015-ci ildə ölkədə əhalinin 
sayı 6,0 mln. nəfərə qədər arta bilər. 
Yerli sakinlər arasında orta illik artım sürəti digər Ərəb 
ölkələrində olduğu kimi, 3-3,5 faiz təşkil edir. 1968-1992-ci illər 
ərzində əhalinin ümumi orta illik artım sürəti isə 4,6 faiz olmuşdur. 
Yerli əhali arasında təbii artımın yüksəldilməsi üçün dövlət 
tərəfindən müxtəlif tədbirlər görülür. Məsələn, dövlət hər doğulan 
uşaq üçün ailəyə xeyli miqdarda pul verir. Bu tədbirlərə baxmayaraq 
son illər ölkənin iqtisadiyyatının sürətli inkişafı ilə əlaqədar buraya 
gələn immiqrantların sayı artmış və nəticədə BƏƏ-inn ümumi 
əhalisinin sayında yerli sakinlərin miqdarı 1968-ci ildə 40 faizdən, 
1975-ci ildə 36 faizə, 2005-ci ildə isə 20 faizə enmişdir. Təsadüfi 
deyil ki, son illər BƏƏ hökuməti immiqarsiyanın məhdudlaşdırılması 
üzrə bir sıra tədbirlər həyata keçirir, ölkəyə gizli yolla gələnlər ilə 
mübarizəni gücləndirir. Ölkədə hər min nəfərə anadan olanların sayı 
17,5, ölənlərin sayı isə 4,0 nəfərdir. Ölkə üçün orta ömür müddəti 
kişilər üçün 72, qadınlar üçün isə 77 yaşdır. 
Birləşmiş Ərəb Əmirliklərində əhalinin ərazi üzrə orta sıxlığı 
1968-ci ildə 1 kv. km-də 1,1; 1975-ci ildə 7,7 nəfər olduğu halda; 
1992-ci ildə bu göstərici 35,4; 2005-ci ildə isə 40,0 nəfərə çatmışdır. 
Ölkədə əhali olduqca qeyri-bərabər yerləşir. Federasiyanın tərkibinə 
daxil olan 2 böyük əmirlikdə, Abu-Dabi və Dubayda ölkə əhalisinin 
təqribən 3/4, qalan bölgələrdə isə cəmi 1/4 cəmləşmişdir. 
Əhalinin qeyri-bərabər yerləşməsinin birinci səbəbi 
federasiyanın tərkibinə daxil olan əmirliklərin iqtisadi inkişaf 
imkanlarının müxtəlfiliyi və bununla əlaqədar immiqrant işçi 
qüvvəsinə tələbatın olmasıdır. İkinci səbəb urbanizasiya prosesinin 
olduqca sürətlə getməsidir. Məsələn, 1968-ci ildə əhalinin ilk 
siyahıyaalınmada şəhərlərdə yaşayanlar ölkə əhalisinin 67,2 faizini, 
1975-ci ildə (ikinci siyahıyaalınmada) 84 faizini təşkil edirdisə, 
2005-ci ilin əvvəllərində bu rəqəm 90 faizi keçmişdir. Üçüncü səbəb 
ölkədəki yaşayış məntəqələrinin əksəriyyətinin daha əlverişli olan 
 57 
körfəz sahili ərazilərdə, vahələrdə, vadilərdə və s. yerləşməsi ilə 
əlaqədardır. 
BƏƏ-nin əhalisi müxtəlif irqi-etnik qruplardan formalaşmışdır. 
«Neft hay-küyünə» qədər digər ölkələrdən, ilk növbədə İrandan və 
Şərqi Afrikadan gələnlərin qarışığından formalaşan İran körfəzi 
sahilinin əhalisi Ərəbistanın daxili rayonlarında yaşayan köçərilərdən 
xeyli fərqlənirdilər. Sahil ərazidə yaşayan əhalinin görkəmində və 
bədənlərinin rəngində neqroid, şəhərlərə köçən bədəvilərdə isə 
avropoid irqinə yaxınlıq hiss olunur. 
«Neft hay-küyü» dövründə BƏƏ əhalisinin milli tərkibi 
mürəkkəbləşdiyindən əmirliklər çoxmillətli ölkəyə çevrilmişdir. 
Əhalinin milli tərkibində ərəblərin üstünlük təşkil etməsinə 
baxmayaraq, yerli ərəblər cəmi 400 min nəfərdir. Qalanlar isə mü-
vəqqəti, yaxud daimi yaşayan mühacirlərdir. Bunlara dövlət 
aparatında, pedaqoji fəaliyyətdə, kənd təsərrüfatında, sənayedə, 
mətbuatda çalışan misirlilər, Fələstin ərəbləri, iraqlılar, suriyalılar, 
yəmənlilər aid edilir. 
Hindlilər və pakistanlılar ticarətdə özlərinin mövqeylərini 
möhkəmləndirmiş və hətta Əmirliklərdə bir sıra müəssisələr 
tikmişlər. Mehmanxana və restoranlarda bir qayda olaraq 
filippinlilər, yol işlərində əfqanlar və pakistanlılar çalışır. Orduda 
ürdünlilər, omanlılar, mərakeşlilər və bəluclar xidmət edir. 
Avropalıların əksəriyyəti ingilislərdir. Ölkədə iranlıların sayı çoxdur. 
Təkcə Dubay və Şərca əmirliklərində onların sayı 50-60 min nəfərə 
çatmışdır. Mühacirlər arasında yalnız ərəblərin BƏƏ vətəndaşlığı 
hüququ almağa ixtiyarı var. Ölkə əhalisinin milli tərkibi barədə dəqiq 
məlumatlar yoxdur. 
Ölkənin rəsmi dövlət dili ərəb dilidir. Fars və urdu dilləri də 
geniş yayılmışdır. BƏƏ-nin əhalisinin 95 faizi İslam dininə etiqad 
edir. Yerli ərəblər arasında sünnilər (80-85 faiz) geniş yayılmışdır, 
Əmirliklərdə yaşayanların 75 faizi savadlıdır. Orta təhsil məcburidir. 
Ölkədə 4 universitet və bir neçə texnoloji kollec fəaliyyət göstərir. 
BƏƏ-də məşğuliyyət probleminin xüsusiyyətləri Şərqi 
Ərəbistanın digər əmirlikləri üçün səciyyəvi olan əlamətləri 
xatırladır. İqtisadi cəhətdən fəal əhalinin 80 faizdən çoxu 
immiqrantların payına düşür. İşləyənlər arasında qadınların xüsusi 
çəkisi 3-4 faizdir. İqtisadi cəhətdən fəal əhalinin 85 faizdən artığı, 
daha yüksək inkişaf etmiş 3 əmirlikdə Abu-Dabi, Dubay və Şərcada 
 58
cəmləşmişdir. 
Bizim günlərdə planetimizdə baş verən hər hansı bir hadisə 
çətin ki, insanı heyrətləndirsin. Hətta bu yaxın vaxtlara qədər xəyal 
sayılan Venereya (Zöhrə) və yaxud Marsa uçuş belə, indi heç kəsdə 
təəcub doğurmur. Lakin Ərəbistan səhrasında qısa, cəmi 30-35 il 
müddətində ən yeni xəritə və atlaslara belə düşməyən müasir 
şəhərlərin salınması, onların istirahət guşələri, təmizliyi bura 
gələnlərin hamısını təəcübləndirir. Həqiqətən möcüzədir. Möcüzənin 
sirri isə neftdir, «qara qızıl»dır. 
Ölkənin paytaxtı Abu-Dabinin işgüzar Dubay, yaxud turizm 
mərkəzinə çevrilən Şərca ilə qarışıq salmaq olmaz. Bu şəhərlərin 
oxşar cəhətləri yalnız onların küçələrinin enli olması, avtomobillərin 
çoxluğu və təmiziliyidir. 
Şəhərlərdəki dükanlar (supermarketlər) sanki beynəlxalq ərzaq 
və istehlak mallarının sərgisini xatırladır. Yeri gəlmişkən deyək ki, 
dükanların piştaxtalarında digər ət məhsulları ilə yanaşı, İslam 
aləmində qadağan edilən donuz əti də səliqə ilə düzülür. Ölkədə 
spirtli içkilərin qadağan edilməsinə baxmayaraq Səudiyyə Ərəbistanı, 
Liviya və Küveytdə ən fərqli olaraq BƏƏ-nin mehmanxanalarında 
onu baha qiymətə almaq olar. Məscidlər, yamyaşıl parklar, müasir 
avtomobilqayırma sənayesinin nailiyyətlərini nümaiş etdirən ən yeni 
avtomobillərin enli küçələrdə hərəkəti, şəhərlərə xüsusi yaraşıq verir. 
Binaların və ofislərin ətrafındakı ərazilərin abadlaşdırılması üzrə 
bütün işləri, o cümlədən ümummilli proqram kimi qəbul edilmiş 
yaşıllaşdırmaya sərf olunan vəsaiti dövlət öz üzərinə götürmüşdür. Əl-
Ayn şəhəri ətrafında kənd təsərürfatı təcrübə stansiyasında hər il 1,3 
mln. ədəd dekorativ və meyvə ağaclarının tingləri yetişdirilir. 
Yetişdirilmiş ağac tingləri şəhərlərin, eləcə də əmirliklərin 
paytaxtlarını birləşdirən magistral yolların hər iki tərəfinin 200 metr 
enində yaşıllaşdırılması, həm də kənd təsərrüfatında meyvəçiliyin 
inkişaf etdirilməsi məqsədilə əhaliyə pulsuz paylanır. 
Ölkənin təhsil sistemində əl-Ayn şəhərində (Büreym vahəsi) 
1977-ci ildə tikilib istifadəyə verilmiş universitet mühüm rol oynayır. 
Ölkənin digər ali məktəblərindən fərqli olaraq əl-Ayn universitetində 
qadınlar üçün xüsusi bölmə fəaliyyət göstərir. Bu bölmədə də bütün 
fakültələr təmsil olunmuşdur. Mühazirələri eyni professor-müəllim 
heyəti aparır, qızlar onlar üçün ayrılmış xüsusi günlərdə eyni 
laboratoriyalardan və kitabxanalardan istifadə edirlər. Onlar idman 
 59 
klublarına getmir. Bunun əvəzində isə qadına ailə həyatında lazım ola 
biləcək peşələrə yiyələnirlər. Universitetdə, demək olar ki, körfəzin 
bütün ölkələrindən gələn qızlar oxuyur. 
 Abu-Dabi Əmirliyinin və eləcə də ölkənin ən iri şəhəri onun 
paytaxtı Abu-Dabidir (əhalisi 750 min nəfər). Şəhərin köhnə qala 
tikililərinin qalıqlarından Abu-Dabinin 1793-cü ildə salındığı güman 
edilir. Abu-Dabi əmirliyinin sahil adalarının birində yerləşən bu 
şəhər yaxın vaxtlara qədər, yəni 50 il əvvəl o qədər də abad olmayan 
tipik Şərq yaşayış məntəqələrindən biir idi. «Neft dövründən» sonra 
Abu-Dabinin maliyyə vəziyyəti əhəmiyyətli dərəcədə yaxşılaşmış, 
şəhər 500 metrlik körpü ilə materikə birləşdirilmiş və sürətlə yenidən 
tikilməyə başlamışdır. 
Şəhərin tikintisində Qərbin ən yaxşı layihə və tikinti şirkətləri 
iştirak edib. Ötən əsrin 80-ci illərinin əvvəllərində tikinti işlərinə yerli 
şirkətlər də qoşulmuşlar. Şəhərin mərkəz və sahil hissələrində yerli 
və federal hökumət idarələri tərəfindən tutulan çoxmərtəbəli müasir 
binalar ucaldılmışdır. Burada bankların, sığorta şirkətlərinin binaları, 
əmirin və onun sülaləsinin sarayları yerləşir. Ticarət mərkəzi, 
mehmanxana, klub və kinoteatırların binaları da buradadır. 
Şəhərdə xəstəxana, ali məktəblər, üzgüçülük hovuzu və bir sıra 
başqa idman və istirahət obyektləri tikilmişdir. Şəhər, demək olar ki, 
avropalaşdırılmışdır. Əmirliyin hakim dairələri məscidlərin tikintisinə 
xüsusi fikir verirlər. Məscidlər radiolaşdırılmış və 
elektrikləşdirilmişdir. BƏƏ-nin başqa şəhərlərində olduğu kimi Abu-
Dabidə də yaşıllaşdırma işləri geniş miqyasda aparılır. Şəhərin yaxşı 
təchiz edilmiş dəniz limanı və beynəlxalq aeroportu vardır. Paytaxt 
demək olar ki, BƏƏ-nin bütün yaşayış məntəqələri ilə birləşdirilmişdir. 
Abu-Dabi nəinki ölkənin, həm də İran körfəzi bölgəsinin iqtisadi, 
siyasi və mədəni həyatında mühüm rol oynayır. 
Əmirliyin daxili ərazilərində əsaslı dəyişikliklər edilir. Onların 
arasında Əl - Büreym vahəsi, xüsusilə Abu-Dabidən 160 km cənubda 
yerləşən əl – Ayn şəhəri sürətlə inkişaf etdirilir. Şəhərdə İES, sement 
zavodu, evtikmə kombinatı və s. fəaliyyət göstərir. Əl – Ayn Abu-
Dabidən sonra əmirliyin ikinci işgüzar mərkəzinə çevrilmişdir. İran 
körfəzi sahilində yerləşən şəhərin 20 – 25 mərtəbəli binaları ən 
müasir Qərb memarlıq üslubunda tikilmişdir. 
 
 
 60
4. İqtisadiyyatı 
 
Neft yataqlarının kəşfinə qədər Dubay və ondan bir qədər 
geridə qalan Şərca, Müqaviləli Omanın iqtisadiyyatında başlıca yer 
tuturdular. Bu ilk növbədə onların mirvari və digər dəniz 
məhsullarının satışında Qərb ölkələri məhsullarının tranzit 
daşınmasında özünü göstərirdi. İkinci Dünya müharibəsindən sonrakı 
illərdə qaçaq mal ticarəti Dubay üçün əsas gəlir mənbəyi olmuşdur. 
Avropadan gətirilən zərgərlik məmulatları, saat, elektrik məişət 
məhsulları bu əmirliyin ərazisindən gizli olaraq Cənub və Cənub-
Şərqi Asiya ölkələrinə, həmin ölkələrdən isə Avropaya qiymətli daş-
qaş və müxtəlif metallar daşınırdı. Həmin vaxtlar neft Dubay üçün 
ikinci dərəcəli gəlir mənbəyi hesab edilirdi. Dubaydan fərqli olaraq 
Abu-Dabi əmirliyi isə neft yataqları kəşfinə qədər kasıbçılıq 
içərisində yaşayırdı. 
Abu-Dabidə, Dubayda və Şərcada neft yataqlarının kəşfi bu 
əmirliklərdə iqtisadi vəziyyətin əsaslı surətdə dəyişməsinə, sosial və 
demoqrafik irəliləmələrə səbəb olmuşdur. Açıq bazar iqtisadiyyatı 
yolu ilə irəliləyən BƏƏ ötən əsrin 70-ci illərindən başlayaraq 
regionda zəif inkişaf etmiş dövlətdən yüksək həyat səviyyəsinə və 
texnologiyalara malik bir dövlətə çevrilmişdir. 
Abu-Dabi əmirliyi neft-qaz çıxarılması və emalı, Dubay ticarət 
kommersiya və nəqliyyat qovşağı, Şərca yüngül sənaye və 
kommunikasiya mərkəzi kimi, ölkə bütölükdə xarici turizm mərkəzi 
kimi ixtisaslaşır. 2004-cü ildə ölkənin Ümumdaxili məhsulunun 
(ÜDM) dəyəri 54,0 mlrd. ABŞ dollarını keçmişdir. ÜDM-da 
adambaşına orta göstəricisi 1995-ci ildəki 9985 dollardan 2005-ci 
ildə 23 min dollara qədər artmışdır. Bu göstəricəyə qədər BƏƏ 
regionda birinci yeri tutur. 
 İkinci Dünya müharibəsindən sonra Küveyt və Səudiyyə 
Ərəbistanı neft sənayesi ilə əlaqədar yüksək iqtisadi inkişaf 
səviyyəsinə çatmaq üçün 10 illərlə vaxt sərf etmişlər. Onlardan fərqli 
olaraq həmin inkişaf yolunu Abu-Dabi, Dubay və Şərca əmirlikləri 
cəmi 8-10 ilə keçmişdir. Ölkənin belə «sıçrayışında» yerli hakimlərin 
ağıllı və məqsədyönlü siyasətini də yüksək qiymətləndirmək 
lazımdır. 
Dövlət rəhbərlərinin dünya iqtisadiyyatında baş verə biləcək 
dəyişiklikləri düzgün qiymətləndirməsi və uzaqgörənliyi sayəsində 
 61 
əmirliklər qısa tarixi müddətdə «neft hay-küyünün» bəhrəsindən 
məharətli istifadə edə bilmiş və ölkənin sosial-iqtisadi simasını əsaslı 
sürətdə dəyişdirə bilmişlər. Ölkə, tikintisi böyük vəsait tələb edən iri 
infrastruktur sahələrini və sənaye müəssisələrinin çoxunu «neft hay-
küyü» dövründə yarada bilmişdir. 1970-ci illərin «neft dollarları 
yağışı» dövründə neft çıxaran digər ölkələrdən fərqli olaraq 
əmirliklərdə lazımsız, lakin «nüfuzlu» obyektlərin, yəni «neft 
erasının piramidası» kimi obyektlərin tikintisinə vəsait 
ayrılmamışdır. Burada başlıca olaraq «XXI əsrə sıçrayış» üçün start 
meydançasına çevrilə bilən əsası və uzunmüddətli müəssisələrin 
tikintisinə kapital qoyulmuşdur. 
Neft-qaz və onunla əlaqədar olan neft-kimya sənaye 
sahələrinin inkişafına əsaslanan BƏƏ qısa müddətdə ölkə 
iqtisadiyyatının təməlini qomuşdur. Ən müasir texnika və avadanlıqla 
təchiz olunmuş neftemalı və neft-kimya müəssisələri, aliminium, 
sement zavodları, təbii şəkildə və neftlə yanaşı çıxarılan qazların 
mayeləşdirilməsi üzrə müəssisələr, su təmizləyici qurğular, elektrik 
stansiyaları, polad əridən zavodlar, mineral gübrə, yuyucu maddələr 
və s. istehsal edən müəssisələr tikilmiş və istifadəyə verilmişdir. 
Yüngül və yeyinti sənaye sahələri də sürətlə inkişaf edir. Sənaye 
sahələrinin inkişafı ilə yanaşı, səhrada kənd təsərrüfatı plantasiyaları, 
heyvandarlıq fermaları yaradılmış, geniş avtomobil magistralları 
salınmış, dəniz və hava limanları tikilmişdir. 
BƏƏ-nin milli iqtisadiyyatının özünəməxsus səciyyəvi 
xüsusiyyəti vardır. Bu xüsusiyyət inkişaf etməkdə olan, xüsusilə neft 
və digər xammal ixrac edən ölkələr üçün xarakterikdir. Ümumdaxili 
məhsulun strukturunda 51 faiz sənayenin, 45 faiz xidmət sahələrinin, 
4 faiz isə kənd təsərrüfatının payına düşür. 
Sənayenin aparıcı sahələri. BƏƏ-nin təsərrüfatında milli 
gəlirin 80 faizdən artığı neft və qaz sənayesinin, qalanları isə digər 
sənaye sahələrinin payına düşür. Neft axtarışı və çıxarılması ilə xarici 
şirkətlər məşğul olur. Onların fəaliyyətinə əmirliklərin dövlət 
şirkətləri nəzarət edir. 
Ölkənin milli sərvəti sayılan neftin aşkar edilmiş ehtiyatı 2005-
ci ilin məlumatlarına əsasən təqribən 12,95 mlrd. ton və ya dünya 
neft ehtiyatının 10 faizini təşkil edir. Əgər ölkədə indiki həcmədə 
neft və qaz çıxarılsa bu ehtiyatlar XXII əsrin əvvəllərinə qədər 
kifayət edər. Neft ehtiyatları başlıca olaraq Dubay və Abu-Dabi 
 62
əmirliyində cəmlənmişdir. Ölkədə hər il 65-70 mln. ton neft çıxarılır. 
Neft hasilatının 95 faizi iki əmirliyin Abu-Dabi (75 faiz) və Dubayın 
(20 faiz) payına düşür. Neft ixracatından əldə edilən gəlir onun dünya 
bazarındakı qiymətlərindən asılı olaraq dəyişir. Ölkədə ümumi gücü 
ildə 11 mln. tondan artıq olan neftemalı müəssisəsi fəaliyyət göstərir. 
Birləşmiş Ərəb Əmirlikləri OPEK-in (neft ixrac edən ölkələrin 
təşkilatı) digər üzvləri kimi neft ehtiyatlarından səmərəli istifadə edir. 
Çıxarılan neftin dünya bazarı tələbatından artıq olmaması məqsədi ilə 
OPEK neft hasil edən hər bir ölkə üçün norma (kvota) 
müəyyənləşdirir. 
Abu-Dabi, Dubay və digər əmirliklərdə neftlə yanaşı təbii 
qazda çıxarılır (ehtiyatı 5,3 trln. kub.m). Neft-qaz və onunla bağlı 
olan neft-kimya sənayesinin inkişafı ilə əlaqədar əmirliklərdə iri və 
müasir texniki tələbatlara cavab verən müəssisələr istifadəyə 
verilmişdir. Məsələn, Abu-Dabi əmirliyinin Umm-əl-Nar adasında 
neftemalı zavodu, Das adasında mayeləşdirilmiş qaz istehsal edən 
kompleks tikilmişdir. Dubay və Şərca əmirliklərində də müvafiq 
olaraq neftemalı və mayeləşdirilmiş qaz istehsal edən müəssisələr 
yaradılmışdır. Ölkənin digər şəhərlərində də neft və qaz ilə əlaqədar 
müxtəlif sənaye sahələri fəaliyyət göstərir. 
Ölkədə əmək qabiliyyəti olan adamların təqribən 50 faizi neft-
qaz sektorunda və ya həmin sektora xidmət sahələrində çalışır. 
Dubay əmirliyindəki alüminium zavodu (illik istehsal gücü 600 min 
ton) istehsal etdiyi məhsulun, demək olar ki, hamısını Yaponiyaya və 
digər ölkələrə ixrac edir. 2005-ci ildə ölkədə fəaliyyət göstərən 10 
sement zavodu (Abu-Dabi, Dubay, əl-Ayn, Rəs əl-Heymə və digər 
şəhərlərdə) birlikdə 7 mln. ton məhsul istehsal etmişdir. Onun 4 mln. 
tonu ölkənin tələbatına, qalanı isə Küveytin İraq ilə münaqişəsi 
zamanı dağılmış binalarının, infrastruktur obyektlərinin və 
müəssisələrinin bərpası üçün sərf edilmişdir. 
Ölkədə fəaliyyət göstərən istilik elektrik stansiyalarında hər il 
təqribən 20-21 mlrd. saat elektrik enerjisi istehsal edilir. Bu da 
ölkənin tələbatını tam ödəyir. 
Ölkədə dövlət bölməsinə məxsus istehsal ilə yanaşı xüsusi 
bölməyə aid olan milli sənaye sahələri (sement, yeyinti, toxuculuq, 
kağız-selliloz və s.) də inkişaf etdirilir. Yeyinti sənayesində başlıca 
yeri sərinləşdirici içkilər, balıq konservi, un istehsalı tutur. Kustar 
sənətkarlıq, əsas etibarilə xalçaçılıq, yun parça toxuculuğu, zərgərlik 
 63 
və gümüş üzərində döymə (naxışsalma) inkişaf etmişdir. 
Ölkədə iki iri sənaye bölgəsi: Rusvaye (Abu-Dabidə) və Cəbəl-
Əli (Dubayda) formalaşmışdır. 1985-ci ildə Dubayın 35 km-dəki, 
Cəbəl-Əli bölgəsində sahəsi 100 kv. km olan «Azad iqtisadi zona» 
yaradılmışdır. Bu bölgədə 180-dən artıq orta və kiçik müəssisə 
vardır. Bunların da əksəriyyəti xüsusi bölməyə (ABŞ, Yaponiya) 
məxsusdur. Cəbəl-Əli bölgəsində yüngül sənaye müəssisələri 
(toxuculuq və tikiş) üstünlük təşkil edir. Cəbəl-Əli liamının müasir 
səviyyədə təchizatı, qiymətlərin, o cümlədən su və enerji təminatının 
ucuzluğu, fəhlə qüvvəsinin bolluğu «Azad iqtisadi zonanın» əsas 
üstünlüyüdür. 
Cəbəl-Əli «Azad İqtisadi zonasının» (AİZ) ixtisaslaşmasında 
ticarət-kommersiya əməliyyatları (74 faiz), sənaye (22 faiz) və 
xidmət sahələri üstünlük təşkil edir. Cəbəl-Əli AİZ-nın qısa 
müddətdə əldə etdiyi nailiyyətlər BƏƏ hökumətini yeni AİZ-lar 
yaratmağa sövq edir. İndii ölkədə 9 AİZ fəaliyyət göstərir. Bu gös-
təriciyə görə o, Ərəb ölkələri sırasında birinci yeri tutur. 
Kənd təsərrüfatının aparıcı sahələri. Ölkədə ekstremal təbii 
şərait, ilk növbədə su ehtiyatları cəhətdən kasadlıq əkinçilik və 
heyvandarlığın inkişafını uzun müddət ləngitmişdir. Son illər 
şəhərlərə sürətli axın ilə əlaqədar kənd təsərrüfatı bölgələrində əhali 
olduqca seyrəlmişdir. 1980-ci illərin əvvəllərindən etibarən dövlət 
tərəfindən aparılan tədbirlər sayəsində kənd təsərrüfatında yararlı 
torpaq sahələri və ərzaq məhsulları istehsalı getdikcə artır. 
Ölkədə becərilən torpaqların sahəsi 1980-ci ildə 4,3 min 
hektardan XXI əsrin əvvəllərində 40 min hektara qədər artırılmışdır. 
Kənd təsərrüfatına zəruri olan təbii su mənbələrinin olmaması ilə 
əlaqədar, ölkədə tikilmiş 22 sutəmizləyici qurğunun çoxu əkin 
sahələrinin suvarılmasına xidmət edir. Dövlət, kənd təsərrüfatının 
inkişaf etdirilməsi üçün fermerlərə pulsuz torpaq sahəsi ilə yanaşı 
təsərrüfata lazım olan bütün texnikanı, gübrələri və s. verir. Hətta ilk 
vaxtlar təsərrüfatın təşkili üçün fermerlərin iki köməkçisinin ikiillik 
əmək haqqının ödənilməsini də öz üzərinə götürür. 
Ölkədə əsasən yüksək dərəcədə avtomatlaşdırılmış broyler, 
süni iqlim yarada bilən mexaniki qurğularla təchiz edilmiş südçülük 
təsərrüfatı və istixanalarda tərəvəzçiliklə məşğul olan təsərrüfatların 
inkişafına daha çox fikir verilir. 
Şərca, Rəs əl-Heymə və Umm əl-Qayveyndə vahə əkinçiliyi 
 64
mövcuddur. Abu-Dabinin Büreym vahəsi kənd təsərrüfatının inkişafı 
üçün olduqca əlverişlidir. Son illər yeraltı sulardan istifadə etməklə 
burada kənd təsərrüfatı məhsulları istehsalı bir neçə dəfə artırılmışdır. 
Bu vahədə taxılçılıq və heyvandarlıq ilə yanaşı xurma 
plantasiyalarının, üzüm, sitrus meyvələri və tərəvəz əkini sahələri 
xeyli genişləndirilmişdir. Vahədə yetişdirilən çiyələk Avropa 
bazarlarında müvəffəqiyyətlə satılır. Füceyrə və Şərca əmirliklərində 
ənənəvi kənd təsərrüfatı məhsulları ilə yanaşı yüksək keyfiyyətli 
tütün də becərilir. Son zamanlar gülçülüyə diqqət artırılır. Ölkədə 
getdikcə iri təsərrüfatlar formalaşır. 
BƏƏ-nin dağlıq ərazilərində qoyun-keçi, Rəs əl-Heymədə 
qara-mal saxlanılır. Sahil bölgələrdə isə balıq və mirvari ovlanılır. 
Kənd təsərrüfatı məhsullarının ümumi illik yığımı 900 min t. 
çatmışdır. Onun 500 min t. tərəvəz (pomidor, soğan, gül kələm, şirin 
kartof, badımcan, xiyar və s.). 400 min t. isə meyvə təşkil edir. İldə 
orta hesabla 50 min t. çox ət, süd və quş əti istehsal edilir, 70 min t. 
artıq balıq ovlanır. BƏƏ-nin kənd təsərrüfatı əhalinin tərəvəzə olan 
tələbatını tam təmin edir. Taxıl və ət məhsullarına olan tələbatın isə 
hələ ki böyük hissəsi idxal hesabına ödənilir. 
Ölkə həqiqətən «neft hay-küyü» dövründə bağ-bağçaya 
çevrilmişdir. Burada ağac əkini hər hansı bir Avropa ölkəsində oldu-
ğundan çoxdur. İndi, demək olar ki, elə bir meyvə və tərəvəz yoxdur 
ki, BƏƏ-də yetişdirilməsin. Müstəqillik əldə olunduqdan sonra 
əmirliklərdə 150 mln. ağac və 30 mln. xurma palması əkilmişdir. 
Turizm son illərdə ölkə iqtisadiyyatın mühüm əhəmiyyət kəsb 
etməyə başlamışdır. Əmirliklərdə turistlərə xidmət göstərən 300-dən 
artıq (o cümlədən yüksək səviyyəli) otel fəaliyyət göstərir. Ölkəyə 
hər il 3 mln. nəfərdən artıq turist gəlir. Xarici turizmdən 2,2 mlrd. 
ABŞ dolları gəlir əldə edilmişdir (2005). Turizmin işgüzar və digər 
növləri inkişaf etdirilir. 
Nəqliyyatı, xarici ticarəti və maliyyə sistemi. 1960-cı illərin 
axırlarına qədər BƏƏ-də yeganə rabitə vasitəsi kabotaj gəmiçiliyi 
(bir ölkənin limanları arasında daşınan yüklər) və qoşqu nəqliyyatı 
idi. Başqa sahələrdə olduğu kimi «neft hay-küyü» dövründə bu 
sahədə də əsaslı dəyişikliklər edilmişdir. Xüsusilə xaricə yük 
daşınmasında başlıca rol oynayan dəniz nəqliyyatı sürətlə inkişaf 
etdirilmişdir. 2005-ci ildə əmirliklərin ticarət donanmasında irili-
xırdalı 60-a qədər gəmi olsa da yüklərin əsas hissəsi xarici gəmilərlə 
 65 
daşınır. Ölkənin keçmiş balıqçı məntəqələrində yeni limanlar 
tikilmiş, köhnə limanlarda isə yenidənqurma işləri aparılmışdır. 
Ölkənin ən iri portları Abu-Dabi, Min ər-Rəşid və Cəbəl-
Əlidir. Bu portların inkişafına və təkmilləşdirilməsinə, yükləmə-
boşaltma avadanlıqlarının alınmasına 100 minlərlə vəsait sərf edilir. 
Min ər-Rəşid və Cəbəl-Əli portlarının həm də tranzit əhəmiyyəti 
vardır. Körpülərin sayına görə (102) hər ikisi dünyanın ən iri portları 
sırasına daxildir. Bu portlar dünyanın 120-dən artıq ölkəsi ilə 
müntəzəm gəmi yolu xəttinə malikdir. 2005-ci ildə Min ər-Rəşid və 
Cəbəl-Əli portları birlikdə təqribən 5,5 min gəmi qəbul etmişdi. 
Ölkədə birinci yer tutan Min ər-Rəşid portunun yük dövriyyəsi ildə 
15 mln. tonu ötüb keçmişdir. Dubayda iri tankerlərin təmiri 
müəssisəsi fəaliyyət göstərir. 
Ölkədə neft və qaz yataqlarını portlarla, neftemalı və 
mayeləşdirilmiş təbii qaz istehsal edən müəssisələrlə və həmin 
müəssisələri şəhərlərlə birləşdirən ümumi uzunluğu 2000 km-dən 
artıq olan onlarca boru kəmərləri çəkilmişdir. 
Daxili yük daşınmasında avtomabil nəqliyyatının rolu getdikcə 
artır. Federasiyanın tərkibinə daxil olan əmirliklərin paytaxt şəhərləri 
bir-birilə yüksək keyfiyyətli avtomobil magistralları ilə 
birləşdirilmişdir. Avtomobil yollarını ümumi uzunluğu 500 min km-
dən artıqdır. Ölkədə dəmir yolu yoxdur. 
BƏƏ-də beynəlxalq əhəmiyyətli bir neçə hava limanı vardır. 
Abu-Dabi, Dubay və Şərcanın hava limanları ildə təxminən bir neçə 
mln. sərnişinə xidmət edir. Yerli əhəmiyyətli təyyarə meydanları 
əsasən İngiltərəyə məxsus olan keçmiş hərbi hava bazalarında 
yaradılmışdır. Əmirliklər hava nəqliyyatı vasitəsilə qonşu Ərəb 
ölkələri, həmçinin London, Beyrut, Tehran, Bakı, Moskva, Qahirə və 
digər şəhərlərlə müntəzəm əlaqə saxlayırlar. 
Xarici ticarət. BƏƏ-nin başlıca ixracat məhsulları neft və ya 
mayeləşdirilmiş qaz, alüminium, sement, gübrə, xurma, mirvari və 
tütündür. İdxalatının əksər hissəsini maşın və avadanlıq, nəqliyyat 
vasitələri, yarımfabrikatlar, tikinti materialları, həm də əhali arasında 
geniş istehlak xarakteri daşıyan sənaye və ərzaq məhsulları təşkil 
edir. Ölkənin ticarətində, xüsusilə geri ixracın əhəmiyyəti böyükdür. 
Geri ixracın 75 faizi Səudiyyə Ərəbistanı, Qətər, Ürdün və Bəhreynə 
istiqamətləndirilir. Bu ölkələrə başlıca olaraq minik və yük 
avtomobilləri, tütün məmulatları, qaz turbinləri, qaldırıcı və yükləmə-
 66
boşaltma mexanizmləri daşınır. 
Əmirliklərin xarici ticarətinin 45 faizi neft və neft 
məhsullarının payına düşür. Ölkənin ixrac etdiyi məmulatların dəyəri 
1993-cü ildəki, 23,6 mlrd. ABŞ dollarından 2005-ci ildə təqribən 60,0 
mlrd. dollara qədər artmışdır. İxracatda Yaponiya (29.1 faiz), Koreya 
Respublikası (14,2 faiz), Hindistan (5,4 faiz), Oman (3,7 faiz), İran 
(2,2 faiz) kimi ölkələr üstünlük təşkil edir. 
İxrac olunan məmulatların dəyəri artdığı kimi idxal olunan 
məmulatların da dəyəri artır. Məsələn, 1999-cu ildə idxalatın dəyəri 
27,5 mlrd. olduğu halda, 2004-cü ildə bu rəqəm 33,1 mlrd. dollara 
çatmışdır. 
Ölkənin idxal-ixrac əməliyyatlarında ABŞ (6,9 faiz), Almaniya 
(6,7 faiz), Yaponiya (6,5 faiz), Fransa (6,3 faiz), Çin (6,1 faiz), Böyük 
Britaniya (5,9 faiz), Koreya Respublikası (5,5 faiz) ilə əməkdaşlıq 
daha sıxdır. 
BƏƏ-nin dünya ölkələri ilə iqtisadi əlaqələrinin mühüm 
forması xarici ölkələrə böyük miqdarda kapital qoyuluşudur. Bütün 
bunlar da ölkəyə gəlir gətirir. Bununla yanaşı 1971-ci ildə Abu-
Dabidə yaradılmış Ərəb İqtisadi İnkişaf fondu adlanan təşkilatda 
BƏƏ fəal iştirak edir. Bu fonddan Asiya və Afrikanın müxtəlif 
ölkələrinə göstərilən köməkliklər bir neçə mlrd. dolları ötüb 
keçmişdir. Ölkənin pul vahidi federal dirhəmdir. 
Maliyyə sistemi. Federasiyanın yaranmasına qədər onun 
tərkibinə daxil olan Əmirliklərin maliyyə sistemi 
müəyyənləşdirilməmişdi. Əmirliklərin xəzinəsinin o vaxtkı 
mədaxilini əhalidən yığılan vergi, töycü, gömrük haqqı, nadir 
hallarda isə Böyük Britaniya hökuməti tərəfindən verilən vəsait təşkil 
edirdi. Bu vəsaiti isə əmirliklərin hakimləri istədikləri kimi 
xərcləyirdilər. 
Keçmiş Müqaviləli Oman şeyxlərinin milli valyutaları yox idi. 
Burada pul vahidi kimi hind rupisindən istfadə olunurdu. Kağız pul-
lar da Böyük Britaniyanın Şərqi Ərəbistan protektoratları üçün xüsusi 
buraxılışını sübut edən nişanə qoyulurdu. Pul dövriyyəsində 
Səudiyyə rialı, İraq rialı, ingilis funt sterlinqi, ABŞ dolları və s.-dən 
istifadə edirdilər. 1959-cu ildə Hindistanın milli Bankında Böyük 
Britaniyanın Şərqi Ərəbistan protektoratları üçün «Qalf rupi» xüsusi 
pul vahidi buraxılmışdır. 
1969-cu ildə hind rupisinin və onun ardınca «Qalf rupinin» de-
 67 
valvasiyası ilə əlaqədar Müqaviləli Omanın şeyxləri bu valyutadan 
imtina etmişdi və «Qalf rupi» Səudiyyə Ərəbistanı rialı ilə əvəz ol-
undu. Təqribən 2 ildən sonra aydın oldu ki, bu valyutadan istifadə 
edilməsi Əmirliklərdə Səudiyyə Ərəbistanının mövqeyini gücləndirir. 
Elə buna görə də ingilis müdiriyyətinin təkidi ilə Səudiyyə rialı 
dövriyyədən yığıldı və yeni pul vahidinə keçildi. Yeni pul vahidi 
Qətər və Dubay rialı adlanırdı. Adından göründüyü kimi bu pul, həm 
Qətər rialından fərqlənirdi, həm də o vaxtlar Müqaviləli Oman 
şeyxləri arasında Dubayın ticarət – maliyyə mərkəzi kimi rolunun 
yüksək olduğunu göstərirdi. Müqaviləli Omanın tərkibinə daxil olan 
əmirliklərin bütün maliyyə sisteminə əvvəllər olduğu kimi «Britiş of 
Midl İst» şirkəti rəhbərlik edirdi. 
1971-ci ildə federasiyanın yaradılmasından sonra əmirliklər 
ümumi pul vahidinin qəbul edilməsi barədə razılığa gəlmişlər. 
Dirhəm federasiyanın yeni pul vahididir. O, 1973-cü ilin 18 mayında 
dövriyyəyə buraxılmışdır. 
Neftdən əldə edilən gəlirlərin getdikcə artması, milli iqtisadiy-
yatın inkişafı, yerli əhalinin gəlirinin, həm də daxili yük 
dövriyyəsinin və xidmət sahələrinin genişlənməsi ilə əlaqədar ölkədə 
pul kütləsi getdikcə çoxalır. Ölkə daxilində kağız pul kütləsi nə qədər 
çoxalsa da, eyni zamanda BƏƏ-nin milli bankının hesabında olan 
xarici valyuta və qızılın artması dirhəmin alıcılıq qabiliyyətinin sabit 
saxlanılmasına imkan verir. 
Federasiyada ən iri banklar Dubay əmirliyindədir. Onun fed-
erasiyada iri maliyyə mərkəzinə çevrilməsi heç də təsadüfi deyildir. 
Bu əmirlik 10 illərlə keçmiş Müqaviləli Omanda ticarət, ticarət-
nəqliyyat və maliyyə mərkəzi olmuşdur. Əmirliyin maliyyə fəaliyyəti 
«neft çiçəklənməsi» dövründə daha da güclənmişdir. Abu-Dabinin 
digər əmirliklərə nisbətən «neft dollarlarına» daha tez nail olmasına 
baxmayaraq, burada maliyyə fəaliyyəti ləng getmişdir. 
 1980-ci ildə Abu-Dabi və Dubay əmirləri neftdən əldə 
etdikləri gəlirin 50 faizini federal büdcəyə keçirəcəkləri barədə öz 
aralarında müqavilə imzalamışlar. Bu addım, federasiya iqtisadi 
inteqrasiyanın güclənməsi üçün Dubayın siyasətində əsaslı dəyişiklik 
idi. Bununla da federasiyanın 2 ən iri əmirliyi arasında uzun müddət 
davam edən başlıca ziddiyyət aradan qaldırılmış oldu. Hazırda 
ölkənin ümumi xərclərinin 1/4 federal büdcədən keçir. Federal büdcə 
gəlirinin 85 faizini ölkədə başlıca mövqe tutan və federasiya 
 68
əhalisinin yarıdan çoxu cəmləşən Abu-Dabi və Dubay əmirliklərinin 
payına düşür. 
 Federal büdcənin yarıya qədəri cari xərclərə və sosial-iqtisadi 
inkişafa sərf edilir. Büdcənin hər il 20 faizə qədəri ölkənin müdafiə 
əhəmiyyəti daşıyan silahlı və hərbi polis qüvvəllərinin ehtiyacları 
üçün xərclənir. Müstəqillik əldə etdikdən sonra nisbətən iri 
əmirliklərin bir neçə il federal ordu ilə yanaşı xüsusi orduları mövcud 
olmuşdur. Həmin ordularda xidmət edən hərbi qulluqçuların geyim 
formaları da müxtəlif idi. Federasiyanın bütün sahələrdə, o cümlədən 
hərbi sahədə də inteqrasiyanın güclənməsi ilə əlaqədar 1976-cı ildə 
əmirliklərin silahlı qüvvəlləri (quru, hərbi hava və hərbi dəniz) vahid 
orduda birləşmişdir. 
 Hərbi xərclərin böyük bir hissəsi silah, hərbi texnika alın-
masına, müdafiə və təhlükəsizlik qüvvəllərinin təşkilinə sərf edilir. 
Qərb ölkələrindən alınan silahlar hesabına, ölkə özünün müasir hərbi 
texnika ilə təchiz olunmuş silahlı qüvvəllərini yarada bilmişdir. 
 
 
 FƏLƏSTİN MUXTARİYYƏTİ 
 
Coğrafi mövqe. Fələstin Aralıq dənizi hövzəsinin şərqində 
yerləşir. Sahəsi iki ayrıca hissədən ibarətdir: Urdun çayının Qərb sa-
hili (ərazisi 5,9 min kv.km). Qəzza sektoru [sahəsi 0,4 min kv.km] və 
Şərqi Qüds. Qərb sahili adlanan ərazidə Yerixon, Nablus, Ramallah 
və Xevron şəhərləri yerləşir. Bu hissə üç tərəfdən: şimalda, qərbdə və 
cənubda İsraillə həmsərhəddir (sərhədin uzunluğu - 307 km), şərqdə 
isə Urdun ilə qonşuluqdadır. (sərhədin uzunluğu 97 km). 
Qəzza sektoru qərb tərəfdən Aralıq dənizi sularına qovuşur. 
(sahil zolağının uzunluğu – 40 km), cənubdan Misirlə həmsərhəddir. 
(sərhədin uzunluğu – 11 km), şərqdə isə İsraillə qonşuluqdadır. 
(sərhədin uzunluğu 51 km). 
Əhali. 2005-ci ilin ortalarına olan məlumatlara görə Qərb sa-
hili ərazisində 2,5 mln nəfər yerli əhali yaşayırdı. Bundan əlavə Qərb 
sahildə təqribən 200 min, Şərqi Qütsdə isə 190 minə yaxın israilli 
məskunlaşmışdır. Qəzza sektorunda 2005-ci ildə 1,4 mln. nəfər yerli 
sakin və 5 mindən çox İsrail vətəndaşları məskunlaşmışdır. 2005-ci 
ilin avqust ayından İsrail hökuməti Qəzza zolağına köçürülənləri 
 69 
evakuasiya etməyə və qərb sahildən bir neçə yəhudi məskənlərini 
boşaltmağa başladı. 
Fələstin Muxtariyyətində yaşayan fələstinli ərəblərin sayı 
təqribən 4,0 mln nəfərə yaxındır. Rəsmi dil – ərəb dilidir. İslam dini 
üstünlük təşkil edir. (sünni və şiyələrin sayı təxminən bərabərdir). 
Bundan başqa 400 min nəfərə yaxın fələstin ərəbi qaçqın kimi başqa 
ölkələrdə (Ürdün, Suriya, Livan, Misir, Səudiyyə Ərəbistanı, Küveyt 
və s.) yaşayır. Ötən əsrin 90-cı illərində əhalinin artım tempi 4,0 faizə 
yaxın olmuşdur. Sonrakı illərdə bu 3,0 faizə qədər enmişdir. Fələstin 
ərəblərinin təhsil səviyyəsi xeyli yüksəkdir. Ali təhsilli şəxslərin payı 
çoxluq təşkil edir. 
Hər iki hissədə əhalinin əsas hissəsi fələstin ərəbləridir. 
Yəhudilər Qərb sahildə əhalinin 17 və Qəzza sektorunda təqribən 1 
faizini təşkil edirlər. Qərb sahilində məskunlaşan əhalinin 8 faizi, 
Qəzzada isə təqribən 1 faizi xristianlardır. Əhali ərəb və ivrit 
dillərində danışır, ingilis dili də geniş yayılmışdır. 
İsraillə Fələstin Azadlıq Təşkilatı (FAT) arasında bağlanmış 
(1993-98-ci illərdə) bir sıra sazişlərə müvafiq olaraq Fələstin 
ərəblərinə müvəqqəti özünüidarə statusu verilmişdir, əslində statusun 
son taleyi İsrail və Fələstin tərəfləri arasındakı birbaşa danışıqlar 
nəticəsində formalaşmalıdır. 
 1994-cü ildən qüvvədə olan muxtariyyət rejimi çərçivəsində 
Fələstin hakimiyyət orqanları formalaşmışdır. Onlara Qərb sahildə və 
Qəzza sektorunda idarəetmə funksiyaları tədricən verilir. 2002-ci 
ildən Fələstində faktiki olaraq Prezident Respublikası rejimi fəaliyyət 
göstərir. 
Fələstin Muxtariyyətinin rəhbəri əhali tərəfindən birbaşa 
seçkilərdə müəyyənləşdirilən Prezidentdir. O, həm də Muxtariyyətin 
silahlı qüvvələrinin baş komandanıdır. 1994-2004-cü illərdə bu 
vəzifəni Yasir Arafat tutmuş, 2005- ci ilin yanvarında isə Mahmud 
Abbas prezident seçilmişdir. 
Qısa inkişaf tarixi. 1947-ci ildə BMT-nin Baş Assambleyası 
Fələstin ərazisinin ərəb və yəhudi dövlətlərinin torpaqları və Qüdsü 
də beynəlxalq zona qismində bölünməsinə qərar vermişdir. 1948-ci 
ilin may ayında yəhudi dövləti olan İsrailin yaranması elan edilmiş-
dir. Ərəb rəhbərliyi və qonşu ərəb dövlətləri Fələstinin bölünməsini 
tanımaq istəməmişlər. Bunun nəticəsində yaranmış qarşıdurma 
müharibəyə gətirib çıxarmış və nəticədə ərəb dövlətinin təşkili üçün 
 70
nəzərdə tutulmuş ərazi İsrail, Transiordaniya (Ürdün çayının Qərb 
sahili, Şərqi Qüdslə birgə) və Misir (Qəzza sektoru) arasında bölüş-
dürülmüş-dür. Yüz minlərlə fələstinli ərəb qonşu müsəlman 
ölkələrində yaradılmış qaçqın düşərgələrində məskunlaşmışlar. İsrail 
indiyədək onların və varislərinin öz ərazilərinə qayıdış hüququnu 
tanımır. 
1949-cu ildə Transiordaniya (indiki Ürdün Haşimilər 
Məlikliyi) Ürdün çayının Qərb sahilini və Qüdsün Şərq hissəsini iş-
ğal etdikdən sonra bu ərazilər Transiordaniyanın tərkibində olmuşlar. 
1967-ci il iyun ayında Ərəb-İsrail müharibəsi nəticəsində Qərb sahil, 
Şərqi Qüds və Qəzza bölgəsi İsrail ordusu tərəfindən işğal olunmuş-
dur. Bu ərazilərdə İsrail hərbi idarəetməsi tətbiq edilmiş, Şərqi Qüds 
isə 1980-ci ildə İsrail tərəfindən rəsmən anneksiya olunmuşdur. 
1987-ci ilin dekabırından İsrailin işğal altında saxladığı ərazilərdə 
kütləvi çıxışlar (intifad) başlanmışdır. İştirakçılar işğala son qoyul-
masını və Fələstin dövlətinin yaradılmasını tələb edirdilər. Bu kütləvi 
aksiyalar 1993- cü ilədək davam etmişdir. 
1994-cü ildə Ramallahda Fələstin idarəetmə strukturu 
yaradılmışdır. 1996-cı ilin yanvarında Fələstində prezident və 
Qanunverici Şura seçkiləri baş tutmuşdur. Y.Arafat muxtariyyətin 
rəhbəri seçilmişdir. Qanunverici Şuradakı 88 yerdən 55-i onun lider 
olduğu FƏTH partiyasına mənsub olmuş, daha 7 nəfər onlarla 
həmrəy namizədlər, qalanları isə müstəqil mövqeli sayılanlar ol-
muşlar. Qahirə sazişinə (1994-cü il may) müvafiq olaraq İsrail Qəzza 
sektorunda və Yerixondakı idarəetməni fələstinlilərə vermişdir. 
Sonrakı sazişlərə görə və 1998-ci il oktyabr memorandumu 
eləcə də 1999-cu il Şərm-əş-Şeyx sazişinə görə Qərb sahilin əlavə 
əraziləri də fələstinlilərin ixtiyarına verilmişdir. 
1999-cu ilin sentyabrında (3 il gecikməklə) son nizamlama ilə 
bağlı İsrail-Fələstin danışıqları başlanmışdır. 2000-ci ildəki Kemp-
Devid danışıqları da bir nəticə verməmişdir. 2002-ci ildə ABŞ, Av-
ropa İttifaqı, Rusiya və BMT Fələstin münaqişəsinin nizamlanmasına 
dair «Yol xəritəsi» adlı plan təklif etmişlər. Bu plana görə münaqişə 
danışıqlar yolu ilə mərhələlərlə nizamlanmalı və nəticədə İsraillə 
yanaşı Fələstin ərəb dövlətidə yaradılmalıdır. Bununla belə Qərb 
dövlətləri və İsrail terrorizm aktlarının tam ləğvini tələb etmişlər. Bu 
təzyiqlər altında M.Abbas Muxtariyyətə Baş nazir təyin olunmuş, az 
sonra (2003-cü il sentyabr) o istefa verməli olmuşdur. 
 71 
Fələstin Muxtariyyəti hakimiyyətində korrupsiya hallarının baş 
alıb getməsi və idarəetmənin qeyri-səmərəliliyi daxildən də 
tənqidlərə məruz qalmışdır. Bu vəziyyət, iqtisadi çətinliklər və 
İsraillə qarşıdurmanın zirvəyə çatması sayəsində Həmas təşkilatından 
olan islam ekstremistlərinin mövqeləri möhkəmlənmişdir. 2005-ci 
ilin yanvarındakı prezident seçkilərində (Yasir Arafatın vəfatından 
sonra) FƏTH namizədi olan Mahmud Abbas tutarlı qələbə qazandı. 
Az sonra fələstin muxtariyyətinin yeni hökuməti formalaşdı. Yeni 
prezident İsrail tərəfi ilə zorakılığa son qoyulmasına dair razılığa 
gəldi. M.Abbas «Həmas» təşkilatındakı ekstremist qüvvələrə yerli 
parlament seçkilərində iştirak imkanı vəd etməklə onların da bu razı-
laşmaya (yəni qeyri-zorakılıq) qoşulmasına nail oldu. 2005- ci ildəki 
bələdiyyə seçkilərində Həmas təşkilatı qəti qələbə qazandı. Bunu 
görən M.Abbas parlament seçkilərini 2006-cı ilə keçirdi. 
2005-ci ilin martından İsrail Yerixon, daha sonra Tulkarm, 
Ramallah, Kəlkiyyə və Vifleyem üzərindəki nəzarəti Fələstin 
Muxtariyyətinə təhvil verdi. 2005-ci ilin avqustunda Qəzza zolağın-
dakı və Qərb sahildəki bir neçə İsrail yaşayış məskənlərinin (son-
radan salınmış) əhalisini İsrailin içərilərinə evakuasiya etdi. 2005-ci 
ilin sentyabrında Qəzza sektorundan İsrail qoşunlarını çıxarmaqla 38 
ililk işğala son qoydu. 
Lakin Həmas təşkilatının 2006-cı il parlament seçkilərindəki 
tam qələbəsi vəziyyəti olduqca kəskinləşdirdi və əldə edilmiş uğurları 
puç etdi. Hökumətdə rəhbərliyi ələ keçirmiş «Həmas» İsrail 
dövlətinin varlığını belə tanımaq istəmir. Dünya ölkələrinin 
təzyiqlərinə görə «Həmas» təşkilatı öz fəaliyyətində «Yol xəritəsinə» 
istinad etməlidir. Lakin «Həmas» təşkilatının qəzəb doğuran 
mövqeyi, hətta Fələstin muxtariyyəti daxilində də qarşıdurmalara 
gətirib çıxarmışdır. 
Məhz «Həmas» rəhbərliyinin mövqeyi və Livandakı terrorizm 
yuvası olan «Hizbullahın» onunla həmrəyliyi səbəbindən İsrail həm 
Fələstin muxtariyyəti ərazilərinə, həm də Livanın cənubuna hərbi 
qüvvələr yeritməli olmuşdur. (2006-cı il iyul). Hazırda Livanın işğal 
olunmuş cənub bölgəsində (Hizbullahın bir qayda olaraq İsrailə 
hücum etdiyi zolaqda) BMT sülhməramlı qüvvələrinin 
yerləşdirilməsi ilə İsrail-Livan münaqişəsinin qarşısının alınması ra-
zılaşdırılır. FƏTH-dən fərqli olaraq Fələstinin «Həmas» hökuməti 
beynəlxalq ictimaiyyət tərəfindən tanınmır. Muxtariyyətin 100-dən 
 72
çox ölkə ilə diplomatik əlaqələri vardır. 
İqtisadiyyat. Ümumdaxili məhsulun həcmi 2003-cü ildə 5,5 
mlrd. dollar (adam başına 1500 dollar) olmuşdur. Ödənişlər İsrail 
şekeli, ABŞ dolları və Ürdün dinarı ilə aparılır. 
Fələstin iqtisadiyyatı əsasən ölkə hüdudlarından kənardakı 
maliyyə mənbələrinə arxalanır: Ərəb ölkələrinin, Fələstin diasporasının 
və beynəlxalq təşkilatların 1998- ci ildə əvəzsiz maliyyə yardımının 
həcmi təqribən 3,0 mlrd dollar olmuşdur. Bununla belə işsizlik 
səviyyəsi 2003-cü ildə 60 faiz olmuşdur. Fələstin əhalisinin təqribən 30 
faizi yoxsulluq həddindən aşağı səviyyədə yaşayır. 
Ölkənin Ümumdaxili məhsulunun 9 faizi kənd təsərrüfatının, 
28 faizi sənaye və tikintinin, 63 faizi isə xidmət sahələrinin payına 
düşür. Sənayedə aparıcı sahə geyim, ayaqqabı, dəri məmulatları, 
məişət ləvazimatı və ərzaq istehsalıdır. Bəzək inşaat daşları istehsalı 
ilə çox məşhurlaşmışdır. Belə daşlar xeyli sayda ölkələrə ixrac ol-
unur. 
Kənd təsərrüfatında əsas çətinlik suvarma sularının çatış-
mazlığıdır. Bu səbəbdən Fələstin torpaqlarının ancaq dörddə biri 
becərilir. Sitrus bitkiləri, zeytun, tərəvəz, üzüm və bostançılıq 
məhsulları yetişdirilir. Heyvandarlıqda qoyunçuluq üstünlük təşkil 
edir. Liman və beynəlxalq dərəcəli təyyarə portu Qəzza sektorunda 
fəaliyyət göstərir. 
2003-cü ildə Muxtariyyətdən mal ixracının həcmi 700 mln dol-
lar (o cümlədən sənaye məhsulları 75 faiz, kənd təsərrüfat məhsulları 
25 faiz), idxal həcmi isə 2,0 mlrd dollardan artıq olmuşdur. İxracatın 
80 faizi İsrailə göndərilir. İdxalın 90 faizi də İsrailin payına düşür. 
 
 
İRAQ RESPUBLİKASI 
  
1. Coğrafi mövqeyi və təbiəti 
 
Coğrafi mövqe. İraq, (ərəbcə «Əl-Cumhuriyyət əl-İrakiyyə») 
Cənub-Qərbi Asiyada Dəclə və Fərat çaylarının orta və aşağı axın-
ında yerləşmişdir. Əlverişli iqtisadi və siyasi-coğrafi mövqeyi olan 
ərazisindən beynəlxalq əhəmiyyətli quru və hava yolları keçir. İraq 
şimaldan cənuba təqribən 1000, qərbdən şərqə 700 km məsafədə uz-
anır. Quru sərhədlərinin uzunluğu 3300 km-dir. Ucqar cənub-şərqdə 
 73 
50 km məsafədə İran körfəzinə çıxışı var. Ölkə şimalda Türkiyə, şi-
mal-qərbdə Suriya, Ürdün, cənub-qərbdə Səudiyyə Ərəbistanı və 
Küveytlə, şərqdə isə İranla həmsərhəddir. Türkiyə, Küveyt və İran ilə 
sərhədi sabit deyil, münaqişə ocağıdır. Göstərilən sərhədlər daxilində 
İraqın sahəsi 437 min kv. km-dir. Bu göstəriciyə görə dünya ölkələri 
arasında 57-ci, Yaxın və Orta Şərq ölkələri içərisində isə 5-ci yeri 
tutur. 
Səth quruluşu və faydalı qazıntıları. Relyefinə görə İraq, 
əsasən düzən ölkədir. Ərazisinin çox hissəsini Cənub-Qərbi Asiyada 
ən böyük ovalıq sayılan Mesopotamiya* tutur. Ovalığın səthində 
çökəkliklər çox vaxt daşqın və yeraltı sularla dolur və müvəqqəti 
göllər əmələ gətirir. Cənuba doğru getdikcə ovalıq genişlənir və delta 
ilə qurtarır. Dəclə, Fərat çaylarının orta axarında yerləşən ərazinin 
səthi dərə-təpəlikdir. Qərbdə bu ərazi Suriya ərazisinə daxil olur. İran 
körfəzinə tədricən enən Mesopotamiya ovalığı Bağdaddan bir qədər 
şimalda Babilistan ovalığı ilə əvəz olunur. Ölkənin şimal və şimal-
şərq hissəsi çətin keçilən dağlıq, qərb hissəsi isə səhra tipli relyefə 
malikdir. Fiziki-coğrafi xüsusiyyətlərinə görə İraqda dörd təbii rayon 
– Aşağı Mesopotamiya; Yuxarı Mesopotamiya; Şimali İraq dağlıq 
bölgəsi və Əl-Bədiyə adlanan səhra ayrılır. İraqın ən hündür yeri 
(3598 m) İranla həmsərhəd bölgələrdədir. 
 İraq təbii sərvətlər, ilk növbədə neft və təbii qaz ilə zəngin 
ölkələrdən biri hesab olunur. Neft yataqları əsas etibarilə ölkənin şi-
malında (Kərkük, Mosul, Xanəkin şəhərlərinin yaxınlığında) və 
cənubunda (Bəsrə, Əl-Rumeyla, Əz-Zübeyr və s.) yerləşir. Kəşf ol-
unmuş neft ehtiyatlarına görə İraq dünyada qabaqcıl, Yaxın və Orta 
Şərq ölkələri içərisində isə Səudiyyə Ərəbistanı və İrandan sonra 
ikinci yeri tutur (əlavə 3). 
 Neftlə yanaşı ölkədə böyük ehtiyatı olan təbii qaz yataqları da 
mövcuddur. Əhəmiyyətinə görə İraqın ikinci qiymətli sərvəti 
kükürddür. Mütəxəssislərin hesablamalarına görə Yaxın və Orta-Şərq 
regionunda ehtiyatı məlum olan kükürd yataqlarının təqribən 2/3 
hissəsi İraqdadır. Ən iri kükürd yatağıMişrak ətrafındadır. Mosul 
ətrafında aşkar edilmiş kükürd yataqlarındakı filizin tərkibində 
                                      
* Mesopotamiya (yunanca mənası mərkəzində çay olan ərazi deməkdir) 
– ərəbcə isə beynənnəhreyn (iki çayın arasında) adlanır. 
 74
kükürdün faizi 23-ə çatır. Bunlardan başqa İraqda fosfat, daşduz, 
müxtəlif tikinti materialları yataqlarının da olması məlumdur. 
İqlimi və hidroqrafiyası. Ölkənin iqlimi şimalda və mərkəzdə 
subtropik kontinental Aralıq dənizi tipli, cənubda tropikdir. Həm 
dağlıq rayonlarda, həm də Mesopotamiya ovalığında yay qızmar, 
quru, qış isə yumşaq və rütubətli keçir. İyul ayının orta temperaturu 
Mosulda (ölkənin şimalında) 38, Bağdadda (mərkəzdə) 34, Bəsrədə 
(cənubda) 33 dərəcədir. Yayda cənubda havanın hərarətinin 50 
dərəcəyədək qalxmasını tez-tez müşahidə etmək olar. Yanvar ayının 
orta temperaturu Mosulda müsbət 5-7, Bağdadda 9-10 dərəcə olur. 
Şimaldakı dağlıq rayonlarda temperaturun 15 dərəcəyədək azalması 
hallarına da rast gəlmək olar. İraqda tez-tez quru şimal və şimal-qərb 
küləkləri əsir. Həmin külək ildə 50 gün davam etdiyinə görə 
«xəms»in (xəms ərəbcə 50 deməkdir) adlanan külək əsdiyi vaxt hər 
yer bozarır. Hava sarı rəngə çalır. Küləklə gələn qum adamı göz 
açmağa qoymur. Bu küləyi şimal ölkələrində qar yağan zaman baş 
verən çovğunla müqayisə etmək olar. 
Ölkə üzrə illik yağıntıların orta miqdarı 300 mm-ə yaxındır. 
Şimala, xüsusilə, dağlıq rayonlara yağıntı (500 mm), cənuba isə az 
(100 mm) düşür. Ən az yağıntı (60 mm) Mesopotamiyanın cənub-
şərqinə düşür. Yuxarı Mesopotamiyada dekabr ayında başlayan və 
tədricən ölkənin şərqini əhatə edən leysan yağışlar əksər hallarda 
güclü daşqınlarla nəticələnir. 
 İslam ölkələrinin əksəriyyətindən fərqli olaraq İraq daxili su-
larla zəngindir. Yaxın Şərqin ən böyük çayları olan Dəclə (uz. 1718) 
və Fəratın (2300 km) orta və aşağı axınları İraq ərazisindədir. Şimal-
qərbdən cənub-şərq istiqamətində axan Dəclə və Fərat Əl-Qürnə 
şəhəri yaxınlığında birləşərək Şətt-ül-Ərəb (mənası Ərəb çayı) adı 
altında İran körfəzinə tökülür. Fərat axını boyu heç bir qol qəbul et-
mir. Dəcləyə isə mənbəyi Kürdüstan və Zaqros dağlarında yerləşən 
Böyük Zab, Kiçik Zab, Diala çayları tökülür və İraq ərazisində onun 
ən böyük qolları sayılır. Dəclə və Fərat qolları ilə birlikdə Mesopo-
tamiya ovalığına 70 kub metr həcmində su gətirir. 
Tez-tez baş verən daşqınlar Dəclə və Fəratın aşağı axınında 
bataqlaşmış sahələr əmələ gətirmişdir. Hidrotexniki qurğuların ti-
kintisi çaylarda su sərfini xeyli nizama salmışdır. Misir üçün Nil, 
Pakistan üçün Hind çayının iqtisadi əhəmiyyəti nə qədər böyükdürsə, 
İraq üçün də Dəclə və Fərat bir o qədər əhəmiyyətlidir. Bu çaylar 
 75 
Mesopotamiya ovalığının məhsuldar torpaqlarını suvarmaqla yanaşı 
əhalinin içməli su ilə təmin olunmasında da böyük rol oynayır. Çay-
ların nəqliyyat arteriyası kimi də əhəmiyyəti böyükdür. Şətt-ül-Ərəb 
çayında mövcud dərinlik (9 metr) dəniz gəmilərinin Bəsrə şəhərinə 
qədər qalxmasına imkan yaradır. 
Torpaq və bitki örtüyü. İraqda müxtəlif torpaq növləri ya-
yılmışdır. Yuxarı Mesopotamiya torpaqlarının tərkibində humusun 
miqdarı çox, Aşağı Mesopotamiyada isə nisbətən azdır. Ovalıqda 
torpaqların şoranlaşması yeraltı suların tərkibində duzun miqdarının 
çox olması və nəhayət küləklər vasitəsilə səhralardan Mesopotami-
yaya gətirilən duzların yığılması nəticəsində baş verir. Suvarılan tor-
paqlarda şoranlaşma daha sürətlə gedir. 
İraqda təbii bitki örtüyü zəif inkişaf etmişdir. Şimaldakı dağ-
ların yamaclarında təbii yem bazası sayılan Alp çəmənləri arasında 
tək-tük ağaclar bitir. Aşağı Mesopotamiyaya, əsasən Şətt-ül-Ərəb və 
Diala çaylarının dərələri üçün xurma ağacları xarakterikdir. Qışda və 
baharın əvvəllərində yağışlardan sonra Mesopotamiya yaşıl örtüyə 
bürünür. Bataqlaşmış sahələrdə hündürlüyü 7-8 metrə çatan bərk 
gövdəli qamış bitir. Bu həmin qamışlardır ki, məşhur Norveç etno-
qrafı və arxeoloqu Tur Heyerdal 1977-78-ci illərdə onlardan «Tiqris» 
adlandırdığı gəmini inşa edərək İraqın Əl-Qürnə şəhərindən, Hind 
çayı mənsəbinə, oradan isə Cibutiyə səyahət etmişdir. 
İraq ekoloji baxımdan dünyanın ən gərgin bölgələrindən 
biridir. Ölkədə baş verən daxili çəkişmələr, terror aktları, xarici 
müdaxilələr, vətəndaş müharibəsi onun təbiətinə çox böyük ziyan 
vurmuşdur. 1996-98-ci illərdə onun ərazisinə raket-bomba zərbələri 
endirilib. 2003-cü ilin yazında ABŞ başda olmaqla onun müt-
təfiqlərinin hərbi qüvvəlləri ərazini tamamilə zəbt edirlər. 
Müharibələrə məruz qalan ölkələrdə isə ekologiyadan və təbiəti 
mühafizədən danışmaq olmaz. Təbiətə dəymiş ziyanı aradan qaldır-
maq üçün bir neçə onillər lazım gələcək. 
 
2. Ölkənin qısa tarixi, idarəolunma sistemi 
 
Müasir İraqın ərazisi dünyanın ən qədim mədəniyyət 
mərkəzlərindən biridir. İraqın Kürdüstan dağlıq rayonunda qədim 
Daş dövründə yaşamış insan məskənlərinin izləri (Şonidar mağarası), 
Mesopotamiyada isə eramızdan əvvəl beşinci minilliyə aid olan mis 
 76
alətlər, qab-qacaq aşkar edilmişdir. İraqın dağlıq ərazilərində 
məskunlaşan tayfaların heyvandarlıq, Mesopotamiyada yaşayanların 
isə əkinçiliklə qədim zamanlardan məşğul olmaları məlumdur. 
Qədim İraq mədəniyyətinin ilk yaradıcıları burada yaşayan 
şumer tayfaları olmuşdur. Sonradan bu yerlərdə akkad, babil, assur 
və sasanilərin hökmranlığı qüvvətlənir. VII yüzilliyin 30-cu illərində 
isə İraqda ərəbləşmə prosesi geniş vüsət alır, İslam dini hakim dinə 
çevrilir. Ərəb xilafətinin paytaxtı Dəməşqdən Bağdada 
köçürüldükdən sonra Bağdad İslam dünyasının mühüm siyasi və 
mədəni mərkəzinə, İraq isə o dövrün ən inkişaf etmiş ölkələrindən 
birinə çevrilir. XVI yüzilliyin axırlarından Birinci Dünya 
müharibəsinin sonunadək İraq Osmanlı imperiyasının tərkibində 
idarə olunmuşdur. 
XIX əsrin axırları, XX əsrin əvvəllərində Mosul rayonunda 
neft yataqlarının aşkar edilməsi və Bağdad dəmir yolunun çəkilişi ilə 
əlaqədar İraq Qərb dövlətlərinin (Almaniya, Böyük Britaniya) 
rəqabət obyektinə, 1920-ci ildə isə rəsmi şəkildə Böyük Britaniyanın 
mandatlı ərazisinə çevrilir. Geniş xalq kütlələrinin inadkar 
mübarizəsi nəticəsində 1958-ci il iyulun 14-də ölkədə monarxiya 
rejimi devrilir və İraq respublika elan olunur. 1959-cu ildə o, Bağdad 
paktından* çıxır, ərazisindəki hərbi bazaları ləğv edir və iqtisadiy-
yatın müxtəlif sahələrində demokratik dəyişikliklər həyata keçirməyə 
başlayır. 
 Lakin 1960-cı ildən dövlət rəhbərliyində diktatura rejimi 
meyli qüvvətləndiyindən demokratik təşkilatların fəaliyyəti 
məhdudlaşdırılır və 1961-ci ilin sentyabrında kürdlərə qarşı müharibə 
başlanır. 1968-ci ilin 17 iyulunda o vaxtdan həmin gün Milli bayram-
İnqilab günü qeyd olunur, hakimiyyətə gələn Ərəb Sosialist Dirçəliş 
partiyasının rəhbərliyi ölkədə mütərəqqi sosial iqtisadi dəyişikliklər 
həyata keçirməyə başlayır. 1970-ci il martın 11-də İraq hökuməti 
kürd probleminin dinc yolla nizama salınması bərədə bəyanat verir 
və kürdlərə qarşı 10 ildən artıq davam edən müharibəyə son qoyulur. 
                                      
* Bağdad paktı – Böyük Britaniyanın təşəbbüsü və ABŞ-ın köməyi ilə 
yaranan təcavüzkar hərbi blok. 1995-ci ilin fevralın 24-də Bağdadda İraq və 
Türkiyə arasında qarşılıqlı əməkdaşlıq barədə müqavilə imzalandı. Sonradan 
bu pakta Böyük Britaniya, İran və Pakistan da qoşuldu. İraq bu paktın 
tərbindən çıxdıqdan sonra o, əslində fəaliyyətini dayandırdı. 
 77 
1974-cü ildə isə kürdlərə milli muxtariyyət verilməsi barədə Qanun 
qəbul edilir. 
 1980-ci ilin sentyabrında İraq-İran münasibətləri olduqca 
kəskinləşərək uzun sürən dağıdıcı müharibəyə çevrilən hərbi to-
qquşmaya səbəb oldu. Kökü çox uzaq tarixi keçmişə gedən İraq-İran 
münaqişəsinin əsasını dini, siyasi və ərazi xarakterli ixilaflar təşkil 
edirdi. Bu müharibə bir tərəfdən ABŞ-a Yaxın Şərqdəki itirilmiş 
mövqeyini möhkəmlətməyə imkan verdi. Digər tərəfdən isə siyasi 
baxımdan «barıt çəlləyinə» bənzəyən Yaxın Şərqdəki vəziyyəti lap 
gərginləşdirdi. 
Dünya mətbuatında İraq-İran müharibəsi müxtəlif cür «tanker 
müharibəsi», «qeyri-adi müharibə», «iqtisadiyyatı əldən salmaq 
müharibəsi» və s. adlandırılıb. İran körfəzində 7 il 6 aydan artıq da-
vam edən bu müharibə XX əsrdə Asiyada ən uzun və dağıdıcı 
müharibə olmuşdur. Bu müharibənin vurduğu ziyanı dəqiq he-
sablamaq olduqca çətindir. Müharibə nəticəsində hər iki ölkə 
özlərinin inkişaf səviyyəsini ən azı 15-20 il geri atıblar. 
1988-ci ilin 20 avqustunda İraq-İran cəbhəsində barışıq barədə 
razılaşma əldə olunur. Bu hadisədən 5 gün əvvəl isə İraq prezidenti 
Səddam Hüseyn, İran prezidenti Haşimi Rəfsancaniyə 1975-ci il 
Əlcəzair müqaviləsi əsasında sülh bağlamaq müraciətini edir. Həmin 
müqaviləyə əsasən ölkələr arasında mübahisəli sərhəd xətti Şətt-ül-
Ərəb çayının talveqindən (ortasından) keçirdi. Bağdadın müraciəti 
Tehran tərəfindən qəbul olunur və avqustun 17-22-si arasında İran öz 
qoşunlarını İraq sərhədindən uzaqlaşdırır. 1990-cı ilin oktyabrında isə 
hər iki ölkə diplomatik münasibətlərini bərpa edirlər. 
İranla müharibədən sonra iqtisadi cəhətdən zəifləməsinə bax-
mayaraq İraq 1990-cı ilin 2 avqustunda qonşu Küveytə qarşı hərbi 
təcavüzə başlayır. Küveyt İraq ilə birlikdə (onun Bəsrə vilayəti kimi) 
uzun müddət Osmanlı İmperiyasının tərkibində olmuşdur. 1899-cu 
ildə Küveytin əmiri İngiltərə ilə «Dostluq» haqqında müqavilə 
bağlamış və bununla da faktiki olaraq (rəsmi sürətdə 1914-cü ildən) 
onun protektoratlığına çevrilmişdir. Bütün bunları İraq hökuməti irad 
tutaraq, sübut etməyə çalışmışdır ki, Osmanlı imperiyası dövründə 
Küveyt Bəsrə vilayətinin bir hissəsi kimi İraqın tərkibində olmuş 
sonralar isə zorla ingilis müstəmləkəçiləri tərəfindən Bəsrə 
vilayətindən qoparılmışdır. 
Müharibə başlayandan sonra BMT-nin Təhlükəsizlik Şurası 
 78
İraq təcavü-zünü pisləyən bir neçə qətnamə qəbul edir. Həmin 
qətnamələrdə Küveytin qanuni hökumətini bərpa etmək və İraqa 
qarşı beynəlxalq sanksiyaları qəbul etmək məsləhət bilinir. 
Qətnamələrdə həmçinin müdaxilənin hüquqi cəhətdən qeyri-qanu-
niliyindən də bəhs edilir. 
 BMT-nin Təhlükəsizlik Şürası İraqa zəbt etdiyi ərazidən öz 
qoşunlarını geri çəkmək üçün 1997-ci ilin 15 yanvarına qədər vaxt 
vermişdir. Bir gün sonra, daha doğrusu, yanvarın 16-dan 17-nə keçən 
gecə tərkibi əsasən ABŞ, Böyük Britaniya, Fransa və bəzi ərəb 
ölkələrinin qoşunlarından ibarət çoxmillətli hərbi qoşun kontingenti 
Küveytin ərazisinə daxil olub İraqla müharibəyə başlayır və qısa 
müddət ərzində Küveyt ərazisi İraq qoşunlarından təmizlənir. 1994-
cü ilin 19 noyabrında İraq, Küveytin suverenliyini, ərazi bütöv-
lüyünü, sərhədlərinin beynəlxalq statusunu tanıdığını rəsmi şəkildə 
elan edir. 
Bununla «ürəyi soyumayan» BMT-nin Təhlükəsizlik Şürası 
İraqa qarşı daha sərt tədbirlərə əl atır və müxtəlif sanksiyalar tətbiq 
etməyə başlayır. Başqa sözlə desək İraqdan hər cür xammal və hazır 
məhsulun çıxarılmasına ilk növbədə neftin və təbii qazın ixracına, 
eləcə də ərzaq və dərman məmulatları istisna olmaqla İraqa xamma-
lın, hazır məhsulların, xüsusilə hərb sənayesinə kömək edəcək 
məmulatların idxalına qadağa qoyulur. 1998-ci ilin dekabrında ABŞ 
və Böyük Britaniya hərbi hava və hərbi dəniz qüvvəlləri İraqı, ilk 
növbədə Bağdadı raket atəşinə tutur. Bu zorakılıq dünya ictimaiyyəti 
tərəfindən birmənalı qarşılanmır. 
Sonrakı illər İraq üçün daha faciəli olmuşdur. Ölkədə atom si-
lahının olmasını və hökumətin rəsmi dairələrinin beynəlxalq 
terrorizmə dəstək verməsini bəhanə edərək (əslində məqsəd İraq 
neftinə sahib olmaq və rəsmi Vaşinqtonun istəklərinə məhəl qoyma-
yan Səddam Hüseyn hökumətini devirmək idi) ABŞ və onun 
tərəfdarları öz hərbi hava qüvvəllərini İraqa göndərir. Ölkə tamamilə 
zəbt olunur. Səddam Hüseyn həbs edilir və 2005-ci il dekabrın 30-da 
edam edilir. 
Ölkədə rəsmi Vaşinqtonun nəzarəti altında parlament və 
prezident seçkiləri keçirilsə də sülh və əminamanlıq bərpa olun-
mayıb. Artıq bir neçə ildir ki, İraqda vətəndaş müharibəsi səngimir. 
Xalq və dünya ictimaiyyəti xarici qoşunların ölkədən çıxarılmasını 
tələb edir. 
 79 
Dövlət quruluşu. Dövlət quruluşuna görə İraq respublika 
şəklində idarə olunan ölkədir. 2003-cü ilin aprelinə qədər – yəni ABŞ 
və onun tərəfdarlarının hərbi qüvvələri İraqı tam zəbt edənə qədər 
dövlət idarəçiliyinin ali orqanı İnqilabi Komandanlıq Şurası idi. 
Şuranın sədri eyni zamanda ölkə prezidenti və hərbi qüvvələrin baş 
komandanı vəzifələrini yerinə yetirirdi (1979-cu ilin iyulundan bu 
funksiyalar Səddam Hüseynin əlində idi). 
İraqda Səddam Hüseyn rejimi devrildikdən sonra parlament 
(30 yanvar 2005) və prezident (6 aprel, 2005) seçkiləri keçirilmişdir. 
Prezident seçkilərində kürd mənşəli Cəlal Təlabani qalib gəlmişdir. 
Ölkənin ali icraedici orqanı Baş Nazirin rəhbərlik etdiyi Nazirlər 
kabinəsidir. 
İraqda S.Hüseyn dövründə hakimiyyətdə olan siyasi partiya 
qısaca şəkildə BƏ'S adlanan Ərəb Sosialist Dirçəliş Partiyası idi. XXI 
əsrin əvvəllərində İraq çoxpartiyalı dövlətə çevrilir. Ölkədəki şiə 
müsəlmanları İbrahim əl-Cəfərinin rəhbərlik etdiyi «Birləşmiş İraq 
Alyansı», kürdlər Cəlal Təlabaninin rəhbərlik etdiyi «Kürd alyansı», 
ərəblər isə «İraq Milli sazişçilik» partiyalarını yaratmışlar.  
  
3. Əhali və şəhərlər. Paytaxtın qısa səciyyəsi 
 
İraqda yaşayanların sayı 28,0 mln. nəfəri keçmişdir. Bu gös-
təriciyə görə dünyanın 40-cı dövlətidir. Ölkədə 1920-ci ildən əhalinin 
siyahıyaalınması işləri aparılır. 1965-95-ci illərdə ölkə əhalisinin sayı 
təqribən iki dəfə artmışdır. Orta illik artım 3 faizdən aşağı düşmür. 
Etnik tərkibinə görə əhalinin 70 faizini İraq ərəbləri, təqribən 15 faiz-
ini isə kürdlər təşkil edir. Onlardan başqa yerli ərəblərin «turkman» 
adlandırdıqları türkdilli əhali (Ağqoyunlular və Səfəvilər dövründə 
Azərbaycandan İraqa köçənlər), həmçinin farslar, aysorlar və digər 
xalqların nümayəndələri yaşayır. Ərəblər şimal əyalətləri istisna ol-
maqla ölkənin hər yerində məskunlaşmışlar. Oturaq həyat tərzi 
keçirən ərəblərin əsas kütləsi Dəclə-Fərat çayları arasında yaşayır. 
Kürdlər əsasən İraq Kürdüstanı adlanan bölgədə yaşayır. 
İraqda kürd problemi uzun illərdir mövcuddur. 1974-cü ildə 
kürd xalqının muxtariyyəti barədə qanun qəbul edilmişdir. İlk dəfə 
olaraq kürdlər ölkənin başqa vətəndaşları ilə bərabər hüquqa malik 
oldular. Onların milli-mədəni dil xüsusiyyətlərinin müdafiə olunması 
təmin olundu. Kürd dili ölkənin ikinci rəsmi dili elan edildi. 
 80
İraq-İran müharibəsi ərəfəsində İraq hökuməti kürdlərə qarşı 
münasibətini birdən-birə dəyişərək Kürdüstanın muxtariyyətinin tan-
ınması barədə yenidən danışıqlara başlamağı qərara alır. Beynəlxalq 
təşkilatların yenidən kürd probleminə qarışması İraq hökumətini 
əksəriyyəti xaricə qaçmış kürdlərə əfv barədə dekret qəbul etməyə 
məcbur etdi və BMT qoşunlarının nəzarəti altında kürdlər öz daimi 
yaşayış yerlərinə qayıtdılar. 
Süleymaniyədə yaşayanların 90, Kərkük, Ərbil, Neynəvə 
əyalətlərində yaşayanların isə 50-60 faizi kürdlərdir. Kürdlərin oturaq 
həyata keçməsinə baxmayaraq bəzi iri nəsillər tayfa bölgüsünü sax-
lamışlar. Ərbil şəhəri Kürdüstan muxtar rayonunun inzibati 
mərkəzidir. 
İraqda rəsmi dövlət dili ərəb və kürd, hakim din İslamdır. 
Müsəlmanların yarıdan çoxu şiələrdir. İraqda şiələrin 2 müqəddəs 
şəhəri Kərbəla və Ən Nəcəf yerləşir. Fərat çayı vadisində yerləşən 
Kərbəla şəhəri imam Hüseynin tərəfdarları ilə xəlifə Yəzidin qo-
şunları arasında vuruşma yerində salınmışdır. Həmin döyüşdə öl-
dürülmüş imam Hüseynin qəbri Kərbəlada yerləşir. Qəbrin üstündə 
türbə, ətrafında isə məscid və mədrəsə tikilmişdir. Həzrəti Abbasın 
məscid türbəsi də Kərbəladadır. İmam Hüseynin qəbrini ziyarət edən 
müsəlmanlara kərbəlayi titulu verilir. Məhəmməd Füzuli bu 
müqəddəs şəhərdə doğulmuşdur. 
Ən Nəcəf Kərbəla əyalətində Fərat çayının sağ sahilində 
yerləşir. Ən Nəcəf VIII yüzilliyin ikinci yarısında İmam Əlinin Kufə 
ətrafında dəfn edildiyi yerdə salınmışdır. Şəhərdə imam Əlinin 
məscid məqbərəsi (hünd. 32 m) yerləşir. 
 İraqda əhalinin orta sıxlığı hər kv. km-ə 60 nəfərdən artıqdır. 
Dəclə, Fərat və Şətt-ül-Ərəb çayları vadisində, şimaldakı dağətəyi 
bölgələrdə əhali sıx, ölkənin qərb və cənub bölgələrində isə 
seyrəkdir. Daxili miqrasiya kənd yerlərindən şəhərlərə istiqamətlənir. 
İşləmə qabiliyyəti olanların təqribən 40 faizi kənd təsərrüfatı, 
qalanları isə xidmət və sənaye sahələrində çalışır. İraq İslam 
dövlətləri içərisində urbanizasiya səviyyəsi yüksək olan ölkələrdən 
biridir. Ölkə əhalisinin 70 faizindən çoxu şəhərlərdə yaşayır. Bağdad, 
Mosul, Bəsrə, Kərkük, Ən Nəcəf ölkənin böyük şəhərləridir. 
Bütün göstəricilərə görə ölkənin ən böyük şəhəri – əhalisinin 
sayı 4,0 mln. nəfəri ötmüş paytaxtı Bağdaddır. Dəclə çayının hər iki 
sahilində yerləşmiş şəhərin əsasını 762-ci ildə Abbasilər dövlətinin 
 81 
paytaxtı kimi xəlifə Cəfər əl-Mənsur qoymuş və ona Mədinət əs-
Səlam (sülh şəhəri) adı vermişdir. Sürətlə inkişaf edən şəhər IX 
yüzillikdə ən yüksək mərhələyə çataraq ticarət, sənətkarlıq və orta əsr 
ərəb-islam mədəniyyət mərkəzinə çevrilmişdir. 
Bağdad ölkənin sənaye, ticarət, maliyyə və mədəniyyət 
mərkəzidir. O, Aralıq dənizi ölkələrini Orta Şərq və Cənubi Asiya ilə 
əlaqələndirən yollar kəsiyində mühüm nəqliyyat qovşağıdır. Bağdad 
həm də əlverişli çay portudur. Ölkədə mövcud olan sənaye 
müəssisələrinin üçdə biri Bağdad və onun ətrafında cəmlənmişdir. 
Bağdadda iki Elmlər Akademiyası (İraq və Kürd), universitet və 
digər təhsil ocaqları fəaliyyət göstərir. Bağdad Milli Muzeyi nəinki 
ölkənin eləcə də Ərəb Şərqinin ən böyük muzeylərindən biridir. Orta 
əsrlərdə İraq-Azərbaycan mədəni əlaqələrində Bağdad mühüm rol 
oynayıb. Azərbaycanın bir çox şairləri, o cümlədən, Xətib Təbrizi, 
Məhəmməd Füzuli Bağdadda yaşayıb yaratmışlar. Müharibə və terror 
aktları Bağdadın əvvəlki görkəminə xeyli ziyan vurmuşdur. 
 
4. İqtisadiyyatı 
 
XXI əsrin başlanğıcında İraq mədən sənayesi inkişaf etmiş, 
ortasəviyyəli sənaye-aqrar ölkə idi. 2001-ci ildə ölkənin Daxili 
Məcmui Məhsulunun dəyəri 60-65 mlrd. ABŞ dollarına yaxın idi. O 
vaxt ölkənin milli valyutası olan bir dinar təqribən 3 ABŞ dollarına 
bərabər tutulurdu. 2001-ci ildən sonra ölkə iqtisadiyyatı güclü 
dəyişikliklərə məruz qaldı. Müharibələr, kamekadzelərin törətdikləri 
partlayışlar və terror aktları, ölkəyə qarşı yönəldilmiş iqtisadi sanksiya-
lar, başqa qadağalar, maliyyə vəsaitlərinin həbs edilməsi və 
xoşagəlməz başqa səbəblər iqtisadiyyata viranedici zərbə vurdu. 
Hazırda İraq hökuməti iqtisadiyyatı bərpa etmək sahəsində 
aşağıdakı vəzifələri həyata keçirməyi planlaşdırır: 
• əvvəllər fəaliyyətdə olmuş bütün müəssisələri ilk növbədə ener-
getika və mədən sənaye müəssisələrini yenidən işə salmaq; 
• ölkədə yaşayan xalqlar və dini icmaların həmrəyliyinə nail olmaq; 
• insanlar üçün şəhər və kəndlərdə yeni iş yerləri yaratmaq; 
• əhalini ərzaq, içməli su, dərmaq preparatları ilə təmin etmək; 
• səhiyyə və maarif sistemlərinin işini bərpa etmək; 
• ölkənin təhlükəsizlik qüvvəllərini yaratmaq; 
 82
• qonşuları ilə münasibəti mehriban məcrayə yönəltmək. 
XIX əsrin sonlarına qədər zəngin neft ehtiyatı hesabına neft 
sənayesi ilə əlaqədar köməkçi təsərrüfat sahələri: yanacaq, 
elektroenergetika, neft-kimya, tikinti materialları istehsalı sənaye 
sahələri yaradılmışdır. Neftdən gələn böyük gəlirlər hesabına hərbi 
infrastruktur və ən yeni silahların və hərbi sursatların alınması işi 
geniş vüsət almışdı. 
Sənayenin aparıcı sahələri. İraqı məşhurlaşdıran, həm də 
iqtisadi cəhətdən irəliləməsinə səbəb, onun mədən sənayesi, ilk 
növbədə neftçıxarma olmuşdur. Ölkədə aşkar edilmiş 70-dən artıq 
neft yatağında neftin ehtiyatı 15 mlrd.tondan artıqdır. Bu göstəriciyə 
görə regionda ancaq Səudiyyə Ərəbistanından geri qalır. Başlıca neft 
rayonları: Ər-Zubeyr, Ər-Rumeyla, Mosul, Xanakin, Nefte-Xare və 
cənub bölgələridir. Ölkədə ən iri neft yataqları Kərkük və 
Rumeyladır. 
İraqın problemsiz illərində bu iki yataqdan ildə orta hesabla 40-
43 mln. ton neft çıxarılırdı. O vaxtlar həmin yataqların nefti güclü 
kəmərlər vasitəsilə Aralıq dənizi sahilinin Trablis (Livan) və Bəniyaz 
(Suriya) limanlarına nəql edilirdi. Çıxarılan neftin bir hissəsi Kərkük 
şəhərinin müəssisələrində emal olunurdu. Ölkənin cənubundakı 
yataqlardan çıxarılan neft gəmilər vasitəsilə Fao və Umm-Qəsr 
limanlarına nəql edilirdi. Oradan da tankerlər vasitəsilə dünya bazarına 
çıxarılırdı. Bəsrə şəhərində iri neft emalı müəssisəsi fəaliyyət 
göstərirdi. Neft emalı müəssisələrində təyyarə və avtomobil benzini, 
reaktiv mühərriklər üçün yanacaq, məişətdə işlədilən ağ neft, dizel 
yanacağı, sürtkü yağları və s. istehsal olunurdu. 
Neftlə yanaşı ölkədə böyük ehtiyata malik təbii qaz yataqları 
da var. Təbii qazın ehtiyatı 30 trilyon kub m-dən artıqdır. 1980-ci 
ildə ölkənin şimalında və cənubundakı yataqlardan təbii qazın 
yığılması və mayeləşdirilməsi üzrə qurğu sisteminin tikintisi 
planlaşdırılmışdı. Şimal sistemi ölkənin daxili tələbatı üçün, cənub 
sistemi isə əsasən xaricə mayeləşdirilmiş qaz (balon qazı) ixracatı 
üçün nəzərdə tutulmuşdu. Cənub layihəsini Yaponiya şirkəti yerinə 
yetirirdi və bu iş 1982-ci ildə başa çatdırılmalı idi. Əfsuslar olsun ki, 
1980-ci ilin payızında İranla, 1990-cı ilin avqustunda Küveyt ilə baş 
vermiş müharibələr və ondan sonrakı qadağalar, ərazinin raket 
atəşinə tutulması və s. qaz sənayesində əldə edilə biləcək inkişafı 
xəyala çevirdi. 
 83 
Bu yanacaq sərvətlərindən əlavə İraqda böyük ehtiyata malik 
kükürd və fosfat yataqları da var. Ötən əsrin sonlarına qədər ölkədə 
fosfat xammalının emalı üzrə ümumi gücü 700 min ton olan bir neçə 
sənaye müəssisəsi tikilmişdi. Kükürd hasilatının yalnız 10 faizi daxili 
tələbat üçün istifadə edilirdi, qalan hissəsi ixrac olunurdu. İraq 
kükürdünün idxalatçıları əsasən Hindistan, Misir, Çin və Banqladeş 
idi. Başqa sahələr kimi mədən sənayesinin bu sahələri də iflic 
vəziyyətindədir. 
Ölkənin emaledici sənayesi ilk növbədə idxal olunmuş 
hissələrdən avtomobil yığma, kənd təsərrüfatı maşınları, 
elektrotexniki məmulat, əczaçılıq, tikinti materialları istehsalı və s. 
ilə məşğul olurdu. Ötən əsrin axırları üçün ölkənin elektrik 
stansiyalarının gücü 1,7 mln. kvt-a bərabər idi. 90-cı illərin 
ortalarından başlayaraq İraq 6 mlrd. kv saat elektrik enerjisi istehsal 
edirdi. Dokan şəhərində xarici əsasən rus mütəxəssislərinin köməyi 
ilə «Yusifiyə» adlanan istilik elektrik stansiyası tikilib istifadəyə 
verilmişdi. 
Xarici kapitalın və xarici mütəxəssislərin yardımı ilə İraqda 
yeni sənaye sahələrinin yaradılması işinə başlanılmışdı. 1978-ci ildə 
Nəsiriyyə şəhərində ölkənin ilk alüminium istehsalı müəssisəsi işə 
salındı. Süvürrada əczaçılıq məhsulları istehsal edən müəssisə, əl-
Tağidə elektrik lampaları zavodu, müxtəlif şəhərlərdə kənd 
təsərrüfatı maşınları və avadanlıqları istehsal edən müəssisələr, 
Kərbəla şəhərində müxtəlif konservlər istehsal edən zavod, Ramadidə 
şüşə zavodu, Küt-əl-Ömərdə pambıq-parça istehsal edən fabrik tikilib 
istifadəyə verilmişdir. Yüngül və yeyinti sənayesi İraqın ənənəvi 
inkişaf etmiş təsərrüfat sahələridir. Toxuculuq, xalçaçılıq, kişi və 
qadın üst geyimləri, gön-dəri məmulatları nisbətən yaxşı inkişaf 
etmişdi. Yeyinti sənaye müəssisələrinə ölkənin bütün yaşayış 
məntəqələrində rast gəlmək olardı. Regionun başqa ölkələrində 
olduğu kimi İraqda da sənətkarlıq (xüsusilə zərgərlik və toxuculuq) 
yaxşı inkişaf etmişdir. 
Kənd təsərrüfatının aparıcı sahələri. İraq tarixən böyük kənd 
təsərrüfatı ölkəsi kimi tanınmışdı. Əvvəlki illərlə müqayisədə kənd 
təsərrüfatı istehsalı hazırda xeyli azalmışdır. Kənd təsərrüfatına 
yararlı torpaq sahələri başlıca olaraq Aşağı Mesopotamiyada və 
Şimali İraqın dağətəyi rayonlarındadır. Qədim suvarma 
mədəniyyətinə malik olmuş İraqda müharibələr nəticəsində suvarma 
 84
sistemləri sıradan çıxmışdır. Ölkənin torpaq iqlim şəraiti isə elədir ki, 
əkinlərin hamısı süni suvarmaya möhtacdır. 
Ölkənin başlıca əkinçilik rayonları Dəclə və Fərat çaylarının 
vadiləridir. İraqın cənubunda Şətt-ül-Ərəb çayı boyunca xurma 
plantasiyaları geniş sahələri tuturdu. Xurma ağaclarının sayına, 
xurma istehsalında, ixracatında İraq dünyada birinci yeri tuturdu. 
İraq-İran müharibəsinə qədər dünya bazarına çıxarılan xurmanın 30 
faizi İraqın payına düşürdü. 
Xurma iraqlıların, ümumiyyətlə ərəblərin məişətində mühüm 
əhəmiyyətə malikdir. Ağacın yarpaqlarından, lifindən həsir, süfrə, 
səbət, tabaq, kəndir, yelpik və s. toxunur. Xurma salxımları 
təmizləndikdən sonra onun saçaqlarından içki çəkilir. Ağacın 
budaqları və gövdəsindən tikinti materialları, tapul adlanan qalın 
qabığından isə oduncaq kimi istifadə olunur. Bunlardan əlavə ağacı 
və onun budaqlarını kəsərkən içindən tökülən qatı ağ kütlə yeyilir. 
Xurma pendiri adlanan bu qatı şirənin alıcıları çox olur. 
Əkin sahələrinin 80 faizində taxıl bitkiləri, xüsusilə buğda, 
arpa, çəltik əkilir. Taxıl bitkilərinin istehsalına görə ölkənin şimal 
rayonları fərqlənir. Ölkənin cənub hissəsində, çay vadilərinin 
bataqlaşmış hissələrində çəltik becərilir. Diala çayının vadisi boyunca 
pambıq plantasiyaları yerləşir. Mesopotamiya ovalığının su olan hər 
yerində bağçılıq, üzümçülük inkişaf etmiş, tərəvəz, bostan bitkiləri 
geniş yayılmışdır. Ölkənin şimal hissəsində az miqdarda tütün 
yetişdirilir. 
Heyvandarlıq ekstensiv yolla inkişaf etdirilir. Ərazinin təqribən 
60 faizini əhatə edən səhra və yarımsəhralardakı təbii otlaqlarda 
yarımköçəri heyvandarlıq mövcuddur. Yuxarı Mesopotamiyada 
ölkənin qərbi və cənubundakı səhralarda heyvandarlığın inkişafı üçün 
əlverişli təbii şərait var. Qaramal ölkənin şimal bölgələrində, davar 
isə hər yerdə bəslənilir. Böyük şəhərlərin ətrafında quşçuluq 
təsərrüfatı yaradılmışdır. 
İraqın kənd təsərrüfatı əhalinin ərzaq məhsullarına (xurma 
istisna olmaqla) olan tələbatını təmin etmədiyindən ölkə hər il ərzaq 
məhsullarının idxalına 3-4 mlrd. dollar vəsait sərf edir. 
Nəqliyyatı və xarici ticarəti. Başqa qonşu ərəb ölkələri ilə 
müqayisədə İraq nisbətən sıx dəmir, avtomobil yollarına və boru-
kəmər şəbəkəsinə malik olub. Bu yollar əvvəl ingilis 
müstəmləkəçilərinin hərbi-strateji planlarına əsasən tikilmişdir. 
 85 
Köhnə yol şəbəkəsi ölkənin sürətlə inkişaf edən milli iqtisadiyyatının 
tələbatını təmin etmədiyindən onun yenidənqurmaya və 
genişləndirməyə böyük ehtiyacı var idi. 
Müstəmləkəçilik illərində bu işləri müəyyən dərəcədə həyata 
keçirmiş İraq hökuməti ötən əsrin axırları və yeni əsrin əvvəllərində 
baş vermiş daxili münaqişələr və xarici müdaxilələr nəticəsində 
bütün nəqliyyat sisteminin dağılmasının və qismən sıradan 
çıxmasının şahidi oldu. 
Ölkədaxili yük və sərnişin daşımalarında avtomobil 
nəqliyyatının rolu böyükdür. Ölkədaxili bütün daşımaların təqribən 
80-85 faizi avtomobil nəqliyyatının payına düşür. Avtomobil 
yollarının ümumi uzunluğu 40 min km-dən bir qədər artıqdır. Bu 
yolların üçdə iki hissəsi bərk örtüklü yollardır. Kərbəla və Ən Nəcəf 
dini mərkəzlərini Səudiyyə Ərəbistanının Məkkə və Mədinə şəhərləri 
ilə birləşdirən «Zəvvar yolu» xüsusilə əhəmiyyətlidir. 
Əksəriyyəti dağılmış vəziyyətdə olan dəmir yollarının ümumi 
uzunluğu 2032 km-dir. İlk dəmir yolunun (Bağdad dəmir yolu) 
çəkilişinə 1858-ci ildə almanlar tərəfindən başlanılmış, 1934-1941-ci 
illərdə isə həmin yolun inşası Fransa və Böyük Britaniya şirkətləri 
tərəfindən tamamlanmışdır. Ötən əsrin ikinci yarısında Bağdad-Əl 
Qasım, Bağdad-Bəsrə istiqamətində yeni yollar çəkilmişdir. 
İraqda böyük əhəmiyyətli boru kəmərləri (həm neft, həm qaz) 
də mövcud idi. İndi onların bəziləri sıradan çıxmışdır. İraq hökuməti 
bu kəmərlərin fəaliyyətini bərpa etməyə başlamışdır. 
Xarici ticarət. Ölkədə neft daşıyan gəmilərin donanması da 
yaranmışdı. Bəsrə, Fao, Umm-Qəsr ölkənin neft ixrac edən başlıca 
portlarıdır. Bağdad yaxınlığında beynəlxalq dərəcəli aeroport 
fəaliyyət göstərir. 
Müstəqillik illərində ölkənin xarici ticarətinin strukturunda 
dəyişikliklərə baxmayaraq, xarici ticarət bir tərəfli inkişaf edirdi. 
2001-ci ildə ölkə ixracatının dəyəri 15,8 mlrd. dollara bərabər 
olmuşdur. Bu da əsas etibarilə dünya bazarlarına çıxarılan neft 
satışından əldə olunmuş gəlir idi. Rusiya, Fransa, Çin və Türkiyə İraq 
neftinin əsas alıcıları idi. İraq baykot olunana qədər neftlə yanaşı 
dünya bazarına xurma, gön-dəri, zərgərlik və xalça məmulatları 
çıxarırdı. İraq idxalatının əsasını ərzaq, dərman və əhali tərəfindən 
gündəlik işlədilən məmulatlar təşkil edir. Qoyulmuş qadağa 
(embarqo) ölkənin xarici ticarət coğrafiyasının genişləndirilməsinə 
 86
imkan vermir. Ölkənin milli pul vahidi dinardır, 1 dinar 100 filəmə 
bərabərdir. 
 
İSRAİL DÖVLƏTİ 
 
1. Coğrafi mövqeyi və təbiəti 
 
Coğrafi mövqe. İsrail Yaxın və Orta Şərq regionunda yerləşmiş 
iki qeyri müsəlman ölkəsindən biridir. 1947-ci ilin 29 noyabrında BMT-
nin Baş Məclisinin keçmiş Britaniya müstəmləkəsi olmuş Fələstin 
ərazisinin 14,1 min kv km-ni müstəqil Yəhudi dövlətini yaratmaqdan 
ötrü bu bölgədə yaşayan yəhudi xalqına vermişdi. Son 50-60 ildə İsrailin 
yerləşdiyi ərazi zəbt etdiyi torpaqlar hesabına xeyli dəyişkənliyə məruz 
qalmışdır. Beynəlxalq ictimaiyyət isə BMT tərəfindən müəyyən edilmiş 
ərazi və sərhədləri tanıyır. 
1948-49-cu illərdə İsrail BMT tərəfindən müstəqil ərəb dövləti 
yaratmaq üçün ayrılmış 11,1 min kv km ərazinin 5,7 min kv km-ni zəbt 
edib öz torpağına qatır. 1949-cu ildə İsrailə onun qonşuları Misir, Ürdün, 
Suriya və Livan arasında demarkasiya sərhədi barədə razılıq əldə olunsa 
da, sonrakı illərdə İsrail bu razılığı tez-tez pozur. Beləliklə, İsrailin 
ərazisi 20,8 min kv km-ə çatır. 1967-ci ildə İsrail Ürdün çayının qərb 
sahilini, Qəzza bölgəsini və Suriyanın Colan təpəlikləri ərazisini də zəbt 
edir. 2005-ci ildə öz qoşunlarını Ürdün çayının qərb sahili və Qəzza 
bölgəsindən çıxarır. 
Qurudan 4 müsəlman dövləti (əslində Fələstin də daxil olmaqla 
5 dövlət olmalı idi) ilə həmsərhəd olan İsrailin qərbdən 188 km 
məsafədə Aralıq dənizinə, şərqdən 56 km məsafədə Ölü dənizin 
cənub-qərb bölgəsinə, cənubdan 10 km məsafədə Qırmızı dənizin 
Əqəbə körfəzinə çıxışı var. 
Səth quruluşu və faydalı qazıntıları. Təbiətinin mühüm 
xüsusiyyəti ölkənin dənizlər, dağlar və səhralar arasında 
yerləşməsidir. İsrailin ərazisi ki-çik olsa da səth quruluşunda 
müxtəliflik hiss olunur. Qaliley yaylası adlanan hissə ölkənin şimal 
və qərb bölgəsini tutur. Əslində bu yayla hündür düzənliyi xatırladır. 
Burada hündürlük 600-700 m-dən artıq deyil. Ölkənin şimali-şərqini 
Ürdün çayının dərəsi tutur. Mərkəzi hissə Aralıq dənizi sahili bo-
yunca yerləşmiş alçaq ovalığı xatırladır. Burada sahil xətti zəif 
parçalandığından ovalığın şimal hissəsində yerləşmiş Xayfa körfəzi 
 87 
istisna olmaqla təbii körfəz və buxtalar yoxdur. 
Ölkə ərazisinin əksər hissəsini Neqev yaylası tutur.Bu yayla 
şimalda alçaq dağ massivlərinə, şərqdə isə Qhor tektonik çöçəkliyinə 
yaxınlaşır. Bu çöçəkliyin ən dərin yerində okean səviyyəsindən 392 
m. aşağı olan Ölü dəniz yerləşir. Bu dənizlə Qırmızı dəniz arasında 
qalan ərazidə Aqava dərəsi yerləşir. 
İsrailin ərazisi faydalı qazıntılarla zəngin deyil. Əsasən 
mezazoy dövrünün çöküntüləri ilə örtülüdür. Nisbətən hündür 
yerlərdə karst hadisələrinə və mağaralarına rast gəlmək olar. Ölkədə 
qeyri-metal sərvətlər metal və yanacaq sərvətlərindən çoxdur. Qeyri-
metal faydalı qazıntılar içində Ölü dənizdəki kalium duzları, natrium 
və brom çoxdur. Neqev yaylasında fosforit, gips, tikinti materialları 
və kvars qumları aşkar edilmişdir. Müxtəlif yerlərdə ehtiyatı az olan 
dəmir və mis filizi, neft və təbii qaz yataqları aşkar edilmişdir. Ölü 
dənizdən əldə edilən təbii sərvət – potaş, xlorlu maqnezium, xörək və 
kalsium duzları, xüsusilə, əhəmiyyətlidir. Bu bölgədə beynəlxalq 
əhəmiyyətli kurortlar yerləşir. 
 İqlimi və hidroqrafiyası. İsraildə Aralıq dənizi iqlim tipi ha-
kimdir. Ərazidə yay ayları quraq və isti,qış isə mülayim və rütubətli 
keçir. Yazda və yayda İsrail üzərində tropik, payızda və qışda isə 
mülayim enliklərin hava kütlələri hakimdir.Səth quruluşunun 
müxtəlifliyi ölkədə iqlim fərqlərinin yaranmasına səbəb olur. 
Ölkənin qərbindən şərqinə getdikcə yağıntıların miqdarı kəskin 
şəkildə azalır. Məsələn, qərbdə yerləşmiş Qaliley yaylasına il ərzində 
1000 mm-ə qədər yağıntı düşdüyü halda, şərqdə yerləşmiş Eylat 
bölgəsinə 50 mm yağıntı düşür. Ölkənin mərkəzi bölgələrinə 500 
mm-ə qədər, Ölü dənizin sahillərinə isə 70-80 mm yağıntı düşür. 
Yanvar, fevral ayları ən çox yağış yağan aylardır. 
Aralıq dənizi sahil bölgəsində orta illik temperatur müsbət 20 
dərəcə olduğu halda, dağlıq bölgələrdə bu göstərici bir neçə dərəcə 
aşağıdır. Orta temperatur yüksək olduğundan Aralıq dənizinin 
çimərliklərindən ilin 7-8 ayı istifadə etmək olar. Ölkənin ən isti yeri 
onun cənubundadır. Burada orta illik temperatur 23 dərəcədən aşağı 
düşmür. Cənubda ilin yay aylarının orta temperaturu 32-33 dərəcəyə 
çatır. Qış aylarında mənfi temperaturlar da müşahidə olunur. Hündür 
ərazilərdə qış aylarının orta temperaturu mənfi 5 dərəcəyə uyğun 
gəlir. Ölkənin mərkəzi bölgələrində ilin 300 günü orta temperatur 
müsbət 15 dərəcəyə bərabərdir. 
 88
Ərazi üçün şimal və qərb küləklərinin əsməsi səciyyəvidir. 
Yazda və yayın əvvəllərində Ərəbistan yarımadasından quru və isti 
xəmsin küləkləri əsir. Tozlu və dəhşətli isti havaya Neqev səhrasında 
rast gəlinir. 
İsrail səth suları ilə zəif təmin olunmuş ölkədir. Ərazinin qərb 
hissəsindən axan kiçik çaylar Aralıq dənizi hövzəsinə aiddir. Bu çay-
ların əksəriyyəti ilin isti aylarda quruyur. Ölkənin şərq hissəsi axar-
sızdar. Ərazinin şimal-şərqindəki tektonik dərə ilə daima sulu İordan 
(Ürdün) çayı axır. Xermon massivindən başlanğıcını götürən bu çay 
Ölü dənizə tökülür.Tiveriad gölünə qədər bu çay ensiz dərə ilə, qalan 
hissələrdə isə allüvial düzənliklə axır. Okean səviyyəsindən 200 metr 
alçaqda yerləşmiş Tiveriad (yaxud Qaliley) gölünün uzunluğu 21 km, 
maksimal dərinliyi 48 metrdir. Gölün suyu duzlu olmadığından on-
dan içməli su mənbəyi kimi istifadə olunur. 
1000 kv. km ərazisi olan Ölü dənizin (uzunluğu 76, eni 16 km) 
250 kv. km-i İsrailə məxsusdur. Bu kiçik ərazidən İsrail hökuməti 
maksimum faydalanır. Ərazidə qiymətli mineral duzlar çıxarılmaqla 
yanaşı kurort təsərrüfatı inkişaf etdirilir. 
 Sənaye, kənd təsərrüfatı və əhalinin suya olan tələbatını 
ödəmək məqsədilə su təchizatı və irriqasiyanın mərkəzləşdirilmiş 
sistemi yaradılmışdır. Bu sistemdə başlıca su kəmərlərinin uzunluğu 
150 km-ə çatır, Tiveriad gölünün şimal-qərb sahillərindən Roş-xa-
Ayin məntəqəsinədək davam edir, burada 106 km uzunluğunda olan 
Yarkon- Şimali Neqev xəttilə birləşir. 
Mütəxəssislər ölkənin içməli su ehtiyatlarının 1,8 mlrd. kub 
metr oldu-ğunu hesablamışlar. Bu suyun 1,1 mlrd. kub metri kiçik 
çayların və bulaqların 320 mln. kub metri Ürdün çayının İsrailə aid 
olan hissəsinin, 200 mln. kub metri Yarkon çayının suları təşkil edir. 
Ümumiyyətlə, İsrail hökuməti içməli su təminatında böyük 
müvəffəqiyyətlər əldə etmişdir. Onun bu təcrübəsindən başqa quraq 
ölkələr də istifadə edir. 
 Torpaq və bitki örtüyü. Ölkənin nisbətən çox yağıntı alan 
qərb hissəsində quru subtropik meşə və kolluqların qəhvəyi tor-
paqları, mərkəzi və şərq bölgələrində boz qəhvəyi torpaqlar, 
cənubunda isə subtropik səhra torpaqları yayılmışdır. Dağlıq 
ərazilərin bəzi yerləri torpaq örtüyündən məhrumdur. Sahil bölgələrin 
torpaqları nisbətən məhsuldardır. Belə torpaqlarda humusun miqdarı 
24 faizə çatır. 
 89 
 Ölkənin Aralıq dənizi sahili mövqeyi florasının zənginliyinə 
səbəb olmuşdur. Endemik bitki növləri üstünlük təşkil edir. Baharda 
yağıntılardan sonra ölkənin landşaftı füsünkar olur. Qaliley ölkənin 
tarixi-təbii baxımdan gözəl yeri sayılır. Çünki bu rayonun iqlimi 
yumşaq, rütubətli, torpaqları məhsuldardır. Əvvəllər meşələrlə örtülü 
olan Qalileydə hazırda təbii landşaftdan nadir izlər qalmışdır. Kənd 
təsərrüfatına yararlı sahələrdə və yamaclarda meşələr salınmışdır. 
Meşələr ərazinin cəmi 5 faizində yayılmışdır. Neqev səhrasının 
həyatsız görünüşü vardır. Onu dik qayalar və dərin dərələr «bəzəyir». 
İsrail təbiətinin mühafizəsinə,ekoloji mühitinin sağlamlığına 
diqqətlə yanaşan ölkələrdən biridir. Hökumət Ölü dəniz bölgəsini 
Milli qoruq elan etmişdir. Amma ərazidə uzun illər aparılan 
müharibələr və terrorçuların fəaliyyəti ölkənin həm təbii, həm də an-
tropogen landşaftına böyük ziyan vurmuşdur. 
  
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Hələ keçmişdə Fələstin adlanan ərazidə yəhudilər yaşamışlar. 
Onlar burada müxtəlif zamanlarda yəhudi padşahlıqları da yaratmış-
lar. İsrail müstəqil dövlət kimi 1948-ci ilin 14 mayında (o vaxtdan 
həmin gün Milli bayram kimi geniş qeyd olunur) Fələstin ərazisində 
müstəqil yəhudi və ərəb dövlətlərinin yaradılmasına dair BMT Baş 
Məclisinin 1947-ci il 29 noyabr tarixli qərarına əsasən yaradılmışdır. 
Qərarda göstərildiyi kimi hər iki dövlət öz ölkəsində sayca azlıqda 
qalan millətlərin hüququnu təmin edəcək demokratik konstitusiya 
qəbul etməli idi. 
Yəhudi dövləti üçün qarışıq əhalisi (497 min ərəb və 498 
yəhudi) olan 14,1 kv. km ərazi (Fələstinin ümumi ərazisinin təqribən 
56 faizi) ayrılmışdı. Qüds şəhərinə isə BMT idarəsi altında xüsusi 
beynəlxalq rejimli inzibati vahid statusu verildi. 
1948-ci ilin may ayında təşkil edilmiş İsrailin müvəqqəti 
hökumətinə yalnız sionist (qatı millətçi) partiyaların nümayəndələri 
daxil oldu.Yeni yaradılmış hökumətin ilk aktı olan «İstiqlaliyyət 
bəyannaməsində» sionizm doktrinası İsrail dövlətinin rəsmi ideologi-
yası və siyasəti elan edildi. 
İsrail dövləti yarandığı gündən imperialist dövlətləri (əsasən 
ABŞ və Böyük Britaniya) və beynəlxalq sionizmin köməyi ilə qonşu 
 90
ərəb ölkələrinə qarşı işğalçılıq müharibəsinə başladı.Bu müharibədə 
İsrail BMT-nin qərarı ilə Fələstin ərəb dövləti üçün ayrılmış ərazinin 
əksər hissəsini (6,7 min kv. km ) və Qüdsün qərb hissəsini işğal 
edərək 1,2 mln-dan çox fələstinli ərəbi torpaqlarından qovdu və o 
vaxtdan Fələstin qaçqınları anlamı meydana gəldi. 
Qərb dövlətləri, ilk növbədə, ABŞ və onlarla bağlı olan sionist 
dairələri İsrailin ərəb dövlətlərinə qarşı mübarizədə alət və imperial-
izmin Yaxın Şərqdəki dayaq məntəqəsi kimi istifadə etməyə başladı-
lar. 
1956-cı ildə İsrail Böyük Britaniya və Fransa ilə birlikdə 
Misirə qarşı təcavüz etmiş, 1958-ci ildə ABŞ və Böyük Britaniyanın 
Livan və Ürdünə qarşı müdaxiləsinə yardım göstərmişdi. 1967-ci ilin 
iyunun 5-də İsrail Misir,Suriya və Ürdünə planlı basqın edərək ərəb 
ərazilərini (təqribən 70 min kv km) zəbt etdi.BMT-nin təhlükəsizlik 
şurasının işğal olunmuş ərazilərdən İsrail qoşunlarının çıxarılması 
barədə 292 saylı qətnaməsinə (1967-ci il, 22 noyabr) məhəl qoyma-
yaraq ərəb torpaqlarını işğal altında saxlamaqda davam etdi. 
1973-cü il oktyabrın 6-da İsrail ərəb ölkələrinə qarşı yeni 
təcavüzkar müharibəyə başlasa da dünya ictimaiyyəti bu müharibənin 
daha geniş miqyas almasına imkan vermədi. Sonradan Misir-İsrail 
(1974) və Suriya-İsrail (1974) sazişlərinə əsasən İsrail, Süveyş 
kanalının qərb sahilini və 1973-cü ildə işğal olunmuş Əl-Qüneytra 
bölgəsini Suriyaya geri qaytardı. 
1978-ci ilin yazında Livan ərazisinə soxularaq yeni təcavüzə 
başladı və ölkənin İsraillə həmsərhəd olan cənub bölgələrini bir neçə 
ay işğal altında saxladı.ABŞ-ın vasitəçiliyi ilə Kemp-Deviddə davam 
etdirilən (1978-ci il, 5-17 sentyabr) seperat danışıqlar və sonrakı 
Misir-İsrail sövdələşmələri Yaxın Şərqdə vəziyyətin nizama salın-
masında əsaslı dəyişikliklər yaratmadı. 
2005-ci ilin martında knessetin (parlament) Kemp-Deviddə 
bağlanmış sazişlərə əsasən Fələstinin Qəzza bölgəsindən qoşunlarını 
çıxarmalı idi. Lakin nə parlament nə də hökumət bu işi yerinə 
yetirməyə tələsmirdi. Çünki İsrail işğal etdiyi bütün ərazilərdə, o 
cümlədən Qəzza bölgəsində yəhudi məskənləri salmışdı. Ərəb tor-
paqlarında məskən salmış ev-eşik qurmuş yəhudilər isə nə o yerləri 
tərk etmək istəmirdilər və hökumətə qarşı etiraz aksiyaları 
keçirirdilər. Nəhayət, yəhudi məskənlərinin Qəzza bölgəsindən köçü-
rülmə əməlyyatlarına 2005-ci ilin 15 avqustundan başlanıldı və 
 91 
Qəzza bölgəsi yəhudilərdən təmizləndi. 
2006-cı ilin iyulun ortalarında İsrail Livana qarşı yeni hərbi 
əməliyyatlara başladı. Ölkənin cənubunu zəbt etməklə yanaşı 
Beyrutu və digər böyük şəhərləri raket atəşinə tutdu. İsrail rəsmiləri 
bu hərəkətlərini onunla əsaslandırırlar ki, Livanda Fələstinin Hizbul-
lah və Həmas terorçu təşkilatları fəaliyyət göstərir və bu isə İsrail 
üçün ciddi təhlükə mənbəyidir. Beynəlxalq ictimaiyyətin və dünyanın 
aparıcı dövlətlərinin İsrailin Livana müdaxiləsinin mənfi reaksiyasına 
baxmayaraq İsrail terrorçu saydığı təşkilatları və onların üzvlərini 
tamamilə məhv etdikdən sonra cənubi Livandan çıxacağını bildir-
mişdi. 
Dövlət quruluşu. Dövlət quruluşuna görə İsrail parlament re-
spublikasıdır. Dövlətin başçısı knesset tərəfindən 7 illik müddətə 
seçilən prezidentdir. Ölkə prezidentinin hüquqları o qədər də böyük 
deyil. Qanunvericilik hakimiyyəti birpalatalı knessetə məxsusdur. 
120 üzvü olan knesset deputatlarının fəaliyyət müddəti 4 ildir. İcrae-
dici hakimiyyət Baş nazir başda olmaqla Nazirlər Kabinetinə 
məxsusdur. Baş Nazir ümumi səsvermə yolu ilə 4 il müddətinə 
seçilir. 
İsraildə dünyəvi qanunvericiliklə yanaşı talmudizm 
(yəhudilərin əsas dini kitabı) hüququ da geniş yayılmışdır. İsrail 
1957-ci ildən BMT-nin üzvüdür. İnzibati ərazi cəhətdən ölkə 6 
dairəyə bölünmüşdür. 
İsraildə bir neçə partiya fəaliyyət göstərir.Bunlar içərisində ən 
böyükləri A.Peres lider olduğu sosialist-demokratik «İsrail Əmək 
Partiyası» (Abbreviaturası Avoda); B.Netanyahunun rəhbərlik etdiyi 
«Likud» partiyası; X.Eretsin rəhbərlik etdiyi və bir neçə partiyanın 
birliyindən yaranmış «Merets» alyansı; E.İşayın rəhbərlik etdiyi dini 
yönümlü «ŞAS» partiyası; İ.Livenin rəhbərlik etdiyi Milli dini 
yönümlü «Mafrad» partiyasıdır. 
Ölkədə rəsmi Konstitusiya mövcud deyil. «Dövlətin yaranması 
haqqında Deklarasiya» (1948-ci il), «Parlamentin əsas qanunları» və 
«İsrail vətəndaş hüququ» adlı sənədlərlə idarəçilik funksiyaları 
müəyyən edilir. 
Azərbaycan Respublikası ilə münasibətləri. İsrail dövləti ilə 
Azərbaycan Respublikası arasında diplomatik münasibətlər 1992-ci 
ilin 7 aprelində qurulmuşdur. İsrail dövlətinin Azərbaycanda 
səfirliyinin açılması və aktiv fəaliyyət göstərməsi müsbət haldır. 
 92
Səfirliyin fəaliyyəti ölkələrimiz arasında əlaqələrin inkişafına kömək 
edir. Hər iki ölkənin bütün sahələrdə əlaqələrinin genişləndirilməsinə 
imkanlar var. İndiyədək görülən işlər xüsusən iqtisadiyyat və 
mədəniyyət sahəsində həyata keçirilməsi nəzərdə tutulan layihələr 
əməkdaşlığımızı daha da yüksək səviyyəyə qaldıracaqdır. 
Azərbaycan ictimaiyyətinə yaxşı məlumdur ki, vaxtilə respub-
likamızda yaşamış, sonradan İsrailə köçmüş yəhudilər Azərbaycanı 
çox böyük məhəbbətlə yad edirlər və dövlətlər arasındakı əlaqələrin 
inkişafına kömək edirlər. 
İsraillə əməkdaşlığın ölkəmizə xarici sərmayə axınının 
genişləndirilməsinə, Dağlıq Qarabağ münaqişəsinin həllində yəhudi 
lobbisinin dəstəyindən istifadə edəcəyinə, eyni zamanda İsrailin 
hərbi-sənaye kompleksinin imkanlarından bəhrələnə bilər. ABŞ-da 
yaşayan yəhudi lobbisi Azərbaycan üçün önəmli olan beynəlxalq 
problemlərin həllində Azərbaycanı ardıcıl olaraq dəstəkləyir. 
İsraildən Azərbaycana gətiriləcək yeni texnologiyalar əsasən 
kənd təsərrüfatı sahəsini əhatə edəcək. İndiyə qədər İsrail tərəfi 
Azərbaycanda bir sıra layihələr həyata keçirib. Bunlar əsasən kadr 
hazırlığı və kadr mübadiləsi ilə bağlı olub. Ölkəmizdə fəaliyyət 
göstərən İsrail şirkətləri əsasən səhiyyə və aqrar sektorla bağlıdır. 
Qeyd edək ki, Azərbaycanın Asiya ölkələrinə ixrac etdiyi 
məhsulların 50 faizindən çoxu İsrailin payına düşür. Bu məhsullar 
sırasında yanacaq 99 faiz təşkil edir. İsraildən isə respublikamıza 
əsasən elektrotexnika (79 faiz), maşınqayırma və metal emalı sənaye 
məhsulları (17 faiz) gətirilir. 
 
3. Əhalisi və şəhərləri. Paytaxtın qısa səciyyəsi 
 
İsrail əsasən gəlmələr və ərəb mənşəli əhalinin yüksək təbii ar-
tımı hesabına əhalisi sürətlə artan ölkələrdən biridir. Məsələn, 1971-
ci ildə ölkədə 3,0 mln,1990-cı ildə 5,0 mln, 2005-ci ildə isə 6,7 mln 
nəfər yaşamışdır. Mütəxəssislərin hesablamalarına görə 2015-ci ildə 
ölkədə 7,8 mln. nəfərin yaşaması gözlənilir.Fələstin ərəbləri ölkədə 
qədim zamanlardan məskunlaşmış finikiya, xanaan və digər sami 
xalqlarının nəsilləridir.Fələstin ərazisi ərəblər tərəfindən işğal olun-
duqdan sonra yerli xalqlar ərəblərlə qarışmış və ərəb dilini qəbul 
etmişlər. Bunların əksəriyyəti müsəlmandır (sünni). Aralarında xris-
tianlar da vardır. Bunlar arasında olan druzlar Qərbi və Mərkəzi 
 93 
Qalileydə, Hayfa ətrafında yaşayırlar. 
İsrail hökumətinin ölkənin ərəb əhalisinə qarşı ayrı-seçkiliyi 
siyasi, iqtisadi və sosial problemlərin meydana gəlməsinə səbəb ol-
muşdur. İsrail dövlətinin sərhədləri daxilində yaşamaqla ərəblər bu 
problemlərin – xüsusilə sosial problemlərin həlli qarşısında acizdir. 
Neqev səhrasında tayfa bölgüsünü saxlamış köçəri və yarımköçəri 
həyat tərzi sürən ərəblər (təqribən 65 min) iqtisadi və sosial inkişaf-
dan çox geri qalmışlar. Karaimlər kiçik etnik qrup olub, iudaizmi 
qəbul etmişlər. Əsasən Raml şəhəri və onun ətrafında yaşayırlar. 
Çərkəzlər Fələstində türklər tərəfindən XIX yüzilliyin axır-
larında məskunlaşmışlar. Onlar Qalileyin iki kəndində icma halında 
yaşayırlar. Müsəlmandırlar (sünni) və etnik ənənələrini qoruyub sax-
layırlar. 
İsrailin yəhudi əhalisi əsasən immiqrasiya nəticəsində folr-
malaşmışdır. Fələstinə yəhudilərin immiqrasiyası XIX yüzilliyin 2-ci 
yarısında qüvvətli olmamışdır. 1914-cü ildə yəhudi əhalinin ümumi 
sayı 85 min idi. Birinci və ikinci dünya müharibələri arasında im-
miqrasiya qüvvətlənir. Xüsusilə Almaniya və onun işğal etdiyi 
ölkələrdə yəhudilər təqib edilir. Bunun nəticəsində 1948-ci ildə 
Fələstində yaşayan yəhudilərin sayı 655 minə çatır. İsrail dövləti 
yarandıqdan sonra ilk 4 il ərzində ölkəyə 700 min immiqrant gəlir. 
Ölkədə iqtisadi çətinliklər, həmçinin Yaxın Şərq böhranının 
kəskinləşməsi immiqrasiyanın zəifləməsinə, emiqrasiyanın artmasına 
səbəb olur. 1975-ci ildə immiqrantların sayı 17 min olmuşsa, ölkəni 
tərk edənlər 20 min təşkil etmişdir. 1948-73-cü illər ərzində ölkəni 
300 min nəfər tərk etmişdir. 1989-96-cı illərdə MDB ölkələrindən 
İsrailə 800 min yəhudi köçmüşdür. Hazırda əhalinin 80 fazini Şərqi 
Avropa və MDB ölkələrindən,həmçinin Aralıq dənizi və Afrikada 
ərəb dövlətlərindən gələn imminqrantlar, eləcə də İsraildə doğulan 
yəhudilər təşkil edir. Əhalinin təqribən 20 faizi ərəb mənşəli 
fələstinlilərdir. 
Ölkədə orta ömür müddəti 79 yaşdır. Kişilər üçün bu rəqəm 
77, qadınlarda isə 80 yaşa uyğun gəlir. Hər 1000 nəfərə anadan 
olanların sayı 19,3, ölənlərin sayı 6,3 nəfərdir. 
Əhalinin orta sıxlığı barədə dəqiq məlumat vermək mümkün 
deyil. Əgər İsrail ərazisinin 20,8 min kv. km olmasının qəbul etsək, 
bu halda hər kv. km-ə orta hesabla 300 nəfərdən artıq adam 
düşəcəkdir. Əhali ərazi üzrə çox qeyri-bərabər şəkildə yerləşmişdir. 
 94
Məsələn, Təl-Əviv mahalında hər kv. km-ə 200 nəfərə yaxın, Qüdsdə 
1000 nəfərdən artıq, cənub mahallarına isə hər kv. km-ə orta hesabla 
50 nəfər düşür. 
İsraildə rəsmi dil ivritdir. Fələstin ərəblərinin yığcam yaşadığı 
ərazilərdə ərəb dili işlədilir. Bu iki dildən başqa idiş, rus, ingilis və 
digər Avropa dillərindən də geniş istifadə olunur. İmminqrantlar 
əsasən gəldikləri dövlətin dilində danışırlar. İsraildə sayı 1,2 mln 
nəfər olan güclü rus dilli diaspora yaranmışdır. 
İvrit dilinin geniş yayılması və hamı tərəfindən işlədilməsi 
üçün dövlətin xüsusi siyasəti mövcuddur. Ərəb dili ölkənin rəsmi dili 
olsa da, dövlət ərəb məktəblərinin ibtidai və natamam orta 
məktəblərində ivritin tədrisini məcburi sayır. Ölkəyə yeni gəlmiş 
immiqrantlara ivrit dilini öyrətməyin xüsusi sistemi yaradılmışdır. Bu 
işlərlə ivrit dili Akademiyası məşğul olur. 
İsraildə əsasən iki dinin yəhudi və islamın tərəfdarları yaşayır. 
Əhalinin təqribən 80 faizi iudaizm dininə etiqad bəsləyir. Dindarların 
19 faizi sünni məshəbinə mənsub olan ərəblər, təqribən 1 faizi xris-
tianlardır. 
İsrailin yaşlı əhalisinin 96 faizi savadlıdır. Nisbətən sanballı 
təhsil müəssisələri bunlardır: Hayfadakı İsrail Politexnik İnstitutu, 
Qüdsdəki Yəhudi Universiteti, Təl-Əvivdəki Universitet. Məşğulluğu 
olan hər 1000 nəfərə 135 alim və mühəndis düşür. Müqayisə üçün 
qeyd edək ki, bu göstərici ABŞ-da 70, Almaniyada isə 48-dir. 
1983-cü ildə qəbul olunmuş yeni təsnifata görə əgər ölkənin 
hər hansı bir yaşayış məntəqəsində 2 min nəfərdən artıq əhali yaşay-
ırsa o məntəqə şəhər sayıla bilər. Əhalisinin sayı 2000 nəfəri ötməmiş 
məntəqələr isə kənd hesab olunur. Belə təsnifata görə ölkə əhalisinin 
sayı 100 min nəfəri ötmüş 15-ə qədər şəhər vardır. Bunlardan ən 
böyükləri Yerusəlim (Qüds), Təl-Əviv, Hayfa, Bat-Yam və Xolon-
dur. Bu şəhərlərin hər birinin əhalisinin sayı 200 min nəfəri ötmüş-
dür. 
Sonradan ölkənin paytaxtı elan olunmuş Yerusəlim bütün 
göstəricilərə görə ölkənin ən böyük mübahisəli şəhəridir. Üç dinin 
mərkəzi hesab olunan Yerusəlimə ziyarətçilərin axını çox güclüdür. 
2005-ci ildə şəhər əhalisinin sayı 700 minə yaxınlaşmışdı. Yerusəlim 
dünyanın ən qədim şəhərlərindən biridir. Ölü dənizdən qərbdə, 
yarımsəhra iqlimli yaylada yerləşmiş Yerusəlim ölkənin böyük 
sənaye, ticarət və nəqliyyat mərkəzidir. Şəhərdə metal istehsalı, al-
 95 
maz cilalanması, toxuculuq, əczaçılıq, poliqrafiya, yeyinti sənaye 
müəssisələri, məişət texnikası istehsal edən iri müəssisə fəaliyyət 
göstərir. 
Şəhər haqqında ilk məlumat eramızdan əvvəl ikinci minilliyin 
ortalarına təsadüf edir. Kənanilərin qalası olmuş Qüdsü eramızdan 
əvvəl təqribən 1000-ci ildə yəhudi padşahı Davud işğal etmiş və 
şəhər İsrail-Yəhudi padşahlığının sonradan isə Yəhudi padşahlığının 
paytaxtı olmuşdur. Eramızın IV əsrində Yerusəlim xristianların 
«müqəddəs» şəhərinə çevrildi. Eramızın 638-ci ilində şəhər ərəblər 
tərəfindən işğal edilmiş və Məkkədən sonra müsəlmanların ikinci 
«müqəddəs şəhəri» olmuşdur. 1099-cu ildə səlibçilər şəhəri işğal et-
miş, 1187-ci ildə Səlahəddin Əyyubi şəhəri geri ala bilmişdi. Son-
radan şəhər təqribən 400 il Oısmanlı imperiyasının tərkibində olmuş-
dur. 
1917-ci ilin sonlarında İngiltərə qoşunları şəhəri tutdu və 
özünün Fələstin mandatlı ərazisinin inzibati mərkəzi etdi. 1947-ci 
ildə BMT Baş Məclisinin qərarı ilə Qüds şəhəri BMT-nin idarəsi 
altında beynəlxalq xüsusi rejimli müstəqil inzibati vahid statusu aldı. 
Lakin sonradan baş vermiş İsrail-Fələstin və İsrail-Ərəb müharibələri 
nəticəsində Yerusəlim şəhəri iki hissəyə bölündü. Qərb (ərazicə 
böyük hissə) İsrailə, şərq hissə isə Ürdünə verildi. 
1950-ci ildə İsrail qeyri-qanuni olaraq şəhərin qərb hissəsini 
özünün paytaxtı elan etdi. 1967-ci ildə İsrail qoşunları şəhərin şərq 
hissəsini də zəbt edib öz ərazisinə qatdı. BMT-nin ilk növbədə, ərəb 
ictimaiyyətinin bu məsələyə mənfi münasibətlərinə baxmayaraq İsrail 
rəhbərliyi Qüds şəhərini öz paytaxtı kimi genişləndirib inkişaf etdirir. 
Qüdsdə həm müsəlman, həm yəhudi, həm də xristian dini 
abidələri vardır. Şəhərin şərq hissəsində qədim dövr abidələrinin 
qalıqları, daha doğrusu xarabalıqları qalmaqdadır. Ömər və Əl-Əqsa 
məscidləri, müqəddəs Anna, müqəddəs İakov kilsələri bir neçə dar-
vazası olan şəhər divarları (o cümlədən Dəməşq darvazası) Qüdsün 
maraqlı memarlıq abidələrindəndir. 
Şəhərin qərb hissəsi XIX əsrin ikinci yarısından tikilməyə ba-
şlamışdır. Burada çoxsaylı ictimai binalar, yeni Universitet kom-
pleksi, tibb mərkəzi, otellər, hökumət binaları, muzey və kitabxanalar 
və s. inşa edilmişdir. 
  
 
 96
4. İqtisadiyyatı 
 
İqtisadi cəhətdən İsrail regionun ən inkişaf etmiş dövlətidir. 
İsıtehsal qüvvələrinin sosial-iqtisadi strukturuna və istehsalın 
xarakterinə görə İsrail inkişaf emiş ölkələr qrupuna aid edilir. 
Ölkənin qısa müddət ərzində sürətli inkişaf etməsinin əsas səbəbləri 
iri imperialist dövlətlərin və beynəlxalq sionizm dairələrinin ölkəyə 
güclü maliyyə, iqtisadi, texniki və siyasi yardımı, immiqrantlar aras-
ında çox savadlı mütəxəssislərin olması idi. 
2005-ci il üçün İsrailin ümummilli məhsulun dəyərcə həcmi 110 
mlrd. ABŞ dollarını ötmüşdü. Adambaşına düşən gəlir isə 20 min dol-
lara yaxınlaşmışdır. 1995-2000-ci illərdə ölkədə iqtisadi inkişaf sürəti 
5-6, 2000-2005 ci illərdə isə 2-3 faizə bərabər olmuşdur. 
 Müstəqilliyin ilk 10 illiklərində iqtisadi siyasətdə 
nəhəngmiqyaslı dövlətə və həmkarlar ittifaqına məxsus mülkiyyətə 
çox fəal dövlət tənzimlənməsi müşahidə olunurdusa, ötən əsrin 90-cı 
illərinin əvvəllərində hökumət yeni iqtisadi siyasət konsepsiyasını 
həyata keçirməyə başlamışdır. Bu konsepsiyada yenilik azad rəqabətə 
və qiymətlərin sərbəstliyinə yol açmış, dövlət şirkətlərin tənzimləyici 
fəaliyyətini minimuma endirmişdir. Dövlət həmkarlar ittifaqı 
mülkiyyətinə məxsus zəif şirkətləri özəlləşdirir, xarici investisiyalar 
üçün əlverişli şərait yaradırdı.  
İsrail elmə və elmi tədqiqatlara xüsusi fikir verən ölkələrdən 
biridir. Ümumdaxili məhsulun illik dəyərinin təqribən 3 faizi elmi 
tədqiqatlara və eksperimental işlərə yönəldilir. Neqev səhrasında 
ABŞ-ın Silikon vadisinin analoqu yaradılmışdır. Bu sahənin inkişaf-
ına hər il 1,2 mlrd. dollar xarici investisiya yönəldilir. İsrail dünyada 
günəş enerjisindən istifadədə, kənd təsərrüfatında tətbiq edilən gene-
aloji mühəndislikdə, pilotsuz kəşfiyyatçı təyyarələrin istehsalında 
liderliyini qoruyur. İsrail 1988-ci ildə ilk peykini kosmosa çıxar-
mışdır. Ölkənin milli istehsalı olan nüvə silahı və atom energetikası 
texnologiyası vardır.  
İnkişaf etmiş ölkələrin əksəriyyətində olduğu kimi İsraildə də 
işsizlik mövcuddur. İşsizlik səviyyəsi 2004-cü ildə 9-10 faiz həd-
dində olmuşdur. İsrail zəhmətkeşlərinin mənafeyini Histadrut Həm-
karlar İttifaqı birliyi müdafiə edir. Bu təşkilatda 1,5 mln nəfər işçi 
birləşir və o bir çox müəssisə və şirkətlərin sahibi və ya ortağıdır. 
Sənayenin aparıcı sahələri. İsrail faydalı qazıntılarla zəif 
 97 
təmin olunduğundən onun hasilat sənayesi o qədər də inkişaf 
etməmişdir. Hasilat sənayesinin əsasını Ölü dənizdəki natrium və 
brom duzları və Neqev səhrasındakı fosfor istehsalı təşkil edir. Çıx-
arılan fosfatın üçdə iki hissəsi Nxal-Sin yataqlarının payına düşür. 
İsrail nəinki fosfata olan daxili tələbatını tam ödəyir, hətta onu dünya 
bazarına da çıxarır. Bunun üçün Aşdod şəhərində xüsusi liman ti-
kilmişdir. Ölü dənizdən çıxarılan müxtəlif duzların bir qismi ölkənin 
daxili tələbatını ödəmək üçün, bir qismi isə ixrac üçün istifadə ol-
unur. 
İsrail yanacaq sərvətləri ilə təmin olunmadığından onun ener-
getika sənayesi istilik elektirik stansiyalarının istehsal etdiyi enerjiyə 
əsaslanır. Ölkədə irili-xırdalı 60-a qədər istilik elektrik stansiyası 
mövcuddur. Bu stansiyalar il ərzində 30 mlrd. kvt saata qədər elektrik 
enerjisi istehsal edə bilirlər. Bu hasilatın 95%-ni idxal olunmuş ma-
zutla işləyən stansiyalar verir. 
Ölkədə arid iqlim mövcud olduğundan israillilər günəş 
enerjisindən də maksimum istifadə edirlər. Günəş batareyaları məişət 
cihazlarının enerjiyə olan tələbatlarının 40%-ni ödəyir. İsraildə ki-
çikhəcmli bir neçə atom elektrik stansiyaları da fəaliyyət göstərir. 
İsraildə su təchizatı ayrıca bir sənaye sahəsi kimi fəaliyyət 
göstərir. Dövlətin nəzarəti altında olan bu sahə ilə 40-a qədər 
təmizləyici müəssisə məşğul olur. 
Emaledici sənaye İsrailin inkişaf etmiş sənaye sahələrindən 
biridir.Metal emalında müştərək kapitala malik yığma müəssisələri 
üstünlük təşkil edir. Belə müəssisələrdə elektron texniki cihazlar, 
tibbdə işlədilən cihaz və avadanlıqlar, avtomobillər, kənd təsərrüfat 
avadanlıqları və maşınları, müxtəlif təyinatlı dəzgahlar və s. istehsal 
olunur. Akkoda şəhərində yerləşən metallurgiya müəssisəsində 
gətirilmə filizlərdən istifadə etməklə ildə 130-140 min tona qədər 
polad əridilir və ölkənin polada olan tələbatını tam ödəyir. Əlvan 
metallurgiya Təl-Əvivdəki alüminium prokatı istehsal edən zavodla, 
həmçinin Timna və Təl-Əvivdəki iri mis əritmə zavodları ilə təmsil 
olunur. 
Kimya sənayesi İsrailin dünya standartları səviyyəsində inkişaf 
etmiş sənaye sahəsidir. Ölkənin kimya müəssisələrində yüzlərcə 
müxtəlif kimyəvi məmulatlar istehsal edən onlarca müəssisə var. İs-
railin kimya sənayesi məhsulların (mineral gübrələr, yağ-boya 
məmulatları, dərman preparatları və s.) dünya bazarlarına ayaq aça 
 98
bilmişlər. Məsələn, əczaçılıq sənayesi müəssisələrinin 75%-i ölkədən 
ixrac olunur. Son illərdə İsraildə şin istehsal edən iki böyük müəssisə 
tikilib istifadəyə verilmişdir. Ölkənin Xayfa və Aşdod şəhərlərində 
idxal olunan xam neftlə işləyən iki böyük neftemalı zavodu fəaliyyət 
göstərir. İsrail dünyada almaz və brilliant istehsalı ilə də məşhurdur. 
Dünyada cilalanan almazların 40 %-i İsrailin payına düşür. 
İsrail müstəqilliyinin ilk illərində hərbi sənaye sahələrinin ink-
işafına xüsusi fikir verir. Ölkədə olan hərbi zavodlarda tank, təyyarə, 
kater tipli hərbi gəmilər, raketdən müdafiə sistemləri və orta məsafəli 
raketlər istehsal olunur. Hazırlanmış silahların təqribən yarısı dünya 
bazarına çıxarılır. 
Ölkənin bütün yaşayış məntəqələrində yüngül(əsasən toxucu-
luq, ayaqqabı və gön dəri istehsalı) və yeyinti sənaye müəssisələri 
fəaliyyət göstərir. Yeyinti sənayesi əsasən meyvə-tərəvəz və ət 
konservləri müəssisələri ilə təmsil olunmuşdur. 
Kənd təsərrüfatının aparıcı sahələri. İsrailin kənd 
təsərrüfatını qonşu ərəb ölkələrinə nisbətən yüksək dərəcədə 
mexanikləşdirilmiş və avtomatlaşdırılmışdır. Torpaqlar gübrə ilə 
yaxşı təmin olunmuşlar. Çatışmayan cəhət ancaq su problemidir. 
Bunu da işlənilmiş suları yenidən təmizləmək və ondan qənaətlə 
istifadə etmək hesabına ödəyirlər. 
Ölkənin əsas kənd təsərrüfatı məhsullarına (un, bitki yağları, ət 
və şəkərdən başqa) olan tələbatını ödəməklə yanaşı hər il orta hesabla 
600-700 mln. dollar dəyərində kənd təsərrüfat məhsulları da ixrac 
edir. İsraildə torpaq dövlət mülkiyyətindədir. Kənd təsərrüfatında 
aparıcı sahə yüksək məhsuldarlı heyvandarlıqdır. Təbii otlaqları olan 
uzaq ərazilərdə, həmçinin ərəb mənşəli əhalinin təsərrüfatlarında 
qoyunçuluq geniş yayılmışdır. İribuynuzlu qaramal əsasən tövlə 
şəraitində saxlanılır. İsrail bu sahədə Qərbi Avropa ölkələrinin 
təcrübəsindən maksimum istifadə edir. 
Ölkədə əkin sahələrinin ümumi sahəsi 700 min hektardır. 
Bunun 250 min hektarı suvarılır, qalanlarında isə dəmyə əkinçiliyi 
inkişaf etmişdir. Taxılın məhsuldarlığı yüksəkdir. Orta hesabla hər 
hektardan 35 sentner taxıl məhsulu əldə edilir. Texniki bitkilərdən 
yağverən bitkilərin (əsasən günəbaxan, yer fındığı, pampıq) 
becərilməsinə xüsusi fikir verilir. Bitkiçilikdən gələn gəlirin təqribən 
15%-i tərəvəz məhsullarının payına düşür. Ölkədə meyvəçilik, o 
cümlədən, sitrus meyvəçiliyinin inkişafına xüsusi fikir verilir. 
 99 
Nəqliyyatı, xarici ticarəti və maliyyə sistemi. İxracatında çay 
nəqliyyatı istisna olmaqla nəqliyyatın bütün növləri inkişaf etmişdir. 
Dəmir yollarının ümumi uzunluğu 610 km, avtomobil yollarının 
uzunluğu təqribən 16,0 min km, boru kəmərlərinin uzunluğu isə 998 
km-dir. Hava nəqliyyatı əsasən beynəlxalq daşımalarla məşğuldur. 
Dəniz nəqliyyatı beynəlxalq yük və sərnişin daşımalarına xidmət 
edir. Ölkədə Xayfa, Aşdod və Eylat kimi üç müasir port fəaliyyət 
göstərir. 
Xidmət sahəsində üstünlük turizm və bank sektorlarının 
əlindədir. Ümumdaxili məhsulun təqribən 3-4 faizini yaradan turizm 
sənayesi Tövrat və İslam məbədlərinin ziyarətçilərinə və kurort-
istirahət zonalarındakı turistlərə xidmət edir. 2005-ci ildə İsrailə 2,0 
mln. nəfər turist gəlmişdir. Onlardan əldə olunan gəlir isə 2,9 mlrd. 
dollara yaxın olmuşdur. 
Ölkənin xarici siyasətinin ən tutarlı cəhətlərindən biri ABŞ və 
Qərbi Avropanı strateji müttəfiq görməkdir. Bununla belə ötən əsrin 
90-cı illərinin ortalarından Cənub-Şərqi Asiyada, Latın Amerikasında 
və Qərbi Avropada işgüzar fəallığın artması gözə çarpmağa ba-
şlamışdır. 
2003-cü ildə ölkədən ixrac olunan malların dəyəri 32 mlrd. 
dollar həcmində olduğu halda idxal, həmçinin dəyəri 36 mlrd. dollar 
təşkil etmişdir. 
İxracat potensialına malik əsas sahə yüksək texnologiya və 
hərbi sənaye məhsullarıdır. Elmi tutarlı ixracat göstəricisinə görə İs-
rail ancaq ABŞ-dan geri qalır. İdxal strukturunda yanacaq, cilalanmış 
almaz, nəqliyyat təyyarələri və vertolyotlar, sənaye avadanlıqları və 
hərbi ləvazimatlar üstünlük təşkil edir. ABŞ ölkənin başlıca ticarət 
ortağı olaraq qalır. İsrailin xarici ticarət dövriyyəsinin təqribən 20%-i 
ABŞ-ın payına düşür. 
ABŞ İsrailə hər il orta hesabla əvəzsiz olaraq 3 mlrd. dollar 
həcmində maddi yardım göstərir. 2003-cü ildə ölkədə cəmləşən 
xarici investisiyaların həcmi 52 mlrd. 2003-cü ildə ölkənin xarici 
borclarının miqdarı 71 mlrd. dollara çatmışdır. 
Son zamanlar İsrail Yaxın Şərqin mühüm maliyyə 
mərkəzlərindən birinə çevrilməkdədir. Ölkənin milli pul vahidi yeni 
şekeldir. Məzənnəyə görə 1 yeni şekel 1 ABŞ dollarına bərabər tutu-
lur. Bir şekel isə 100 aqora bərabərdir. 
 
 100
 
KİPR RESPUBLİKASI 
 
1. Coğrafi mövqeyi və təbiəti 
 
Coğrafi mövqeyi. Kipr (ölkənin adı latınca (kuprus) mis mə-
nasını bildirir. Adada hələ qədim zamanlarda mis yataqları mövcud 
olmuşdur.Kipr Respublikası Aralıq dənizinin şərq hissəsində, 
Türkiyənin cənubunda eyniadlı adada yerləşir. Kiprdən Türkiyə 
sahillərinə ən yaxın məsafə 65 km, Suriya və Livana 110 km, Misirə 
370 km-dir. Adanın sahəsi 9,2 min kv. km-dir. Adanın qərbdən şərqə 
maksimal uzunluğu 225 km, orta eni isə 60 km-dir. 
Adanın çox əlverişli coğrafi və hərbi-strateji mövqeyi var. Üç 
qitənin yaxınlığında yerləşmiş Kipr adası Avropadan Yaxın Şərqə və 
Şimali Afrika ölkələrinə gedən beynəlxalq dəniz və hava yolları 
üzərində yerləşmişdir. Ada iki hissəyə parçalandığından onun 
ərazisinin 3355 kv. km-i kiprli türklər, 5500 kv. km-i kiprli yunanlar 
tərəfindən idarə olunur. 
Səth quruluşu və faydalı qazıntıları. Kipr füsunkar təbiətə 
malik ölkələrdən biridir. Bütün ilboyu ada üzərində açıq günəşli səma 
mövcud olur. Adanın sahilləri Aralıq dənizinin ilıq suları ilə yuyulur. 
Ada səthinin çox hissəsi alçaq dağlar və yaylalar ilə örtülmüşdür. 
Şimalda Kireniya ( hünd. 1000 m.) dağları uzanır. Bu dağlar çöküntü 
mənşəli suxurlardan, əhəng və qum daşlarından ibarətdir. Dağlar 
sahilə doğru maili və sıldırımlıdır. Ancaq bəzi yerlərdə qumlu 
çimərliklərə də rast gəlinir. Adanın cənub-qərb hissəsində Troodos 
adlanan daglar yerləşir. Adanın ən hündür zirvəsi də elə burdadır 
(Olimp dağı 1950 m). Əsasən vulkanik suxurlardan ibarət Troodos 
dağlarının səthi cavan süxurlarla (əhəng və qum daşları, mergenlər) 
örtülmüşdür. Dağlar çox da yüksək olmadığı üçün hələ qədim 
zamanlardan insanlar tərəfindən məskunlaşmışdır. Dağların hamar 
yamaclarında bağlar, üzümlükdər salınmış, mal-qara üçün otlaq kimi 
istifadə olunur. 
Dağlar arasında səthi dərə-təpəli Mesoariya düzənliyi yerləşir. 
Bu düzənlik ölkənin əsas kənd təsərrüfatı rayonu və Kiprin taxıl an-
barı sayılır. 
Troodos dağları bölgəsi Kiprin əsas faydalı qazıntılarının to-
plandığı ərazidir. Burada ehtiyatı xeyli azalmış mis, dəmir, xrom 
 101 
filizləri, asbest, gips və müxtəlif tikinti materiallarının olması 
məlumdur. Olimp dağı ətrafında xrom filizi çıxarılır. Adanın 
cənubunda Limasol və Larnaka şəhərləri yaxınlığında duz mədənləri 
vardır. Kiprdə qədim zamanlardan umba (qiymətli gil növü) çıxarılır. 
Kirsniya və Troodos bölgələrində mərmər, qum və başqa tikinti ma-
terialları çıxarılır. 
İqlimi və hidroqrafiyası. Ölkənin iqlimi subtropik, Aralıq 
dənizi tiplidir. Qış ayları rütubətli, mülayim, yay isə quraq və isti 
keçir. İyun ayının orta temperaturu müsbət 25°, yanvarınkı isə 
müsbət 12° C-dir. Adaya düşən yağıntıların orta illik miqdarı dü-
zənliklərdə 300-500 mm, dağlarda isə 800-1000 mm-dir. Ölkəyə çox 
nadir hallarda qar yağır. Yağıntılar əsasən noyabrdan-aprelə qədər 
düşür. Maydan oktyabra qədər yağıntı, demək olar ki, olmur. 
Aralıq dənizi hövzəsinin digər ölkələrində olduğu kimi Kiprin 
də yay ayları isti keçir, oktyabrdan başlayaraq isti havalar azalır. İsti 
iqlim və Aralıq dənizi iqlimi bütün il ərzində müxtəlif mədəni 
bitkilərin yetişdirilməsinə şərait yaradır. Kiprdə çimərlik mövsümü 7-
8 ay davam edir. Ümumiyyətlə, Kipr xarici turistlərin çox sevdiyi bir 
yerdir. Çünki burada ilin orta hesabla 280 günü aydın və günəşli 
keçir. Kipr hökuməti təbiətin bəxş etdiyi bu nemətdən maksimum 
səviyyədə istifadə edərək ölkədə beynəlxalq dərəcəli onlarca turizm 
obyektləri-çoxulduzlu mehmanxanalar, yaxşı təchiz olunmuş iaşə 
müəssisələri və digər istirahət ocaqlarının tikintisinə icazə vermişdir. 
Dəniz sahillərinə çıxışı olan digər ölkələrdən fərqli olaraq Kiprdə 
istirahət etmək bir qədər ucuzdur. 
Kiprdə daimi axara malik olan çaylar, demək olar ki yoxdur. 
Mənbələrini dağlardan götürən az sulu çaylar qışda və yaz yağışları 
hesabına bir müddət axırlar. Çayların əksəriyyəti qısadır, ən uzun çay 
50-70 km məsafədə axır. Qışda yağıntıların miqdarı çox olduğundan 
çaylar daşır və təsərrüfata ziyan dəyir. Yayda isə onların əksəriyyəti 
quruyur, qalanlarının isə suyu azalır. Kiprdə nisbətən əhəmiyyətli 
çaylar Akaki və onun qolu Merikidir. Troodos dağlarından cənub 
istiqamətində qısa və astanalı dağ çayları axır. 
Adada qrunt suları bir qədər dərin qatlarda yerləşdiyi üçün çay-
ların sularından suvarma ilə yanaşı, məişətdə də istifadə olunur. Sahil 
düzənliklərində Larnaka körfəzi, eləcə də Limasol şəhəri yax-
ınlığında dayaz, şirin və şor sulu göllər var. 
 102
Kiprlilər suyun qiymətini yaxşı bilirlər. Çünki ölkədə faktiki 
olaraq daimi axara malik olan çaylar olmadığından, dağlara yağmış 
qarların əriməsindən sonra əmələ gələn axar suların «ömrü» bir neçə 
gün, hətta bir neçə saat olduğundan su problemi son yüzilliklərdə 
həmişə ən kəskin problemlərdən biri olmuşdur. Suyun çatışmamasına 
isə digər səbəb rütubət saxlayan meşələrin vəhşicəsinə qırılması ol-
muşdur. 
Torpaq və bitki örtüyü. Kiprin bitki örtüyü bir qədər zən-
gindir. Keçmiş zamanlarda adanın hər tərəfi həmişəyaşıl hündür 
meşələrlə örtülü olub. Kiprdə tədarük olunan oduncağa isə qonşu 
ölkələrdə tələbat gündən-günə artırdı. Kipr oduncağı əsas etibarilə 
Misirə göndərilirdi. Qədim finikiyalılar Kiprdən gətirilən ağaclardan 
gəmi hazırlayırdılar. Sonralar meşələr qırılır, ağaclardan tikinti mate-
rialları, eləcə də yanacaq kimi istifadə edilirdi. 
Hazırda ada ərazisinin cəmi 15-16 faizi meşələr ilə örtül-
müşdür. 500 metrə qədər olan dağların yamacları və düzənliklər 
həmişəyaşıl kolluqlarla, Kireniya və Karpas dağlarının cənub ya-
macları isə çöl bitkiləri ilə örtülmüşdür. Ən əhəmiyyətli meşələr 
Troodos dağlarının qərb hissəsində qalmışdır. Dağların yamacları 
hələb şamı, vələs, şabalıd, yunan qozu, püstə, sərv ağacları ilə 
örtülüdür. Düzənliklər və sahil bölgələri bağlar, üzümlüklər, sitrus 
meyvələri və zeytun ağacları ilə örtülüdür. 
 Kiprin torpaqları məhsuldar torpaqlar hesab olunur. Humusun 
miqdarı çox olan bu torpaqlarda istiliksevən və quraqlığadavamlı 
bitkilərlə yanaşı mülayim qurşağın bitkiləri də yaxşı yetişir. 
 Kipr öz təbiətinin qorunmasına biganə qalan ölkə deyil. Çünki 
ölkə iqtisadiyyatında təbii amillərin rolu böyukdur. Amma adanın iki 
hissəyə bölünməsi, burada gedən çəkişmələr təbiətin mühafizəsini bir 
qədər arxa plana keçirir. 
  
2. Ölkənin qısa tarixi, idarəolunma sistemi,  
Azərbaycan Respublikası ilə münasibətləri 
 
Kipr dünyanın qədimdən məskunlaşan ərazilərindən biridir. 
Mütəxəssislərin fikrincə məskunlaşma neolit* dövrünə təsadüf edir. 
                                      
* Neolit – yeni Daş dövrünün son mərhələsi. Bu dövrdən yığılıcıq və 
 103 
Arxeoloqların adada aşkar etdikləri qədim tapıntılar eramızdan əvvəl 
üçüncü minilliyin ortalarına təsadüf edir. Bu qazıntılara XİX əsrin 
axırında alman və ingilis arxeoloqları tərəfindən başlanılmışdır. 
Kipr tarixi krit-miken, yunan və türk sivilizasiyalarının bir 
hissəsidir. Eramızdan əvvəl ikinci minillikdə Kipr yunan tayfaları 
tərəfindən zəbt edilir. Bu hadisə adada yunan mədəniyyəti və yunan 
dilinin yayılmasına səbəb olur. 
Arxeoloqlar Kiprdə Afroditanın** çoxlu heykəl təsvirini tapır-
lar. Adanın qərb hissəsində Afrodita məbədinin qalıqları da qal-
maqdadır. Sonralar Kipr misirlilərin, assuriyalıların, farsların, roma-
lıların, bizanslıların təsiri altında idarə olunub 
1489-1570-ci illərdə Kipr Venesiya Respublikasının tərkibinə 
daxil edilmişdir. Öz gəmilərini Kiprin dəniz quldurlarının basqının-
dan müdafiə etmək üçün Osmanlı sultanlığı 1570-ci ildə Venesiya 
Respublikasına qarşı müharibəyə başladı və bir il ərzində Kipri tam 
zəbt etdi. Adanı tutmuş təqribən 30 min türk əsgərinə tutduqları 
ərazidə torpaqlar bəxşiş verilirdi. Türk sərkərdələrinin bəziləri yerli 
feodal mülkədarlara çevrilirdilər. Kiçik Asiyadan Kiprə türk miqrasi-
yası sonrakı illərdə müşahidə olundu. Adada turk əhalisinin for-
malaşması prosesi belə başlanmışdı.  
1878-ci ildə adanın coğrafi və hərbi-strateji mövqeyinin 
üstünlüklərindən öz xeyrinə istifadə etməyə çalışan İngiltərə Kipri 
işğal etdi. 1925-ci ildə isə ona rəsmən ingilis müstəmləkəsi statusu 
verilir və ada Boyük Britaniyanın xammal bazasına çevrilir. İkinci 
dünya müharibəsindən sonra güclənən milli azadlıq hərəkatı Böyük 
Britaniyanı Kipri müstəqil dövlət kimi tanımağa məcbur edir. Lakin 
Kiprin Dekeliya və Akrotiri rayonlarında Böyük Britaniya hərbi ba-
zaları (sahəsi 99 kv mil*) saxlanıldı.  
1960-cı il avqustun 16-da Kipr rəsmi şəkildə Böyük Britani-
yadan istiqlaliyyət almışdı. Həmin ilin sentyarında o Birləşmiş 
Millətlər Təşkilatının üzvü seçilir. Eyni zamanda Böyük Britaniyanın 
rəhbərlik etdiyi «Birlik» təşkilatına daxil edildi. Az keçməmiş 
                                                                                
heyvandarlığa keçid başlamışdır. 
** Afrodita – qədim yunan mifalogiyasında məhəbbət, gözəllik ilahəsi, 
yunan allahlarından Zevsin qızı. Romalılarda Venera ilə eyniləşdirilir. 
* Mil – uzunluq vahidi. 1 quru mili təqribən 1,6 km-ə, 1 dəniz mili 1,8 
km-ə bərabərdir. 
 104
adadakı etnik qruplaşmalar arasında başlanan ziddiyyətlər yunan və 
türk mənşəli kiprlilər arasında silahlı toqquşmalara gətirib çıxardı. 
Son nəticədə 1974-cü ildə adanın şimal-şərq hissəsi qalan 
ərazidən təcrid olunmuş (Yunanıstan meylli mülki qvardiya 
tərəfindən törədilən hərbi çevrilişdən sonra adanın şimal hissəsinə 
Türkiyə qoşunları yeridilməsi nəticəsində) və nəhayət, 1983-cü il 
noyabrın 15-də Şimali Kipr Türk Respublikası elan edilmişdir. 
Uğurlu hərbi əməliyyatlar nəticəsində türk qoşunları ada ərazisinin 
təqribən 40 faizini tutdular. 
Kiprdə yaranmış vəziyyətlə əlaqədar BMT-nin Təhlükəsizlik 
Surası 1974-cü il qətnaməsinə əsasən bütün xarici qoşunları Kiprdən 
çıxarmağa çağırırdı. Şimali Kipr respublikasını ansaq Türkiyə Re-
spublikası tanımışdır. 
Zaman keçdikcə kiprli yunan və türk icmaları bir-birindən 
təcrid olunur və bir-birinə düşmən münasibəti bəsləyirdilər. Yeni 
hərbi toqquşmaların baş verməsinin qarşısını almaq üçün BMT sülh 
məramlı qoşun kontingentini adaya göndərməyi qərara alır. Bu gün 
adanın hər iki hissəsində BMT qüvvələrinin koməyilə ayırıcı xətt 
müəyyənləşdirilmişdir. Yaşıl xətt adanın bu xətt ada ərazisinin 4 faiz-
ini təşkil edən ensiz bufer zonası şəklindədir. Adanın yunanlar 
yaşayan hissəsində Böyük Britaniyanın iki hərbi bazası qorunub sax-
lanılır. Bu hissədə, həmçinin Yunanıstanın hərbi kontingenti də 
yerləşir. Türklər yaşayan hissədə isə Türkiyəyə məxsus hərbi kontin-
gent vardır. Adanın yunanlar yaşayan hissəsi 2004-cü ildə birtərəfli 
qaydada Avropa İttifaqına qəbul edilmişdir. Bu hadisə türk icması 
tərəfindən çox pis qarşılandı. 
Dövlət quruluşu. İdarəolunma formasına görə Kipr respub-
likadır. Adanın hər iki hissəsində parlament demokratiyası 
fəaliyyətdədir. Yunanlar yaşayan hissədə dövlətə və hökumətə 
prezident rəhbərlik edir. O, Nazirlər Kabinəsinin tərkibini formalaş-
dırır. Yunan icmasında ali qanunvericilik hakimiyyət prezidentə və 
birpalatalı (56 yer) parlamentə məxsusdur. Ölkə prezidenti və parla-
ment deputatları 5 il muddətinə seçilir. 
Ölkənin türklər yaşayan hissəsində prezident və Baş nazir 
vəzifələrini ayrı-ayrı adamlar tutur. Yunan icmasında olduğu kimi 
burada da prezident və birpalatalı parlament (50 yer) 5 il müddətinə 
seçilir. 
İnzibati ərazi cəhətdən Kipr 6 dairədən ibarətdir. Vahid olkənin 
 105 
paytaxtı Nikosiyadır. Bu şəhər yunan və türk icmaları hissələrinə 
bölünmüşdür. Bütün dairələrin adları orada yerləşmiş böyük 
şəhərlərin adı ilə eynidir. Famaqusta (iki hissəyə bölünmüşdür), 
Kireniya (türk icması ərazisindədir), Pafos, Larnaka və Limosol 
(yunan icması ərazisindədir) belə dairələrdəndir. 
Milli bayram müstəqillik günü olan 1 oktyabrdır (1960). 
Dövlət iki hissəyə bolündüyündən onun siyasi partiyaları da ayrı-ayrı 
hissələrdə fəaliyyət göstərən müxtəlif yönümlü partiyalardır. 
Yunanlar yaşayan hissədə nisbətən böyük siyasi partiyalar 1976-cı ildə 
yaradılmış Demokratik partiya; 1946-cı ildə yaradılmış Kipr 
Zəhmətkeşlərinin Mütərəqqi partiyası (abbreviaturası AKEL); 1969-
cu ildə yaradılmış Sosial-Demokratlar Hərəkatı partiyası və b.-dır. 
Türk icmasının yaşadığı bölgələrdə isə 1975-ci ildə yaradılmış 
Milli Birlik partiyası; 1990-cı ildə yaradılmış Demokratik partiya; 
1970-ci ildə yaradılmış Türk Respublikası partiyası və b.-dır. Yunan 
icması parlamentinin deputatlarının böyük əksəriyyəti Demokratik və 
AKEL partiyasının üzvləridir. 2003-cü ildə icmada keçirilmiş 
prezident seçkilərində Demokratik partiyanın lideri Tasos Panadopu-
los prezident seçilmişdir. 
Türk icması parlamentində Milli Birlik və Demokratik partiya 
nümayəndələri üstünlük təşkil edirlər. Milli Birlik partiyasının lideri 
Şimali Kipr Türk Respublikasının (ŞKTR) Baş naziri, Demokratik par-
tiyanın lideri isə ŞKTR-nın prezidenti vəzifəsini tutur. 
Hər iki Kipr icmasının xarici siyasətində birtərəflik və bütün 
ölkələrlə dostluq münasibətlərini inkişaf etdirmək məsələləri sözdə 
ön plana çəkilir. 
Kipr probleminin həlli dünya istimaiyyətinin, xüsusilə BMT-
nin nəzərindən yayınmır. Bu problem dəfələrlə BMT-də, onun 
Təhlükəsizlik Şurasında müzakirə olunub və müəyyən qətnamələr 
qəbul edilib. Əgər qəbul olunan qətnamə yunan icmasının xeyrinə 
olubsa onu turk icması rədd edib, türk icmasının xeyrinə olan 
qətnamələrə isə yunan icması yox deyib. 
1997-ci ilin əvvəllərində Kipr Respublikası Rusiyadan «yer-
səma» tipli orta mənzilli idarə olunan raketlər almaq istədiyini 
bildirdi. Yunanıstan bu işdə ona yardımçı olacağını elan etdi. Onda 
Türkiyə ŞKTR-də yerləşdirdiyi ordu kontingentinin sayını artıra-
cağını bildirdi. Kipr Respublikası Yunanıstan ilə sıx yaxınlaşmaya 
can atdığı vaxtda ŞKTR Türkiyə ilə inteqrasiyaya üstünlük verirdi. 
 106
2002-ci ilin noyabrında BMT Kiprin federal sistemdə yenidən 
birləşdirilməsini nəzərdə tutan yeni sülh proqramını irəli sürdü. 
Həmin ilin dekabrında Avropa İttifaqı (Aİ) bildirdi ki, Kipr təşkilata 
üzvlüyə Avropa İttifaqının 2004-cü ildəki növbəti genişləndirmə 
raundunda qəbul ediləcək. 
Kiprdəki sülh danışıqlarını dəstəkləyərək Avropa Ittifaqı, 
həmçinin bildirir ki, əgər sülh əldə olunmazsa yalnız beynəlxalq 
aləmdə tanınmış Yunan Kipri təşkilata üzv qəbul olunacaqdır 
2003-cü ilin fevralındakı prezident seçkilərində mərkəzi De-
mokratik partiyanın lideri Tassos Papadopulos qalib gəldi. Bir ay 
sonra BMT-nin nəzarət etdiyi danışıqlar baş tutmadı. Həm yunanlar, 
həm də türklər təklif olunan plandan ehtiyat etdiklərini bildirdilər. 
2003-ün aprelində kiprlilər bufer zona boyu hərəkətin məhdudluğunu 
sadələşdirdilər. Hər iki icmadan minlərlə kiprli dərhal xətti keçdi. O 
vaxtdan bəri çoxlu Kipr türkü daha inkişaf etmiş cənuba işləməyə 
getdi. 2004-ün fevralında Yunan və Kipr liderləri güclü beynəlxalq 
təzyiq altnda BMT-nin vasitəçilik etdiyi sülh danışıqlarını yekunlaş-
dırmağa razılıq verdilər və beləliklə, Kipr vahid dövlət kimi Avropa 
İttifaqına üzv oldu. Apreldə adanın hər iki hissəsində keçirilən refer-
endumda Kipr yunanlarının 75 faizdən çoxu BMT-nin yenidən 
birləşmə planından imtina etdilər, Kipr türklərinin 65 faizi isə planı 
bəyəndi. Hər iki tərəfin liderləri plana qarşı çıxdılar. 
Plandan imtina yalnız Yunan Kiprinin 2004-cü ilin mayın 1-də 
Avropa İttifaqına üzv olması ilə nəticələndi. Bununla belə, Türkiyə 
Kiprinin birləşmə planını bəyənməsi sülhə doğru konstruktiv bir ad-
dım idi. Bu bəyannamə Türkiyə Kiprinə öz meyvə, tərəvəzlərini 
cənuba və eləcə də, Ümumi bazarına tarifsiz daxil etməyə imkan 
verdi. Türkiyə höküməti özünün Avropa İttifaqına üzvlük qrafikinə 
əlavə olaraq Kipr respublikasının Avropa İttifaqının üzvü kimi tanı-
mağa razılıq verdi lakin tam diplomatik tanıma yoxdur. 
 
3. Əhali və şəhərlər. Paytaxtın qısa səciyyəsi 
 
Kiprdə əhalinin sayı həm təbii yolla, həm də miqrasiya he-
sabına artır. 1946-cı ildə Kiprdə yaşayanların sayı 442 min, 1990-da 
700 min, 2005-ci ildə təqribən 900 min nəfər olmuşdur. Ölkə üçün 
illik artım təqribən 1 faiz həddindədir. Əsas etnik qruplara yunanlar 
(ümumi əhalinin 78 faizi) və türklər (18 faiz) aid edilir. Bu etnoslar 
 107 
ayrı-ayrılıqda məskunlaşmışlar. Yunan icması ölkənin cənub 
qərbində (ərazinin 60%-i), türk icması şimal şərqində (40 faiz) 
məskunlaşıb. Yunan provaslav kilsəsi dindarların 78 faizini əhatə 
edir. İslam dininə etiqad edənlər 18 faizdir. Gözlənilən uzunömür-
lülük 78 ildir (kişilər üçün 74, qadınlar üçün 79 yaş). Hər 1000 nəfərə 
anadan olanların sayı 13, ölənlərin sayı 8 nəfərdir. Ölkənin hər km2-
də orta hesabla 80 nəfər adam yaşayır. Əhalinin sıxlığı Mesoariya 
düzənliyində və sahil bölgələrində nisbətən sıx, Karpas və Troodos 
dağlıq ərazilərində nisbətən zəifdir. 
Ən sıx əhali paytaxt dairəsində yaşayır. Kiprdə təhsilin sə-
viyyəsi region miqyasında yüksək hesab oluna bilər. Yaşlı əhalinin 
97 faizi savadlıdır. Şəhər əhalisinin sayının sürətlə artmasına baxma-
yaraq Kiprin şəhərləri o qədər də böyük deyil. Bütün göstəricilərinə 
görə ölkənin ən böyük şəhəri Nikosiyadır. Şəhər Mesoariya 
düzənliyində 150 m hündürlüklü Pedisos çayı sahilində yerləşmişdir. 
Kipr yunanlarının Nikosiya, Kipr türklərinin Levkoşa ad-
landırdıqları şəhərdə 200 mindən bir qədər artıq adam yaşayır. Əl-
verişli mövqeyi olan şəhər böyük nəqliyyat qovşağıdır. Dəmir və avto-
mobil yolları Nikosiyadan ölkənin hər tərəfinə çəkilmişdir. Şəhərin yax-
ınlığında beynəlxalq dərəcəli aeroport fəaliyyət göstərir. 
Nikosiya Kiprin əsas iqtisadi, siyasi mədəni mərkəzidir. 
Şəhərdə metal emalı, dəri-ayaqqabı, toxuculuq, yeyinti, poliqrafiya 
sənaye müəssisələri fəaliyyət göstərir. Bu müəssisələrlə yanaşı 
Nikosiyada dulusçuluq xalq sənətkarlığı da inkişaf etdirilimişdir. 
Paytaxtın muzeyləri, tarixi memarlıq və arxitektura abidələri 
turistlərin çox xoşuna gəlir. Şəhərin əsası eramızdan əvvəl təqribən 
VII əsrdə qoyulmuşdur. Eramızdan əvvəl 58-ci ildə Roma im-
periyasının sonralar Bizansın tərkibinə daxil edilib. Əvvəllər şəhər 
Ledra adlanırdı. Nikosiya adı şəhərə XIII əsrdə verilmişdir. Nikosiya 
qədim yunanların qələbə allahı hesab edilən Nikinin şərəfinə ver-
ilmişdir. 
  
4. İqtisadiyyatı 
 
Kipr adasında faktiki 2 dövlət mövcud olduğundan orada bir-
birindən o qədər də kəskin fərqlənməyən 2 icmanın iqtisadiyyatından 
danışmaq lazımdır. Ümumiyyətlə, Kiprdə beynəlxalq turizm, yeyinti 
sənayesi, bank-maliyyə sistemi azad iqtisadi zonalar fəaliyyəti yaxşı 
 108
inkişaf etmişdir. Daxili milli məhsulun həcmi 2004-cü il 
göstəricilərinə görə bütün ada üçün14 mlrd. dollardan artıq olub. Bu 
məhsuldan əhalinin hər nəfərinə orta hesabla 18 min dollar vəsait 
düşür. Bu rəqəm türklər yaşayan hissədə 6 min dollardan çox deyil, 
yunanlar yaşayan hissədə isə iki dəfə çoxdur. Adanın yunanlar 
yaşayan hissəsində yerli hökumətin iqtisadi siyasəti Avropa və Yaxın 
Şərqlə mövcud olan əlaqələrindən asılıdır və AİT üçün zəruri hesab 
edilən meyarların əldə edilməsinə yönəldilmişdir. 
 Adanın türklər yaşayan hissəsində yerli hökümətin iqtisadi 
siyasəti Türkiyə ilə əlaqələrlə bağlıdır.Yunanlar yaşayan hissədə 
ÜDM-un 72 faizi xidmətin, 29 faizi sənayenin, 6 faiz kənd 
təsərrüfatının payına düşür. Türklər yaşayan hissədə ÜDM-nun 68 
faizi xidmət, 20 faizi sənaye, 12 faizi isə kənd təsərrüfatının payına 
düşür. 
Sənayenin aparıcı sahələri. Kipri vahid dövlət kimi götür-
dükdə onun əmək qabiliyyətli əhalisinin 2/3 hissəsi xidmət, sənaye və 
tikinti sahələrində çalışır. Ötən əsrin 80-ci illərindən sonra Kipr 
sənayesinin strukturu böyük dəyişikliklərə məruz qalmışdır. Emal-
edici, xidmət və mədən sənaye sahələri dünya standartları 
səviyyəsinə qədər yüksələ bilmişdir. Buna baxmayaraq ölkədə xırda 
kustar tipli müəssisələr hələ çoxdur. 
İri müəssisələrin əksəriyyəti xarici kapitalın (əsasən yunan, 
türk və ingilis) əlində cəmləşib. Kiprdə mədən sənayesi ilə çox qədim 
zamanlardan məşğul olurlar. Ölkənin əsas sərvəti mis filizidir. Onun 
kəşf olunmuş ehtiyatı təxminən 400 min tondur. Filizin çıxarılması 
və ilkin emalı ilə ABŞ və Böyük Britaniya şirkətləri məşğul olurlar. 
Mədən sənayesinin yerli istehsal sahələri və yerli bazar ilə əlaqələri 
çox zəifdir. 
Çıxarılan faydalı qazıntının çox hissəsi ilkin emalı keçdikdən 
sonra dünya bazarına çıxarılır. Sənaye sahələrinin yaxşı inkişaf 
etməməsinin bir səbəbi də energetika bazasının zəifliyi ilə bağlıdır. 
Kipr yanacağı idxal edir. İdxal olunan yanacaqla ölkədə İES-lər 
fəaliyyət göstərir. Ərəb ölkələrindən gətirilən neftin hesabına Lar-
naka şəhərində neft emalı zavodu inşa olunub. Kiprdə elektirik ener-
jisi istehsalı 5 mlrd kv/saat-dan çox deyil. Bütün ölkədə yeyinti, 
toxuculuq, mebel, metal emal edən müəssisələrə rast gəlmək olar. 
Xidmət sahəsində turizm və əcnəbi gələnlərin qeydiyyatı 
mühüm əhəmiyyət kəsb edir. Ölkədə gəmiqayırma sənayesi inkişaf 
 109 
etməsə də Kipr bayrağı altında əsasən Yunanıstana, Almaniyaya, Ru-
siyaya və Latviyaya məxsus irili-xırdalı 1500-ə qədər gəmi üzür. 
Kənd təsərrüfatının aparıcı sahələri. Kənd təsərrüfatı Kipr 
sənayesinin həmişə aparıcı sahələrindən olub. Əmək qabiliyyətli 
əhalinin təqribən 20 faizi kənd təsərrüfatı sahələri ilə məşğul olur. 
Suvarılan torpaqlarda 2-3 dəfə məhsul götürmək mümkündür. 
Əkinçilik Kipr kənd təsərrüfatının başlıca sahəsidir. Əkilən qiymətli 
texniki, sitrus və başqa meyvələr yüksək əmtəəlik dərəcəsi ilə seçilir 
və toplanan məhsulun əksər hissəsi ixrac edilir. Buna baxmayaraq 
kənd təsərrüfatı əhalinin ərzaq məhsullarına olan tələbatını ödəmir. 
Kiprdə torpaqların 1/3-i dövlətin dini müəssisələrinin, eləcə də 
iri sahibkarların əlində cəmləşib. Adada böyük torpaq sahibkarı 
provaslav kilsəsidir. Türk icmasının dini təşkilatına məxsus olan vəqf 
torpaqları o qədər də çox deyil. Adada kənd təsərrüfatı istehsalının 
inkişafı üçün irriqasiya vacib əhəmiyyət kəsb edir. 
Hazırda bütün şumlanan torpaqların yalnız 15 faizi daima su-
varılır. Kənd təsərrüfatı daima güclü quraqlığa məruz qalır. Kiprin su 
təchizatı probleminə irriqasiyaya, meliorasiyaya hər iki icma çoxlu 
vəsait sərf edir. 
Kiprdə müxtəlif kənd təsərrüfatı bitkiləri yetişdirilir. Onları 2 
qrupa ayırmaq olar. Birinci qrupa dənli, paxlalı, zeytun və tərəvəz 
bitkiləri daxildir ki, onlardan adanın əhalisi istifadə edir. İkinci qrupa 
sitrus, üzüm, giləmeyvələr və s. aiddir ki, onların əksər hissəsi ixrac 
olunur. Kipr əkinçiliyində sürətlə inkişaf edən sahələrdən sitrus 
meyvələrinin (portağal, mandarin, limon, qreyfrut) becərilməsidir. 
Ən əhəmiyyətli sitrus plantasiyaları adanın cənub hissəsində – Fama-
qusta dairəsində, Limasol ətrafında yerləşir. Elə bu şəhər-portlar va-
sitəsi ilə sitrus meyvələr ixrac olunur.  
Ölkədə yetişdirilən sitrus meyvələrinin təqribən 75 faizi ixrac 
olunur. Qalanı isə ölkə müssisələrində konservləşdirilir və onlardan 
kompotlar istehsal olunur. Kiprin digər ixracat bitkisi üzümdür. 
Üzüm adanın əksər hissələrində yetişdirilsə də əsas üzüm palntasiya-
ları adanın cənub qərb hissəsində yerləşir. Üzüm plantasiyalarının 
ümumi sahəsi 40 min hektardır. Istehsal olunan üzümün 1/3-i yerli 
müəssisələrdə emal olunur. Bir hissəsindən isə şərab istehsal olunur. 
Kiprin «Kommandarı» çaxırı çox məşhurdur. Şərabla bərabər 
ölkədən kişmiş və üzümün süfrə sortları da ixrac olunur. 
Zeytun əkinlərinə adanın hər yerində rast gəlmək olar. Zeytun 
 110
kiprlilərin əsas qida rasionunun tərkib hissəsidir. Ölkə zeytun yağına 
olan daxili təlabatını tam ödəyir. Kipr üçün heyvandarlıq kənd 
təsərrüfatının mühüm sahələrindən biri olsa da əkinçiliklə 
müqayisədə o bir qədər geridir. Ölkə heyvandarlığında xırda 
buynuzlu heyvanlar yetişdirilməsi üstünlük təşkil edir çünki təbii ot-
laqlar və çəmənliklər azdır. Yemin çatışmaması ilə xəstəliklər də 
heyvandarlığa böyük zərər verir. Baytarlıq xidməti lazımı səviyyədə 
deyil. Ölkənin böyük təbii imkanlarına baxmayaraq balıqçılıq lazımı 
səviyyədə inkişaf etməmişdir. Əsas səbəbi balıq donanmasının zəif 
olmasıdır. 
 Nəqliyyat, Xarici ticarəti, maliyyə sistemi. Nəqliyyat baxı-
mından ölkə pis təmin olunmayıb. Adanın daxili yük və sərnişin 
daşımalarında avtomobil nəqliyyatı əsas yeri tutur. Amma adanın 2 
hissəyə parçalanması vahid nəqliyyat sistemini iflic vəziyyətə 
salmışdır. Xarici əlaqələrdə dəniz və hava nəqliyyatının rolu bö-
yükdür. Nikosiyadan başqa ölkənin bütün böyük şəhərləri həm də 
dəniz limanlarıdır. Adada beynəlxalq və yerli əhəmiyyətli aeroportlar 
da fəaliyyət göstərir. Ölkənin iqtisadiyyatı üçün xarici iqtisadi 
əlaqələrin rolu böyükdür. 
Adanın yunanlar yaşayan hissəsinin xarici iqtisadi əlaqələri 
Böyük Britaniya, Yunanıstan və Qərbi Avropanın digər dövlətləri 
istiqamətindədir. Kipr yunanlarının mal ixracat həcmi 1,3 mlrd. dol-
lar həcmində idi. Bu ixracatda əsas məhsullar sitrus meyvələri, üzüm, 
şərab, kartof, tikiş məhsulları və ayaqqabılardır. 
Adanın türklər yaşayan hissəsinin ixracat həcmi 100 mln. dol-
lardan bir qədər artıqdır. Bu bölgədən əsasən sitrus meyvələri, kartof 
və toxuculuq məhsulları ixrac olunur. Adanın yunanlar yaşayan 
hissəsində pul vahidi Kipr Funtudur. Türklər yaşayan hissədə pul va-
hidi kimi türk lirəsindən istifadə olunur. 
Son illərdə Kiprdə Azad İqtisadi Zonaların yaradılmasına və 
offşor fəaliyyətinə xüsusi fikir verilir. Bu işlər adanın hər iki 
hissəsində aparılır. Bu fəaliyyət adanın yunan payı hissəsində daha 
fəaldır. Bu ərazi Qərbi Avropa və Rusiya investorları üçün ən məşhur 
zonalardan biri kimi dəyərləndirilir. 
Offşor qanunvericiliyi 1975-ci ildə qəbul edilmişdir. Offşor 
şirkətlər əsasən beynəlxalq biznes-şirkətlər (İnternational Busines 
Company) statusuna malikdirlər. Burada qeydiyyata alınan offşor 
şirkətlər 4,25 faiz miqdarında gəlir vergisi ödəyirlər. Onlarda 
 111 
nizamnamə kapitalı 1000 kipr funtundan az olmamalıdır. Şirkətin 
katibi Kiprə məxsus fiziki yaxud hüquqi şəxs olmalıdır. Ölkədə 
minlərlə offşor şirkəti qeydiyatdan keçmişdir. Onlardan cəmi 10 faiz-
inin adada ofisləri vardır. Həmin ofislərdə əsasən əcnəbilər olmaqla 5 
min nəfər çalışır. Ölkə ikiqat vergi tutmaqdan azad olmaq barədə 30 
ölkə ilə müqavilə bağlamışdır. 
İnvestorlar üçün çox güzəştli sayılan müqavilələr siyahısında 
Rusiya da vardır. Bununla belə Kiprin mərkəzi bankı çirkli pulların 
yayılması ilə mübarizə çərçivəsində ölkədə Rusiya banklarının 
şəbəkələrinin açılmasının qarşısını almış və 10 mln dollardan çox 
məbləğdə köçürmələrin ödənilməsinə qərar vermişdir. 
 
 
KÜVEYT DÖVLƏTİ* 
 
1. Coğrafi mövqeyi və təbiəti 
 
Coğrafi mövqe. Sahəsinə görə kiçik ərəb dövlətlərindən biri 
olan Küveyt Ərəbistan yarımadasının şimal-şərqində yerləşir. Küveyt 
cənub və cənub-qərbdə Səudiyyə Ərəbistanı (250 km), şimal və şi-
mal-qərbdə İraq (240 km) ilə həmsərhəddir. Şərqdə onun ərazisi 195 
km məsafədə İran körfəzinin suları ilə əhatələnir. Sərhədin ümumi 
uzunluğu 685 km-dir. Ölkə ərazisi şimaldan cənuba 200 km, şərqdən 
qərbə doğru isə təqribən 170 km məsafədə uzanır. İran körfəzinin 
Küveytə yaxın yerləşmiş Bubiyan, Feyləkə, Varbə, Məskan, Auxa, 
Qaru, Kubbar, Umm-ən-Nəmil, Umm-əl-Məradim və Kureyn adaları 
ölkənin tərkibinə daxildir. 
Rəsmi məlumatlara görə ölkənin ərazisi 17,8 min kv. km, 
əsasən ərəb mənbələrinə görə isə 20,2–20,7 min kv. km təşkil edir. 
Belə fərq Küveytin Səudiyyə Ərəbistanı və İraq ilə dəqiq 
sərhədlərinin olmaması ilə izah olunur. 1960-cı illərin axırlarına 
qədər Küveyt ilə Səudiyyə Ərəbistanı arasında sərhəd məsələsi 
üstündə ixtilaflar mövcud idi. Hər iki tərəf İran körfəzi sahilinin bir 
sıra sərhəd ərazilərini özünün hesab edirdi. Məsələ ondadır ki, 
Küveyt və Səudiyyə Ərəbistanının köçəri əhalisi bu mübahisəli 
                                      
* Ərəbcə adı Daulət əl-Küveytdir. 
 112
ərazilərin otlaq sahələrindən və içməli su mənbələrindən daima 
birlikdə istifadə edirdilər. 
Hələ 1922-ci ildə Küveytin, İraqın və Nəcdin (indiki Səudiyyə 
Ərəbistanının bir əyaləti) nümayəndələri arasında sərhəd 
ziddiyyətlərinin nizama salınması məqsədi ilə danışıqlar keçirilmiş-
dir. Bu danışıqlara görə Küveyt ilə Səudiyyə Ərəbistanı arasında 
sahəsi 5,7 min kv. km olan xüsusi «keçid» bölgəsi yaradılmışdır.  
1942-ci ilə qədər bu bölgə «Bitərəf bölgə» adlandırılırdı. 
Bitərəf bölgədə zəngin neft yataqları aşkar edildikdən sonra bu 
ərazilər uğrunda mübahisələr yenidən qızışır. Yalnız 1969-cu ildə 
Səudiyyə Ərəbistanı ilə Küveyt arasında çətin və uzun sürən dan-
ışıqlardan sonra hər iki dövlətin nümayəndələri «Bitərəf bölgə»nin 
bölüşdürülməsi qərarına gəlmişlər.  
Küveyt və İraq arasında da sərhəd mübahisələri mövcuddur. 
Bu mübahisələr nəinki İraq və Küveyt arasında münasibətləri 
kəskinləşdirmiş, hətta silahlı toqquşmalara səbəb olmuşdur. Məsələn, 
1973-cü ildə İraq qoşunları Umm-Qəsr limanı yaxınlığında yerləşən 
Küveyt ərazisinin bir hissəsini işğal etmişlər. İraq həm də Umm-Qəsr 
hərbi-dəniz bazasının girəcəyinə yaxın yerləşən Vərba və Bubiyan 
adalarının ona məxsus olduğunu iddia edir. Bu sərhəd münaqişələri, 
həm də İraq ilə Küveyt arasında mövcud olan başqa problem 
məsələlər 1990-cı ilin avqustunda daha kəskin xarakter almış və 
müharibə ilə nəticələnmişdir. 
Ərazi mübahisələri Küveyt ilə İran arasında da mövcuddur. 
İran Auxa və Kubbar adalarının ona məxsus olduğunu iddia edir. 
Eyni zamanda qitə şelfi və məhəlli sulardan istifadə edilməsi 
məsələlərində də region dövlətləri arasında mübahisələr var. 
Səth quruluşu və faydalı qazıntıları. Küveytin səthi qumlu 
və daşlı (xüsusilə qərbdə) səhralarla örtülüdür. Çox da yüksək olma-
yan səhra yaylası şərqə doğru getdikcə alçalır, sahil xəttində isə 
bataqlaşmış ovalıqlara çevrilir. Ovalığın ayrı-ayrı hissələri, dəniz su-
larının buxarlanması nəticəsində əmələ gələn şoranlıqlar ilə tutul-
muşdur. Səth quruluşuna görə ölkə ərazisi materik yüksəkliyi, 
mərkəzi təpəliklər və sahil düzənliyi təbii bölgələrinə ayrılır. 
Materik yüksəkliyi təbii bölgəsi dəniz səviyyəsindən 200-300 m 
hündürlükdə olub, ölkənin cənub-qərbini əhatə edir. Materik 
yüksəkliyi şimal-qərbdə İraq sərhəddinə qədər uzanan əl-Batin 
vadisinə qovuşur. 
 113 
Mərkəzi təpəliklər təbii bölgəsi nisbətən geniş sahəni əhatə 
edərək şimal-qərbdən cənub-şərq istiqamətində uzanır. Bu isə 
hündürlüyü 25-30 m olan maili təpəliklər və çox saylı quru vadilər ilə 
səciyyələnir. Mərkəzi təpəliklər təbii bölgəsi cənub-şərqdə qumlu 
sahillərlə əvəz olunur. 
Sahil düzənliyi təbii bölgəsi Səudiyyə Ərəbistanı ərazisində 
yerləşən əl-Həsa ovalığının davamıdır. Düzənliyin səthi qumla ör-
tülüdür, sahil xətti kəskin parçalanmışdır. Qabarma vaxtı düzənliyin 
xeyli hissəsini su basır, Küveyt körfəzi sahillərindən şimalda isə 
geniş sahədə şoranlıq əmələ gəlmişdir. 
Geoloji baxımdan Küveyt ərazisi Ərəbistan platformasının bir 
hissəsidir. Bu ərazilərdə zəngin neft-qaz ehtiyatı toplanmışdır. Neft 
ehtiyatına görə (13,0 mlrd. t, dünya ehtiyatının 10 faizi) Küveyt re-
gion ölkələri arasında Səudiyyə Ərəbistanı İran və İraqdan sonra 
dördüncü yeri tutur. Müasir neftçıxarmanın səviyyəsi olduğu kimi 
qalsa belə onun ehtiyatı ölkəyə 180-200 ilə çatar. 
Neft ölkənin cənub (Böyük Burhan, Minaqiş, Vəfra yataqları) 
və şimal (Raudateyn, Bəhrə, Muğribə) bölgələrində çıxarılır. Ehtiyat-
ına görə ikinci böyük sərvəti təbii qaz olsa da, bəzi hallarda təbii qaza 
olan daxili ehtiyacını idxalat hesabına ödəyir. Küveytin digər təbii 
sərvətləri zəif öyrənilmişdir. Neft kəşfiyyatı zamanı kvars qumları, 
təbii asfalt, əhəngdaşı və s. aşkar edilmişdir. 
İqlimi və hidroqrafiyası. Subtropik zonada yerləşən Küveytin 
iqlimi üçün il boyu yüksək temperatur və yağıntıların az düşməsi 
səciyyəvidir. Yanvar ayının orta temperaturu müsbət 110C, iyulunki 
isə 340C-dir. Qışda orta aylıq temperatur 5-13 dərəcə arasında 
tərəddüd edir. Nadir hallarda temperatur 00C-yə enir. Şimal-qərb 
küləklərinin rütubətli cənub-qərb küləkləri ilə əvəz olunduğu hallarda 
isə qış aylarında temperatur 200C-dən yuxarı olur. Baharda Küveyt 
üzərində əs-Suheyl adlanan isti cənub-qərb küləkləri hakim olan 
zaman havanın temperaturu 400C-dək yüksəlir. Bir neçə saat davam 
edən bu küləklər zamanı göyün üzü qum və toz buluduna bürünür. 
Yazın axırlarında yerli əhalinin «Əs-Sarayt» adlandırdığı qum 
tufanları baş verir. Günün ikinci yarısı və çox zaman gecə başlayan 
bu tufanlardan sonra qısa müddətli leysan yağışlar yağır. Yay fəslinin 
əvvəlləri çox quraq keçir. Yay mövsümündə Ərəbistan yarımadasının 
 114
səhra və yarımsəhralarından əsən səmum* küləkləri narın qumları və 
tozu havaya qaldıraraq İran körfəzi sahillərinə qovur və temperaturu 
44-460C, bəzən isə 50 dərəcəyədək qaldırır. Səmum küləkləri əsərkən 
Küveytdə dövlət müəssisə və idarələri ancaq səhər və axşam, hava 
nisbətən sərin olan vaxtlarda işləyirlər. Yayın axırlarında Küveyt 
üzərində şərq və cənub-şərq küləkləri hakim olur və havada mütləq 
rütubətlilik artır. Payızda havalar sərinləşməyə başlayır və temperatur 
20-25 dərəcə arasında dəyişir. Küveytə yağıntı nadir hallarda düşür 
və illik miqdarı 100-200 mm-dən artıq olmur. Yağmursuz keçən 
illərdə isə 30 mm yağıntı düşür. Yağıntıların fəsillər üzrə paylan-
masında da fərqlər böyükdür. Yağıntılar əsasən qış mövsümündə 
olur. Bəzən il boyu düşən yağıntı cəmi bir neçə günün ərzində düşür. 
Küveyt yerüstü sulardan məhrum olan ölkələrdəndir. Ölkədə 
yalnız qış mövsümündə müvəqqəti axara malik vadilər mövcud olur. 
Yağmursuz dövrlərdə vadilər tamamilə quruyur. Küveytə içməli su 
uzun illər İraqdan axan Şətt-əl-Ərəb çayından xüsusi qayıqlarla 
daşınırdı. Əhalinin içməli suya olan tələbatı artdıqca onun müntəzəm 
daşınması çətinləşirdi. Küveyt yeraltı sularla zəngindir. Yerli əhalinin 
yeraltı sulardan istifadə vərdişlərinin olmasına baxmayaraq bu suların 
həddindən artıq duzlu olması onun istər məişətdə, istərsə də suvar-
mada istifadə olunmasını məhdudlaşdırır. Qızmar iqlim və suyun 
çatışmaması çox qədimlərdən İran körfəzi sahilində belə bir xalq 
məsələnin geniş yayılmasına səbəb olmuşdur: «Duzlu suyu olan çay 
bir səhəng içməli sudan ucuzdur». Hazırda müasir texnoloji üsullarla 
İran körfəzi sahillərində dəniz suyunun təmizləməklə əhalinin və 
təsərrüfatın suya olan ehtiyacı ödənilir. 
 Torpaq və bitki örtüyü. İqlimin quraq, su ehtiyatının 
məhdud olması ölkədə torpaq və bitki örtüyünün zəif inkişaf 
etməsinə səbəb olmuşdur. Şimalda çınqıllı, mərkəz və cənub 
bölgələrində qumlu səhra torpaqları yayılmışdır. Yeraltı suların səthə 
çıxdığı yerlərdə – vahələrdə xurma ağacları üstünlük təşkil edir. 
Səhralarda dəvətikanı, yovşan, dəvəqulağı (süpürgə), sahil zonada 
yulğun bitir. Küveytdə akasiyanın müxtəlif növləri və curcub* geniş 
                                      
* Səmum – «samma» felindən götürülmüşdür. «Zəhərlənmək» mənasını 
bildirir. 
* Curcub – çətirli, yarpaqları qoşa tikanlı ağacdır. 
 115 
yayılmışdır. Səhraların flora aləmi qış mövsümündə simasını 
tamamilə dəyişir və qum üzərində «yaşıl xalça» kimi sərilir. Səhranın 
əlvan güllər açan ot bitkiləri (efemerlər) cəmi 5-6 həftə ömür sürür və 
günəş şüalarının yandırıcı təsiri ilə quruyur. 
Fauna aləmi kasıbdır. İran körfəzi sahili ovalığında çəyirtkə və 
quşlar çoxdur. Kənd təsərrüfatına böyük ziyan verən çəyirtkələrin 
yayılmasının qarşısı müxtəlif kimyəvi maddələrin tətbiqi ilə alınır. 
Küveytin sahil suları balıqla zəngindir. İran körfəzində mollyusk, 
xərçəng də ovlanır. 
 Küveyt təbiətinin qeydinə qalan, ona biganə olmayan 
dövlətdir. Səhra landşaftı ekoloji baxımdan çox həssas və tez pozulan 
bir landşaft olduğundan ona qarşı daima diqqətli olmaq lazımdır. 
Körfəzdə baş vermiş müharibələr, xüsusilə İraqla müharibə nəti-
cəsində başqa sahələrdə olduğu kimi ekologiya sahəsinə böyük ziyan 
dəymişdir. Dövlət bu ziyanı aradan qaldırmaq üçün müəyyən 
tədbirlər həyata keçirir. 
 
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Küveytin qədim və orta əsrlər tarixi zəif tədqiq olunmuşdur. 
Eramızdan əvvəl III minillikdə müasir Küveyt ərazisi Dilmun ad-
lanan dövlətin tərkibinə daxil idi. Dilmun mədəniyyətinin izləri 
Feyləkə adasında aşkar olunmuşdur. Küveytin qədim tarixi Babilis-
tan, Assuriya, Finikiya və Ərəbistan yarımadasının şimal-şərqində 
mövcud olmuş qədim ərəb dövlətlərinin tarixi ilə bağlıdır. Sasanilər 
dövlətinin inkişafı dövründə İran körfəzi ərəblər və iranlılar arasında 
mübarizə meydanına çevrilir. 
XVI əsrin başlanğıcında İran körfəzi sahillərində ilk avropalı 
müstəmləkəçilər – portuqaliyalılar peyda olmuşlar. Yerlilərlə 
müqayisədə daha yaxşı silahlanmış portuqaliyalılar Bəhreyni və İran 
körfəzinin qərb sahillərinin digər əmirliklərini zəbt edə bilsələr də 
əhalisi Bəni Xaled tayfasının ətrafında birləşən Küveyti özlərinə tabe 
etdirə bilməmişlər. Portuqaliyalılara qarşı mübarizədə Bəni Xaled 
tayfasının başçıları Osmanlı imperiyasının köməkliyindən istifadə 
edirlər. 
XVII əsrin əvvəllərində İngiltərə, Fransa və Hollandiyanın İran 
körfəzinə daxil olması Küveytdə vəziyyəti daha da 
 116
mürəkkəbləşdirmişdir. Bu bölgədə rəhbərliyə İran dövləti də iddia 
edirdi. Bu ölkələr arasında gedən mübarizələr nəticəsində (XVII əsrin 
ortalarında) Küveyt Türkiyənin nəzarəti altına düşür və Əl-Həsa, 
Cənubi İraq, Bəhreyn ilə birlikdə o, Bəsrə vilayətinin tərkibində Os-
manlı imperiyasına qatılır. Vahid Küveyt əmirliyinin yaranması 
XVIII yüzilliyin ortalarına təsadüf edir. Bu ərazidə yaşayan və daim 
bir-birilə mübarizə aparan qəbilə başçıları Səbah ibn Caber əs-Səbahı 
(1756–1762) özlərinin əmiri elan edirlər. Səbahlar sülaləsinin başçısı 
Küveyt ərazisində yaşayan tayfaları birləşdirərək müstəqil Küveyt 
əmirliyini yaradır, 1760-cı ildə əmirliyin mərkəzi hesab edilən əl-
Küveyt şəhəri hasara alınır və ölkə miqyasında dəniz ticarətinin 
mühüm mərkəzinə çevrilir. 
Küveytin əlverişli coğrafi mövqeyi İslam və Şərq ölkələrinə 
can atan İngiltərənin marağını daha çox cəlb edir. 1776-cı ildə əl-
Küveyt limanına Ost-Hind ingilis şirkətinə məxsus ilk gəmi daxil 
olur. İngiltərə Küveytlə «dostluq münasibətləri» yaratmağa nail olur. 
Napaleonun Misir yürüşünü (1798–1801) və Səudilər dövlətinin 
güclənməsini bəhanə edən İngiltərə İran körfəzi bölgəsində öz dayaq 
məntəqələrini və dəniz bazalarını yaratmağa başlayır. 
XIX əsrin birinci yarısında İngiltərə bilərəkdən İran körfəzi 
rayonunda yerli əhəmiyyətli müharibələr törədir. Nəticədə İngiltərə 
bir sıra əmirliklərlə (Məsqət, Bəhreyn, Oman) özünün mənafeyini 
güdən müqavilələr bağlamağa, 1899-cu ilin 23 yanvarında isə 
Küveytlə gizli müqavilə imzalamaqla ölkə üzərində tam nəzarəti ələ 
keçirməyə nail olur. 1914-cü ilin noyabrında isə Küveyt «Britaniya 
protektoratlığı altında müstəqil əmirlik» elan edilir. 
Birinci Dünya müharibəsi illərində Küveyt İngiltərənin tam 
nəzarəti altında olmuşdur. O vaxtlar Nəcd əmirliyi ilə bir neçə dəfə 
baş vermiş silahlı toqquşmalarda Küveyti müdafiə edən İngiltərə onu 
özündən tam asılı vəziyyətə salmış və ölkə əslində onun 
müstəmləkəsinə çevrilmişdir. 
İkinci Dünya müharibəsindən sonra Küveytdə milli-azadlıq 
hərəkatının qüvvətlənməsi Böyük Britaniyanın protektoratlıq barədə 
imzaladığı müqaviləni ləğv etməyə məcbur idi. 1961-ci il iyunun 19-
da Küveyt müstəqil dövlət elan olunur. Müstəqil dövlət elan olun-
duğu vaxtdan 70-ci illərə qədər Küveytdə daxili siyasi vəziyyət 
qeyri-sabit idi. İraqın Küveytin müstəqilliyini tanımaması «Küveyt 
böhranı» adlanan problemin yaranmasına səbəb olur. Bundan istifadə 
 117 
edən İngiltərə Küveytə hərbi qüvvə çıxarır və İran körfəzi 
sahillərində yerləşən digər ərəb ölkələrinin daxili işlərinə müdaxilə 
etməyə başlayır. 
 1961-ci ilin avqustunda Ərəb Ölkələri Cəmiyyəti Küveytin 
müstəqilliyini qorumaq məqsədilə oraya öz ordusunu göndərir. 
İngiltərə ordusu Küveytdən rəsmi olaraq geri çağrılır. 1963-cü ildə 
isə Ərəb Ölkələri Cəmiyyətinin qoşunları Küveytdən çıxarılır. Daxili 
vəziyyətin kəskinləşdiyini görən Küveyt hökuməti bir sıra tədbirlər 
həyata keçirməyə başlayır. Xüsusi bölməni genişləndirir, qarışıq 
şirkətlər yaradır, neft ixac edən ölkələr təşkilatının (OPEK) 
fəaliyyətində fəal iştirak edir, Ərəb Şərqində iri bank mərkəzlərindən 
birinə çevrilir. 
Küveytin hakim dairələri xarici siyasət sahəsində də 
fəaliyyətlərini genişləndirməyə başlayır. Misir-Səudiyyə Ərəbistanı, 
Səudiyyə Ərəbistanı-İraq, Səudiyyə Ərəbistanı-İran arasında mü-
nasibətlərin normal hala salınmasında iştirak edir, Asiya və Afrika 
ölkələri ilə əlaqələr yaratmağa başlayır. İsrailin təcavüzündən zərər 
çəkmiş Misir, Suriya və Ürdinə maliyyə yardımı göstərir. 1980-cı 
illərdə İran və İraq arasında baş verən münaqişə Küveyti də narahat 
edir və 1981-ci ildə İran Körfəzi Ərəb Dövlətlərinin Əməkdaşlığı 
Şurası yaradılır. 
1990-cı ilin iyul ayında Küveyt ilə İraq arasında 
münasibətlərdə gərginlik son həddə çatır. Gərginliyi törədən səbəblər 
dünya bazarında Küveyt tərəfindən neftin qiymətinin aşağı salınması 
və bununla da İraqın zəiflədilməsinə yönəldilmiş ABŞ-sionist qəsdini 
həyata keçirmək cəhdləri İraq-Küveyt arasında sərhəd münaqişəsi və 
s. idi. Göstərilən və digər səbəblər 1990-cı il avqustun 2-də İraqın 
Küveytə qarşı təcavüzünə səbəb olur və Küveyt İraqın 19-cu 
mühəfəzəsi (əyaləti) elan edilir. 1991-ci ilin əvvəllərində İraq ilə 
Küveyt, daha doğrusu ABŞ-ın rəhbərlik etdiyi çoxmillətli qüvvələr 
ilə İraq arasında müharibə başlanır. 42 gündən sonra İraq ordusu 
Küveytdən çıxarılır və Küveytin müstəqilliyi yenidən bərpa olunur. 
Dövlət quruluşu. Küveyt konstitutsiyalı parlamentli monarxi-
yadır (irsi əmirlik). Dövlətin başçısı əmirdir. Konstitutsiyaya görə 
əmir əs-Səbahlar sülaləsindən olmalıdır. 2006-cı ilin 29 yanvarından 
əmir şeyx Sabah əl-Əhməd əl Cabir əl-Sabahdır. Vəliəhd-şeyx 
Həvvaf əl Əhməd əl-Sabahdır. Əmir öz hakimiyyətini Nazirlər Şurası 
vasitəsilə həyata keçirir. O, Baş nazir və Nazirlər Kabinəsinin 
 118
üzvlərini təyin edir. Hüquqları Milli Məclis tərəfindən formal olaraq 
məhdud olsa da əmir dövlət başçısı kimi geniş səlahiyyətə malikdir. O, 
Milli Məclis tərəfindən bəyənilmiş bütün qanunları təsdiq etməklə 
bərabər, eyni zamanda hərbi qüvvələrin baş komandanı və ali 
məhkəmənin sədri funksiyalarını yerinə yetirir. 
Qanunverici hakimiyyət Əmirə və birpalatalı Milli Məclisə 
məxsusdur. Milli Məclisin deputatları əhali tərəfindən ümumi, gizli 
və müstəqil seçki yolu ilə 4 il müddətinə seçilir. 2006-cı ilin 
iyununda Küveyt Milli Məclisinə keçirilən seçkilərdə ilk dəfə qad-
ınlara da seçkilərdə iştirak etmək hüququ verildi. Bu vaxta qədər 
seçkilərdə ancaq kişilər iştirak edə bilərdilər. 
İcraedicilik Nazirlər Şurasına məxsusdur. Nazirlər Şurası Baş 
nazir tərəfindən təyin olunur və dövlət başçısı tərəfindən təsdiq edilir. 
Şura ölkənin daxili və xarici siyasətini müəyyən edir və onun həyata 
keçirilməsini təmin edir. Nazirlər Şurasında məsul şəxslər (Baş nazir, 
Xarici İşlər, Daxili İşlər, Müdafiə nazirləri) əs-Səbah sülaləsindəndir. 
Küveytdə siyasi partiyaların fəaliyyəti qadağan olunsa da, uzun 
illər əhalinin müxtəlif təbəqələrinin marağını müdafiə edən təşkilatlar 
fəaliyyət göstərmişdir. Ötən əsrin 30-cu illərində yaranmış gənc-
küveytlilər hərəkatı təşkilatı ölkənin müstəqilliyi uğrunda mübarizə 
aparsa da, 1939-cu ildə dağıdılmışdır. Lakin onların ideyaları ölkədə 
geniş yayılmışdır. 
Küveyt müstəqil dövlət elan olunduqdan sonra ziyalılar, xırda 
və orta burjua nümayəndələrindən ibarət ərəb millətçiləri hərəkatı 
təşkilatı yaradılır. Bu təşkilatın ölkənin siyasi həyatında rolunun ol-
masına baxmayaraq parlamentə seçkilərdə müvəffəqiyyət qazana 
bilməmişdir. 
Küveytdə 1978-ci ildə yaradılan Xalq İttifaqı Partiyası gizli 
fəaliyyət göstərir. Küveyt fəhlələri və qulluqçularının Ümumittifaqı 
ölkədə kütləvi ictimai təşkilatdır. İnzibati cəhətdən ölkə 3 quberna-
torluğa bölünür. 
1950-ci ildən etibarən hər ilin 25 fevral günü Küveytdə Milli 
bayram günü kimi qeyd olunur. 
1970-ci illərdən başlayaraq ölkənin daxili və xarici siyasətinin 
əsas istiqamətləri müəyyənləşdirilir. Daxili siyasətdə monarxiya 
hakimiyyət üsulunun möhkəmlənməsi, dini-tayfa ənənələrinə 
əsaslanaraq neftdən gələn gəlirin bir hissəsi hesabına küveytlilərin hə-
yat səviyyəsinin yüksədilməsi, immiqrant fəhlələrin narazılıqlarının 
 119 
aradan qaldırılması və digər mühüm problemlər ön plana çəkilir. 1991-
ci ildə əməkdaşlıq barədə Küveyt-ABŞ sazişi imzalanmışdır. 
Azərbaycan Respublikası ilə münasibətdləri. Azərbaycan 
Respublikası ilə Küveyt əmirliyi arasında diplomatik münasibətlər 
1991-ci ilin 7 oktyabrında yaradılmışdır. Küveyt əmirliyi BMT və 
İslam Konfransı Təşkilatı çərçivəsində Ermənistanın Azərbaycana 
qarşı təcavüzü və ölkəmizə iqtisadi və humanitar yardımın 
göstərilməsi ilə bağlı qərarların qəbul edilməsində Azərbaycanı 
həmişə dəstəkləyir. 
Küveyt Azərbaycan Respublikası ilə də iqtisadi əlaqələrin 
yaradılmasına və inkişafına maraq göstərir. Bu məqsədlə 1992-ci ilin 
mart ayının 1-də Bakıya gələn Küveytin maliyyə naziri respublikam-
ıza böyük məbləğdə kredit verməyə hazır olduğunu bildirmişdir. O, 
həm də qeyd etmişdir ki, Küveyt kapital qoyuluşundan əlavə 
Azərbaycana dünya standartları səviyyəsində mütərəqqi texnologiya-
lar da təklif edə bilər. Tərəflər razılığa gəlmişlər ki, əməkdaşlığın 
başlanması üçün müvafik infrastruktur, o cümlədən, avtomobil və 
hava nəqliyyatı, telefon rabitəsi yaratmaq lazımdır. Küveyt tərəfinə 
təklif edilmişdir ki, Bakıda yeni beynəlxalq aeroportun tikintisini 
müəyyənləşdirmək imkanını nəzərdən keçirsin. İkitərəfli iqtisadi 
əməkdaşlığın digər məsələləri də müzakirə edilmişdir. 
Küveyt Azərbaycan Respublikası ilə də iqtisadi əlaqələrin 
yaradılmasına və inkişafına maraq göstərir. Bu məqsədlə 1992-ci ilin 
mart ayının 1-də Bakıya gələn Küveytin maliyyə naziri respublikam-
ıza böyük məbləğdə kredit verməyə hazır olduğunu bildirmişdir. O, 
həm də qeyd etmişdir ki, Küveyt kapital qoyuluşundan əlavə 
Azərbaycana dünya standartları səviyyəsində mütərəqqi texnologiya-
lar da təklif edə bilər. Tərəflər razılığa gəlmişlər ki, əməkdaşlığın 
başlanması üçün müvafiq infrastruktur, o cümlədən, avtomobil və 
hava nəqliyyatı, telefon rabitəsi yaratmaq lazımdır. Küveyt tərəfinə 
təklif edilmişdir ki, Bakıda yeni beynəlxalq aeroportun tikintisini 
maliyyələşdirmək imkanını nəzərdən keçirsin. İkitərəfli iqtisadi 
əməkdaşlığın digər məsələləri də müzakirə edilmişdir. 
 
3. Əhalisi və şəhərləri. Paytaxtın qısa səciyyəsi 
 
Əhalisinin sayına görə region ölkələri içərisində 14-cü 
yerdədir. 1957-ci ildə ölkədə 995 min, 2005- ci ildə isə 2,3 mln nəfər 
 120
əhali yaşayırdı. Ölkə əhalisinin 60 faizi başqa ölkələrdən gələnlərdir. 
Küveytdə digər ərəb ölkələri, Pakistan, Hindistan və Asiyanın başqa 
ölkələrindən olan immiqrantlar çoxdur. 
 Əhalinin təbii artım sürəti 1957-ci ildə 11 faizdən 2005-ci ildə 
3,0 faizə qədər azalmışdır. «Ailənin planlaşdırılması» adlı demo-
qrafik siyasət aparan «üçüncü dünya» dövlətlərindən fərqli olaraq 
Küveyt uşaq doğumunu artırmaq məqsədi ilə müxtəlif tədbirlər 
həyata keçirir. Proqnozlara görə 2015-ci ildə ölkə əhalisinin sayının 
3,4 mln. nəfərə çatması gözlənilir. 
1930-cu ildə Küveytdə neft yataqlarının kəşfi və xüsusilə 
İkinci Dünya müharibəsindən sonra onun istismarına başlanılması 
ölkəyə digər ölkələrdən, əsasən müsəlman dövlətlərindən əhali axın-
ına səbəb olur. Hazırda ölkə əhalisinin 90 faizi yerli və gəlmə 
ərəblərdir. Lakin immiqrant ərəblərin uşaqları Küveytdə doğulsalar 
da, həmin ölkənin vətəndaşı sayılmırlar, Küveytdə yaşayan im-
miqrantların hüquqları o qədər də geniş deyil. 
Küveyt əhalisinin orta ömür müddəti 77 yaşdır (kişilər üçün 
76, qadınlar üçün 78). Küveyt hökuməti əhalinin oturaq həyata 
keçməsi üçün gördüyü tədbirlər nəticəsində ölkədə köçərilərin sayı 
kəskin sürətdə azalmışdır*. Ölkə əhalisinin təqribən 1 faizi köçəridir. 
Küveytdə rəsmi dövlət dili ərəb dilidir. Ziyalılar arasında və 
işgüzar dairələrdə ingilis dili geniş yayılmışdır. 
Hakim din İslam dinidir. Əhalinin 95 faizi islam dininə, o 
cümlədən, 70 faizi sünni, qalanı isə şiə məshəlinə etiqad edir. 
Ölkənin ictimai-siyasi və mədəni həyatında islam dini olduqca 
böyük rol oynayır. Dövlətin başçısı eyni zamanda Küveyt 
müsəlmanlarının ali ruhani rəhbəri hesab edilir. Bütün dövlət 
ümumtəhsil məktəblərində Quran və şəriət qanunları öyrədilir. Küvet 
universitetində islam fakültəsi fəaliyyət göstərir. Bununla yanaşı bəzi 
küveytlilər özlərini dini təhsillərini dünyanın ən iri müsəlman 
                                      
* Küveytdə əhalinin oturaq həyata keçməsi digər ölkələrlə müqayisədə 
hökumətin məcburiyyəti nəticəsində baş verir. Ölkənin neft mədənlərində 
əmək ehtiyatlarının çatışmaması, əhalinin müəyyən hissəsinin isə köçəri 
həyat tərzi sürməsi Küveyt hökumətini qısa müddət ərzində neftdən gələn 
gəlir hesabına sosial imkanları genişləndirməyə məcbur edir. Oturaq həyata 
keçməyə həvəsi olmayan bədəvilərin əksəriyyəti müasir evlərlə təmin 
edilərək daimi işə cəlb olunur. 
 121 
universitetlərində, məsələn, Misirin məşhur əl-Əzhar universitetində, 
Məkkənin ali ruhani məktəblərində artırırlar. 
Küveytdə yaşlı əhalinin 85 faizi savadlıdır. Dünyanın hər hansı 
ölkəsindən asılı olmayaraq orada təhsil alan küveytli gəncin təhsil 
xərcini dövlət öz üzərinə götürür. 
Küveyt beynəlxalq və regional təşkilatlarda, xüsusilə İslam 
Konfransı Təşkilatı (İKT) və İslam İnkişaf Bankının (İİB) işində fəal 
çıxış edir. İKT-nin başlıca vəzifəsi islamı müdafiə etmək və 
müsəlmanlar arasında həmrəyliyi gücləndirməkdir. İİB müsəlman 
dövlətlərinin iqtisadi və sosial tərəqqisinə köməklik məqsədi ilə 
yaradılmışdır. Küveyt 1963-cü ildən BMT-nin üzvüdür. 
İmmiqrasiya prosesinin sürətli inkişafı sayəsində əhalinin ölkə 
üzrə sıxlığı da sürətlə artır. Hazırda Küveyt Ərəbistan yarımadasının 
sıx məskunlaşan ölkələrindən birinə çevrilmişdir. Bununla yanaşı 
əhali ölkə üzrə olduqca qeyri-bərabər məskunlaşmışdır. İran körfəzi 
sahilində, əsasən Əl- Küveyt şəhəri və onun ətrafında, dənizsahili 
qəsəbələrdə, neft mədənləri bölgələrində əhali daha sıxdır. Məsələn, 
paytaxt mahalında əhalinin 1 kv. km-də sıxlığı 2500-2700 nəfər təşkil 
edirsə, əl-Əhmədi və Cəhrə əyalətlərində bu göstərici 600 və 300 
nəfərdir. İşləyən əhalinin çoxu xidmət sahələrində, tikinti və sənayedə 
(xüsusilə neftçıxarmada) çalışır.  
1970-ci ilə qədər Küveytdə əmək ehtiyatları «qıtlığı» mövcud 
olduğu halda neft istehsalının azalması ilə əlaqədar olaraq işsizlərin 
sayı artır. Küveyt hökuməti ölkəyə immiqrant axınını 
məhdudlaşdırmaq məqsədilə bir sıra qanunlar qəbul etmişdir. Küveyt 
dövlətinin təbəəliyinə keçmək (xüsusilə qeyri-ərəb mənşədən olanlar 
üçün) çox çətindir. 
Ölkə əhalisinin 80 faizi şəhərlərdə yaşayır. Ən böyük şəhərləri 
əl-Küveyt, Mina əl-Əhmədi, əs-Salamiyyə, əl-Cəhrə və Mina-
Səuddir. 
Əl-Küveyt ölkənin paytaxtıdır. Küveyt körfəzi sahilində 
yerləşmiş şəhərin bünövrəsi 1680-ci ildə qoyulmuşdur. Ətrafı ilə 
birlikdə əl-Küveytdə 1,5 mln nəfər (2005) əhali yaşayır. Müasir əl-
Küveyt ənənəvi ərəb-müsəlman şəhərlərinə bənzəmir. Xarici görü-
nüşünə görə o, Avropa şəhərlərinə daha çox oxşayır. Yeni tikililər 
hesabına şəhər sürətlə böyüyür. 
Paytaxtın ən böyük sənaye müəssisələrində neft-kimya, yeyinti 
məhsulları, sement istehsal olunur, avtomobil, televizor və soyuducu-
 122
lar quraşdırılır. Əl-Küveytin Şüveyx adlanan rayonunda gəmiqayırma 
və gəmi təmiri müəssisələri, istilik-elektrik stansiyası yerləşir. 
Şəhərdə dəniz suyunu içməli suya çevirən müəssisə var. 
Əl-Küveyt mühüm dəniz limanı, ölkənin böyük nəqliyyat 
qovşağıdır. Şəhərdə beynəlxalq əhəmiyyətli təyyarə meydanı yerləşir. 
Əl-Küveytdə universitet, milli muzey fəaliyyət göstərir. Paytaxtda 
onlarca qəzet, jurnal nəşr edilir. Milli televiziya və radio mərkəzi, 
KUNA adlanan hökumət informasiya agentliyi fəaliyyət göstərir. 
 
4. İqtisadiyyatı 
 
Regionun neft çıxaran başqa ölkələri kimi Küveyt də ötən əsrin 
70-ci illərinin enerji böhranının «bəhrəsindən» öz xeyrinə istifadə edə 
bilmişdir. Neftin qiymətinin kəskin surətdə qalxması bu ölkənin 
«iqtisadi-sosial taleyini» əsaslı surətdə dəyişdirmiş, milli təsərrüfatın 
ləng inkişafı qısa müddətdə onun sürətli artımı ilə əvəz olunmuşdur. 
Gildən tikilmiş orta əsr şəhər və kəndlərinin yerində bir neçə il ərzində 
çoxmərtəbəli yaşayış evləri, bank, mehmanxana və digər inzibati 
binaları olan müasir şəhərlər salınmışdır. 
Şəhərlərdə ən müasir texnika və texnologiya ilə təchiz olunmuş 
neft emalı və neft-kimya müəssisələri, sement zavodları, su 
təmizləyici qurğular, müxtəlif məişət malları istehsal edən 
müəssisələr, məktəblər, xəstəxanalar və s. tikilmişdir. Ölkədə kənd 
təsərrüfatı plantasiyaları genişləndirilmiş, yaxın vaxtlara qədər kar-
van yollarının keçdiyi səhralarda müasir və geniş avtomobil magis-
tralları çəkilmiş, dəniz və hava limanları təkmilləşdirilmişdir. 
1989-cu ildə ölkədə gündəlik neft hasilatı 230 min ton, onun 
satışından əldə edilən gəlir isə 9250 mln. dollar təşkil etmişdir. Kü-
veytin İraq tərəfindən işğal edilməsi və sonradan azadlıq uğrunda 
gedən müharibənin nəticələri (1990-1992) ölkənin iqtisadiyyatına, 
xüsusilə onun neft sənayesinə (neft buruqlarının yandırılması, boru 
kəmərlərinin partladılması, neft anbarlarının, neft emalı zavodlarının 
dağıdılması və s.) olduqca böyük ziyan vurmuşdur. 
1990-cı ildə ölkədə orta gündəlik neft hasilatı 130 min tona 
enmiş, yəni 1989-cu il səviyyəsindən 37 faiz azalmış, neftdən əldə 
edilən gəlir isə 6850 mln. dollara enmişdir. 1991-ci ilin ortalarından 
xarici şirkətlərin fəal iştirakı ilə ölkədə neft sənayesi və təsərrüfatın 
digər sahələrinin bərpası üzrə işlərə başlanılmış və qısa müddətdə 
 123 
əhəmiyyətli nailiyyətlər əldə edilmişdir. Bərpa işlərinin həyata 
keçirilməsi üçün 8,5-10 mlrd. dollar vəsait və iki-üç il vaxt lazım ol-
muşdur. Artıq 1992-ci ilin axırında ölkədə neft hasilatı 1989-cu ilin 
səviyyəsinə çatmışdır. Dağıdılmış iqtisadiyyatın bərpası üçün Küveyt 
xarici kredit almağa məcbur olmuşdur. Bu krediti Küveyt İran körfəzi 
dövlətlərinin əməkdaşlıq Şurasının üzvləri olan ölkələrdən, xüsusilə 
Səudiyyə Ərəbistanı və BƏƏ-dən almışdır. 
Küveytin milli təsərrüfatının inkişaf xüsusiyyətləri neft ixrac 
edən digər ölkələrin əlamətlərinə oxşardır. Bu ölkədə də başlıca kapi-
tal iqtisadiyyatın daxili inkişafı hesabına deyil, neft ixracatı 
nəticəsində əldə edilən vəsait hesabına formalaşır. Müstəqillik əldə 
etdikdən sonra dövlət bu vəsaitlərdən müştərək müəssisələrinin 
yaradılması üçün fəal istifadə edir. İran körfəzinin başqa 
əmirliklərində olduğu kimi Küveyt də sürətlə sənayeləşdirməyə və 
iqtisadi strukturunun mürəkkəbləşdirilməsinə daha çox fikir verir. 
Belə təsərrüfat mexanizminin yaradılmasında məqsəd «neft erasının» 
başa çatmasından sonra ölkənin tələbatını təmin edə bilən milli 
iqtisadiyyatı formalaşdırmaqdadır. 
Öz planlarını həyata keçirmək üçün, yəni əsaslı sənaye 
sahələrinin tikintisi, infrastrukturun yaradılması, ixtisaslı milli kadr-
ların hazırlanması və s. üçün Küveyt Qərb şirkətlərinin köməyindən 
geniş istifadə edir və onlar ilə birlikdə müştərək müəssisələr yaradır. 
Xarici sahibkarlara bu və yaxud başqa müəssisə səhmlərinin yalnız 
49%-nə şərik olmaq imkanı verilir. Bununla yanaşı Küveyt neft ixra-
catından əldə etdiyi olduqca böyük vəsaitin hamısını ölkənin daxili 
iqtisadiyyatında istifadə etmək imkanına qadir deyil. Buna görə də 
əldə etdiyi kapitalın getdikcə böyük hissəsini faydalı şəraitdə Qərb 
ölkələrinin iqtisadiyyatına və banklarına yönəldir. 
Ölkənin milli sərvəti olan neftdən gələn gəlirin yerli 
küveytlilər arasında eyni miqdarda paylaşdırılması prinsipi qəbul ol-
unmuşdur. İqtisadiyyatın dövlət tərəfindən tənzim olunması ön plana 
çəkilir. Ümumdaxili Məhsulun təqribən 75%-i dövlət bölməsində 
əldə edilir. 
Xaricə yönəldilən kapitaldan və oradakı avuarlarından ölkə 
əhəmiyyətli dərəcədə valyuta əldə edir və neft ixracatından «asılılığı» 
keçdikcə zəifləyir. Ümumi daxili məhsulun formalaşmasında neft 
sənayesinin əvvəlki kimi başlıca rol oynamasına baxmayaraq, son on 
ildə onun payı bir qədər azalmışdır. Emaledici sənaye, tikinti, ticarət 
 124
və bank əməliyyatının isə payı xeyli dərəcədə artmışdır. Küveyt 
iqtisadiyyatının başlıca xüsusiyyəti ölkədə bol və ucuz enerjinin, 
böyük investisiya imkanlarının olması, həmçinin yerli əmək ehtiyat-
larının çatışmamasıdır. 
Küveytdə ÜDM-un 54 faizi sənayenin, 45 faizi xidmət 
sahələrinin, 1 faizə yaxını isə kənd təsərrüfatının payına düşür. 
Sənayenin aparıcı sahələri. Ölkə iqtisadiyyatının və onun 
maliyyə gəlirinin əsasını neft sənayesi təşkil edir. Neft yataqlarının 
ötən əsrin 30-cu illərində kəşf edilməsinə baxmayaraq, onun hasi-
latına yalnız 1946-cı ildə başlanılmışdır. Neft çıxarılması, nəql 
edilməsi və satılması hələ 1934-cü ildə yaradılan ABŞ və İngiltərə 
kapitalının nəzarəti altında olan «Küveyt oyl Kompani» şirkətinin 
əlində idi. 1948-ci ildə ABŞ-ın «Aminoyl» şirkəti «Birtərəf bölgə» də 
və Küveytə məxsus bir sıra adalarda neft kəşfiyyatı və çıxarılması 
işlərinə başlayır. 1960-cı ildən milli «Küveyt neşnl petroleum kom-
pani» şirkəti yaradılır. Ölkədə neft çıxarılması və onun ixracatı 
üzərinə dövlət nəzarəti tədricən artır. Ölkənin siyasi müstəqillik əldə 
etdiyi onillikdə neft hasilatı tədricən artmış və 1972-ci ildə ən yüksək 
səviyyəsinə (165 mln. ton) çatmışdır. Neft hasilatının artması nəinki 
onun böyük ehtiyatı, həm də onun əlverişli təbii-geoloji şəraiti (səthə 
yaxın yerləşməsi, buruqların fontan vurması, yəni neftin yığılma 
məntəqələrinə boru kəmərləri vasitəsilə öz-özünə axması və s.) və 
bununla da hasilahatın maya dəyərinin olduqca aşağı olması ilə izah 
olunur. 
Nəzərə almaq lazımdır ki, ölkədə fəaliyyət göstərən xarici neft 
şirkətləri başlıca olaraq daha zəngin yataqları istismar etməyə cəhd 
göstərirdilər. Bu da az vəsait sərf etmək və zəruri texniki tədbirləri 
həyata keçirmədən neft hasilatını artırmağa imkan verirdi. 
Küveyt öz təbii sərvətlərinin tam sahibi olandan sonra, 
hökumət bir tərəfdən neft hasilatının azaldılmasına, digər tərəfdən isə 
xam neftin ixracatının neft məhsulları ilə əvəz edilməsinə yönəldilən 
siyasət aparmışdır. Nəticədə 1973-cü ildən 1987-ci ilə qədər neft 
hasilatı bir qədər azalmışdır. Neft ixracatının əhəmiyyətli dərəcədə 
azalmasına baxmayaraq, dünya bazarında neftin qalxması ilə 
əlaqədar onun ixracatından əldə edilən gəlir artmışdır. 
Ölkədə hər il təqribən 100 mln. ton neft hasil olunur. 
Məlumdur ki, dünya bazarında xam neftin qiyməti, neft məhsullarına 
nisbətən 4-5 dəfə ucuzdur. Bununla əlaqədar Küveyt neft ixracatın-
 125 
dan əldə etdiyi vəsaitin əhəmiyyətli hissəsini ölkə neftinin emalı və 
neft-kimya sənayesinin yaradılmasına istiqamətləndirmişdir. Ölkənin 
ilk neft təmizləmə müəssisəsi 1949-cu ildə Mina əl-Əhmədi 
şəhərində tikilmişdir. 1986-cı ildə bu müəssisənin istehsalat gücü 
xeyli genişləndirilmişdir. 1958-ci ildə Mina-Abdulla və 1968-ci ildə 
Əş-Şüeyb neft emalı zavodu tikilmişdir. 
Küveytdə fəaliyyətdə olan neft emalı müəssisələrinin ümumi 
gücü 45 mln. tondur. Neft emalı zavodları avtomobil, təyyarə, mü-
hərrik yanacaqları, bir sıra sürtkü yağları və s. istehsal edir. Başqa 
sözlə desək, yüksəkkeyfiyyətli texnika və müasir texnologiya ilə 
təchiz edilən neft emalı müəssisələri təbii xammalı kompleks şəkildə 
emal edir. 
Təbii qaz Küveytin ikinci mühüm sərvətidir və əsasən neftlə 
birgə çıxarılır. Qaz istehsalı 1961-ci ildə 0,98 mlrd. kub m-dən 2003-
cü ildə 11,0 mlrd. kub m-ə çatdırılmışdır. Qazı «Küveyt oyl kom-
pani» və «Arabiyen Oyl» şirkətləri çıxarır. Mina əl-Əhmədi, Əş-
Şüeyb, Mina-Abdulla şəhərlərindəki emal müəssisələrində istehsal 
olunan propan, butan, mayeləşdirilmiş qaz əsasən ixrac olunur. 
Emaledici sənayedə neft-kimya, xüsusilə inkişaf etmişdir. Bu 
sahə başlıca olaraq ölkənin dövlət bölməsi çərçivəsində yaradılmış və 
inkişaf etməkdə davam edir. Ötən əsrin 70-ci illərində dünya baza-
rında neftin qiymətinin qalxmasından sonra neft-kimya sənayesi daha 
sürətlə inkişaf etmişdir. İlk növbədə Əş-Şüeyb və Mina əl-Əhmədidə 
fəaliyyət göstərən neft-kimya müəssisələri yenidən qurulmuş və yeni 
müəssisələr tikilmişdir. Bu müəssisələrdə xammal kimi əsasən 
tərkibində etan və propan olan neftlə yanaşı çıxan qaz, həm də neft 
emalı nəticəsində əldə edilən qazdan istifadə olunur. 
Küveytin iqlim şəraitinin xüsusiyyətləri, yəni tarixən mövcud 
olan içməli «su qıtlığı» ölkədə iqtisadiyyatın xüsusi sahəsinin – dəniz 
suyunun təmizlənməsi üzrə təmizləyici qurğular ölkə iqtisadiyyatının 
mühüm sahəsidir. İlk su təmizləyici qurğu 1950-ci ildə Mina əl-
Əhmədidə, sonralar isə əş-Şüeyb və əş-Şüveyxdə tikilmişdir. Ölkənin 
paytaxtında həm də çirkab suların təmizlənməsi üçün dörd zavod 
fəaliyyət göstərir. Çirkab sular təmizləndikdən sonra onlardan əkin 
sahələrininin suvarılmasında, landşaftın yaşıllaşdırılmasında geniş 
istifadə edilir. Təmizləyici qurğuların sayının və gücünün artırılması 
elektrik enerji istehsalı ilə sıx əlaqədardır. 
1970-ci ilə qədər Küveytdə elektrik enerjisi neft və qaz 
 126
əsasında işləyən istilik elektrik stansiyalarında istehsal olunurdu. 
1970-ci ildən isə su təmizlənərkən elektrik enerjisi alınmasına 
başlanılmışdır. Hazırda ölkədə hər il 19-20 mlrd. kv / saat elektrik 
enerjisi istehsal olunur. 
Son illər ölkədə günəş enerjisinə maraq artır. 1980-ci ildə 
Sülaybitəhdə günəş enerjisi ilə işləyən elektrik stansiyası 
yaradılmışdır. Enerjinin bu növü Küveytin iqlim şəraiti üçün, 
xüsusilə, əlverişlidir. Hesablamalara görə ölkə ərazisinin cəmi 1,0%-
ində günəş enerjisinin toplanması (akkumulyasiyası) hər birinin gücü 
1 min MVT olan onlarla elektrik stansiyalarına bərabər olardı. 
İqtisadiyyatın sürətli inkişafı, sənayeləşdirilmə, kənd 
əhalisininin şəhərlərə köçməsi, şəhərlərin genişləndirilməsi və yeni 
şəhərlərin salınması, infrastruktur sahələrinin yaradılması milli tikinti 
sənayesinin yaradılmasına və sürətli inkişafına səbəb olmuşdur. 
Ölkədə həyata keçirilən tikinti işləri, xüsusilə şəhər 
tikintilərinin, liman təsərrüfatının genişləndirilməsi, yaşayış 
məntəqələri yerləşən sahil bölgəsinin yenidən qurulması, yeni sənaye 
obyektlərinin tikintisi və s. həddindən artıq tikinti materialları tələb 
edir ki, bunu da nə yerli istehsal, nə də idxal hesabına ödəmək müm-
kün deyildi. Buna görə də ölkə tikinti materialları istehsalını 
gücləndirmək məqsədi ilə tikinti sənayesinin inkişafına daha böyük 
miqdirda vəsait ayırmağa məcbur olmuşdur. Xüsusilə İraq-Küveyt 
müharibəsində dağıdılmış Küveyt şəhərlərinin bərpası üçün daha çox 
tikinti materialları tələb olunmuşdur. Bu məqsədlə qonşu ərəb 
ölkələri, xüsusilə BƏƏ Küveytə tikinti materialları ixracatını 
artırmışdır. 
«Neft erasına» qədər yüngül və yeyinti sənayesinin əsasını 
çoxlu sayda kiçik müəssisələr və emalatxanalar təşkil edirdi. Bu 
müəssisələrin əksəriyyəti demək olar ki, şəhərlərdə, ilk növbədə 
paytaxt mahalında yerləşirdi. Ötən əsrin 70-ci illərində bu sahələrdə 
xüsusi bölmənin fəaliyyətini gücləndirmək üçün dövlət bir sıra 
tədbirlər həyata keçirmişdir. Məsələn, yüngül və yeyinti sənaye 
müəssisələrinin tikintisi üçün ayrılan torpaq sahələri güzəştli 
qiymətlə verilmiş, onlar üçün zəruri olan infrastruktur sahələrinin 
tikintisini dövlət öz üzərinə götürmüş, sahibkarları bəzi vergilərdən 
azad etmiş və onlara aşağı faizlə kredit vermişdir. Belə şəraitdə 
yüngül və yeyinti sənaye sahələrinin müəssisələrinin sayı sürətlə 
artmışdır. İndi ölkədə bir neçə iri toxuculuq və tikiş fabriki, dəri 
 127 
məmulatları, ayaqqabı istehsal edən müəssisə fəaliyyət göstərir. 
Sintetik lif, polietilen, çit məhsulları istehsalı Küveytin yüngül 
sənayesinin yeni sahələridir. Yeyinti sənayesinin 400-dən artıq 
müəssisəsində un, çörək, şirniyyat, süd, spirtsiz içki, süni buz və 
dondurma və s. istehsal edilir. 
Digər sənaye sahələri başlıca olaraq məişət metal məmulatları 
və ağac emalı müəssisələri, metal boru, şüşə, avtomobil şinləri, 
sabun, kağız, dəftərxana məmulatları istehsal edən müəssisələr ilə 
təmsil olunur. İrili-xırdalı belə müəssisələrin sayı bir neçə minə 
çatmışdır. 
Ölkənin sənaye müəssisələrinin böyük əksəriyyəti 
sənayeləşdirilmiş Əş-Şüeyb bölgəsində cəmlənmişdir. Əş-Şüeyb 
sənaye bölgəsinin yaradılmasına ötən əsrin 60-cı illərində başlanmış 
və 70-ci illərinin ortalarında başa çatmışdır. Hazırda Əş-Şüeyb iki 
bölgədən – ümumi sahəsi 10 kv. km olan və paytaxtdan 44 km 
cənubda yerləşən Şərq (Əş-Şüeyb sənayeləşdirilmiş bölgə) və ümumi 
sahəsi 13 kv. km olan və paytaxtdan 50 km cənubda yerləşən Qərb 
(Mina əl-Əhmədi sənayeləşdirilmiş bölgə) hissələrdən ibarətdir. 
Kənd təsərrüfatının aparıcı sahələri. Ümummilli məhsulun 
cəmi 1 faizi bu sahənin payına düşür. Orta illik temperaturun yüksək 
olması, yağıntıların az düşməsi, suyun çatışmaması, qeyri-məhsuldar 
torpaqlar və tez-tez baş verən qum tufanları kənd təsərrüfatının 
inkişafında, xüsusilə, əkinçilikdə böyük maneələrdir. Şumluq torpaq 
sahələri ölkə ərazisinin cəmi 3 faizini təşkil edir. 
Küveyt hökuməti ötən əsrin 60-cı illərində hidropon* üsulla 
kənd təsərrüfatı məhsulları yetişdirməyə başlayır. Artıq ilk 
təcrübədən məlum oldu ki, bu yolla yetişdirilən tərəvəzin 
məhsuldarlığı adi yolla yetişdirilən tərəvəzə nisbətən yeddi dəfə 
yüksək olur, sudan istifadə isə yarıya qədər azalır. Küveytin iqlim 
şəraiti üçün isə bunun olduqca böyük əhəmiyyəti var. 
Yaponiya şirkətlərinin köməyi ilə ölkədə kənd təsərrüfatı 
sahəsində bir neçə dövlət ferması yaradılır. Bu təsərrüfatlarda 
                                      
* Bitkilərin süni mühitdə torpaqsız becərilməsi. Bu zaman bitkinin kök 
sistemi suda və yaxud rütubətli havada inkişaf edir. Bitkilər qidanı kökləri 
əhatə edən qidalı məhluldan alırlar. Hidropon üsulu ilə bitki becərmək 
torpaqdan bitki becərməkdən az zəhmət tələb edir, su və qida maddələri 
qənaətlə sərf olunur. 
 128
pomidor, xiyar, kahı, çiyələk, gül becərilir. Yığılan pomidor, çiyələk 
ilk növbədə qonşu ərəb ölkələrinə ixrac edilir. 
Küveyt və eləcə də, İran körfəzinin digər əmirlikləri qarşısında 
əlverişsiz iqlim şəraitində kənd təsərrüfatını iqtisadiyyatın faydalı 
sahəsinə çevirmək kimi mühüm məsələ durur. Bu məqsədlə ölkədə 
süni iqlim qurğuları ilə təchiz olunmuş, yüksək dərəcədə 
mexanikləşdirilmiş və avtomatlaşdırılmış dövlət eksperimental 
heyvandarlıq və quşçuluq fermaları yaradılmışdır. Bu nümunəvi 
fermalar özünü doğrultmuşdur. Kənd təsərrüfatının daima inkişaf 
etdirilməsi sayəsində ölkə, əhalinin ərzaq məhsullarına olan 
tələbatının 35 faizini ödəyir. 
Müasir, yüksək səviyyədə təchiz olunmuş dövlət fermaları və 
plantasiyaları ilə yanaşı kənd təsərrüfatında ənənəvi vahə əkinçiliyi 
də mövcuddur. Vahə əkinçiliyi əl-Cəhra və əl-Əhmədi 
rayonlarındadır. Heyvandarlıq son vaxtlara qədər kənd təsərrüfatının 
çox geri qalmış ənənəvi sahəsi hesab olunurdu. Ekstensiv istiqamətdə 
olan bu sahədə bədəvilər dəvə, davar saxlamaqla məşğul olurdu. Neft 
istehsalına başlanılması, müasir nəqliyyat şəbəkəsinin yaradılması 
bədəvi təsərrüfatlarının əhəmiyyətini getdikcə itirir. Küveyt 
hökumətinin və xarici mütəxəssislərin köməyilə heyvandarlıqda 
müasir bölmə yaradılır. 
Niderlanddan və Belçikadan məhsuldar cins inəklər gətirilir, 
dövlət fermalarında xırdabuynuzlu mal-qara inkişaf etdirilir. Ölkədə 
ət, süd, yun istehsalı artırılır. Quşçuluq fermalarının yaradılması 
əhalinin quş əti və yumurtaya olan tələbatının 60-65 faizinin 
ödənilməsinə səbəb olmuşdur. 
Balıqçılıqla İran körfəzi sahillərində yaşayan əhali hələ 
qədimdən məşğuldur. Bu sahədə əhəmiyyətini tədricən itirməkdə 
olan ənənəvi bölmə ilə yanaşı müasir dövlət bölməsi də fəaliyyət 
göstərir. Dövlət bölməsi qüvvətli balıq ovu donanmasına, balıq 
emalı, süni buz istehsalı, hazır məhsulu qablaşdıran və saxlayan 
müasir müəssisələrə malikdir. 
Nəqliyyatı, xarici ticarəti və maliyyə sistemi. Cəmi bir neçə 
on il əvvəl Küveytdə ənənəvi nəqliyyat növləri kimi quruda dəvə, 
dənizdə isə kiçik yelkənli «dou» gəmiləri üstünlük təşkil edirdi. 
Ölkənin nəqliyyat şəbəkəsinin əsasını karvan yolları təşkil edirdi. 
İkinci dünya müharibəsindən sonra neft hasilatının artımı, onun 
ixracat limanlarına daşınmasının zəruriliyi, xarici neft şirkətlərinin 
 129 
fəaliyyətinin genişlənməsi, iqtisadiyyatın inkişafı təcili olaraq müasir 
nəqliyyat və rabitə sisteminin yaradılmasını tələb etmişdir. 
Əgər əvvəllər xarici şirkətlər yalnız neft hasilatına xidmət edən 
nəqliyyat şəbəkəsinin yaradılması ilə məşğul olurdularsa, artıq 50-60-
cı illərdə Küveyt hökuməti milli təsərrüfat mexanizminin tərkib 
hissəsini təşkil edən nəqliyyat şəbəkəsinin yaradılmasına başlamışdır. 
Nəqliyyatın ayrı-ayrı növlərinə, xüsusilə avtomobil və dəniz 
nəqliyyatının inkişafına daha çox fikir verilmişdir. Bu dövr ərzində 
bir çox atomobil magistralları çəkilmiş, dəniz və hava limanları 
təkmilləşdirilmiş və yenidən tikilmişdir. Demək olar ki, dəniz ticarət 
və mülki hava donanması yenidən yaranmışdır. 
Küveytdə dəmir yolu olmadığından avtomobil nəqliyyatı 
mühüm əhəmiyyətə malikdir. Bərk örtüklü avtomobil yollarının 
ümumi uzunluğu 3600 km-dir. Beynəlxalq əhəmiyyətli ən mühüm 
şosse yolları: əl-Küveyt – Cəhra – Səfvan – Bəsrə (uz. 118 km), Mina 
əl-Əhmədi- Əş-Şüeyib – Əş-Şüveyx – Mina-Abdulla – Mina-Səud 
(uz. 107 km), Əl-Küveyt – Əs-Səlmi (uz. 95 km) istiqamətindədir. 
Bu yollar ölkənin yaşayış məntəqələrini birləşdirməklə yanaşı qonşu 
ölkələrlə də (İraq, Səudiyyə Ərəbistanı) əlaqə yaradır. Əl-Küveyt – 
Bəsrə yolu vasitəsilə Bağdad, Dəməşq və Beyrut arasında olan 
magistrala çıxmaq mümkündür. Neft mədənləri rayonlarına xidmət 
edən Əl-Küveyt – Əl-Əhmədi – Burkan – Mina-Abdulla – Vəfra 
yollarının əhəmiyyəti böyükdür. 
Dəniz nəqliyyatı əsasən xarici ticarətə xidmət edir. İdxalın 90, 
neft ixracatının 100%-i dəniz nəqliyyatının payına düşür. Küveyt 
qüvvətli milli dəniz donanması yaratmışdır. Ən mühüm dəniz ticarət 
limanları Əş-Şüveyx (paytaxt rayonunda), Əş-Şüeyb Umm-Qəsrdir. 
İran – İraq və İraq – Küveyt münaqişələri ölkənin dəniz limanlarının 
yük dövriyyəsinin azalmasına səbəb olmuşdur. Buna baxmayaraq 
Küveyt hökuməti dəniz limanlarının (xüsusilə, Əş-Şüveyx, Əş-
Şüeyb) inkişafına xüsusi fikir verir. Ölkənin iqtisadi həyatında Mina-
Abdulla, Mina əl-Əhmədi, Mina Səud limanlarının da əhəmiyyəti 
böyükdür. Küveyt region ölkələri arasında ən iri dəniz ticarət 
donanmasına malikdir (ümumi su tutumu 3,4 mln. ton olan 100 
gəmi). 
Boru nəqliyyatı şəbəkəsi neft istehsalının inkişafı ilə əlaqədar 
sürətlə genişləndirilmişdir. Boru kəmərləri ölkənin neft və qaz 
yataqlarını limanlarla əlaqələndirir. Boru yollarının ümumi uzunluğu 
 130
880 km-dir. Raudateyn-əl-Əhmədi, Umm-Qudeyr – Əş-Şüeyb, Vəfra 
– Mina-Abdulla mühüm neft və qaz kəmərləridir. Münaqiş – Əl-
Əhmədi, Burkan – Əl- Əhmədi, Məqva – əl-Əhmədi istiqamətində də 
boru kəmərləri vardır. Boru nəqliyyatı «Küveyt oyl kompani» 
şirkətinə məxsusdur. 
Hava nəqliyyatı 1953-cü ildən müntəzəm fəaliyyət göstərir. 
1962-ci ildə Küveyt hökuməti hava nəqliyyatı üzərində nəzarəti öz 
əlinə alır. 1980-cı ildə paytaxtda yeni təyyarə limanı istifadəyə 
verilmişdir. Yaxın Şərqdə ən mühüm hava nəqliyyatı mərkəzlərindən 
biri sayılır. Ölkədə 8 təyyarə meydanı var. 
Xarici ticarət. Regionun başqa ölkələri kimi Küveyt də xarici 
ticarət əlaqələrindən çox asılıdır. 2003-cü ildə Küveyt ixracatının 
dəyəri 21,5 mlrd. idxalatın dəyəri isə 7 mlrd. ABŞ dolları olmuşdur. 
Xarici əlaqələr bir tərəfdən valyuta, digər tərəfdən isə müasir 
təsərrüfatın əsasını yaratmaq üçün zəruri olan maşın və avadanlıq 
əldə etməyin mənbəyini təşkil edir. 
Uzun illərdir ki, Küveyt azad ticarət siyasəti aparır və olduqca 
aşağı gömrük vergisi təyin edir (orta hesabla idxal edilən məhsulun 
dəyərinin 4-5 faizi). Bir sıra məhsullar, məsələn təzə meyvə və 
tərəvəzin bəzi növləri, ət məhsulları, diri qaramal, hökumət 
müəssisələri tərəfindən sifariş verilən mallar (tikinti materiallarının 
bəzi növləri, istehsal məqsədi ilə maşın və avadanlıqlar, müxtəlif növ 
elektron hesablayıcı qurğular, yanğın söndürən maşınlar və s.) ölkəyə 
gömrük haqqı alınmadan daxil olur. Lakin yerli istehsal məhsulları 
ilə rəqabət apara biləcək bəzi idxal məhsullarına isə (şirniyyat, undan 
hazırlanmış məmulatlar, yuyucu tozlar, bəzi meyvə və tərəvəz, 
sərinləşdirici içkilər və s.) dəyərin 10-15 faizinə qədər vergi qoyulur. 
Silah və sursat, partladıcı və narkotik maddələr (yerli əzcaçılıq 
sənayesi üçün zəruri olan maddələr istisna olmaqla), zəhər və zəhərli 
maddələr (ölkənin kənd təsərrüfatında istifadə olunanlardan başqa), 
spirtli içkilər, islam ənənəsinə, ölkənin dövlət quruluşuna və əhalinin 
mənəviyyatına ziyan vura bilən kino və vidiofilmlər, bu yönümlü çap 
məmulatları, donuz əti və ondan hazırlanmış müxtəlif məhsulların 
idxalı qadağan edilir. 
Ölkənin ticarət əməliyyatı müvafiq xarici şirkətlər ilə bilavasitə 
əlaqə saxlayan milli şirkət və təşkilatlar tərəfindən həyata keçirilir. 
Küveytin xarici ticarətinin əlamətdar xüsusiyyətlərindən biri də 
ondan ibarətdir ki, idxalat dəyərinin artmasına baxmayaraq xarici 
 131 
ticarət dövriyyəsində 1961-ci ildən 2005-cü ilə qədər dəyərinə görə 
ixracat idxalatdan üstün olmuşdur. 
Küveytin başlıca ixracat məhsulu yanacaqdır. Ayrı-ayrı illərdə 
ixracat gəlirinin 80 faizə qədəri neftin payına düşmüşdür. Yanacaq 
ixracatında neft məhsulları hesabına xam neftin payı xeyli aşağı 
düşmüşdür. Küveyt inkişaf etmiş ölkələr arasında – ən iri ticarət 
ortaqları Avropa İqtisadi Birliyinin üzvü olan ölkələr və Yaponiyadır. 
Qonşu ərəb ölkələri, xüsusilə Səudiyyə Ərəbistanı, Pakistan, 
Sinqapur, Filippin, Braziliya, Türkiyə, Hindistan və digər dövlətlərlə 
də ticarət əlaqələri saxlayır. Ölkənin pul vahidi Küveyt dinarlarıdır.  
Maliyyə sistemi. Ölkədə milli maliyyə sisteminin əsası müs-
təqillik əldə olunduqdan sonra qoyulmuşdur. 1961-ci iln 13 mayında 
dinar ölkənin qanuni pul vahidi kimi təsdiq edilmişdir. Dövlət 
büdcəsi gəlirinin 90 faizə qədərini ənənəvi olaraq neft və neft 
məhsulları ixracatından əldə edilən vəsait təşkil edir. Küveyt neftdən 
gələn gəlirin bir hissəsini ənənəvi olaraq Qərb ölkələrindən qiymətli 
kağız almağa sərf etmiş və onların banklarında saxlamışdır. 1974-cü 
ildən başlayaraq Küveyt kapitalının bir hissəsi Qərb dövlətlərinin 
sənaye, kənd təsərrüfatı və s. infrastruktur sahələrində istifadə 
edilməsinə istiqamətləndirilir. 
 
 
QƏTƏR DÖVLƏTİ* 
 
1. Coğrafi mövqeyi və təbiəti 
 
Coğrafi mövqe. Qətər əmirliyi Ərəbistan yarımadasının şimal-
şərqində, İran körfəzinin sahilində eyniadlı yarımadada yerləşir. 
Yarımadanın şimaldan cənuba uzunluğu 145 km, qərbdən şərqə 85 
km, sahil xəttinin uzunluğu isə 410 km-dir. Yarımadanın 
yaxınlığındakı məskunlaşan və məskunlaşmayan bəzi adalar və 
adacıqlar (Aneybar, Xəlul, əl-Mərakkat, əl-Cəzirət əl-Əliyə, əl-
Cəzirət əs-Sufliya, İbruk) və b. Qətər əmirliyinin tərkibinə daxildir. 
Qətərin qərbində yerləşən Davaxil arxipelaqının Havar adası və onun 
qonşuluğundakı bir sıra kiçik adacıqların hansı dövlətə məxsus 
                                      
* Ərəbcə adı Daulət əl-Qətərdir. 
 132
olması hələlik həll olunmamışdır. Ölkənin hakim dairələri bu 
ərazilərin Qətərə məxsus olduğunu iddia edirlər. Son rəsmi mə-
lumatlara görə Qətərin sahəsi 11,3 min kv. km-dir. O, yalnız 
Səudiyyə Ərəbistanı və Birləşmiş Ərəb Əmirlikləri ilə quru 
sərhədlərə malikdir. Qətərin quru sərhədlərinin ümumi uzunluğu 80 
km-dir. 
Səth quruluşu və faydalı qazıntıları. Səth quruluşuna görə 
Qətərdə şərti olaraq üç təbii-coğrafi bölgə (sahil, keçid və mərkəz) 
ayırmaq olar. 
Qətər yarımadasının sahil xətti olduqca girintili-çıxıntılıdır. 
Sahil bölgəsinin dəniz səviyyəsindən hündürlüyü 1 m-dən 10-15 
metrə qədərdir. Bu bölgədə şoranlıqlar (səbhlər), əhəngdaşlı qayalar, 
qum təpələri, narın qumlu çimərliklər vardır. Yarımadanın cənub-
qərb qurtaracağında yerləşən şoranlıq (Səbh əs-Səlva) cənub və 
cənub-şərq istiqamətində 10-12 km məsafədə uzanır. Qərbdə bu 
şoranlıq Ukayr-Səlva yüksəkliyinin yamaclarına, şərqdə isə Duhan 
yüksəkliyinə qədər davam edir. Səbh əs-Səlvadan şimala əs-Səlva 
körfəzinin sahili boyunca Ubeynat burnuna qədər (85-90 km 
məsafədə) çimərliklər uzanır. Çimərlik quruda Duhan yüksəkliyinin 
yamacları ilə əhatələnir. Sahil bölgədə buxtalar çoxdur (Şakik, Doha, 
əs-Səlva və b.). Sahil zona mərcan rifləri ilə əhatə olunmuşdur. 
Sahil xəttindən təqribən 30-35 km aralı yerləşən keçid bölgədə 
hündürlük tədricən 20-40 metrə qədər yüksəlir. Bölgənin eni şimalda 
5-10, bəzi yerlərdə isə 30 km-ə çatır. Mərkəzi bölgədə hündürlük 
40-60, Duhan, əl-Kərrar, əs-Səvab yaxınlığında isə 60-80 metrə 
qədər artır. 
Qətər dünya əhəmiyyətli təbii qaz ehtiyatları ilə zəngindir. Bu 
ərazidə təbii qazla bərabər neft də çıxarırlar. Neftin başlıca yataqları 
qurudadır. Ölkədə çıxarılan neftin demək olar ki, 50 faizi Duhan 
şəhərinin yaxınlığında yerləşmiş yataqların payına düşür. Neft 
yataqları əsasən 1300-3500 metr dərinliklərdə yerləşir. Ötən əsrin 90-
cı illərindən etibarən ölkənin gələcək iqtisadi inki-şafında böyük rol 
oynayacaq təbii qaz ehtiyatlarının əhəmiyyəti getdikcə artır. Şelf 
sularında kəşf edilmiş və istismara verilmiş Port-Fild dünyanın ən iri 
təbii qaz yataqlarından biridir (ehtiyatı 10 trilliyon kub metr). Bu 
zəngin yatağın kəşfindən sonra təbii qaz ehtiyatına görə Qətər 
Rusiya, ABŞ və İrandan sonra dördüncü yerə çıxmışdır. Dünya üzrə 
təbii qaz ehtiyatının təqribən 8 faizi Qətərdə cəmləşmişdir. Təsadüfi 
 133 
deyil ki, təyyarə ilə Doha şəhərinə enən sərnişinin gözünə ilk 
növbədə dəyən obyekt nəhəng təbii qaz çənləri olur. Təbii qaz 
Qətərin yeni iqtisadi rəmzidir və gələcəkdə ölkənin gerbindəki əyri 
yelkənli qayığı dəyişdirməyə qadirdir. 
Qətərdə bu vaxta kimi digər faydalı qazıntı yataqlarının kəşfi 
üzrə geniş işlər aparılmamışdır. Lakin bununla belə neft kəşfiyyatı 
zamanı fosfor, kükürd, asbest və manqan filizi yataqları aşkar 
edilmişdir. Kəşf edilmiş bu yataqların ehtiyatları hələlik dəqiq 
qiymətləndirilməmişdir. 
İqlimi və hidroqrafiyası. Qətərdə tropikdən subtropikə keçid 
xarakterli iqlim hakimdir. Ölkədə bütün ilboyu havalar isti və 
rütubətli keçir. Yayda üzücü istilər olur. İyul-avqust aylarının orta 
temperaturu 44 dərəcə olsa da, Ərəbistan və İranın səhra və 
yarımsəhralarından gələn hava axını temperaturun əksər hallarda 50 
dərəcəyədək yüksəlməsinə səbəb olur. Qışda temperatur aşağı düşür. 
Dekabr və fevral aylarının orta temperaturu 10-20 dərəcə arasında 
tərəddüd edir. 
Yay və qış aylarında gündəlik temperatur fərqi 10 dərəcəyə 
çatır. Qətərdə ilin on ayında şimal-qərb (yerli əhali bunu «şemal» 
küləkləri adlandırır) küləkləri əsir. Bu küləklər qışda yağıntı, yayda 
isə qonşu ərazilərin səhra və yarımsəhralarından toz və qum gətirir. 
Yağıntı mövsümü noyabrdan başlayır və marta qədər davam edir. İlin 
başqa vaxtlarında yağıntı düşmür. Ölkənin cənubunda il ərzində 
düşən yağıntıların miqdarı 60 mm, şimalına isə 130 mm-dir. 
Yağıntılar noyabrdan marta qədər olan dövrdə də qeyri-bərabər 
düşür. Bəzən bütün ilboyu düşən yağıntı bir-iki gün ərzində düşür. 
Qətərdə çay, göl və digər yerüstü su mənbəyi yoxdur. Ərazidə 
kiçik quru yataqlar (vadilər) vardır. Yağışlardan sonra su ilə dolan bu 
vadilərdəki su ya tezliklə buxarlanır, ya da torpağa hopur. Paytaxtın 
yaxınlığında yerləşmiş Məşrib ölkənin ən böyük vadisidir. Qətərdə 
yeraltı suların əhəmiyyəti böyük olsa da, bu sərvət tükənmək üzrədir. 
Ölkənin şimalı cənuba nisbətən yeraltı sularla yaxşı təchiz 
olunmuşdur. Şimalda yeraltı sular atmosfer mənşəli olduğundan 
şirindir. Cənuba getdikcə yeraltı sular həm şorlaşır, həm də onların 
debiti azalır. 
XX yüzilliyin əvvəllərində ölkədə 25 min əhali yaşayan zaman 
20-30 su quyusu olduğu halda, 50-ci illərdə 286, 60-cı illərdə 433, 
70-ci ildə 1205, 1980-cı ildə 1589 artezian quyusu qazılmışdır. Buna 
 134
uyğun olaraq çıxarılan suyun miqdarının artmasına baxmayaraq 70-ci 
illərin ikinci yarısından «su qıtlığı» daha kəskin problemə çevrilir. 
Qətər hökuməti dəniz suyunun təmizlənməsinə də xüsusi fikir verir. 
Torpaq və bitki örtüyü. Sahil zonada bataqlıq, şoranlıq 
torpaqları, keçid zonasında çox zəif və az məhsuldar torpaqlar 
yayılmışdır. Lakin keçid zonasının şimal və şimal-şərqində, 
mərkəzdə və yarımadanın cənubunda əkinçiliyə yararlı sahələr də 
vardır. Bu sahələr daşdan, çınqıldan təmizləndikdən sonra və yeraltı 
sulardan müntəzəm istifadə nəticəsində suvarma tətbiq etməklə 
əkinçilik areallarına çevrilə bilər. 
Bitki örtüyünü əsasən kserofit, halofit (şoranlıqlarda bitən 
bitkilər) və istiyə davamlı bitkilər təşkil edir. Kserofitlər ölkənin hər 
yerində, halofitlər və istiyə davamlı bitkilər isə məhdud ərazidə 
yayılmışdır. Yarımadanın mərkəzi hissəsində tikanlı bitkilər, yemlik 
taxıl, yovşan, qumotu, gəvən, qrunt və şosse yolları boyunca 
bağayarpağı, yamac və dərələrdə quraqlığa davamlı quzuqulağı, 
çobanyastığı, leylək otu, qarayonca, qaranquşotu və s. bitir. Çınqıl və 
qumla örtülü dəniz sahilləri bitki örtüyündən məhrumdur. Vahələrdə 
xurma və müxtəlif meyvə ağacları üstünlük təşkil edir. 
Qətərin fauna aləmi zəngin deyildir. Ərəbistan ceyranının nəsli 
kəsilməkdədir. Bu heyvanı artırmaq məqsədilə xüsusi fermalar 
yaradılmışdır. Mərkəzi yaylalarda dovşan, sürünənlər, sahildə isə 
quşların müxtəlif növləri vardır. Sahil suları dəniz heyvanları ilə 
zəngindir. Böyük Mirvari sayı (dayazlığı) adlandırılan bölgəni Qətər 
adası şərq və qərb hissəyə ayırır. Burada sənaye əhəmiyyətli 70 
növdən artıq balıq və müxtəlif dəniz heyvanları yaşayır. 
  
 
2. Ölkənin qısa tarixi, idarəolunma sistemi 
və Azərbaycan Respublikası ilə münasibətləri 
 
Qətərin ərazisi qədim dövrlərdən məskunlaşmışdır. Eramızdan 
əvvəl III minillikdə bu ərazi İran körfəzi bölgəsində hakim olan və 
paytaxtı Bəhreyndə yerləşən əfsanəvi Dilmun dövlətinin tərkibinə 
daxil idi. VII yüzillikdə Qətər Ərəb xilafətinin tərkibinə qatılır. 
Xilafət dağıldıqdan sonra IX yüzilliyin axırlarından XII yüzilliyin 
sonlarınadək Qətər Ğərmətilər dövlətinin tərkibində olur. XIII-XIV 
yüzilliklərdə Bəhreyn əmirliyinin hakimiyyəti altına düşür. 
 135 
XVI yüzilliyin əvvəllərində Bəhreynlə birlikdə Qətəri portu-
qaliyalılar, sonra isə türklər işğal edir. XVIII yüzillikdə Qətər 
ərazisində başda Tani feodal şeyx sülaləsi olmaqla kiçik əmirlik 
yaradılır. Sonrakı yüzillikdə əmirlik bütün Qətər yarımadasını öz 
təsiri altına salır. Qətər əmiri ilə Bəhreyn əmiri əl-Xəlifə arasında 
hakimiyyət uğrunda mübarizə başlayır. Bundan istifadə edən 
İngiltərə 1868-ci ildə Qətərlə «müttəfiqlik» barədə müqavilə 
bağlayır. 
Ölkənin formal hakimi türk qubernatoru olsa da, əslində 1878-
ci ildən Qətəri ət-Tani qəbiləsinin başçısı olan şeyx Kasim ben-
Məhəmməd ət-Tani idarə etməyə başlayır. Şeyx bir-biri ilə 
düşmənçilik edən tayfaları barışdırmış və nisbətən müstəqil siyasət 
apara bilmişdir. İngilislərin dəfələrlə Şeyx Kasimi İran körfəzində 
İngiltərə və Hindistan gəmilərinin qarət edilməsində təqsirləndiril-
məsinə baxmayaraq o, ömrünün axırınadək (1913) İngiltərənin pro-
tektoratlığını qəbul etməmişdir. Qətərin belə müstəqil siyasət 
yeritməsi ilə İngiltərə heç cür razı ola bilmirdi. 
İngilislər yaxşı başa düşürdülər ki, Qətərin nisbətən müstəqil 
siyasət yeritməsi İran körfəzinin digər əmirliklərinə də «pis təsir» 
göstərə bilər. Birinci dünya müharibəsi ərəfəsində Türkiyənin 
mövqeyinin zəifləməsindən istifadə edən İngiltərə onu bir sıra 
mübahisəli məsələlərin nizamlaşdırılması üzrə danışıqlar keçirməyə 
məcbur etdi. 1913-cü il iyulun 29-da İngiltərə–Türkiyə arasında 
bağlanmış müqaviləyə əsasən, Türkiyə Qətər ərazisinə iddiadan 
imtina etmiş, yarımadanın əmir və onun varisləri tərəfindən idarə 
edilməsinə etiraz etmədiyini bildirmişdi. 
Lakin Qətərin müstəqil inkişafı çox çəkmədi. 1916-cı il 
noyabrın 3-də Böyük Britaniya Qətər hakimini ingilis 
protektoratlığını qəbul etmək barədə müqaviləni imzalamağa məcbur 
idi. 
Böyük Britaniya İran körfəzi əmirliklərinin hamısını siyasi 
cəhətdən özünə tabe etdirməklə qısa müddətdə bu regionda iqtisadi 
mövqeyini gücləndirdi. XX əsrin birinci rübünün axırlarında İran 
körfəzi bir növ «Britaniya malikanəsinə» çevrildi. Artıq bu dövrdə 
İngiltərə körfəzin məhəlli sularında mirvari ovu, neft kəşfiyyatı və 
hasilatı üzrə əmirliklərlə konsessiya müqavilələri imzalamışdır. 
1930-cu ildə Qətərdə neft ehtiyatı aşkar olunmuş və İkinci Dünya 
müharibəsindən sonra onun çıxarılmasına başlanıldı. 
 136
İran körfəzi sahili əmirliklərin ərazisindən çıxmağa hazırlışan 
Böyük Britaniya gələcəkdə də bu regionda öz nüfuz dairəsini 
saxlamaq üçün əmirliklərdə hakimiyyəti ona sadiq olan sülalələrə 
verməyə təşəbbüs göstərirdi. Vəziyyəti sabit saxlamaq məqsədi ilə 
rəsmi London əmirliklərin rəhbərlərinə İran körfəzində federal 
dövlətin yaradılmasını məsləhət gördü. Federasiyaya 9 əmirlik daxil 
olmalı idi. 
İran körfəzi sahili əmirlikləri başçılarının 1969-ci ilin 
fevralında keçirilən birgə konfransında keçmiş müqaviləli Omanın 7 
əmirliyi, Bəhreyn və Qətər də daxil olmaqla martın 30-da federasiya 
yaradılmasını rəsmiləşdirdi. Lakin federasiyanın Ali Şurasının həmin 
ilin mayında keçirilən birinci sessiyasında Abu-Dabi və Qətər 
əmirlikləri arasında ziddiyyət yarandığından bu məsələ öz müsbət 
həllini tapa bilmədi. Yaranmış vəziyyət Böyük Britaniyanın özünün 
federasiyaya qarşı münasibətini dəyişdirir. O, Bəhreyn və Qətərdə 
müstəqil dövlət yaratmağa razı olur. Federasiyanın yaradılması 
cəhdlərinin baş tutmadığını görən şeyxlər müstəqil dövlət yaratmağa 
hazır olduqlarını bildirirlər. 1971-ci ilin sentyabrın 1-də Qətər 
müstəqil dövlət elan edilir. 
Dövlət quruluşu. Qətər mütləq monarxiyadır. Dövlətin başçısı 
böyük hüquqları olan əmirdir. Qətər dövlətinin əmiri, 1972-ci il 
fevralın 22-də dövlət çevrilişi nəticəsində hakimiyyəti öz əlinə alan 
Şeyx Xəlifə ben Xamad ət-Tanidir. Qanunverici hakimiyyət əmirə, 
icraedicilik isə əmir və onun tərəfindən yaradılmış hökumətə 
məxsusdur. Dövlətin 1970-ci ildən (1972-ci ildən düzəlişlərlə) 
müvəqqəti konstitusiyası qüvvədədir. Ölkənin yüksəkrütbəli bütün 
vəzifələri ət-Tani sülaləsinin əlindədir. 
Ölkədə siyasi partiyaların və ictimai təşkilatların fəaliyyəti 
qadağandır. 1971-ci ildən 3 sentyabr Milli bayram – müstəqillik günü 
kimi qeyd edilir. 
Qətər müstəqillik əldə etdikdən sonra BMT, bir sıra beynəlxalq 
və regional təşkilatların tərkibinə daxil olmuşdur. Qətərin hakim 
dairələri ölkənin sosial-ictimai həyatının İslam xarakterli olmasını 
qeyd edir, müsəlman ölkələrinin həmrəyliyinin güclənməsinə daha 
çox fikir verirlər. İslam ölkələri ilə maliyyə-iqtisadi və hərbi-strateji 
əməkdaşlıq sahələrində fəal iştirak edən Qətər beynəlxalq aləmdə 
nüfuzunu qaldırmaqla yanaşı, həm də özünün neft, qaz, neft-kimya, 
metallurgiya sənaye məhsullarının satış bazarını və kapital ixracının 
 137 
coğrafiyasını genişləndirməyə təşəbbüs göstərir. 
 Qətərin xarici siyasəti üçün onun ərəb ölkələri ilə 
münasibətinin əhəmiyyəti böyükdür. Ərəb həmrəyliyinin qəti 
tərəfdarı olan Qətər Yaxın Şərq probleminin nizamlanmasında 
prinsipial mövqe tutur. İsrail tərəfindən işğal olunmuş bütün ərəb 
torpaqlarının qaytarılmasını və müstəqil Fələstin dövlətinin 
yaradılmasını tələb edir. O, həmçinin İran körfəzində sabit vəziyyətin 
qorunub saxlanılmasının tərəfdarıdır. Qətərin xarici siyasətində İran 
körfəzi sahilinin digər ərəb ölkələri ilə münasibəti xüsusi yer tutur. 
1981-ci ildən İran körfəzi ərəb dövlətlərinin Əməkdaşlıq Şurası 
yaradıldıqdan sonra bu münasibətlər keyfiyyətcə yeni səviyyə 
almışdır. Qətərin hakim dairələri qeyd edirlər ki, Şura çərçivəsində 
əməkdaşlıq ölkənin müstəqil iqtisadi inkişafını və təhlükəsizliyini 
təmin edir. Qətər dövləti də Şuranın üzvü olan ölkələrin «Ümumi 
bazar»ının yaradılmasının fəal tərəfdarıdır. 
Bununla yanaşı Qətərin hakim dairələri sənaye cəhətdən 
inkişaf etmiş ölkələrlə də hərtərəfli münasibətlərini genişləndirməyə 
çalışırlar. Belə ki, ABŞ-dan Qətərə silah göndərilməsi və İran 
körfəzində fövqəladə vəziyyət yaranarsa, neft mədənlərinin 
müdafiəsi üçün ABŞ-ın yaratdığı «çevik silahlı qüvvələrdən» istifadə 
edilməsi barədə müqavilələr imzalamışdır. 
Azərbaycan Respublikası ilə münasibətləri. Azərbaycan 
Respublikası ilə Qətər dövləti arasında diplomatik münasibətlər 
1994-cü ilin 14 sentyabrında yaradılmışdır. Qətər beynəlxalq 
təşkilatlar (BMT, İKT və s.) çərçivəsində Ermənistan 
Respublikasının Azərbaycana qarşı hərbi təcavüzü ilə bağlı 
qətnamələrin qəbul edilməsində Azərbaycanın mövqeyini daim 
dəstəkləmişdir. Azərbaycan Respublikasının 28 sentyabır 2002-ci il 
tarixli fərmanına əsasən Respublikamızın Səudiyyə Ərəbistanındakı 
səfiri eyni zamanda Qətər dövlətində səfir təyin edilmişdir. 
Azərbaycan Respublikasının Prezidenti İlham Əliyev 2004-cü 
ilin 30 noyabrından dekabrın 1-dək Qətər dövlətinin başçısının dəvəti 
ilə Qətərdə rəsmi səfərdə olmuşdur. Səfər zamanı Xarici İşlər 
Nazirlikləri arasında turizm, mədəniyyət, iqtisadi, ticarət və texniki 
sahələrdə əməkdaşlıq haqqında sazişlər imzalanmışdır. Hazırda iki 
ölkənin rəhbərlikləri arasında mütamadi məktub mübadiləsi aparılır. 
  
 
 138
3. Əhalisi və şəhərləri, paytaxtın qısa səciyyəsi 
 
Qətərdə əhalinin siyahıyaalınması ilk dəfə 1970-ci ildə 
aparılmış və ölkədə 111 min nəfərin yaşaması qeydə alınmışdır. O 
dövrdən bəri əhalinin sayı 7 dəfədən çox artmış və 2005-ci ildə 800 
min nəfəri ötmüşdür. 1985-2005-ci illərdə əhalinin orta illik artımı 
2,5% təşkil etmişdir. Qonşu əmirliklərdə olduğu kimi Qətərdə də 
əhalinin sürətli artımı, Qərbdə adlandırıldığı kimi «neft erası» 
mərhələsi ilə bağlı olmuşdur. Qətərdə orta ömür müddəti 73 ildir. 
Kişilər üçün bu müddət 70, qadınlar üçün isə 75 yaşdır. Ölkənin 
əhalisi əsasən immiqrantlar hesabına artmışdır. 1930-cu illərin 
axırlarında Qətərdə zəngin neft yataqlarının kəşfindən sonra, xarici 
şirkətlər buraya hər vasitə ilə mühacir axınını gücləndirmişlər. 
1940-60-cı illərdə neft hasilatının sürətli artımını və 
daşınmasını təmin etmək üçün xarici mütəxəssis və fəhlələr zəruri 
idi. Qətər siyasi müstəqillik əldə etdikdən sonra ölkəyə mühacir axını 
daha da sürətlənir. Ölkənin iqtisadi inkişaf layihələrinin həyata 
keçirilməsində xarici mütəxəssislərin rolu böyük idi. Son nəticədə 
gəlmələr, yəni Asiya, Afrika, Avropa və hətta Amerikanın müxtəlif 
ölkələrindən gələn mühacirlər, habelə müvəqqəti yaşayış qeydiyyatı 
hüququna malik olan və Qətər vətəndaşı sayılmayanlar yerli əhalinin 
sayını 3 dəfədən çox ötüb keçdi. Qeyd edək ki, İran körfəzinin bütün 
əmirliklərində olduğu kimi, Qətərdə də xarici mühacirlər xüsusi 
sahibkarlıq hüququna malik olmasalar da ölkəyə mühacir axını 
davam edir. Yerli hökumət mühacirlərin kortəbii axınının qarşısını 
almaq məqsədi ilə müəyyn tədbirlər görür və prosesi ciddi nəzarət 
altına almağa təşəbbüs göstərir. Əhalinin indiki artımı göstərir ki, 
2015-ci ildə Qətərdə 1,0 mln. nəfərin yaşaması gözlənilir. 
Qətərin mürəkkəb tarixi keçmişi, onun əhalisinin milli 
tərkibinə də müəyyən təsir göstərmişdir. Ölkə ərazisində ərəblər, hələ 
İslama qədərki dövrdən məskunlaşmağa başlamışlar. Bu tayfaların 
bəziləri (davasir, amamar, maadidlər və b.) oturaq, digərləri isə 
(maxand və b.) köçəri həyat tərzi keçirirdilər. Tarixən bu ərazidə ərəb 
tayfaları bir-birini sıxışdırmış, bəziləri isə buradan qovulmuşlar. 
Yalnız XIX əsrin axırlarında Qətərdə hakimiyyət maadid tayfasının 
ət-Tani nəslindən olan şeyxlərinin əlinə keçir. 
Neftin kəşfi İran körfəzi sahilinin digər əmirliklərində olduğu 
kimi, Qətərdə də sosial problemlər yaratmışdır. Bu da ölkə əhalisi 
 139 
arasında qeyri-ərəb xalqlarının (hindli, pakistanlı, fars, avropalı, 
amerikalı və b.) xüsusi çəkisinin getdikcə artmasında əks olunur. 
Hazırda ölkə əhalisinin 40 faizini ərəblər (onun da yalnız yarısını 
qətərlilər), qalanını qeyri-ərəb millətlərin nümayəndələri təşkil edir. 
Qeyri-ərəb millətləri arasında pakistanlı, hindli və iranlıların birlikdə 
payı təqribən 85-90 faizdir. Əhalinin milli tərkibində yaranmış belə 
vəziyyət Qətərin hakim dairələrinin ölkənin mövqeyini islam 
aləmində möhkəmləndirmək və Qətəri «ərəbləşdirmək» tədbirləri 
barədə düşünməyə vadar edir. 
Bu məqsədlə ölkəyə ərəb mütəxəssis və fəhlələrinin əsasən işçi 
qüvvəsi kimi cəlb edilməsinə baxmayaraq, Qətərdə qeyri-ərəb 
immiqrantların sayı getdikcə artır. Bunun da başlıca səbəbi ölkəyə 
ərəb mənşəli mütəxəssis və fəhlələrin cəlb edilməsi məsələsinin 
xüsusi şirkətlərə tapşırılması idi. Onlar üçün isə ölkəyə qeyri-ərəb 
(hindli, pakistanlı) mütəxəssis və fəhlələrin cəlb edilməsi iqtisadi 
cəhətdən daha faydalı idi. Çünki ərəblərdən fərqli olaraq gəlmələr ən 
aşağı əmək haqqı ilə işləməyə hazır olduqlarını bildirirdilər. Bu isə 
dövlətin apardığı immiqrasiya siyasətinə uyğun gəlmirdi. Qətər 
hökuməti ötən əsrin 80-cı illərinin əvvəllərində immiqrasiya 
məsələsini dövlətlərarası səviyyəyə qaldırmış və bir sıra ərəb 
dövlətləri ilə (Misir, Mərakeş, Sudan, Tunis) ölkəyə fəhlə qüvvəsinin 
göndərilməsi barədə müvafiq müqavilələr bağlamışdır. Ölkədə rəsmi 
dil ərəb dilidir. 1971-ci ilədək dövlət dili sayılan ingilis dilində də 
danışanlar hələ çoxdur. Ölkədə hakim din İslam dinidir. 
Sürətli inkişaf yoluna qədəm qoyduqdan sonra Qətər 
ictimaiyyəti tədricən müasir həyatın bütün sahələrində tərəqqiyə nail 
olmağa səy göstərir. Bu sahədə atılan addımlardan biri 1973-cü ildə 
milli universitetin yaradılmasıdır. Universitet Qətərin 
yeniləşdirilməsində, onun iqtisadiyyatının yüksəlməsində fəal rol 
oynayır. Qətərdə yaşlı əhalinin 85 faizi savadlıdır. Təhsil bütün 
pillələrdə (o cümlədən, xaricdəki təhsil) pulsuzdur. 
Ölkənin sosial-iqtisadi inkişafı əhalinin təfəkkürünə də təsir 
etmiş, milli mədəniyyətin yeni formalarının yaranmasına şərait 
yaratmışdır. 
 Qətərdə və eləcə də İran körfəzinin digər əmirliklərində 
iqtisadi cəhətdən fəal əhalinin formalaşması və inkişafının 
özünəməxsus xüsusiyyətləri vardır. Əvvəla, əhalinin yarıya qədərini 
təşkil edən işləyənlərin əksəriyyəti mühacirlərdir (87-90 faiz). 
 140
Nisbətən yüksək həyat səviyyəsinə çatmış, dövlət tərəfindən hər cür 
güzəşt və imtiyazlar alan yerli əhali «ərköyünçülüyündən» istehsal 
sahələrində çalışmaqdan yayınırlar. Onlar ticarət, maliyyə və s. 
xidmət sahələrində çalışmağı üstün tuturlar. Üçüncüsü, ölkədə qeyri-
istehsal sahəsində çalışanların xüsusi çəkisi ildən-ilə artır. 
 Təkcə dövlət aparatında çalışanlar iqtisadi cəhətdən fəal 
əhalinin 25 faizə qədərini təşkil edir. Əhalinin məşğuliyyəti ölkədəki 
ictimai həyatı daha parlaq əks etdirir. Məsələn, kənd təsərrüfatı və 
dəniz təsərrüfatında işləyənlərin xüsusi çəkisi olduqca azdır. Bunun 
da obyektiv səbəbləri var. Məsələn, əkinə yararlı torpaqların 
məhdudluğu, suyun çatışmamazlığı, kənd təsərrüfatının müasir 
texnika ilə təchizatı bu sahədə çalışanların sayını azaldır. Dəniz 
təsərrüfatında isə «yapon sehrbazlarının» fəaliyyəti nəticəsində 
mirvari ovunun azalması, körfəzin çirklənməsi bu sahənin də 
tənəzzülünə təsir etmişdir. 
Statistik məlumatlara görə, Qətərdə iqtisadi cəhətdən fəal 
əhalinin yalnız 30-35%-i maddi nemətlər istehsalında, qalanı isə 
xidmət sahələrində çalışır. 
Qətərdə əhali ərazi üzrə qeyri-bərabər yerləşmişdir. Orta 
hesabla hər kv. km-ə 70 nəfər adam düşür. Əhali əsasən İran 
körfəzinin sahillərindəki şəhərlərdə və ölkənin daxilindəki vahələrdə 
yaşayır. Şərqi Ərəbistanın digər əmirliklərində olduğu kimi Qətərdə 
də əhalinin 80 faizdən çoxu şəhərlərdə yaşayır. Hökumət bütün Qətər 
vətəndaşlarını rahat mənzillə, yaxud fərdi evlərlə təmin edir. Əhali 
arasında fərdi tikililərə daha çox meyl vardır. Bu təşəbbüskarlığı 
müdafiə edən dövlət fərdi tikililər üçün torpaq sahəsi ayırır, tikintiyə 
sərf olunan vəsaitin 70 faizini 20-25 il müddətinə borc verir. 
Ölkənin ən iri şəhərləri Doha, Umm-Səid, Umm-Baba və 
Duhandır. Başqa ölkələrdə olduğu kimi Qətərdə də paytaxt bir növ 
ölkənin simasını müəyyən edir. Doha ölkənin qədim şəhəri olub, 
yarımadanın şərqində dayaz buxta sahilində yerləşir. Əvvəllər şəhərin 
yerində əl-Bida adlanan kiçik yaşayış məntəqəsi olmuş, XVIII əsrdən 
etibarən bu məntəqə böyüməyə başlamışdır. Ötən əsrin 50-ci illərinin 
əvvəllərinə kimi şəhər nizamsız düzülmüş gil daxmalardan ibarət idi. 
1960-cı illərdən başlayaraq qısa müddət ərzində ölkənin paytaxtı 
«neft dollarları» hesabına əsaslı surətdə dəyişmişdir. İndi nəinki 
köhnə şəhərdən, hətta onun keçmişi barədə təsəvvür yarada biləcək 
heç bir qədim tikili qalmamışdır. Yalnız yenidən qurulmuş əl-Küt 
 141 
qalası etnoqrafiya muzeyinə çevrilmişdir. 
Dəniz sahilindən başlayan Doha İran körfəzi boyunca 7 km 
məsafədə uzanır. Bura şəhərin ən cazibəli yeridir. Palmalar və güllər 
sahilə xüsusi yaraşıq verir. Dəniz sahili boyunca gözəl memarlıq 
üslubu ilə yeni-yeni binalar tikilmişdir. Binalar hündür deyil və hiss 
olunur ki, şəhərin memarları «göydələnlərlə» şəhəri doldurmaq və 
onun formalaşmış memarlığını dəyişdirmək fikrində deyillər. Burada 
12 mərtəbəli bina sanki göydələni xatırladır. 
Parlamentin iqamətgahı – Doha qəsri özünün böyüklüyü və 
möhkəmliyi ilə fərqlənir, Milli bank zərif İslam memarlıq ənənələrini 
xatırladır, arı şanına bənzədilən universitet binası insanı 
heyrətləndirir. Şəhər yalnız bəzi məhəllələrində sırf ərəb memarlıq 
üslubunu saxlamışdır. Lakin onun irili-xırdalı yüzlərcə məscidi 
Dohanın şərtsiz müsəlman şəhəri olduğunu daim yada salır. Hər bir 
məscid yerləşdiyi məhəlləyə yaraşıq verir. Şəhərin son dərəcə 
təmizliyi və səliqə-səhmanı həm turistləri heyrətləndirir, həm də 
«yaşıllar partiyasının» hər bir üzvünün arzusuna müvafiq gəlir. 
Şəhər əhalisi sürətlə artdığından XXI əsrin əvvəlləri üçün şəhər 
əhalisinin sayı 400 min nəfərə çatmışdır. Bu da ölkə əhalisinin 50 
faizini təşkil edir. Doha ölkənin siyasi, iqtisadi və mədəniyyət 
mərkəzidir. İran körfəzi regionunda mühüm tranzit-ticarət 
mərkəzlərindən biri olan Dohada metal emalı müəssisələri, sement za-
vodları, istilik elektrik stansiyaları fəaliyyət göstərir. Şəhərdə əsasən 
qədim əlyazmaları ilə zəngin olan milli kitabxana, milli və etnoqrafik 
muzeylər fəaliyyət göstərir. Paytaxtda ölkənin və regionun ən böyük 
və müasir avadanlıqlarla təchiz olunmuş «Əl-Cəzirə» informasiya 
agentliyi və televiziya kanalı fəaliyyət göstərir. 
Son onilliklərdə Qətərdə neft hasilatı ilə sıx bağlı olan iki yeni 
müasir şəhər salınmışdır. Bunlardan biri paytaxtdan 96 km şimal-
qərbdə əs-Salva körfəzinin sahilində neft-kimya sənayesinin mərkəzi 
olan Duhan şəhəridir. Şəhərdə neft məhsulları istehsalı üzrə müxtəlif 
müəssisələr vardır. Duhan müasir avtomobil magistralı və boru 
kəməri vasitəsilə Doha şəhəri ilə birləşdirilmişdir. Duhandan gələn 
təbii qaz ilə paytaxtın su təmizləyici qurğuları və elektrik stansiyaları 
işləyir. 
Dohadan 35 km cənubda, körfəz sahilində Umm-Səid şəhəri 
yerləşir. Bu şəhər ilk növbədə sənaye bölgəsi və ölkənin qapısı kimi 
inkişaf etmişdir. Umm-Səid limanı ölkədəki poladəritmə, neft-kimya 
 142
və mayeləşdirilmiş təbii qaz müəssisələrinə xidmət edir. Bu limandan 
müxtəlif adda idxal və ixracat məhsulları daşınır. Avtomobil yolları 
Umm-Səid şəhərini paytaxt və Duhanla birləşdirir. 
 
4. İqtisadiyyatı 
 
Qətər inkişaf etməkdə olan ölkələr arasında ötən əsrin 70-ci 
illərinin «neft erasından» bəhrələnən dövlətlərdən biridir. Neft və 
təbii qaz bu ölkənin «taleyini» əsaslı surətdə dəyişdirmiş, onun sosial 
iqtisadi simasında dərin iz buraxmışdır. Qətərin olduqca zəif milli 
təsərrüfatı neftin hesabına qısa müddətə yüksək inkişaf səviyyəsinə 
çatmışdır. XXI əsrin əvvəlləri üçün ÜDM həcmi 19 mlrd. dollara 
yaxınlaşmış, adambaşına düşən milli gəlir isə 20 mln. dolları 
ötmüşdür. Son 30 ildə (1975 – 2005) bu ölkədə ən yeni texnika və 
avadanlıqlarla təchiz olunan neft-qaz mədənləri, yataqlardan onların 
çıxarılması və emalı, neft-kimya, qaz mayeləşdirici müəssisələr, 
metallurgiya zavodları, su təmizləyici və suvarma qurğuları, limanlar, 
müasir memarlıq üslubunda binalar, yollar və s. tikilmişdir. Yaxın 
vaxtlara qədər kasıb ölkə sayılan Qətərin sosial-iqtisadi nailiyyətləri 
iqtisadiyyatın daxili inkişafı hesabına deyil, əsasən neft və təbii qaz 
ixracatından banklara yığılan gəlir hesabına olmuşdur. «Neft dolları» 
adlanan bu vəsait ilk növbədə sənaye obyektlərinin tikintisinə və 
dövlətin digər ehtiyaclarına istiqamətləndirilir. 
Sosial-iqtisadi inkişafının indiki mərhələsinə çatmaq üçün 
Qətər uzun bir yol keçmişdir. 1929–1933-cü illərin dünya iqtisadi 
böhranına qədər əmirlik Paris və Bombey bazarlarında yüksək 
qiymətləndirilən mirvari hesabına dolanırdı. Dünya iqtisadi böhranı 
və yapon sahibkarı Mikimoto tərəfindən süni yolla mirvari əldə 
edilməsi ölkəni dolanacaq mənbəyindən məhrum etdi. Məhz həmin 
vaxtlarda İngiltərə–İran neft şirkəti yarımada və onun şelf sularının 
sərvətləri ilə maraqlanmağa başlamışdır. 
1935-ci ilin mayında, Qətərin o vaxtkı hakimi Şeyx Abdulla 
ben-Kasim ilə uzun və çətin sürən danışıqlardan sonra İngiltərə–İran 
neft şirkəti 75 il müddətinə Qətərin 10 min kv. km ərazisində neft 
yataqlarının kəşfi və istismarı hüququnu «Petroleum development 
kompani of Katar» şirkətinə vermiş və 1938-ci ilin oktyabr ayından 
həmin şirkət Qətərin cənub-qərbində indiki Duhan şəhəri 
yaxınlığında ilk neft buruğunu qazmışdır. Artıq 1940-cı ilin 
 143 
yanvarında Qətərdə maye yanacaq əldə edilmişdir. İkinci Dünya 
müharibəsinin başlanması ilə əlaqədar bütün işlər dayandırılmış və 
yalnız 1947-ci ildə neftçıxarma işləri bərpa olunmuşdur. 1949-cu ilin 
yanvarında isə 15 min ton neftlə yüklənmiş ilk tanker Qətər 
sahillərindən Avropaya yola salınmışdır. 
1952-ci ildə «Petroleum development kompani of Katar» 
şirkətinin neft-qaz kəşfiyyatı və istismarı hüququnu «Katar petroleum 
kompani» (KPK) şirkəti ələ keçirmiş və həmin ilin dekabrında ingilis 
şirkəti «Şell» yarımadanın şərq sahilindən şelf bölgəsinin 75 il 
müddətilə ona konsessiya verilməsi barədə Qətərin şeyxi ilə 
müqavilə imzalamışdır. 1953-cü ildə «Şell-Katar» neft şirkəti fəal 
axtarış işlərinə başladı. Yeddi ildən sonra isə sənaye əhəmiyyətli 
zəngin yataqlar kəşf edilmiş və neft çıxarılmasına başlanılmışdır. 
1935-ci ildə bağlanan ilk müqaviləyə əsasən xarici şirkətlər 
ölkədən çıxarılan hər ton neftə görə Qətər şeyxinə bir dollar verməli 
idilər. 1951-ci ildə bu rəqəm 3 dollara çatdırılmış, bir ildən sonra isə 
qonşu İranda neft sənayesinin milliləşdirilməsindən qorxuya düşən 
KPK «gəlirin bərabər bölüşdürülməsi» Prinsipi ilə razılaşmağa 
məcbur olmuşdur. 
1973-cü ilin oktyabr hadisələri ilə bağlı maye yanacağın 
qiyməti nəinki bir neçə dəfə qaldırılmış, həm də neft hasil edən Ərəb 
ölkələrinin sərvətləri üzərində xarici kapitalın bilavasitə nəzarəti 
azalmış, regionun bir sıra ölkələrində isə xarici şirkətlərə məxsus 
olan müəssisələrin milliləşdirilməsi prosesi başlanmışdı. Qətər də bu 
prosesdən kənarda qalmamışdır.  
 Xarici neft şirkətləri ilə münasibətlərin dəyişdirilməsi barədə 
işgüzar danışıqlara başlayan Qətər bölgü nisbətini öz xeyrinə də-
yişdirməyə nail olur. 1974-cü ilin iyulunda Qətər əmiri ölkədə baş 
Neft Korporasiyasının (Katar Ceneral Petroleum Korporeyşn) 
yaradılmasına icazə verir. Bu təşkilata neft sənayesinin bütün 
sahələrində fəaliyyət göstərmək, yerli və xarici şirkətlərin səhmlərini 
almaq, yeni şirkətlər yaratmaq hüquqları verilir. 
1976-cı ildə KPK, 1977-ci ildə isə «Şell of Katar» şirkətlərinin 
bütün kapitalı dövlətin əlinə keçir. 70-ci illərin axırlarında neft 
siyasəti sahəsində bütün məsuliyyət Qətər Baş Neft Korporasiyasına 
tapşırılır. 80-cı illərin əvvəllərində neftin hasilatı, nəql olunması, 
saxlanılması, təmizlənməsi, təbii qazın çıxarılması, emalı, satışı, neft-
qaz sənaye müəssisələrinin tikintisinə tam nəzarət bu təşkilata 
 144
tapşırılmışdır. 70-ci illərin ortalarından başlayaraq Qətərin neft 
ixracatında əldə etdiyi gəlir bir neçə dəfə artmışdır. 1974-1975-ci 
maliyyə ilindən başlayaraq Qətər tarixində ilk dəfə olaraq «neft 
dollarlarının» böyük bir hissəsi sənaye istehsalının inkişafına və kənd 
təsərrüfatının yüksəldilməsinə ayrılır.  Ölkənin ÜDM-da sənayenin 
payı 49 faiz, xidmət sahələrinin payı 50 faiz, kənd təsərrüfatınin payı 
isə 1 faizə bərabərdir. 
Sənayenin aparıcı sahələri. Qətər iqtisadiyyatının əsasını 
neft-qaz hasilatı və onların emalı təşkil edir. Son illər neft ehtiyatının 
tükənməsi ilə əlaqədar onun hasilatı getdikcə azalmaqdadır. Çıxarılan 
neftin təxminən yarısı şelf zonasının payına düşür. Ötən əsrin 70-ci 
illərinin ortalarından 80-ci illərin əvvəllərinə qədər çox qısa 
müddətdə Qətər həm «neft sıçrayışını», həm də onun tənəzzülünü 
görmüşdür. Sıçrayışın əvvəlində neft ixrac edən digər ölkələr kimi, 
Qətər də əldə etdiyi «neft dollarlarını» iqtisadiyyatın sürətli 
inkişafına sərf etmişdir. 
Ölkədə neft hesabına yaşamağın və varlanmağın uzun sür-
məyəcəyini yaxşı başa düşürlər. Gec-tez neft ehtiyatı az olan Qətər 
«neft dollarlarından» məhrum ola bilər. Bu səbəbə görə hakim 
dairələr neftdən əldə edilən gəlir hesabına həmişə ölkənin 
iqtisadiyyatının müxtəlif sahələrini inkişaf etdirməyə təşəbbüs gös-
tərmişlər. Bununla da onlar Qətərdə elə bir iqtisadi model yaratmaq 
istəyirlər ki, gələcəkdə ölkənin iqtisadiyyatı yalnız neft və qazdan 
asılı olmasın. 
Ötən əsrin 90-cı illərinin əvvəllərində qətərlilər 
iqtisadiyyatlarının möhkəmliyinə yenidən arxayın olmağa 
başlamışlar. Onlar dövlətin gələcək inkişafını dünya bazarında təbii 
qaza olan tələbatın artması və Qətərin zəngin təbii qaz ehtiyatlarına 
malik olması ilə əlaqələndirirlər. Mütəxəssislərin hesablamalarına 
görə artıq XXI əsrin birinci rübündə Qətərdə təbii qaz nefti tam əvəz 
edəcəkdir. Mülahizələrə görə ölkədə aşkar edilmiş neftin ehtiyatı 
yalnız 20-30 ilə çata bilər. Qətər isə əvvəllər olduğu kimi, yanacaq 
ixracatçısı kimi öz mövqeyini saxlayacaq, sənaye sahələrini, o 
cümlədən neft-kimya, gübrə, alüminium və s. sahələri inkişaf 
etdirəcəkdir. Bununla yanaşı, Qətər, həm də Yaponiya və Avropa 
ölkələrini təbii qaz ilə təmin edəcəkdir. 
Qətər ölkədə «əsrin layihəsi» adlandırılan Nord-Fild 
yatağından ildə 8 mlrd. kub m. təbii qaz çıxarır. Çıxarılan təbii qazın 
 145 
bir hissəsi ölkə tələbatı (elektrik stansiyalarında, su təmizləyici 
qurğularda, sənayedə) üçün sərf edilir, Bir hissəsi isə emal olunaraq 
butan, propan və yanacaq kimi ixrac edilir. İxrac edilən təbii qaz 
məhsullarından əldə edilən gəlirin qaz sənayesinin gələcək inkişafına 
sərf edilməsi nəzərdə tutulmuşdur. Artıq Qətər hökuməti bu sahənin 
inkişaf etdirilməsi üçün Fransanın «TOTAL», İtaliyanın «ENİ», 
ABŞ-ın «XANT» şirkətləri ilə müvafiq müqavilələr bağlamışdır. 
Xarici şirkətlərin köməkliyi ilə ölkədə təbii qazın 
mayeləşdirilməsi üzrə zavod, mayeləşdirilmiş qaz daşınması üçün 
tankerlər, okean gəmilərinin qəbulu üçün liman tikilir. Bu layihələrin 
həyata keçirilməsi Qətərə 5-6 mlrd. dollara başa gələcəkdir. Təbii qaz 
üzrə layihələrin həyata keçirilməsi Qətəri dünyanın iri təbii qaz 
ixracatçısına çevirmişdir. Yaponiya ilə bağlanmış müqaviləyə görə 
1997-ci ildən etibarən Qətərdən Yaponiyaya hər il 8 mlrd. kub m-dən 12 
mlrd. kub m-ə qədər mayeləşdirilmiş qaz göndərilməlidir. Qonşu 
Ərəb ölkələrini təbii qazla təmin etmək məqsədi ilə yeni qaz 
kəmərlərinin çəkilişi nəzərdə tutulur. Aydın məsələdir ki, bütün bu 
layihələrin həyata keçirilməsi üçün ilk növbədə regionda sabit 
vəziyyət, ədalətli sülh yaratmaq vacibdir. 
Ölkədə neft-qaz sənayesi ilə yanaşı, digər sənaye sahələrinin 
təməli ötən əsrin 70-ci illərin əvvəllərində qoyulmuşdur. Qətərdə 
yanacaq resursları bol olduğundan energetika sənayesi sürətlə inkişaf 
etmişdir. Buradakı istilik elektrik stansiyalarında ildə təqribən 7 mlrd. 
kvt/saat elektrik enerjisi istehsal edilir. 
Ölkədə neft emalı və neft-kimya sənayesi inkişaf etdirilir. 
Umm-Səid şəhərində iri neft emalı müəssisəsi fəaliyyət göstərir. Neft 
emalı müəssisələrinin ümumi gücü 4 mln. tona yaxındır. Umm-
Səiddə etilen istehsal edən neft-kimya kombinatı, təbii qazın 
mayeləşdirilməsi üzrə zavod, azot gübrəsi istehsal edən iki müəssisə, 
qara metallurgiya müəssisəsi tikilmişdir.Umm-Baba və Doha 
şəhərlərinin yaxınlığında yerləşən ölkənin ilk müəssisələrindən biri 
olan, lakin daima yeniləşdirilən sement sənayesinin, elektrik 
stansiyalarının, su təmizləyici qurğuların gücü artırılır. 
Ölkədə əhalinin və sənaye müəssisələrinin sayının sürətlə 
artması ilə əlaqədar dəniz suyunu təmizləyən köhnə qurğuların gücü 
artırılır. Vüseylə şəhərində nəhəng su təmizləyici müəssisə 
tikilmişdir. Layihəyə görə zavodun tikintisi 1,3 mlrd. dollara başa 
gəlməlmişidir. Bu müəssisənin tikintisində Böyük Britaniya şirkəti də 
 146
iştirak edir. 
Onu da qeyd etmək lazımdır ki, Qətər kapitalının iştirakı ilə 
başqa ölkələrdə, məsələn Fransanın Dyünkerk şəhərində etilen 
istehsal edən neft-kimya müəssisəsi tikilmişdir. İdxal məhsullarının 
bəzilərinin yerli məhsullarla əvəz edilməsi üçün dövlət tərəfindən hər 
cür yardım göstərilir. Dövlət yüngül sənaye və xidmət sahələrinin 
inkişafı üçün sahibkarları həvəsləndirir. Ölkənin kustar sənaye 
müəssisələrində yun parça, gön-dəri məmulatı, metal və zərgərlik 
əşyaları istehsal olunur. Kustar sənaye müəssisələrinə ölkənin hər 
yerində rast gəlinir. Yeyinti sənayesinin inkişaf etdirilməsinə yerli 
sahibkarlar, xüsusi firma və şirkətlər cəlb olunmuşdur. Bu sahələrin 
müəssisələrində un, şəkər, spirtsiz içkilər və s. istehsal olunur. 
Kənd təsərrüfatının aparıcı sahələri. Qətərdə kənd 
təsərrüfatı ümummilli məhsulun cəmi 1 faizini verir. Bu neft və qaz 
sənayesinin yüksək inkişafı ilə deyil, əsasən kənd təsərrüfatına yararlı 
torpaq sahələrinin məhdudluğu ilə əlaqədardır. Kənd təsərrüfatına 
yararlı torpaq sahələri ölkə ərazisinin təqribən 3 faizini təşkil edir. Bu 
sahədə çalışanların sayı da ildən-ilə azalır. Balıqçılıq təsərrüfatı da 
daxil olmaqla aqrar bölmədə işlək əhalinin yalnız 3 faizi çalışır. 
Onlar ölkə əhalisinin ərzaq məhsullarına olan tələbatının cəmi 20 
faizini ödəyir. 
Qətərdə torpaq sahibkarlığının tarixən iki forması: mülk 
(xüsusi torpaq sahibkarlığı) və dira (köçəri və yarımköçərilər 
arasında xüsusi torpaq sahibkarlığı) mövcud olmuşdur. Qətərin 
hakim dairələri aqrar siyasətdə xüsusi bölməni inkişaf etdirməyi 
üstün tutur və bu məqsədlə torpaq sahibkarlarına hər vasitə ilə kömək 
edir. Burada əsas məqsəd yerli istehsal hesabına ölkə əhalisinin 
ərzağa, xüsusilə meyvə-tərəvəzə, paxlalı bitkilərə olan təlabatını 
qismən ödəməkdir. Südlük istiqamətli heyvandarlıq, quşçuluq və 
balıqçılıq sahələri çox sürətlə inkişaf edir. Qətər kənd təsərrüfatı 
problemlərinin həlli ilə bağlı ümumərəb tədbirlərində yaxından 
iştirak edir. 
Əkinçilik yarımadanın şimalında qrunt suları çox olan 
vahələrdə inkişaf etmişdir. Belə vahələrdə qarğıdalı, darı, yonca və 
tərəvəz yetişdirilir. Ölkənin şimal və mərkəz hissələrindəki vahələrdə 
hələ qədim zamanlardan xurma becərilir. Xurma ağaclarının 
kölgəsində nar, sitrus meyvələri, banan yetişdirilir. Əkin sahələrinin 
30-35 faizi xurma plantasiyalarının və bağlarının payına düşür. 
 147 
Vahələrdə tərəvəz və bostan bitkiləri də yetişdirilir. Köçəri 
təsərrüfatlarının əvvəlki əhəmiyyətini itirməsinə baxmayaraq Qətərdə 
9 minə qədər dəvə, 7 mindən artıq qara mal, 80 minə qədər qoyun və 
keçi bəslənilir. Umm-Kafnda heyvandarlıq və quşçuluq, Əbu-Saildə 
qoyunçuluq fermaları tikilmişdir. 
Dəniz ovçuluğu ölkə əhalisinin qədim peşələrindən biridir. 
Ölkədə ildə 2 min tona qədər müxtəlif növ balıq ovlanır. Doha 
şəhərində ər-Ruvay və əl-Vəkra qəsəbələrində hazırlanan ənənəvi 
yelkənli balıqçı qayıqları, ən müasir texnika ilə təchiz edilmiş balıq 
ovlayan gəmilərlə əvəz olunur. Balıq ovu üzrə yaradılmış milli 
şirkətin xüsusi donanması və balıqdondurma müəssisələri vardır. 
Dənizdən mirvari çıxarılması əvvəlki əhəmiyyətini itirsə də bu 
ənənəvi peşə ilə məşğul olanlar da vardır. Mirvari Böyük Mirvari 
dayazlığında çıxarılır. Bu dayazlıq Bəhreynin sahil sularından 
Birləşmiş Ərəb Əmirliklərinin sahillərinə qədər 500 km-lik məsafədə 
uzanmışdır. Burada 220 dayaz yer və say (dəniz dibində hündürlük) 
yerləşir ki, həmin ərazilərdə mirvari molyuskaları törəyib artır. 
Nəqliyyatı, xarici ticarəti və maliyyə sistemi. Ölkədə neft və 
təbii qaz hasilatının artırılması, yeni sənaye müəssisələrinin tikilməsi, 
köhnələrinin təkmilləşdirilməsi, müasir şəhərlərin salınması, kənd 
təsərrüfatının və xarici ticarət əlaqələrinin genişləndirilməsi nəqliyyat 
şəbəkəsinin inkişafına səbəb olmuşdur. Qətərdə, paytaxtı Duhan və 
Umm-Səid şəhərləri ilə birləşdirən ilk şosse yolu hələ İkinci Dünya 
müharibəsindən əvvəl çəkilmişdir. Müharibədən sonra Doha–Umm-
Səllal–Hor, Doha–Zikrik, Doha–Səlva, Doha–əl-Haur–ər-Ruvays–əz-
Zübar istiqamətində mühüm avtomobil yolları çəkilmişdir. 60-cı 
illərin axırlarından XXI əsrin əvvəllərinə qədər şosse yollarının 
uzunluğu 8 dəfə artaraq 1500 km-ə çatmışdır. Qətər şosse yolları 
vasitəsilə Səudiyyə Ərəbistanı, BƏƏ və Omanla əlaqə saxlayır. Boru 
kəmərlərinin uzunluğu 2050 km-dir. Ölkədə dəmir yolu yoxdur. 
 Neft və mayeləşdirilmiş qaz ixracatının, ümumiyyətlə, xarici 
ticarət dövriyyəsinin genişlənməsi, ölkənin başlıca limanlarının 
yenidən qurulmasını tələb etmişdir. Doha və Umm-Səid limanlarında 
daha böyük işlər görülmüşdür. 1966-cı ildə tikilmiş Doha limanı 
yalnız kiçik dəniz gəmilərini qəbul edə bilirdi. Limanda 
yenidənqurma işləri aparıldıqdan sonra Doha limanına iri okean 
gəmiləri daxil olur. Metallurgiya və neft-kimya kompleksinə xidmət 
edən Umm-Səid dəniz limanı yenidən qurulduğundan o, müxtəliftipli 
 148
ən müasir okean gəmilərini qəbul edə bilir. Ölkənin başlıca dəniz 
qapısı sayılan Umm-Səid limanında idxalat və ixracat məhsullarının 
çox böyük hissəsi keçir. Hor-Şakik limanında da yenidənqurma işləri 
aparılmışdır. 
Ölkənin həyatında hava yolları getdikcə mühüm əhəmiyyət 
kəsb edir. Qətərin paytaxtında beynəlxalq əhəmiyyətli təyyarə limanı 
vardır. Bu limandan nəinki sərnişin, həm də ölkəyə gətirilən və tez 
xarab olan ərzaq məhsulları, bəzi qiymətli təcili yüklərin 
daşınmasında istifadə olunur. 
Ölkə ən müasir rabitə əlaqələrinə malikdir. Yerin süni peyki va-
sitəsilə dünyanın 120-dən artıq ölkəsi ilə telefon əlaqələri saxlayır. 
Asiyada getdikcə güclü maliyyə mərkəzlərindən birinə çevrilən 
Qətərin müasir infrastruktur sahələrinə malik olması onun bank işləri 
üzrə daha faydalı əməliyyatını təmin edir. Qətərdə xarici ölkələrlə 
əlaqədar olan 20-dən artıq bank fəaliyyət göstərir. 
Xarici ticarət. Xarici ticarət ölkənin iqtisadiyyatı üçün həyatı 
əhəmiyyətə malikdir. Qətər müstəqillik əldə etdikdən sonra ölkədə 
milli pul vahidindən – Qətər rialından istifadə olunur. Ölkənin sabit 
gəlir mənbəyinə malik olması, Qətərlə ticarət əməkdaşlığını yaratmaq 
istəyən xarici ortaqların sayını da artırmışdır. İxracatda neft, 
mayeləşdirilmiş qaz, metal, neft-kimya məhsulları, idxalında isə 
maşın və avadanlıq, ərzaq məhsulları, nəqliyyat vasitələri, əhali 
arasında geniş istifadə olunan sənaye məhsulları üstünlük təşkil edir. 
Son illər Qətər, Bəhreyn və Küveyt kimi onunla qonşu olan 
ölkələrlə xarici malların geri ixracatçısına (reeksportçusuna) çevrilir. 
Ölkənin tranzit-ticarət mərkəzi kimi mövqeyini gücləndirməyə 
çalışan Qətər hökuməti geri ixracat məhsullarına qoyulan bütün 
vergiləri ləğv etmiş və idxal malları rüsumuna yenidən baxmışdır. 
Başlıca olaraq idxal olunan çəltik, şəkər, meyvə-tərəvəz, qəzet və ölkəyə 
gələn turistlər gömrük rüsumundan azad edilmiş, idxal olunan digər 
mallara isə olduqca aşağı vergi təyin edilmişdir. 
Qətərin əsasən Yaponiya, Fransa, Almaniya, İtaliya, Böyük 
Britaniya və ABŞ-la ticarət əlaqələri saxlayır. Son vaxtlar İran 
körfəzi sahili Dövlətlərin Əməkdaşlıq Şurası çərçivəsində fəal çıxış 
edir və bu ölkələr arasında Ümumi Bazar və vahid valyuta 
yaradılması təklifini müdafiə edir. 
Ölkədə nəzərdə tutulan iqtisadi inkişaf proqramının həyata 
keçirilməsi üçün tələb olunan ən yeni maşın və avadanlığın, 
 149 
tankerlərin, sutəmizləyici qurğuların, bütöv sənaye komplekslərinin 
və s. Qərb ölkələrindən alınması üçün Qətər böyük məbləğdə vəsait 
sərf etmişdir. Qətər hökuməti elm, maarif və səhiyyənin inkişafına, 
istehlak xarakterli sənaye məhsullarının idxalına bolluca vəsait 
xərcləmişdir. Lakin yanacaq ixracatından valyuta gəliri, xeyli müddət 
ölkənin idxalat xərcindən artıq olduğundan Qətərdə böyük miqdarda 
kapital yığılmışdır. Dövlət bu kapitalı inkişaf etmiş ölkələrin 
sənayesinə qoyur, iri Qərb şirkətlərinin səhmlərini alır, mehmanxalar 
və birgə müəssisələr tikir. Qətər hətta Qərbi Avropa ölkələrinə borc 
da verir. 
Maliyyə sistemi.1990-cı ilin başlanğıcında Qətərin qızıl-
valyuta ehtiyatı 13 mlrd. dollar, xarici dövlət avurları 12 mlrd. dollar, 
xarici kapital qoyuluşu isə 25 mlrd. dollar qiymətləndirilmişdir. O 
vaxt cəmi 400 min əhalisi olan bir ölkə üçün bu göstəricilər çox 
böyük rəqəmlərdir. «Neft dollarları» əldə edilməsinə görə Qətər 
region ölkələri arasında Səudiyyə Ərəbistanı, İran, BƏƏ və 
Küveytdən sonra 4-cü yerə çıxmışdır. Səhmlərin əldə edilməsi Qətər 
milli burjuaziyasının nümayəndələrini Qərbin işgüzar ortaqlarına 
çevirir. 
Dövlət tərəfindən iri xarici şirkətlərin qiymətli kağızlarının 
alınması və Qərb ölkələrinə borc verilməsi Qətərin iqtisadiyyatını 
dünya təsərrüfatına bağlayır. Qətər də Əməkdaşlıq Şurasına daxil 
olan digər ölkələr kimi inkişaf etməkdə olan ölkələrə güzəştli 
kreditlər verir. Qətər kapitalı Şura üzvü olan digər ölkələrin kapitalı 
ilə birlikdə dünya iqtisadiyyatının inkişafına və beynəlxalq 
münasibətlərin bəzi məsələlərinin həllinə xeyli təsir göstərir. 
Beləliklə, Qətər neft və təbii qaz ölkəsi olmaqla yanaşı, həm də 
böyük kapital ixracatçısıdır. Onun kapitalı dünya təsərrüfatının bir 
çox sahələrində dövriyyədədir. Kapital qoyuluşu dairəsini 
genişləndirmək, müştərək müəssisələrin tikintisi üçün yeni-yeni 
ortaqlar və sahələr axtarır. 
 
 
LİVAN RESPUBLİKASI* 
 
                                      
* Ərəbcə adı Əl Cumhuriyyət əl Lübnaniyyədir. 
 150
1. Coğrafi mövqe və təbiət 
 
Coğrafi mövqe. Aralıq dənizinin şərq sahilində yerləşən Livan 
Respublikası şimaldan və şərqdən Suriya, cənub-şərqdən İsrail, 
cənubdan müsdəqil Fələstin ərəb dövləti yaratmaq məqsədilə BMT 
tərəfindən ayrılmış ərazi ilə həmsərhəddir. Aralıq dənizinin Livan 
sahillərində əmələ gətirdiyi təbii buxtalarda Beyrut, Sayda, Tripoli 
kimi böyük portlar salınmışdır. 
Livan Asiya, Afrika və Avropanın bir-birilə yaxınlaşdığı yerdə 
– Aralıq dənizi hövzəsini İran körfəzi bölgəsi ilə birləşdirən 
beynəlxaq əhəmiyyətli yollar üzərində yerləşir. Coğrafi mövqeyinin 
belə əlverişli olması ölkənin iqtisadiyyatına təsir göstərmiş və onu 
Yaxın Şərqin böyük tranzit-ticarət mərkəzinə çevirmişdir. Livanın 
ərazisi 10,5 min. kv. km-dir. Bu göstəriciyə görə dünyanın 159-cu 
dövlətidir. 
Səth quruluşu və faydalı qazıntıları. Livan əsrarəngiz təbiətə 
malik ərəb ölkələrindəndir. Təsadüfi deyil ki, onu Yaxın Şərqin 
İsveçrəsi, Aralıq dənizinin «incisi» adlandırırlar. Sərin dağ dərələri və 
gözəl dəniz sahili çimərlikləri vardır. Səth qurluşuna görə əsasən 
dağlıq ölkədir. Ərazisinin beşdə dörd hissəsi 500 m-dən yüksəkdə 
yerləşir. Təbii şəraitinə görə ölkəni dörd təbii-coğrafi rayona ayırmaq 
olar: Sahil düzənliyi; Cəbəl Lübnan (Livan) dağ massivi; Bəqa 
çökəkliyi; Cəbəl Əş-Şeyx və Cəbəl Əş-Şərqi (Antilivan) dağları. 
Livan (qərbdə) və Antilivan (şərqdə) dağ silsilələri ölkə ərazisini 
şimaldan cənuba kəsib keçir. Sıldırım dağ massivlərində 3000 m-dən 
artıq olan yüksəkliklər vardır. Ölkənin ən hündür yeri Qurnət Əs-Səud 
dağıdır (hünd. 3083m). Antilivan dağları ölkənin şərqində Suriya ilə 
sərhəd boyunca uzanır. Bu dağlar cənubda Əş-Şeyx dağ massivinə 
(hünd. 2814) keçir. Əş-Şeyx dağları (Avropa ədəbiyyatında Hermon) 
çox sıldırımlı olub bitki örtüyündən tam məhrumdur. 
Ölkənin dağ massivləri mezazoyun* əhəng və qumdaşlarından 
ibarət çökmə suxurlardan təşkil olunduğundan burada karst 
mağaralarına** rast gəlmək olur. Bunlardan biri Ceyt mağarasıdır. 
                                      
* Mezazoy – Yerin geoloji tarixində era. Mezazoy erasının yaşı 160-170 
mln. Ildir. 
** Karst mağarası – təbii sularla həll olunan suxurlarda yaranmış 
boşluqlar. Karstların yerüstü və yeraltı formaları olur. 
 151 
Mağaranın tavanından sızan damcılardan əmələ gələn əhəngli ərp 
yığını süni işıqlandırılarkən «bülluru» xatırladır və bu qeyri-adi 
mənzərə insanı heyrətləndirir. Mağara ölkənin mühüm turizim 
obyektidir. 
Livan dağları qərbdə sahil düzənliyinə enir. Sahildüzənliyinin 
ən ensiz yeri 1, enli yeri isə 10 km-dir. Düzənlik başdan-başa 
portağal və banan plantasiyaları ilə örtülüdür. Ölkənin ən böyük 
şəhərləri də sahil düzənliyində salınıb. 
Bəqa çökəkliyi Livan və Antilivan dağları arasında yerləşir. 
Çökəkliyin uzunluğu 120 km, dərinliyi isə 750-900 m-dir. Ölkənin ən 
böyük çayı Nəhr əl-Litanı bu çökəklikdən axır. Bəqa çökəkliyinin 
cənubu Livanın sıx məskunlaşmış və mühüm kənd təsərrüfatı rayonu 
hesab olunduğu halda, şimalı əksinə, daşlı səhradır. Səhrada yay 
aylarında baş verən qum qasırğaları təsərrüfata böyük ziyan vurur. 
Livan ərazisi seysmik zonada yerləşdiyindən Bəqa çökəkliyi və 
sahil düzənliyində tez-tez zəlzələ hadisələri baş verir. Livanda faydalı 
qazıntı azdır. Ölkə tikinti materialları ilə nisbətən zəngindir. 
Bunlardan mərmər, gips, əhəng daşı xüsusilə əhəmiyyətlidir. Livanda 
dəmir və qurğuşun filizləri də aşkar edilmişdir. 
İqlimi və hidroqrafiyası. Livanda subtropik Aralıq dənizi tipli 
iqlim hakimdir. Ölkə iqliminin formalaşmasına ərazinin səth 
quruluşu və Aralıq dənizinin təsiri böyükdür. Yay uzun, isti və quru, 
qış isə mülayim və yağmurlu keçir. Aralıq dənizi sahillərində iyul 
ayının orta temperaturu müsbət 28, yanvarınkı müsbət 13 dərəcə 
təşkil edir. Dağlara qalxdıqca subtropik iqlim mülayim iqlimlə əvəz 
olunur. Dağlıq ərazilərdə iyul ayında orta temperatur müsbət 6 
dərəcədən aşağı düşmür. Hündür dağların zirvəsi dekabrdan mayadək 
qarla örtülü olur. 
Bəqa çökəkliyi üçün isti və quru iqlim səciyyəvidir. Burada 
yay aylarında gündüz temperatur 35 dərəcəyədək yüksəldiyi halda 
gecə çox sərin keçir. Yağıntıların paylanmasında ərazi üzrə fərqlər 
mövcuddur. Dağlararası çökəkliklərə il ərzində 400, ölkə daxilində 
dağlara 1000 mm, dağların Aralıq dənizi sahili yamaclarına isə 2500-
3000 mm-ə qədər yağıntı düşür. Ölkəyə yağıntı əsasən payız-qış 
mövsümündə yağır. 
Yay mövsümünün quraq keçməsinə baxmayaraq, havada 
rütubət yüksək olur (xüsusilə sahildə). 
Ölkənin ən mühüm çayı Nəhr əl-Litanidir. Uzunluğu 182 km olan 
bu çay Bəqa çökəkliyi ilə axaraq Aralıq dənizinə tökülür. İkinci böyük 
 152
çay ölkənin şimal-şərqindən axan Əl-Asidir (uz. 400 km). Əl-Asi yuxarı 
axınında cəmi 30 km məsafədə Livana məxsusdur. Başlanğıcını 
Livan dağlarından götürən qısa çaylar çoxdur. Çaylarda daşqınlar 
qışda və baharda olur. Ölkənin çayları gəmiçiliyə yararlı deyil. Lakin 
dağ çayları olduğundan onların hidroenerji ehtiyatı böyükdür. Əl-
Litani üzərində bəndlər və kiçik su elektirik stansiyaları tikilmişdir. 
Torpaq və bitki örtüyü. Livanda qəhvəyi, boz-qəhvəyi tor-
paqlar üstünlük təşkil edir. Sahil düzənliyi və dağ yamaclarında 
yüksək məhsuldar qırmızı torpaqlar yayılmışdır. Livan zəngin floraya 
malik ərəb ölkələrindən biridir. Sahil düzənliyi həmişəyaşıl bitkilərlə 
örtülüdür. Livan dağlarının qərb yamaclarında palıd, ağcaqayın, 
dəfnə, şam, yabanı zeytun və s. bitir. Yüksəkliyə qalxdıqca ardıc, 
kökü kəsilməkdə olan Livan sidri* yayılmışdır. 
Ölkə ərazisinin 13 faizi meşələrlə örtülüdür. Livanın şərqində 
quraqlığa davamlı bitkilər (püstə, tikanlı kollar və digər kserofit 
bitkilər) yayılmışdır. 
Livan təbiətinə biganə qalan ölkə deyil. Turizm və istirahət 
ölkə iqtisadiyyatına valyuta gətirən əsas sahələrdən biri olduğundan 
livan hökuməti təbiətin qayğısına, ətraf mühitin mühafizəsinə ciddi 
fikir verir. Bu məqsədlə ölkədə qoruq və yasaqlıqlar, mühafizə 
olunan xüsusi ərazilər yaradılmışdır. Lakin əfsuslar olsun ki, Yaxın 
Şərq böhranı, xüsusilə İzrail ilə hərbi qarşıdurması onun təsərrüfatına 
və təbiətinə böyük ziyan vurur. 
  
2. Ölkənin qısa tarixi, idarəolunma sistemi 
 
Livan qədim tarixə malik ərəb ölkələrindən biridir. Müasir 
Livanın yerləşdiyi ərazinin əlverişli cografi mövqeyi, təbii coğrafi 
xüsusiyyətləri eramızdan çox-çox əvvəl burada əhalinin məskun-
laşmasına səbəb olmuşdur. Eramızdan əvvəl IV-II minilliklərdə sahil 
düzənliyində və Livan dağlarının ətəklərində məskunlaşmış 
finikiyalılar bu ərazidə bir neçə quldar şəhər dövlətlər yaradırlar. 
Sonradan bu şəhər – dövlətlər regionda daha güclü feodal dövlətlər 
olan Assur, Babil və Əhəmənilər tərəfindən zəbt olunur. 
Eramızın birinci yüzilliyində Livan, Finikiya ilə bərabər Roma 
                                      
* Livan sidri – hündürlüyü 25-40 m-ə çatan, enli, çətirli, iynəyarpaqlı 
ağacdır. Ağacın silueti ölkənin milli bayrağında da əks etdirilmişdir. 
 153 
imperiyasının tərkibinə daxil olur. Romalılar Finikiya şəhərləri və 
qalalarının yerində Roma üslubunda məbədlər, saraylar tikir, 
körpülər salır, yollar çəkir. Livanda bu günədək saxlanılan orijinal 
memarlıq nümunələrinin xarabalıqları Roma işğalı dövrünə aiddir. 
Eramızın ilk yüzilliklərindən Livanda xristianlıq yayılmağa başlayır. 
Yeddinci yüzillikdə Livan Yaxın Şərqdə get-gedə qüvvətlənən Ərəb 
xilafətinin tərkibinə qatılır. Yerli xalqların danışdığı aramey dili ərəb 
dili ilə əvəz olunur, əhalinin bir hissəsi İslam dinini qəbul edir, 
digərləri xüsusilə dağlıq bölgələrdə yaşayanlar isə İslama qədərki 
etiqadlarını (maronizmi)* saxlayırlar. 
XIII-XVI yüzilliklərdə Livan Misir məmlüklərinin, 1516-cı 
ildə isə Osmanlı türklərinin əsarəti altına düşür. Türklər təqribən 400 
il əvvəl Livanı öz təsiri altında saxlaya bilmişlər. 1860-cı ildə 
müsəlman-xristian münaqişəsindən bəhanə kimi istifadə edən Fransa, 
xristianları müdafiə etmək məqsədilə Livanı işğal edir. Bir ildən 
sonra İngiltərə və Türkiyənin təzyiqi ilə Fransa öz qoşunlarını 
Livandan çıxarır. Fransa, İngiltərə, Avstriya, Prussiya, Rusiya və 
Türkiyə nümayəndələrindən ibarət Beynəlxalq Komissiya ölkəyə 
muxtariyyət verir və ölkə rəsmi olaraq Livan adlanır. 
1918-ci ilin payızında ingilis-fransız qoşunları Livanı yenidən 
işğal edir. 1920-ci ildə İngiltərə ilə Fransa arasında gizli sövdə-
ləşməyə əsasən Livan Fransanın mandatlığı altında idarə olunan 
dövlətə çevrilir. 1926-cı ilin mayında Livan respublika şəklində idarə 
olunan dövlət kimi tanınmağa başlasa da konstitusiyaya görə ölkənin 
xarici siyasəti, milli ordu və müdafiə məsələləri Fransa tərəfindən 
tənzim olunurdu. Ölkənin müstəqilliyini məhdudlaşdıran konstitusiya 
maddəsi ləğv olunduqdan sonra 1943-cü il noyabrın 22-də Livan 
rəsmi olaraq müstəqil respublika elan olunur. O vaxtdan 22 noyabr 
günü – ölkənin milli bayramı kimi qeyd olunur. Lakin Fransa öz 
qoşunlarını ölkədən 1946-cı il dekabrın 31-də çıxarır. 
XX yüzilliyin ikinci yarısından başlayaraq müstəqil Livanın 
siyasi həyatında ziddiyətlər daha da kəskinləşir. İstiqlaliyyət qa-
zandığı ilk illərdə Livan hökumətinin yeritdiyi siyasət 1958-ci ildə 
                                      
* Maronizm – dini icmaları V-VII yüzilliklərdə Suriyada və Livanda 
Şərq xristian kilsəsinin parçalanması nəticəsində yaranmışdır. Dini təlimin 
əsasını Maron adlı bir şəxs qoymuşdur. Maronitlər ərəb dilində ibadət 
edirdilər. 
 154
xalq üsyanına səbəb olur. Üsyanı yatırmaq məqsədilə Livan 
prezidenti ABŞ-dan kömək istəyir. Bu isə ABŞ-ın Livanın daxili 
işlərinə qarışmasına və ölkəyə qarşı təcavüzünə səbəb olur. 1958-ci 
ildə rəhbərliyə gələn yeni hökumət ölkənin daxili və xarici siya-
sətində müstəqil istiqamət seçir və İsrail təcavüzünə məruz qalan 
ərəb ölkələri ilə həmrəy olduğunu bildirir. 
1968-ci ildən Livan ərazisində Fələstin müqavimət hərəkatının 
(FMH) fəaliyyət göstərməsi İsrailin Livana basqını üçün bəhanə olur. 
1969-cu ildən 1982-ci ilədək Livanda Fələstin Azadlıq Təşkilatının 
(FAT) rəhbər orqanları və ordu hissələri yerləşmişdi. 1975-ci ilin 
aprelində fələstinlilər ilə Livanın sağ xristian qüvvələri arasında baş 
verən vətəndaş müharibəsi ölkədə kəskin siyasi böhrana səbəb olur. 
Böyük insan təlafatı və iqtisadi dağıntılarla nəticələnən və 19 ay 
davam edən hərbi əməliyyatlar, əsasını Suriya qoşunları təşkil edən 
ərəb ölkələri birgə qüvvələrinin Livana daxil edilməsindən sonra 
dayandırılır. 
1978-ci ilin martında İsrail Livanın cənub rayonlarını işğal 
edir. Dünya ictimaiyyətinin təzyiqi ilə İsrail qoşunları həmin ilin iyu-
lunda ölkədən çıxarılır və Livanın cənub bölgələrinə, yəni İsrail ilə 
sərhəd bölgələrinə BMT qoşunu yeridilir. 1982-ci ilin yayında İsrail 
yenidən Livana qoşun çıxarır və 1985-ci ilə qədər ordu hissələrini 
Livanda saxlayır. Eni 10 km-ə qədər olan cənub bölgə İsrailin təsiri 
altında qalır. 1983-cü il mayın 17-də Qərb dövlətləri Livanı İsrail ilə 
«sülh müqaviləsi» bağlamağa məcbur edir. Bir ildən sonra isə bu 
müqavilə qüvvədən düşür. 
2006-cı ilədək ölkənin cənub ərazilərində sabitlik yaratmaq müm-
kün olmamışdır. Həmin ərazilərə mərkəzi hökumət nəzarət edə bilmir. 
Məhz Fələstin muxtariyyətində İsrailin və onun tərəfdarlarının terrorçu 
təşkilat hesab etdikləri «Hizbulla»nın muxtariyyətinin parlament 
seçkilərində qalib gəlməsi və Livanın cənubundakı hakim mövqeyi İs-
raili 2006-cı ilin iyul ayında yenidən Livana hücum etməyə sövq edir. 
Təqribən 35 gün ərzində ölkənin böyük şəhərləri və «Hizbulla» 
təşkilatının bütün məntəqələri dağıdılır. BMT-nin sülh məramlı 
qüvvələrinin Livanın cənub bölgələrində yerləşdirilməsi ilə əlaqədar 
İsrail – Livan münaqişəsinin qarşısı alınır. 
Livan Respublikası 1992-ci ilin 18 sentyabrında Azərbaycan 
Respublikasının müstəqilliyini tanımışdır. Lakin əfsuslar olsun ki, 
ölkələrimiz arasında iqtisadi münasibətlər geniş inkişaf edə 
 155 
bilməmişdir. 
Dövlət quruluşu. Livan parlament şəklində idarə olunan re-
spublika olsa da, siyasi sistemi qeyri-sabitliyi ilə fərqlənir. Sonrakı 
dəyişikliklərlə 1926-cı ildə qəbul olunmuş konstitusiya qüvvədədir. 
1943-cü ildə əldə olunmuş razılaşmaya əsasən dövlət və hökumət 
rəhbərliyində vəzifələr konfessional (yəni dini icmalar) prinsip 
əsasında bölünür. Dövlət rəhbəri olan prezident ancaq xristian – ma-
ronit ola bilər. Veto hüququna malik olan prezidentin fəaliyyət 
müddəti altı ildir. Baş nazir sünnü məzhəbli, parlamentin sədri isə şiə 
məzhəbli müsəlman olmalıdır. 
Konstitusiyaya əsasən icraedici hakimiyyət prezidentin əlində 
cəmlənmişdir. O, Baş nazirlə bərabər ayrı-ayrı nazirləri də təyin edir. 
İnzibati cəhətdən Livan 5 mühəfəzə bölünür. Qanunverici hakimiyyət 
bir palatalı parlamentə məxsusdur. Parlamentə deputatlar 
konfessionallıq prinsipi əsasında seçilir. Parlamentin 128 deputatı 4 
illik müddətə seçilir. Parlament ölkə prezidentini seçir, onun təqdim 
etdiyi hökumət üzvlərini təsdiq edir. Hüquq sistemi dini məhkəmələr 
istisna olmaqla Fransa modeli əsasında qurulmuşdur. Xarici siyasətinin 
formalaşmasında Suriyanın, İranın, Fransanın rolu böyükdür. Livanda 
bir neçə siyasi partiya fəaliyyət göstərir. Bunların ən böyükləri 
Mütərəqqi-Sosialist partiyası; Livan Kommunist partiyası; Ərəb 
Sosialist Dirçəliş partiyası və başqalarıdır. 
Silahlı qüvvələrin sayı 16 mindən 18 minə qədər olan müxtəlif 
dini təriqətləri təmsil edən ordudan və kiçik (800 nəfərlik), əsasən 
xristianlardan ibarət hərbi hava (450 nəfərlik) və hərbi dəniz 
qüvvələrindən ibarətdir. Ordunun heç də hamısı mərkəzi hökumətə 
sadiq deyil. Ordu əsas etibarilə ABŞ-da, Böyük Britaniyada və 
Fransada istehsal olunmuş hərbi sursatla təchiz olunmuşdur. Daxili 
təhlükəsizlik qüvvələrinin böyük hissəsi 1987-ci ildə ordunun 
tərkibinə daxil edilmişdir. Nizami ordu ilə yanaşı, dini təriqətlərin 
özlərinin milis qüvvələri də mövcuddur. 
 
  
3. Əhalisi və şəhərləri. Paytaxtın qısa səciyyəsi 
 
2005-ci ildə Livanda 4,5 mln nəfərin yaşaması qeydə alınmışdır. 
Bu demoqrafik göstərici ölkədə mövcud olan ayrı-ayrı statistik 
tədqiqatların nəticələri əsasında əldə edilmişdir. Ölkədə əhalinin ümumi 
 156
siyahıya alınması 1932-ci ildə aparılmışdır. Tam və dəqiq olmayan bu 
siyahıya alınmaya görə o vaxt xristianların (maronitlərin) sayı 792, 
müsəlmanların sayı 536 min nəfər olmuşdur. Sonrakı illərdə 
siyahıyaalınma işləri yerinə yetirilməmişdir. Təbii ki, ilk siyahıya 
alınmadan 75 il keçdikdən sonra ölkədə güclü demoqrafik dəyişikliklər 
baş vermişdir. Heç kəsdə şübhə oyanmır ki, bu müddətdə müsəlman 
əhalinin sayı xeyli artmışdır. Ötən əsrin 90-cı illərində əhalinin orta illik 
təbii artım tempi 7,5 faiz olmuşdur. 
 Livan əhalisinin 90 faizdən çoxunu ərəblər təşkil edir. Ölkədə 
Livan (2,7 mln nəfər), Fələstin (600 min) və Suriya (100 min) 
ərəbləri ilə yanaşı, kürdlər, farslar, ermənilər, çərkəzlər və b. 
xalqların nümayəndələri yaşayır. Ölkənin rəsmi dövlət dili ərəb 
dilidir. Livan ziyalıları və burjua nümayəndələri arasında fransız dili 
geniş yayılmışdır. Livanda 10-dan artıq dini icmalar (müsəlmanlar 
üçün – sünnü, şiə, druz*, xristianlar üçün – maronit, pravoslav, 
həmçinin katolik, erməni qriqorian və s.) mövcuddur. Əhalinin 70 
faizindən çoxunu müsəlmanlar təşkil edir. Gözlənilən uzunömürlülük 
71 ildir. Kişilər üçün – 69, qadınlar üçün – 73 yaşdır. Yaşlı əhalinin 
təqribən 90 faizi savadlıdır. 
Livan urbanizasiya səviyyəsi yaxşı inkişaf etmiş müsəlman 
ölkələrindən biridir. Dəniz sahili düzənlikdə, Livan dağlarının cənub 
yamaclarında əhali sıx, Bəqa çökəkliyində isə seyrəkdir. 1978-ci il 
İsrail təcavüzündən sonra ölkənin cənub rayonlarından Beyrut, 
Tripoli, Sayda şəhərlərinə əhali axınının təsirilə urbanizasiya 
genişlənmişdir. Ölkə əhalisinin 80 faizi şəhərlərdə yaşayır. Ən 
mühüm şəhərləri Beyrut, Tripoli, Sayda, Zəhla, Surdur. 
Beyrut əhalisinin sayına (1,5 mln. nəfər, 1998), iqtisadi və 
mədəni əhəmiyyətinə görə ölkənin ən böyük şəhəridir. Aralıq dənizi 
sahilində yerləşmiş Beyrut (qədimdə Beruta, Berit adlanırdı), 
Finikiyanın ticarət və port şəhəri kimi eramızdan əvvəl XVIII 
yüzillikdən (bəzi mənbələrə görə XV yüzillikdən) məlumdur. 
Milli vətənpərvər qüvvələrə və Fələstin Azadlıq hərəkatına 
qarşı daxili irtica, İsrail və ABŞ hərbiçiləri tərəfindən törədilən 
                                      
* Druzlar – müsəlman dini təriqətlərindən biri. XI əsrin əvvəllərində 
ismaililər arasında təbliğat aparan Dərazinin (təriqətin adı da buradandır) 
fəaliyyəti nəticəsində yaranmışdır. 
 157 
azğınlıqlar nəticəsində (əsasən 1975-76, 1982-83-cü illər) Beyrutun 
xeyli hissəsi dağıdılmışdır. Finikiya, Roma, Bizans tikililərinin qa-
lıqları, XIII-XVI əsr məscidləri, kilsələr, XX yüzilliyin sonlarındakı 
dağıntılara qarışaraq Beyrutun xarici görkəmini bir qədər 
dəyişmişdir. 
 Ölkənin sənaye müəssisələrinin 70 faizi Beyrut və onun ət-
rafında cəmlənmişdir. Şəhərdə toxuculuq, yeyinti, gön-dəri, neft 
emalı, sement, əlvan metallurgiya, metal emalı müəssisələri var. 
Beyrut ölkənin mühüm nəqliyyat qovşağı, ticarət-maliyyə, mədəni-
maarif və turizm mərkəzidir. Şəhərin yaxınlığında beynəlxalq 
əhəmiyyətli təyyarə limanı fəaliyyət göstərir. Beyrut müasir şəhərdir. 
Şəhərdə Avropa memarlıq üslubunda tikilmiş çoxmərtəbəli evlər, 
mehmanxanalar, inzibati binalar köhnə tikililərlə təzad təşkil edir. 
  
4. İqtisadiyyatı 
 
 Aralıq dənizi sahilində, mühüm yollar kəsilişindəki əlverişli 
coğrafi mövqeyi Livanı maliyyə bank sistemi inkişaf etmiş bir 
dövlətə çevirmişdir. 1943-cü ildən hakimiyyət başına gələn milli 
burjua nümayəndələri şəxsi kapitalın (həm xarici, həm milli) 
inkişafına meydan açan «Azad iqtisadiyyat» və «Azad bazar*» 
siyasəti yürütməyə başlayır. Livan biznesmenlərinin Qərb və Şərq 
arasında həyata keçirdiyi vasitəçilik və maliyyə əməliyyatları ölkənin 
tranzit-ticarət və turizm mərkəzlərindən birinə çevirmişdi. 1970-ci 
ilədək bu sahələr ölkənin milli gəlirinin 70 faizini verirdi. 1968-ci 
ildən sonra Livanın iqtisadiyyatı İsrail təcavüzünə və vətəndaş 
müharibəsinin dağıntılarına məruz qalmışdır. 
Mütəxəsislərin fikrincə, 1996-cı ildən ölkənin ümumi daxili 
məhsulu artmağa başlamışdır. 1997-ci ildən ümumi daxili məhsulun 
dəyəri 13,5 mlrd ABŞ dollarına bərabər olmuşdur. İllik artım yüksək 
olmasa da, onun mövcudluğu mikroiqtisadi sabitlik siyasəti və bərpa 
prosesinə büdcə ayırmalarının müvəffə-qiyyətlə yerinə yetirilməsi 
                                      
* Azad bazar – dövlətin amiranə-bürokratik müdaxiləsindən azad 
olunmuş bazar. Azad bazar – bazar qanunlarının tam dolğunluğu ilə, 
fəaliyyətdə olması, qiymətlərin tələb və təklif arasındakı faktiki nisbətlərinin 
təsiri altında müəyyənləşdirilməsi, başqa sözlə, inhisarçılığın tam ləğvi ilə 
və s. səciyyələnir. 
 158
ölkənin son onilliklərdəki sarsıntılardan dirçəlməsinə sübutdur. 
Dirçəlişin bariz nümunələrindən biri də budur ki, Livan iqtisadiyyatı 
1997-ci ildə vətəndaş müharibəsinin başa çatdığı 1990-cı il ilə 
müqayisədə təqribən 70 faiz artmışdır.  
2004-cü ildə Livanda ümumi daxili məhsulun həcmi 22,5 mlrd. 
dollara çatmışdır. Adambaşına düşən rəqəm isə 5 min dollara yaxın 
olmuşdur. ÜDM orta illik artım tempi 90-cı illərin ortalarında 5,4 
faiz, 2004-cü ildə isə təqribən 2 faiz olmuşdur. 
Təbii ehtiyatlar baxımından faydalı qazıntıların qətiyyən 
olmaması və tarixən formalaşmış beynəlxalq vasitəçilik funksiyasının 
mövcudluğu ölkənin təsərrüfat həyatının istiqamətlərini 
formalaşdırmışdır. Qabaqcıl mövqelər bunlardır: tranzit, xarici 
ticarət, nəqliyyat, beynəlxalq bank əməliyyatları və turizm. Ümum-
daxili məhsul istehsalında kənd təsərrüfatı, meşəçilik və balıqçılığın 
payı 12, sənaye sahələrinin payı 21, müxtəlif xidmətlərin payı isə 67 
faizdir. Məşğulluq strukturu baxımından iş qabiliyyətli adamların 7 
faizi kənd təsərrüfatı, 31 faizi sənaye və 62 faizi isə xidmət 
sahələrində çalışır.  
Sənayenin aparıcı sahələri. Neft emalı zavodları Sayda və 
Tripoli şəhərlərindədir. Bu müəssisələr tranzit kəmərlərə gələn xam 
neft əsasında işləyir. Mühüm sənaye müəssisələrinin əksəriyyəti 
Beyrut və onun ətrafında cəmlənmişdir. Bu bölgədə bir neçə 
toxuculuq müəssisəsi, qənnadı fabriki, alüminiumdan məmulatlar 
hazırlayan müəssisələr fəaliyyət göstərir. Livanda olan sənaye 
müəssisələrinin beşdə ikisi yeyinti sənayesinin payına düşür. Bu 
sahənin ən böyük müəssisələri şəkər, meyvə və tərəvəz konservləri 
istehsal edən zavodlardır. 
Toxuculuq təsərrüfatın ən qədim sahələrindəndir. İpək parçalar 
yerli, pambıq parçalar isə əsasən Misir və Suriyadan idxal olunan 
xammaldan istehsal olunur. Beyrut və Tripoli yaxınlığında sement 
zavodları var. İdxal olunan hissələrdən hazır məmulatlar, məsələn, 
elektrik motorlar, soyuducu, televizor və s. yığılır. 
Maliyyə sistemi və turizm Livan iqtisadiyyatının inkişaf etmiş 
sahəsi olub, Beyrut Yaxın Şərqdə ən iri maliyyə-bank mərkəzlərindən 
biri hesab olunur. 2002-ci ilədək Beyrutda 70 kommersiya bankı 
fəaliyyət göstərirdi. Sonradan ölkənin siyasi həyatının qeyri-sabitliyi 
üzündən həmin bankların böyük bir qismi Bəhreyn paytaxtı Manama 
və Küveyt paytaxtı Əl-Küveytə köçürüldü. 
 159 
Livanın bəyaz qumlu dəniz sahilləri, həmişəyaşıl meşələrlə 
örtülü dağları, maraqlı təbii abidələri, tarixi memarlıq nümunələri və 
xidmət sahəsinin nümunəvi təşkili ölkəni beynəlxalq səviyyəli turizm 
mərkəzinə çevirmişdir. Lakin həm maliyyə-bank sisteminin, həm də 
beynəlxalq turizmin inkişafı Livanın özünün və Yaxın Şərqin siyasi 
vəziyyətindən çox asılıdır. 
Sənaye sahələri əsasən əhalinin ərzağa, geyimə, yanacağa, ev 
ləvazimatına olan tələbatının ödənilməsinə yönəldilmişdir. 
Kənd təsərrüfatının aparıcı sahələri. Livanda işləmək qa-
biliyyəti olanların təqribən 7 faizi iri torpaq sahibkarlığı üstünlük 
təşkil edən kənd təsərrüfatı sahələrində çalışır. Ölkədə təqribən 400 
min ha sahə becərilir. Bunun dörddə biri suvarılır. Sitrus meyvələri, 
alma, zeytun və tərəvəz yetişdirilməsi nisbətən yaxşı inkişaf 
etdirilmişdir. Üzümçülük və tütünçülüyün də rolu az deyil. Hər il orta 
hesabla 330-360 min ton sitrus meyvələri (əsasən portağal və limon), 
200 min ton alma, 40 min ton zeytun yığılır. 
Əldə olunan məhsulun xeyli hissəsi qonşu Ərəb və Avropa 
ölkələrinə ixrac olunur. Dənli bitkilərdən arpa, buğda, texniki 
bitkilərdən şəkər çuğunduru və tütün əkinləri üstünlük təşkil edir. 
Heyvandarlıq kənd təsərrüfatının geri qalmış sahəsidir. Quşçuluq və 
balıqçılıq nisbətən inkişaf etmişdir. 
Yerli əhalinin qida rasionunun əsasını buğda, paxlalı bitkilər və 
tərəvəz təşkil edir. Ərzaqla özünü təminat təqribən 30 faiz 
həddindədir. 
Nəqliyyatı, xarici ticarəti və maliyyə sistemi. Livanda avto-
mobil nəqliyyatı nisbətən yaxşı vəziyyətdədir. Şosse yollarının 
uzunluğu təqribən 6700 km-dir. Vətəndaş müharibəsi başqa sahələrdə 
olduğu kimi yol təsərrüfatına da böyük ziyan vurmuşdur. Livandan 
avtomobil yolu ilə Suriyaya, İsrailə getmək mümkündür. Ölkədə 
dəmiryollarının uzunluğu çox deyil (cəmi 222 km). 
Qonşu ərəb ölkələrindən çıxarılan neftin bir qismi boru 
kəmərləri vasitəsilə Livan portuna gəlib çıxır. Beyrut, Tripoli və 
Sayda ölkənin ən böyük dəniz portları və magistral neft kəmərlərinin 
son nöqtələridir. Hava nəqliyyatına «Midl end eyrlayn» şirkəti 
nəzarət edir. 
Turizm. Livan iqtisadiyyatında özünəməxsus yer tutur. 2003-
cü ildə Livana təqribən 800 min xarici turist gəlmişdir. Turizmdən 
gələn gəlir təqribən 1,0 mlrd. həcmində olmuşdur. Livan ənənəvi 
 160
turizm ölkəsidir. İkinci Dünya müharibəsindən sonra valyutaların 
sərbəst mübadiləsi, sadələşdirilmiş gömrük qaydaları, həmçinin 
qonşu ölkələrlə müntəzəm rabitə sayəsində turizm sahəsindən gələn 
gəlirlər 1950-1975-ci illərdə on dəfədən çox artmışdır. Sonrakı 
illərdə ölkədəki silahlı qarşıdurmalar və iri mehmanxanaların 
dağıdılması nəticəsində turizm tənəzzülə uğramışdır. 1990-cı illərin 
ortalarından Livan iqtisadiyyatındakı turizm sektorunun mövqeləri 
qismən bərpa olunmuşdur. 2005-ci ildə ölkəyə gələn turistlərin sayı 
1,1 mln, turizmdən əldə olunan gəlir isə 5,4 mlrd. dollar təşkil 
etmişdir. 
Bu göstəricilər daha yüksək ola bilərdi. Lakin ölkə ərazisindəki 
qeyri-sabitlik turizmin daimi inkişafını məhdudlaşdırır. 
Xarici ticarət. Ölkə iqtisadiyyatında xarici ticarət xüsusi 
əhəmiyyət kəsb edir. Dövlətin xarici siyasəti tərəfdaşların diversi-
fikasiyasına və xarici investisiyaların cəlb edilməsinə yönəlmişdir. 
Mal ixracatının həcmi 2005-də 1,5 mlrd. dollar, idxal həcmi 7 mlrd. 
dollar olmuşdur. İxracat strukturunda əsasən meyvə və tütün (20 
faiz), toxuculuq məmulatı (12 faiz), elektrik avadanlığı (10 faiz), 
zərgərlik məmulatları (10 faiz), kağız (8 faiz), dərmanlar və 
parfümeriya yer alır. Idxalın üçdə bir hissəsini ərzaq, dörddə bir 
hissəsini maşın və avadanlıq təşkil edir. Kütləvi istehlak malları, 
kimyəvi məhsullar və yanacaq idxal strukturunda üstünlük təşkil edir. 
Xarici ticarətdə əsas tərəfdaşları Avropa İttifaqı ölkələri, ABŞ və 
Fars körfəzi ölkələridir. Ölkənin pul vahidi - Livan funtudur. 
Maliyyə sistemi. Hökumətin ən mühüm vəzifələrindən biri 
Livana məxsus olan Yaxın Şərq regionunun maliyyə və investisiya 
mərkəzi rolunun bərpasıdır. Lakin ölkənin maliyyə bazarı hazırkı 
vaxtadək olduqca passivdir və az sayda bağlanmış sazişlər 
həddindədir. Ötən əsrin 90-cı illərinin əvvəllərində dağıdılmış iqtisa-
diyyatın bərpası dövlət borcunun artması hesabına aparılırdı. Xarici 
borc 2003-cü ildə 28 mlrd. dollara çatmışdır. 
Büdcə-maliyyə adaptasiyası proqramına müvafiq olaraq 1999-
2003-cü illərdə büdcənin gəlir hissəsini kəskin şəkildə artırmaq 
nəzərdə tutulurdu. Bu dövlət müəssisələrinin özəlləşdirilməsi, vergi 
tutmada yükləmə, sosial ödəniş məsrəfinin ixtisarı və xaricdə çalışan 
Livan vətəndaşlarının qazancları hesabına keçirilməli idi. 
2003-cü ildə birbaşa xarici investisiyaların məbləği 1,0 mlrd. 
dollara çatmışdır. 2000–2005-ci illərdə ölkə iqtisadi kömək qismində 
 161 
3,5 mlrd. dollar almışdır. 2005-ci ildə xarici borc 9,3 mlrd dollar 
həddinə çatmışdır. 
  
 
MİSİR ƏRƏB RESPUBLİKASI* 
 
1. Coğrafi mövqeyi və təbiəti 
 
Coğrafi mövqe. Misir iki qitədə Afrikanın şimal-şərqində və 
Asiyanın cənub-qərbində Sina yarımadasında yerləşir. Ərazisinin 
təqribən 3 faizi Asiyada, qalanı isə Afrikadadır. Bu hissələri bir-
birindən Süveyş kanalı** ilə kəsilmiş Süveyş bərzəxi birləşdirir. 
Süveyş kanalı Afrika ilə Asiya arasında şərti coğrafi sərhəddir. 
Misirin ərazisi 1,0 mln. kv.km-dir. Konfiqurasiyasına görə ərazi 
düzbucaqlı kvadrata bənzəyir. Bu kvadratın hər hansı bir tərəfinin 
uzunluğu 1000 km-ə yaxındır. 
Misir qərbdən Liviya, cənubdan Sudan, şimali-şərqdən İsrail 
və BMT-nin Fələstin ərəb dövləti üçün ayırdığı ərazi ilə 
həmsərhəddir. Ölkə şimalda Aralıq, şərqdə Qırmızı dənizlərin suları 
ilə əhatələnir. Misirin mühüm dəniz və hava yolları kəsilişində 
yerləşməsi onun geosiyasi mövqeyinin üstünlüyüdür. 
Səth quruluşu və faydalı qazıntıları. Atlantik okeanından 
Fars körfəzinə qədər uzanmış Böyük Səhra – Ərəbistan geoloji 
plitəsinin üzərində yerləşmiş Misirin relyefi orta hündürlüyü 300-
1000 m arasında olan yaylalardan ibarətdir. Nisbətən hündür dağlar 
Sina yarımadasındadır. Ölkənin cənubundan şimalına Nil çayı uzanır. 
Nil çayından qərbdə səthi əsasən daşlı və çınqıllı olan Liviya 
səhrası yerləşir. Ölkə ərazisinin təqribən 70 faizini təşkil edən bu 
səhranın qərb tərəfinin səthi qumlarla örtülüdür. «Qum dənizi» 
adlanan ən böyük qum yığımı ölkənin qərb sərhəddindən şimali-qərb 
və şərq sərhədlərinə qədər uzanır. 
                                      
* Ərəbcə adı Cumhuriyyət Misir əl-Arabiyyədir. 
** Süveyş kanalı şlüzü olmayan gəmiçilik kanalıdır. 1869-cu ilin 11 no-
yabrından fəaliyyət göstərir. Uzunluğu 161 km, eni 130-150 km-dir. 
Gəmilər kanaldan 11-12 saata keçir. Kanal dünyanın bütün ölkələri üçün 
açıqdır. Atlantik okeanından Hind okeanına ən qısa su yolu Süveyş 
kanalından keçir. 
 162
Nil çayından şərqə doğru Ərəbistan səhrası yerləşir. Bu 
səhranın Misir ərazisində orta hündürlüyü 300-700 m. arasındadır. 
Bu səhrada onlarca vadiyə rast gəlmək olar. 
Sina yarımadası səthinin əksər hissəsini Ət-Təhrif yaylası 
tutur. Səthinin çox hissəsi daşlı olan yaylanın hündürlüyü Aralıq 
dənizinə tərəf açılır. Yarımadanın cənub hissəsində qədim kristallik 
çöküntülərdən ibarət orta hündürlüklü dağlar yerləşmişdir. Ölkənin 
ən hündür nöqtəsi olan Cəbəl-Katrin (2637 m.) dağı buradadır. 
Yarımadanın qərb hissəsindən Süveyş kanalı keçir. 
Misirin Aralıq dənizi sahili bölgəsi təbii buxtalarla, demək olar 
ki, parçalanmamışdır. Ölkənin böyük dəniz limanları olan 
İsgəndəriyyə və Port-Səid süni yaradılmış buxtalar ətrafında 
salınmışdır. Qırmızı dənizin Misir sahilləri, demək olar ki, başdan-
başa mərcan rifləri ilə örtülmüşdür. 
Nil vadisi və Nil deltasının Misirin təbiətində özünəməxsus 
yeri var. Nil vadisi uzunluğu 1500 km, orta eni 10 km və ətrafı 
səhralardan ibarət olan böyük bir oazisdir. Ölkənin cənubunda dərə 
bir qədər ensiz, şimalında isə əksinə bir qədər enlidir. Nil dərəsi 
şimalda Nil deltasına keçir. Səthi çay gətirmələrindən ibarət deltanın 
cənubdan şimala uzunluğu 175 km, qərbdən-şərqə isə 220 km-dir. 
Sahəsinə görə (22 min kv.km) Nil deltası dünya deltaları içərisində 
böyüklərindən biridir. 
Misir müxtəlif faydalı qazıntılarla təmin olunmuş 
ölkələrdəndir. Sina yarımadasında, əsasən onun cənub-qərb 
hissəsində və Qırmızı dənizin sahil bölgələrində polimetal filizlər və 
gips aşkar olunmuşdur. Süveyş kanalının qərb sahilində və Liviya 
səhrasının şimal hissəsində neft yataqları var. Həm Ərəbistan, həm də 
Liviya səhralarında dəmir filizi və məhdud halda qızıl yataqlarının 
olması məlumdur. Sinanın dağlıq bölgəsində volfram, qızıl və mis 
yataqları var. Səhralarda qiymətli tikinti materiallarına da rast gəlmək 
olar. Bunlardan başqa ölkənin müxtəlif yerlərində fosforit, xörək 
duzu, kömür yataqları da aşkar edilmişdir. 
İqlimi və hidroqrafiyası. Aralıq dənizi sahil zolağı istisna 
olmaqla ölkənin iqlimi kontinental tropikdir. Bütün ərazi üçün ha-
vanın quru və az buludlu olması səciyyəvidir. Yağıntıları çox azdır. 
Orta eni 30-40 km olan Aralıq dənizi bölgəsində isə xüsusi iqlim tipi 
formalaşıb. Bu zolaqda yaz və yay ayları quraq və isti, payız və qış 
isə mülayim və rütubətli keçir. 
 163 
Ölkənin şimalından cənubuna getdicə havanın temperaturu 
artır, yağıntıların miqdarı azalır. Aralıq dənizi bölgəsində orta illik 
temperatur müsbət 20 dərəcə olduğu halda, Nilin orta axarında bu 
rəqəm 22-yə, cənubunda isə 26 dərəcəyə bərabərdir. Paytaxtda yay 
aylarında hava 30-35 dərəcə qızdığı halda, gecələr 0 dərəcəyədək 
çatır. Ümumiyyətlə, Misirdə sutkalıq temperatur amplitudu 
yüksəkdir. Səhrada gündüz temperatur 50 dərəcəyədək yüksəlir, gecə 
isə 0 dərəcəyə enir. İnsan səhhəti üçün əlverişli olmayan belə iqlim 
şəraiti səth örtüyünün dəyişməsinə də təsir göstərir. Belə ki, 
temperaturun kəskin dəyişməsi ilə səhralarda olan qayalarda çatlar 
əmələ gəlir. Küləklərin təsiri ilə qayalardan qopan qırıntılar ətraf 
sahələrə yayılır. Güclü küləklər səhranı yumşaq qum örtüyündən 
məhrum edir və çökəkliklərin yaranmasına səbəb olur. Misirdə ilin ən 
isti ayları avqust, sentyabrdır. Bu aylarda əraziyə, demək olar ki, 
yağış yağmır. 
Misirdə iqlimin formalaşmasında daimi əsən küləklərin də rolu 
böyükdür. Yaz aylarında burada 50 gün sərasər xəmsin küləkləri əsir. 
Bu küləklər başlamamışdan əvvəl üzücü istilər başlayır, sonra isə 
güclü külək qum fırtınaları yaradır və toz buludu əmələ gəlir. Gündüz 
çox vaxt hava qaralır, yollarda gediş-gəliş çətinləşir, mütləq rütubət 
aşağı düşdüyündən nəfəs almaq belə ağırlaşır. Əkin sahələri qum və 
tozla örtülür, ağacların yarpaqları büzüşür və quruyur. Bəzi bitkilər 
isə tamamilə məhv olur. 
Misirdə yağışlar əsasən dekabr və yanvar aylarında düşür. Ən 
çox yağıntı Nil deltasının qərb tərəfinə düşür. Ölkəyə orta hesabla bir 
ildə 180 mm yağıntı düşür. Məsələn, Qahirə şəhərinə il ərzində 30-35 
mm, cənubda yerləşmiş Asuan şəhərinə isə cəmi 3-5 mm yağış düşür. 
Ölkənin daxili rayonlarında isə yağmursuz keçən illər tez-tez 
müşahidə edilir. 
Yağışlar əsasən leysan şəklində düşdüyündən Nil deltasında 
bərk örtüyü olmayan yolların müvvəqqəti sıradan çıxmasına səbəb 
olur. Dağlıq ərazilərdə, xüsusilə Sina yarımadasdındakı dağlara qar 
yağsa da qar örtüyü çox davamsız olur. 
Daxili sular. Ölkənin daimi axara malik çayı və əsas su 
mənbəyi Nildir. Nil* çayı Misirin iqtisadi həyatında xüsusilə 
                                      
* Nil çayını misirlilər Əl-Bəhr adlandırır. Nilin uzunluğu 6671 km-dir. 
 164
əhəmiyyətlidir. O, suvarmada, əhalinin içməli su ilə təminatında əsas 
mənbə olmaqla yanaşı, həm də mühüm nəqliyyat yoludur. Nil vadisi 
və deltası hələ qədim dövrlərdən əhalinin məskunlaşdığı ərazilər 
olmuşdur. Ölkənin bütün əhalisi və təsərrüfat yolları burada 
cəmlənmişdir. Nildə daşqınlar yay-payız mövsümünə təsadüf edir. 
Axımı nizama salmaq məqsədilə Nil və onun qolları üzərində iri 
bəndlər (Köhnə Asuan, Yüksək Asuan), SES-lər (Asuan, Əl-Fəyyum) 
tikilmişdir. 
Yüksək Asuan bəndi tikildikdən sonra ölkənin cənubunda 
nəhəng su anbarı yaradılmışdır. Bəndlərlə yanaşı suvarma kanalları 
çəkilmişdir. İsmailiyyə, Əl-Mahmudiyyə, Yusif, İbrahimiyyə və 
digər kanalların ümumi uzunluğu 35 min km-dən çoxdur. Yerüstü 
sulardan müvəqqəti axınların-vadilərin əhəmiyyəti böyükdür. 
Dağlara düşən yağıntılardan sonra bu vadilər su ilə dolur. Köçərilər 
bu suları süni hovuzlara toplayır, ondan həm məişətdə, həm də kiçik 
sahələrin suvarılmasında istifadə edirlər. Yağmursuz illərdə vadilər 
tamamilə quruyur. 
Ölkənin səhra rayonlarında qrunt sularının əhəmiyyəti misilsiz 
dərəcədədir. Misir zəngin yeraltı su ehtiyyatlarına malikdir. Nildən 
qərbdə Liviya səhrasında «yeraltı Nil»in olması ehtimalı təsadüfi 
deyildir. Lakin yeraltı sulardan hələ lazımi səviyyədə istifadə 
olunmur. Bu sular həm təbii, həm süni yolla səthə çıxır. Yeraltı 
sulardan Hərqa, Dəhlə, Fərəfra, Bəhariyyə, Siva və digər sa- hələrdə 
geniş istifadə olunur. Nil vadisi, Ərəbistan səhrası və Sina yarımada-
sının bəzi quraq rayonlarında da yeraltı suların əhəmiyyəti böyükdür. 
Torpaq və bitki örtüyü. Ərazisinin çox yerində şoran, Nil 
vadisi və deltasında, həmçinin vahələrdə allüvial torpaqlar 
yayılmışdır. Nil vadisi və deltasının torpaqları Nilin Efiopiya yayla-
                                                                                
O, Afrikanın beş ölkəsinin, o cümlədən 1,5 min km məsafədə Misirin ərazisi 
ilə axır. Nilin dərəsi Asuandan Qahirəyə qədər olan sahədə 20-25 km-dir. 
Qahirə şəhərindən şimala Nilin deltası başlayır. Delta 22-24 min kv. km 
sahəni əhatə edir. Çoxlu qollar və göllərlə parçalanır, sahilboyu ilə 
İsgəndəriyyədən Port-Səid şəhərinədək 260 km məsafədə uzanır. Nilin 
məcrası ondan artıq qola ayrılır. Gəmiçiliyə yararlı ən mühüm qolları şərqdə 
Dilat, qərbdə isə Pəşiddir. Nil suyunun bir hissəsi İbrahimiyyə kanalı və 
Yusif qolu vasitəsilə Birget-Harun gölünə axıdılır və həmçinin Fəyyum 
vahəsinin suvarılmasına sərf edilir. 
 165 
sından gətirdiyi dağ süxurlarının qırıntılarının çökməsi nəticəsində 
formalaşmışdır. Bu torpaqların tərkibində dəmir, alüminium, 
kalsium, maqnezium elementləri çoxdur. Bunlardan başqa torpağın 
tərkibində bitkilərin inkişafı üçün böyük əhəmiyyətə malik fosfor 
turşusu, kalium kimi duzlar da vardır. Nil vadisi və deltasında 
torpağın formalaşmasına insanlar da böyük təsir göstərmişdir. Əsrlər 
boyu bu ərazilərdə əkinçiliklə məşğul olunduğundan torpaq təbii 
münbitliyini itirmişdir. Süni gübrələrdən geniş istifadə olunur. Bu isə 
Nil vadisi və deltasında müxtəlif – sarı-boz, səhra, karbonatlı, gilli-
boz və digər torpaq növlərinin yaranmasına səbəb olmuşdur. 
Misirdə mədəni bitki örtüyünə Nil vadisi və deltasında və 
vahələrdə rast gəlmək olar. Aralıq dənizi sahilboyu zonasında ağot 
(ceyranotu), gəvən, dəvətikanı, itburnu geniş yayılmışdır. Qışda 
efemerlərdən süsən, lalə, qaymaqçiçəyi, nərgizgülü çiçəklənərək 
səhranın həyatsız simasını tamamilə dəyişdirmişdir. Sahilboyu 
zonadan cənubda Liviya səhrasında kserofit kol bitkiləri yayılmışdır. 
Qırmızı dəniz sahilində şora kol bitkisi üstünlük təşkil edir. Nil vadisi 
və deltasında təbii bitki örtüyünə yalnız deltanın şimalındakı göllər 
rayonunda rast gəlmək olar. 
Misir hökuməti təbiətin mühafizəsinə, ekoloji tarazlığın 
pozulmamasına diqqətlə yanaşmağa çalışır. Aralıq və Qırmızı dənizin 
sahil bölgələrində milli parklar salınmış, nadir fauna və flora 
nümunələrini qorumaq üçün yasaqlıqlar yaratmışdır. Səhra landşaftı 
ekoloji baxımdan tez pozulan bir landşaft olduğundan onlara da 
xüsusi fikir verilir. Amma vəsaitin və mütəxəsislərin çatışmaması 
səbəbindən bu işlər o qədər də səmərəli aparılmır. 
2. Ölkənin qısa tarixi, idarəolunma sistemi. 
Azərbaycan Respublikası ilə münasibətləri 
 
Misir dünyada bəşəri sivilizasiya ilə bağlı ən qədim 
dövlətlərdən biridir. E.ə Yuxarı və Aşağı Misir şahlıqları yaranmış-
dır. Bu şahlıqlar dövründə irriqasiya sistemləri yaradılmış, daş və 
misdən hazırlanmış alətlər bir qədər də təkmilləşdirilmişdir. E.ə III 
minillikdə Nil vadisinin ilk quldar dövlətləri fironların (Faraon) 
hakimiyyəti altında mərkəzləşmiş vahid dövlətdə birləşmişdir. 
Şahlıqları idarə edən fironlar özləri üçün nəhəng ehramlar (pi-
ramidalar) tikdirir. Müharibələrdə əsir alınmış qullar tərəfindən ti-
kilmiş Heops, Hefren ehramları, daşdan yonulmuş şir heykəlləri və b. 
 166
abidələrin qalıqları indiyə qədər qalmaqdadır. Hər il dünyanın 
müxtəlif yerlərindən on minlərlə turist bu qədim abidələri görmək 
üçün Misirə səyahət edir. Misirin əlverişli coğrafi mövqeyi və 
sərvətləri onun müxtəlif dövrlərdə işğalçı dövlətlər tərəfindən zəbt 
olunmasına səbəb olmuşdur.  
Bizim erayadək Misir assuriya, fars, yunan və b. işğalçı 
dövlətlərin təsiri altında olmuşdur. VII yüzilliyin əvvəllərinə yaxın 
Misirdə yaşayan qibtilər xristianlığı qəbul edirlər. 639-cu ildə Misirə 
Ərəbistan yarımadasından ərəblər gəlməyə başlayır. 640-641-ci illərdə 
ərəb qoşunları Misirdəki Bizans ordusunu darmadağın edir və ölkədə 
onların hakimiyyətinin möhkəmlənməsinə mane olur. 
Sonradan Misir ərəb xilafətinin tərkibinə qatılır və paytaxt 
İskəndəriyyə şəhərindən Fustata köçürülür. Bu da öklədə ərəbləşmə 
və islamlaşma prosesinin sürətlə getməsinə şərait yaradır. 969-cu ildə 
Misir Fatimilər sülaləsindən olan xilafətinin başçılıq etdiyi İsmaillilər 
tərəfindən zəbt edilir. Misir o vaxt geniş əraziləri zəbt etmiş Fatimilər 
xilafətin mərkəzinə çevrilir. Fatimilər xilafəti dövründə Misirin 
iqtisadi və siyasi qüdrəti xüsusilə artır. 
XI yüzilliyin ortalarında Fatimilər xilafəti dağılmağa başlayır. 
Əvvəlcə Məğrib (Qərb) ölkələri Misirdən ayrılır. Həmin vaxtda 
Yaxın və Orta Şərqdə Səlcuqlar sülaləsinin hakimiyyəti qüvvətlənir. 
Onlar qısa müddətdə Suriya, Fələstin, Dəməşqi zəbt edirlər. XI yüzil-
liyin sonu XII yüzilliyin əvvəllərində səlibçilər (xaçpərəstlər) Suriya 
və Fələstinin sahil rayonlarını, Yerusəlimi zəbt edir. Misirə ardıcıl 
hücum edərək Tinnis, İsgəndəriyyə şəhərlərini dağıdır, Qahirəni 
mühasirəyə alırlar. 1171-ci ildə Fatimilər xilafəti Misirdə hakimiyyəti 
ələ keçirmiş Əyyubilər tərəfindən dağıdılır, xilafətin sosial-iqtisadi və 
siyasi strukturunu ləğv edir. 
1250-ci ildə Misirdə hakimiyyəti məmlüklər ələ keçirir. 1517-
ci ildə türk sultanı I Səlim Misiri işğal edərək məmlüklərin* 
hakimiyyətinə son qoyur və ərazini Osmanlı imperiyasının tərkibinə 
qatır. Bundan sonra Misirdə torpaqların bir hissəsi Qahirədəki türk 
padşahına xərac vermək şərti ilə məmlük feodallarının əlində qalır. 
                                      
* Məmlüklər – Əyyubilər sülaləsinin (1171-1250) seçmə qoşun dəs-
tələrini təşkil etmiş döyüşçü qullar. Məmlüklər Misirdə yaşayan türk, gürcü, 
çərkəz və Qafqaz xalqlarının digər nümayəndələri olmuşdur. 
 167 
1798-ci ildə fransız ordusu Misiri işğal edir. Lakin 1801-ci ildə fran-
sızlar İngiltərə – Türkiyə qoşunlarına təslim olur və Misirdə Osmanlı 
imperiyasının hökmranlığı bərpa olunur. 
XVII yüzilliyin sonu Osmanlı imperiyası zəiflədikdən sonra 
məmlüklər Misirdə öz hökmranlığını bərpa edir və məmlük hakimi 
Əli bəyin başçılığı ilə müstəqil dövlət yaradılır. 1808-ci ildə Misir 
hakimi Məhəmmədəli paşa islahatlar həyat keçirməklə Misiri 
qüvvətli dövlətə çevirmək məqsədini qarşıya qoyaraq ixracat 
əhəmiyyətli kənd təsərrüfatı və eləcə də sənayenin bəzi sahələrini 
inkişaf etdirir. 
XIX yüzilliyin 30-cu illərində Misirə xarici kapital axını 
güclənir. Fransa və İngiltərə Misirin milli bazarlarını tədricən ələ 
keçirməyə başlayır və ölkədə xaricilərə məxsus müəsisələr yaradılır. 
Qərbi Avropa şirkətlərinin fəaliyyəti ilə nəqliyyat-rabitə şəbəkəsi, 
dəniz limanları, Süveyş kanalı inşa edilir. 1882-ci ildə İngiltərə öz 
ordularını Misirə yeridir, ingilis ordusu ölkəni zəbt edərək onu öz 
müstəmləkəsinə çevirir. Lakin Misir formal olaraq Osmanlı 
imperiyasının tərkibində qalır. Uzun illər ölkə İngiltərənin hərbi-
siyasi nəzarəti altında olur. Lakin xalqın müstəmləkəçiliyə qarşı 
getdikcə güclənən mübarizəsi rəsmi Londonu 1922-ci ildə Misirin 
müstəqilliyini formal olaraq tanımağa məcbur edir. Əslində isə XX 
yüzilliyin ortalarına qədər Böyük Britaniya Misir üzərində özünün 
hərbi-siyasi və iqtisadi nəzarətini saxlayırdı. 
II Dünya müharibəsində Böyük Britaniya Misirin ərazisindən, 
təbii ehtiyatlarından və ordusundan Liviyada İtaliya-Almaniya 
qoşunlarına qarşı hərbi əməliyyatlar üçün istifadə edir. Müharibə 
illərində ölkədə inqilabi və demokratik meylli qüvvələr artır. Misir 
burjuaziyası qüvvətlənir, milli şirkətlər yaranır. Müharibədən sonrakı 
illərdə milli-azadlıq hərəkatı tamamilə yeni xarakter aldığından 1948-
ci ilin mayında ölkədə hərbi vəziyyət elan olunur. Kommunistlər və 
demokratik qüvvələr təqib olunur və həbsə alınır. 
Daxili siyasi vəziyyətin kəskinləşməsi şəraitində hərbçi Camal 
Əbdül Nasirin rəhbərliyi ilə «Azad zabitlər» gizli təşkilatı 1952-ci il 
iyulun 23-də ölkə-də inqilabi çevriliş edir, kral taxt-tacdan əl çəkərək 
ölkəni tərk edir. 1953-cü il iyulun 18-də Misir respublika elan olunur. 
Üç ildən sonra isə respublikanın ilk konstitusiyası qəbul edilir və 
C.Ə.Nasir ölkənin prezidenti seçilir. Ölkədə mütərəqqi sosial-iqtisadi 
dəyişikliklərin həyata keçirilməsinə başlanılır. 
 168
1956-cı ilin iyulunda ingilis ordusu Misirdən çıxarılır və 
Süveyş kanalı milliləşdirilir. Kanal milliləşdirildikdən sonra Böyük 
Britaniya, Fransa və İsrail Misirə qarşı hərbi təcavüzə başlayır. Bir 
sıra sülhsevər dövlətlərin köməyi ilə Misir xalqı tezliklə bu təcavüzü 
dəf edir. 
1958-ci ildə Misir və Suriya birləşir və Birləşmiş Ərəb 
Respublikası adlanan dövləti təsis edirlər. 1961-ci il sentyabrın 1-də 
onlar yenidən müstəqil dövlətlərə ayrılırlar. 1967-ci ildə qonşu ərəb 
ölkələri və Misir yenidən İsrailin təcavüzünə məruz qalır. 
C.Ə.Nasirin vəfatından sonra (sentyabr, 1970) onun müavini 
Ənvər Sədat prezident seçilir. Başda Ə.Sədat olmaqla Misir hökuməti 
rəhbərləri 1974-cü ildə ölkədə siyasi və iqtisadi böhranın 
yaranmasına səbəb olan «İqtisadiyyatın liberallaşdırılması», «açıq 
qapılar» və s. adlar altında imperialist dövlətlərə yaxınlaşmaq siyasəti 
yürütməyə başlayır. 1978-ci ildə Misir ABŞ-ın vasitəçiliyi ilə İsraillə 
Kemp-Devid sövdələşməsini, 1979-cu ildə isə seperat sülh 
müqaviləsini imzalayır. Bu hadisədən sonra Ərəb ölkələri (Sudan və 
Omandan başqa) Misirlə diplomatik münasibətlərini pozur, onunla 
siyasi və iqtisadi əlaqələrdə uzaqlaşmağa səy göstərirlər. Misirin 
Afrika Birliyi Təşkilatı və digər regional təşkilatlarda iştirakı 
qadağan olunur. 
Ə.Sədat sabiq SSRİ və digər dövlətlərlə münasibətlərini 
məhdudlaşdırmağa başlayır. Hakimiyyətdə olduğu son dövrdə həm 
sol, həm də sağ müxalifətçi qüvvələrə qarşı cəzanı qüvvətləndirir, 
nəticədə müsəlman ekstre-mist təşkilatlarının üzvləri tərəfindən 
1981-ci il oktyabrın 6-da öldürülür. 
 Prezident Hüsnü Mübarək hakimiyyətə gəldikdən sonra 
(1981-ci il, oktyabr) xarici və daxili siyasətdə bəzi dəyişikliklər 
edilir. Müxalifətçi partiyaların (kommunist partiyası istisna olmaqla) 
fəaliyyətinə icazə verilir, müxalifətçilərin əksəriyyəti həbsdən azad 
edilir. Bununla belə Misirin yeni rəhbərləri Kemp-Devid 
sövdələşməsinə sadiq qaldıqlarını bildirirlər. Sina yarımadasından 
İsrail qoşunları çıxarılır (1982, aprel). 
Misirin Ərəb ölkələri və digər dövlətlərlə pozulmuş 
münasibətləri H.Mübarəkin prezidentliyi dövründə yenidən bərpa 
olunur. 
Dövlət quruluşu. Dövlət quruluşuna görə Misir unitar 
respublikadır. 1971-ci il konstitusiyası (1980-ci ildə dəyişikliklər 
 169 
etməklə) qüvvədədir. Dövlət başçısı referendum yolu ilə 6 il 
müddətinə seçilən prezidentdir. Prezidentin yenidən seçilmə hüququ 
qeyri-məhduddur. Onun namizədliyini xalq məclisi tərəfindən irəli 
sürülür. Prezidentin səlahiyyət hüquqları genişdir. O, konstitusiya və 
qanunlara riayət olunması, milli birliyin qorunmasına nəzarət edir, 
fövqəladə vəziyyət və müharibə elan edir, milli müdafiə şurası və Ali 
hakimiyyət şurasının sədri funksiyasını yerinə yetirir, özünün 
müavinini, baş nazir və hökumət üzvlərini təyin edir, nazirlər şurası 
ilə birlikdə dövlətin ümumi siyasət xəttini müəyyən edir və onun 
həyata keçirilməsinə nəzarət edir. 2005-ci ildə Məhəmməd Hüsnü 
Mübarək 5-ci dəfə prezident seçilmişdir. 
Ali qanunvericilik birpalatalı Xalq Məclisinə, Ali icraedicilik 
isə Baş nazirin rəhbərlik etdiyi Nazirlər Şurasına məxsusdur. 
Parlamentin 10 üzvünü, Nazirlər Şurasını prezident təyin edir. 
Ölkənin milli bayramı 23 iyul günüdür (İnqilab günü, 1952-ci ildən 
qeyd olunur). 
Misir onlarca beynəlxalq, regional, siyasi və iqtisadi 
təşkilatların üzvüdür. O, 1945-ci ildən BMT-nin, 1958-ci ildən Ərəb 
Dövlətləri Liqasının, 1963-cü ildən Afrika Ölkələri Birliyinin, 1970-
ci ildən İslam Konfransı Təşkilatının üzvüdür. Ölkə inzibati cəhətdən 
26 əyalətə (mühəffəzə) bölünür. 
Misirdə çoxpartiyalı sistem mövcuddur. 1978-ci ildə 
yaradılmış və prezident Hüsnü Mübarəkin rəhbərlik etdiyi Xalq 
Demokratik Partiyası – hakim partiyadır. O, iri torpaq sahibləri, 
sənaye-ticarət nümayəndələri, dövlət aparatında yuxarı təbəqənin və 
ziyalıların mənafeini müdafiə edir. 1952-ci il inqilabadək fəaliyyətdə 
olan «Vəfd» partiyasının əsasında 1984-cü ildə yaradılan «Yeni 
Vəfd» partiyası iri və orta sənaye-ticarət nümayəndələri və torpaq 
sahibkarlarının marağını müdafiə edir. Ölkədə Sosialist Zəhmətkeşlər 
Partiyası, Milli Mütərəqqi Partiya, Liberallar Partiyası və başqa 
təşkilatlar fəaliyyət göstərir. 1929-cu ildə yaradılmış Müstəqil 
Qardaşlar, dini-siyasi təşkilatı gizli fəaliyyət göstərir. 
Azərbaycan Respublikası ilə münasibətlər. Azərbaycan 
Respublikasının Yaxın və Orta Şərq ölkələri ilə əlaqələrində Misir 
Ərəb Respublikası xüsusi yer tutur. Bu ölkə ilə Azərbaycan arasında 
diplomatik əlaqələr 1992-ci il martın 27-də yaradılmış və 1993-cü 
ilin martında Bakıda Misirin səfirliyi açılmışdır. Misirin region və 
İslam dünyasında rolunu və nüfuzunu nəzərə alan Azərbaycan 
 170
Respublikası hökuməti 1994-cü ilin sentyabrında Misirdə öz 
səfirliyini açmışdır. 
İki ölkə rəsmiləri arasında keçən müddətdə bir sıra qarşılıqlı 
səfərlər həyata keçirilmiş və çoxsaylı dövlətlərarası və hökumətlərarası 
müqavilələr bağlanmışdır.1992-2005-ci illərdə iki dövlət arasında 
ikitərəfli və çoxtərəfli əlaqələr kifayət qədər intensiv olmuşdur. 
1994-cü ilin sentyabr ayında Azərbaycan Respublikasının 
prezidenti H.Əliyev BMT-nin əhali və inkişaf üzrə Beynəlxalq 
Konfransında iştirak etmək üçün Qahirədə işgüzar səfərdə olarkən 
Misir prezidenti H. Mübarəklə keçirilən görüş Azərbaycan-Misir 
münasibətlərinin möhkəmləndirilməsində və əməkdaşlığın yeni 
perspektivlərinin müəyyənləşdirilməsində böyük rol oynamışdır. 
2002-ci il oktyabrın 3-də Azərbaycan Respublikasının 
prezidenti H.Əliyev Azərbaycan Respublikası və Misir Ərəb 
Respublikası arasında hökumətlərarası iqtisadi və elmi-texniki 
əməkdaşlıq üzrə müştərək komissiyaların yaradılması haqqında 
sərəncam imzalanmışdır. 
Müasir dövrdə informasiya mübadiləsinin mühüm əhəmiy-
yətini nəzərə alaraq Misir ilə Azərbaycan arasında mətbuat-in-
formasiya mübadiləsinin yaxşılaşdırılması barədə müqavilə 
imzalanmışdır. Misir-Azərbaycan əlaqələrinin mühüm formalarından 
biri də ticarətdir. Azərbaycandan Misirə yeyinti, elektrotexnika 
məhsulları ixrac edilir, idxalatın həcmi ixracatdan yüksəkdir. 
Misirdən respublikamıza çoxçeşidli məhsullar gətirilir. 
 
3. Əhalisi və şəhərləri. Paytaxtın qısa səciyyəsi 
 
Dünyada az ölkə tapılar ki,onun əhalisi əsasən bir etnosdan 
ibarət olsun. Əhalinin etnik tərkibinə görə misirlilərin 98 faizi 
avropoid irqinə mənsub olan bir etnosdur. Əhalinin 97 faizi 
ərəblərdən və qibtilərdən (koptlardan) ibarətdir. Əhalinin təqribən 2-3 
faiz – nubiya və bərbər tayfalarıdır. 
2005-ci ildə Misirdə 75,0 mln nəfərdən artıq adamın yaşaması 
qeydə alınmışdı. (1971-ci ildə 34 mln, 1992-ci ildə 68,0 mln nəfər). 
Proqnozlara görə 2015-ci ildə əhalinin sayı 85 mln nəfərə 
yaxınlaşacaq. 
Əhalinin sayına görə Misir ərəb və region ölkələri arasında 1-
ci, Afrikada isə 2-ci (Nigeriyadan sonra ) yerdədir. Ölkədən xaricə, 
 171 
əsasən ərəb ölkələrinə qazanc arxasınca gedən miqrantların sayı 3,0 
mln nəfərdən artıqdır. 
Misir əhalinin təbii artımı yüksək olan ölkələr sırasındadır. 
Əhalinin təbii artımı orta hesabla 2 faizə yaxındır. Misir əhalisinin 
orta ömür müddəti kişilər üçün 65, qadınlar üçün 67 yaşdır. Hər min 
nəfərə 26 nəfər anadan olur, 8 nəfər isə ölür. Yaşlı əhalinin 60 faizə 
qədəri savadlıdır. Ölkədə 14 universitet fəaliyyət göstərir. Bunlar 
içərisində nəinki Misirdə, eləcə də regionda tanınmışlar – Qahirə və 
İsgəndəriyyə universitetləridir. İslam ilahiyyətçiləri arasında 
Qahirədəki Əl-Əsxar universiteti böyük nüfuza malikdir. 
 Müasir Misir əhalisinin formalaşmasına VII yüzillikdə bu 
ərazini işğal edən ərəblər təsir göstərmişlər. Yerli əhali tədricən 
ərəblərlə qarışmış, onların dillərini, dinlərini və adət-ənənələrini 
qəbul etmişlər. 
Ölkə əhalisi ərazi üzrə çox qeyri-bərabər paylanmışdır. Ərəblər 
əsasən Nil çayı vadisi və deltası, Aralıq və Qırmızı dənizin sahilləri, 
Süveyş kanalı zonasında, qibtilər böyük şəhərlərdə, bərbərlər Liviya 
ilə sərhəd bölgələrində, nubiyalılar isə ölkənin cənubunda 
məskunlaşmışlar. 
Misirin dövlət dili ərəb dilidir. Bərbərlər, nubiyalılar həm ərəb, 
həm də öz dillərində danışırlar. Ölkənin dövlət dini İslamdır. 
Müsəlman dindarların əksəriyyəti sünnilərdir. Qibtilər ərəb dilində 
danışsalar da, dini etiqadlarına görə xristianlardır. Ölkə üçün orta 
sıxlıq hər kv.km-ə 75 nəfərdən artıqdır. Nil çayı vadisi və deltasında 
əhali çox sıx (hər kv.km-ə 1300-1600 nəfər) Liviya və Ərəbistan 
səhralarında çox seyrəkdir (hər kv.km-ə 1-3 nəfər). Əhalinin təqribən 
yarısı şəhərlərdə yaşayır. 
Kənd əhalisi yüksək sıxlığı ilə səciyyələnir. Qahirə-İsgəndə-
riyyə şosse yolu boyunca əhalisinin sayı 10-15 min nəfər olan iri 
kəndlərə rast gəlmək olar. Misirdə urbanizasiyanın sürəti yüksəkdir. 
Ən böyük şəhərləri Qahirə, İsgəndəriyyə, Port-Səid, Süveyş, Asuan, 
Məhəllə-əl Kubra , Əsyut və b.-dır. 
Qahirə Nil çayı deltasından cənubda, əsasən Nilin sağ 
sahilindəki 2 kiçik adada (Cəzirə və Rod) qərarlaşıb. Əhalisinin 
sayına görə nəinki Misirin və ya Afrikanın, eləcə də bütün İslam 
dünyasının ən böyük şəhəridir. Bu şəhərdə ətrafı ilə birlikdə 13,0 
mln. nəfərdən artıq adam yaşayır. Qahirədə sənaye sahələrinin və 
əhalinin sürətli artımının qarşısını almaq məqsədi ilə şəhərdən 30-35 
 172
km məsafədə, səhrada yeni peyk-şəhərlər salınır. Bu şəhərlərin hər 
birində 400-500 min əhalinin yaşaması və yeni iş yerlərinin 
yaradılmasi nəzərdə tutulmuşdur. 
Qahirənin yerində hələ e.ə. XVII yüzillikdə Babilistan, bir 
qədər sonra Fustat (köhnə Qahirə) adlı yaşayış məskəni olmuşdur. 
969-cu ildə Fustatın şimalında Fatimilərin sərkərdəsi Cövhər əl-
Saqali özünə iqamətgah tikdirərək onu «Əl-Qahirə» (ərəbcə «qalib» 
deməkdir) adlandırır. Qahirə 2 əsrə yaxın müddətdə Fatimilər 
xilafətinin paytaxtı olur (973-1171). Sonralar əyyubilər, məmlüklər, 
fransız və ingilislər tərəfindən işğal edilir. Müstəqil paytaxt olana 
qədər Qahirənin əhalisi sürətlə artır, şəhər siyasi və iqtisadi cəhətdən 
inkişaf edir, milli azadlıq uğrunda aparılan nümayiş və üsyanların 
mühüm mərkəzinə çevrilir. 
Qahirə 1953-1958-ci illərdə Misir Respublikasının, 1958-
1971-ci illərdə Birləşmiş Ərəb Respublikasının, 1971-ci ildən isə 
Misir Ərəb Respublikasının paytaxtıdır. Ölkədə sənaye istehsalının 
1/4 hissəsi Qahirənin payına düşür. Şəhərdə və onun ətrafında 
metallurgiya (Heluanda), metal emalı, maşınqayırma, toxuculuq, 
yeyinti, sement, kağız, dəri-ayaqqabı, kimya, poliqrafiya sənaye 
müəssisələri vardır. Ölkənin mühüm dəmir, şosse və su yolları bu 
şəhərdən keçir. Paytaxtın təyyarə limanı Afrika qitəsinin ən böyük 
təyyarə limanlarından biridir. Şəhər həm də iri ticarət-maliyyə 
mərkəzidir. 
Qahirə nəinki Misirin, həm də bütün ərəb mədəniyyətinin, 
elminin və incəsənətinin mərkəzidir. Müasir şəhər köhnə (Fustat) və 
yeni hissədən ibarətdir. Yeni Qahirə Qərbi Avropanın və Amerikanın 
böyük şəhərlərindən seçilmir. Burada enli prospektlər, geniş 
meydanlar, bulvarlar, çoxmərtəbəli hökumət idarələri, səfirliklər, 
mehmanxanalar, banklar və s. vardır. Qahirənin şərq və cənub 
rayonlarını əhatə edən köhnə hissədə Roma və Bizans tikililəri, 
məscidlər, məqbərələr, qala divarlarının qalıqları və qədim ərəb 
mədəniyyətini təmsil edən digər memarlıq abidələri qorunub 
saxlanılır. Qahirədə Misir Ərəb Respublikasının ali təhsil ocağı olan 
Qahirə Universiteti, digər ali təhsil müəssisələri yerləşir. 
Qahirədə metropoliten fəaliyyət göstərir. Qahirənin mərkəzi 
Ərəb Dövlətləri Liqası təşkilatının mənzil iqamətgahının yerləşdiyi 
Ət-Təhrir meydanıdır. Şəhərin işgüzar mərkəzi Qəsir-ən-nil və 
Təlaab-Xarb küçələri hesab olunur. Qahirə yaxınlığında qədim 
 173 
Misirin yaşayış məntəqəsi olan Giza şəhəri yerləşir. Öz piramidaları 
ilə məhşur olan bu şəhər əslində Qahirə ilə birləşmişdir. 
Qahirədə milli kitabxana və onlarca məhşur muzeylər fəaliyyət 
göstərir. Bunlar içərisində 1858-ci ildə yaradılmış Misir muzeyi, 
1908-ci ildə yaradılmış Qahirə muzeyi, 1881-ci ildə yaradılmış İslam 
İncəsənəti muzeyi, 1891-ci ildə yaradılmış Geologiya muzeyi, 1939-
cu ildə yaradılmış Misir incəsənəti muzeyi şəhərə gələn turistlərin 
diqqətindən yayınmır. 
 
 
4. İqtisadiyyatı 
 
Ötən əsrin ortalarına qədər Misir, sənaye sahələri zəif inkişaf 
etmiş mo-nokultur (təkbitkiçilik) kənd təsərrüfat ölkəsi olmuşdur. 
Misir hökuməti 1952-ci ildən başlayaraq ölkədə əsaslı sosial-iqtisadi 
dəyişikliklər həyata keçirir. Bu müddətdə xarici mülklər 
milliləşdirilmiş, kənd təsərrüfatında yarımfeodal, mülkədar torpaq 
sahibliyini tədricən aradan çıxaran islahatlar keçirilmişdir. 
Ötən əsrin 50-60-cı illərində, dövlət sektorunun 
gücləndirilməsi siyasəti yeridilmiş, beşillik planlar həyata keçirilmiş, 
tutarlı kapital mülkiyyətçilik və iri torpaq sahibliyi 
məhdudlaşdırılmış, kəndlilərə torpaq paylanmışdır. 70-ci illərdən 
başlayaraq ölkəyə xarici kapitalın cəlb edilməsinə və Qərblə iqtisadi 
əlaqələrə üstünlük verilmişdir. Misirdə 90-cı illərin əvvəllərindən 
sosial-iqtisadi inkişafın bazar iqtisadiyyatı modelinə keçidi 
başlanmışdır. Bu halda dövlət təsərrüfat subyekti qismində öz 
mövqelərini zəiflətmişdir. Turizm ,yüngül və yeyinti sənaye 
müəssisələri özəlləşdirilmiş, valyuta qanunvericiliyi 
liberallaşdırılmışdır. Hazırda ümum daxili məhsulun 70 faizi özəl 
sektorun payına düşür, bütün kapital qoyuluşunun 60 faizi də özəl 
sektora aiddir. 
2005-ci ildə Misirin ümumdaxili məhsulunun həcmi 70 mlrd. 
dollara yaxın olmuşdur. Milli gəlirin adambaşına düşən həcmi isə 3 
min dollardan artıq olmuşdur. 1990-2005-ci illərdə iqtisadi artım 
tempi hər il 4-5 faiz olmuşdur. 
Ölkə iqtisadiyyatının sahələr üzrə strukturuna görə: ümum 
daxili məhsul istehsalının 14 faizi kənd təsərrüfatı və balıqçılığın 
(işçi qüvvəsinin təqribən 30 faizi bu sahə ilə məşğuldur); 30 faizi 
 174
sənaye və tikintinin (işçi qüvvəsinin 20 faizi); 56 faizi xidmət 
sahələrinin payına düşür. 
Sənayenin aparıcı sahələri. Misirin sənaye sahələri içərisində 
hasilat sənayesinin xüsusi mövqeyi var. Ölkə təbii ehtiyatların 
müxtəlifliyi ilə fərqlənir. Ölkədə daş kömür, volfram, qızıl, mis, 
dəmir və manqan filizləri, fosforlar, müxtəlif inşaat materialları, neft, 
təbii qaz yataqları var. 
Neft yataqları Süveyş kanalının hər iki sahili boyunda yerləşir. 
Afrikada sənaye üsulu ilə ilk dəfə neft çıxarılmasına (1896-cı il) və 
emalına (1913-cü il) Misirdə başlanılmışdır. Ölkədə neft ehtiyatı o 
qədər çox deyil (500 mln ton). İllik hasilat isə 40 milyon tondan 
çoxdur. Misirdə neft ehtiyatı işləri ilə onlarca şirkət məşğul olur. Ən 
böyükləri Misir-Amerika qarışıq şirkəti (Qalf oil Petroleum 
Company) Süveyş körfəzindəki Morqan yatağında, Petrobel şirkəti 
Belayim yatağında neft çıxarır. Təbii qaz çıxarılmasına ötən əsrin 70-
ci illərindən başlanılmışdır, təbii qaz ehtiyatları 55 mln. m3 
həddindədir. Ölkədə həm neftin, həm də təbii qazın ehtiyatları az 
olduğundan tükənmək üzrədir. Ona görə ölkəyə xammal və yanacaq 
idxalı tədricən artır. 
Dəmir filizi ehtiyatı isə müstəsnalıq təşkil edir, çünki Asuan 
şəhərinin cənub-şərqində yeni yataqlar aşkar edilmişdir. Dəmir 
filizinin ehtiyatı 400 mln. ton həddindədir. Sina yarımadasında kəşf 
olunmuş Mağara daş kömür yatağının ehtiyatı 30 mln. tona yaxındır. 
Kömürün çıxarılmasına Böyük Britaniya şirkətləri nəzarət edir. 
Xörək duzu Sina yarımadasının şimalında yerləşmiş göllərdən 
çıxarılır. 
Energetika sənayesi yüksək Asuan hidroenerji kompleksi 
istifadəyə verildikdən sonra inkişaf etməyə başlamışdır. Hidrotexniki 
kompleksdə olan su elektrik stansiyası ildə 10 mlrd. kvt/saatdan artıq 
elektrik enerjisi istehsal edir. Ölkədə mövcud olan su və istilik 
elektrik stansiyalarında 65,0 mlrd. kvt/saat (2004) elektrik enerjisi 
istehsal olunur. İstilik elektrik stansiyaları Asuan, İsgəndəriyyə, 
Qahirə, Port-Səid rayonlarındadır. Enerjiyə artan tələbatı nəzərə 
alaraq Günəş enerjisindən səmərəli istifadə olunması nəzərdə tutulur. 
Ölkədə Günəş enerjisi ilə işləyən suqızdırıcı qurğular az da olsa 
mövcuddur. 
Emaledici sənaye 300-dən artıq iri müəssisələrdə 
cəmlənmişdir. Ölkədə toxuculuq, tikiş, metallurgiya, metalemalı, 
 175 
maşınqayırma sənaye sahələri inkişaf etdirilir. 
Metallurgiya müəssisələrində polad, çuqun, alüminium istehsal 
olunur. Ölkənin mühüm qara metallurgiya kombinatı Heluanda, 
əlvan metallurgiya müəssisələri isə Hər-həmmadi və İsmailliyədədir. 
Misirdə ildə 2,5 mln. ton polad, 170 min ton alüminium, 7,0 mln. ton 
azot gübrələri, 1,6 mln. ton superfosfat, 22 mln. ton sement istehsal 
olunur. 
Neft emalı sənayesi inkişaf etdirilir. Dövlət və xüsusi şirkətlərə 
məxsus neftayırma müəssisələri İsgəndəriyyə, Süveyş, Qahirə və 
Tantadadır. Neft emalı müəssisələri 1 ildə 45 mln. ton neft emal edə 
bilirlər. Kimya sənayesi azot və fosfor gübrələri, boyaq maddələri və 
digər kimyəvi məhsullar istehsalı üzrə ixtisaslaşmışdır. Əsas 
mərkəzləri Asuan, Süveyş, Heluan və digər şəhərlərdir. Tikinti mate-
rialları sənayesi zəif inkişaf etmişdir. Sement istehsalı tələbatın cəmi 
50 faizini ödəyir. 
Maşınqayırma minik və yük avtomobillərinin, müxtəlif elek-
tromexaniki məmulatların (məişət təyinatlılar üstünlük təşkil edir) 
yığılması ilə məşğuldur. Maşınqayırmanın mühüm mərkəzləri 
Qahirə, İsgəndəriyyə, Heluan, Port-Səiddir. İsgəndəriyyədə gəmi 
təmiri müəssisələri fəaliyyət göstərir. 
Ən müasir avadanlıqlar ilə yaxşı təchiz olunmuş sahə 
parfumeriya-kosmetika istehsalı sayılır. Bu sahə üçün zəruri nadir 
xammal xüsusi ilə müxtəlif efir yağları mövcuddur. İstehsal olunan 
salon mebeli öz keyfiyyəti ilə məşhurlaşmışdır. 
Kənd təsərrüfatının aparıcı sahələri. Vaxtilə ölkə 
iqtisadiyyatında mühüm əhəmiyyət kəsb edən kənd təsərrüfatı 
əvvəlki mövqeyini bir qədər itirmişdir. Misirdə «torpaq qıtlığı» və 
ərzaq çatışmamazlığı hələ XX yüzilliyin əvvəllərində ölkə əhalisinin 
80 faizinin kənd rayonlarında yaşadığı vaxtda kəskin problemlərdən 
idi. Həmin dövrdə əhalinin cəmi 1 faizini təşkil edən «torpaq aris-
tokratları» becərilən torpaqların 40 faizini mənimsəmişdi. İngiltərə 
müstəmləkəçilərinin nəzarətində becərilən əmtəəlik pambıq əsas 
kənd təsərrüfatı bitkisi sayılırdı. 1952-ci ildən ölkədə aqrar islahatlar 
keçirilir. İslahatlar nəticəsində monokultur təsərrüfat forması elmi 
cəhətdən əsaslandırılmış növbəli əkinlərlə (məsələn, yonca, qarğıdalı, 
pambıq, buğda, çəltik) əvəz olunur. Becərilən torpaqların bir hissəsi 
kəndlilərə paylanılır.  
1952-ci il inqilabından sonra bir neçə mərhələdə aparılan aqrar 
 176
islahatlar 70-ci illərə qədər Misir kəndlərində mühüm sosial 
dəyişikliklərə səbəb olsa da, sonrakı illərdə iri torpaq sahibkarlarının 
mənafeyi yenidən qorunmağa başlanılır. Becərilən torpaqların 95,3 
faizini və eləcə də mühüm kənd təsərrüfatı texnikası sahibkarların 
əlində cəmlənmişdir. Torpaqsız kəndli-fəllahlar muzdla işləyir, bəzi 
kəndlilər torpağı icarə götürərək icarə haqqını məhsul ilə ödəyir. Xam 
torpaqların mənimsənilməsi və meliorasiyası, gübrə, toxum əldə 
edilməsi, kreditlər verilməsində dövlət bölməsinin rolu böyükdür. Nil 
vadisi və deltası rayonunda mövcud olan məhsuldar torpaqlar və bol 
su hələ qədim zamanlardan burada məskunlaşan əhalini əkinçiliklə 
məşğul olmağa sövq etmişdir. 
Bu məqsədlə Nil çayı üzərində su qurğuları yaradılır və 
suvarma kanalları çəkilir. Misirin getdikcə artmaqda olan əhalisini 
kənd təsərrüfatı məhsulları ilə təmin etmək, dünya bazarına uzunlifli 
pambıq ixracını yüksəltmək məqsədilə suvarma əkinçiliyinin 
genişləndirilməsi Nildən daha səmərəli istifadə olunmasını tələb edir. 
Nilin axınını tənzimləmək üçün suvarma sistemi yaradılır*. Hazırda 
əkin üçün yararlı ümumi sahə ölkə ərazisinin 1 faizdən bir qədər 
çoxunu təşkil edir. Kənd təsərrüfat məhsuldarlığının artım tempi 
əhalinin artım sürəti ilə üst-üstə düşür. Ərzaq problemi əhəmiyyətli 
dərəcədə idxal hesabına həll edilir (hər il 3 mlrd. dollarlıq həcmdə). 
Kənd təsərrüfatında başlıca sahə suvarılan əkinçilikdir. Suvarma 
əkinçiliyi kənd təsərrüfatı məhsulunun 70 faizdən çoxunu verir. 
Heyvandarlığın 22 faiz, balıqçılığın payı isə təqribən 7 faiz təşkil 
edir. 
Ölkədə yetişdirilən əsas kənd təsərrüfatı bitkiləri bunlardır: 
pambıq (hər il orta hesabla 400 min ton), buğda (təqribən 6 mln. ton), 
qarğıdalı (təqribən 6 mln. ton), çəltik (5 mln. ton), müxtəlif tərəvəzlər 
(təqribən 17,5 mln. ton). Bunlarla yanaşı şəkər çuğunduru, paxla, 
sitrus bitkiləri, üzüm, alma yetişdirilir. Hər il 2-3 dəfə məhsul yığılır. 
Pambıq istehsalının həcminə görə Misir dünyada qabaqcıl yerlərdən 
birini tutur. Misir pambığı yüksəkkeyfiyyətli – uzunliflidir. 
                                      
* 1898-1902-ci illərdə Asuan şəhəri yaxınlığında bənd tikilir. Bəndin 
uzunluğu təqribən 2 km, eni 8 m, hündürlüyü 54 m-dir. Su anbarının tutumu 
5,5 mlrd. kub metrdən çoxdur. 1960-1971-ci illərdən köhnə Asuan 
bəndindən 6 km cənubda uzunluğu 4 km, hündürlüyü 110 m, su anbarının 
tutumu 160 mlrd. kub metr olan bənd tikilmişdir. 
 177 
Təbii otlaqlar məhdud olduğundan heyvandarlıq lazımi 
səviyyədə inkişaf edə bilməmişdir. Oturaq əhali iribuynuzlu qaramal, 
ev quşları saxlamağa üstünlük verir. Əkinçilik rayonlarında 
heyvandarlıq südlük istiqamətindədir. Köçərilər dəvə, qoyun, keçi 
bəsləməyə üstünlük verirlər. Mal-qara az məhsuldardır və daima yem 
çatışmazlığı ilə üzləşir. Ölkəyə böyük həcmdə ət məhsulları idxal 
olunur. 
Balıqçılıq daxili tələbatı ödəmək məqsədi ilə inkişaf etdirilir. 
Balıq və digər dəniz məhsulları misirlilərin qidasında mühüm yer 
tutur. İqlim şəraiti və əhalinin peşəkarlığı balıqçılığın inkişafı üçün 
əlverişlidir. Nil çayında, göllərdə, Aralıq və Qırmızı dənizin 
sularında müxtəlif balıq növləri ovlanır. 
Nəqliyyatı, xarici ticarəti və maliyyə sistemi. Misirdə 
nəqliyyatın bütün növləri vardır. Daxili yükdaşımanın 85 faizi 
avtomobil nəqliyyatının payına düşür. Şosse yollarının ümumi uzunluğu 
48 min km-dir. Qahirə-İsgəndəriyyə, İsgəndəriyyə-Mərsə-Mətruh-Əs-
Səlmum, Qahirə-Süveyş, Süveyş-Port-Səid, Qahirə-Qürdəqa, Qahirə-
Əsyut mühüm avtomobil magistrallarıdır. Dəmir yollarının uzunluğu 
– 7,7 min km-dir. Qahirə-Asuan, Qahirə-İsgəndəriyyə, Qahirə-
Süveyş, Port-Səid-İsmailliyyə mühüm dəmir yollarıdır. Misir 
iqtisadiyyatında çay nəqliyyatının da rolu böyükdür. Nil çayı 
deltasındakı kanalların əksəriyyəti gəmiçilik üçün yararlıdır. Daxili 
su yollarının uzunluğu 3,4 min km-dən artıqdır. Misirin ərazisindən 
beynəlxalq dəniz və hava yolları keçir. Süveyş kanalının əhəmiyyəti 
xüsusilə böyükdür. Yük dövriyyəsinə görə o, dünyanın iri gəmiçilik 
kanallarındandır. Hər il kanaldan orta hesabla 350 mln. ton yük 
daşınır (dünya dəniz yüklərinin 14 faizi). Misir hökuməti kanaldan 
hər il orta hesabla 2 mlrd. dollar gəlir götürür. 
Ölkənin xarici ticarəti dəniz nəqliyyatı ilə həyata keçirilir. 
Mühüm limanları İsgəndəriyyə, Süveyş, Port-Səid, Ras-Qərib, Ras-
Şükeyr və Səfaqadır. Port-Səidin yaxınlığındakı Şərq limanında iri 
gəmilərin yan almasını təmin etmək üçün dərinsulu kanal inşa 
edilmişdir. Həm də həmin ərazi azad ticarət zonası elan olunmuşdur. 
Misirin özünün milli dəniz donanması vardır. Süveyş körfəzi 
rayonundan İsgəndəriyyə şəhərinə neft kəməri çəkilmişdir. 
Misir ərazisindən 30-dan artıq beynəlxalq hava xətti keçir. 
Ölkənin bütün şəhərlərinin yaxınlığında beynəlxalq dərəcəli təyyarə 
meydanları var. Qahirədə yerləşən təyyarə limanı ən iri beynəlxalq 
 178
hava yolları qovşağıdır. 
Turizm ölkə iqtisadiyyatının gəlirli sahələrindəndir. Misirin 
turist cəlb edən təkrarolunmaz təbii şəraiti, diqqətəlayiq tarixi-mədəni 
abidələri vardır. Ölkədə turizmin müxtəlif növləri (ekskursiya, ku-
rort-məzuniyyət və s.) inkişaf etdirilir. 1970-ci ildən 1990-ci ilədək 
ölkəyə gələn turistlərin sayı 2 dəfə artaraq ildə 2 mln. nəfərə çatmış-
dır. 2005-ci ildə isə ölkəyə təqribən 8,2 mln. əcnəbi turist gəlmişdir. 
Misirə turist axını Qərbi Avropa ölkələri (40 faiz), ərəb ölkələri (38 
faiz), ABŞ (14 faiz) və digər bölgələrdəndir (8 faizdir). Ölkəyə gələn 
turistlləri ilk növbədə Qahirə, Luksor və Asuandakı mühüm tarixi 
abidələr və muzeylər maraqlandırır. Turizmdən gəlir 7,0 mlrd. 
dollardan artıqdır. 
Xarici ticarət. Xarici ticarətində xroniki kəsirə baxmayaraq bu 
sahə Misir iqtisadiyyatında çox mühum əhəmiyyətə malikdir. 
1974-cü ildən ölkə rəhbərliyi «açıq qapı» siyasətini yeridir. 
Məqsəd xarici investisiya və texnologiyaları ölkəyə cəlb etmək, 
həmçinin region ölkələri ilə əməkdaşlığı nizama salmaqdır. 2003-cü 
ildə ölkədən mal ixracatının dəyəri 6,6 mlrd. dollar, idxal dəyəri 14,6 
mlrd. dollar olmuşdur. Dövlət neft və neft məhsulları, pambıq və 
düyü ixracatına inhisarı öz əlində saxlamışdır. Ənənəvi ixracat 
malları aşağıdakılardır: neft və neft məhsulları (bütün ixracat 
həcminin 50%-ə yaxını), alüminium, çiyidli-pambıq, iplik, parça, 
əczaçılıq malları, sintetik yuyucu malları, tütün məmulatları və son 
dövrlərdə bu siyahıya təbii qaz da əlavə edilmişdir. 
İdxal məhsulları: taxıl, ət və süd məhsulları, metal prokatı, 
avadanlıq, nəqliyyat vasitələri, elektrik mühərrikləri, ağac 
materialları, yanacaq və neft məhsulları. İxracatdan əldə olunan 
vəsait idxal məsrəflərinin 30 faizini ödəyir. Yaranmış kəsir fərqi 
turizmdən, Süveyş kanalından istifadədən, xaricdə işləyən misirlilərin 
pul köçürülmələri hesabına ödənir. 
Misirin ixrac mallarının ən böyük alıcısı ABŞ-dir. Misirə ən 
çox mal göndərən isə Avropa İttifaqı ölkələridir. Misir 2001-ci ildən 
Avropa İttifaqının assosiativ üzvüdür. Bunun sayəsində Misir malları 
(ərzaq, pambıq və iplik istisna olmaqla) Avropa İttifaqı ölkələrinin 
bazarlarına gömrük rüsumu qoyulmadan çıxarılır. 
Ölkənin pul vahidi – Misir funtudur. 1 ABŞ dolları təqribən 4 
funta (2004-cü il) bərabərdir. 
Maliyyə sistemi. Mərkəzi bankın başçılıq etdiyi bank sisteminə 
 179 
80 bank daxildir (2005-ci ildə). Bunlardan Milli bank, Qahirə bankı, 
İsgəndəriyyə bankı, Misir bankı (bütün bank aktivlərinin 70 faizi 
bunların payına düşür) qabaqcıl banklardır. Özəl banklardan 
«Beynəlxalq Kommersiya Bankı» və «Misir İnterneşnl» bankları 
(aktivlərin 10 faizi) gözə çarpandır. Bank sisteminin liberallaşmasında 
əsas mərhələ dövlət bankı səhmlərinin özəl şəxslərə satışına icazə 
verən 1998-ci il qanununun qəbul edilməsidir. Ölkədə inflyasiya 
səviyyəsi 2003-cü ildə 3,1 faiz olmuşdur. Misir özünün milli pul 
vahidinin konversiya edilməsinə nail olmuşdur. 
Ölkədə maliyyə sahəsinin özəlləşdirilməsinə imkan verəcək 
kifayət dərəcədə möhkəm iqtisadi baza mövcuddur. Bu durum 
hökumət üçün iqtisadiyyatın perspektivli sektorlarını vergidən azad 
etməyə yol açmışdır. Ödənc balansı son onillik müddətində defisitlə 
təkmilləşdirilmişdir. Xarici borclar 2004-cü ildə 24 mlrd. dollar 
(ümumi daxili məhsulun 36 faizi) səviyyəsinə çatmışdır. Paris klubu 
çərçivəsindəki danışıqlar nəticəsində Misir xarici borcların 24,5 mlrd. 
dollar məbləğinin mərhələlərlə silinməsinə və borcların qalıq 
hissəsinin ödənişinin 25 il müddətində həyata keçirilməsinə nail 
olmuşdur. 
Ölkə iqtisadiyyatını qaldırmaq, yoxsulluq və işsizlikdən yaxa 
qurtarmaq üçün Misir hökuməti müxtəlif yollardan istifadə edir. 
Bunlardan biri də Azad İqtisadi Zonaların yaradılmasıdır. İlk belə 
zona Port-Səid şəhərində yaradılmışdır. İsgəndəriyyə şəhərinə yaxın 
Qahirə-İsgəndəriyyə avtomobil trassında Əl-Əmriyyə adlı Azad 
Ticarət Zonası təşkil edilmişdir. Burada topdan satış ticarəti və 
yüklərin saxlanılması əməliyyatları həyata keçirilir. Belə funksiyalı 
Azad Ticarət Zonası Süveyş, Naser-Siti, İsmailiyyə və Safaq 
şəhərlərində təşkil edilmişdir. 
Azad Ticarət Zonası rejimi investorları gömrük rüsumundan, 
digər vergilərdən və ödəmələrdən azad edir. Belə iş üsulu Misirə 
idxal olunan avadanlıq, mexanizm və nəqliyyat vasitələrinə şamil 
edilir. Obyektin istifadəyə verilməsindən sonra investorun həyata 
keçirdiyi gəlir bölgüsü vergi qanunvericiliyinin təsirindən azaddır. 
Misir qanunvericiliyinə görə ayrı-ayrı müəssisələrə onların harada 
yerləşməsindən asılı olmayaraq Azad Ticarət Zonası rejimində 
fəaliyyət göstərmələrinə icazə verilir. Bu, lisenziya ilə rəsmiləşdirilir. 
 180
OMAN SULTANLIĞI* 
 
 
1. Coğrafi mövqeyi və təbiəti 
 
Coğrafi mövqeyi. Ərəbistan yarımadasının cənub-şərqində 
yerləşmiş Oman, şimaldan Birləşmiş Ərəb Əmirlikləri, qərbdən 
Səudiyyə Ərəbistanı Məlikliyi, cənub-qərbdən Yəmən Respublikası 
ilə həmsərhəddir. BMT məlumatlarına əsasən sahəsi təqribən 212 
min kv.km-dir. Ərazisinin böyüklüyünə görə Ərəbistan yarımadası 
dövlətləri içərisində ancaq Səudiyyə Ərəbistanı Məlikliyindən geri 
qalır, dünya miqyasında götürüldükdə isə 75-ci dövlətdir. Oman 
sultanlığı dövlət sərhədləri dəqiq təyin olunmamış (başqa sözlə de-
markasiya olunmamış) dövlətlərdən biridir. Qonşuları ilə sərhəd 
mübahisələri tam həll edilməsə də sərhəd məntəqələri mövcuddur və 
gömrüyün bütün rəsmi şərtlərinə əməl olunur. 
Şimal-Şərqdə Oman körfəzi, cənub-şərqdə isə Ərəbistan də-
nizinə 2000 km məsafədə çıxışı Oman sultanlığının coğrafi və hərbi 
strateji mövqeyinin üstünlükləridir. Sahillər kiçik gəmilərin 
dayanması üçün əlverişli olan dayaz körfəzlərlə kəsilib parçalan-
mışdır. Buradakı bəzi şəhərlər (Məsqət, Sib, Habur və b.) hələ orta 
əsrlərin dənizçilik xəritələrinə salınmışdır. Omanın bu bölgəsi 
Hindistan, İraq, İran kimi ölkələrlə ticarətdə mühüm rol oynamışdır. 
Səth quruluşu və faydalı qazıntıları. Ölkə ərazisinin 82 
faizini hündürlüyü 500 metrə qədər olan səhra və yarımsəhralar, 15 
faizini hündür yayla və dağlar, 3 faizini isə hündürlüyü 200 metrə 
qədər olan dənizsahili ovalıqlar tutur. Omanın ən aşağı nöqtəsi dəniz 
səviyyəsindən 33 m, ən yüksək nöqtəsi 3353 m hündürlükdədir. 
Oman körfəzi sahilində ensiz Əl-Bəttin ovalığı uzanır. Ovalığın 
qərbində o qədər də hündür olmayan Əl-Həcər və Əl-Gərbi dağları 
yerləşir. Dağlar cənub-qərbdə tədricən yüksəlir. Müsəndam 
yarımadasının şimal hissəsindən Ras-əl-hədd burnuna qədər 1000 km 
məsafədə Həcər dağları uzanır. O, üç hissəyə: Qərbi, Şərqi və 
Mərkəzi Həcər dağlarına bölünür. Həcər dağlarının ən yüksək nöqtəsi 
olan Şam zirvəsi (3353 m) Mərkəzi Həcər dağlarında yerləşir. Həcər 
                                      
* Şəhərin banisi Oman -ben-İbrahimin şərəfinə belə adlandırılıb. 
 181 
dağları strukturuna və geoloji quruluşuna görə İrandakı Məklqi 
dağlarına bənzəyir. Həcər dağlarının şimali-şərqində eni 45-50 km-ə 
çatan Əl-Bəttin adlanan sahil ovalığı yerləşir. Həcər dağlarından 
qərbə hündürlük tədricən enir və xarici görünüşcə gölə bənzər çınqıllı 
düzənliyə, daha sonra isə Rəb-əl-Xali səhrasına keçir 
Rüb-əl-Xali səhrasının Omana aid olan hissəsinin uzunluğu 
1100, eni 550-600 km-dir. Səhradan cənub-qərbdə Dofar təbii-
coğrafi vilayəti yerləşir. Dofar vilayəti dəniz səviyyəsindən 1000-
1300 m hündürlükdədir. 
Neft və təbii qaz istisna olmaqla ölkənin təbii sərvətləri zəif 
öyrənilmişdir. Ölkədə manqan, xromit, mis, dəmir filizləri ehtiyatları 
haqqında məlumatlar vardır. Ölkənin müxtəlif bölgələrində duz, Sur 
şəhəri yaxınlığında daş kömür yataqları aşkar edilmişdir. 
İqlimi və hidroqrafiyası. Oman tropik enliklərdə yerləşdi-
yindən ölkədə tropik iqlim hakimdir. Sahil ərazilərin iqlimi sub-
tropik, rütubətli, daxili bölgələrdə isə quru, kəskin kontinental, 
gündüz və gecə temperaturlarının fərqli olması ilə səciyyələnir. 
Sahildə may-iyun aylarında temperatur +40 dərəcə C-yə çatır. Daxili 
bölgələrdə yay aylarında temperatur +50 dərəcə C-yə qədər yüksəlir. 
Noyabrın axırından martın əvvəlinədək keçən payız-qış mövsümü 
kifayət qədər yumşaq və sərin keçir. 
Ölkənin paytaxtı Məsqət dünyanın ən isti iqlimi olan şə-
hərlərindən biridir. Omanda yanvar ayının orta temperaturu +21 
dərəcə C, iyun ayının isə +34 dərəcə C-dir. Orta illik temperatur +27-
28 dərəcə C-dən aşağı düşmür. Yazda və yayın əvvəllərində 
Ərəbistan yarımadasının səhralarından əsən küləklər havanın 
hərarətini çox yüksəldir. İlin sərin keçən aylarında ərazidə şimal-şərq 
mussonları hakim olduğundan dağlara yağıntı nisbətən çox düşür 
(500 mm-ə qədər). 
Həm daxili bölgələrdə, həm də sahillərdə yağıntıların miqdarı 
dəyişkəndir (25 mm ilə 125 mm arasında). Yağıntılar əsasən qışda və 
yayın əvvəlində düşür. Ən yağıntılı ay fevraldır. Əl-Əhdar yaylası 
məsaməli su keçirən süxürlardan təşkil olunduğundan buraya yağan 
yağış suları torpağın səthində durmur və tezliklə aşağı horizontlara 
süzülür. Nəticədə onlar qrunt sularının yaranmasına səbəb olur.  
Qrunt sularından da Əl-Bəttin sahil ovalığının məhsuldar 
torpaqlarını suvarmaq üçün istifadə olunur. Fələc adlanan bu süni 
yeraltı suvarma kanalları ölkənin bir çox bölgələrində əkinçiliyi 
 182
inkişaf etdirmək üçün çox əlverişlidir. Bu suvarma sisteminin 
üstünlüyü ondan ibarətdir ki, buxarlanma nəticəsində suyun itməsi 
təhlükəsi aradan qalxır, hətta uzunsürən quraqlıqda su axını burada 
tamamilə kəsilmir, əhəng qatı altında yığılan suyun təbii çıxış 
yerlərində vahələr əmələ gəlir. 
Cənub-qərb mussonları Dofarın dağlıq hissələrinə də rütubət 
gətirir. Yağıntılar dağların yuxarı hissələrindəki subalp və alp 
çəmənlərinə həyat verir və dərələrdə subtropik bitkilərin inkişafına 
səbəb olur ki, bu da Ərəbistanın təbii landşaftı üçün tamamilə qeyri-
adi haldır. Sahildəki düzənliklərin bəzi yerlərində xurma bitir. 
Omanda daimi axarı olan çaylar yoxdur. Yağış halında düşən 
atmosfer çöküntülərinin bir qismi torpağın altına keçərək vadilər 
vasitəsilə Oman körfəzinə tərəf axır, bir qismi isə səhralarda itib 
batır. Bu vadilərin suayırıcısı Həcər dağlarıdır. Bu dağlardan şimalda 
Əs-Səlil, Əl-Ayn, cənubda isə Xəlfə vadiləri uzanır. Ölkənin ən 
böyük (uzunluğu 200 km) vadisi Xəlfədir. 
Torpaq və bitki örtüyü. Omanın torpaq örtüyü, fauna və 
florasını isti və quraq iqlim formalaşdırır. Qışda yağıntılar yağan vaxt 
səhra, yabanı acı qarpız tağları və dəvələrin çox sevdiyi qırmızımtıl 
kolluqlarla örtülür. Bəzi vadilərdə ilb adlanan qollu-budaqlı ağaclara 
da rast gəlmək olur. İlbin oduncağından tikintidə istifadə edilir, 
albalıya oxşar qırmızı rəngli meyvələri yeyilir, yarpaqları isə keçilər 
üçün yemdir. Ölkədə Vadi-Serin adlanan təbii qoruq yaradılmışdır. 
Omanın sahil sularında sənaye əhəmiyyətli qiymətli balıqlar (tunets, 
makrel, sardin, köpək balığı), başayaqlılar (kalmar, iblis), 
buğumayaqlılar (lanqust, krevet) və s. vardır. 
Omanın təbii landşaftı pozulmağa daha tez məruz qaldığından 
son illərdə ölkənin ekoloji durumunun tarazlığına, ətraf mühitin 
mühafizəsinə diqqət artırılır. Təbii landşaftı qorumaq üçün ölkənin 
bəzi bölgələrində qoruqlar salınsa da, amma bu işlər lazımı səviyyədə 
inkişaf edə bilməmişdir. 
  
 183 
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Ərəb ölkələrinin tarixi ilə məşğul olanların fikrincə Omanın 
ərazisi ən qədim dövrlərdən məskunlaşmışdır. Eramızdan əvvəl IV-
III minilliklərdə Omanın dəniz sahilləri Cənub-Qərbi Asiya ilə 
Cənubi Asiya ölkələri arasında gedən ticarətdə mühüm rol oynayırdı. 
Eramızdan əvvəl birinci minilliyin əvvəllərində Omanda yəməni ərəb 
tayfa birliklərinin hakim mövqe tutması onun Cənub-Qərbi Ərəbistan 
ilə əlaqələrinin möhkəmlənməsinə, dövlətin formalaşmasına və 
iqtisadiyyatının inkişafına təsir göstərdi. Lakin VI yüzillikdə 
Sasanilərin basqınları, qonşu bədəvi tayfaların dağıdıcı hücumları 
Omanı çox sarsıtdı. 
VII yüzillikdə Ərəb xilafətinin tərkibinə qatılmaqla Oman 
feodal münasibətləri inkişaf edən bir dövlətə çevrilir. VIII yüzilliyin 
ortalarında isə Oman (ibadi məzhəbinin rəhbərliyi altında) 
müstəqillik əldə edir. İbadilər silahlı çıxış və üsyandan imtina edir, 
dini təbliğat vasitəsilə xəlifə canişinləri ilə yaxşı münasibət sax-
lamağa çalışırdılar. Bu hərəkat sonradan şərqi Afrikaya da yayıldı. 
İbadilər Omanda öz imamlığını yaratdılar. İbadi imamları həm dini, 
həm də siyasi hakimiyyətə malik idilər. 
Konstantinopolun (İstanbul) 1453-cü ildə türklər tərəfindən 
zəbt edilməsi Avropa ölkələrini şərqə doğru yeni dəniz yolları 
axtarmağa vadar etdi. 1507-ci ildə Portuqaliya admiralı Alfonso 
Albukerkin gəmiləri dənizdən Məsqət şəhərini atəşə tutduqdan sonra 
sahil şəhərlərini talan etdilər. Sonradan Omanın dəniz sahilləri 
Hollandiya, Fransa, XVII yüzillikdə İngiltərə və Nəcd ərəbləri 
arasında mübarizə meydanına çevrilir. Omanın müasir sərhədləri 
daxilində əvvəllər Məsqət sultanlığı və Oman imamlığı adlanan 
inzibati vahidlər mövcud olub. Hələ XIX əsrin əvvəllərində coğrafi 
və hərbi-strateji baxımdan əlverişli mövqeyi olan Oman və Məsqət 
İngiltərənin nəzarəti altında idarə olunurdu. Məsqət sultanlığı ilə 
İngiltərə arasında isə “Xüsusi müqavilələr” imzalanmışdı. 
1913-cü ildə Oman imamlığı Məsqət sultanlığının tərkibindən 
ayrılaraq özünü müstəqil dövlət elan edir. İngiltərə tərəfindən 
silahlandırılan Məsqət sultanlığı Oman imamlığını özünə tabe 
etdirmək üçün onunla 7 il müharibə aparır. Bu müddətdə imamlığı 
özünə tabe etdirə bilmədiyindən 1920-ci ildə bağlanmış Sib 
 184
müqaviləsinin şərtlərinə əsasən Oman imamlığı Məsqət sultan-
lığından ayrılaraq müstəqil elan olunur. 
35 ildən sonra yenə də rəsmi Londonun yaxından iştirakı ilə 
Məsqət sultanının qoşunları imamlığın ərazisini zəbt edir və İngiltərə 
onu Məsqət sultanlığının bir bölgəsi elan edir. Bir neçə ərəb ölkəsi 
Böyük Britaniyanın bu siyasi addımını pisləyir. 1958-ci ildən 
etibarən Oman-Məsqət münaqişəsi BMT-nin Baş Məclisinin 
sessiyalarında dəfələrlə müzakirə olunsa da rəsmi London Oman 
imamlığının müstəqilliyi barədə beynəlxalq səviyyələrdə qəbul 
olunan qərarları, verilən qətnamələri «qulaqardına» vurur. 
Ötən əsrin 60-cı illərinin ortalarında Omanda mühüm hadisələr 
baş verir. 1967-ci ilin avqustunda ilk neft quyusu fontan vurur. Əgər 
bu hadisəyə qədər Oman, əsasən qonşu ölkələrə kənd təsərrüfatı 
məhsulları satıb, bir ildə 1mln. funt sterlinq dəyərində gəlir əldə 
edirdisə, 1967-ci ildə bu rəqəm 13, 1970-ci ildə isə 73 mln. funt 
sterlinqə bərabər oldu. Amma o vaxt hakimiyyətdə olan Sultan Səid 
ben Teymur «Allahın bəxş etdiyi nemətin» gətirdiyi vəsaitdən 
səmərəli istifadə edə bilmirdi. 
Deyilənlərə görə banklara etibar etməyən sultan neft satışından 
əldə olunan vəsaiti hər gün üstündə yatdığı döşəyin altında yığıb 
saxlayırmış. Ümumiyyətlə isə o, hər cür yeniliyin əleyhinə olub. 
Məsələn, sultan öz təbəələrinə eynək taxmağı, ictimai yerlərdə siqaret 
çəkməyi qadağan etmişdir. O vaxtlar ölkə işıqsız, qəzet-jurnalsız və 
idxalına qadağan qoyulmuş radio, telefon və avtomobilsiz yaşayırdı. 
Yeni ev tikmək və ya radioqəbuledici almaq istəyənlərin hər biri 
sultandan icazə almalı idi. 
1970-ci ilə qədər Omanda cəmi iki məktəb və bir şəhər xəstə-
xanası mövcud idi. Məktəblər ancaq oğlanlar üçün idi. Sultan 
sarayından təyyarə meydanına qədər çəkilmiş yeganə asfalt yolun 
uzunluğu 12 km-dən çox deyildi. Gün batandan sonra Məsqət 
şəhərinin qapıları bağlanırdı. Hər hansı bir iş üçün gecə küçəyə 
çıxmağa məcbur olan şəxs əlindəki neft lampası ilə mütləq özünü 
işıqlandırmalı idi. Əks təqdirdə onu istintaqsız və məhkəməsiz 
həbsxana gözləyirdi. 
Belə bir şəraitdə yenə də Böyük Britaniyanın köməyi ilə 1970-
ci ilin 23 iyulunda Omanda saray çevrilişi təşkil olunur və Sultan 
Səid ben Teymurun oğlu Kabus ben Səid ben Teymur atasının taxt-
tacına sahib olur və Omanı müstəqil dövlət elan edir. 1970-ci ilin 
 185 
avqustunda isə paytaxtı Məsqət şəhəri olan dövlət Oman Sultanlığı 
adını qəbul edir. Omanın tərkibinə islahatçı sultan kimi daxil olmuş 
Kabus ben Səid Səidilər səlaləsindən 14-cü sultandır. 
Sultan Kabusa atasından əslində çox kasıb, siyasi və etnik 
cəhətdən çox qeyri-sabit bir ölkə miras qalmışdır. O vaxtlar ölkə 
iqtisadiyyatının əsasını təşkil edən neftçıxarma xarici şirkətlərin 
əlində idi. Nəzərə alsaq ki, ölkədə mütəxəssis yox idi, əslində onların 
hazırlığı üçün imkanlar da yox idi onda problemin ağırlığı, vəziyyətin 
gərginliyi aydın olar. Geriliyin bir səbəbi də dövlət sərhədlərinin 
demarkasiya olunmamasında idi. Bundan başqa ölkənin müxtəlif 
bölgələri arasında hərc-mərclik hökm sürürdü. Nisbətən inkişaf etmiş 
sahil bölgələri ilə geri qalmış mərkəz bölgələri arasında əlaqələr, 
demək olar ki, mövcud deyildi. 
Hakimiyyətə başladığı ilk gündən sultan Kabus özünün daxili 
siyasətinin əsas istiqamətlərini bir sözlə – «modernləşdirmə» sözü ilə 
təyin etdi. Bununla yanaşı öz təbəələrinin mömünlüyünü nəzərə 
alaraq sultan belə bir şüar da irəli sürdü: «Bizim qanunumuz da, 
konstitusiyamız da Qurani Kərimdir». Bundan sonra o ölkədə 
modernləşdirmə işlərinə başladı. Yol tikintisi işlərini alman, tibb 
işlərini isveç, arxeologiya işlərini italyan, memarlıq işlərini kiprli, 
parksalma işlərini filippin mütəxəssislərinə tapşırdı. 1970-ci ildə 
Oman radiosu, beş ildən sonra isə televiziyası ilk verilişlərinə 
başladı. 1973-cü ildə ölkənin ilk beynəlxalq təyyarə meydanı, bir 
ildən sonra isə dəniz portu fəaliyyət göstərməyə başladı. 
Modernləşdirmə proqramının əsas istiqamətlərindən biri də 
təhsil sahəsində baş verdi. 1972-ci ildə oğlanlar və qızlar üçün on-
larca pulsuz məktəblər açılır. 1986-cı ildə isə Sultan Kabus adına 
ölkənin ilk universiteti fəaliyyətə başlayır. Ötən əsrin 70-ci illərinin 
ortalarından sultanın fərmanı ilə Milli inkişaf şurası yaradılır və 
1976-80-ci illəri əhatə edən ilk beşillik plan qəbul edilir. Sonradan 
iqtisadi və sosial inkişafın digər beşillik planları da qəbul edilir. 
Dövlət quruluşu. Oman mütləq monarxiyadır. Müstəqil Oma-
nın ilk konstitusiyası 1996-cı ildə qəbul edilmişdir. Dövlətin rəhbəri 
sultandır. Hakimiyyət yalnız kişilərə ötürülür. Qanunvericilik 
hakimiyyəti sultana, icra hakimiyyəti isə sultana və hökumətə 
mənsubdur. Sultan hökumətə rəhbərlik edir və eyni zamanda xarici 
işlər, müdafiə və maliyyə nazirləri vəzifələrini də əlində saxlayır. 
Hökumətin tərkibinə sultan Kabusun şəxsi nümayəndəsi (Baş nazir 
 186
müavini) və 25 nazir daxildir. 
Konstitusiyaya görə ikipalatalı məşvərətçi orqan-Oman Şurası 
(83 üzvü vardır) və Dövlət Şurası (48 üzv) fəaliyyət göstərir. Ali 
məhkəmə orqanları – İslam və şəriət məhkəmələridir. Ölkədə siyasi 
partiyaların və həmkarlar ittifaqlarının fəaliyyəti qadağan edilmişdir. 
Oman sultanlığı BMT, Ərəb Dövlətləri Liqası, İslam Konfransı 
Təşkilatlarının üzvüdür. Ölkənin milli bayramı – 18 noyabr günüdür. 
1971-ci ildən ölkə bu günü – Milli gün bayramı kimi geniş qeyd edir. 
Oman dünya birliyində öz layiqli yerini tutmaq üzrədir. 1970-
ci ilə qədər Omanın beynəlxalq sahədəki bütün maraqlarını Böyük 
Britaniya təmsil edirdi. 1971-ci ildən Oman qısa müddətdə xarici, ilk 
növbədə ərəb, sonra İslam, daha sonra dünyanın başqa dövlətləri ilə 
münasibətlərini nizama salır. Hazırda ölkədə 70-ə qədər xarici 
ölkənin səfirlikləri fəaliyyət göstərir. Sultanlıq da dünyanın 50-yə 
yaxın ölkəsində öz səfirliyini açmışdır. Ümumiyyətlə, Oman 
sultanlığı Qərb təmayüllü istiqamət götürmüş ölkələrdən biridir. 
Böyük Britaniya və ABŞ ilə münasibətləri çox yaxındır. Dövlət 
idarəçiliyində Böyük Britaniya müşavirlərinin rolu hələ də öz 
əhəmiyyətini saxlayır. ABŞ-in hərbi hava qüvvələrinə isə istənilən 
vaxt Omanın bəzi təyyarə meydanlarından istifadə etmək imkanı 
verilib. 
Azərbaycan Respublikası ilə münasibətləri. Oman sultanlığı 
Azərbaycan Respublikasının müstəqilliyini tanıyan ilk dövlətlərdən 
biridir (30.XII.1991). İki ölkə arasında diplomatik əlaqələr 1992-ci 
ilin 13 iyulunda yaranmışdır. 
Oman sultanlığı beynəlxalq təşkilatlar (BMT, İKT və s.) 
çərçivəsində Ermənistan Respublikasının Azərbaycana qarşı hərbi 
təcavüzü ilə bağlı qətnamələrinin qəbul edilməsində Azərbaycanın 
mövqeyini daim müdafiə etmişdir. İki ölkənin xarici işlər nazirləri 
arasında diplomatik yazışmalar həyata keçirilir. Azərbaycan 
Respublikasının Səudiyyə Ərəbistanı məlikliyindəki səfiri həm də 
Oman sultanlığında fövqəladə və səlahiyyətli səfiri təyin edilmişdir. 
2003-cü ildə «Azərbaycan Hava Yolları» Dövlət Konserninin 
nümayəndə heyəti Omanda olmuş və Oman sultanlığı hökuməti 
arasında hava əlaqələri yaratmaq barədə saziş imzalamışlar. 
2004-cü ilin martında Oman Mərkəzi Bankının nümayəndə 
heyəti Azərbaycana səfər etmiş, təcrübə mübadiləsi aparılmış və 
əməkdaşlıq məsələləri müzakirə edilmişdir. Azərbaycan Respub-
 187 
likasının xarici işlər naziri 2005-ci ilin aprel ayında Omana etdiyi 
rəsmi səfər çərçivəsində sultanlığın baş nazirinin müavini, xarici işlər 
naziri və başqa nazir və rəsmi şəxslərlə görüşmüşdür. Səfər zamanı 
Azərbaycan Respublikasının Xarici İşlər Nazirliyi və Oman sultanlığı 
Xarici İşlər Nazirliyi arasında məsləhətləşmələr haqqında Anlaşma 
Memorandumu imzalanmışdır. 
 
3. Əhalisi və şəhərləri. Paytaxtın qısa səciyyəsi 
 
2005-ci ilin məlumatlarına əsasən Oman əhalisinin sayı 3 mln. 
nəfəri ötmüşdür. Bu göstəriciyə görə dünyada 135-ci yeri tutur. 
Oman illik təbii artımı böyük olan ölkələrdən biridir. Ötən əsrin 90-cı 
illərində əhalinin illik artım tempi 3,7 faizə bərabər idi. Hazırda bu 
rəqəm 3 faizə enmişdir. Əhalinin təqribən 1/3-i iki şəhərdə – paytaxt 
Məsqət və liman şəhəri Mətrahda məskunlaşıb. XXI yüzilliyin 
əvvəlləri üçün hər 1000 nəfərə anadan olanların sayı 42, ölənlərin 
sayı isə 12 nəfərdir. Körpələr və uşaqlar arasında ölüm halları 
çoxdur. Gözlənilən uzunömürlülük 75 ildir (kişilər üçün 71, qadınlar 
üçün 73 yaş). Əhalinin təqribən 80 faizi ərəb, qalanları isə Pakistan 
və Hindistandan gələn müsəlmanlardır. Bu yerlərə gəlib çıxmış 
Yəmən ərəbləri (yəmənilər) ölkənin şimalında, Səudiyyə Ərəbistanı 
məlikliyinin Nəcd əyalətindən gələn ərəb tayfaları (nizarilər) isə 
cənubda məskunlaşmışlar. 
Yeddinci yüzilliyin axırlarında omanlılar Şərqi Afrikaya daxil 
olaraq yerli əhalinin formalaşmasına da müəyyən dərəcədə təsir 
etmişlər. Omanın qul tacirləri uzun əsrlər boyu Ərəbistan 
yarımadasının müxtəlif bölgələrinə Afrikadan gətirdikləri qulları 
satmaqla məşğul olmuşdur. 
Qədim adət və ənənələrinə sadiq qalan Oman əhalisi iki qrupa: 
«ərəb ariba» (yerli ərəblər) və «musta ariba» (qarışıq ərəblər) 
bölünür. Omanın dəniz sahillərində məskunlaşan ərəblərin Afrika 
zənci qulları ilə qarışığından mulatlar törəmişdir. Ona görə 
omanlıların bir qisminin xarici görünüşlərində qara rəngli çalarlar 
üstünlük təşkil edir. Bununla belə ölkənin daxili bölgələrində 
yaşayan tayfalar avropoid irqini qoruyub saxlamışlar. 
Omanlılar arasında tarixdə məskunlaşmış şəxsiyyətlər də az 
olmayıb. Dənizçi Sindbadın omanlı olması hamıya məlumdur. 
Məşhur səyyah Vasqo da Qamanın gəmilərinin Hindistana omanlı 
 188
bosman Əhməd ben Məcid aparıb. XVII yüzillikdə omanlı səyyah və 
dənizçi Əbu Übeydə ben Abdulla ben Qasim yelkənli gəmidə ilk dəfə 
dünya səyahətinə çıxıb. 
Omanda rəsmi dil ərəb dilidir. Şəhərlərdə ingilis dili də çox 
işlədilir. Dövlət dini İslamın təriqətlərindən olan ibadilikdir. Bu 
təriqətin meydana gəlməsi VII yüzilliyin ortalarına təsadüf edir. 
Həmin dövrdə müsəlman siyasi təşkilatları yaranır. Bu təşkilatlar 
VIII yüzilliyin ortalarında Omanda öz imamlığını yaradırlar. İbadi 
tərəfdarları özlərini «həqiqi müsəlman» və ya «məsləkinə görə canını 
fəda edən» adlandırırlar. Ölkə sultanı ibadilərin başçısı sayılan 
imamdır. Əhalinin böyük bir hissəsi sünnü, farslar, pakistanlılar və 
hindlilər isə şiə müsəlmanlardır. Şiə icması sayca az olsa da 
nüfuzludur. Onlar Əl-Bəttin düzənliyində daha çox məskunlaşmışlar. 
Omanın dövlət dili ərəb dilidir. İngilis, bəluc, urdu və hindi 
dilləri də geniş yayılmışdır. 
Yaşlı əhalinin 76 faizi savadlıdır. Təhsilin bütün növləri pul-
suzdur. Ali təhsil verən məktəblərdən ən nüfuzlusu 1985-ci ildə 
Məsqətdə təsis olunan Sultan Kabus Universitetidir. 3 min nəfərdən 
çox tələbə xaricdə təhsil alır. Omanda 1972-ci ildən təhsil pulsuzdur 
və hər iki cinsdən (kişilər və qadınlar) olanlar üçün eyni şərait 
yaradılmışdır. Son 30 ildə ölkədə 300 ibtidai məktəb açılmışdır. 
Humanitar, tibb, təbiət elmləri, kənd təsərrüfatı, texnika, iqtisadiyyat 
və pedaqoji ixtisaslar üzrə kolleclərdə tələbə hazırlığı aparılır. 
Şəhərlərdə qadınlar ictimai həyatda kişilərlə bərabər çalışırlar. 
Omanda yaşayanların təqribən 55 faizi şəhərlərdə, qalanları isə 
kənd yerlərində məskunlaşıb. Məsqət, Mətrah, Nəzva, Səlalə, Sur 
nisbətən böyük şəhərlərdir. 
Paytaxt Məsqətdə 400 min nəfərə yaxın əhali yaşayır. Körfəz 
sahilində, sıldırım dağ yamaclarında yerləşmiş Məsqət bütün 
göstəricilərə görə ölkənin ən böyük şəhəridir. XVI yüzillikdə şəhəri 
dənizdən qorumaq məqsədilə portuqaliyalılar onu daş hasarla əhatəyə 
alır (Bakının İçərişəhəri kimi). Məqsətin köhnə tikililəri də bu 
hissədə qalmışdır. 
Əhalinin sayı artdıqca Məsqət şimala doğru genişlənmiş və 
onun 4-5 km-də Mətrah adlanan peyk şəhər salınmışdır. Əslində bu 
şəhərlər artıq birləşmişlər. Yeni şəhərdə müasir üslubda evlər, 
küçələr, yaşıllıqlar salınmışdır. Möhtəşəm görkəmi olan sultan sarayı 
da yeni hissədədir. Məsqətdə məscidlərin sayı məktəblərin sayından 
 189 
çoxdur. Məsqət eyni zamanda ölkənin ən böyük nəqliyyat 
mərkəzidir. Şəhərin yaxınlığında beynəlxalq dərəcəli təyyarə 
meydanı fəaliyyət göstərir. Məsqətdə 40-a yaxın məscid vardır. 
Qahirə və Bağdaddan fərqli olaraq onların yaranma tarixini müəy-
yənləşdirmək o qədər də asan deyil. Şəhərdə olan məscidlər başqa 
ərəb ölkələrində yerləşən məscidlərdən tamamilə fərqlənir. İbadilər 
öz təlimlərində İslam dinində olan qayda-qanunları sadələşdirirlər. 
Ona görə də ibadilərin məscidləri minarə və digər bəzək-düzəyə 
malik deyil. 
  
 
4. İqtisadiyyatı 
 
Neft və qazçıxarma sənayesi istisna olmaqla Oman iqti-
sadiyyatı o qədər də güclü inkişaf edə bilməmişdir. Ötən əsrin 90-cı 
illərinin əvvəllərindən isə Omanda güclü iqtisadi inkişaf hiss 
olunmaqdadır. İqtisadi inkişafa təkan verən amil isə neft çıxarmaqdır. 
Lakin neftin ehtiyatı o qədər də böyük deyil. Buna görə neft 
satışından əldə olunan gəlir ilk növbədə ölkənin iqtisadi me-
xanizminin yaradılmasına, təsərrüfatın digər sahələrinin inkişafına 
yönəldilir.  
Sənaye sahələrinin yaradılması sahəsində əvvəlcə sement, 
ərzaq, gübrə və mal-qara üçün yem istehsal edən kiçik və orta həcmli 
müəssisələrin tikintisinə «yaşıl işıq» yandırıldı. Yeni yaradılan 
müəssisələrə hökumət tərəfindən müəyyən güzəştlər edilirdi. 
Məsələn, ölkə rəhbəri yerli omanlıların iştirakı olmadan xaricilərin 
biznes sahəsində fəaliyyətinə icazə vermir. Dövlət milli 
mütəxəssislərin hazırlanmasına da xüsusi diqqət yetirir və bütün bu 
proses «omanlaşdırma» adlanır. 
İran körfəzinin neft çıxaran digər ərəb ölkələrindən (Küveyt, 
Birləşmiş Ərəb Əmirlikləri, Qətər, Səudiyyə Ərəbistanı) fərqli olaraq 
Oman rəhbərliyi öz vətəndaşları üçün «parnik şəraiti» yaratmır, yəni 
ancaq omanlı olduqlarına görə onlara pul güzəştləri edilmir. Oman 
rəhbərliyi yaxşı başa düşür ki, 40-50 ildən sonra ölkədə neft 
ehtiyatları tükənəcək. Ona görə də bu sahədən əldə edilən vəsait ilk 
növbədə ölkənin iqtisadi inkişafına təkan verə biləcək obyektlərin 
tikintisinə qoyulur. 
2004-cü ildə ölkənin ümumdaxili məhsulunun dəyəri 22 mlrd. 
 190
dollar olmuşdur. Əhalinin hər nəfərinə təqribən 8000 dollar düşür. 
Ötən əsrin 70-ci illərinin ortalarından neft sektoru iqtisadiyyatın 
dayağı və əsas gəlir mənbəyinə çevrilmişdir. Ölkə iqtisadiyyatı 
beşillik planlar üzrə inkişaf edir. Hazırda 2006-2010 illəri əhatə edən 
yeddinci beşillik həyata keçirilir. Çoxsahəli iqtisadiyyatın inkişafı, 
əcnəbi işçi qüvvəsini yerli sakinlərlə əvəzləmək üçün milli kadrların 
ixtisaslarının artırılması əsas vəzifələrdir. Ölkə iqtisadiyyatına xarici 
investisiyaların cəlb edilməsi cox əhəmiyyətli sayılır. İqtisadiyyatın 
sahələr üzrə strukturuna nəzər saldıqda ümumdaxili məhsulun 3 faizi 
kənd təsərrüfatından, 40 faizi sənayedən, 57 faizi xidmət 
sahələrindən əldə olunur. İqtisadiyyatın orta illik artım tempi 4 
faizdir. 
Sənayenin aparıcı sahələri. Ötən əsrin 70-ci illərinin əvvəl-
lərindən ölkədə hasilat sənayesinin inkişafında tərəqqi baş verir. 
Ölkədə neft axtarışı ilə məşğul olmağa 1967-ci ildən sonra başla-
mışlar. İlk dəfə 1956-cı ildə «Petroleum konseşinz ltd» şirkəti Fəhud 
rayonunda neft quyusu qazmışdı. Ölkə üzrə neftin kəşf edilmiş 
ehtiyatları 735 mln. ton (2003), təbii qaz ehtiyatı 815 mlrd kub 
metrdir. Bu iki sərvət ölkə sənayesinin aparıcı sahələridir. İllik hasilat 
müvafiq olaraq 45 mln. ton və 10.5 mlrd kub metrdir. 
Omanın kontinental şelfində neft axrarışı işləri ilə məşğul olan 
mütəxəssislərin fikrincə dəniz dibində böyük ehtiyatı olan yataqlar 
mövcud ola bilər. Ölkədən çıxarılan neftin bir qismi «Eşlend 
kompani» şirkətinin 1982-ci ildə tikdirdiyi neftayırma zavodunda 
emal olunur. Bu müəssisənin məhsulları ölkə tələbatını ödəyir, 
çıxarılan neftin əksər hissəsi isə ixrac olunur. Yaponiya, Fransa və 
Hollandiya Oman neftinin əsas alıcılarıdır. Ölkənin büdcə gəlirlərinin 
əsas mənbəyini neft satışından əldə olunan gəlir təşkil edir. Neft 
istehsalı və ixracı ölkədə möhkəm valyutanın yaranmaasına səbəb 
olmuşdur. 
Neftin kəşfiyyatı və çıxarılması illə «Petroleum Divelopment 
of Oman» şirkəti məşğul olur. Şirkət kapitalının 60 faizi Oman 
dövlətinə məxsusdur. Ölkədə təbii qaza olan tələbatı ödəmək və 
dünya bazarına təbii qaz ixrac etmək məqsədilə 80-ci illərin 
əvvəllərində tədbirlər hazırlanmışdır. 1989-cu ildə dövlət bölməsinin 
kapitalı əsasında İbal-Məsqət qaz kəməri istifadəyə verilmişdir. Bu 
magistral qaz kəmərindən ölkənin şimalında yerləşmiş Rusayal 
sənaye mərkəzinə qollar ayrılır. 
 191 
Təbii qazdan kibrə istehsalına başlanmışdır. 2000-ci ildən 
istehsal gücü 6,2 mln ton olan maye qaz zavodu fəaliyyət göstərir. 
Dünya bazarında neftin qiymətinin dəyişməsindən asılı olaraq ölkə 
neftdən bir ildə 8-10 mlrd. ABŞ dolları həcmində gəlir əldə edir. Neft 
və təbii qazdan başqa Omanda mis, xromit daş kömür, qızıl, 
qurğuşun və s. çıxarılır. Çıxarılan mis filizi Səudiyyə Ərəbistanı 
kapitalının köməyilə tikilmiş mis əritmə zavodunda emal olunur. 
Emaledici sənaye inkişaf etdirilir. Bu sahənin müəssisələrində 
sement, plastik kütlə məmulatları, soyuducu, un istehsal edilir, meyvə 
konservləri, Şərq şirniyyatı hazırlanır, xurma qablaşdırılır, balıq 
qurudulur. İqtisadiyyatın daha sürətli inkişafına maneçilik törədən 
amil energetika bazasının zəifliyidir. Ölkədə mazut və qazla işləyən 
bir neçə istilik elektrik stansiyası fəaliyyət göstərir. 
Region ölkələrinin hamısında olduğu kimi Omanda da kustar 
sənətkarlıq bizim günlərədək öz əhəmiyyətini itirməmişdir. Kustar 
müəssisələrdə yeyinti məhsulları (xurma, qəhvə, Şərq şirniyyatı və s.) 
istehsal olunur, gümüş, qızıl və misdən müxtəlif zinət məmulatları 
hazırlanır, omanlıların çox sevdikləri soyuq silah (xəncər, bıcaq), 
həmçinin dəri, müxtəlif parçalar, xalça-palaz istehsal edilir. Dəniz 
sahillərində yaşayan sənətkarlar qayıq hazırlamaq üzrə 
ixtisaslaşmışlar. 
Kənd təsərrüfatının aparıcı sahələri. Oman tarixən maldarlıq 
və əkinçilik ölkəsi kimi tanınırdı. İndinin özündə də vahə əkinçiliyi 
və köçəri maldarlıq öz əhəmiyyətini saxlaya bilmişdir. Omanın lap 
qədimdən şöhrət tapdığı arıçılıq heyvandarlıqda xüsusi yer tutur. 
Ərazinin cəmi 7 faizi əkinçiliyə yararlıdır. Əl-Bəttin vadisi və sahil 
düzənliyi ölkənin mühüm əkinçilik rayonlarıdır. Omanda suvarma 
məqsədilə yaradılmış yeraltı kanallardan – fələclərdən istifadə geniş 
yayılmışdır. Əkin sahələrinin 95 faizi suvarılır. 
 Əkinçilikdə xurma becərilməsi üstünlük təşkil edir. Ən böyük 
xurma plantasiyaları Əl-Bətindədir. Hər il orta hesabla 150-160 min 
ton xurma toplanır. Xurma plantasiyalarında xurma ilə yanaşı 
subtropik və tropik meyvələr – limon, manqo, banan, nar, üzüm və s. 
yetişdirilir. Limon yetişdirilməsi xüsusilə əhəmiyyətlidir. Yığılan 
limonun xeyli hissəsi ixrac olunur. Dənli bitkilərdən suya və münbit 
torpağa çox tələbkar olmayan durra əkinləri üstunlük təşkil edir. 
Buğda və arpa suvarılan torpaqlarda, tütün və şəkər qamışı isə 
ölkənin cənubunda yetişdirilir. Omanda tərəvəz və bostan bitkiləri də 
 192
becərilir. 
Heyvandarlıq ənənəvi sahə olsa da ekstensiv xarakter daşı-
dığından lazımi səviyyədə inkişaf edə bilməmişdir. Ölkənin fiziki-
coğrafi şəraiti davar və dəvə saxlamaq üçün əlverişlidir. Balıq və 
mirvari ovu omanlıların ənənəvi vərdişlərindən sayılır. Sahil su-
larında ilboyu balıq ovlanır (bir ildə 100 min ton). Ovlanan balığın 80 
faizi ixrac edilir. Ən böyük balıq vətəgələri Barka yaxınlığındadır. 
Sahildə balığın emalı üzrə müəssisələr tikilmişdir. Omanlılar Ərəbis-
tan dənizi sahillərində dəniz bağaları da ovlayırlar. Bağanın əti 
yeyilir, qunu isə satılır. İllik balıq ovu 120 min ton həddindədir.  
Nəqliyyatı və xarici siyasəti. Omanda nəqliyyat sistemi zəif 
inkişaf etmişdir. Ölkədə dəmir yol xətti yoxdur. Daxili bölgələr ilə 
əlaqələrdə avtomobil yolları ilə bərabər karvan yolları da öz əhə-
miyyətini saxlamışdır. Son illərdə xarici mütəxəssislərin köməyilə 
Oman körfəzi sahilboyu Məsqət-Əs Suhar istiqamətində 790 km 
uzunluğunda müasir tələbatlara cavab verən şosse yolu çəkilmiş, 
Məsqət yaxınlığında beynəlxalq dərəcəli təyyarə meydanı, Mina 
Kabusda isə iri dəniz portu salınmışdır. Soxar şəhərində ən müasir 
gəmilərə xidmət edən dərinsulu port salınır. 
Xarici ticarət. Oman iqtisadiyyatı üçün xarici tacarətin əhə-
miyyəti ölçüyəgəlməzdir. Ölkədən neft, neft məhsulları, balıq, mey-
və, tərəvəz və s. ixrac edilir. Çox işlənən mallar, maşın və avadanlıq, 
nəqliyyat vasitələri, çatışmayan ərzaq və s. idxal olunur. Əsas 
etibarilə Böyük Britaniya, Yaponiya, Hollandiya, ABŞ, Cənubi 
Koreya, Birləşmiş Ərəb Əmirlikləri, Küveyt, Səudiyyə Ərəbistanı ilə 
ticarət edir. Milli pul vahidi Oman rialıdır. Bir rial təqribən 3 ABŞ 
dollarına bərabər tutulur. 
 Oman xarici iqtisadi əlaqələrində İran körfəzi ölkələrinin 
əməkdaşlıq Şurasına daxil olan ölkələrlə qarşılıqlı sərfəli əlaqələrin 
möhkəmləndirilməsinə üstünlük verir. Omanın telekommunikasiya 
sistemi İran körfəzi zonasında qabaqcıl sayılır. Omana hər il 400-500 
min nəfər əcnəbi turist gəlir. 
 
 193 
SURİYA ƏRƏB RESPUBLİKASI 
 
 
1. Coğrafi mövqeyi və təbiəti 
 
Coğrafi mövqeyi. Yaxın Şərq ölkələrindən biri olan Suriya 
Asiya qitəsinin qərbində yerləşir. Beş ölkə – Türkiyə, İraq, Ürdün, 
Livan və İsraillə həmsərhəddir. Şimal-şərqdə 183 km məsafədə 
Aralıq dənizinə çıxışı var. Sahəsi 185,2 min kv. km-dir. 1967-ci ildə 
baş vermiş İsrail-Ərəb müharibəsi nəticəsində Suriya torpaqlarının 
Colan təpəlikləri adlanan kiçik bir hissəsi (təqribən 1,0 min kv. km) 
İsrail tərəfindən zəbt olunub. Sahəsinə görə dünya ölkələri içərisində 
86-cı yeri tutur. 
Ölkənin coğrafi və hərbi-strateji mövqeyi çox əlverişlidir. 
Qərbi Asiyanı Afrika və Aralıq dənizi ölkələri ilə birləşdirən mühüm 
hava, avtomobil yollarının bəziləri Suriya ərazisindən keçir. Digər 
tərəfdən Aralıq dənizinə birbaşa çıxışı olmayan İraq və Ürdün Suriya 
torpaqlarından keçməklə Avropa və Şimali Afrika ölkələri ilə əlaqə 
saxlayır. 
Səth quruluşu və faydalı qazıntıları. Suriyanın ərazisi iki: 
dağlıq qərb və düzənlik şərq hissəyə ayrılır. Ərazinin çox hissəsi 
şimal-qərbdən cənub-şərqə Mesopotamiya ovalığı ilə İran körfəzinə 
tərəf meylli olan, hündürlüyü 700-200 metr arasında tərəddüd edən 
yüksəklikdir. Qərb hissə sahilboyu düzənliklərdən, dağ 
sistemlərindən və tektonik mənşəli dərələrdən ibarətdir. 
Ölkənin qərbində yerləşmiş düzənlik təqribən 200 km 
məsafədə ensiz (10- 30 km) zolaq şəklində Aralıq dənizi sahili 
boyunca uzanır. Şərqə getdikcə düzənlik tədricən dağlıq bölgəyə 
birləşir. 
Suriya sözünə ilk dəfə klassik antik ədəbiyyatında Esxil* və 
Herodotun** əsərlərində rast gəlinir və belə güman edilir ki, bu yunan 
                                      
* Esxil – qədim yunan dramaturqu. Yunanıstan – İran müharibəsində 
iştirak etmişdir. Əsərlərində dövrünün fəlsəfəsi, siyasi-ictimai, əxlaqi 
məsələlərinə toxunulmuşdur. 
** Herodot – qədim yunan tarixçisi. Tarix adlanan məşhur əsərin 
müəllifi. Bir neçə Şərq ölkəsinin tarixi, coğrafiyası, əhalisi, ictimai-siyasi 
quruluşu barədə məlumat vermişdir. 
 194
mənşəli söz olub, Assuriya sözünün təhrif olunmuş şəklidir. Ərəb 
tarixçiləri və səyyahları Suriya ərazisini həmişə Əş Şam 
adlandırmışlar. Ulu şairimiz Nizami Gəncəvinin «Sirlər xəzinəsi» 
əsərindəki «Kərpickəsən kişinin bir cavanla hekayəti» şerində Şam 
(ölkə paytaxtı Dəməşqin əvvəlki adı) şəhərində baş vermiş 
hadisələrdən danışılır. 
Suriyalıların Bəhr adlandırdıqları Aralıq dənizi sahilboyu 
düzənliyi, eləcə də bütün ölkənin təbii incisidir. Aralıq dənizinin bu 
hissəsində su təmiz, şəffaf və istidir. Yanvar-mart ayları istisna 
olmaqla burada ilboyu çimmək olar. Çimərliklər bəzi yerlərdə çınqıl 
adlanan xırda daşlarla, bəzi yerlərdə açıq sarı qumlarla örtülüdür. 
Laziqiyyə (Latagiya) limanı istisna olmaqla Suriyada əlverişli 
təbii liman yoxdur. Vaxtilə sovet mütəxəssislərinin köməyilə 
Laziqiyyədə müasir dəniz limanı salınmışdır. Sahildə yerləşmiş kiçik 
buxtalardan ancaq yerli əhəmiyyətli gəmiçilikdə istifadə olunur. 
Ölkənin Livan və Türkiyə ilə sərhədləri dağlıq bölgələrdən keçir. 
Suriyanın ən hündür yeri Livan sərhədindəki Əş Şeyx dağlarındadır 
(2814 m). Ölkənin cənub-şərqini Suriya səhrası tutur. Bu səhra 
Ürdün, İraq və Səudiyyə Ərəbistanı ərazilərinə də daxil olur. Əslində 
bu səhra quru çay dərələri ilə kəsilmiş yayladır. Yaylanın şimal 
hissəsində Tədmor Avropa ədəbiyyatında (Palmira) vahəsi yerləşir. 
Ölkənin şimal-şərqində Dəclə və Fərat çayları arasında Cəzirə yaylası 
yerləşir. Cəzirə yaylasının şimal hissəsi təsərrüfat baxımından inkişaf 
etmiş bir ərazi kimi tanınır. Əbd-əl-Əziz dağları bu yaylanı şimal və 
cənub hissələrə bölür. 
 Uzunluğu 200, eni 15-30 km olan Aralıq dənizi sahilindəki 
düzənlikdən şərqə qırışıq dağlar uzanır. Əl-Ğab adlanan tektonik 
mənşəli dərə bu dağları bir-birindən ayırır. Eni 15-20 km olan Əl-
Ğab dərəsi ilə Əl-Asi (Avropa ədəbiyyatında Oront) çayı axır. Əl-
Ğabdan cənubda yerləşən dağlar Ənsariyyə adlanır. Bu dağların 
ətəklərindən Hələb-Laziqiyyə və Həmat-Baniyas istiqamətində 
müasir tələbatlara cavab verən şosseyolu çəkilmişdir. 
 Son vaxtlar aparılan geoloji kəşfiyyat işləri nəticəsində ölkədə 
əhəmiyyətli faydalı qazıntı sərvətləri aşkar edilmişdir. Sənaye 
əhəmiyyətli ehtiyatı təqribən 300 mln. t. olan neft əsas etibarilə 
ölkənin şimal-şərqində (Suadiyyə, Rumelan, Qaraçuk, Deyrik, Xirvə 
yataqları) yerləşmişdir. Tərkibində kükürdün faizi çox olan Suriya 
neftinin nəql olunması və emalı bir qədər çətindir. Tədmor vahəsi 
 195 
ətrafında fosforit çıxarılır. Laziqiyyə və Hələb şəhərləri ətrafında 
aşkar edilmiş mərmər, təbii asfalt, şüşə istehsalında istifadə olunan 
kvars qumları, daşduz yataqlarının iqtisadi əhəmiyyəti böyükdür. 
Ölkədə aşkar edilmiş dəmir filizinin tərkibində dəmirin faizi aşağı 
(30-32) olduğundan ondan geniş istifadə olunmur. 
Suriya təbiəti üçün səciyyəvi olan hallardan biri də vahələrin, 
yəni suvarılan əkinçilik sahələrinin olmasıdır. Ürəksıxıcı təbiəti olan 
səhralar içərisində adda-budda görünən yaşıl vahələr sözün tam 
mənasında cənnəti xatırladır. Belə vahələr içərisində Dəməşq Qutası 
çox məşhurdur. Ümumiyyətlə, Suriya dağlarının ətəklərində 
yerləşmiş bütün vahələr Quta adlanır. Dəməşq Qutasının sahəsi 300 
kv. km-ə bərabərdir. Qədim zamanlardan bizim günlərə qədər 
Dəməşqin hər hansı bir tərifi ilk növbədə Qutanın təsviri ilə başlayır. 
Ərəb müəllifləri onu «Şərqin incisi», «Allah vergisi» və s. gözəl 
adlarla adlandırırlar. 
Müsəlman rəvayətlərinin birində deyildiyi kimi, gəncliyində 
Məkkədən Dəməşqə karvan aparıb gətirən Məhəmməd peyğəmbər 
(S) bir dəfə gül-çiçəyə bürünmüş Dəməşq Qutasını gördükdən sonra 
oraya daxil olmaq istəməyib. Ondan yolunu nə üçün başqa yerdən 
saldığını soruşduqda cavab verir ki, mən cənnət barədə fikirlərimin 
alt-üst olmasına razı ola bilmərəm. Dəməşq Qutasında badam, qoz, 
alma, əncir, ərik, sitrus meyvələri və s. yetişdirilir. Suriyanın ikinci 
məşhur Qutası Tədmordur. Bu vadi Suriya səhrasının şimalında Əl-
Asi və Fərat çayları arasında yerləşmişdir. Burada əsasən xurma və 
zeytun yetişdirməklə məşğul olurlar. 
İqlimi və hidroqrafiyası. Suriyada Aralıq dənizi tipli 
subtropik iqlim hakimdir. Ölkənin qərb bölgəsində yumşaq dəniz 
iqlimi mövcud olduğu halda daxili bölgələrdə və şərqdə 
kontinentallıq artır. Suriyanın Aralıq dənizi bölgəsinin ürəkaçan 
təbiəti, xüsusilə səfalı iqlimi ölkənin digər yerlərinin təbiəti və iqlimi 
ilə təzad təşkil edir. Aralıq dənizi sahilində ən isti ay olan iyunun orta 
temperaturu müsbət 25-26 °C, Suriya səhrasında isə 45-50 °C 
dərəcədir. Dəniz sahili bölgəyə 800-900, ölkənin qərbində yerləşmiş 
Ənsariyyə dağlarının yamaclarına 1500, səhra və yarımsəhralara isə 
50-80 mm yağıntı düşür. 
Ölkənin ən böyük çayı Fəratdır. Suriya ərazisində bu çay Bəlx, 
Xabur, Deyr əz-Zor qollarını qəbul edir. Ümumi uzunluğu 2300 km 
olan Fərat 675 km məsafədə Suriya ərazisindən axaraq İraqa daxil 
 196
olur. Fəratda səviyyənin tənzimlənməsi, ucuz elektrik enerjisi əldə 
olunması və suvarma problemini qismən həll etmək üçün tərkibində 
azərbaycanlı mütəxəssislərin də olduğu sabiq SSRİ-nin iqtisadi və 
texniki köməkliyilə hidroenerji kompleksi tikilib istifadəyə 
verilmişdir. Fərat kimi Türkiyədən başlayan Dəclə cəmi 50 km 
məsafədə Suriya ərazisindən axır. Dəclə istisna olmaqla Suriya 
çaylarının su ehtiyatı 50 mlrd. kub metrdir, bunun 25 mlrd. kub metri 
Fəratın payına düşür. 
Fərat çayı dərəsi qədim xalqların və sivilizasiyaların 
beşiklərindən biri hesab olunur. İran körfəzinə tökülənə qədər Fərat 
Dəclə ilə birləşir. İki çayarası və ya Mesopotamiya* adlanan hövzədə 
hələ 5 min əvvəl şumerlərin mədəniyyəti yüksək inkişaf səviyyəsinə 
çata bilmişdir.Suriya ərazisində Fərat çayının dərinliyi 4-7 metr 
arasında tərəddüd edir. Fərat çoxlilli çaydır. Hesablanmışdır ki, o, 
ildə təqribən 15 mln. ton lil axıdır. Bu lilin əksəriyyəti onun dərəsinə 
və deltasına çökür. Belə lilli torpaqlarda isə pambıq, şəkər qamışı, 
çəltik və meyvə-tərəvəz yetişdirmək çox əlverişlidir. 
Torpaq və bitki örtüyü. Suriyanın fauna və flora aləmi o 
qədər də zəngin deyil. Aralıq dənizi sahili bölgəsində vahələrin və 
çay dərələrinin məhsuldar torpaqlarında istiliksevən Aralıq dənizi 
bitkiləri bitir. Humusdan məhrum olmuş səhra torpaqlarında isə 
ancaq istiyə və quraqlığa davamlı alçaqboylu ağaclara və kolluqlara 
rast gəlmək olar. Dağların ətəyində tala şəklində meşələr də 
qalmışdır. 
Suriya hökuməti təbiətinə biganə qalan dövlət deyil. Ölkədə 
ekoloji tarazlığı qorumaq üçün milli parklar, qoruqlar və yasaqlıqlar 
salınmışdır. Amma bu işlər lazımlı səviyyədə inkişaf edə 
bilməmişdir. 
 
 
                                      
* Mesopotamiya (yunanca mezos – orta, potamos – çay, ərəbcə Mabeyn 
ən nehreyn) Dəclə və Fərat çaylarının hövzələri arasında təbii-coğrafi 
vilayət. Şərqin qədim mədəniyyət mərkəzlərindən biridir. Bu ərazidə 
eramızdan əvvəl IV və III minilliklərdə Şumer, Akkad, Ur, II minilliyin 
əvvəllərində isə Babilistan dövləti yaranmışdır. 
 197 
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Suriya qədim tarixə malik olan ölkələrdən biridir. Əldə olunan 
məlumatlara əsasən, demək olar ki, eramızdan əvvəl III minilliyin 
ikinci yarısında Suriyada tayfa quruluşu mövcud olmuş və burada 
yaşayanların əksər hissəsi oturaq həyat tərzi sürməyə meyl 
göstərmişlər. Ölkənin əlverişli coğrafi mövqeyi, şəhərlərin və kiçik 
quldar dövlətlərin yaranması üçün nə qədər münasib idisə, xarici 
müdaxiləçilər üçün də bir o qədər tamahlandırıcı idi. 
Eramızın 633-640-cı illərində Suriya büsbütün ərəblər 
tərəfindən zəbt edilir. Suriyanın ərəb hakimi Müaviyyə 661-ci ildə 
özünü Ərəb dünyasının xəlifəsi, Dəməşqi isə Ərəb dünyasının pay-
taxtı elan edir. VIII yüzilliyin ortalarınadək Suriya Əməvilər 
xilafətinin siyasi, mədəni və iqtisadi mərkəzinə çevrilir. Məhz bu 
illərdə Suriyada şəhərlər və ticarət inkişaf etdirilir. VIII yüzilliyin 
ortalarından Ərəb-İslam dünyasında hakimiyyət Abbasilər sülaləsinin 
əlinə keçdiyindən, Suriyanın, xüsusilə Dəməşqin Ərəb-İslam dünyas-
ındakı mövqeyi zəifləməyə başlayır. Xilafətin paytaxtı isə Bağdada 
köçürülür. 
 Sonrakı yüzilliklərdə də Suriya üçün əmin-amanlıq illəri ol-
mur. Suriya torpaqları səlcuqların, səlibçilərin, Misir məmlüklərinin*, 
monqolların işğalı altına düşür. XII yüzilliyin axırlarına yaxın 
Səlahəddin Əyyubinin** Yaxın Şərqdəki müvəffəqiyyətli hərbi 
əməliyyatları Suriya tarixinin parlaq səhifələri hesab olunur. 1187-ci 
ildə Fələstin ətrafında səlibçiləri darmadağın etmiş Səlahəddin 
Əyyubi Qüds şəhərini (indiki Yerusəlim), Suriya və Fələstin tor-
paqlarını azad etmişdir. 
1516-cı ildə Yaxın və Orta Şərqdə çox qüvvətlənmiş Osmanlı 
imperiyası Suriyanı öz tərkibinə qatır. XIX yüzillikdən başlayaraq 
                                      
* Məmlüklər – Əyyubilər sülaləsinin (1171–1250-ci illər) seçmə qoşun 
dəstələrini təşkil etmiş döyüşçü qullar. Məmlüklər türk, gürcü, çərkəz, çeçen 
və başqa Qafqaz xalqlarının nümayəndələri olmuşlar. 
** Səlahəddin Əyyubi (1138–1193) – Əyyubilər sülaləsinin banisi. 
Mənşəcə türkləşmiş kürddür. Səlib yürüşünün iştirakçıları ilə döyüşən 
müsəlman qoşunlarına rəhbərlik etmişdir. Mahir döyüşçü, sərkərdə və 
siyasətçi kimi tanınır. 
 198
Avropanın inkişaf etmiş dövlətləri Suriya ilə maraqlanmağa başlayır-
lar. 1918-ci ildə türklər Suriyadan həmişəlik getsə də onların yerini 
fransızlar tutdu. 1928-ci ilin aprelində Suriya rəsmi sürətdə Fransanın 
mandatlı ərazisi* elan olundu. 
1943-cü ilin dekabrında Fransanın Suriya üzərindəki mandatı 
ləğv edilir. Amma sonuncu yadelli əsgər Suriya torpaqlarını 1946-cı 
ilin aprelin 17-də tərk edir. O vaxtdan etibarən hər il aprelin 17-də 
Suriyada Milli bayram – Müstəqillik günü qeyd olunur. Dəməşqin 
mərkəzi meydanlarının birində iti nəzərləri uzaqlara zillənən, əlində 
ölkənin azadlıq və müstəqillik rəmzini bildirən məşəl tutmuş suriyalı 
ərəbin bürüncdən heykəli ucaldılıb. Heykəlin barelyefini isə Suriya 
xalqının azadlıq uğrunda mübarizəsinin müxtəlif anlarını əks etdirən 
rəsmlər haşiyələndirir. 
1944-cü ildən etibarən yeni yaradılmış gənc Suriya hökuməti 
ölkənin xarici siyasi müstəqilliyini möhkəmləndirmək üçün bəzi 
tədbirlər həyata keçirməyə başlayır. 1944-ci ilin iyulunda Sovet 
İttifaqı ilə Suriya arasında diplomatik münasibətlər yaradılır. 1945-ci 
ilin fevralında Suriya faşist Almaniyası və Yaponiyasına müharibə 
elan edir. 1945-ci iln martında Suriya Ərəb Ölkələri Cəmiyyətinin 
yaradılmasında fəal iştirak edir, 1945-ci ilin oktyabrında isə o, BMT-
yə üzv qəbul olunur. 
1948-49-cu illərdə Suriya Ərəb ölkələrinin İsrail təcavüzü 
əleyhinə hərbi əməliyyatlarında iştirak edir. 50-ci illərin ortalarından 
Suriyanın siyasəti açıq antiimperialist xarakter kəsb edir. 1967-ci ilin 
iyununda Suriya özü İsrail təcavüzünə məruz qalır. Bu müharibə 
nəticəsində ölkənin cənub-qərbindəki Colan təpələri adlanan əyalət 
(sahəsi 1,6 min kv. km) İsrail tərəfindən işğal olunur. 
1973-cü ilin oktyabrında baş vermiş İsrail – Ərəb 
müharibəsindən sonra Suriya ordusu Colan təpələri əyaləti ərazisinin 
təqribən 1/3 hissəsini, o cümlədən əyalətin inzibati mərkəzi Əl-Qu-
neytra şəhərini İsrail təcavüzündən azad edir. Colan təpəli rayonun 
qalan hissəsi (təqribən 1 min kv. km) həm də İsrail işğalı altındadır. 
1963-cü il martın 8-də Suriyada hakimiyyət Ərəb Sosialist 
                                      
* Mandatlı ərazi – Millətlər Cəmiyyətinin mövcud olduğu dövrdə 
(1919–1946) beynəlxalq hüquqda Millətlər Cəmiyyəti adından keçmiş 
Osmanlı imperiyası ərazisinin bir hissəsini, yaxud Almaniya müstəmlə-
kələrini idarə etmək üçün verilmiş səlahiyyət. 
 199 
Dirçəliş Partiyasının (ərəb abbeviaturası BƏS) əlindədir. 1963-cü 
ildən etibarən hər növbəti ilin 8 martı Suriyada İnqilab günü kimi 
geniş qeyd edilir. 1966-cı ilin fevralın 28-də ölkəyə rəhbərlik BƏS 
partiyasının sol cinahının əlinə keçir. 1970-ci ilin noyabrında isə 
hakimiyyətə general Hafiz Əsədin başçılıq etdiyi qrup gəlir. 
Suriyada Ərəb Respublikasının siyasi həyatı üçün Fələstin və 
Livan probleminin nizama salınması çox mühüm əhəmiyyət kəsb 
edir. Ərəb Ölkələri Cəmiyyətinin və Livan hökumətinin razılığı ilə 
Suriyanın 40 min nəfərə yaxın əsgər və zabiti Livan torpağında onun 
İsraillə sərhəd bölgələrində cəmləşdirilir. Onlar Livandakı dini-siyasi 
qruplaşmalar arasında tez-tez baş verən münaqişə və çəkişmələrin 
qarşısını almaqda Livan hökumətinə köməklik göstərməli idilər. 
Sonradan İsrailin təkidi, Livan hökumətinin razılığı ilə Suriya 
əsgərləri Livandan çıxarılır. Suriyalı əsgərlər Livandan çıxdıqdan sonra 
2006-cı ilin iyun ayında Livan torpağında fəaliyyət göstərən Fələstin 
müxtariyyətində hakimiyyətə gəlmiş Həmas təşkilatının İsrailin 
terrorçu hesab etdikləri hərbi-siyasi birləşmələrini məhv etmək üçün 
İsrail Livana hücum etsə də, təqribən 40 gündən sonra BMT-nin 
Təhlükəsizlik Şurasının bu hadisəyə dair xüsusi qətnaməsinə əsasən 
Livanın cənub bölgələrindən çıxmağa məcbur olur. İsrail əsgərlərinin 
zəbt etdiyi Livanın cənub bölgələrinə əsasən BMT-nin sülhməramlı 
qüvvələri və Livan ordusunun əsgərləri yerləşdirilir. 
ABŞ başda olmaqla imperialist dövlətləri Suriyanın yeritdiyi 
müstəqil xarici siyasətlə, rəsmi Dəməşqin Fələstin xalqının haqq 
işinin tərəfdarı kimi Suriyanı özlərinin tərtib etdikləri «qara siyahıya» 
salaraq onu terrorçu dövlət adlandırırlar. Rəsmi Vaşinqton və digər 
NATO dövlətləri öz vətəndaşlarını Suriyaya turist səfərləri etməkdən 
çəkindirirlər. 
Dövlət quruluşu. Suriya seçilmə məhdudiyyəti olmayan 
prezident idarəetmə üsuluna malik respublikadır. Konstitusiyaya görə 
dövlətin başçısının səlahiyyət müddəti 7 ildir. Namizədliyi Ərəb 
Sosialist İntibah Partiyasının səmanəti ilə parlament tərəfindən irəli 
sürülür və ümumxalq referdumunun təsdiqinə təqdim olunur. 1971-ci 
ildən 2000-ci ilə qədər bu vəzifəni Hafiz Əsəd yerinə yetirirdi. Onun 
vəfatından sonra bu vəzifəyə oğlu Bəşşar Əl-Əsəd seçilmişdir 
(17.VII.2000). Suriya prezidentinin hüquqları böyükdür. O, silahlı 
qüvvələrin Baş Komandanı və Müdafiə Şurasının sədri vəzifələrini 
yerinə yetirir. Nazirlər Şurası bütövlükdə və ayrı-ayrılıqda prezident 
 200
və parlament qarşısında məsuldur. 
Qanunvericilik hakimiyyəti Xalq Şurası adlanan birpalatalı 
parlamentə məxsusdur. Deputatların səlahiyyət müddəti 4 ildir. 
Qanunvericilik sistemi İslam hüququna və mülki hüquqa söykənir. 
Ölkədə xüsusi İslam Məhkəmələri fəaliyyət göstərir. İcraedici 
hakimiyyət prezident və Nazirlər Şurası tərəfindən icra edilir. 
Nazirlən Şurası icraedici hakimiyyətin ali orqanıdır. İnzibati cəhətdən 
ölkə 14 mühəfəzə (əyalətə) bölünür. Paytaxt Dəməşq ayrıca inzibati 
vahid kimi idarə olunur. Mühafizələrin və onların inzibati 
mərkəzlərinin adları eynidir. 
Suriya BMT-nin, Ərəb Ölkələri Cəmiyyətinin, İslam Konfransı 
Təşkilatının, başqa beynəlxalq və regional təşkilatların üzvüdür. 
Suriyada bir neçə siyasi partiya, həmkarlar, gənclər, qadın təşkilatları 
fəaliyyət göstərir. Ölkənin daxili və xarici siyasəti Ərəb Sosialist 
Dirçəliş partiyası (BƏS) tərəfindən tənzim olunur. Partiyanın baş 
katibi Bəşşar Əsəddir. 
BƏS-dən başqa Suriyada digər partiyalar da fəaliyyət göstərir. 
Bu partiyaların hamısı Mütərəqqi Milli Cəbhə adlanan təşkilatın 
tərkibindədir. Ölkə parlamentindəki 250 deputat yerinin 16-sı Milli 
Cəbhənin tərəfdarlarının, bunun 135-i təkcə Ərəb Sosialit İntibah 
Partiyasının (BƏS) üzvləridir. 
Suriyanın daxili və xarici siyasəti Ərəb Sosialist Dirçəliş 
Partiyası tərəfindən tənzim olunur. Bu partiya 1947-ci ilin aprelində 
Dəməşqdə, bütün ərəb xalqlarının istiqlaliyyəti və birliyi uğrunda 
mübarizə şüarları ilə çıxış edən xırda burjua-millətçi qrupların 
birləşməsi nəticəsində yaranmışdır. «Birlik, azadlıq və sosializm» 
partiyanın proqram şüarlarıdır. BƏS partiyasının bir sıra ərəb 
ölkələrində bölmələri mövcuddur. 
Azərbaycan Respublikası ilə münasibətləri. Yaxın və Orta 
Şərqin nüfuzlu dövlətlərindən biri hesab edilən Suriya Ərəb 
Respublikası Azərbaycan Respublikası arasında diplomatik əlaqələr 
1992-ci ilin martın 28-də yaradılmışdır. Ölkələrimiz arasında 
əməkdaşlıq indiyə qədər əsasən BMT və İslam Konfransı Təşkilatı 
çərçivəsində həyata keçirilir. 
Suriya Ərəb Respublikası ilə siyasi, iqtisadi sahələrdə ikitərəfli 
əlaqələri möhkəmləndirmək məqsədilə 1997-ci ilin aprelində 
Azərbaycan Respublikasının Prezidenti Dəməşqdə Azərbaycan Res-
publikasının səfirliyinin təsis edilməsi barədə qərar qəbul etmişdir. 
 201 
1997-ci ilin payızında ölkəmizin xarici işlər naziri Suriyaya 
rəsmi səfər etmişdir. Səfər zamanı keçirilmiş görüşlərdə regional və 
beynəlxalq problemlər, Ermənistanın Azərbaycana qarşı yönəltdiyi 
işğalçı siyasətinin ağır nəticələri, Yaxın Şərq problemi və qarşılıqlı 
maraq doğuran bir sıra siyasi-iqtisadi məsələlər müzakirə 
olunmuşdur. 
Azərbaycanla Suriya arsında ticarət əlaqələri hələlik birtərəfli 
istiqamətdədəir. Azərbaycana Suriyadan gətirilən məhsulların 
dəyərcə 70 faizə qədəri yüngül sənaye məhsullarının payına düşür. 
Suriyadan kimya və neft-kimya, metallurgiya, agac emalı sənaye 
məhsulları da idxal edilir. Vaxtilə Suriyada fəaliyyət göstərmiş sovet 
neftçiləri məhz Azərbaycan Dəniz Neft Qurğularını Layihələşdirmə 
İnstitutunun layihəsi əsasında Süveydə, Qaraçuk və Rumelan neft 
yataqlarını istifadəyə verməyə kömək etmişlər. Suriyada işləmiş 
həmyerlilərimizin əksəriyyəti dövlət mükafatlarıyla təqdim olunmuş, 
neftçi Lətif Sadıqovun adı «Suriyanın fəxri vətəndaşları» kitabına 
yazılmışdır. 
  
3. Əhalisi və şəhərləri. Paytaxtın qısa səciyyəsi 
 
Suriyada yaşayanlar barədə məlumat eramızdan öncə VI 
minilliyə aid edilir. Laziqiyyə şəhərinin 15 km-də Uqarit adlanan 
qədim şəhərin xarabalıqları aşkar edilmişdir. Qədim suriyalıların əsas 
məşğuliyyəti əkinçilik və maldarlıq olub. Ölkənin şimalında qədim 
karvan yollarının kəsişdiyi ərazilərdə yaşayanlar isə sənətkarlıq və 
ticarətlə məşğul olmuşlar. Onlar Ön Asiyada mövcud olan tayfa və 
qəbilələrin dillərində danışırdılar. Bu dillərin əksəriyyəti semit 
qrupuna aid idi. Eramızın VII yüzilliyindən etibarən Suriyada ərəb 
dili, İslam dini və mədəniyyəti güclü kök salıb inkişaf edə bilmişdir. 
2005-ci ilə olan məlumatlara əsasən Suriyada 20 mln nəfərə 
yaxın adam yaşayır. Təqribən 2 mln. suriyalı xaricdə işləyir. Müasir 
Suriya təbii artımı böyük olan ölkələrdən biridir. 1990-2005-ci illərdə 
orta illik artım 3 faizə yaxın olmuşdur. Orta ömür müddəti 69 ildir 
(kişilər üçün 68, qadınlar üçün 70 yaş). Etnik tərkibinə görə əhalinin 
90 faizi suriyalı ərəblərdir. Azlıqda qalan xalqlar içərisində kürdlər 
üstünlük təşkil edir. Ölkədə ermənilər də məskən salmışlar. Kürdlər 
ölkənin şimalının dağlıq rayonlarında Hələb və Həsəkə vilayətlərində 
yaşayır. Son illərdə şəhərlərə köçüb gələn kürdlərin sayı artmır. 
 202
Kürdlər indiyədək öz qəbilə-tayfa quruluşlarını qoruyub saxlaya 
bilmişlər. 
Dövlət dili – ərəb dilidir. Dövlət dini sünni məzhəbli İslam 
dinidir. Dindarların təqribən 80 faizə yaxını bu dinə etiqad 
bəsləyirlər. Əhalinin bir qismi ələvilər və druzlardır. Əhalinin 
təqribən 10 faizii xristian məzhəblidir. Ölkənin yaşlı əhalisinin 
təqribən 75 faizi savadlıdır. Ən böyük ali təhsil ocaqları Dəməşq, 
Hələb, Hims və Laziqiyyə şəhərində yerləşmiş universitetlərdir. 
Suriya əhalisi ərazi üzrə qeyri-bərabər yerləşmişdir. Orta 
hesabla hər kv. km-ə 110 nəfərə yaxın adam düşür. Əhalinin böyük 
bir qismi ölkənin qərbindəki əyalətlərdə və Aralıq dənizinin sahilində 
yaşayır. Burada sıxlıq hər kv. km-ə 700 nəfərdən çoxdur. Suriya 
səhrasında daimi yaşayış məskənləri ancaq Fərat çayı dərəsində və 
yeraltı sular üzə çıxan vahələrdədir. 
Suriyada daxili və xarici miqrasiya mövcuddur. Daxili miq-
rasiyalar əsas etibarilə kənd yerlərindən şəhərlərə və əksinə, əhalisi 
sıx olan əyalətlərdən əhalisi seyrək olan əyalətlərədir. Suriyalıların 
bir qismi əsas etibarilə iş axtarmaq məqsədi ilə Avropa və Amerika 
ölkələrinə müharicət etmişlər. 
Suriya Ərəb Respublikasında yaşayanların təqribən 60 faizini 
şəhərlilər, qalanlarını isə kənd yerlərində yaşayanlar təşkil edir. 
Ölkədə əhalisinin sayı 300 min nəfərdən artıq olan altı şəhər 
(Dəməşq, Hələb, Hims, Həmat, Deyr-əz-Zur və Laziqiyyə) var. On 
üç şəhərin əhalisi 50 min, 45 şəhərin əhalisi isə 10 min nəfərdən 
çoxdur. Şəhərlərdə yaşayanların 80 faizi mühəfəzə (əyalət) 
mərkəzinin əhalisidir. 
Dəməşq (ərəb dilində «təşəbbüs», «fəaliyyət» mənasını 
bildirir) nəinki Suriyanın, eləcə də dünyanın ən qədim şəhərlərindən 
biridir. Dəməşq barədə ilk məlumat e.ə. 1500-cü ilə təsadüf edir. 
Eramızdan əvvəl X yüzilliyin əvvəllərindən e.ə. 732-ci ilə qədər 
şəhər qədim Dəməşq padşahlığının paytaxtı olub. 
Çoxəsrlik tarixi boyu Dəməşq assuriyalılar, farslar, 
makedoniyalılar, romalılar tərəfindən dəfələrlə təzyiqə və az qala 
məhv olmağa məruz qalıb, lakin bir müddətdən sonra ticarət və 
mədəniyyət mərkəzi kimi yenidən dirçələ bilib. Eramızın 635-ci 
ilində ərəblər tərəfindən zəbt olunana qədər Dəməşq bizansların 
hakimiyyəti altında idarə olunub. Eramızın 661-750-ci illərində 
Dəməşq Əməvilər xilafətinin paytaxtı olduğundan müsəlman 
 203 
dünyasının ən böyük siyasi, dini və ticarət mərkəzinə çevrilir. 
XIII və XIV yüzilliklərdə Dəməşq monqollar tərəfindən 
basqına məruz qalır və Tamerlan ordusu tərəfindən dağıdılır. 1516-cı 
ildən I Dünya müharibəsinin axırına kimi Suriya və Dəməşq də 
Osmanlı imperiyasının tərkibinə daxil idi. Müasir Dəməşq Bəradə 
çayının hər iki sahilində Kasyun dağının ətəklərində dəniz 
səviyyəsindən təxminən 700 metr hündürlükdə yerləşib. Təyyarədən 
şəhərə baxanda o, çay boyunca yaşıl zolaqla əhatə olunmuş böyük 
ovalığı xatırladır. Belə güman olunur ki, Suriyada mövcud olan bütün 
qızılgül növlərinin vətəni Dəməşqdir. Əgər Bakıda və Azərbaycanda 
həvəskarlar üzüm tənəklərini tağlara qaldırırlarsa, Dəməşqdə və 
Suriyada qızılgülləri tağlara qaldırırlar. Şəhərin coğrafi mövqeyi çox 
əlverişlidir. O, Aralıq dənizindən Mesopotamiya və İran körfəzinə, 
Kiçik Asiyadan Ərəbistan yarımadasına və Misirə gedən mühüm 
nəqliyyat yollarının kəsişdiyi yerdə yerləşsə də, onun mövcudluğu 
həmişə burada suyun bolluğu ilə bağlı olub. Dəməşq vadisi şəhəri su 
ilə təchiz etməklə bərabər onun ətrafını əhatə edən bağ, bostan və 
üzümlüklərdə, bir sözlə şəhər ətrafının yaşıl qurşağında yetişdirilən 
kənd təsərrüfatı məhsulları ilə də təmin edir. 
Qədim Şərq şəhərlərinin hamısında olduğu kimi, Suriya 
paytaxtının da yeni və qədim hissələri var. Ümumiyyətlə, Dəməşqdə 
yeniliyə və köhnəliyə, antikliyə və ultramüasirliyə hər addımda 
təsadüf etmək olar. 
Ümumi şəhər ansanblında müasir tikililər daha geniş yer 
tutduğundan, şəhərin Avropa görkəmi daha tez nəzərə çarpır. Eyni 
zamanda dövlət tərəfindən tikilmiş yeni binalar, məktəblər, 
müəssisələr, banklar, qospitallar öz xarici görkəmlərində ərəb 
memarlıq üslubunu saxlayır. Binaların əksəriyyəti ağ əhəngdaşından 
tikildiyindən onlar şəhərə parlaqlıq və gözəllik verir. 
Dəməşqdə 3 mln. nəfərdən artıq adam yaşayır. Bunların 90 
faizi ərəblərdir. Ərəblərdən başqa şəhərin bəzi məhəllələrində 
kürdlər, türklər və avropalılar məskunlaşıb. Dəməşqdə yaşayanların 
90 faizə qədəri etiqadlarına görə sünni müsəlmanlardır. Şəhərdə irili-
xırdalı 300-dən artıq məscid fəaliyyət göstərir. Şəhər əhalisinin 100 
min nəfəri provaslav və katolik etiqadlıdır. İlk xristian kilsələrindən 
birinin patriarxiyası* Dəməşqdə yerləşib. 
                                      
* Pravoslav xristian kilsəsinin başçısının yüksək rütbəsi. Həqiqi mənası 
ata hökmranlığı. 
 204
Dəməşq bütün göstəricilərinə görə ölkənin ən iri sənaye 
şəhəridir. Burada bir neçə toxucu-əyirici fabrik, şüşə, əzcaçılıq, 
sement, elektrokabel istehsal edən müəssisələr, xalça fabriki, şəkər, 
konserv, meyvə suyu, pasterizə edilmiş süd istehsal edən zavodlar, 
həmçinin elektrik stansiyaları, metallurgiya və maşınqayırma 
müəssisələri var. Dəməşqin fabrik-zavod müəssisələrinin əksəriyyəti 
şəhərin kənarlarında salınıb. 
Dəməşq həmçinin ölkənin mühüm tranzit-nəqliyyat 
mərkəzidir. Aralıq dənizi vasitəsilə Ürdünə və İraqa gələn yüklərin 
böyük bir qismi Dəməşqdən keçir. Dəməşq ölkə dəmir yollarının 
qovşağı olsa da, daxili yük və sərnişin daşımalarında avtomobil 
nəqliyyatının rolu böyükdür. Dəməşqin bir neçə km-də beynəlxalq 
dərəcəli aeroport var. 
Bütün paytaxtlar kimi Dəməşq də ölkənin siyasi-ictimai və 
mədəni həyatında böyük rol oynayır. Bütün böyük müəssisələr, elm, 
mədəniyyət və poliqrafiya mərkəzləri Dəməşqdədir.  
Suriyalıların bütün ölkədə ən müqəddəs hesab etdikləri yer, 
Dəməşqin memarlıq incisi sayılan Əməvilər məscididir. Bu tarixi 
abidə İslama qədərki qədim Yupiter ibadətgahının yerində tikilib. 
Eramızın IV yüzilliyində yenidən qurulan bu tarixi abidə müqəddəs 
İohan krestitel kilsəsi adlandırılmışdı. Suriya ərazisindəki xristian 
abidələri Əməvi rəhbərliyini ciddi düşündürmüş və əsaslı quruculuq 
işlərinə sövq etmişdir. Böyük xərc və əziyyətlə başa gələn bu məscid 
binası müsəlman ölkələrində sonralar tikilən bu tipli binalar üçün 
həqiqi nümunə olmuşdur. 
Dəməşqin görkəmli yerlərindən biri də şəhərin türk 
qubernatoru Əsəd paşa əl-Əzəmin 1750-ci ildə tikdirdiyi və sonradan 
əl-Əzəm adlandırılmış saraydır. Bu sarayda Suriya sənətkarlarının 
uzaq keçmişdən şöhrət qazandıqları Dəməşq dekorativ incəsənətinin 
bütün növləri təsvir olunub. Saray tikilərkən istifadə olunan tikinti 
daşlarının müxtəlif rəng çalarları, incə mozaika, ciddi harmoniya və 
rənglərin simmetrik düzülüşü zərif kübarlıq təsəvvürü yaradır. 
Dəməşqə gələnləri Süleymaniyyə dərviş məscidi də cəlb edir. 
Şəhərdə və bütün ölkədə ən zərif və gözəl məscid kimi tanınan 
Süleymaniyyə 1554-cü ildə inşa edilmişdir. Süleymaniyyə 
məscidinin minarələri və böyük gümbəzləri şəhərin, demək olar ki, 
hər yerindən görünür. 
 
 205 
4. İqtisadiyyatı 
 
İstiqlaliyyətini 1943-cü ildə əldə etsə də, Suriya ancaq II 
Dünya müharibəsindən sonra müstəqil siyasi və iqtisadi inkişaf 
yoluna qədəm qoydu. Milli və iqtisadi müstəqilliyinin ilk illərində 
Suriya Yaxın və Orta Şərqdə kapitalizm münasibətləri hələ rüşeym 
halında olan aqrar-xammal ölkələrindən biri idi. O zaman ölkə 
iqtisadiyyatının əsasını kənd təsərrüfatı təşkil edirdi. 
Suriya hökumətinin həyata keçirdiyi ilk tədbirlər sırasına yerli 
pulun xarici valyutadan asıllığının qarşısını almaqdır. Milli sənayeni 
inkişaf etdirmək məqsədilə dövlət bir sıra bankları, hərəsində 100 
nəfərdən artıq fəhlə çalışan müəssisələri, habelə sığorta şirkətlərini 
milliləşdirdi. Ölkənin yeraltı sərvətləri ümumdövlət mülkiyyəti elan 
olundu, elektrik stansiyalarının üzərinə dövlət nəzarəti qoyuldu. 
Suriya hökumətinin iqtisadiyyat sahəsində həyata keçirdiyi ən 
mühüm tədbirlərdən biri də dövlət bölmələrinin yaradılması idi. Bu 
prosesin ilk illərində dövlət keçmiş müstəmləkə inzibati idarəsinə 
mənsub olan mülkiyyəti, xarici şirkətlərə məxsus olan zavod və 
fabrikləri pul ilə onlardan satın alırdı. Artıq 1965-ci ilin əvvəlləri 
üçün İraq və Səudiyyə Ərəbistanından başlayıb Suriya ərazisindən 
keçən neft kəmərləri istisna olmaqla xarici kapital Suriyada öz 
mövqeyini, demək olar ki, tamamilə itirdi. Sonrakı illərdə dövlət 
bölmələrinin genişləndirilməsi işinə diqqət daha da artırıldı. Hazırda 
Suriya sənayesinin istehsal etdiyi ümumi məhsulun yarıdan çoxu 
dövlət bölmələrinin payına düşür. 
İqtisadiyyatın aparıcı sahələrini ələ keçirən Suriya hökuməti 
planlı inkişaf yolunda ilk addımlarını atmağa başladı. İlk beşillik 
planın (1961-1965) yerinə yetirilməsi üçün iqtisadiyyata 2,7 mlrd. 
Suriya funtu məbləğində kapital qoyulmuşdu. Bu plana görə ölkənin 
ümumi sənaye artımı hər il 7 faizdən az olmamalı idi. 
1966-1970-ci illəri əhatə edən II beşillik planın vəzifələrini 
həyata keçirmək üçün ölkə iqtisadiyyatına təqribən 5 mlrd. Suriya 
funtu məbləğində kapital qoyulur. İkinci beşillik plan sənaye və 
nəqliyyat tikintisinə, istilik-energetika bazasının möhkəmlənməsinə 
və sosial-ictimai məsələlərin inkişafına xüsusi diqqət verməli idi. 
1967-ci ildə baş vermiş İsrail-Ərəb müharibəsi beşillik planların 
həyata keçirilməsinə maneçilik törətdi. 
XX əsrin axırlarına yaxın Suriyanın sosial-iqtisadi vəziyyəti bir 
 206
qədər ağırlaşdı. Bunun səbəbləri çoxdur. Bu səbəblər içərisində 
dünya bazarında neftin satış qiymətlərinin stabil olmaması, bəzi ərəb 
ölkələrinin Suriyaya göstərdikləri əvəzsiz köməkdən imtina etmələri, 
Livanda ekspedisiya korpusunun saxlanması, Fələstinin açıq-aşkar 
müdafiə etməsi ilə əlaqədar İsrail və Qərb ölkələri ilə 
münasibətlərindəki gərginlik və s. bu qəbildən olanlardır. Xarici 
mütəxəssislər belə hesab edirlər ki, Suriyanın dövlət büdcəsinin 40-
45 faizi hərbi xərclərə sərf olunur. 
Region ölkələrinin əksəriyyətindən fərqli olaraq Suriya 
iqtisadiyyatında dövlət öz aparıcı rolunu saxlamaqdadır. Maliyyə, 
xarici ticarət, dəmir yolu, hava nəqliyyatı və s. tamamilə dövlətin 
nəzarətindədir. Bununla yanaşı son illərdə iqtisadiyyatda 
liberallaşdırma və şəxsi bölmənin genişləndirilməsi istiqamətində 
addımlar atmağa başlanılmışdır. Şəxsi bölmə kənd təsərrüfatı, 
parakəndə satış, turizm və mehmanxana biznesində, xidmətin 
müxtəlif sahələri, mənzil tikintisində özünə geniş yer tuta bilmişdir. 
2000-ci ildə yeni prezident hakimiyyətə gəlməklə ölkəyə xarici 
kapitalın cəlb edilməsi üçün geniş işlər görməyə başlanılmış, bütün 
əsas fondların 30 faizdən çoxunun yer aldığı dövlət sektorunun 
yenidən qurulması proqramının icrası başlanılmışdır. 
2005-ci ildə ölkənin ümumdaxili məhsulunun həcmi 60 mlrd. 
ABŞ dollarına çatmışdır. Bu isə adambaşına 3500 dollar düşməsinə 
səbəb olmuşdur. İqtisadiyyatın inkişaf tempi 90-cı illərdə 5,6 faiz təşkil 
etsə də, 2005-ci ildə bu rəqəm 3,2 faiz həddinə enmişdir. 
İqtisadiyyatın sahələr üzrə strukturuna (2004-ci il) kənd 
təsərrüfatı, meşə təsərrüfatı və balıqçılıq Ümumdaxili məhsulun 27 
faizini, sənaye sahələri 23 faizini, xidmət sahələri isə 50 faizini təşkil 
edirdi. 
Sənayenin aparıcı sahələri. Sənaye Suriya iqtisadiyyatında 
sürətlə inkişaf edən sahələrdən biridir. Ölkə sənayesində hasilat, neft 
emalı, metal emalı, hərbi, energetika, kimya, tikinti, yüngül yeyinti 
sahələri nisbətən inkişaf etmişdir. Əmək qabiliyyətli əhalinin 30 faizə 
qədəri bu sahələrdə çalışır. 
Hasilat sənayesi son illərdə iqtisadiyyatın nisbətən dinamik 
sahəsinə çevrilmişdir. Neft ehtiyatlarının təqribən 500 mln. tona 
yaxın olması məlumdur. İllik hasilat isə orta hesabla 30 mln. tondur. 
Suriyada bərk yanacağın az olması, təbii qaz və su resurslarından zəif 
istifadə ölkənin enerji balansında neft çıxarmanın rolunu 
 207 
qüvvətləndirmişdir. 
Suriya ərazisində Rumelan, Cibis, Hələb, Cənubi Fərat və 
Tədmor adlanan 5 iri neft sənaye rayonu ayırmaq olar. 2005-ci ilə 
olan məlumata əsasən ölkədə 72 neft-qaz yatağı açılıb. Ancaq bu 
yataqların əksəriyyətinin nefti ağır, parafinli və kükürdlüdür. Hazırda 
ölkədə sənaye istismarında 7, təcrübə-sınaq istismarında isə 16 yataq 
fəaliyyət göstərir. 
Suriya ərazisində əsas neft rayonu Rumelandır. Ölkədə olan 
neft ehtiyatının və çıxarılan neftin yarıdan çoxu bu yatağın payına 
düşür. Ölkə rəhbərliyi Suriyanın neftçıxarma sənayesinin gələcəyini 
dövlətə məxsus neft şirkətlərinin xarici partnyorlarla əməkdaşlığında 
görür. 1989-cu ildən bəri Suriyada ABŞ, Böyük Britaniya, Rusiya, 
Almaniya, Fransa, Norveç şirkətləri neft və qaz kəşfiyyatı işləri ilə 
məşğul olurlar. Suriyanın neft emalı müəssisələrinin illik gücü 12 
mln. tondur. Hims və Bəniyasda yerləşən bu zavodlarda texniki 
yanacaq, müxtəlif sürtgü yağları və b. məhsullar istehsal olunur. Suri-
yada neftlə bərabər təbii qaz da çıxarılır. 
Ölkədə neft və qazla yanaşı dəmir filizi (ehtiyatı 450 mln. ton), 
fosfat (ehtiyatı 1,5 mlrd. ton), sement, daşduz da çıxarılır. Yerli fos-
forit əsasında ölkədə mineral gübrə istehsalına başlanılmışdır. Fosfat 
gübrələri daxili təlabatı ödəməklə yanaşı ixrac da olunurlar. Kimya 
sənayesi gübrə və yuyucu maddələrlə yanaşı, lak və boyalar, sintetik 
materiallar, əczaçılıq və kosmetika məhsulları istehsal edir. 
Emaledici sənayenin payına Suriya milli sənayesinin təqribən 
20 faizi düşür. Emaledici sənaye sahələri içərisində kapital qoyu-
luşuna, fəhlələrin sayına və ümumi məhsulunun dəyərinə görə ən ink-
işaf etmiş toxuculuq sənayesidir. Suriyanın toxuculuq sənayesinin 
əsasını pambıqtəmizləmə, əyirici, tikiş, trikotaj və corab istehsal edən 
müəssisələr təşkil edir. Suriyanın toxuculuq sənayesi yerli xammal 
əsasında inkişaf etməyə başlamışdır. Ölkədə 150 mindən artıq 
dəzgahı olan ondan artıq əyirici fabrik vardır. Bu fabriklərdə bir ildə 
təxminən 35 min ton pambıq parçaya olan daxili tələbatını tamamilə 
ödəyir və müəyyən hissəni ixrac etməyə imkan yaradır. Ölkədə toxu-
culuq məmulatı istehsalı ildən-ilə artır. 
Pambıq parça ilə yanaşı ölkədə yun və ipək parça toxuculuğu da 
inkişaf etdirilir. Suriyada hər il orta hesabla 2 min ton yun ipliyi hazır-
lanır. Suriya toxuculuq sənayesinin ixrac üçün istehsal etdiyi hazır 
məmulatı ilk növbədə Ərəb ölkələrinə, pambıq ipliyi isə Rusiya, Ru-
 208
mıniya, Almaniya, İtaliya və başqa ölkələrə göndərir. 
Yeyinti sənayesi əhəmiyyətinə görə toxuculuq sənayesindən 
sonra ikinci yeri tutur. Yeyinti sənayesinin əsasını şəkər, bitki yağı, 
konserv, içki, tütün məmulatı istehsalı ilə məşğul olan müəssisələr 
təşkil edir. 
Suriyanın təbii şəraiti şəkər istehsalı üçün əlverişli hesab olu-
nur. Son illərdə şəkər çuğunduru əkin sahələri 13,5 min hektardan 
36,0 min hektara qədər, məhsul toplanması 201,6 min tondan 1,3 
mln. tona qədər, bir hektardan orta məhsuldarlıq isə 15 tondan 36 
tona qədər artmışdır. Ölkədə olan 7 şəkərçuğunduru emalı zavod-
larının (Hims, Əzra, Raqqa, Deyr-əz-Zur, əl-Tab, Miskin və Təəl-
Sabah) birgünlük istehsal qüvvəsi 750 tondan 4000 tona qədər art-
mışdır. Ölkədə bitki yağı istehsal edən irili-xırdalı yüzlərcə kiçik 
müəssisə var. Konserv zavodlarının sayı ondan çoxdur. Bir neçə 
dövlət tütün fabriki bir ildə 5 min ton tütün məmulatı istehsal edir. 
Suriyada böyük tikintilər başlandığından tikinti materialları 
sənayesinin, xüsusilə sement istehsalının əhəmiyyəti xeyli artmışdır. 
Köhnə müəssisələrinin modernləşdirilməsi və yeni zavodların ti-
kintisi hesabına sement istehsalı ilə «Ceneral sement kompani» 
şirkəti məşğul olur. Bu şirkətin yeddi şəhərdə (Dəməşq, Hələb, 
Həmət, Laziqiyyə və s.) iri müəssisələri var. İstehsal olunan sementin 
böyük hissəsi ölkə daxilində istifadə olunur. Bununla belə qonşu 
ölkələrə hər il 500-600 min ton sement ixrac edilir. 
Sement zavodlarından başqa ölkədə dəmir-beton şpalları hazır-
layan zavod, şüşə zavodu, ağac emalı zavodları və tikinti sənayesinə 
lazım olan başqa müəssisələr var. Suriyada kağız və karton istehsal 
edən bir neçə müəssisə var. Bu müəssisələr bir ildə 35 min ton 
məhsul istehsal etmək qüvvəsinə malikdirlər. Yerli müəssisələrin 
istehsal etdikləri kağız və karton məmulatı ölkə ehtiyacını ödəyə 
bilmir. 
Metallurgiya, metal emalı və maşınqayırma sənayesi 400-dən 
artıq müxtəlif təmir, mexaniki və metalemaledici müəssisələrdə 
cəmlənmişdir. Ölkədə idxal olunan hissələrdən soyuducu, pal-
taryuyan maşın, televizor, elektrik və su sayğacları istehsal edən 
müəssisələr var. 
Kənd təsərrüfatının aparıcı sahələri. Əmək qabiliyyəti olan 
adamların təqribən yarısını özündə birləşdirən kənd təsərrüfatı ölkə 
milli gəlirinin ancaq 20 faizini yarada bilir, kənd təsərrüfatında üç 
 209 
bölmə: dövlət, kooperativ və kiçik kəndli təsərrüfatları fəaliyyət 
göstərir. 1958-ci ildə icarə münasibətləri və aqrar islahatlar haqqındı 
ilk qanun qəbul olunur. 1963 və 1970-ci ildə aqrar islahat 
qanunlarına mühüm əlavələr edildikdən sonra torpaq sahibkarlarının 
mülkiyyəti bir qədər məhdudlaşdırılmışdır. 
Aqrar islahatlardan sonra dövlətdən torpaq almış kəndlilər 
arasında kooperativ hərəkat genişlənməyə başlayır. Hazırda Suriyada 
1,8 mln. hektar sahəsi olan 4500-dən artıq kooperativ təsərrüfat var. 
Ölkə kənd təsərrüfat məhsulları istehsalının 45 faizi bu 
kooperativlərin payına düşür. 
Ümumi sahəsi 18,4 mln. hektar olan Suriya torpaqlarının 8,7 
mln.-u kənd təsərrüfatı üçün əlverişlidir, bunun isə təqribən 6,0 mln. 
hektarından istifadə olunur. Fərat vadisində və oazislərdə suvarılan 
əkinçilik üstünlük təşkil edir. Becərilən torpaqlarda əsasən dənli 
(buğda, arpa, qarğıdalı), texniki (pambıq, tütün, şəkər çuğunduru) 
bitkilər yetişdirilir. Suriyada bostan və tərəvəz bitkiləri, üzüm və 
meyvə bağları da geniş ərazi tutur. Kənd təsərrüfatı məhsuldarlığının 
qeyri-sabit və aşağı səviyyədə olması onun texniki-iqtisadi geriliyi ilə 
bağlıdır. Suriyada əl əməyindən və qoşqu heyvanlarının gücündən hələ 
çox istifadə olunur. Yem çatışmazlığı üzündən heyvandarlıq lazımi 
səviyyədə inkişaf edə bilməmişdir. Ölkədə ət, yağ, yun, dəri və bağır-
sağa (kolbasa istehsalı üçün) olan tələbatın müəyyən hissəsi yerli im-
kanlar hesabına ödənilir. 
Əsasən ekstensiv istiqamətdə (yəni kəmiyyətə üstünlük 
verməklə inkişaf edən) heyvandarlığın məhsuldarlıq səviyyəsi 
aşağıdır. Baytarlıq mədəniyyətinin zəif inkişafı, otlaqların çatış-
mazlığı, müharibələr və başqa səbəblər üzündən son illərdə ev hey-
vanlarının sayı bir qədər azalmış, təbii artım isə çox zəif olmuşdur.  
Suriya hökuməti heyvandarlıqdakı geriliyi aradan qaldırmaq 
üçün nümunəvi fermalar, elmi-tədqiqat mərkəzləri yaratmışdır. 
Ölkədə əhalinin ət məhsullarına olan tələbatını ödəmək üçün böyük 
şəhərlərin ətrafında broyler təsərrüfatları yaradılır. Suriyanın sahil 
sularında balıq ovu inkişaf etdirilir (ildə orta hesabla 12-13 min ton 
balıq ovlanır). 
Nəqliyyatı, xarici ticarəti. Suriyanın nəqliyyat şəbəkəsi o 
qədər də yaxşı inkişaf edə bilməmişdir. Burada hər min kv. km 
əraziyə təqribən 6 km uzunluğunda dəmir və 65 km uzunluğunda 
şosse yolu düşür. Bu göstəriciyə görə Suriya qonşuları Türkiyə və 
 210
İraqdan geri qalır. Ölkə daxili yük və sərnişin daşımalarının 80 faizə 
qədəri avtomobil yollarının payına düşür. Suriyanın bərk örtüklü av-
tomobil yollarının uzunluğu 40, dəmir yollarınınkı isə 3,1 min km-
dir. Boru kəməri nəqliyyatı neftin İraq və Səudiyyə Ərəbistanından 
tranzit axınına, həmçinin ölkə neftinin nəqlinə hesablanmışdır. 
Ölkənin avtomobil yollarının 5 min km-i iqtisadi və strateji 
əhəmiyyətinə görə beynəlxalq dərəcəlidir. Suriyadan avtomobillə 
Livana, Ürdünə, İraqa, Türkiyəyə getmək olar. Ölkə daxili ən mühüm 
dəmir yolu Qamışlı-Laziqiyyə (uz. 758 km) xəttidir. Dəniz nəqliyyatı 
lazımi səviyyədə inkişaf edə bilməmişdir. Laziqiyyə, Tartus və 
Bəniyas ölkənin ən böyük dəniz portlarıdır. Dəməşq və Hələb 
şəhərlərinin yaxınlığında beynəlxalq dərəcəli təyyarə portları 
fəaliyyət göstərir. 
Xarici ticarət. Ölkə iqtisadiyyatında xarici ticarət xüsusi 
əhəmiyyət kəsb edir. Xarici iqtisadi siyasət sahəsində Suriya 
hökuməti balanslaşdırılmış yanaşma nümayiş etdirir. Ərəb 
həmrəyliyinə meyllidir və invistisiya ab-havasının yaxşılaşdırıl-
masına çalışır. Suriya ixracatının əsasını neft, pambıq, sement, arpa, 
diri heyvan, müxtəlif meyvələr, yun, gön-dəri və s. təşkil edir. Ölkə 
ixracatından gələn gəlirin təqribən 40 faizi neft və neft məhsullarının, 
30 faizi toxuculuq və gön-dəri məmulatının, 10 faizi kimyəvi 
məhsulların payına düşür. Suriya maşın və avadanlığa, nəqliyyat 
vasitələrinə, qara və əlvan metallara olan tələbatının təqribən 90, 
qənd, çay, qəhvə, çəltik, ət məhsullarına olan tələbatının 40 faizini 
idxal hesabına ödəyir. Bunlardan başqa böyük həcmdə meşə materi-
alları, əhali tərəfindən çox işlənən məmulatlar da idxal olunur. 
 2005-ci ildə xarici ixracatının dəyəri 6,0 mlrd. dollar 
həcmində olmuşdur. Əsas alıcıları Qərbi Avropa ölkələri, Türkiyə və 
Livandır. Elə həmin il idxalın həcmi 5,0 mlrd. dollara bərabər olmuş-
dur. Ukrayna satıcı dövlətlər sırasında liderdir. Ölkənin pul vahidi – 
Suriya funtudur. Son illərdə Dəməşq, Tartus, Hələb və Laziqiyyədə 
Azad ticarət zonaları təsis olunmuşdur. Lakin onlar hələlik lazımınca 
təşəkkül tapmamışlar. 
 2005-ci ildə ölkənin xarici borcu 30,0 mlrd. dollardan bir 
qədər artıq olmuşdur. Suriya Asiya ölkələri ilə əlaqələrinə xüsusi 
fikir verir. Rusiya ölkədə 40-dan artıq obyekti inşa etməklə yanaşı, 
ölkə ordusunu müasir silahlarla da təchiz edir. Rusiyaya borcu 12 
mlrd. dollardır. 
 211 
 
SƏUDİYYƏ ƏRƏBİSTANI MƏLİKLİYİ 
 
1. Coğrafi mövqeyi və təbiəti 
 
Coğrafi mövqe. Səudiyyə Ərəbistanının yerləşdiyi Ərəbistan 
yarımadası üç tərəfdən dənizlə (şərqdə İran və Oman körfəzləri, 
cənubda Ədən körfəzi və Ərəbistan dənizi, qərbdə Qırmızı dəniz) 
əhatə olunmuş iri coğrafi vahiddir. Yarımadada bir neçə ərəb dövləti 
yerləşir. Bunlardan ən böyüyü Səudiyyə Ərəbistanı məlikliyidir. 
Ərazisi 2,15, başqa mənbələrə görə 2,21 mln. km2-dir. Səudiyyə 
Ərəbistanının dövlət sərhədi bəzi bölgələrdə dəqiq müəy-
yənləşdirilməmişdir. Ərazisinin böyüklüyünə görə region ölkələri 
arasında birinci, dünyada 13-cü yeri tutur. 
Ərazi və sərhəd məsələsi ötən əsrin 50-ci illərinə qədər Cənubi 
Ərəbistan və İran körfəzində bir sıra ərəb əmirliklərini öz nəzarəti 
altında saxlayan Böyük Britaniya müstəmləkəçiləri tərəfindən 
bilərəkdən dolaşıqlığa salınmış və indiyə qədər qəbilə, sülalə 
münasibətləri və iqtisadi amillərlə ağırlaşmış, çətin həll olunan 
problemə çevrilmişdir. Məlikliyin Yəmən, Oman və Birləşmiş Ərəb 
Əmirlikləri ilə dövlət sərhədi dəqiq demarkasiya olunmamışdır. 1969-
cu ildə Səudiyyə Ərəbistanı – Küveyt xüsusi dövlət komissiyası 
Küveytlə Səudiyyə Ərəbistanı arasında yerləşmiş «Bitərəf zona» ad-
lanan ərazini bölüşdürmək barədə razılığa gəlmişlər. 
Səudiyyə Ərəbistanı əlverişli coğrafi və strateji mövqeyi olan 
region ölkələrindən biridir. Avropa, Asiya və Afrika arasında 
mərkəzi mövqe tutan Səudiyyə Ərəbistanı qərbdən Qırmızı dəniz, 
şərqdən İran körfəzinin suları ilə əhatə olunmuşdur. Dəniz 
sərhədlərinin ümumi uzunluğu 2510 km-dir. 
Səth quruluşu və faydalı qazıntıları. Geoloji cəhətdən Ərəbis-
tan yarımadası Afrikanın şimal-şərq sahilinin davamı olan qədim 
qaya süxurlarından ibarət bir platformadır. O qədər də uzaq olmayan 
geoloji dövrdə bu regionda bir sıra nəhəng çatlar əmələ gəlmişdir ki, 
bunun nəticəsində sonralar Qırmızı dənizin suları altında qalan dərə 
formalaşmışdır. Ərəbistan platformasının meylliyi qərbdən şərqə 
olduğundan Qırmızı dənizin şərq sahili İran körfəzi sahilindən 
hündürdür. Ərəbistan yarımadasının ən uca dağları Şərq sahildədir 
 212
(Cəbəl-Şəfa və Cəbəl-Hicaz). 
Cəbəl-Şəfanın davamı olan Hicaz dağları qırılmaz zəncirvarı 
deyildir. Bu dağlar en dairəsi istiqamətində dərin dərələr, keçidlər və 
«Hərrat» adlanan nəhəng lava sahələri ilə bir-birindən ayrılır. İlk bax-
ışdan Hərrat sahələri adamı heyrətə gətirir: qara, kələ-kötür, nəhəng 
kömür parçalarına bənzəyən bu daşlar 10 km-lərlə səthi əhatə edir, 
insana ay landşaftı təsiri bağışlayır. Burada yer başdan-başa lava ilə 
örtülmüşdür, təkcə küləyin gətirdiyi qumla dolmuş kiçik çuxurlarda, 
bu yerlərin cansızlığını daha da nəzərə çarpdıran qısaömürlü səhra 
çiçəyi bitir (hərrat-qaynar olmaq, isti olmaq deməkdir). 
Səudiyyə Ərəbistanında ən yüksək zirvələr Hicaz (mənası 
maneə, sədd deməkdir) dağ sistemindədir. Burada orta hündürlük 
dəniz səviyyəsindən 2000 m yüksəkdir. Cəbəl-İbrahim kimi ayrı-ayrı 
zirvələrin hündürlüyü 2500 m-dən çoxdur. İqlim şəraitinə görə 
ölkənin ən gözəl yeri məhz buradır. Belə ki, dəniz səviyyəsindən 
1500 m hündürlükdə yerləşən və əlverişli iqlimi olan Ət-Taif şəhəri 
ölkənin ən məhşur istirahət yerlərindən biri sayılır. 
Ölkə ərazisinin əksər hissəsini Böyük və Kiçik Nəfud və Rub-
əl Xali səhraları tutur. Böyük Nəfud səhrasından sel sularının və 
küləyin gətirdiyi qum yığınlarından əmələ gəlmiş yerlərin land-
şaftının səciyyəvi xüsusiyyəti səhranın at ayağının izini xatırladan 
nəhəng çuxurlarla (ərəblər bunu fulci adlandırır) örtülü olmasıdır. 
Bəzi fulcilərin diametri 2 km-ə, dərinliyi 80 m-ə çatır. Böyük 
Nəfuddan cənubda yerləşən Kiçik Nəfud səhrasının dyunları (qum 
təpələri) arasında səhra otlarına, yayın ən isti günlərində belə yaşıl-
lığını və təravətini saxlayan alçaqboylu tikanlı kollara rast gəlmək 
olar. Ona görə də bu rayon bədəvilərin ən çox sevdiyi otlaq yeridir. 
Ərəbistan yarımadasının ən böyük səhrası (sahəsi təqribən 1,0 
mln. km2) olan Rub-əl Xalidə (ərəbcədən tərcümədə boş dörddə bir 
deməkdir) şiddətli küləyin təsirindən qumun üst qatı daim hərəkətdə 
olduğundan adamda elə təsəvvür yaranır ki, hündür qum yığınlarının 
üstündən tüstü çıxır. Səhranın Bəhr-əs-Səfi adlanan qərb hissəsi, 
xüsusən pis ad çıxarmışdır. Buradakı qumlar at üçün keçilməzdir, 
«səhra gəmisi» adını qazanmış dəvələr də barxanların ətəklərində 
qarnına qədər quma batır. Ölkənin Əl-Həsa adlanan İran körfəzi 
sahilləri səthi qumlu düzənliklərdən ibarətdir. 
İlk nəzərdə qəribə görünsə də ərazisinin çox hissəsini cansız 
qum yığınları təşkil edən Səudiyyə Ərəbistanı hökuməti Avtsriyanın 
 213 
«Şerf» şirkətindən qum almaq barədə saziş imzalamışdır. Xüsusi tex-
nologiyaya əsaslanan bu qum «qeyri-adi keyfiyyətlərə» malikdir. 
Xüsusi emaldan sonra o uzun müddət rütubəti özündə toplamaq və 
saxlamaq qabiliyyətinə malik olur. Mütəxəssislərin fikrincə, belə 
qumun 1 kub metri tərkibində 60 litr su saxlamaq imkanına malikdir. 
Toplanmış sudan sonradan lazım olan vaxt istifadə etmək olar. 
Səudiyyə Ərəbistanından başqa Uqanda, Keniiya, Yaponiya da bu cür 
qumları idxal edib, ondan istifadə edirlər. 
Ötüb keçmiş sellərin, çayların «vadi» adlanan böyük və kiçik 
yataqları Ərəbistan yarımadası relyefinə ayrı bir xüsusiyyət verir, 
onlar müxtəlif istiqamətlərdə uzanıb gedirlər. Ərəbistan iqliminin 
daha yağışlı qədim dövründə aramsız olaraq vadilərdən axan sellər və 
çaylar Rub-əl Xali səhrasından İran körfəzinə tərəf axırdılar. 
Ölkədə yağışlı dövrlərdə cəmi bir neçə vadi su ilə dolur. 
Məsələn, mənbəyi Məkkə şəhəri yaxınlığından başlayan Fatimə 
vadisində daşqın vaxtlarında axar suyun eni bəzən bir neçə kilometrə 
çatır. Səudiyyə Ərəbistanının qərbində ən mühüm vadi Dəvasir 
vadisidir. Bişə, Rəniyə, Tətlit və bir çox başqa adsız çay yataqlarının 
«birləşməsindən» əmələ gəlmiş Dəvasir vadisi və Səudiyyə 
Ərəbistanının qərbindəki başqa bütün quru çay yataqları kimi Kiçik 
Nəfudun qumlarında sona yetir. Bir neçə ildən bir, xüsusilə uzun 
müddət yağan yağışlardan sonra bu vadilər su ilə dolur.  
Buna baxmayaraq Dəvasir sisteminin bütün vadilərində çox da 
böyük olmayan dərinlikdə yeraltı sular vardır. Bunlardan xurma ağa-
clarının və bəzi taxıl bitkilərinin becərilməsində istifadə edirlər. 
Məsələn, Bişə vadisinin Dəvasirlə birləşdiyi yerdən 250 km 
məsafədə zəngin yeraltı su təbəqəsi mövcuddur. Bu vadidə əs-Sülayil 
şəhəri istiqamətində 100 km məsafədə yeraltı sular 1-2 metrə qədər 
dərinlikdən çıxır.  
Əsrin əvvəllərində Ərəbistana gəlmiş avropalı səyahətçi Douti 
yazır ki, Dəvasir vadisinin oazisləri bədəvi qəbilələrini xurma ilə 
təchiz edir. Buradakı xurma ağacları meşəlikləri sürətlə gedən dəvə 
ilə üçgünlük yol uzunluğundadır. Dəvasir, Tətlit, Həmd, Bişə və 
Rəniyə vadilərində qədim kəndlərin xarabalıqlarına da rast gəlmək 
olur. Bu onu göstərir ki, keçmişlərdə bu yerlərin əhalisi indikindən 
xeyli çox imiş. 
Qırmızı dənizin Səudiyyə Ərəbistanına aid edilən ərazi suları 
daxilində onlarla kiçik adalar Səudiyyə Ərəbistanına məxsusdur. Bu 
 214
adaların səthi qayalıqlardan, mərcan riflərindən, yaxud qumluqlardan 
ibarətdir. İran körfəzinin sahilləri isə daha girintili-çıxıntılıdır. Lakin 
qumlu alçaq sahil, kiçik körfəzlərin dayazlığı onlardan gəmiçilik 
məqsədilə istifadə olunmasını çətinləşdirir. Bəhreyn boğazı eyniadlı 
arxipelaqı materikdən ayırır. İran körfəzi sahilində Dəmman ticarət 
və Ras-Tənnur neft limanları fəaliyyət göstərir. 
Səudiyyə Ərəbistanı faydalı qazıntılar, xüsusilə də yanacaq 
sərvətləri ilə yaxşı təmin olunmuş ölkələrdən biridir. Neft ehtiyatına 
görə o dünyada birinci yeri tutur. Ehtiyatı 37,3 mlrd. tondan artıq 
olan neftin ən iri yataqları ölkənin şərqində və İran körfəzinin şelf 
zonasındadır. Təbii qazın ehtiyatı 6,4 trln. m3-dir. Qaz ehtiyatına görə 
dünyada yeddinci-səkkizinci yerdədir.  
Son tədqiqatların nəticəsində ölkənin qərb hissəsində Fatimə 
vadisi rayonunda tərkibində metalın faizi 47-yə çatan və ehtiyatı 
böyük olan dəmir filizi yataqları aşkar edilmiş və həmin yataqlar 
əsasında metallurgiya müəssisəsi tikilmişdir. Yəmənlə sərhəd 
bölgələrində mis və digər polimetal filizlər, Ciddə şəhərindən şi-
malda uran filizi yataqları tapılmışdır. 
Bunlardan başqa ölkədə ehtiyatı 1 mlrd. tondan artıq olan daş-
duz yataqları da aşkar edilmişdir. Daşduz Cizan şəhərinin yax-
ınlığında çıxarılır. Səudiyyə Ərəbistanı tikinti materialları ilə də 
zəngindir. Ölkənin çox yerində daş, gips, gil, qum və s. vardır. Yerli 
əhali bunlardan geniş istifadə edir. Yanbo şəhərindən şimalda böyük 
gips yataqları yerləşib. Dəmman yaxınlığında yerli əhəngdaşı 
əsasında sement zavodları fəaliyyət göstərir. Səudiyyə Ərəbistanı 
hökuməti 1972-ci ilin iyulundan neftdən başqa ölkənin digər mineral 
sərvətlərinin istismar edilməsini nizama salan yeni qanun qəbul et-
mişdir. Bir sıra güzəştləri olan bu yeni qanun xarici və yerli sahibkar-
ları faydalı qazıntıların kəşfiyyatını aparmağa daha da həvəsləndirir. 
İqlimi və hidroqrafiyası. Səudiyyə Ərəbistanının ərazisi bü-
tövlükdə quru subtropik zonadadır. Bu zonada yağıntı az, temperatur 
isə yüksəkdir. Ölkənin mərkəzi hissəsində sahil bölgələrindən fərqli 
olaraq (bu bölgələrdə havanın yüksək hərarətinə yüksək nəmişlik də 
əlavə olunur) havanın quruluğu istiyə dözməyə imkan verir. Qırmızı 
dənizin şərq sahilində ilin 10 ayı çox isti keçir. Buxarlanmış hava tez 
bir zamanda adamın əynindəki paltarı isladır. İran körfəzi sahilində 
istiyə dözmək Qırmızı dəniz sahillərinə nisbətən daha asandır. 
Səudiyyə Ərəbistanında hava şəraitinin və temperaturun for-
 215 
malaşmasında küləklər mühüm rol oynayır. Ölkənin şərq hissəsində 
şimal və şimal-qərb küləkləri hökm sürür (ərəblər bu küləkləri «şe-
mal» adlandırırlar). Bu küləklər qış aylarında temperaturun kəskin 
surətdə aşağı düşməsinə səbəb olur və Hind okeanından əsən ilıq 
hava axınını dağıdır. İnsan orqanizminə daha çox zərər vuran isti 
Şərq küləyini ərəblər «səmum» adlandırırlar. Bu söz «zəhərli», 
«zərərli» mənalarını bildirir. 
Hind okeanının musson küləkləri ölkəyə yağış gətirir. Bu 
yağışlar subtropik zonalarda olduğu kimi adətən güclü, qısamüddətli 
olduğundan təsərrüfata, evlərə böyük ziyan vurur. Mərkəzi 
Ərəbistanda və Nəcddə yağışlar yay və qış aylarında, Hicazda isə 
qışın və yazın əvvəllərində yağır. Ölkənin şərq hissəsində yağışlar 
adətən noyabr, dekabr aylarında başlayıb may ayında qurtarır. Ən 
yağışlı yer Asir adlanan cənub-qərb rayonudur.  
Burada il ərzində sahilə 200 mm, dağlara 600 mm-ə qədər ya-
ğıntı düşür. Mərkəzi rayonlarda və Nəcddə il ərzində yağıntı 100 
mm-ə yaxın, Hicaz dağlarında bundan bir yarım, iki dəfə çox olur. 
Ölkənin şərq hissəsində (Dəhran rayonu) yağıntının orta illik miqdarı 
75 mm-dir, lakin bəzən bu 175 mm-ə qədər artır, ya da 25 mm-ə 
qədər enir. 
Ərəbistan yarımadası platforıması şərqə tərəf getdikcə 
alçaqlaşdığından qərb rayonlarında yağan yağışlar suyadavamlı 
təbəqələrə qədər süzülüb keçir və şərq rayonlarının yeraltı 
rezervuarlarında yığılıb qalır. İran körfəzi rayonunda quyu qazmaqla 
təmiz şirin suyun asanlıqla əldə edilməsi bununla bağlıdır. Əl-Həsa 
və Əd-Katif oazislərində əsrlərdən bəri ərəblər quyunu əl ilə qazıb su 
çıxarırlar. İran körfəzi rayonu sahillərində, hətta körfəzin dibində 
belə şirin su fəvvarələri aşkar edilmişdir. Bu səbəbdən də sahil 
rayonunun şirin su ilə təchiz olunması, yarımadanın başqa hissələrinə 
nisbətən qat-qat yaxşıdır.  
Qərbdə, dəniz səviyyəsindən 200-400 m hündürlükdə olan 
Dəhnə qumluqlarında isə su azdır. Burada yağış suyunu kiçik 
hovuzlara yığır, əl ilə 70 m, bəzən daha dərin quyular qazırlar. 
Kifayət qədər yaxşı içməli su əldə etmək üçün qazma üsulu ilə 160-
230 m dərinliyə qədər quyu qazmaq və güclü nasoslardan istifadə 
etmək lazım gəlir. Bir çox yerlərdə su şor çıxır və içmək üçün yararlı 
olmur. 
Səudiyyə Ərəbistanında daimi axara malik çaylar, eləcə də 
 216
şirin sulu göllər yoxdur. Buna baxmayaraq çox yağıntılı illərdə su 
nəinki çayların quru yatağını (vadini) doldurur, hətta müvəqqəti 
axınlar və göllər yaradır. Bu cür göllərin suyu çirkli və duzlu 
olduğundan ondan məişətdə istifadə olunmur. Qalın qum qatından 
keçərək yaxşıca süzülən və keyfiyyətinə görə bulaq suyundan 
seçilməyən yeraltı suların əhəmiyyəti böyüyür. 
Torpaq və bitki örtüyü. Səudiyyə Ərəbistanında bitki örtü-
yünün kasıblığı (Asir dağlarının terraslarını və mədəni bitkiləri olan 
yaşıl vadilər istisna olmaqla), səthin qumlu və daşlı, temperaturun 
yüksək və yağıntının az olması ilə izah olunur.  
 Burada ən çox yayılmış ağac xurma palmasıdır. Bu ağac 
vətəni olan Ərəbistan yarımadasından qədim Mesopotamiyaya , 
Misirə, İsrailə və başqa ölkələrə yayılaraq Yaxın Şərqin bir çox 
xalqlarının müqəddəs ağacına çevrilmişdir. Səudiyyə Ərəbistanında 
bizim başa düşdüyümüz mənada meşə yoxdur. Amma burada 
alçaqboylu tamarisk* cəngəllikləri çoxdur. Bu kollar qumlu torpaqda 
yaxşı inkişaf etdiyindən onları süni surətdə də becərirlər. 
 Yeri gəlmişkən, səhrada yaşamağın nə qədər çətin olması, 
ərazisinin çox hissəsi cansız qumlardan ibarət olan Səudiyyə 
Ərəbistanında kəskin surətdə hiss olunur. Dəhşətli istiyə və 
nəfəsqaraldan bürküyə qalib gəlmək, qum tufanlarının vurduğu zərəri 
minimuma endirmək, susuz, təbii bitki örtüyündən məhrum olmuş 
səhrada təqribən 25 mln. əhalinin normal həyatı və dinamik surətdə 
inkişafı, sənaye, kənd təsərrüfatı və məişət xidmətləri üçün kifayət 
qədər içməli su mənbəyi tapmaqda elm və texnikanın, o cümlədən, 
kosmonavtikanın nailiyyətlərindən istifadə etməyi bacaran adamlara 
qibtə etməmək olmur. 
 İçməli su ilə təminat Səudiyyə Ərəbistanı dövləti qarşısında 
duran ən ümdə problemlərdən biridir. Hazırda ölkədə 30 su 
təmizləyici qurğu fəaliyyət göstərir ki, onlar bir ildə bir mln.m3 təmiz 
su istehsal edə bilirlər. Amma bir tərəfdən bu özü azlıq edir, digər 
tərəfdən baha başa gəldiyindən Səudiyyə Ərəbistanı bu problemin 
həlli üçün çıxış yolları, alternativ variantlar axtarır. 
 Bu yollardan biri də Antarktidanın şelf və ya materik 
                                      
* Tamarisk - alçaqboylu istiyə və susuzluğa davamlı ağac və kol. 
Qumların irəliləməsinin qarşısını almaq üçün əkilir. 
 217 
buzlaqlarından istifadə etməkdən ibarətdir. Mütəxəssislər hesabla-
mışlar ki, Antarktida aysberqlərinin (suya düşmüş buz dağı) Səudiyyə 
Ərəbistanı sahillərinə gətirmək texniki cəhətdən çətin deyil və buzlaq 
suyu təmizlənmiş dəniz suyundan dəyərcə 50-70 faiz ucuz başa gələ 
bilər. İkinci variant isə aysberqlərin Səudiyyə Ərəbistanına nisbətən 
Antarktidaya xeyli yaxın yerləşmiş Cənubi Afrika Respublikası 
sahilərinə çatdırmaq, həmin buzlaqdan alınmış təmiz suyu tankerlərə 
dolduraraq Səudiyyə Ərəbistanına göndərməkdir. 
Səudiyyə Ərəbistanı hökuməti təbiətinə biganə qalan dövlət 
deyil. Ölkədə ekoloji tarazlığı qorumaq üçün milli parklar, qoruqlar 
və yasaqlıqlar salınmışdır. Amma bu işlər lazımi səviyyədə inkişaf 
edə bilməmişdir. 
 
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Səudiyyə Ərəbistanı köçəri ərəb tayfalarının çox qədimdən 
məskunlaşdığı ərazilərdəndir. Ərəb tayfaları ilkin dövrlərdə ölkənin 
şimal-şərqində, eramızdan əvvəl ikinci minillikdə isə Ərəbistan 
yarımadasının hər yerində yayılmışdır. Məkkə şəhəri tezliklə 
Ərəbistanın mühüm siyasi, ticarət mərkəzinə çevrilir. Məkkəlilər 
yeddinci əsrin ortalarında qonşu tayfaları öz ətrafında birləşdirdilər. 
Hicaz əyalətində yeddinci əsrdə yeni din – İslam və ilk müsəlman 
teokratik dövləti – xəlifət yaranır. Xəlifətin ilk paytaxtı Mədinə 
şəhəri olur. 
Ərəb xəlifəti VII-VIII əsrdə Əməvilərin, VII-IX əsrlərdə 
Abbasilərin hakimiyyəti altında olur. X-XII yüzilliklərdə Ərəbistan 
yarımadasında müstəqil əmirliklər, sultanlıqlar yaranır. XVI əsrdə 
ərəb ölkələri, o cümlədən Səudiyyə Ərəbistanı (o vaxtlar Hicaz 
adlanırdı) Osmanlı imperiyasının təsiri altına düşür. XVIII yüzilliyin 
ortalarında türklərin Ərəbistandan çıxarılması hərəkatı başlanır. Bu 
hərəkata Nəcd əyalətinin Səudilər sülaləsindən olan Əmir 
Məhəmməd ibn Səud başçılıq edir. O, qarşısında Ərəbistanı İslamın 
vəhhabilik* təriqəti bayrağı altında birləşdirib azadlıq hərəkatına 
                                      
* Vəhhabilik – ortodoksal İslamda yaranmış dini-siyasi cərəyan. XVIII 
əsrin ortalarında Nəcddə türk sultanlarına qarşı ərəblərin azadlıq hərəkatı. 
 218
başlamaq məqsədi qoymuşdu. XX əsrin əvvəllərində Ərəbistan 
yarımadasında əmirliklərin birləşdirilməsi və vahid mərkəzi dövlət 
yaradılması uğrunda mübarizə daha geniş vüsət alır. Nəhayət, 1926-
cı ilin yanvarında Nəcd əmirliyinin hakimi Əbdül Əziz ibn Səudun 
başçılığı ilə müstəqil dövlət yaradılır. Əbdül Əziz ibn Səud özünün 
«Hicaz, Nəcd və Birləşdirilmiş digər əyalətlərin» məliki elan edir. 
1932-ci il sentyabrın 23-də Səudiyyə Ərəbistanı adı almış 
məlikliyin tarixi-coğrafi əyalətlərinin (Hicaz, Nəcd, Əl-Həsa və Əl-
Asir) bir dövlət tərkibində birləşdirilməsi haqqında məlikin fərmanı 
elan olunur. O vaxtdan Səudiyyə Ərəbistanı məlikliyi dünya 
xəritəsinə düşmüş və həmin gün milli bayram şəklində geniş qeyd 
olunur. 1943-cü ildə Səudiyyə Ərəbistanı məlikliyi ilə diplomatik 
münasibətlər yaradan ABŞ, 1951-ci ildə «Qarşılıqlı müdafiə və 
qarşılıqlı yardım» haqqında saziş imzalayır. 
Səudiyyə Ərəbistanı inkişaf etmiş ölkələr ilə iqtisadi və siyasi 
əlaqələri genişləndirmək, antikommunizm siyasəti yürütməklə yanaşı 
ərəb ölkələrinə qarşı İsrail təcavüzünü pisləyir və bu təcavüzdən 
ziyan çəkmiş ərəb ölkələrinə və ümumiyyətlə, müsəlman ölkələrinə 
maddi yardım göstərir. 
Xarici mütəxəssislərin və fəhlələrin ilk dəstələri Səudiyyə 
Ərəbistanında ötən əsrin 60-cı illərindən görünməyə başladı. Neftçı-
xarmanın sürətli artımı illərində milyonlarla fəhlə Ərəbistana axışıb 
gəldi. Ərəb ölkələrinin, Hindistanın, Pakistanın, Banqladeşin, Cənubi 
Koreyanın, Tayvanın, Filippinin və s. ölkələrin mütəxəssisləri 
təyyarə meydanları, magistral yollar, iri müəssisələr, elektrik 
stansiyaları, bank binaları tikdilər, yaşıllıqlar saldılar və indiyədək bu 
sahillərdə işləyib xidmət edirlər. 
Şübhə yoxdur ki, əcnəbilər məlikliyin yerli əhalisi kimi sosial 
nemətlərdən istifadə edə bilmirlər. Onların iş günü formal olaraq 
normalaşdırılsa da, əmək haqqı yerli əhaliyə verilən əmək haqqından 
xeyli aşağıdır. Buna baxmayaraq xaricilər aşkar, yaxud gizli surətdə 
Səudiyyə Ərəbistanına o ümidlə axışıb gəlirlər ki, bir neçə ildən 
sonra öz gələcəklərini təmin edəcək qədər vəsait qazanıb vətənlərinə 
                                                                                
Banisi Məhəmməd ibn Əbd Vəhhabdır. Vəhhabilər Qurani-Kərimi qəbul 
etsələr də, İslam dinində müqəddəslərə pərəstişi, dərvişliyi rədd etmiş, 
cihata böyük diqqət vermişlər. 
 219 
qayıda bilsinlər. 
Ölkənin tarixində hakimiyyətə qarşı ən böyük çıxış İslam 
ənənəçilirənin üsyanı oldu. 1979-cu il noyabrın 20-də səhər minə 
yaxın adam Məkkədə müsəlman dünyasının əsas müqəddəs yeri olan 
Əl-Həram məscidini tutdu. «İslam dinindən ayrılmış, amerikanlaşmış 
hakimiyyəti» devirmək şüarı altında keçirilən üsyan İranda baş 
vermiş fevral inqilabından da ilham almışdı. Hakimiyyət orqanları 
Məkkədə üsyanı yatırsa da, bəzi dəyişikliklər etməyə məcbur oldu. 
Söz verildi ki, məsləhətverici məclis yaradılacaq, dövlət vəsaitlərinin 
xərclənməsi üzərində nəzarət artırılacaq, korrupsiyaya qarşı mübarizə 
gücləndiriləcək. Bundan əlavə hökumət şiələrin yaşadığı bölgələrin 
inkişafı üçün ayrılan maliyyələşdirməni xeyli artırdı, onların dini 
həyatdakı məhdudluğunu bir qədər azaltdı. 
Səudiyyə Ərəbistanı Cəmiyyətində ölkənin idarəçiliyində 
iştirak etmək istəyənlər çoxdur. İçərisində hakim ailənin şahzadələri 
olan qüvvələr kapitalist inkişaf yolunun gələcəyini təmin etməyə, 
rejimin demokratikləşdirilməsinə nail olmağa can atırlar. Digər 
tərəfdən İslam fundamentalizminin güclü cərəyanı islahatların 
qabağını almağa çalışır və belə bir şüar irəli sürür: «Əgər elektrik 
işığı dinin alovunu kölgədə qoyursa, onu söndürmək daha yaxşıdır». 
Məlikliyin hakim dairələri üçün yenilik tərəfdarları ilə İslam 
ənənəçiləri arasında müəyyən çıxış yolları tapmaq bir qədər çətindir. 
Buna baxmayaraq Səudilər sülaləsinin həm siyasi, həm də sosial-
iqtisadi həyatda rollarının saxlanılması, mütləqiyyətin hələ yaşamağa 
qadir olduğunu göstərir. 
Dövlət quruluşu. Səudiyyə Ərəbistanı məlikliyi mütləqiyyət 
formalı idarəetmə üsuluna malik teokratik monarxiyadır. Qurani-
Kərim konstitusiyanı əvəzləyir. Məlik dövlətin rəhbəri olmaqla 
yanaşı həmçinin Səudiyyə Ərəbistanı ərazisində yerləşən iki 
müqəddəs məscidin (ərəbcə Xadümül hərəmeyn) və bütün ölkə 
müsəlmanlarının başçısıdır. 1982-ci ildən ölkənin məliki Əs-Səudilər 
ailəsindən olan Fəhd ben Əbdül Əzizin vəfatından sonra (2005-ci il 1 
avqust) ölkə vəliəhti əmir Abdullah bin Əbdüləziz Əl Səid sülaləsinin 
ailədaxili razılığına əsasən Səudiyyə Ərəbistanı məlikliyinin dövlət 
başçısı – Məlik, ali baş komandan, eyni zamanda Baş nazir elan 
edilmiş, o da sələfi kimi 2 Müqəddəs Ocağın Xadimi titulunu 
götürmüşdür. Vəliəhdlik mexanizmi rəsmi olaraq 1992-ci ildən təsbit 
edilmişdir. Taxt-tacın vəliəhdi məlikin sağlığında ülamaların razılığı 
 220
ilə təyin edilir. Dövlətdə bütün rəsmi vəzifələri Əs-Səudilər ailəsinin 
üzvləri tutur. Əs-Səud nəslinin 5 mindən çox şahzadəsi içərisində 
dövlətin əsasını qoyan İbn Səidin oğlu və nəvələrindən otuzu və iri 
qəbilə başçıları idarəetmə sistemində əsas rol oynayır. Ali hakimiyyət 
orqanlarına – dövlət başçısı və vəliəhd, Nazirlər Şurası, Məşvərət 
Şurası, Ali Məhkəmə Şurası daxildir. Əslində ölkə bütünlüklə bir 
ailənin malikanəsidir. Bu ailənin içərisində birlik və həmrəylik 
müxtəlif qruplaşmaların mənafelərini nəzərə almaqla elə mühafizə 
olunur ki, heç bir qruplaşma hakimiyyəti inhisarlaşdıra bilməsin. 
İdarəetmə sistemində yüksəkrütbəli rühanilərdən ibarət Üləmalar 
Şurası mühüm rol oynayır. Bütün qanunvericilik aktlarının layihələri 
dini baxışlara müvafiqliyi cəhətdən qabaqcadan razılaşdırılmalıdır. 
Ölkədə ictimai əsayişi qoruyan orqanlarda xüsusi bölmələr 
yaradılmışdır. Bu struktur həyat tərzinin və insanların (o cümlədən 
əcnəbilərin) davranışının islam normalarına və ənənələrinə 
uyğunluğuna diqqətlə və qısqanclıqla nəzarət edir. Səudiyyə ərəbləri 
ictimaiyyətində tayfa bölgüsü prinsipi güclüdür. Tayfalara şeyxlər 
rəhbərlik edir. Ərazi inzibati baxımdan ölkə 4 tarixi bölgəyə və 13 
əyalətə bölünür. 
Səudiyyə Ərəbistanında heç bir siyasi partiya və həmkarlar 
təşkilatı yoxdur. Bunları yaratmaq rəsmən qadağan olunub, əslində 
onların yaranmasına ehtiyac yoxdur. Yaranmış bütün problemlər 
şəriət qayda-qanunlarına əsasən nizamlanır. Ölkədə radikal şiə 
qruplaşmaları «Səudiyyə Hisbullahı», «İslamçı Hicaz Cihadı» sayılır. 
1990-cı ildə yaranmış «İslahatlar Uğrunda Şiə Hərəkatı» daha 
mötədil qruplaşma hesab edilir. 
Səudiyyə Ərəbistanı bitərəflik siyasətini özünün rəsmi xarici 
siyasət kursu elan etmişdir. Dövlət öz xarici siyasətində ilk növbədə 
ərəb və islam ölkələri ilə münasibələrini genişləndirir. Səudiyyə 
Ərəbistanı ABŞ və dünyanın digər ölkələri ilə də əlaqələrini ildən-ilə 
artırır. 1990-cı ilin avqustunda İraqın Küveytə təcavüzü ilə əlaqədar 
olaraq ABŞ və onun müttəfiqlərinin qoşun hissələri Səudiyyə 
Ərəbistanında yerləşdirildi. Bu hadisə Səudiyyə Ərəbistanı ilə ABŞ 
və digər Qərb dövlətlərinin yaxınlaşmasına təkan verdi. 
Səudiyyə Ərəbistanı məlikliyi BMT-nin, Ərəb Ölkələri 
Cəmiyyətinin, İslam Konfransı Təşkilatının, İran körfəzi ərəb 
dövlətlərinin, başqa beynəlxalq və regional təşkilatların üzvüdür. 
Azərbaycan Respublikası ilə münasibətləri. Ərəb dünyasının 
 221 
və müsəlman aləminin ən nüfuzlu dövlətlərindən biri də Səudiyyə 
Ərəbistanı məlikliyidir. Təsadüfü deyildir ki, prezident Heydər Əliyev 
müsəlman dövlətləri arasında üçüncü (Türkiyə və İrandan sonra), ərəb 
dövlətləri arasında isə birinci səfərini Səudiyyə Ərəbistanı məlikliyinə 
etmişdir. 1994-cü ilin aprelində Azərbaycan Respublikası sabiq Sovet 
İttifaqının müstəqillik qazanmış müsəlman dövlətləri arasında birinci 
olaraq Səudiyyə Ərəbistanı məlikliyində öz səfirliyini açmışdır. 
Bu vaxta qədər isə Səudiyyə Ərəbistanı ilə Azərbaycan 
Respublikası arasında, demək olar ki, heç bir əlaqə olmamışdır. 
Prezident Heydər Əliyev ilk dəfə bu ölkəyə 1994-cü ilin aprelində 
səfər etmişdir. 1994-2004-cü illər ərzində müxtəlif sahələrdə çoxsaylı 
səfər mübadilələri edilmişdir. Səudiyyə Ərəbistanı tərəfindən 
dövlətin rəsmi şəxsləri, eyni zamanda iri şirkət rəhbərləri və iş 
adamlarından ibarət nümayəndə heyətləri Azərbaycanda səfərdə 
olmuşlar. 
Səudiyyə Ərəbistanı Ermənistanın təcavüzü ilə əlaqədar bütün 
beynəlxalq və regional təşkilatlarda Azərbaycanın mövqeyini daim 
dəstəkləyir. İki ölkənin səhiyyə nazirliklərinin hazırladıqları birgə 
proqrama əsasən bir qrup azərbaycanlı həkim Səudiyyə 
Ərəbistanında öz ixtisası üzrə fəaliyyət göstərmişlər. 
1999-cu ilin iyununda Azərbaycanda Səudiyyə Ərəbistanının 
səfirliyi fəaliyyətə başlamışdır. Məlikliyin rəhbərləri 2002-ci il 
avqustun 11-də qondarma «Dağlıq Qarabağ Respublikası»nda 
keçirilmiş «prezident seçkilərini» pisləmiş və Azərbaycanın ərazi 
bütövlüyünü dəstəklədiyini bir daha bəyan etmişdir. Rəsmi Ər-Riyad 
dəfələrlə bildirmişdir ki, Dağlıq Qarabağ münaqişəsi həll 
olunmayınca, Ermənistan Respublikası ilə heç bir siyasi, iqtisadi və 
mədəni əlaqələr qurulmayacaqdır. 
Azərbaycan Respublikasının Prezidentinin Sərəncamı ilə 
Azərbaycan Respublikası hökuməti ilə Səudiyyə Ərəbistanı məlikliyi 
arasında iqtisadiyyat, ticarət, investisiya, texniki, mədəniyyət, idman 
və gənclik sahələrində əməkdaşlıq üzrə Müştərək Komissiyanın 
Azərbaycan Respublikası tərəfindən tərkibi təsdiq edilmişdir. 
Azərbaycan Respublikası – Səudiyyə Ərəbistanı məlikliyi 
Müştərək Komissiyasının birinci iclası 2001-ci ilin fevralında Bakıda 
keçirilmişdir. Müştərək Komissiyanın işinin sonunda iki ölkə 
arasında protokol imzalanmışdır. 
2002-ci ilin dekabrın 28-də Səudiyyə İnkişaf fondu Bakı 
 222
şəhərində orta məktəb binalarının tikilməsi layihələrini həyata 
keçirmək məqsədi ilə Azərbaycan Respublikası hökumətinə 35,7 
mln. rial həcmində kredit ayrılması barədə qərar qəbul etmişdir. 
2004-cü ilin fevralın 14-15-də Ər-Riyadda Səudiyyə Ərəbistanı-
Azərbaycan Respublikası Hökumətlərarası Müştərək Komissiyasının 
ikinci iclası keçirilmiş və iclasın sonunda müvafiq protokol 
imzalanmışdır. 
2005-ci ilin yayında Azərbaycan Respublikasının xarici işlər 
naziri Səudiyyə Ərəbistanı məlikliyində rəsmi səfərdə olmuşdur. 
2007-ci ilin avqust ayında Səudiyyə Ərəbistanı məlikliyinin rəsmiləri 
respublikamızda olmuşlar. (hər iki ölkə arasında münasibətlərin daha 
da inkişaf etdirilməsi qərara alınmışdır. Səudiyyə Ərəbistanında 
çalışan azərbaycanlı mütəxəssiələrin sayı ildən-ilə artır. 2007-ci ilin 
ortalarına olan məlumata görə Səudiyyə Ərəbistanında 232 
azərbaycanlı həkim çalışır. Ailəsi ilə birlikdə bunların sayı 800 nəfərə 
çatır.) Bu səfərlər çərçivəsində ölkə rəsmləri ilə ikitərəfli və 
çoxtərəfli münasibətlərin mövcud vəziyyəti, perspektivləri müzakirə 
olunmuşdur. 
Səfərlər zamanı Azərbaycan Respublikası Xarici İşlər Nazirliyi 
ilə Səudiyyə Ərəbistanı məlikliyi Xarici İşlər Nazirliyi arasında 
ikitərəfli siyasi məsləhətləşmələr haqqında «Anlaşma 
Memorandumu» imzalanmışdır. 
  
3. Əhalisi və şəhərləri. Paytaxtın qısa səciyyəsi 
 
2005-ci ilə olan məlumatlara əsasən ölkədə yaşayanların sayı 
24,0 mln. nəfərə çatmışdır (o cümlədən 6,0 mln. nəfər əcnəbi). 
Səudiyyə Ərəbistanı doğumu artırmaq üçün ciddi-cəhd göstərən 
ölkələrdən biridir. Məsələn, ölkədə hamiləliyin qarşısını alan 
vasitələrdən istifadə etməyə qadağa qoyulmuşdur. Əhalinin artım 
tempi yüksəkdir. Ötən əsrin 1995-2000-ci illərində artım tempi 2,8 
faiz olmuşdur. Əvvəlki beşillikdə isə bu rəqəm 3,3 faizə bərabər idi. 
İndi isə 2,5 faizə enmişdir. Təqribən 150 min nəfər Səudiyyə ərəbi 
xarici ölkələrdə yaşayır. Demək olar ki, ölkə əhalisinin 85 faizi 
ərəblərdir. Onların arasında əsl Səudiyyə Ərəbləri, həmçinin 
Yəməndən, Ürdündən, Fələstindən və digər qonşu dövlətlərdən olan 
ərəblər seçilir. Gəlmə ərəblərin hamısı qazanc arxasınca gələnlərdir. 
Rəsmi dil – ərəb dilidir. Dövlət dini – sünnü məshəbli islam 
 223 
dinidir. Yaşlı əhalinin 80 faizi savadlıdır. İbtidai təhsil məcburidir. 
Hər 15 şagirdə 1 müəllim düşür, bu isə dünyada ən yüksək 
göstəricidir. Bununla belə təhsilin bütün səviyyələrində əvvəllər 
olduğu kimi dini tərkib tutarlıdır. Oğlan və qızlar üçün təlim 
ayrıcadır. Ölkədə yeddi dövlət Universiteti fəaliyyətdədir. Pedoqoji 
heyət əsasən xaricilərdən ibarətdir. Dövlət təhsil müəssisələri ilə 
yanaşı 21 kişi və 12 qadın özəl institutu da vardır. 
Ölkədə orta ömür müddəti 73 ildir. Kişilər üçün 71, qadınlar 
üçün isə 75 ildir. Tibbi yardım ölkənin vətəndaşlarına olduğu kimi, 
əcnəbilərə də göstərilir. Hər min nəfər əhaliyə 3,2 xəstəxana 
çarpayısı düşür, xəstəxanalar ən müasir tibbi avadanlıqlarla təchiz 
olunmuşlar. 
Səudiyyə Ərəbistanının yerli sakinləri rəmzi mənada vergi 
ödəsələr də eyni zamanda çox sayda maddi yardım alırlar. Təhsil və 
tibbi xidmət pulsuzdur. Şagird dərslikləri, dəftərləri, geyim for-
malarını və yeməyi pulsuz alır. Peşə təlim məktəblərində oxuyanların 
aylıq stipendiyası 500 ABŞ dollarıdır. Xarici ölkələrdə təhsil alan 
tələbələrin stipendiyası öz ölkəsində oxuyanlar üçün olduğundan 3 
dəfə çoxdur. Ali və orta təhsil müəssisələrinin bütün müdavimləri 
üçün işədüzəlmə qanunvericiliklə təsbit olunmuşdur. 
Məktəbəqədərki uşaq baxçaları, doğum evləri, sanatoriyalar 
dövlətin dotasiyası hesabına fəaliyyət göstərirlər. Doğum, toy və 
ölüm hallarında da müavinət verilir. Az gəlirli ailələrə yaşayış evi 
pulsuz verilir. 
Ölkə əhalisi ərazi üzrə çox qeyri-bərabər yayılmışdır. Orta 
sıxlıq hər kv. km-ə 10 nəfərdən bir qədər artıqdır. Qırmızı dəniz və 
İran körfəzi sahilləri, həmçinin paytaxt bölgəsində əhali sıxdır. Ölkə 
ərazisini təqribən 60 faizi oturaq əhalidən məhrumdur. Belə bölgələrdə 
isə hətta köçərilərin belə ayağı dəymədiyi sahələr vardır. 
İşlə məşğul olan əhalinin 90 faizi dövlət sektorunda çalışır, 
əhalinin sürətli artımı şəraitində iş yerləri ilə təminat zəruri 
olduğundan əcnəbi işçi qüvvəsinin öz sakinləri ilə əvəzlənməsi proq-
ramı həyata keçirilir.  
Səudiyyə Ərəbistanı şəhər əhalisinin sayı sürətlə artan 
ölkələrdən biridir. Oturaq həyata keçməyə başlamış bədəvilər və 
digər peşə sahibləri daha əlverişli iş axtarmaq məqsədi ilə şəhərlərə 
miqrasiya edir. Hazırda əhalinin 80 faizə yaxını şəhərlərdə yaşayır. 
Ölkənin ən mühüm şəhərləri Ər-Riyad, Ciddə, Məkkə, Mədinə, Ət-
 224
Taif, Dəhran, Dəmman, Xüfuf, Bureydə və başqalarıdır. 
Ər-Riyad sürətlə inkişaf edən şəhərlərdən biridir. O, həm 
Səudiyyə Ərəbistanının paytaxtı, həm də Nəcd tarixi coğrafi 
əyalətinin inzibati mərkəzidir. Şəhər əhalisinin sayı 3,0 mln. nəfərdən 
artıqdır. Paytaxtın tarixi çox qədim deyil. O, 1821-ci ildə Vəhhabilər 
dövlətinin inzibati mərkəzi kimi salınmışdır. 
Müasir Ər-Riyad ölkənin ən böyük siyasi, iqtisadi və mədəni 
mərkəzidir. Şəhərdə neftemalı, sement, yeyinti, toxuculuq, 
maşınqayırma sənaye müəssisələri, istilik və atom elektrik 
stansiyaları fəaliyyət göstərir. Ər-Riyadda bir neçə ali məktəb 
fəaliyyət göstərir. 1957-ci ildən fəaliyyət göstərən Ər-Riyad 
universiteti ölkənin ilk ali məktəbidir. Bu universitetdə təhsil ərəb və 
ingilis dillərindədir. Şəhərdə İslam universiteti də fəaliyyət göstərir. 
O da qeyd olunmalıdır ki, Səudiyyə Ərəbistanından olan gənclərin bir 
qismi Qərbi Avropa və Amerika universitetlərində təhsil alırlar. 
Məkkə bütün dünya müsəlmanlarının adını əzbər bildikləri 
şəhərdir. Ölkənin qərbində yerləşmiş Məkkə Hicaz əyalətinin inzibati 
mərkəzidir. Şəhər Qırmızı dənizin sahillərindən 70-75 km aralıdır. 
Rahat avtomobil yolları onu ölkənin digər böyük şəhərləri ilə 
birləşdirir. 
Səudiyyə Ərəbistanının başqa şəhərlərində olduğu kimi 
Məkkənin də əhalisi sürətlə artır. 1970-ci ildə bu şəhərdə 200, 2005-
ci ildə isə 700 min nəfər yaşayırdı. Ziyarət zamanı şəhər əhalisinin 
sayı bir neçə dəfə artır. Şəhərdə kimya, toxuculuq, metal emalı, 
yeyinti, əczaçılıq, zəmzəm quyusunun «müqəddəs suyunu» şüşələrə 
dolduran müəssisələr var. Dini ayin əşyaları (kiçik namaz xalçaları, 
müqəddəs kitablar, təsbeh və s.) istehsal edən kiçik müəssisələri 
çoxdur. Şəhərdə dini tədris ocaqları ilə yanaşı tibb işçiləri və orta 
məktəblər üçün müəllim hazırlayan kolleclər var. Ümumdünya İslam 
Cəmiyyətinin və İslam Konfransı Təşkilatının mənzil-qərərgahı 
Məkkə şəhərindədir. 
Məkkə İslamın ən müqəddəs şəhəridir. Burada İslam dininin ən 
müqəddəs məbədi Kəbə (Allahın evi) yerləşir. Müsəlman dünyasında 
ikinci müqəddəs məkan Mədinə şəhərində Məhəmməd peyğəmbərin 
(S) məzarı yerləşən məsciddir. 
 
4. İqtisadiyyatı 
 
 225 
Səudiyyə Ərəbistanı İslam dünyası ölkələri içərisində iqtisadi 
inkişaf xüsusiyyətlərinə görə seçilən dövlətlərdən biridir. İslam 
dünyasının əksər ölkəri kimi Səudiyyə Ərəbistanı Məlikliyi də 
təzadlı, İslam fundamentalizmi ilə ultramüasirliyin birgə addımladığı 
bir yerdir. Dünyanın ən kamil mütəxəssislərinin inşa etdikləri geniş 
və çox rahat avtomobil yolları, uca və yaraşıqlı ofis və 
mehmanxanalar, ən mükəmməl kompyüter sistemi, fasadı keramika 
ilə bəzədilmiş universitet binaları, heyrətamiz gözəlliya malik 
məscidlər, milyon tonlarla çıxarılan qara qızıl, dənizdə ən mükəmməl 
texnika ilə təchiz olunmuş neft körpüləri, səbrlə öz növbəsini 
gözləyən supertankerlər… Bütün bunlarla yanaşı hər gün müəzzinin 
maqnitofon lentinə yazılmış beş rükət namaza çağıran məlahətli səsi, 
qara çadralara və baş örtüklərinə bürünmüş qadınlar, şəhər 
meydanlarında minlərlə adamın gözləri önündə yerinə yetirilən 
qətllər, bütün bunlar ölkədə baş verən hadisələrdir, onun bu 
günündür, çox güman ki, həm də sabahıdır. 
Əlbəttə güclü iqtisadi dirçəlişə nail olmaq Səudiyyə Ərəbistanı 
üçün heç də asan olmamışdır. Əsrimizin əvvəllərində bu ərazi türk 
imperiyasının ən geridə qalmış əyalətlərindən biri idi. Avropada və 
Amerikada Ərəbistan dəvələrdən, xurma agaclarından, başdan-başa 
qara örtüyə bürünmüş gözəl qadınlardan, sirli Məkkədən və min bir 
gecə nağıllarından ibarət bir ölkə kimi tanınırdı. Bu ölkədə 
dəyişikliklər İkinci Dünya müharibəsindən sonra başlandı və Qərb 
ölkələrinin yardımı ilə Səudiyyə Ərəbistanı 20-30 il ərzində geri 
qalmış aqrar-heyvandarlıq ölkəsindən, orta səviyyədə inkişaf etmiş 
sənaye-aqrar ölkəyə çevrildi, başqa sözlə desək, feodalizm 
dövründən bir-başa kapitalizmə sıçradı. 
Səudiyyə Ərəbistanının ümumdaxili məhsulunun (ÜDM) 
həcmi 2004-cü ildə 200 mlrd. dollara bərabər olmuşdur. 
İqtisadi artım tempi 1990-2000-ci illərdə heç də yüksək 
olmamışdı. Orta hesabla hər il 2,1 faizi, yəni əhalinin artım 
tempindən aşağı olmuşdur. Lakin bu rəqəm 2000-2005-ci illərdə 4-
4,5 faizə qədər yüksəlmişdir. Neftin satış qiymətlərindəki kəskin 
dəyişiklər və vergi daxilolmalarının olmaması ilə əlaqədar hökumət 
yeni gerçəkliyə uyğunlaşa bilməmiş, bu səbəbdən də ötən əsrin son 
onilliyində dövlət xərclərinin səviyyəsi gəlirləri üstələmişdi. İranla 
müharibə aparan İraqın müdafiəsinə xəzinədən 26 mlrd. dollar 
xərclənmişdir. 
 226
İran körfəzində ABŞ-la birgə İraqa qarşı müharibə əməliy-
yatlarında iştirak Səudiyyə Ərəbistanına 55 mlrd. dollara başa 
gəlmişdir. Bura o xərclər də əlavə edilmişdir ki, İslam həyat tərzinin 
nümunəvi olmasını nümayiş etdirilməsi məqsədi ilə çox baha başa 
gələn və təkəbbürlü layihələrin icrasında həyata keçirilmişdir. 
 Milli özəl sektora dövlət öz köməyini əsirgəmir. O da nəzərə 
alınmalıdır ki, son vaxtlaradək milli sahibkarlığın olmaması üzündən 
iqtisadiyyatın bütün ağırlığı dövlətin çiyinlərinə düşürdü. Dövlət 
sektoru indi də sənaye və nəqliyyatda əsas mülkiyyətçidir. XXI əsrin 
əvvəllərində Ümumi Daxili Məhsulun 65 faizi dövlət sektorunun 
payına düşürdü. Lakin son 5 ildə bu pay getdikcə azalmaqdadır. 
Nəhəng dövlət şirkətlərinin özəlləşdirilməsi planı hazırlanır 
(«Arabian Eyrlaynz» və öz kapitalının həcminə görə dünyanın ən iri 
300 şirkəti arasında olan SABİK sənaye qrupu). Hökumət əcnəbi 
investorları cəlb etməklə kifayətlənmir. Bu tədbirdə ölkənin xarici 
banklarda olan 450 mlrd. dollar vəsaitinin də iştirakı nəzərdə tutulur. 
 İqtisadiyyatının sahə strukturuna gəldikdə ümumdaxili 
məhsulun 51 faizi sənaye və tikintinin, 44 faizi xidmət sahələrinin və 
cəmi 5 faizi kənd təsərrüfatının və balıqçılığın payına düşür. 
 Sənayenin aparıcı sahələri. Hasilat sənayesi ölkənin ən 
inkişaf etmiş sahələrindən biridir. Məliklik neftlə zəngindir. Neft 
ehtiyatları bol olmaqla (təqribən 36,0 mlrd. ton – dünya neft 
ehtiyatının 25 faizi) yanaşı onun keyfiyyəti də yüksəkdir. İllik hasilat 
200 mln. tondur. İri neft yataqları Havar və Abkaykdır. Tərkibcə çox 
yüngül olan neft Barri və Şüayba yataqlarından hasil edilir. 
Yataqların istismarı şəraiti ideala yaxındır: yəni dərinlik o qədər də 
çox deyil, daxili təzyiq və quyuların məhsuldarlığı yüksəkdir. 
Məsələn, ABŞ-da olduğundan 400 dəfə çoxdur. 
 Neft sektoru həm ÜDM-un, həm də ixracatın 62 faizini təşkil 
edir. Bu sərvət eyni zamanda milli gəlirin təqribən 75 faizini yaradır. 
 Öz əhəmiyyətinə görə ölkədə ikinci dərəcəli sərvət təbii 
qazdır. Artıq 5 yataqda kəşfiyyat işləri tamamlanmış, qaz ehtiyatının 
6,4 trln m3 (dünya qaz ehtiyatlarının təqribən 6 faizi) olması məlum 
olmuşdur. İllik təbii qaz hasilatı 40 mlrd. m3 həddindədir. Artıq 
ölkənin enerji istehlakı strukturunda qazın payı 40 faizi ötmüşdür. Ən 
iri istehlakçı sutkada ümumi istehlak gücü 122 mln. m3 olan 5 ədəd 
qaz emalı zavodlarıdır. Qaz emalında ayrılan kükürd ixracata və yerli 
rezin istehsalı sənayesinə yönəldilir. Neft və qazdan savayı, kömür, 
 227 
sink, boksit, mis, qızıl, gümüş, fosfat, uran, daş, duz və bariy kimi 
maddələrlə zəngin sənaye əhəmiyyətli yataqlar aşkar edilmişdir. 
Ölkədə illik qızıl hasilatı 3 tona çatdırılmışdır.  
 Tikinti sənayesi zəngin yerli xammal bazasına (gips, mərmər, 
gil, əhəng və tikinti daşı və s.) arxalanır. Dağlıq ərazidə sənayedə 
geniş istifadə olunan kitrənin* istehsal olunduğu bitki yetişdirilir. 
 Energetikanın əsasını istilik elektrik stansiyaları təşkil edir. 
Hazırki vaxtda neftlə bağlı olmayan sənaye sektorunun ÜDM-da payı 
38 faizə çatmışdır. Sənaye müəssisələri əsasən sahil bölgələrində 
yerləşdirilmişdir. Səudiyyə Ərəbistanında olan sənaye 
müəssisələrinin sayı 3 mini keçmişdir. Bu müəssisələrdə 10 min 
addan çox məhsul istehsal olunur. 
 Ölkənin sənayeləşdirilməsində əsas cəhətlər bunlardır: 
• İşlərin yüksək sürət və keyfiyyətli icrası; 
• Texnoloji səviyyənin yüksək olması; 
• Planlaşdırılan layihələrin miqyasının nəhəngliyi. 
Müəssisələr vahid uzunmüddətli plan üzrə bütöv sənaye kom-
pleksi şəklində, sosial və istehsal infrastruktur əvvəlcədən hazırlanır, 
Səudiyyə Ərəbistanındakı bütün sənaye sahələri ARAMKO şirkəti 
çərçivəsində formalaşır. Bu məhşur şirkət dünya neftinin 10 faizdən 
çoxunu istehsal edir. 1976-cı ildə sənayenin əsas sahələri bazasında 
Səudiyyə dövlətinə məxsus SABİK şirkəti yaradılmışdır. Onun 
müəssisələrində polad, plastik kütlə, gübrə, məişət təyinatlı müxtəlif 
məmulatlar istehsal olunur. SABİK 15 müəssisəni özündə birləşdirir. 
Ciddə, Dəmmam və Cubaylda 3 metallurgiya müəssisəsi 
fəaliyyət göstərir. Ümumi istehsal gücünə görə bu müəssisələr 2 mln. 
ton polad, 1 mln. ton polad armatur və böyük diametrli borular 
istehsal edə bilir. Avstraliyadan gətirilən gil torpaqdan alüminium 
istehsal edən müəssisə var. 
Ölkədə yığma müəssisələri əsasən elektrotexniki məişət 
cihazlarının istehsalı ilə məşğuldur. Belə müəssisələr böyük 
şəhərlərdə cəmləşmişlər. Səudiyyə Ərəbistanında hətta «Mersedes» 
yük maşınları da yığılır. Belə istehsal sahələri üçün bütün zəruri 
                                      
* Kitrə – müxtəlif akasiya növlərinin çəltilmiş növlərindən sızan və 
havada qaladıqda bərkiyən şəffaf kütlə. Onu suda həll etdikdə keyfiyyətli 
yapışdırıcı məhlul alınır. 
 228
maşın və avadanlıqlar idxal olunur. 
Səudiyyə Ərəbistanı dünyada ən qabaqcıl şirinləşdirilmiş su 
istehsalçısıdır. Quraq ölkəni iqtisadiyyatı üçün bu xüsusi əhəmiyyət 
kəsb edir. İstifadə edilən suşirinləşdirici qurğular ölkənin içməli suya 
olan ehtiyacının 70 faizini ödəyir. Mövcud su kəmərlərinin ümumi 
uzunluğu 30 min km-dən çoxdur. 
Kənd təsərrüfatının aparıcı sahələri. Sənaye sahələri ilə 
müqayisədə kənd təsərrüfatı o qədər də yaxşı inkişaf etməmişdir. 
Ölkə ərazisinin cəmi 4,2 faizə qədəri becərilir. Mühüm kənd 
təsərrüfatı rayonları Əl-Asir əyalətinin dəniz sahilləri və Tihamə 
vadisidir. Məkkə, Mədinə, Əl-Taif, Bureyda, Anayza, Ər-Riyad, Əl-
Xüfuf, Əl-Katif və digər vahələrdə irriqasiyanı genişləndirmək yolu 
ilə əkinçiliyi inkişaf etdirmək olar. 
Kənd təsərrüfatının mühüm sahəsi bitkiçilikdir. Xurma və 
mədəni bitkilərin becərilməsi xüsusi əhəmiyyət kəsb edir. Hökumət 
kənd təsərrüfatının intensivləşdirilməsi üzrə çox geniş proqram qəbul 
edib. Səudiyyə Ərəbistanı ərzaqla özünü təminatı 90 faizə çatdırıb. 
Kənd təsərrüfatına aid dövlət proqramı həm dövlət xətti ilə, həm də 
özəl sektora arxalanmaqla həyata keçirilir. Fermerlərə və kəndlilərə 
faizsiz kreditlər verilir, xarici texnikanın, kimyəvi məmulatların, 
məhsuldar toxum növlərinin yarısı dövlət hesabına ödənilir. 200 
hektaradək sahənin becərilməsi üçün torpaq pulsuz paylanır. 
Hökumət dənli bitkilər və xurma üçün satınalma qiymətlərinin 
dəyişməz qalmasını təmin edir. Orta hesabla torpaq payı 15 min 
hektar olan iri səhmdar kənd təsərrüfatı şirkətləri nisbətən rentabelli 
olmaları ilə fərqlənirlər. Bütün dövlət tədarükü onların payına düşür. 
Bunlarla yanaşı torpaq payı 120 hektaradək olan ortaölçülü fermalar 
da mövcuddur. Ölkə üzrə kənd təsərrüfatı məqsədləri üçün istifadə 
olunan torpaqların ümumi sahəsi 53 mln. hektardır. 
Taxılın hər hektarından orta məhsuldarlıq 45 sentnerə çatır, 
lakin bu nəticəyə çəkilən məsrəflər taxılın dünya bazarındakı 
qiymətlərindən 2 dəfə baha başa gəlir. Bu səbəbdən dövlət taxıl 
istehsalını milli tələbat həddində məhdudlaşdırır. Otlaqlar əvəzi 
ödənilmədən paylanılır, demək olar ki, rəmzi qiymətlərlə. 
Heyvandarlıqla məşğul olanlara müxtəlif növ subsidiyalar, 
kreditlər verilir, güzəştlər edilir. Ölkədə müasir baytarlıq xidməti 
təşkil edilmişdir. Dövlət xaricdən yem idxalını mərkəzləşdirmişdir. 
Bundan başqa, dövlət öz hesabına cins mal-qara artımını təmin edir. 
 229 
Qədim zamanlarda qoyunçuluq, atçılıq və dəvəçilik xüsusi 
əhəmiyyətə malik olmuşdur. Son zamanlarda öz təsərrüfatlarında 
quşçuluq və dəvəquşu yetişdirilməsinə başlanılmışdır. Qırmızı dəniz 
və İran körfəzi balıq və digər dəniz məhsulları ilə boldur. Lakin hələ 
ki, dəniz məhsulları ölkə sakinlərinin qida rasionunda geniş yer 
tutmur. 
Nəqliyyatı, xarici ticarət və maliyyə sistemi. Ərazinin hər 
yeri məskunlaşdığından nəqliyyat şəbəkəsi lazimi səviyyədə inkişaf 
edə bilməmişdir. Ölkənin əsas nəqliyyat növü avtomobil 
nəqliyyatıdır. Bərkörtüklü avtomobil yollarının ümumi uzunlğu 50 
min km-ə qədərdir. Qrunt yollarının uzunluğu isə 100 min km-dən 
artıqdır. Dəmir yollarının ümumi uzunluğu 1400 km-dir. Ən böyük 
dəmir yol xətti Ər-Riyad – Dəhran – Dəmmamdır. Sonradan bu yol 
Mədinə və Ciddəyədək uzadılmışdır. 
Səudiyyə Ərəbistanı neft və təbii qaz çıxaran iri ölkə 
olduğundan boru kəmərləri müvafiq surətdə yaxşı inkişaf etmişdir. 
Boru kəmərlərinin uzunluğu 9 min km-ə yaxınlaşır. Ölkənin 5 iri 
dəniz limanı və beynəlxalq səviyyəli 23 aeroportu var. Ticarət 
gəmiçilik donanmasının irili-xırdalı 70 gəmisi var. 
Səudiyyə Ərəbistanında müasir kommunikasiya vasitələrinin 
bütün növləri mövcuddur. 7 yerüstü peyk stansiyası fəaliyyət 
göstərir. Telefonlaşdırma səviyyəsinə görə Səudiyyə Ərəbistanı 
inkişaf etmiş ölkələrdən geri qalmır. 
Ölkədə dini turizm inkişaf etdirilir. İslamın müqəddəs yerlərinə 
ziyarət qədim zamanlardan mövcud idi. Hər il Həcc ziyarəti 
müddətində Məkkə və Mədinəyə xarici ölkələrdən gələn 1,5-2,0 mln. 
müsəlman qədəm basır, bu da öz növbəsində ölkəyə böyük gəlir 
gətirir. 
Xarici ticarət. Xarici iqtisadi əlaqələri ilk növbədə İslam və 
Ərəb həmrəyliyinin möhkəmləndirilməsinə yönəldilmişdir. Bunu İs-
lam və Ərəb birliyi təşkilatlarının müdafiəsi naminə keçirilən çox-
saylı və olduqca bahalı aksiyalarda iştirak göstərir. Regional iqtisadi 
əməkdaşlığın təşkilində əsas rolu Ərəb Dövlətlərinin Əməkdaşlıq 
Şurası oynayır. Bu təşkilata Səudiyyə Ərəbistanı ilə birlikdə Küveyt, 
Qətər, Oman, Birləşmiş Ərəb Əmirlikləri və Bəhreyn daxildir. İran 
körfəzinə çıxışı olan bu ərəb dövlətləri Səudiyyə Ərəbistanı ilə sıx 
əlaqələrlə bağlıdır. Xarici iqtisadi və hərbi-strateji siyasətdə isə 
Məliklik ABŞ-la ittifaqa önəmli yer verir. 
 230
2004-cü ildə ölkədən mal ixracının həcmi 90,0 mlrd. dollara 
yaxın olmuşdur. Onun strukturunda 90 faizlik payı neft və neft 
məhsulları, 6 faizi kimyəvi məhsullar təşkil edir. Səudiyyə Ərəbis-
tanından ixrac edilən məhsullar əsasən Yaponiyaya (ixrac həcminin 
18 faizi), ABŞ-a (16 faiz), Cənubi Koreyaya (10 faiz) və Sinqapura 
(8 faiz) göndərilir. Ölkə idxalının dəyəri isə 35 mlrd. dollardan bir 
qədər artıqdır. Bunun 35 faizini maşın və avadanlıq, 15 faizini 
nəqliyyat vasitələri, 20 faizini ərzaq, 11 faizini kimyəvi məhsullar 
təşkil edir. İdxal olunan mallar əsasən ABŞ-dan (idxal dəyərinin 21 
faizi), Böyük Britaniyadan (9 faiz), Almaniyadan (8 faiz), Yaponi-
yadan (8 faiz) və qonşu ölkələrdəndir. 
Maliyyə sistemi. Ölkədə cəmləşmiş birbaşa xarici investisi-
yaların həcmi 30 mlrd. dollardan artıqdır. Ölkə iqtisadiyyatına ən çox 
sərmayə yönəldən dövlət ABŞ-dır. Bununla belə Səudiyyə Ərəbistanı 
özü də çox güclü dünya investorları sırasındadır. Ölkə dünyanın 
aparıcı maliyyə fondlarının və təşkilatların üzvüdür. Digər ölkələrə 
maliyyə yardımının ümumi həcminə görə Səudiyyə Ərəbistanı ancaq 
ABŞ-dan geri qalır. 
Böyük həcmdə kapital ixracı onunla izah edilir ki, bolluca 
yaradılan neft dollarları ölkənin daxili bazarında həzm edilmir, daxili 
bazar dar çərçivədədir və yerli elita özünü daxili böhranlardan və 
milliləşdirilmələrdən sığortalayır. 
Səudiyyə Ərəbistanının maliyyə və iqtisadi siyasət orqanı 
ölkənin valyuta agentliyidir. Bu agentlik Mərkəzi Bank rolunu oy-
nayır. Maliyyə Nazirliyinin tabeliyində 5 dövlət bankı və 9 sığorta 
şirkəti fəaliyyət göstərir. Xarici kapitala malik bank yaradılması da 
nəzərdə tutulur. 
 Ötən əsrin 90-cı illərində büdcədə kəsir sabit olmuşdur. 
Dövlət borclarının həcmi 2004-cü ildə 200 mlrd. dollara yaxın ol-
muşdur. Hökumət həm ölkə daxilində, həm də xaricdə istiqraz 
dövriyyəsinə əl atmağa məcbur olmuşdur. 
 
 
 
 
TÜRKİYƏ RESPUBLİKASI 
1. Coğrafi mövqeyi və təbiəti 
 231 
 
Coğrafi mövqeyi. Türkiyə iki qitədə: Avropa və Asiyada 
ticarət və hərbi-strateji yollar kəsiyində yerləşir. Türkiyənin Avropa 
hissəsi Şərqi Frakiya və ya Rumeli, Asiya hissəsi isə Anadolu ad-
lanırr. Ərazisinin 3 faizi ( 23,7 min kv.km) Avropa, qalan hissəsi 
Asiyadadır. 
Avropa və Asiya hissələrini bir-birindən Bosfor* (İstanbul və 
ya Boğaziçi) və Dardanel** (Çanaqqala) boğazları, Qara dənizi, Ar-
alıq dənizi və Dünya okeanı ilə əlaqələndirən Egey dənizi ayırır. 
Türkiyənin coğrafi və geosiyasi mövqeyinin xüsusiyyəti onun 
hələ qədim zamanlardan Avropanın Asiya, Qara və Aralıq dənizi 
ölkələri və xalqlarını bir-biri ilə əlaqələndirən yollar qovşağında 
yerləşməsidir. Ölkə ərazisindən Avropanı Asiyanın bir sıra ölkələri 
ilə birləşdirən beynəlxalq əhəmiyyətli şosse və dəmir yolları keçir. 
Türkiyə ərazisi qərbdən-şərqə 1600 km, şimaldan-cənuba 600 
km məsafədə uzanır. Quru sərhədlərinin uzunluğu 2753 km-dir. 
Türkiyə şimal-qərbdə Bolqarıstan və Yunanıstan, şimal-şərqdə Gür-
cüstan, Ermənistan, şərqdə İran, cənubda Suriya və İraq ilə 
həmsərhəddir. Türkiyə-Azərbaycan sərhədinin uzunluğu 11 km-dir. 
Türkiyə üç tərəfdən dənizlərlə – şimaldan Qara, qərbdən Egey, 
cənubdan Aralıq dənizləri ilə əhatə olunmuşdur. Dəniz sahillərinin 
uzunluğu (Mərmərə dənizi, boğazlar və adaların sahilləri daxil ol-
maqla) 8333 km-dir. Türkiyə sahilləri boyu ərazi sularının sahəsi 6 
dəniz mili təyin edilmişdir. 
 Qara dəniz boğazları mühüm iqtisadi-ticarət və hərbi-strateji 
əhəmiyyətə malikdir. Bu əhəmiyyət Qara dəniz və Dunay sahili 
                                      
* Bosforun uzunluğu 30 km, eni 760 – 3500 m, maksimum dərinliyi 120 
m-dir. Bosforun cənub hissəsində Avropa materikinə Qızıl Buynuz körfəzi 
(Xalic) yerləşir. Bunun üzərində bir neçə körpü salınmışdır: köhnə (Qalat) 
və yeni (Atatürk). 1973-cü ildə Bosfordan uzunluğu 1,5 km, hündürlüyü 64 
m olan Üsküdar körpüsü salınmışdır ki, bu körpü İstanbulun Avropa 
hissəsini Asiya ilə birləşdirir. İkinci asma körpü ondan kiçikdir və 1988-ci 
ildə inşa edilmişdir. 
** Dardanel Egey və Mərmərə dənizlərini birləşdirir. Uzunluğu 60 km, 
eni 1375 – 9275 m, maksimum dərinliyi 100 m-dir. Mərmərə dənizinin 
Bosfor və Qızılbuynuz körfəzi sahillərində dünyanın gözəl şəhərlərindən 
biri, Türkiyənin isə ən böyük şəhəri – İstanbul yerləşir. 
 232
dövlətlər üçün daha böyükdür. Çünki bu dövlətlər Aralıq dənizi sahili 
və digər ölkələrlə daimi əlaqələr yaratmaqla yanaşı, həm də 
təhlükəsizliyin qorunmasında maraqlıdırlar. Gəmilərin bu boğazlar-
dan keçmə rejimi 1936-cı ilin iyununda İsveçrənin Montre şəhərində 
beynəlxalq konfransın qərarına əsasən tənzimlənir. 
Səth quruluşu və faydalı qazıntıları. Türkiyə dağlıq ölkədir. 
Ölkənin dəniz səviyyəsindən orta yüksəkliyi 1132 metrdir. Tür-
kiyənin Asiya hissəsinin qərbində Kiçik Asiya yaylası (orta hündür-
lüyü 1000 metr) yerləşir. Onun daxili hissəsi qədim tektonik nüvə - 
Anadolu yaylasıdır. 
Yaylanın səthi hamar deyil, burada dərələrlə parçalanmış 
yüksək dağ silsilələri, geniş quru düzənliklər vardır. Anadolu yaylası 
oroqrafik cəhətdən üç rayona bölünür: Qərbi, Daxili və Şərqi 
Anadolu. 
Qərbi Anadolu oroqrafik rayonu Egey və Mərmərə dənizlərinin 
sahillərini əhatə edir. Sahildən hərəkət edərkən alçaq sıra dağların, 
dərin enli çay vadiləri ilə əvəz olunduğu aydın görünür. Buradakı 
dağlar orta yüksəkliyə malikdir (Uludağ – 2543 m). Türkiyənin ucqar 
şimal-qərbi, yəni Şərqi Frakiya dərə-təpəli düzənlik olduğundan kənd 
təsərrüfatı üçün əlverişlidir. Düzənlik şimal-şərq və şimaldan çox da 
yüksək olmayan dağlarla əhatələnir. 
Daxili Anadolu oroqrafik rayonu Anadolu yaylasının çox 
yüksək hissəsidir. Burada bir neçə axarsız hövzə vardır ki, bunların 
da bir-birindən dağ tirələri ayırır. Hündürlüyü 850 m olan dağ 
tirəsində ölkənin paytaxtı Ankara şəhəri yerləşir. Yaylanın 
cənubunda sönmüş vulkanlar yüksəlir. Bunlardan ən hündürü Kayseri 
şəhərindən cənubda yerləşmiş Erdjieş dağıdır (3917 m).  
Şərqi Anadolu oroqrafik rayonu şimalda Pont, cənubda Şərqi 
Tavr arasında İranla sərhəd yaxınlığından Böyük Ağrıdağ (Böyük 
Ararat) sönmüş vulkanı ucalır. Türkiyənin ən yüksək nöqtəsi (5137 
m) buradadır. Türkiyənin Asiya hissəsi şimalda və cənubda dağ 
sistemləri ilə əhatə olunmuşdur. 
 Şimali Anadolu (Pont) Qara dəniz sahillərinə paralel 100 km 
məsafədə uzanır. Bu dağlarda orta yüksəklik 1500 m-dir. Pont dağ 
silsiləsinin şərqində yüksəklik (Kackar – 3932 m) qərbinə nisbətən 
çoxdur (Yaralıgöz – 2019 m). 
 Türkiyənin cənubunda Aralıq dənizi boyu və ondan şərqə 
Türkiyə-İran sərhədinədək digər mürəkkəb dağ sistemi Tavr (Toro-
 233 
slar) uzanır. Dağ sistemləri çox parçalandığından o, Qərbi (Liki), 
Mərkəzi (Kili) və Şərqi Tavrlara bölünür. 
 Qərbi Tavr dağ sistemi Antalya körfəzi və Antalya düzənliyini 
əhatə edir. Yüksək dağ qurşağı (Ağ dağ – 3014 m, Elmalı – 2490 m) 
dərin vadilərlə ayrılmış və dərələrlə parçalanmışdır. 
Mərkəzi Tavrlar daha yüksək olması ilə seçilir. Bir çox 
yüksəkliklərdə hündürlük 3000 m artıqdır (Medetsiz – 3525 m, Ay-
dos – 3480 m). Kili yarımadasının cənub hissəsində dağ sistemi Ar-
alıq dənizi sahillərinə qədər enir. Sahildəki Analya, Anamur, 
Manavqat, Silifke rayonlarında allüvial düzənliklər var. 
Mərkəzi Tavrların şimal-şərq davamı Antitavr silsiləsidir. Bu 
silsilə tədricən alçalaraq Uzunyayla platosu ilə qovuşur. Mərkəzi 
Tavrları məşhur aşırım Kiri Darvazası kəsir. Buradan Kiçik Asiya 
mədəniyyətini Şərq ölkələrinə yayan qədim yollar keçmişdir. Hazırda 
aşırımdan dəmir və şosse yolu çəkilmişdir. 
Şərqi Tavr Murat çayı və Van gölündən cənuba ölkənin şərq 
sərhədinədək uzanır. Şərq hissəsi (Xakyari) çox yüksəkdir, bəzi 
dağların zirvələri daim qarla örtülü olur və 4000 metrdən artıq yüksəlir 
(Buzul, 4116 m) Şərqi Tavrdan cənubda geniş çökəklik (Diyarbakır) 
yerləşir. Çökəklik cənuba getdikcə tədricən alçalır. 
Türkiyədə müxtəlif filiz, dağ-kimya, yanacaq-energetika xam-
malı ehtiyatları aşkar olunsa da, onların sənaye ehtiyatı azdır. Toros-
dakı xromit filizi yataqları ölkənin mühüm təbii sərvətidir, ehtiyatına 
görə Türkiyə dünyada qabaqcıl yerlərdən birini tutur. Torosdakı 
xromit filizi yataqları ölkənin mühüm təbii sərvətidir, ehtiyatına görə 
dünyada qabaqcıl yerlərdən birini tutur (ümumdünya ehtiyatının 8 
faiz). Daş və boz kömür, dəmir, mis (4 faiz), volfram (7 faiz), uran (5 
faiz), molibden və manqan filizləri, boksit, civə, sürmə (25 faiz) 
yataqları da aşkar edilmişdir. 
İqlimi və hidroqrafiyası. Türkiyə Aralıq dənizi subtropik 
iqlim qurşağında yerləşsə də kəskin parçalanmış dağlıq relyef, atmos-
fer dövranının mürəkkəb şəraiti müxtəlif iqlim rayonlarının yaran-
masına səbəb olmuşdur. Ölkədə beş iqlim rayonu ayrılır: Qara dəniz 
sahili, Aralıq dəniz sahili, Daxili Anadolu, Şərqi Türkiyə, Yuxarı 
Mesopotamiya. 
Qara dəniz sahillərində yüksək rütubətlə səciyyələnən mülayim 
isti; Aralıq dənizi sahillərində isti quraq yay və mülayim yağmurlu 
qışı olan Aralıq dənizi iqlimi; Daxili Anadolu quru, kəskin kontinen-
 234
tal; Şərqi Türkiyədə sərt iqlim şəraiti; Yuxarı Mesopotamiyada isti və 
quru iqlim hakimdir. 
Dənizlərdən daxili rayonlara doğru kontinentallıq artır. Şərqi 
Anadoluda yayda temperatur +40 dərəcəyədək yüksəldiyi halda, 
qışda – 30 dərəcə C-dək aşağı düşür. Qara və Aralıq dəniz 
sahillərində temperatur yayda + 25-28 dərəcə C-dək, qışda +7-10 
dərəcə C olur. Orta illik yağıntıların miqdarı 700 mm-dir. Qara dəniz 
sahillərinə 2500 mm yağıntı düşür. Ölkədə ən az yağıntı Daxili 
Anadoluya (200 – 400 mm) düşür. 
Konya düzənliyi istisna olmaqla Türkiyə ərazisində çay 
şəbəkəsi sıxdır. Lakin bu çaylar dağ mənşəli olduğundan gəmiçiliyə 
yararlı deyil. Axının sürətli olması yüksək dağlıq sahələrdə belə 
onları donmağa qoymur. Çayların hidroenerji əhəmiyyəti böyük olsa 
da, bundan hələ kifayət qədər istifadə olunmur. Yerüstü suların bir 
hissəsi suvarmada istifadə olunur. Əksər çayları az suludur, rejimləri 
dəyişkəndir, yayladan axan çaylar yayda quruyur. Ölkənin çayları 
Qara, Egey, Mərmərə və Aralıq dənizi hövzələrinə aiddir. 
 Qara dəniz hövzəsi çayların sayına görə zəngindir. Qızıl İrmak 
(uz. – 1355 km), Sakarya (uz. – 824 km), Yaşıl İrmak (uz. – 519 km), 
Çorox (uz. – 466 km) kimi nisbətən iri , 500-dən artıq orta və kiçik 
çay bu hövzəyə aiddir. 
 Yaxın və Orta Şərqin ən iri çaylarından olan Dəclə (uz. – 1900 
km) və Fərat (uz. – 2800 km) başlanğıcını Türkiyə ərazisindən, Kürd-
istan dağlarından götürür, İraq ərazisində birləşərək Şətt–ül–Ərəb 
çayı adı altında İran körfəzinə tökülür. Fərat Qarasu və Murat çay-
larının qovuşmasından əmələ gəlmişdir. Murat çayının mənbəyindən 
Suriya sərhədinədək uzunluğu 1263 km-dir. Dəclə başlanğıcını 
yüksək dağ gölü olan Gölcükdən götürür, Türkiyə ərazisində 523 km 
məsafədə axır. Kürdistan yaylasında Kür və Araz dağ çaylarının da 
mənbəyi yerləşir. Bu çaylar Xəzərə tökülür. Kür (uz.1279 km) 
Allahuəkbər dağından başlayır və Türkiyə ərazisi ilə 150 km 
məsafədə dərin dərə ilə axır. Araz (1509 km) Bingöl dağından ba-
şlayır, qollar qəbul edərək cənub-şərq istiqamətində Türkiyə sərhədi 
ilə axır. Arazın Türkiyə ərazisində uzunluğu 548 km-dir. 
Türkiyə ərazisinin 9,2 min kv.km-i göllər təşkil edir. Ən 
böyüyü axarsız, yüksək dağ, həm də duzlu göl olan Vandır (3713 kv 
km). Dəniz səviyyəsindən 1646 metr yüksəkdə yerləşir. 
Torpaq-bitki örtüyü. Türkiyənin torpaqları dağ torpaqları 
 235 
olduğundan az məhsuldardır və təbii halda əkinçiliyə az yararlıdır. 
Yer səthinin 80 faizini örtən bu torpaqlar dağ-çəmən, dağ-meşə, dağ-
çöl torpaqlarına bölünür. Ərazinin 20 faiz düzənlik torpaqlardır. 
Qərbi Anadolunun dağətəyi rayonları, Qara və Aralıq dənizinin bəzi 
sahillərində boz düzənlik torpaqları yayılmışdır. Qırmızı torpaqlar 
Qara dəniz zonasındadır. 
Mərkəzi Anadolunun geniş çölləri qoyun və keçilər üçün otlaq 
kimi istifadə olunur. Şərqi Anadolunun qara torpaqları olan çöl 
əyalətləri əkinçilik üçün əlverişlidir, bura ölkənin taxıl anbarı sayılır. 
Lakin əsrlər boyu heyvanlar üçün örüş kimi istifadə olunduğundan 
ərazinin bəzi sahələrində torpaq-bitki məhv edilmişdir. 
Mülayim isti iqlim və bol yağıntı Qara və Egey dənizi 
sahillərində zəngin subtropik bitki örtüyünün yaranmasına səbəb ol-
muşdur. Dağların cənub yamacları enliyarpaqlı sıx meşələrlə (fıstıq, 
palıd, vələs, ağcaqayın, çinar) örtülüdür, bu meşələrdə şümşad, zoğal, 
fındıq ağacları da yayılmışdır. Dağ ətəklərində bağlar, üzümlüklər, 
ondan yuxarıda isə iynəyarpaqlı meşələr, lap üstdə alp çəmənlikləri 
yayılmışdır. 
  
2. Ölkənin qısa tarixi , idarəolunma sistemi  
və Azərbaycan Respublikası ilə münasibətləri 
 
Türkiyə dövləti Kiçik Asiyada XIV yüzillikdə yaranmışdır. İş-
ğalçılıq müharibələri nəticəsində XIV-XVI yüzilliklərdə Osmanlı 
imperiyası yaranır. XIX yüzilliyin sonu XX yüzilliyin əvvəllərində 
imperiya zəifləyir və Avropa ölkələrinin yarımmüstəmləkəsinə 
çevrilir. 
1918-23-cü illərdə baş vermiş milli azadlıq hərəkatı İslam dün-
yasında Azərbaycandan sonra respublika şəklində idarə olunan ikinci 
dövlətin yaranmasına səbəb olur (1923.10.29). 
Respublikanın ilk prezidenti görkəmli dövlət xadimi general 
Mustafa Kamal Paşa olur. Mustafa Kamal Paşanın rəhbərliyi ilə isla-
hatların həyata keçirilməsi ilə ölkəni etatizmə (dövlət kapitalizmi) 
sövq edir. II Dünya müharibəsindən sonra ABŞ və NATO-nun digər 
üzvlərinin Türkiyəyə təsiri artır. XX əsrin 70–80-ci illərində dövlət 
bölməsinə istinad edərək (ümummilli məhsulun 50 faiz) aparılan 
sənayeləşmə siyasəti ölkədə – energetika, dağ-mədən, qara və əlvan 
metallugiya, kimya, neft emalı, maşınqayırma və digər sahələrin 
 236
yaranmasına səbəb oldu. Bununla yanaşı dövlət bölməsinin maddi 
yardımından geniş istifadə təsərrüfatlar arası balansın pozulmasına, 
infilyasiyanın güclənməsi və valyuta çətinliklərinə səbəb olur. 
İqtisadiyyatda struktur böhran ötən əsrin 70-ci illərinin axırlarında 
kəskinləşir ki, bu da sosial narazılıqlar, tətil hərəkatları, siyasi həyatın 
qeyri-sabitliyi, irtica təşkilatlar tərəfindən terror azğınlığı ilə 
müşaiyyət olunurdu.  
 Dövlət quruluşu. Türkiyə unitar parlament respublikasıdır. 
1982-ci il Konstitusiyasına görə dövlət başçısı parlament tərəfindən 7 
il müddətinə bir dəfə seçilən prezidentdir. Prezidentin fəaliyyət 
qabiliyyəti olmadıqda və ya vəfat etdikdə onun səlahiyyətlərini 
TBMM-nin sədri icra edir. Qanunverici orqan birpalatalı parlament – 
Türkiyə Böyük Millət Məclisidir. TBMM-nın deputatları partiya 
səlahiyyətləri üzrə proporsional sistem ilə 5 il müddətinə seçilir. 
2007-ci ilin oktyabr ayında Türkiyə Respublikasının Böyük Millət 
Məclisi ölkə konstitusiyasına (Ana yazı) dəyişiklik edir. Keçirilmiş 
referenduma görə ölkə prezidenti bundan sonra parlament tərəfindən 
deyil, xalq tərəfindən 5 il müddətinə seçiləcək. Bir şəxs iki dəfə 
dövlət başçısı seçilə bilər. İcraedici hakimiyyət Baş nazir başda ol-
maqla Nazirlər Kabineti tərəfindən həyata keçirilir. Baş nazir 
prezidentin təklifilə parlament tərəfindən 4 turdan ibarət səsvermə 
yolu ilə seçilir. İnzibati cəhətdən ölkə 80 ilə (vilayətə) bölünür. 
Mühüm partiyaları: Ədalət və İnkişaf partiyası, Cumhuriyyət 
Xalq Partiyası, Milliyyətçi Hərəkat Partiyasıdır. Ana Vətən və Doğru 
Yol Partiyaları Demokratik Partiya adı altında birləşmişdir. Demok-
ratik Sol Partiyası sosial-demokratik təmayüllüdür. 
 2007-ci il avqust ayında prezident seçkilərində 3 partiyadan 
namizəd iştirak etmişdir: Ədalət və İnkişaf Partiyası, Demokratik Sol 
Partiyası, Milliyətçi Hərəkat Partiyası. Seçkidə Ədalət və İnkişaf Par-
tiyası qələbə qazanmış və Abdulla Gül Türkiyə Respublikasının 11-ci 
prezidenti seçilmişdir. 
1949-cu ildən Türkiyə Avropa Şurasının, 152-ci ildə NATO-
nun, 1960-cı ildə İqtisadi İnkişaf və Əməkdaşlıq Təşkilatı, İslam 
Konfransı Təşkilatı, Qara Dəniz Əməkdaşlıq Şurasının Üzvüdür. 
1963-cü ildən Avropa İttifaqı ilə əlaqə statusu almış, 1964-cü ildə 
İran və Pakistan birgə iqtisadi inkişaf təşkilatına (inkişaf naminə re-
gional əməkdaşlıq) daxil olur. Avropa İttifaqı ilə inteqrasiyasının 
genişlənməsini 1995-ci il martda imzalanmış gömrük ittifaqı 
 237 
müqaviləsi səbəb olmuşdur. 1980-ci ildən Amerika–Türkiyə arasında 
«birgə müdafiə və iqtisadiyyat sahəsində əməkdaşlıq haqda 
müqavilə» mövcuddur.   
Azərbaycan Respublikası ilə münasibətlər. Azərbaycan və 
Türkiyə Respublikaları arasında münasibətlərin əhatəli, qarşılıqlı 
əməkdaşlıq və dostluq zəminində olmasına bir sıra amillər təsir 
göstərmişdir. Əvvəla, hər iki ölkənin əhalisi tarixi köklərlə bir-birilə 
sıx bağlıdır. İkincisi, həri iki ölkə arasında əlverişli nəqliyyat sistemi 
mövcuddur. Üçüncüsü, hər iki ölkənin iqtisadiyyatının inkişafına 
səbəb olan təbii ehtiyat potensialının zənginliyi və s. 
Göstərilən bu və digər amillər Türkiyə–Azərbaycan 
münasibətlərinin 1992-ci ildən sonra tamamilə yeni məcrada qurul-
masına imkan yaratmışdır. Hər iki ölkə arasında çoxşaxəli diplo-
matik, iqtisadi, mədəni əlaqələr mövcuddur. Azərbaycanda 
Türkiyənin iş adamları üçün geniş istehlak bazarı olduğu kimi, 
Türkiyədə də azərbaycanlı mütəxəssislərin fəaliyyəti üçün şərait 
yaradılmışdır.  
Türkiyə və Azərbaycan arasında ticarət əlaqələri ildən-ilə 
genişlənir. Təsadüfi deyildir ki, Azərbaycanın Asiya ölkələri ilə idx-
alatının təqribən 45 faizi, ixracatının isə 38 faizi Türkiyənin payına 
düşür. Türkiyədən respublikamıza elektrotexnika avadanlığı, kimya, 
neft-kimya, yüngül, maşınqayırma və metal emalı sənaye məhsulları, 
meşə materialları və s. ixrac edilir. Nəqliyyat, energetika sahəsində 
əməkdaşlıq mövcuddur. Bakı-Tiflis-Ceyhan neft kəməri, Bakı-Tiflis-
Ərzurum qaz kəməri, tarixi «İpək yolu»nun bərpası, Bakı-Sədərək-
Dilucu-İqdır, avtomobil yolları, Bakı-Tiflis-Qars dəmir yolu hər iki 
ölkə arasında əlaqələrin daha da möhkəmlənməsinə xidmət edir. 
2007-ci il noyabrın 6-8 tarixində Türkiyə Respublikası 
prezidenti Abdullah Gülün Bakıda rəsmi səfərdə olması, bir sıra 
mühüm görüşlərlə yanaşı Azərbaycan-Türkiyə biznes Forumunda 
çıxış etməsi hər iki ölkə arasında münasibətlərin dərin olmasını bir 
daha sübut etdi. 
Bakıda keçirilən Türk Dövlət və Cəmiyyətlərinin XI dostluq, 
qardaşlıq və əməkdaşlıq qurultayında (2007-ci il, 17-19 noyabr) isə 
Türkiyə Respublikasının Baş naziri Ərdoğan, sabiq prezident Süley-
man Dəmirəl iştirak etmişlər. 
  
3. Əhalisi və şəhərlər. Paytaxtın qısa səciyyəsi 
 238
  
Türkiyədə əhalinin ilk siyahıya alınması 1927-ci ildə aparılmışdır. 
1927 və 2007-ci illərdəki siyahıya alınmanın nəticələri göstərir ki, 
ölkə əhalisi 80 il ərzində 5 dəfədən çox artmışdır (cədvəl 1 ). Cədvəl 
1 
Əhalinin artımı və sıxlığı 
Əhalinin siyahıya 
alındığı illər 
Əhalinin 
sayı,  
Mln. nəfər 
Ümumi 
artım,  
min nəfər 
1 kv, km-də əhalinin 
sıxlığı, nəfər 
1927 13,6 - 18 
1940 17,8 1662.9 23 
1960 27,7 3690.0 36 
1980 44,7 4389.3 58 
1990 56,4 - 71,8 
1997 65,2 - 83,6 
2007 70,5 - 90 
 
Türkiyə üçün yüksək təbii artım (2 faiz) səciyyəvidir. Ölkədə 
orta sıxlıq 1 kv. km-də təqribən 90 nəfərdən artıqdır. Şərqi Frakiya, 
Anadolunun dəniz sahilləri sıx, Mərkəzi və Şərqi Anadolu isə seyrək 
məskunlaşmışdır. 
Əhalinin yaş quruplarındakı dinamikadan aydın olur ki, XX 
əsrin 70-ci illərilə müqayisədə 2005-ci ildə 0–14 yaşda olanlar 
azalmışdır. Əmək qabiliyyətli əhali isə (15–64) artmışdır (cədvəl 2). 
 
 Cədvəl 2 
Əhalinin yaş qrupları (faizlə) 
İllər  Yaş qrupu  1970 1980 1995 2005 
0 – 14  41.15 37.8 33 29.5 
15 – 64  54.45 57.65 63 65.1 
65 və yuxarı 4.4 4.55 4 5.4 
Cəmi: 100 100 100 100 
 
Əmək qabiliyyətli əhalinin 33 faizi qadınlardır. Əmək qa-
biliyyətli əhalinin artması digər problemin – işsizliyin meydana 
gəlməsinə səbəb olmuşdur.  
Ölkə əhalisinin məşğuliyyət strukturundakı dəyişikliklər 
göstərir ki, ötən əsrin 70-ci illərindən başlıyaraq aqrar bölgədə iş-
ləyənlərin sayı azalmışdır. Lakin aqrar bölmədən uzaqlaşanların heç 
 239 
də hamısı digər sahələrdə işlə təmin olunmur. 1979-cu ildə ölkədə 2,3 
mln. işsiz qeydə alınmışsa, 2005-ci ildə bu rəqəm 6 mln.-u ötmüşdür. 
Dövlətin işsizliyə qarşı mübarizə siyasətinin ən mühüm 
istiqamətlərindən biri əmək ehtiyatlarının xarici dövlətlərə göndə-
rilməsi təşkil edir. XX əsrin 70-ci illərinədək türk vətəndaşları əsasən 
Qərbi Avropaya (AFR) göndərilirdi. Lakin Qərbi Avropada iqtisadi 
və struktur böhranlarla əlaqədar Türkiyə fəhlə qüvvəsi Yaxın və Orta 
Şərqin neft çıxaran ölkələrinə istiqamətləndirilir. 80-ci illərin orta-
larında bu region da immiqrant işçilərin sayını azaldır. Əhalinin 2,5 
mln.-dan çoxu xarici ölkələrdə ( AFR, Avropa İttifaqının digər 
ölkələri, Yaxın Şərq dövlətləri, Azərbaycan) çalışır. 
Ölkə əhalisinin 87 faizi türklərdir. 1923-cü ildəki Lozanna sülh 
müqaviləsinə görə Türkiyə qonşu dövlətlərin bir neçəsilə əhalinin 
dəyişməsi haqda müqavilə imzalamışdır. Bununla belə, kiçik türk 
qrupları hazırda da xarici ölkələrdə yaşayır. Türklər arasında kiçik 
etnik qrup – yüryük və təxtaclar vardır ki, bunlar Anadolunun cənub-
şərq və qərbində yayılmışlar. 
Ölkədə türklərdən sonra ikinci böyük xalq kürdlərdir* (8 mln. 
nəfər). Ölkənin şərqindəki on əyalətin əhalisinin əksəriyyəti 
kürdlərdir. Digər xalqlardan ərəblər (1 mln. nəfər) cənub-şərq əya-
lətlərində əsasən Xatayda yaşayırlar. Qara dəniz sahilləri və Anado-
luda yaşayan çərkəzlər, lazlar, acarlar türklərlə qaynayıb qarışmışlar. 
Türkiyədə islam dininin sunni təriqətinə etiqad edilir. 
Türkiyə urbanizasiya səviyyəsinin yüksək olduğu ölkələrdəndir. 
Ölkədə şəhər əhalisi 80 il ərzində (1927-2007) artaraq 50 mln nəfərə 
çatmışdır. Ölkə əhalisinin 72 faizi şəhərlərdə yaşayır. Əhalisinin sayı 
1 mln.-dan artıq olan şəhərləri – İstanbul, İzmir, Ədənə, Ankara, 
Bursa, Antalyadır. Urbanizasiya prosesi ölkənin qərb rayonlarında 
sürətli getmişdir. Bu proses mərkəzi və şərqi Anadolunun bir sıra 
şəhərlərini də əhatə etmişdir. Qədim şəhərlərlə yanaşı yeni sənaye və 
inzibati mərkəzlər yaranmışdır. Ölkə əhalisinin 25 faiz əhalinin sayı 
500-750 min nəfər olan şəhərlərdə yaşayır. 
Ankara (ilkin adı Ankira, Anqora) Anadolu yaylasında, An-
kara və Cubuq çaylarının qovuşduğu yerdədir. Şəhər e.ə.VII 
                                      
* Kürdlərin bir hissəsi İran, İraq, Suriya və digər ölkələrdə yaşayır 
onların sayının 15-16 mln. olduğu ehtimalı vardır. 
 240
yüzillikdə Finikiya padşahı Midas tərəfindən salınmışdır. 1073-cü 
ildə türklər tərəfindən zəbt edilmişdir. 1354-cü ildə Osmanlı imperi-
yasına qatılmışdır. 1923-cü ildən Türkiyə Respublikasının paytaxtı-
dır. Respublika illərində şəhər sürətlə böyümüş, əhalisi artmışdır.  
Tarixi tikililərlə yanaşı 1958-ci ildə Kamal Atatürkün dəfn 
edildiyi muzey – mavzoley kompleksi qiymətli abidədir. Mühüm 
nəqiliyyat düyünüdür. Şəhərdə elektrotexnika, aviasiya, maşınqa-
yırma, toxuculuq, dəri və yeyinti sənayesi inkişaf etmişdir. 
 İstanbul (yunanlar Bizans, romalılar Konstantinopol, ruslar 
Çarqrad, türklər İstanbul adlandırmışlar) e.ə. 660-cı ildə Bizans im-
periyasının yunan yaşayış məskəni kimi salınmışdır. E.ə. 330-cu ildə 
Roma imperatoru Konstantinin şərəfinə Konstantinopol ad-
landırılmışdır. 330-395-ci illərdə Roma imperiyası-nın, 395-1453-cü 
illərdə isə Bizansın paytaxtı olmuşdur. 1453-cü ildə şəhər türklər 
tərəfindən tutulmuş 1918-ci ilə qədər Osmanlı imperiyasının, sonra 
isə 1923-cü ilin oktyabrınadək Türkiyə Respublikasının paytaxtı ol-
muşdur. 
İstanbul Bosfor boğazının hər iki sahilində, iki qitədə yerləşir. 
Şəhərdə Bizans, Roma və Osmanlı dövrünün tikililəri tarixi-
memarlıq abidələri kimi qorunub saxlanılır. 
İstanbul Türkiyənin mühüm sənaye və ticarət-maliyyə mər-
kəzidir. Ölkədə istehsal olunan sənaye məhsullarının 1/4-ü onun pay-
ına düşür. Beynəlxalq əhəmiyyətli nəqliyyat qovşağıdır. 
Dünyanın gözəl şəhərlərindən olan İstanbulun sürətlə böyü-
məsi sosial və ekoloji problemlərin meydana gəlməsinə səbəb ol-
muşdur. Bu problemləri aradan qaldırmaq məqsədilə Türkiyə 
höküməti kompleks infrastruktur tikililərin inşasına xüsusi diqqət 
yetirir. 
 
 
4. İqtisadiyyatı 
 
Ötən əsrin 80-ci illərində ağır iqtisadi böhrandan və kredit 
verən ölkələrin təzyiqindən çıxış axtarmaq məqsədilə inkşafın yeni 
strategiyasına keçilir. Yeni strategiyada dövlət tərəfindən nizam-
lanmaya yenidən baxılması və iqtisadi sahəyə dövlətin birbaşa 
müdaxiləsindən tədricən imtina edilməsi, iqtisadiyyatın rəqabət 
qanunlarına tabe olmaqla tam bazar münasibətlərinə keçirilməsi, 
 241 
iqtisadi inkişafı sürətləndirmək və müasirləşdirmək məqsədilə xarici 
amil və ehtiyatların hər vasitə ilə istifadə olunmasına şərait yaratmaq, 
ölkənin xarici məhsul və kapitalın azad hərəkəti üçün açıq elan 
edilməsi, idxalatı əvəz edəcək ixracat istiqamətli sənayeləşmə 
modelinə kecilməsi və s. nəzərdə tutulmuşdur. Lakin Türkiyədə yeni 
iqtisadi model dövlət tərəfindən planlaşdırmanı aradan qaldırmır, 
milli marağı qoruya bilən bazar qüvvələri və dövlət tərəfindən nizam-
lanma, açıq iqtisadiyyat və proteksionist* tədbirlərin əlaqələndirilməsi 
yolları axtarılır. 
Ölkənin son illərdəki iqtisadi inkişafı Türkiyənin dünya 
təsərrüfatında «reytinqinin» artması ilə yanaşı getməsə də daxili 
struktur irəliləyişlərə səbəb olmuşdur. Ötən əsrin 80-ci illərinin ikinci 
yarısından milli məhsul istehsalında sənayenin payı kənd təsərrüfatını 
üstələmişdir, halbuki əvvəllər kənd təsərrüfatı ÜMM-da üstün yer 
tuturdu. 
Bütövlükdə müasir Türkiyə iqtisadiyyatının inkişafı xarici 
təmayüllü inkişaf etməkdə olan ölkələrə aiddir. İşçi qüvvəsinin fəal 
emiqrasiyası, xarici ölkələrdə yerinə yetirilməli tikinti işləri, qonşu 
ölkələrlə ənənəvi məhsullar: paltar, ayaqqabı, şirniyyat, sənətkalıq 
məhsulları, geniş miqyasda xırda topdansatış ticarəti və s. 
Türkiyə sənaye – aqrar ölkədir. 2005-ci ildə ÜMM 8 faiz art-
mışdır (sənaye 27, kənd təsərrüfaı 15,7 faiz). 1997-ci ildə adambaşına 
ÜMM 3000 dollar olmuşdur. Sənayenin aparıcı sahələri hasilat 
sənayesi ötən əsrin 80-ci illərində sənaye məhsulunun cəmi 6 faiz 
vermişdir. Faydalı qazıntıların ixracatında əsaslı irəliləmə olmamış-
dır. Xarici bazarda mühüm əhəmiyyət qazanmış xromit hazırda ixra-
cat strukturunda əvvəlki mövqeyini itirmişdir. Hasilat sənayesi 
kömür (3 mln. ton daş, 45-55 mln. ton qonur kömür cıxarır) və dəmir 
filizinə (4 mln. ton) olan tələbatı ödəmir, neft çıxarılması tədricən 
artır (4 mln. ton). 
Emaledici sənaye 90-cı illərin əvvəllərində sənaye bölməsi 
məhsullarının dəyərcə 77 faizini ödəyirdi. Bunun əsas hissəsi yeyinti 
və yüngül sənayenin (35 faiz) payına düşür. Ölkədə emaledici 
sənayenin dəyərcə 18% yeyinti sənayesi verir. Toxuculuq sənayesi 
                                      
* Proteksionizm – kapitalist ölkələrindən gətirilən mallara yüksək 
kömrük qoymaqdan ibarət himayəçilik sistemi deməkdir. 
 242
daha inkişaf etmiş sahə olub, istehsalın yüksək mərkəzləşdirilməsi, 
xüsusilə milli şəxsi iri kapitalın mövqeyini güclü olması ilə 
səciyyələnir. Bu sahənin məhsulları Avropa ölkələri ABŞ, Rusiya, 
Azərbaycan və digər ölkələrə ixrac olunur. Türkiyə ötən əsrin 80-ci 
illərində Avropa İqtisadi Birliyi ölkələrinin toxuculuq məhsullarına 
olan tələbatının 1/3-ni ödəyirdi. Ümumi ixracat həcminin 1/3-ni 
toxuma malları və hazır paltar təşkil edir. 
Tikinti, qara və əlvan metallurgiya, kimya - əczaçılıq, avto-
mobilyığma və digir sahələrlə bağlı sənaye sahələri inkişaf etmişdir. 
İstehsal vasitələri istehsalı aşağı səviyyədədir, müasir maşın və 
avadanlığa olan tələbat idxalat hesabına ödənilir. Türkiyə Avropa 
İttifaqının zəif inkişaf etmiş dövlətlərinə yaxınlaşmış (bəzi 
göstəricilərə görə onları ötmüş), Misir, Suriya kimi dövlətləri isə öt-
müşdür (adambaşına sement, qara metal, televizor və s. istehsalına 
görə). 
Energetikanın mühüm xammalı olan neft (enerji balansının 53 
faiz) əsasən idxal edilir. 1980-ci ildə istehlak 16 mln. ton olmuşsa, 
90-cı illərin əvvəllərində 30 mln. tonadək yüksəlmişdir. İstehlakın 
10-12 faiz yerli istehsal hesabınadır. Neft Batman, Qılı, İzmir, Əliağa 
şəhərlərindəki ümumi emal gücü 33.5 mln. ton olan dövlət və Mersin 
şəhərindəki transmilli şirkətin iştirakı ilə qarışıq kapitala məxsus 
müssisələrdə emal olunur. 
İri «Petkin» (Yarımca) neft-kimya kompleksindən başqa 1985-
ci ildə Əliağada ikinci neft-kimya kompleksi istifadəyə verilmişdir. 
Nəticədə neft məhsulları istehsalı 20 faiz artmışdır. Təbii qaz ölkədə 
80-ci illərdən çıxarılır. Qaza olan təlabat Ankara, İstanbul, İzmirdəki 
zavodlar və İzmir və Əliağadakı neft emalı zavodlarındakı maye qaz-
dan istifadə etməklə ödənilir. Türkiyə 1987-ci ildən sabiq SSRİ-dən 
(1991-ci ildən Rusiya), 2008-ci ildən Azərbaycandan qaz alır. 
 Energetika sahəsində ötən əsrin 80-ci illərində irəliləyişlər ol-
muşdur. On il ərzində elektrik stansiyalarının ümumi gücü 6 mln. 
kvt-dan 16-ya çatmışdır (o cümlədən 34,5 faiz SES-lərin hesabına). 
 1990-cı ildə Türkiyə qonşu ölkələrə (Bolqarıstan, Rumıniya, 
Albaniya, Gürcüstana 900 mln. kvt./s) elektrik enerjisi ixrac etmişdir. 
Yaxın Şərqdə iri sayılan istilik elektrik stansiyası – «Afşin-əlbistan», 
«Keban» və «Karakala» su elektrik stansiyalarının istehsal gücləri 
genişləndirilmişdir. 1990-cı ildə Fərat çayı üzərində «Atatürk» 
bəndinin tikintisi başa çatdırılmış (ildə 8,9 mlrd. kvt/s elektrik ener-
 243 
jisi), yeni su anbarı işə salınmaqla, iri suvarma massivi yaradılmışdır. 
Son 15 il ərzində ölkədə qara metallugiyanın inkişaf etdirmək 
Avropa və qonşu ölkə bazarlarına daxil olmaq məqsədilə Türkiyə 
inkişaf etmiş ölkələrdə qara metallurgiyanın ekoloji təhlükəsini 
məhdudlaşdırmaq meylindən istifadə edir. Polad istehsalı 1981-ci 
ildə 2,4 mln. tondan, 2005-ci ildə 12,7 mln. tona çatdırılmışdır. 
Bununla yarısı tam dövriyyəli 3 iri dövlət müəssisəsində Qaraböyük, 
Ereqli, İskenderunda qalan yarısı əsasən İzmir rayonundakı 15 xüsusi 
kiçik zavodlarda istehsal olunur. 
Polad və prokat Türkiyə ixracatında əhəmiyyətinə görə toxuma 
mallardan sonra ikinci məhsuldur. Başlıca metallugiya bazası Zon-
quldaq-Ereqli daş kömür hövzəsi (Qara dəniz sahilində) və Qərbi 
Anadoluda boz kömür yataqları və İES-i ilə əlaqədardır. Seydişehirdə 
sabiq SSRİ-nin texniki əməkdaşlığı il tikilmiş alüminium zavodu 
fəaliyyət göstərir. 1989-cu ildə 200 min ton gil torpaq, 60 min ton 
alüminium istehsal olunmuşdur. 
Maşınqayırmada idxal olunan hissələrdən nəqliyyat vasitələri 
yığma və istehsalı mühüm əhəmiyyət kəsb edir. Türkiyədə avtomobil 
və traktoryığma sənayesində transmilli şirkətlər (Ford, FİAT, Reno, 
Mersedes, Daymler-Bents, Britiş Motor, Kraysler və b.) fəal iştirak 
edir. Transmilli şirkətlər yerli iri kapitalla əməkdaşlıq edir. Nəqliyyat 
vasitələri quraşdırılması bütövlükdə yüksək səviyyədə deyil və illər 
üzrə tərəddüd mövcuddur. 90-cı illərin ortalarında xarici lisenziya-
larla 75 min yük avtomobilli və dartıcı, 5-7 min avtobus, 250 min 
minik avtomobili, 20 min traktor istehsal olunmuşdur. Quraşdırmanı 
başa catdıran 19 müəssisə fəaliyyət göstərmişdir (İstanbul, Bursa, 
Adapazarı, İzmir, İzmit, Aksaray, Mersin). Türkiyədə dəmir yol 
avadanlıqları zavodu SİDEMAŞ (Sivasda), yük və sərnişin vaqonları 
zavodu ADMAŞ (Adapazarda), ELMAŞ (Eskişehirdə) – lokomotiv 
istehsalı fəaliyyət göstərir. 
 Gəmiqayırma sənayesini inkişaf etdirmək və müasirləşdirmək 
üçün cəhd edilir. Bu sahəyə 10 dövlət və xüsusi bölməyə məxsus 
müəssisələr xidmət edir. Ölkədə 8 iri tərsanə – Pendik, Gölçük, (su-
altı qayıq), Camialtı, Taşkizaq, İsteniye, Xalic, Xasköy və Alaybey 
mövcuddur. İstanbuldan 40 km cənub-şərqdə – Tuzluda müasir 
tərsanənin inşası başa çatdırıldığından gəmiqayırmanın əsas bazası 
buraya köçürülmüşdür. Son illərdə Türkiyə özünün təyyarəqayırma 
sənayesini yaratmışdır (Eskişehr və Kayseri). Ankara yaxınlığında 
 244
Myürteddə «F-16» təyyarəsi yığılır. Ölkədə vertolyotyığma zavodu 
da vardır. 
Kənd təsərrüfatının aparıcı sahələri. Becərilən torpaqlarlın 
çox hissəsi (90 faiz) xüsusi mülkiyyətə məxsusdur. Dövlət torpaq 
fondu – meşələr, əkinə yararlı sahələr bir qayda olaraq kənd əhali-
sinin ümumi mülküdür və onların istifadəsindədir. Torpaqların bir 
qismi vəqf (məscidlərin) xüsusi mülkiyyətidir. Aqrar münasibətlərdə 
feodal qalıqlar – pay ayırmaqla muzdurluq, su torpaq haqqını 
işləməklə ödəmə, borc asılılğı saxlanılır. Kəndlərdə siyasi mühiti 
sabitləşdirmək və aztorpaqlıların üstünlük təşkil etdiyi rayonlarda 
aqrar ziddiyyəti zəiflətmək məqsədilə 1984-cü ildə suvarılan tor-
paqlar haqda qanun qəbul edilmişdi. 
Kənd təsərrüfatından gələn gəlirin 2/3 hissəsi bitkiçiliyin pay-
ına düşür. İkinci yer heyvandarlığa məxsusdur. Meşə və balıqçılığın 
rolu zəifdir. Dənli bitkilər (əkin sahələrinin 82 faiz) xüsusilə 
əhəmiyyətlidir. Əsasən buğda və arpa əkilir. Qarğıdalı, covdar, 
vələmir, darı, cəltik becərilir. Texniki bitkilər əkin sahələrnin 12 faiz-
ini tutsa da əhəmiyyəti böyükdür (yerli sənayeni xammalla təmin 
edir, bir qismi ixrac olunur). 1995-ci ildə ölkədə 20 mln.ton buğda, 
8,0 mln.m arpa, 2,0 min ton pambıq, 500 min ton fındıq, 250 min ton 
tütün yığılmışdır. 
Əkinçilikdən fərqli olaraq heyvandarlıq (quşçuluq istisna ol-
maqla) ekstensiv əsaslarla heyvanların sayını artırmaqla inkişaf et-
dirilir. İribuynuzlu mal-qaranın sayı 20, xırdabuynuzlu 70, o 
cümlədən qoyunların sayı 50 mln. başdır (1995). 
Nəqliyyatı və xarici ticarəti. Türkiyə inkişaf etmiş nəqliyyat 
şəbəkəsinə malikdir. Daxili sərnişin və yükdaşımalar əsasən avtomo-
bil nəqliyyatı vasitəsilə həyata keçirilir. Dəmir yollarının uzunluğu 
3,4 min km-dir, bərk örtüklü avtomobil yolları 60 min km-dir. 
Mühüm dəniz portları – İstanbul, İzmir, Samsun, İskenderundur. 
Türkiyədə nəqliyyat vasitələrinin sayı artır. Əgər 1987-ci ildə 1000 
nəfərə 26 vahid nəqliyyat vasitəsi düşürdüsə, 2005-ci ildə bu 
göstərici 2 dəfə artmışdır. 1988-ci ilin iyulunda Bosfor üzərində 
ikinci asma körpünün istifadəyə verilməsi avtomobil nəqliyyatının 
inkişafında mühüm əhəmiyyətə malikdir, çünki Türkiyədə tranzit 
yüklərin daşınması valyuta gəlirini yüksəldir. Dəmir yol nəqliyyatının 
inkişafı avtomobil yolları ilə rəqabətə dözümlü səviyyədə deyildir. 
Dəniz gəmiçiliyi inkişaf etmişdir. Xarici ticarət əlaqələrində 
 245 
nəqliyyatın bu növü mühüm rol oynayır. 1987-ci ildə dövlətə məxsus 
«Türk hava yolları» təyyarə şirkəti həm daxili, həm də xarici sərnişin 
daşımalarında mühüm rol oynayırdısa, hazırda ölkədə bir neçə xüsusi 
təyyarə şirkətləri yaradılmışdır ki, bunlar əsasən daxili sərnişin daşı-
maları ilə məşğul olur. 
Qərblə həmçinin Cənubi Qafqaz, Mərkəzi Asiya və Yaxın Şərq 
regionu ölkələrinin ticarət-iqtisadi əlaqələrində Türkiyənin vasiticilik 
və əlaqələndirici rolu – Türkiyə ərazisindən tranzit daşınmaları, neft 
ötürülməsinin artması ilə genişlənir. Bu rol gələcəkdə İran, Qazaxıs-
tan, Türkmənistan, Azərbaycandan Avropa, Ukrayna və Baltikyanı 
ölkələrin yeni neft və qaz kəmərlərinin istifadəyə verilməsi ilə daha 
da artacaqdır. 
Azərbaycanla Türkiyə arasında magistral Bakı-Tbilisi-Kars 
dəmir yolunun tikintisinə 2007-ci il noyabrın 21-də üç respublikanın 
(Azərbaycan, Türkiyə, Gürcüstan) prezidentlərinin görüşündə start 
verildi. Bu yol bölgədə təhlükəsizlik, əməkdaşlığın, daşıma 
xərclərinin 30 faizədək azalacağına zəmanət verməklə yanaşı, iqtisadi 
və siyasi cəhətdən çox əlverişlidir; həm də Şərq-Qərb dəhlizin açıl-
masıdır. 
Xarici ticarət. Xarici ticarət sahəsində bazar iqtisadiyyatı pro-
qramının həyata kecirilməsində daha böyük irəliləyişlər olmuşdur. 
1980–95-ci illərdə ixracat dəyər qiymətləri ilə 2,2 mlrd.-dan 21,6 
mlrd. dollaradək yüksəlmişdir (10 dəfə). İdxalatın artım sürəti aşağı 
olmuşdur: bu dövr ərzində 4.8 mlrd.-dan 33,7 mlrd. dollara, yəni 7 
dəfə yüksəlmişdir. Xarici ticarət dövriyyəsində defisit 5 dəfə artmış-
dır, bu kəskin problem hələ də həllini gözləyir. 
İxracatın 80 faiz emal sənaye məhsulları (toxuculuq, tikiş 
məmulatı – 27 faiz, qara metal – 12 faiz, meyvə və qoz 7 faiz, tütün – 
4 faiz) təşkil edir. İdxalatda neft, sənaye xammalı, maşın və 
avadanlıq üstünlük təşkil edir. Ticarət əlaqələri Avropa İttifaqı 
ölkələri (ixracatın 60 faiz, idxalatın 50 faiz), regionun qonşu ölkələri 
(20 faiz), ABŞ (7 faiz və 12 faiz), MDB (6 faiz və 9 faiz) ilədir. Ru-
siya-Türkiyə arasında ticarət-iqtisadi əməkdaşlığın yeni formaları 
haqda müqavilə imzalanmışdır. Türkiyə-Azərbaycan əlaqələri 
əhatəlidir. Bu əlaqələrdə iqtisadi əməkdaşlıq və ticarət, xüsusilə 
əhəmiyyətlidir. 
1994-cü ildə bağlanmış neft müqaviləsinə görə Xəzər nefti 
Gürcüstandan keçərək Türkiyəyə çatdırılmışdır. «Bakı-Tiflis-Cey-
 246
han» adlanan bu neft kəməri 2006-cı ilin iyulunda istifadəyə ver-
ilmişdir. Hazırda Xəzərin Azərbaycana aid hissəsindən çıxarılan neft 
Aralıq dənizi sahilində yerləşən Ceyhan portundan tankerlərlə dünya 
bazarlarına çıxarılır. 
Türkiyənin təbii qaza olan və ildən-ilə artan tələbatını ödəmək 
üçün Xəzərin Azərbaycana aid hissəsindən çıxarılan təbii qaz “Bakı-
Tbilis-Ərzurum“ təbii qaz magistral kəməri ilə Ərzurum şəhərinə 
çatdırılması və oradan da başqa yerlərə nəql edilməsi planlaşdırılır. 
 
 
ÜRDÜN* HAŞİMİLƏR MƏLİKLİYİ 
 
 
1. Coğrafi mövqe və təbiəti 
 
Coğrafi mövqeyi. Ərəbcə Məmləkə-Əl Ürdüniyyə adlanan bu 
dövlət Cənubi-Qərbi Asiyada Aralıq dənizinin şərqində yerləşmişdir. 
Sahəsi 89,2 min kvadrat km-dir. Sahəsinin böyüklüyünə görə dünya 
dövlətləri arasında 110-cu yeri tutur. Ölkə Suriya, İraq, Səudiyyə 
Ərəbistan və İsraillə həmsərhəddir. Əslində Ürdünün Fələstinlə də 
dövlət sərhədi olmalı idi. BMT-nin müstəqil Fələstin dövləti üçün 
hələ 1947-ci ildə ayırdığı torpaqları İsrail zəbt etdiyindən hələlik bu 
sərhəd rəsmi dövlət səviyəsində mövcud deyil. Ölkənin cənubdan 
kiçik məsafədə Qırmızı dənizin Əqəbə körfəzinə çıxışı var. 
Səth quruluşu və faydalı qazıntıları. Ürdünün təbiəti ilk bax-
ışda yeknəsək görünsə də onun özünəməxsus çalarları, gözəllikləri və 
qəribə təzadları vardır. Ölkə ərazisinin çox hissəsini əsasən şərqə do-
ğru alçalan səhra və yarımsəhralar tutur. Şərqdəki qumlu 
səhralaradan qərbə getdikcə relyef tədricən dəyişir, yəni hündürlük 
400-500 metrdən 1200-1800 metrə qədər yüksəlir. Nisbətən hündür 
dağlar ərazinin cənubundadır. Məsələn, Ram dağının hündürlüyü 
1754 m, Əş-Şəranın hündürlüyü isə 1734 metrə bərabərdir. 
                                      
* Ürdün sözü İordan çayının adından götürülmüşdür. Sami dilində 
«axın» və «şırıldayan» mənasını bildirir. Toponimin ürdün sözündən 
yaranma ehtimalı da var. Ərəblər və digər müsəlman ölkələri İordaniyanı 
Ürdün adlandırırlar. Ölkə 1946-cı ilin 25 mayınadək Transiordaniya 
adlanırdı. 
 247 
Ölkənin səth qurluşundakı təzadlardan biri də ondan ibarətdir 
ki, Şərq hissədəki səhra və yarımsəhralar zonasını, qərbdəki, qismən 
dağlıq ərazini şimaldan cənuba doğru meridian istiqamətində uzanan 
Qhor tektonik çökəkliyi ayırır. Bu çökəkliyin cənub davamını əl-
Ərəb vadisi təşkil edir. Ölkənin, demək olar ki, yeganə çayı olan 
Ürdün bu çökəkliklə axır və dünya ədəbiyyatında məhşurlaşan Ölü 
dənizə tökülür. Qhor çökəkliyi planetimizin ən dərin çökəkliyi hesab 
edilir. Dərinliyi okean səviyyəsindən 793 metr aşağıdır. Eni 7-8 km, 
bəzi yerlərdə 20-25 km-ə çatır. 
 Ürdün faydalı qazıntılarla o qədər də zəngin deyil. Ölkə 
ərazisinin çox hissəsi, xüsusilə şərq bölgəsində faydalı qazıntıları 
aşkar etməkdən ötrü geoloji kəşfiyyat işlərini aparmaq nisbətən 
çətindir, çünki bu bölgədə su mənbələri, demək olar ki, yox 
dərəcəsində olmaqla yanaşı mövcud yeraltı sərvətlər yaşayış 
məntəqələrindən və ya magistral yollardan uzaqda yerləşmişdir. Buna 
görə də ölkədəki təbii sərvətlər o qədər də yaxşı öyrənilməmişdir. 
Ölkənin ən mühüm faydalı qazıntısı ərazinin əksər yerlərində rast 
gəlinən yüksək keyfiyyətli fosforit yataqlarıdır. 
Fosforit ehtiyatına görə Ürdün regionda birinci, dünyada isə 
beşinci yeri tutur. Ürdündə fasforiti «boz qızıl» adlandırırlar. Ölkənin 
ən böyük fosforit yataqları Ər-Rüseyf, Ən-Həsa və Şeydidə 
cəmləşmişdir. Bu yataqlar içərisində ən perspektivlisi Şeydi 
yatağıdır. Fosforitlə yanaşı ölkə mineral duzlar və tikinti materialları 
ilə də zəngindir. Ölü dəniz müxtəlif duz ehtiyatının xəzinəsidir. 
Burada duzun ehtiyatı 40 mln. tondan artıqdır. Ölü dənizin təbii 
sərvətlərindən səmərəli istifadə etmək məqsədilə 1982-ci ildə Lisan 
yarımadasında emaledici müəssisə tikilib istifadəyə verilmişdir. 
Ürdün tədricən dünyanın iri gübrə istehsalçılarından birinə çevrilə 
bilər. Fosfor və duzlardan əlavə ölkədə ehtiyatı böyük olmayan 
dəmir, mis, manqan filizləri və uran yataqları aşkar edilmişdir. 
İqlimi və hidroqrafiyası. Ürdün ərazicə kiçik dövlət olsa da, 
relyefinin müxtəlifliyi, həmçinin ölkənin yerləşdiyi coğrafi enlik 
burada yayı isti və quru, qışı yumşaq və nisbətən rütubətli keçən 
subtropik iqlimin formalaşmasına səbəb olmuşdur. İlin təqribən 6-7 
ayında havalar çox isti və quru olur. Bəzi aylarda heç bir damla da 
yağış yağmır. Yağıntılara yalnız oktyabrdan-aprelə qədər təsadüf 
edilir. Orta illik yağıntının miqdarı ərazinin şimal-qərbində 400-500 
mm, şərqində isə 100-120 mm-dir. 
 248
Ölkənin müxtəlif rayonlarındakı iqlim şəraiti relyefin müx-
təlifliyi ilə izah olunur. Bu səbəbdən şərq bölgədə havanın orta 
temperaturu yanvarda 7-9 dərəcə C (İordan çayının sahillərində 15-
16 dərəcə C), iyulda 28-38 dərəcə C (Qhor vadisində 48-50 dərəcə C) 
arasında dəyişir. Ölkənin şərqindəki səhra zonasında bu iqlim 
göstəricilərinin kəmiyyəti bir qədər yüksək olur. Yəni sutkalıq və 
aylıq amplituda artdığından iqlim sərtləşir. 
Ölkənin bütün ərazisi üçün yay mövsümündə qeyri-müntəzəm 
və daima əsən qərb küləkləri səciyyəvidir. Ərəbistan yarımadasındakı 
səhralardan əraziyə «Sirokko» adlanan qızmar külək əsir. Sirokko 
otları, əkinləri yandırır məhv edir, qum fırtınaları yaradır. Bu 
səbəbdən də ölkədə bitki örtüyü çox kasıbdır. Yalnız səth axınları 
olan yerlərdə xurma və zeytun plantasiyaları salınmışdır. Ölkədə 
həqiqi mənada su mənbəyi olan cəmi bir çay var. Bu, daimi axara 
malik olan İordan çayıdır. Bundan əlavə vadilər, quru dərələr, 
payızda yağışlar mövsümü zamanı sulu olurlar. Bu yağış sularını 
toplayıb suvarmada istifadə etmək ötrü ölkədə bəndlər tikilmişdir. 
İordan çayı ölkədə daimi axarlı su arteriyasıdır. Çayın ümumi 
uzunluğu 252 km-dir. Mənbəyini Hərmun dağ massivindəki Cəbəl-
əş-Şeyl silsiləsindən götürən çay Qhor cökəkliyi ilə axaraq Huma və 
Təbəriyyə göllərindən keçib Ölü dənizə tökülür. Çay öz axarı 
boyunca çoxlu astanalar əmələ gətirmişdir. Bu çay üzərində su 
elektrik stansiyası da tikilmişdir. Maraqlı cəhətlərdən biri də budur 
ki, xristianların və müsəlmanların müqəddəs yazılarında İordan çayı 
haqqında çoxlu əfsanələr, rəvayətlər mövcuddur. Xristianların 
müqəddəs yazılarında göstərilir ki, İsa Peyğəmbər (İisus Xristos) 
İordan çayında xaç suyuna salınmış, yəni xristianlığı qəbul etmişdir. 
Ürdünü məşhurlaşdıran təkcə təbiətindəki müxtəliflik deyil, 
həm də milyon illərlə burada qərar tutan Ölü dənizdir. İordan çayı, 
səthə çıxan bulaqlar və digər kiçik axarlar həyat mənbəyi, yaşıllıqlara 
təkan verən amil olduğu halda, ölkədəki nadir su hovuzu olan Ölü 
dəniz hər şeyi məhv edib duza döndərir. 
Ölü dəniz Cənub-Qərbi Asiyanın axarsız göllərindən biridir. 
Mənası öz adını ifadə edir. Cünki bəzi bakteriyalar istisna olmaqla 
onun suyunda heç bir canlı varlıq yaşaya bilməz. Ölü dənizdəki duz 
məhlullarının qalıqları dünya okeanı suyundan 7,5 dəfə artıqdır. 
Suyun səthində uzanan adamlar duzun xışıltısını eşidir. Ölü dənizdə 
suyun orta duzluluğu 260-270 promilldir. İordan çayındakı 
 249 
balıqlardan təsadüfi üzüb gölə gələnlər dərhal ölür və duzun 
içərisində daş kimi bərkiyir. Dənizin sahəsi 1050 kv. km , uzunluğu 
76 km, maksimum dərinliyi 356 metrdir. 
Ürdünlülər Ölü dənizi müqəddəs sayır və onun haqqında çoxlu 
əfsanələr söyləyirlər. Arxeoloqlar 1955-ci ildə Ölü dənizin 
yaxınlığında aşkar etdikləri mağaradan dulusçuluq əşyaları və 
məişətdə işlədilən digər əşyalar tapmışlar. 1960-cı ildə dənizdə 
tədqiqat aparan arxeoloji ekspedisiyanın mütəxəssisləri 70 metr 
dərinlikdə qədim zamanlarda yoxa çıxan iki qədim şəhərin – Sadoma 
və Qomorra şəhərlərinin xarabalıqlarını və eni təqribən 4 metr olan 
yol aşkar etdilər. Mənbələrdən görüldüyü kimi 3-4 min əvvəl Ölü 
dənizin səviyyəsinin ən aşağı düşdüyü vaxtlarda romalılar burada yol 
çəkmişlər. 
Dənizin suyundakı duz adamların dərisindəki yara-xoranı 
sürətlə azaltmaq xassəsinə malikdir. Əfsanəyə görə İbrahim 
peyğəmbərin Lut adlı nəvəsini Sadoma və Qomorra dağılarkən 
mələklər ölümdən xilas edib, o burada sığınacaq tapıb. Hətta indinin 
özündə də aydın və sakit havada ən yüksək təpədən baxanda dənizin 
dibində həmin şəhərlərin xarabalıqlarını görmək olar. 
Ürdündə iri su mənbələri, göllər olduqca azdır. Nisbətən iri və 
sulu gölü Əl-Əzraqdır. Bu gölün suyu borular vasitəsilə ölkədə içməli 
suyun çatışmadığı onlarca yaşayış məntəqəsini təmin etməyə imkan 
verir. Bu gölün yerləşdiyi bölgə milli park elan edilmişdir. Bu 
bölgədə məskunlaşan fauna və flora aləmi dövlət tərəfindən qorunur. 
Ölkə ərazisində isti su mənbələri də mövcuddur. Zərqameyn qaynar 
bulağı bu qəbildəndir. Əfsanəyə görə vaxtilə burada çar Böyük 
İrodun hamamı yerləşərmiş. Bu qaynar bulaq eyni zamanda böyük 
müalicə ocağıdır. Turistlər bu ekzotik İrod hamamında özlərini buğa 
vermək və müalicə olmaq fürsətini əldən vermirlər. Lakin turistləri 
qorumaq üçün polislər növbə çəkirlər. Çünki özlərinin ənənələrinə 
sadiq qalan bədəvilər əksər hallarda alt paltarında çimirlər. Buna görə 
də paltarını tam soyunub lüt çimən avropalıları daşa basır, təhqir 
edirlər. 
Torpaq və bitki örtüyü. Nisbətən rütubətli sahələrdə təbii 
şəkildə bitən yulğun kollarına rast gəlmək olar. Ölkədə qısaömürlü 
elə gül növləri var ki, onlar qızmar hava şəraitində çiçəkləyib 
kürəciklər əmələ gətirirlər. Kürəciklər torpağa quma düşüb rütubətli 
mövsüm başlayana qədər qalır, sonra isə yenidən göyərirlər. 
 250
Dəvətikanı səhraların maraqlı bitkilərindəndir. Bu bitki qızmar 
günəş istisində kiçik yarpaq açıb yaşıl rəng alır. Maraqlı burasıdır ki, 
digər səhra bitkiləri istiyə, susuzluğa davam gətirməyib məhv olduğu 
halda dəvətikanı 20 m-dən aptıq dərinliyə kök atır və qrunt suları ilə 
qidalanır. Ölkədə bitki örtüyü kimi fauna aləmi də kasıbdır. 
Bəzən ölkə ərazisindəki çökək, alçaq səthlərdə su, rütubət, 
nəmlik nişanələri, həmçinin qrunt sularının səthə yaxın olduğu 
ərazilərdə səhraların yaşıl «gözcükləri» əmələ gəlir. Amma bir 
müddətdən sonra bunlar günəşin qızmar istisinə dözməyib məhv olub 
gedir. Daimi yaşıllıqlara yalnız ölkənin qərb hissəsində, yəni İordan 
çayının sahillərində rast gəlmək olar. 
 
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Ürdün dövlətinin ərazisi tarixin müxtəlif dövrlərində bu 
regionda yaranan daha güclü imperiya və dövlət birliklərinin 
tərkibinə daxil olmuşdur. Artıq hamıya məlumdur ki, İordan çayının 
qərb sahilləri dünya mədəniyyətinin qədim ocaqlarından biridir. 
Mütəxəssislərin fikrincə, Ürdünün yerləşdiyi ərazidə çox 
qədimlərdən sami tayfaları yaşamışlar. E.ə. IX-VII minilliklərdə 
burada yaşayan əhali ovçuluq və ibtidai əkinçiliklə məşğul olmağa 
başlayır. Arxeoloqların Ölü dənizlə Əqəbə körfəzi arasındakı şəhər 
xarabalıqlarında aşkar etdikləri mis mədənləri 7-8 min il əvvəl bu 
yerlərdə güclü dövlətin, böyük şəhərlərin olmasını bir daha təsdiq 
etdi. Tarixdə məhşur olan Sadoma, Qomorra şəhərləri bu ərazidə 
olublar. Eramızdan əvvəl birinci minillikdə indiki Ürdün ərazisinin 
bir hissəsi İsrail və Yəhudi padşahlığının tərkibində idi. Sonradan bu 
ərazi VII yüzillikdə Ərəb xilafətinə qatılana qədər Makedoniyalı 
İsgəndər, Misir və Roma qoşunları tərəfindən zəbt edilir. 
Ürdünün müsəlman tarixi VII əsrin ortalarına təsadüf edir. Bu 
ərəfədə cənubdan gələn ərəblər Ürdün ərazisini zəbt edərək burada 
İslam dinini və ərəb dilini yaymağa başlayırlar. Ölkə XVI yüzilliyin 
əvvəllərindən 1918-ci ilədək Osmanlı İmperiyasının tərkibində 
olmuşdur. Birinci Dünya müharibəsindən sonra San-Remo 
konfransının (1920-ci il) qərarı ilə Böyük Britaniya mandatlığında 
olan Fələstin adlanan ərazinin, 1921-ci ildən sonra isə Transiordaniya 
adlanan əmirliyin tərkibində qalır. 
 251 
1946-cı ilin 25 mayında müstəqillik əldə edən Transiordaniya 
Ürdün məlikliyi adını qəbul edir. Həmin vaxtdan 25 may – 
müstəqillik günü kimi qeyd olunur. Əmir Abdulla ölkənin məliki elan 
olunur. 1958-ci ilin payızına qədər Ürdün ərazisində Böyük 
Britaniyanın ölkəyə zorla qəbul etdirdiyi qanunlar qalırdı. 1958-ci 
ilin 2 noyabrında ingilis qoşunları ölkədən çıxarılır. 
Dövlət quruluşu. Ürdün kosntitusiyalı monarxiya şəklində 
idarə olunur. 1952-ci ildən 1999-cu ilin 7 fevralına qədər dövlətin 
başçısı xalq içərisində, Yaxın Şərqdə, eləcə də bütün dünyada öz 
siyasəti ilə böyük hörmət qazanmış məlik Hüseyn Ben Təllal olub. 
Məhəmməd peyğəmbərin (S) nəslindən (Haşimilər) olan Hüseyn Ben 
Təllalın vəfatından sonra oğlu Abdulla Ben Hüseyn Ben Təllal ölkə 
taxt-tacına sahib olmuşdur. 
Ölkənin ali qanunvericilik hakimiyyəti senat və deputatlar 
palatasından ibarət Milli Məclisdən ibarətdir. Senatın üzvləri məlik 
tərəfindən 4 il müddətinə təyin olunur. Deputatlar palatasının üzvləri 
də 4 il müddətinə amma ümumi seçkilər vasitəsilə seçilir. İcraedicilik 
hakimiyyəti Baş nazirin rəhbərlik etdiyi hökumət tərəfindən yerinə 
yetirilir. İnzibati cəhətcə ölkə 10 mühəfəzə (əyalətə) bölünür. Ürdün 
xalqı hər il 25 may gününü (1946-cı ildən etibarən) müstəqillik günü 
və 14 noyabr gününü (1999-cu ildən etibarən) Məlikin anadan olduğu 
gün kimi milli bayram kimi qeyd edilir. 
1975-ci ildə ölkədə olan bütün siyasi partiya və ictimai 
təşkilatların fəaliyyəti qadağan olunmuşdur. O vaxta qədər isə ölkədə 
Demokratik, Ərəb Sosialist Dirçəliş, Kommunist və b. partiya və 
təşkilatlar fəaliyyət göstərirdi. 1991-ci ildən sonra partiyaların 
fəaliyyətinə icazə verildi. Hazırda ölkədə 20-ə qədər siyasi partiya və 
təşkilat açıq fəaliyyət göstərir. Ürdün Xalq Birliyinin Demokratik 
Partiyası, Kommunist Partiyası, İslam Hərəkatı Cəbhəsi nisbətən 
böyük partiyalardı. 
Ürdün BMT-nin Ərəb Ölkələri Cəmiyətinin, İslam Ölkələri 
Təşkilatının başqa beynəlxalq və regional təşkilatların üzvüdür. 
Yaxın Şərq münaqişəsinin ədalətli şəkildə həll olunması uğrunda 
mübarizə aparır. Ürdün 1988-ci ildə Əlcəzairdə özünü müstəqil 
dövlət elan etmiş Fələstini tanımışdır. 1994-cü ilin 26 oktyabrında isə 
İsrail ilə sülh müqaviləsi imzalamışdır. Bu müqavilədən sonra hər iki 
ölkə diplomatik səviyyədə əlaqələr yaratmışlar. 
Azərbaycan Respublikası ilə münasibətlər. Ürdün Haşimilər 
 252
məlikliyi 1991-ci ilin dekabrın 28-də Azərbaycan Respublikasının 
müstəqilliyini tanıyan ilk dövlətlərdəndir. (Türkiyədən sonra ikinci 
dövlət). 
1993-cü ilin fevralında Ürdün dövlətinin yüksək səviyyəli 
nümayəndə heyəti Azərbaycanda rəsmi səfərdə olmuşdur. Səfər 
zamanı 1993-cü il fevralın 13-də Azərbaycan Respublikası ilə Ürdün 
Haşimilər məlikliyi arasında diplomatik əlaqələrin yaradılması 
haqqında Protokol, Birgə Bəyanat və hökumətlər arasında texniki, 
iqtisadi və mədəni əməkdaşlıq haqqında Anlaşma Memorandumu 
imzalanmışdır. 
Azərbaycanın və Ürdünün ali rəhbərləri ilk dəfə 1994-cü ilin 
yanvarında Davos Ümumdünya İqtisadi Forumunda və 2000-ci ilin 
dekabrında İslam Konfransı Təşkilatının Kasablanka zirvə 
toplantısında təkbətək görüşmüşlər. Görüşlər zamanı dövlət başçıları 
ikitərəfli münasibətlərin inkişafı məsələlərini geniş müzakirə 
etmişlər. Azərbaycan və Ürdün arasında dövlət və hökumət başçıları, 
xarici işlər nazirləri səviyyəsində mütamadi məktub mübadilələri 
aparılır. Respublikamızın ali və orta ixtisas məktəblərində Ürdün 
üçün müxtəlif ixtisaslı kadrlar hazırlanır. 
 
 
3. Əhalisi və şəhərləri. Paytaxtın qısa səciyyəsi 
 
Ürdün ərazisinin qədim əhalisi xanaanlar və sami tayfaları 
hesab edilir. Sami tayfaları bu ərazidə daha qədimdən məskən 
salmışlar. Müstəqillik əldə etdikdən sonar Ürdün hökuməti əhalinin 
iqtisadi vəziyyətinin yaxşılaşdırması, təhsil sisteminin qaydaya 
salınması sahəsində mühüm tədbirlərin həyata keçirilməsinə 
başlamışdır. 
2005-ci ilin əvvəlləri üçün ölkədə 5.4 milyon nəfərə yaxın 
adamın yaşaması qeydə alınmışdır.Bu göstəriciyə görə dünyanın 108-
ci dövlətidir. Əhilisinin 95 faizini ərəblər təşkil edir. Ölkədə çərkəz, 
çeçen, yunan, kürd və başqa xalqların nümayəndələri də yaşayır. 
Çərkəzlər (bu ad altında Şimali Qafqazdan gələn bütün xalqlar 
nəzərdə tutulur) və çeçenlər Əmman və onun ətrafında yaşayır. Ölkə 
əhalisinin təxminən 4-5 faizini köçəri və yarımköçərilər təşkil 
edir.Köçərilər arasında indiyədək qəbilə-tayfa bölgüsü 
saxlanılmışdır. 
 253 
Ürdündə yaşayanların hamısı yerli, yəni Ürdün ərəbləri deyil. 
Burada Fələstin ərəblərinin sayı Ürdün ərəblərinin sayından az deyil. 
Fələstinlilərin işgüzarlığı, əməksevərliyi, istedadlı olmaları ərəb-
islam dünyasında hamıya bəllidir. Fələstin ailələrində uşaqların, 
demək olar ki, hamısı ali təhsil (əsasən Qərb ölkələrinin 
universitetlərində) alırlar. 
Ölkənin ziyalı təbəqəsini Fələstin ərəbləri təşkil edir. Ölkə 
iqtisadiyyatının bir çox sahələri, xüsusilə biznes və ticarət onların 
əlindədir. Amma orduda, polisdə və gömrükdə zabit vəzifələrinə, 
həmçinin Xarici İşlər Nazirliyində mütəxəssis kimi işə qəbul olun-
murlar. Fələstinlilər bir çox məqamlarda yerli ərəblərdən seçilirlər. 
Məsələn, danışdıqları dil bir növ şəhər dili, yəni əbədi dil kimi 
səslənir. Ürdün ərəblərinin danışdıqları dil isə bədəvi (çöl) 
ərəblərinin dilinə yaxındır. Təbii ki, geyimlərində də fərq var. Ürdün 
hökuməti bütün fələstinlilərə Ürdün pasportu vermir. Məsələn, Qəzza 
bölgəsində yaşayanlara Ürdün vətəndaşı pasportu vermir. 
Ürdün İslam ölkələri içərisində yeganə dövlətdir ki, burada 
köçəri həyat tərzi sürən əhali arasında xristianlarda olub. Onlar 
özlərini XI-XII yüzilliklərdə bu yerlərdə hakimiyyəti ələ keçirmiş 
səlibçilərin* nəsilləri sayırlar. Ötən əsrin 90-cı illərinə qədər əhalinin 
təbii artımı 4 faiz təşkil edirdi. Sonrakı onilliklərdə təbii artım bir 
qədər aşağı enmişdir (3-2,5 faiz). Ölkədə gözlənilən orta ömür 72 
yaşdır, o cümlədən kişilər üçün 72, qadınlar üçün 74 yaşdır. 
Dövlət dili ərəb dilidir. Əhali ərəb dilinin Suriya dialektində 
danışır. Şəhərlərdə yaşayanlar ingilis dilindən də istifadə edir. Ölkə 
üzrə orta sıxlıq hər km2 60 nəfərdən artıqdır. İordan çayının qərb, 
şimal şərq sahilləri, Əmman şəhəri və ətrafında əhali sıx, səhra və 
yarımsəhra bölgələrində isə seyrəkdir. Ölkə əhalisinin təqribən üçdə 
iki hissəsi şəhərlərdə yaşayır. Əmman, Əs-Zərqa, İrbit, Nablus 
ölkənin ən böyük şəhərləridir. Ürdündə tarixi şəhərlər də az deyil. 
Ürdündə, xüsusilə onun paytaxtı Əmmanda uzun müddət 
olmayan şəxs yenidən bu şəhərə gəlsə, gözlərinə inanmaya da bilər. 
                                      
* Səlib və ya xaç yürüşləri.1096-1270-ci illərdə Fələstindəki xristianlara 
məxsus müqəddəs yerlərin müsəlman asılılığından azad etmək şüarı altında 
katolik kilsənin təşəbbüsü ilə Qərbi Avropa feodallarının Yaxın Şərqdəki 
işğalçı müharibələri. 
 254
Son illərdə burada salınmış, xarici görünüşü ilə seçilən, əsasən dörd 
mərtəbəli (hökumət Əmmanda dörd mərtəbədən hündür ev tikməyə 
icazə vermir) villa – mülklər paytaxta xüsusi yaraşıq verir. Məsələ 
ondadır ki, Yaxın Şərqin neftlə zəngin olan ölkələrində 10-12 il 
işləyən Fələstinli ərəb, topladığı vəsait hesabına regionun nisbətən 
sakit və sabit şəhəri kimi tanınan, həm də tarixi vətəninin 
yaxınlığında yerləşmiş Əmmanda mülk alıb, yaşamağa üstünlük 
verir. Bu cür mülklərin orta qiyməti 200-300 min ABŞ dollarına 
bərabərdir. Onlar bütövlükdə, ya da mərtəbə-mərtəbə satılır. Mülkün 
xarici divarına onun tikintisinə hökumətin rəsmi icazə verməsi barədə 
lövhə vurulur. 
Əhalisinin sayı 1,5 mln. nəfərə çatmış paytaxtın tarixi-arxeoloji 
baxımdan ən görkəmli yeri Filadelfiya adlanan qədim hissəsidir. 
Burada isə ən gözəgəlimli, «turistlərin tələsi» hesab edilən yer Roma 
dövrünün xarabalıqlarının yerləşdiyi Haşimilər meydanıdır. Bu 
meydandakı 6 min oturacaq yeri olan qədim Roma teatrında 
indiyədək müxtəlif festivallar və digər musiqili-əyləncəli proqramlar 
keçirilir. Haşimilər meydanından qarşıdakı təpə üzərindəki 
Herkules** məbədinin və VII-VIII əsrlərdə ərəblərin inşa etdikləri 
qala və bürclərin qalıqları aydın görünür. Qədim Roma kimi Əmman 
da yeddi təpə üzərində salınmışdır. Açıq səma altındakı tarixin 
yadigarlarını dövlət mühafizəsinə götürülmüşdür. 
Əmmandan cənubda yerləşən və dünyanın «səkkizinci möcü-
zəsi» sayılan qədim (e.ə. III əsrdə salınıb) Petra şəhəri diqqəti çox 
cəlb edir. Maraqlı burasıdır ki, bu şəhərdəki bütün yaşayış binaları, 
saraylar, qəbirlər və s. yalnız sal qayalardan yonularaq 
düzəldilmişdir. Petrada elə bir tikiliyə rast gəlmək olmaz ki, o bir-
birinin üzərinə qoyulmuş bir neçə daşdan düzəldilsin. Burada daş 
dövründə yaşamış insanların ev əşyaları, daş alətləri tapılmışdır. 
Qədim Nabatey çarlığının mərkəzi olan Petra, tədricən dövlətin ən 
zəngin bir şəhərinə çevrilmişdir. Bu şəhərin var-dövlətini, sərvətlərini 
ələ keçirməyə çoxları can atsa da, şəhər hər tərəfdən yüksək qayalarla 
əhatə olunduğundan buna nail olmaq o qədər də asan olmayıb. Misir 
                                      
** Herkules (Herakl) – qədim yunan mifologiyasında fiziki cəhətdən ən 
güclü qəhramanlardan biri. Zevsin və Alkmenanın oğlu. Herkulesə sitayiş 
qədim Yunanıstan və Romada geniş yayılmışdır. 
 255 
piramidaları kimi insanı heyrətə salan Petra xarabalıqları əslində 
ölkənin rəmzinə çevrilmişdir. 
Ürdünün məşhur tarixi yerlərindən biri də paytaxtdan 40-45 
km aralı, yaşıl dərədə yerləşmiş Geraş şəhərinin qalıqlarıdır. 
Yunanlar tərəfindən salınmış bu şəhərin qədim adı yunan hökmdarı 
Antioxanın şərəfinə Antioxa adlandırılmışdı. Tarixi boyu bu şəhər bir 
çox hökmdarlar tərəfindən zəbt olunumuşdur. Makedoniyalı 
İsgəndər, Filadelfiyalı Ptolomey, Pompey və b. bu şəhəri ələ 
keçirmişlər. E.ə. 63-cü ildə bu şəhəri zəbt edən Pompey onu 
romalaşdırmağa başlayır. Romalıların hakimiyyəti dövründə şəhərin 
ərazisi təqribən iki dəfə böyüyür. Yunanlıların tikdirdiklərindən əlavə 
romalılar burada sütunlarla bəzədilmiş küçələr salır, üç teatr, bir cıdır 
meydanı, imperator Adrianın şərəfinə Zəfər tağı tikir, Artemida* 
məbədinin ucaldırlar. Eramızın I əsrində bu şəhərdə 16-18 min 
nəfərin yaşaması guman edilir. 
 Eramızın IV əsrində Roma imperiyası zəifləyir və onun 
torpaqları Bizans imperiyasının əlinə keçir. Bizanslılar da şəhərdə 
özlərinə xas olan abidələr, başqa tikililər ucaldırlar. VII əsrdə baş 
vermiş güclü zəlzələ bu abidələrin, tikililərin çoxunu yararsız hala 
saldı. Bu şəhərlərdə müxtəlif tarixi dövrlərdə yaradılan mədəniyyət 
abidələrinə ikinci böyük zərbəni xaçpərəstlər (səlib yürüşü 
iştirakçıları) vurur. İkinci Bolduinin rəhbərliyi altında şəhərə daxil 
olan xaçpərəst əsgərlər dini ainləri üçün nəzərdə tutulan yerləri 
kazarmalara, binaları isə istehkamlara çevirərək şəhəri dağıdırlar. 
Şəhəri tərk edərkən onlar insan əli ilə yaradılan sənət nümunələrini 
yerlə yeksan etmişlər. Sonradan arxeoloqlar açıq səmada, qumların 
altında qalmış bu mədəniyyət izlərinin qalıqlarını aşkar edə bilmişlər. 
 
 
4. İqtisadiyyatı 
 
Ürdün orta səviyyəli inkişaf etmiş sənaye-aqrar ölkədir. Ürdün 
tarixən əkinçilik və maldarlıq ölkəsi kimi formalaşmışdır. İkinci 
Dünya müharibəsi illərində iqtisadiyyatda bir qədər dirçəliş 
                                      
* Artemida – qədim yunan mifologiyasında məhsuldarlıq ilahəsi, hey-
vandarlıq və ovçuluğun himayəçisi. 
 256
olmuşdur. O vaxt ölkəni idarə edən ingilis müstəmləkəçiləri hərbi 
şəhərciklər və anbarlar tikir, yollar və neft kəmərləri inşa edir, 
məhsuldar torpaqlardan maksimum dərəcədə istifadə edirdilər. Bu 
illərdə sənaye sahələri birtərəfli inkişaf edirdi, yəni əsasən kustar 
müəssisələrinə, yeyinti və toxuculuq sahələrinə nisbətən fikir 
verirlirdi. Məsələn, 1955-ci ildə Ürdünün sənayesi milli gəlirin cəmi 
10 faizini təşkil edirdi. Əhalinin 70 faizi kənd təsərrüfatı sahələrində 
çalışırdı. 
Milli müstəqillik əldə olunduqdan sonra hökumət 
iqtisadiyyatın dirçəldilməsi üçün müəyyən addımlar atmağa başlayır. 
İlk növbədə xarici mütəxəssislərin və xarici kapitalın köməyilə 
mədən sənayesinin (əsasən fosforit çıxarılması və Ölü dənizdən 
müxtəlif duzların istehsalı) inkişafına diqqət artırılır. Sonrakı illərdə 
ərzaq məhsullarının yetişdirilməsinə xüsusi fikir verilir. Ötən əsrin 
80-ci illərindən etibarən xarici turizm sahəsi də ölkəyə böyük həcmdə 
valyuta gətirməyə başlayır. Məsələn, 2005-ci ildə Ürdünə 2,9 mln. 
nəfər xarici turist gəlmiş və bu sahədən əldə olunan gəlir. 441 mln. 
dollara bərabər olmuşdur. 
Əgər əvvəllər sənaye müəssisələrinin əksəriyyəti paytaxt 
yaxınlığında cəmləşmişsə də sonrakı illərdə hökumət yeni-yeni 
mərkəzlər yaratmağa başlamışdır. Hökumət mövcud istehsal 
mərkəzləri yaxınlığında sənaye-şəhər peykləri yaratmağa fikir 
verməyə başlayır. Ölkədə ixtisaslı kadrların lazımi səviyyədə 
olmaması da iqtisadiyyatın, xüsusilə sənayenin hər tərəfli inkişafına 
mənfi təsir göstərmişdir. Əmək qabiliyyətli əhalinin ölkədən getməsi 
xarici ölkələrdən fəhlə qüvvələrinin gətirilməsinə səbəb olmuşdur. 
Son 50 ildə Ürdün iqtisadiyyatı böyük nailiyyətlər əldə edə 
bilmişdir. 2004-cü ildə ümumdaxili məhsulun dəyəri 23,0 mlrd. 
dollara çatmış, onun adambaşına düşən həcmi isə 4000 dollardan 
artıq olmuşdur. Son 10 ildə ölkə iqtisadiyyatının artım sürəti 4-5 
faizdən aşağı düşməmişdir. 
Dövlətin iqtisadi siyasəti təsərrüfatın bütün sahələrində bazar 
mexanizmlərinin aktivləşdirilməsinə yönəldilmişdir. Dövlət 
müəssisələrinin bir qismi özəlləşdirilsə də, ölkədə işsizlik problemi 
mövcuddur. 
İqtisadiyyatın ərazi strukturunda xidmət sahələrinin payı 72, 
sənayenin payı 26, kənd təsərrüfatının payı isə 2 faizə bərabərdir. 
Sənayenin aparıcı sahələri. Yarım əsr əvvəl Ürdünün sənaye-
 257 
si rüşeyim halında idi. İndi isə ölkədə iri sənaye müəssisələri 
fəaliyyət göstərir. Əvvəllər yalnız kənd təsərrüfatı ölkəsi kimi tanınan 
Ürdündə hazırda sənaye sahələri kənd təsərrüfatını 13 dəfə üstələyir. 
Ölkə sənayesinin sürətli inkişafını ləngidən səbəblər çoxdur: 
• Ölkədə qiymətli faydalı qazıntıların, xüsusilə yanacaq sərvətlərinin 
olmaması; 
• Sənayenin inkişafına təkan verə biləcək daxili bazarın məhdud 
olması; 
• Kapitalın çatışmazlığı və ixtisaslı mütəxəssislərin az olması; 
• Energetika və nəqliyyat şəbəkəsinin zəif inkişafı; 
• Ölkənin xarici sərmayələrdən və dünya bazarından asılılığı və s. 
Sənaye sahələri içərisində fosfor kübrələr istehsalı və onunla 
əlaqəli olan sahələr nisbətən yaxşı inkişaf etmişdir. Mədən sənayesi 
öz növbəsində kimya sənayesinin inkişafına təkan vermişdir. 1982-ci 
ildə Əqəbə şəhərində fosfat əsasında mineral gübrələr istehsal edən 
zavod işə salınmışdır. Sonradan yenidən qurulmuş və müasir texniki 
avadanlıqla təmin olunmuş bu müəssisə 1 ildə orta hesabla təqribən 
1,8–2,0 mln. ton fosfat, 600 min ton kükürd, 150 min fosfat turşusu 
istehsal etmək qüvvəsinə malikdir. Kimya sənayesi müəssisələrində 
yuyucu tozlar, müxtəlif növ sabunlar, şampun və s. istehsal olunur. 
Ölkənin özündə neft çıxarılmasa da, Əz-Zərqa şəhərində iri 
neft emalı müəssisəsi fəaliyyət göstərir. BMT Təhlükəsizlik 
Şurasının qərarına əsasən Ürdün yeganə dövlət idi ki, ona daxili 
tələbatını ödəmək üçün İraqdan neft idxal etmək icazəsi verilmişdir. 
İraq nefti kəmər vasitəsilə Əz-Zərqa şəhərindəki müəssisəyə 
göndərilir. Bu müəssisənin istehsal etdiyi neft ölkənin neft 
məhsullarına olan tələbatını ödəmək qüdrətinə malikdir.  
Ölkədə metal emalı sənayesi hələlik rüşeym halındadır. Bu 
sənayenin müəssisələri ildə 150 min ton dəmir çərçivələr, metal 
hissələr istehsal edən bir neçə kiçik müəssisə fəaliyyət göstərir. Bu 
müəssisələrdə az miqdarda çuqun, boru və alüminium istehsal olunur. 
Xidmət sahələri sənaye, tikinti və kənd təsərrüfatının bəzi 
sahələrinin inkişafı ölkənin elektrik enerjisinə olan tələbatını 
artırmışdı. İqlimin quraqlığı və çaylarda suyun azlığı hidrostansiya 
vasitəsilə ucuz elektrik enerjisi əldə etməyə imkan vermir. Ona görə 
də elektrik enerjisi xaricdən baha qiymətə gətirilən yanacaqla işləyən 
istilik elektrik stansiyalarında əldə olunur. Təbii ki, Ürdün elektrik 
 258
enerjisinə olan tələbatını tam ödəyə bilmir. 
Son illərdə ölkədə idxal olunmuş hissələrdən avtomobil və 
məişət texnikası (soyuducular, radio-televiziya cihazları) yığan 
müəssisələr tikilib istifadəyə verilmişdir. Ürdündə yeyinti sənaye 
müəssisələri çoxdur. Bunların içərisində nisbətən böyükləri Nab-
lusdakı zeytun yağı istehsal edən zavod, Əmmanda meyvə 
konservləri və şirələr istehsal edən müəssisə, Əqəbədə şəkər istehsal 
edən zavoddur. 
Kənd təsərrüfatının aparıcı sahələri. Ürdündə su 
mənbələrinin azlığı üzündən torpağın cəmi 14-15 faizi becərilir. 
Əkinçilik kənd təsərrüfatının əsas sahəsidir. İordan çayının dərəsi isə 
əsas əkinçilik rayonu hesab edilir. Ölkədə əsasən taxıl, meyvə, 
tərəvəz, şəkər qamışı, tütün, zeytun, üzüm, arpa, qarğıdalı və s. 
becərilir. Zeytun becərilməsi ölkənin kənd təsərrüfatında mühüm 
əhəmiyyət kəsb edir. Onun ən yaxşı növlərindən konserv hazırlanır, 
zeytun yağı çəkilir. Sənayedə zeytundan sabun bişirmədə istifadə 
olunur. 
Becərilən torpaqların çox hissəsini dəmyə əkinləri təşkil edir. 
Əkin sahələrinin ancaq 10 faizə yaxını suvarılır. Təbii ki, quraq 
keçən illərdə kənd təsərrüfatı bitkilərinin məhsuldarlığı xeyli azalır. 
Ürdünün kənd təsərrüfatında tərəvəzçilik mühüm əhəmiyyət kəsb 
edir. Ölkənin torpaq-iqlim şəraiti tərəvəzin qonşu ölkələrə nisbətən 3-
4 həftə tez yetişməsinə imkan verir. Bu isə tərəvəzin qonşu ölkələrin 
bazarlarına erkən çıxarmağa və baha satılmasına səbəb olur. Ölkədə 
kənd təsərrüfatının intensivləşdirilməsi, məhsuldarlığın artırılması və 
əhalinin kənd təsərrüfatı məhsulları ilə təmin edilməsindən ötrü 
müəyyən dövlət tədbirləri həyata keçirilir. 
Heyvandarlıq ekstensivdir. Yem otları az əkildiyindən mal-
qara ilboyu açıq otlaqlarda saxlanılır. Maldarlıqla əsasən köçəri həyat 
sürən əhali məşğul olur. Ölkədə dəvə saxlanılmasına xüsusi fikir 
verilir. Böyük şəhərlərin ətrafında quşçuluq fermaları və broyler 
təsərrüfatı yaranmaq üzrədir. 
Ölkə daxili istehsal hesabına tərəvəz və quru subtropik 
meyvələrə olan tələbatını tam ödəyə bilsə də, dənli bitkilələ olan 
tələbatının cəmi 30-35 faizini, ət və süd məhsullarına olan tələbatını 
ancaq yarıya qədərini ödəyə bilir. 
Nəqliyyat və xarici ticarəti. Ölkənin müasir nəqliyyat 
şəbəkəsi əslində daxili tələbatı tam ödəmək iqtidarında deyil. 
 259 
Ürdünün əsas nəqliyyat növü avtomobil nəqliyyatıdır. Bərkörtüklü 
avtomobil yolların ümumi uzunluğu 10 min km-ə yaxındır. Ötən 
əsrin axırlarından başlayaraq həm avtomobil parklarının, həm də 
parklardakı avtomobillərin sayının çoxalması hiss olununr. Bu da öz 
növbəsində beynəlxalq marşrutlarla da yük və sərnişin daşınmasının 
artmasına səbəb olmuşdur. Ölkəyə avtomobil göndərilməsində 
Yaponiya şirkətlərinin rolu böyükdür. Əmman-Əqəbə, Əmman-
Yerusəlim, Əmman-Dəməşq yolları, demək olar ki, birinci dərəcəli 
yollardır. 
Ölkədə dəmir yollarının ümumi uzunluğu 600 km qədərdir. 
Suriya sərhədindəki Dərya şəhərindən ölkənin cənubundakı Əqəbə 
şəhərinə qədər uzanan dəmir yol xətti şübhəsiz bütün ehtiyacları 
ödəmək iqtidarında deyil. Ölkənin həm dəmir yol xəttinin, həm də 
vaqon parkının müasirləşdirilib yenidən qurulmasına ehtiyac var. 
Dəməşqdən Məkkəyə qədər Hicaz dəmir yolunun da yaradılması 
layihəsi müzakirə olunur. Dəmir yoluna nisbətən hava nəqliyyatı 
daha inkişaf etmiş hesab edilir. 1963-cü idə ölkədə «Aliyə» adlanan 
milli aviaşirkət yaradıldı. Bu şirkətin təyyarələri əsasən beynəlxalq 
səfərlərə xidmət edir. Əmman və Əqəbə şəhərlərində beynəlxalq 
dərəcəli aeroportlar fəaliyyət göstərir. Ölkədə dəniz nəqliyyatı 
lazımınca inkişaf edə bilməmişdir. Ölkənin iqtisadiyyatında mühüm 
rol oynayan xarici ticarət əlaqələr Qırmızı dənizdə yerləşmiş Əqəbə 
limanı vasitəsilə də həyata keçirilir. 
Xarici ticarət ölkə iqtisadiyyatı üçün mühüm əhəmiyyət kəsb 
edir. Ürdün sənaye malları, yanacaq və ərzaq məhsullarının böyük 
əksəriyyətini idxal edir. İdxal olunan məmulatlarının dəyəri hər il 
artdığından ölkənin xarici ticarət dövriyyəsi də artır. 2005-ci ildə ölkə 
ixracatının dəyəri 3,5 mlrd. ABŞ dollarına bərabər olmuşdur. Bunun 
22 faizini fosfat tərkibli materialların, 15 faiz potaşın, 8 faizi fəraş 
meyvə və tərəvəzin payına düşür. Həmin il idxalatın dəyəri 5,6 mlrd. 
dollara bərabər olmuşdur. Bunun 18 faizi müxtəlif maşın və 
avadanlıqların, 12 faizi yanacağın, 10 faizi ərzağın payına düşür. 
Ölkənin ticarət əlaqələrində tərəf müqabilləri Hindistan, Səudiyyə 
Ərəbistanı, ABŞ, Almaniya və digər dövlətlərdir. Dövlətin milli pulu 
Ürdün dinarıdır. Təqribən 0,8 dinar 1 ABŞ dollarına bərabər tutulur. 
 260
YƏMƏN* RESPUBLİKASI 
 
 
1. Coğrafi mövqeyi və təbiəti 
 
Coğrafi mövqe. Ərəbistan yarımadasının cənub və cənub-
qərbində yerləşmiş Yəmən Rıespublikası şimaldan və şimal-şərqdən 
Səudiyyə Ərəbistanı, şərqdən Oman dövlətləri ilə həmsərhəddir. 
Səudiyyə Ərəbistanı ilə sərhədlərinin xeyli hissəsi demarkasiya (yəni 
sərhəd nişanları qoylmamış) olunmamışdır. Yəmən coğrafi və hərbi 
strateji mövqeyi əlverişli olan ölkələrdən biridir. Qərbdən 500 km 
məsafədə Qırmızı dənizə,cənubdan və cənub-şərqdən 1200 km 
məsafədə Ərəbistan dənizi və Oman körfəzinə çıxışı var.Dənizlərdə 
yerləşmiş və ona məxsus adalarla birlikdə sahəsi 532 min kv.km-
dir.Bu göstəriciyə görə dünyanın 48-ci ölkəsidir. 
Yəmən sözünün meydana gəlməsinin müxtəlif yozumu var. 
Qədim mənbələrə görə bu söz Ərəbistan yarımadasının cənubunda 
yaşamış sami tayfalarından olan qəbilə başçıları Yəmən ibn Kəhtan 
və ya Yəmən ibn Heydərin adı ilə bağlıdır. Başqa mənbələrə görə bu 
ad ölkənin Məkkədəki müqəddəs Kəbəyə münasib coğrafi mövqeyi 
ilə izah olunur. Belə ki, «yaminan» - sağ tərəf deməkdir. Bir sıra 
tədqiqatçılar ölkənin adını «yumn» - xoşbəxtlik sözü ilə 
əlaqələndirirlər. Yeri gəlmişkən xatırladaq ki, qədim 
coğrafiyaşunaslar və tarixçilər Yəməni «Arabia Feliks»(Xoşbəxt 
Ərəbistan) adlandırmışlar. 
Səth quruluşu və faydalı qazıntıları. Səth quruluşu çox 
mürəkkəbdir. Bu ərazidə bir-birindən fərqlənən beş təbii-coğrafi 
bölgə aydın seçilir: 
1. Sahilboyu təpəli düzənlikləri əhatə edən Tihamə ovalığı; 
2. Cəbəl adlanan dağlıq hissə; 
3. Mərkəzi yaylalar; 
4. Qurumuş çay dərələri ilə kəsilmiş Ərəbistan dənizinin və Oman 
körfəzinin sahil zolağı; 
5. Hədramaut vadisi. 
Yəmən ərazisinin təqribən 15 faizini tutan Tihamə ovalığı 
                                      
* Ərəbcə adı «Əl – Cumhuriyyət –əl Yəməniyyə»dir. 
 261 
Qırmızı dənizlə dağ silsilələri arasında ensiz qurşaq kimi uzanır. Ölkə 
daxilində Tihamənin uzunluğu 500 km-ə qədər, eni isə 40-70 km 
arasında dəyişir. Ovalığın 5-15 km enində olan sahilboyu hissəsi 
həyatsız səhranı xatırladır. Buna baxmayaraq quru çay vadilərinin 
mənsəbində və bəzi buxtaların ətrafında məskunlaşmış yerlərə də rast 
gəlmək olar. 
Cəbəl dağlıq bölgəsi Tihamə ovalığından şərqə, Səudiyyə 
Ərəbistanı sərhədlərindən ölkənin cənub sərhədlərinə kimi eni 150-200 
km olan dağlardan ibarətdir. Ölkənin ən hündür dağları Cəbəl 
bölgəsindədir. Cəbəl-Nebi dağı (hündürlüyü – 3760 m) nəinki 
Yəməndə, həm də bütün Ərəbistan yarımadasında ən hündür dağdır. 
Mərkəzi yaylalar bölgəsi sönmüş vulkan konuslarından ibarət 
dağlıq yerdir. Mərib şəhəri yaxınlığında bu dağlar çox da yüksək 
olmayan Şarki adlanan yaylaya keçir. Şarkidə vadi və quru çay 
dərələri çoxdur. Şərqə və şimala doğru yaylanın hündürlüyü azalır və 
o dünyanın ən iri qum səhralarından olan Rub-əl-Xaliyə qovuşur. 
Sahil zolağı bölgəsi ölkənin cənubundakı dəniz sahillərini 
əhatə edir. Burada hündürlüyü 500-800 metrə çatan alçaq dağlara rast 
gəlmək olar. Bu bölgənin coğrafi mövqeyi təbii şəraiti əlverişli 
olduğundan o Yəmənin sıx məskunlaşmış hissəsidir.Ədən, Əl-
Mukəllə, Şükrə, Zəncibar kimi nisbətən iri şəhərlər bu bölgədədir. 
Hədramaut vadisi bölgəsi Ərəbistan dənizi sahilinə paralel, 
ondan 150-250 km aralı yerləşmişdir. Qərbdən şərqə tərəf vadi 
ensizləşir. Ərəbistan səhralarından dağ sistemləri ilə ayrılan 
Hədramaut vadisi yeraltı sularla zəngin olduğundan o ölkənin ən 
mühüm kənd təsərrüfatı rayonlarından hesab olunur. 
Faydalı qazıntılar da daxil olmaqla Yəmənin təbii sərvətləri 
zəif öyrənilmişdir. XX yüzilliyin tikinci yarısında ABŞ, Almaniya, 
Böyük Britaniya, İsveç, Sovet ittifaqı mütəxəssisləri Yəməndə geo-
loji kəşfiyyat işləri aparsalar da onun nəticəsi böyük olmamışdır. 
Yəməndə dəmir filizi, mis, boksit, qurğuşun,uran, qızıl, gümüş, 
daş kömür, mərmər, gips, kvars qumları, daşduz və bir sıra faydalı 
qazıntılar aşkar edilsə də, bu sərvətlərdən ancaq daşduz və tikinti 
materiallarının ehtiyatı çoxdur. Tihamə, Şarki və Hədramaut tarixi-
coğrafi vilayətlərində neft və təbii qaz aşkar olunsa da, onlar çox 
dərin laylarda yerləşdiyindən, kommunikasiya sisteminin aşağı 
səviyyəsi və başqa səbəblər üzündən az miqdarda çıxarılır. 
İqlimi və hidroqrafiyası. Yəmən tropik iqlim qurşağında 
 262
yerləşir. Ölkə iqlimi üçün səciyyəvi xüsusiyyət ondan ibarətdir ki, 
ərazidə iki – lap isti və nisbətən mülayim mövsüm ayrılır. İsti 
mövsüm aprelin ikinci yarısından başlanır və oktyabra qədər davam 
edir. Onun ilk 40-50 günü xüsusilə dözülməz olur. Yerlilər bunu «Əl-
Ərvaniyə» adlandırır. Bu mövsümdə Tihamədə sutkalıq orta 
temperatur + 30 C dərəcədən artıq olur. Qızmar yay günlərində 
kölgədə temperaturun +40 C dərəcədən yuxarı qalxdığı hallara tez-
tez təsadüf edilir. 
Okyabrın ikinci yarısından aprelin ortalarına qədər davam edən 
mülayim mövsümdə havanın temperaturu aşağı düşür və isti küləklər 
zəifləyir.Yəmən ərazisində rütubətin və yağıntıların paylanmasında 
kəskin fərqlər var. Tihamədə rütubətlilik 80-90, Ədən körfəzi sahilində 
65-70 faizdir. Şərqə və şimala doğru getdikcə rütubətlilik 50 faizə qədər 
azalır. Tihaməyə il ərzində 100 mm-ə qədər yağış yağır. Lakin elə illər 
də olur ki, ora heç yağış düşmür. Dağətəyi ərazilərdə və dağlarda 
yağıntıların miqdarı çoxalır (2000 mm-dək). 
Yəməndə daimi axara malik olan çay yoxdur. Səth suları leysan 
yağışlarından sonra yaranır. Musson yağışları dövründə dərələrdə və 
dağətəyi vadilərdə daşlı-çınqıllı sellər əmələ gəlir. Buna görə ölkənin 
səthi vadi və quru çay dərələri ilə örtülüdür. Bunların bəziləri 
yağmurlu dövrlərdə öz sularını dərələrə qədər axıdır. Yəmənin su 
ehtiyatı qrunt sularıdır. Bu sular əsasən artezian quyuları vasitəsi ilə 
səthə çıxarılır. Məişətdə yağış sularını toplayan sututarlardan da 
istifadə olunur. Şarkidə, Vadi-Ədna məcrasında məşhur Mərib bəndi 
tikilmişdir. Ölkədə su probleminin həlli məqsədilə görülən tədbirlərə 
baxmayaraq məskunlaşmış bir çox yerlərdə, xüsusilə ölkənin şimal-
şərqində «su qıtlığı» açıq-aydın hiss olunur. 
Torpaq və bitki örtüyü. Yəmənin torpaqları zəif məhsuldar 
torpaqlar kimi tanınır. Ümumiyyətlə, ölkə ərazisinin çox hissəsini 
səhralar, yaylalar və dağlar tutduğundan onun qiymətli torpaq 
resursları azdır. Ölkənin bitki örtüyü də zəifdir. Daşqın sularının 
müvəqqəti basdığı yerlərdə, vadilərin ətrafında akasiya, xurma, ilb*, 
küstüm ağaclarına və kat adlanan kollara rast gəlmək olar. Dağlara 
qalxdıqca meşələr çoxalır. Mədəni bitkilərdən dağ ətəklərində buğda, 
                                      
* İlb – qol-budaqlı ağacdır. Gövdəsindən tikinti işlərində istifadə olunur. 
Albalı boyda sarı rəngli meyvəsi yeyilir. 
 263 
yulaf, arpa, qarğıdalı, kat və s. yetişdirilir. Yəmən iqtisadi cəhətdən 
zəif inkişaf etmiş dövlət olduğundan və müvafiq mütəxəssislərlə 
təmin olunmadığından ölkə ekoloji tarazlığına, ətraf mühitin 
mühafizəsinə lazımı diqqət ayıra bilmir. 
  
2. Qısa tarixi, idarəolunma sistemi  
və Azərbaycan Respublikası ilə münasibəti 
 
Yəmən dünyanın qədim dövlətlərindən biridir. Eramızdan əvvəl 
bu ərazidə Hədramaut, Səba, Main adlanan dövlətlər mövcud olmuşdur. 
Yeddinci yüzilliyin əvvəllərində Yəmən ərazisi Ərəb xilafətinin 
tərkibinə daxil edilir.O vaxtdan etibarən Yəməndə feodal münasibətləri 
və ərəb-islam mədəniyyəti formalaşır. IX yüzilliyin əvvəllərində Yəmən 
ərazisinin bir hissəsi şiə təriqətli Zeydi* imamlarının təsiri altına düşür. 
Yəmənin sonrakı tarixi tayfalararası münasibətlər, sülalələrin bir-birini 
əvəz etməsi ilə bağlı olmuşdur. 
XIX əsrin ikinci yarısından etibarən Yəmən tarixində əsaslı 
dəyişikliklər baş verir. Hələ XIX yüzilliyin əvvəllərindən başlayaraq 
ingilis gəmiləri Ədən portuna daxil olmağa başlayır və şəhərin 
Hindistana gedən dəniz yolu üzərində əlverişli mövqeyi onun Böyük 
Britaniyanın hərbi dəniz bazasına çevrilməsinə səbəb olur. 1839-cu 
ildə Böyük Britaniya Ədən şəhərini zəbt edir, sonrakı illərdə isə 
bütün ərazini özünün protektoratı elan edir. 
Birinci Dünya müharibəsi qurtardıqdan sonra imam Yəhya Şimali 
Yəmən ərazisini müstəqil dövlət, özünü isə ölkənin məliki elan edir. 
1934-cü ildə Böyük Britaniya – Yəmən müqaviləsinə əsasən Böyük 
Britaniya Yəmən məlikliyinin müstəqilliyini,Yəmən məlikliyi isə 
Britaniyanın xeyrinə Ədən protektoratlığını tanıyır. 1937-ci ildə Ədən 
rəsmi şəkildə Böyük Britaniyanın müsəmləkəsi elan olunur. 
Cənubi Yəmən vətənpərvərləri 1963-cü ildən ingilis müstəm-
ləkəçilərinə qarşı silahlı mübarizəyə başlayır. Təqribən 4 il yarım 
                                      
* Zeydilər- şiə təriqətinin bir qolunu təşkil edirlər.Bu təriqətin adı şiə imamı 
Məhəmməd Bağırın qardaşı Zeyd ibn Əlinin adından götürül-
müşdür.Məhəmməd Bağırın passivliyindən narazı olan şiələr onun 
qardaşı Zeydin başına toplaşmışdılar. Zeydin tərəfdarları Əli nəslindən 
seçilən imamın başçılığı ilə teokratik dövlət yaratmağa cəhd göstərən 
xüsusi təşkilat yaradırlar. 
 264
davam edən mübarizə və danışıqlardan sonra 1967-ci ilin noyabrın 
30-da Ədəndə 128 il dalğalanan ingilis bayrağı endirilir və Cənubi 
Yəməndə müstəqil dövlət yaradılır.1970-ci ilin noyabrın 30-dan bu 
dövlət Yəmən Xalq Demokratik Respublikası adlanır. 
İngiltərə müstəmləkəçiləri Yəməni iki hissəyə bölməyə nail 
olsalar da, Cənub ilə Şimal arasında minilliklər ərzində formalaşmış 
ailə, etnik, ticarət-iqtisadi əlaqələrini qıra bilmədilər. Yəmənlilər – 
biz vahid xalqıq deyərkən təkcə yaşadıqları ərazinin coğrafi 
yaxınlığını deyil, həm də qədim və müasir tarixlərini, din, dil, adət-
ənənələrinin ümumiliyini nəzərdə tuturdular. O da xatırlanmalıdır ki, 
1990-cı ilə qədər hər iki dövlətin sosial-iqtisadi inkişafı müxtəlif 
istiqamətdə getmişdir. 
1979-cu ildə Yəmən Ərəb Respublikası və Yəmən Xalq 
Demokratik Respublikası sərhədində silahlı münaqişə baş verir. Bu 
münaqişə 1981-ci ildə dayandırılır. Lakin 1986-cı ildə Cənubi 
Yəməndəki hadisələrlə əlaqədar yenidən kəskinləşir. 1987-1988-ci 
illərdə hər iki Yəmən dövlətinin rəhbərliyi arasında baş verən danışıq-
lardan sonra vəziyyət normallaşır. Bu danışıqlar nəticəsində Yəmən 
dövlətləri arasında vətəndaşların sərbəst gediş-gəlişinə icazə verilir. 
Süni surətdə parçalanmış eyni millətin yaşadığı ərazidə əslində 
formal olaraq yaradılmış iki dövlətin birləşməsi həm Şimali, həm də 
Cənubi Yəməndə yaşayanların çoxdankı arzusu idi. Bu dövlətlərin 
birləşməsi gözlənildiyindən də tez oldu. Hər iki dövlətin parlamenti 
birləşmə ərəfəsində vahid dövlətin konstitusiya layihəsini təsdiq 
etdiyindən 1990-cı il may ayının 22-də yeni dövlət – Yəmən 
Respublikasının yaradılması elan edildi. O vaxtdan 22 may milli bay-
ram – Yəmən birliyi günü kimi qeyd olunur. 
Yeni vahid dövlət yarandıqdan sonra beş nəfərdən ibarət 
prezident şurası və hökumətin tərkibi müəyyən olunur. Bu hadisə 
Yəmən xalqının səbisizliklə gözlədiyi birliyə nail olunması ilə 
yanaşı, həm də müasir dövrdə «Bölünmüş dövlətlərin» demokratik 
yolla birləşməsi təcrübəsində ilk addım atmış dövlət kimi xüsusilə 
əhəmiyyətli idi. Həmin ilin 3 oktyabrında vahid xalqı iki dövlətdə 
yaşamağa məcbur olan Almaniya Federativ Respublikası və Al-
maniya Demokratik Respublikası da birləşdi. 
İlkin razılaşmalara əsasən Yəməndə yaradılacaq dövlət struk-
turları və qanunvericilik hakimiyyəti keçid dövründə, parlament 
seçkilərindən sonra 2,5-2,8 ilə başa çatmalı idi. Parlament seçkiləri 
 265 
1993-cü ilin aprelində başa çatır. Amma bir ildən sonra, 1994-cü ilin 
mayında seperatçı əhval-ruhiyyəli ərəb şeyxləri Şimal ilə Cənub aras-
ında vətəndaş müharibəsi törədirlər. Həmin ilin iyulunda Şimali 
Yəmənin qoşun hissələri, Cənubun qoşunlarını məğlub edir və 
müharibə dayandırılır. 
Ölkənin fəaliyyətdə olan konstitusiyası 1991-ci ildə qəbul 
edilsə də, vətəndaş müharibəsindən sonra, daha doğrusu, 1994-cü ilin 
sentyabrında o müəyyən dəyişikliklərə uğrayır. Məsələn, ölkədə 
prezident və vitse-prezident vəzifələri bərqərar olunur, 
qanunvericilikdə islama, şəriətə istinad ön plana çəkilir. 1991-ci il 
konstitusiyasında qəbul olunmuş çoxpartiyalı prinsip dəyişmir. 
Dövlət quruluşu. Dövlət quruluşuna görə Yəmən respublikadır. 
Dövlətin başcısı yeni Konstitusiyaya əsasən ümumi səsvermə yolu ilə 
iki dəfədən çox olmamaq şərtilə 7 il müddətinə seçilən prezidentdir. O, 
eyni zamanda ölkədəki silahlı qüvvələrin ali baş komandanıdır. 
Qanunverici hakimiyyət ikipalatalı parlamentə məxsusdur. Yuxarı 
palata Məşvərət Şurası (111 yer) prezident tərəfindən təyin edilir. 
Nümayəndələr palatasının deputatları (301 yer) 7 il müddətinə 
seçilirlər. Deputatlar hökumətin tərkibini təsdiq etmək, müvafiq 
qərarlar qəbul etmək hüquqlarına malikdirlər. İcraedicilik hakimiyyəti 
prezidentə və Baş nazirin rəhbərlik etdiyi hökumətə 
məxsusdur.İnzibati cəhətcə ölkə 17 əyalətə bölünür. 
Yəməndə bir neçə siyasi partiya fəaliyyət göstərir. Əsas par-
tiyalar: Ümumxalq Konqresi, İslahat İslam Qrupu, İslah, Yəmən 
Sosialist Partiyasıdır. Adı çəkilən ilk iki partiya hakimiyyətdə 
olanlar, sosialistlər isə onlara müxalifətdə duranlardır. Səudiyyə 
Ərəbistanının rəsmi dairələri tərəfindən dəstəklənən İslah Partiyası-
nın ölkənin siyasi həyatındakı mövqeyi ildən-ilə genişlənir. Müxtəlif 
istiqamətli bloklardan yaradılmış bu partiyada aparıcı rol «Müsəlman 
qardaşları» təşkilatına məxsusdur. 
Yəmən BMT-nin, Ərəb Ölkələri Cəmiyyətinin, İslam Konfransı 
Təşkilatının, başqa beynəlxalq və regional təşkilatların üzvüdür. 
Azərbaycan Respublikası ilə münasibətləri. Azərbaycan Res-
publikası ilə Yəmən Respublikası arasında diplomatik münasibətlər 
1992-ci ilin fevralın 25-də yaradılmışdır. İkitərəfli əlaqələr, əsasən dip-
lomatik yazışmalar səviyyəsində olsa da, beynəlxalq təşkilatlarda iki 
ölkə arasında məhsuldar əməkdaşlıq həyata keçirilir. 
Yəmən Respublikası Birləşmiş Millətlər Təşkilatı və İslam kon-
 266
fransı Təşkilatı çərçivəsində Ermənistan Respublikasının Azərbaycana 
qarşı təcavüzü ilə bağlı qərarların qəbul edilməsində Azərbaycanı 
birmənalı olaraq dəstəkləyir. Yuxarıda adı çəkilən təşkilatların həyata 
keçirdiyi bir sıra siyasi tədbirlərdə iki ölkənin nümayəndələri arasında 
müxtəlif səviyyələrdə görüşlər keçirilmişdir. 
  
 
3. Əhalisi və şəhərləriı. Paytaxtın qısa səciyyəsi 
 
2005-ci ilin əvvəlləri üçün Yəməndə yaşayanların sayı 20,0 
mln. nəfəri ötmüşdür. Bu göstəriciyə görə dünyanın 58-ci ölkəsidir. 
Yəmən təbii artımı böyük olan ölkələrdən biridir. Onun əhalisinin 
ümumi sayı hər il 2,5-2,6 faiz artır. Əhalinin 90 faizini ərəblər təşkil 
edir. Bundan başqa ölkədə Hindistan və Pakistandan gəlmələr somali, 
yəhudi, həbəş və b. xalqların nümayəndələri yaşayır. Mütəxəssislərin 
fikrincə təqribən 2,0 mln. yəmənli ölkə sərhədindən kənarda yaşayır. 
Yerli ərəblər qədim zamanlardan Cənubi Ərəbistanda yaşamış ərəb 
tayfalarının nəsilləridir. 
Yəmənlilər antropoloji xüsusiyyətlərinə görə Aralıq dənizi 
tipinə aid edilsələr də, onların sifət cizgilərində Şərqi Afrika və 
Cənubi Asiya irqlərinin izlərinə təsadüf etmək olar. Tihamə ərəbləri 
uzun müddət Şərqi Afrikanın müxtəlif ölkələrindən gələn tünd rəngli 
adamlarla qarışdığından onlarda zənci və efiop irqinə mənsub 
əlamətlər nəzərə çarpır. 
Ölkə üzrə əhali çox qeyri-bərabər yerləşib. Əhalinin sıxlığı hər 
kv.km.-də 37 nəfərdən bir qədər artıqdır. 20,0 mln. nəfərin 65 faizi 
Cəbəl dağlıq bölgəsində cəmlənmişdir.Burada orta sıxlıq 200 nəfərə 
çatır. Ölkənin şərq hissəsində isə orta sıxlıq 3 nəfərə qədər enir. 
Yəməndə köçəri və yarımköçəri həyat tərzi keçirən əhalinin sayı ildən-
ilə azalır.Hazırda onların sayı 100 min nəfərdən artıq deyil. 
Yəmən Respublikasının rəsmi dövlət dili ərəb dilidir.Əhali 
ərəb dilinin Yəmən dialektində danışır.Əhali qrupları arasında 
Yəmən dialektinin müxtəlif danışıq tərzi yayılmışdır. Cənubi Yəmən 
dialekti üstünlük təşkil edir. Böyük şəhərlərdə ingilis dili də işlədilir. 
İslam dövlət dini səviyyəsindədir. İslam dini VII yüzilliyin ortalarına 
yaxın qəbul edilmişdir. Ölkə müsəlmanlarının yarıdan çoxu sünni, 
qalanları şiədir. Şiələr Zeydi təriqətinin tərəfdarlarıdırlar. Ölkənin 
şimali qərbində və dağlıq bölgələrində yaşayanların əksəriyyəti Zeydi 
 267 
təriqətli şiələr, qalan yerlərdə yaşayanlar isə sünni müsəlmanlardır. 
Ölkə əhalisinin 2/3 hissəsi kənd yerlərində yaşayır. Daxili miq-
rasiya kəndlərdən şəhərlərə, həmçinin dağlıq rayonlardan intensiv 
əkinçiliyin inkişaf etdiyi Tihamə, Hədramaut bölgələrinədir. Uzun tarixi 
dövr ərzində Yəmənin dünyanın başqa ölkələri ilə iqtisadi, mədəni 
əlaqələrinin zəif olması, şəhərlərin özünəməxsus orta əsr görkəminin 
saxlanılmasına səbəb olmuşdur. Yalnız ölkənin paytaxtı Sənanın,Taizin 
və dəniz sahillərində yerləşmiş bəzi şəhərlərinin görkəmində türk milli 
memarlıq üslubunun əlamətləri aydın seçilir. Yəmənin böyük şəhərlərinə 
Səna, Ədən, Taiz, Hodeyda aid edilir. Səna ölkənin siyasi, Ədən isə 
iqtisadi mərkəzidir. 
Bütün göstəricilərə görə Səna ölkənin ən böyük şəhəridir. 
Əhalisinin sayı 1,0 mln. nəfərə çatmış Səna dəniz səviyyəsindən 
2150 metr hündürlükdə, qərbdən və şərqdən dağlarla əhatə olunan 
geniş və məhsuldar torpaqları olan düzənliyin ortasında yerləşir. Səna 
ölkənin əsas siyasi-inzibati, mədəni-maarif və sənaye mərkəzidir. 
Burada dövləti idarə edən idarələr, mühüm tədris müəssisələri, əsas 
sənaye sahələri cəmlənmişdir. Paytaxtın iqtisadi həyatında metal 
emalı, tikinti, yüngül və yeyinti sənaye sahələri üstünlük təşkil edir. 
Səna müasir tələblərə cavab verən şosse yolları vasitəsilə Taiz, 
Hodeyda, Ədən şəhərləri ilə sıx əlaqə saxlayır. Şəhərin yaxınlığında 
beynəlxalq dərəcəli təyyarə meydanı var. Paytaxtda milli ənənələrə, 
incəsənətə çox böyük qayğı ilə yanaşırlar. Sənanın ən milli koloritli 
yeri-köhnə şəhərdir. Köhnə şəhər YUNESKO-nun qərarına əsasən 
memarlıq abidəsi kimi qorunur. 
 Əhəmiyyətinə görə ölkənin ikinci şəhəri əvvəllər Cənubi 
Yəmənin paytaxtı olmuş Ədəndir. Əhalisinin sayı 500 min nəfəri 
ötmüş şəhərin çox əlverişli mövqeyi var. Süveyş kanalı istifadəyə 
verildikdən sonra (1869-cu il) Ədənin bir port kimi əhəmiyyəti çox 
artmışdır. Ədəndə ən inkişaf etmiş məhəllə Krater adlanır. İri dövlət 
müəssisələri, banklar, sığorta idarələri bu məhəllədədir. Ədən ölkədə 
həm də ikinci böyük mədəni-maarif mərkəzidir. Şəhərdə bələdiyyə 
kitabxanası, arxeoloji muzey, radioteleviziya mərkəzi, idxal olunan 
nefti emal edən iri müəssisə, gəmi təmiri zavodu, yüngül və yeyinti 
sənaye müəssisələri fəaliyyət göstərir. 
 
4. İqtisadiyyatı 
 
 268
BMT-nin təsnifatına görə Yəmən iqtisadi cəhətdən zəif inkişaf 
etmiş ölkələr qrupuna aid edilir.Ölkənin daxili məcmu məhsulunun 
illik dəyəri 11,0 mlrd., milli gəlirin adambaşına düşən payı isə 700 
ABŞ dollarından bir az artıqdır.Ölkə təsərrüfatının geri qıalmasının 
səbəbləri çoxdur. İqtisadi inkişafa yeddi ilə qədər davam edən 
vətəndaş müharibəsi mənfi təsir göstərmişdir. 
İqtisadi artım tempi 1990-2001-ci illərdə 5,6 faiz olmuşdur. 
Sonrakı illərdə bu rəqəm 3,5-ə enmişdir. İqtisadi siyasət ölkənin ger-
iliyinin aradan qaldırılmasına yönəldilmişdir. Əhalinin üçdə-bir 
hissəsi yoxsulluq həddindən aşağı səviyyədə yaşayır. Ümumdaxili 
məhsulun 20 faizi kənd təsərrüfatı və balıqçılığın, 35 faizi sənayenin, 
45 faizi isə xidmət sahələrinin payına düşür. 
Kənd təsərrüfatının aparıcı sahələri. Ölkədə Afrika darısı, 
arpa, buğda, qarğıdalı, çəltik və,s əkilir. Məhsuldar illərdə 1,2 mln. 
tona yaxın taxıl əldə edilsə də, bu təlabatını ödəmir. Darı və kalış 
yerli torpaq-iqlim şəraitinə uyğunlaşdığından suvarma tələb etmir. 
Onları həm quru çay dərələrində, həm də mərkəzi yaylalarda 
becərirlər. Bağçılıq inkişaf etmişdir. Burada xarici bazar üçün xurma, 
banan, ananas, papayya*, manqo, daxili bazar üçün üzüm, ərik, nar, 
gavalı, əncir və.s yetişdirilir. 
Yəməni dünya bazarında tanıdan onun məşhur qəhvəsidir. 
XVII yüzillikdən burada qəhvə dənindən istifadə olunur.Yəmən 
qəhvəsi Avropa ölkələrinə Mokko portundan daşındığı üçün onun ən 
qiymətli növünü «Mokko» adlandırmışlar. Dünya ölkələrində 
qəhvənin bu növü çox yüksək qiymətləndirilir. Qəhvə ağacları 1200-
2000 metr yüksəkliklər arasındakı terraslarda** yetişdirilir. Bar verən 
ağacdan bir ildə 6-7 kq məhsul əldə olunur. Yəməndə yetişdirilən 
qəhvənin tərkibində kofeinin faizi yüksəkdir. Əhalinin yoxsul 
təbəqəsi qəhvə qabığından və onun emalından qalan tullantıdan 
«kişr» adlanan içki hazırlayır. 
Qəhvə əkinləri hesabına genişləndirilən kat kolları əsasən 
Mərkəzi yaylalarda və Taiz şəhəri ətrafında geniş yer tutur. 
                                      
* Papayya – xarici görünüşünə görə meyvəsi yemişə oxşayan ağac. Onu 
bəzən yemiş ağacı da adlandırırlar. 
** Terras – (latınca torpaq , yer mənalarını bildirir) – dağ yamacları, göl və 
dəniz sahillərinin pilləvars relyef formaları. Terraslardan əkin yerləri, 
yolların çəkilişi və s. məqsədi üçün istifadə olunur. 
 269 
Yəmənlilər tərkibində narkotik maddə olan bu bitkinin yarpağını 
çeynəməyi xoşlayırlar. Daxili bazarda kat yarpağı yüksək qiymət-
ləndirilir. 
Texniki bitkilərdən pambıq və tütün əkinləri üstünlük təşkil 
edir. Burada uzun lifli Sudan pambığı (Lambert növü) becərilir. 
Tütün əsasən Hədramautda yetişdirilir. Bostançılıq və tərəvəzçilik 
yəmənlilərin qədim peşələrindən sayılır. 
Heyvandarlıq kənd təsərrüfatının ən zəif inkişaf etmiş sahəsidir. 
Təbii yem bazasının çox məhdud olması bu sahənin inkişafını ləngidir. 
Ərəb ölkələrinin əksəriyyətindən fərqli olaraq Yəməndə qaramalın 
zebu cinsinin saxlanması xüsusi əhəmiyyət kəsb edir. Dəvə saxlanıl-
masının da əhəmiyyəti böyükdür. Yəmənin Qırmızı dəniz, Ədən 
körfəzi sahilləri balıq və digər dəniz sərvətləri ilə zəngindir. Balıqçılıq 
donanması müasir texniki avadanlıqla təchiz olunub. Ovlanan balığın 
xeyli hissəsi qurudulduqdan sonra ixrac olunur. Ölkə özünü ərzaq 
məhsulları ilə yalnız 50 faiz təmin edə bilir. 
 Sənayenin aparıcı sahələri. Yəmən sənayesi rüşeym halın-
dadır. Son illərdə xarici kredit və xüsusi kapital qoyuluşu hesabına 
bəzi sahələrin inkişafı üçün imkanlar yaranmışdır. 
 Neft hasilatı və ilkin emal müəssisələri hasilat sənayesində 
üstün yer tutur (ehtiyatı 550 mln. ton, illik hasilat təqribən 20 mln. 
tondur). Ölkədə həmçinin xörək duzu, dəmir filizi və bəzək daşları 
çıxarılır. Səna, Ədən,Taiz, İbb, Əl-Mükəllə şəhərlərində yerli 
miqyasda iri görünən istilik elektrik stansiyaları tikilmişdir. Mədən 
sənayesi neft, təbii qaz, daşduz, tikinti materialları çıxarılmasına 
əsaslanır. Emaledici sənaye gətirilmə və yerli xammala istinad edir. 
Ədən yaxınlığında yerləşmiş Əl-Bureyk və Mərib şəhərlərindəki 
neftemalı zavodları ölkənin ən mühüm sənaye müəssisələridir. Mərib 
Əl Səlif istiqamətində neft kəməri çəkilmişdir. Yeyinti sənaye çörək 
bişirmə, konserv, sərinləşdirici içkilər, şirniyyat, küncüt, pambıq 
yağı, süni buz və s. istehsal edən müəssisələrlə təmsil olunmuşdur. 
Yüngül sənayeyə məxsus müəssisələr, əsasən kənd təsərrüfatı 
məhsullarının emalı və əhali tərəfindən çox işlənən məmulatların 
istehsalı üzrə ixtisaslaşmışdır. Bunların içərisində pambıqtəmizləmə 
zavodları, gön-dəri məmulatları istehsal edən müəssisələr, toxuculuq, 
xalçaçılıq və tikiş fabrikləri, mebel, siqaret, kibrit istehsal edən 
müəssisələr xüsusilə əhəmiyyətlidir. 
Sənətkarlıq inkişaf emiş sahədir. Burada zərgərlik,dəri aşılama, 
 270
dulusçuluq, tikiş, çəkməçilik peşələri xüsusilə seçilir. Səna və Ədən 
ölkənin ən böyük sənətkarlıq mərkəzləridir. Lakin son illərdə ənənəvi 
Yəmən sənətkarlığının əhəmiyyəti xarici ölkələrdən ucuz malların 
ölkəyə gətirilməsi ilə əlaqədar xeyli azalmışdır. 
Nəqliyyatı və xarici ticarəti. Yəmənin nəqliyyatı zəif inkişaf 
etmişdir. Geniş ərazi tutmuş dağlıq bölgələr indiyədək ölkənin başqa 
rayonları ilə faktiki olaraq yalnız karvan yolları və cığırlar vasitəsilə 
əlaqə saxlayır. Ölkədə dəmir yolu xətti olmadığından daxili 
əlaqələrdə əsas işi avtomobil nəqliyyatı yerinə yetirir. Yəmən port-
larına daxil olan yüklərin ölkə daxilində paylanmasında və əks daş-
ınmalarında avtomobil nəqliyyatı həlledici rol oynayır. Avtomobil 
hərəkət edə bilən yolların uzunluğu 20,0 min km-dir. Bunun 11 min 
km-i bərkörtüklü yollardır. Ölkənin avtomobil parkı 400 min 
avtomobillə təmsil olunub ki, bununda təqribən 40 faizi yük 
avtomobilləridir. 
Dəniz nəqliyyatı çox zəif inkişaf etmişdir. Yəmən Respublikası 
bayrağı altında, mexaniki mühərrik və yelkənlə işləyən bir neçə kiçik 
gəmi üzür. Dənizlə daşınan iri həcmli yüklərin əksəriyyəti fraxt* ol-
unmuş gəmilərlə daşınır. Ölkənin ən böyük dəniz portu Ədəndir. Bu 
porta böyük okeanın gəmiləri və neft tankerləri daxil ola bilər. 
Əhəmiyyətinə görə ölkənin ikinci portu Hodeyda, üçüncü isə Əl-
Mükəllədir. 
Hava nəqliyyatı yaranmaq üzrədir. 1961-ci ilə kimi ölkədəki 
bütün təyyarələr şəxsən məlikə məxsus olduğundan onun ailəsinə və 
yaxın adamlarına xidmət edirdi. Xarici ölkələrlə hava əlaqəsi Efio-
piya aviasiya şirkətinin Asmara-Hodeyda-Taiz xətti fəaliyyətə ba-
şladıqdan sonra mümkün olmuşdur. Hazırda «Yəməniyyə» adlanan 
milli aviaşirkəti fəaliyyət göstərir. Səna, Ədən və Əl-Mükəllə 
şəhərlərində beynəlxalq dərəcəli təyyarə portları var. 
Xarici ticarət. Ölkə iqtisadiyyatında xarici ticarətin rolu 
böyükdür. Ölkənin ərzaq məhsullarına olan tələbatının təqribən 70 
faizi idxal olunur. Ölkənin vahid milli pulu yoxdur. Alış-veriş 
işlərində Yəmən rialı və Yəmən dinarından istifadə olunur. Ölkənin 
xarici borcu 6, daxili borcu isə 7 mlrd. ABŞ dolları qədərdir. Fars 
                                      
* Fraxt – yükün, yaxud sərnişin daşınması müqabilində nəqliyyat vasitəsi 
sahibinə verilən haqq. 
 271 
körfəzində baş vermiş müharibə ölkənin maliyyə həyatına böyük 
zərər vurmuşdur. Belə ki, Yəmən rəhbərliyi bu müharibədə İraq 
tərəfində durduğundan rəsmi Ər-Riyad Yəmənə göstərdiyi maddi 
yardımı xeyli azaltmış və Səudiyyə Ərəbistanında işləyən təqribən 1 
mln. yəmənli ərəbi ölkəsindən çıxartmışdır. 
 
III HİSSƏ 
 
ORTA ŞƏRQ DÖVLƏTLƏRİ 
 
 
ƏFQANISTAN İSLAM RESPUBLİKASI 
 
 
1. Coğrafi mövqeyi və təbiəti 
 
Coğrafi mövqe. Cənubi-Qərbi Asiyanın Orta Şərq adlanan 
bölgəsində yelləşmiş Əfqanıstan şimaldan Türkmənistan, Özbəkistan 
və Tacikistan, şimali-qərbdən Çin və Hindistan, şərqdən və cənubdan 
Pakistan, qərbdən və cənub-qərbdən İranla həmsərhəddir. Əfqanıstan 
dənizlərdən çox uzaq yerləşmiş Asiya ölkələrindəndir. Ona yaxın 
olan İran körfəzi ölkənin cənub-qərb sərhədlərindən 500 km aralıdır. 
Sahəsi 652 min kv. km-dir. Bu göstəriciyə görə dünyanın 40-cı 
dövlətidir. Ölkənin Pakistan ilə sərhədi mübahisəli bir yerdir. Bu 
sərhəd Əfqanıstan tərəfindən rəsmi şəkildə tanınmayıb. Siyasi 
ədəbiyyatda bu sərhədi Dürand xətti də adlandırırlar. B.Britaniyanın 
xarici işlər nazirliyinin katibi olmuş Dürand 1893-cü ildə 
Əfqanıstanla Pakistan sərhədini (daha doğrusu, o vaxt İngiltərə 
müstəmləkəsi olmuş Hindistan) zorla Əfqanıstan hökumətinə qəbul 
etdirmişdir. 
Səth quruluşu və faydalı qazıntıları. Relyefinə görə Əfqanıs-
tan dağlıq ölkədir. Ərazisinin təqribən 80 faizini dağlar və yaylalar 
təşkil edir. Düzənliklər ölkənin kənarlarındadır. Ölkənin şimal-
şərqində Hindiquş dağlıq qurşağı yerləşmişdir. Əncuman aşırımı ilə 
şərq və qərb hissələrə ayrılmış Hindiquşda ən hündür zirvələr onun 
şərq bölgələrindədir. Ölkənin ən hündür nöqtəsi Novşah zirvəsidir 
 272
(7455 m.). 
Hindiquş dağ sistemi mürəkkəb oroqrafik vahid olan orta 
hündürlüklü silsilələrlə əhatələnmişdir. Şimalda bu dağlar Baktriiya 
düzənliyinə keçir. Ölkənin mərkəzi hissəsi mürəkkəb səth quruluşu 
olan Həzəracat yaylasından ibarətdir. 
Cənubi Əfqanıstan axarsız düzənliklərdən ibarətdir. Burada 
«dəşt» adlanan səthi daşla örtülü səhralarla yanaşı, «kəvir» adlanan 
səthi gillə örtülü səhralara da rast gəlmək olar. Dəşte-Namib, Dəşte-
Mərq və digər səhralar Şimali Afrika və Ərəbistan yarımadasındakı 
susuz əraziləri xatırladır. Ölkənin ən böyük kəvirləri isə Həməksar və 
Qaudi Zirradır. Pakistan sərhədi boyu Gərmsər və Reqistan adlanan 
qumlu səhralar yerləşmişdir. 
Ölkənin geoloji quruluşunun mürəkkəbliyi faydalı qazıntıların 
da müxtəlifliyinə səbəb olmuşdur. Ərazidə təbii qaz, neft, mis, 
qurğuşun, dəmir filizi, sink, qızıl, kömür, duz və s. yataqlarının 
olması məlumdur. Bu yataqların əksəriyyəti hündür dağlıq rayonlarda 
yerləşdiyindən onlardan səmərəli istifadə müəyyən çətinliklərlə 
bağlıdır. Əfqanıstan hələ qədimdən qiymətli daşlar sayılan lazurit və 
zümrüdlə zəngin olub. Bu yataqlar əsasən Bədəxşan vilayətindədir. 
İqlimi və hidroqrafiyası. Mürəkkəb səth quruluşuna malik 
olan Əfqanıstanın iqlimi də mürəkkəbdir. Ölkənin iqlimi kəskin 
sutkalıq və illik temperatur tərəddüdü ilə səciyyələnən quru 
subtropikdir. Qışda ölkəyə şimaldan Arktikadan soyuq, yayda isə 
İrandan və Pakistandan quru və isti hava kütlələri daxil olur. 
Yağıntıları azdır. Qış və yaz aylarında düşən yağıntıların miqdarı 
əksər rayonlarda 100-300 mm-dən artıq olmur. Dəşte-Mərq səhrasına 
isə il ərzində 40-50 mm yaıntı düşür. Ölkəyə ən çox (800 mm) 
yağıntı onun cənub-şərqinə düşür. Yağıntılar az düşdüyündən 
Əfqanıstanın kənd təsərrüfatı süni suvarmadan çox asılıdır. 
Dənizə çıxışı olmayan Əfqanıstan qapalı hövzədə yerləşir. 
Çayların əksəriyyəti ölkənin daxili rayonlarından başlayır və ölkə 
daxilində qurtarır. Daxili hövzəyə aid edilməyən ən böyük çayları 
Kokça və Kunduzdur. Amudəryaya tökülən bu çaylar sularını Aral 
dənizinə axıdılır. Su sərvətləri ilə Əfqanıstanın şərq və cənub-şərqi 
nisbətən yaxşı təmin olunmuşdur. Buradan axan Kabil çayı 
Əfqanıstanın məhsuldar Kabil, Cəlalabad vahələrinin suvarılmasında 
mühüm əhəmiyyət kəsb edir. Sərhəd çayı olan Amudərya ölkənin ən 
sulu çayıdır. O, üuxarı axınında Pənc adlanır. Ölkənin daxili 
 273 
rayonlarından Əfqanıstan miqyasında bol sulu sayılan Hilmənd çayı 
axır. Bu çayın suvarma əhəmiyyəti çox böyükdür. 
 Torpaq və bitki örtüyü. Əfqanıstanda su qıtlığı ilə yanaşı 
məhsuldar tolrpaq qıtlığı da mövcuddur. Dağların əksər yamacları 
torpaq örtüyündən tamamilə məhrumdur. Boz torpaqlar daha geniş 
yayılmışdır. Əfqanıstanda 3500 növ bitki yayılmışdır, bunun xeyli 
hissəsi endemik bitkilərdir. 
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Əfqanıstan zəngin tarixi keçmişə malik ölkələrdən biridir. 
Arxeoloji tədqiqatlar nəticəsində aşkar edilmişdir ki, onun şimalı 
Daş, cənubi isə Tunc dövründən etibarən məskunlaşmışdır. 
Əfqanıstan ərazisində yaşayan xalqların tarixi qonşu İran, Orta Asiya, 
Pakistan xalqlarının tarixi ilə sıx bağlıdır. Müxtəlif dövrlərdə, 
eramızdan əvvəl VI minillikdən eramızın XVII əsrinə qədər müasir 
Əfqanıstanın ərazisi yerləşdiyi regionun və dünyanın daha güclü 
dövlətlərinin, məsələn, Əhəmənilər, Makedoniyalı İskəndər, Yunan, 
Bəlx, Kuşan, Sasani, Əmir Teymur, Böyük Moğol, Səfəvi, Nadir şah 
Əfşarın hakimiyyəti altında olmuşdur. 
1747-ci ildə Nadir şah Əfşarın ölümündən sonra, Əfqanıstanın 
şərq hissəsində Dürrani adlanan müstəqil dövlət yaranır. Bu dövləti 
özlərini puştu (əslində paşto) adlandıran əfqanların Dürravni 
qəbiləsinin başçısı Əhməd şah yaradır. Onun qonşu dövlətlərlə 
apardığı müharibələr nəticəsində Dürranilər dövlətinin sərhədi xeyli 
genişlənir. Lakin bir tərəfdən iri feodalların didişməsi, digər tərəfdən 
Yaxın və Orta Şərqdə hərbi-siyasi və iqtisadi mövqeyini 
möhkəmlətməyə çalışan İngiltərə vahid Əfqanıstan dövlətinin 
yaradılmasına hər vasitə ilə mane olurdu. 
1838-ci ilin oktyabrında Əfqanıstanı zəbt etmək niyyətilə 
İngiltərə (ingilislər Hindistana qısa yol əldə etməyə can atırdılar) 
onunla müharibəyə başlayır və ölkənin bəzi əyalətlərini zəbt edir. 
1842-ci ildə ölkənin hər yerində güclənmiş xalq hərəkatı London 
rəsmilərini məcbur edir ki, qoşunlarını Əfqanıstandan çıxarsın. 1878-
ci ildə İngiltərə ikinci dəfə Əfqanıstana qarşı işğalçılıq müharibəsinə 
başlayır. Əfqanıstanda yaşayan xalqların inadlı müqaviməti 
İngiltərəni Əfqanısçtanı müstəmləkəyə çevirmək arzusundan əl 
çəkməyə məcbur edir. 
 274
1919-cu ilin əvvəllərində Hindistandan Əfqanıstan ərazisinə 
qoşun çıxaran İngiltərə Türküstana hücum etmək istəyirdi. 1919-cu il 
fevralın 20-də ölkə əmiri Həbibulla xan öldürülür, fevralın 21-də isə 
onun oğlu Əmənulla xan Əfqanıstanın əmiri olur. Həmin ilin 28 
fevralında o, ölkənin müstəqilliyini elan edir. Lakin İngiltərə 
Əfqanıstanın müstəqilliyini tanımaqdan imtina edirdi. Üçüncü 
İngiltərə – Əfqanıstan müharibəsi 1919-cu il mayın 3-də başladı. 
Əvvəlki iki müharibədə olduğu kimi canlı qüvvə və hərbi texnika 
cəhətdən üstünlük ingilislər tərəfində idi. Lakin sərhəd rayonlarında 
yaşayan puştu tayfalarının ingilislərin əleyhinə üsyanları, habelə 
Hindistanın özündə azadlıq hərəkatının genişlənməsi təcavüzkarın 
vəziyyətini çətinləşdirdi. 1919-cu il iyunun 3-də İngiltərə – 
Əfqanıstan arasında müvəqqəti barışıq, avqustun 8-də isə Pakistanın 
Ravalpindi şəhərində ilk sülh müqaviləsi imzalandı və ölkə krallıq 
üsul-idarəsilə müstəqil dövlət kimi idarə olunmağa başlandı. 
1973-cü il iyulun 18-də Məhəmməd Davudun rəhbərliyi 
altında baş vermiş çevriliş Məhəmməd Zahirşah hakimiyyətini 
devirir, ölkənin adı dəyişdirilib Əfqanıstan Respublikası elan olunur. 
Yeni hökumət əsaslı dəyişikliklər həyata keçirəcəyini xalqa vəd etsə 
də, əslində heç bir sosial, iqtisadi və ictimai-siyasi problemlər həll 
olunmur. 1978-ci il aprelin 27-də (hicri tarixilə 1357-ci ilin saur 
ayının 7-də) Əfqanıstan Xalq Demokratik Partiyasının və Əfqanıstan 
İnqilab Şurasının rəhbərliyi altında ölkədə daha bir inqilab (bəzi 
mənbələrə görə çevriliş) baş verir. 
Üç gündən sonra ölkənin adı yenidən dəyişdirilir və Əfqanıstan 
Demokratik Respublikası adlanan dövlətin yaradılması elan olunur. 
Həmin ilin sonlarına yaxın sabiq sovet qoşunları Əfqanıstana 
yeridilir. Bu, ölkənin daxili problemlərini daha da çətinləşdirir. Geniş 
kütlələr tərəfindən çox pis qarşılanan sovet ordusu daxili problemləri 
daha da kəskinləşdirdi. Əfqanıstan ilə əlaqədar qarşısına qoyduğu 
məqsədə nail olmayan sovet hökuməti 1989-cu ilin 15 fevralınadək 
qoşunlarını oradan çıxarır. 
1992-ci ildə Əfqanıstanda yeni çevriliş baş verir və hakimiyyət 
talibançılar (mədrəsələrdə oxuyan tələbələr) hərəkatının əlinə keçir. 
Onlar dövlətin adını yenidən dəyişir və ölkə Əfqanıstan İslam 
Respublikası adlandırılır. Talibançılar ölkə konstitusiyasının 
fəaliyyətini dayandırır və vətəndaş müharibəsinə başlayırlar. Ölkə 
paytaxtını ələ keçirdikdən sonra, onlar nəzarət etdikləri ərazilərdə öz 
 275 
idarəçilik qurumlarını yaradırlar. 
2001-ci il noyabr ayının 17-də ölkədə baş vermiş antiterror 
çevriliş nəticəsində talibançıların hakimiyyəti devrilir və dekabrın 
21-dən hakimiyyət yeni təşkil olunmuş keçid hökumətinin əlinə 
keçir. 
2001-ci ilin payızında Nyu-Yorkda baş vermiş terror 
hadisələrindən sonra ABŞ hökuməti Əfqanıstana sülh məqamlı 
qüvvələrini göndərir, dünyanın bir sıra dövlətləri, o cümlədən, 
Azərbaycan Respublikası sülhü təmin etmək məqsədilə Əfqanıstana 
kiçik hərbi kontingentini göndərmişdi. 
Dövlət quruluşu. 2004-cü ilin əvvəllərində ölkənin 
Ümumxalq məclisi (Loya Cirkəsi) növbəti iclasında Əfqanıstan yeni 
konstitusiyasını qəbul edir və ölkənin prezidenti vəzifəsinə keçid 
hökumətinin başçısı Həmid Karsay seçilir.  
Azərbaycən Respublikası ilə münasibətlər. Əfqanıstan-Azər-
baycan əməkdaşlığının tarixi qədim zamanlara təsadüf etsə də, bu 
əsasən mədəni sahələrə aid olmuşdur. Sabiq sovet dövlətindən 
Əfqanıstanda yüzlərlə azərbaycanlı mütəxəssis çalışmışdır. 
Əfqanıstanın təbii sərvətlərinin tədqiq olunmasında, mütəxəssis 
kadrların hazırlanmasında Azərbaycanın rolu böyük olmuşdur. 
Yüzlərlə əfqanlı gənc Bakının ali təhsil ocaqlarında müxtəlif 
ixtisaslara yiyələnmişlər. 
Əfqanıstan İslam Respublikası Azərbaycan Respublikasının 
dövlət müstəqilliyini tanıyan ilk dövlətlərdən biri olmuşdur. 
Əfqanıstan Azərbaycanın müstəqilliyini 1991-ci ilin 21 dekabrında 
tanımış və 1994-cü il noyabrın 16-da iki ölkə arasında diplomatik 
əlaqələr yaranmışdır. 
Azərbaycan Respublikasının Pakistan İslam Respublikasındakı 
səfirliyi yeni zamanda Əfqanıstan İslam Respublikasında akreditə 
olmuşdur. Əfqanıstan İslam Respublikasının Rusiya 
Federasiyasındakı səfirliyi isə yeni zamanda öz ölkəsini Azərbaycan 
Respublikasında təmsil edir. 
Rəsmi diplomatik münasibətlər yaradıldıqdan sonra iki ölkə 
arasında yalnız bir sənəd – Ticarət-iqtisadi, Elmi-texniki və Mədəni 
əməkdaşlıq haqqında Protokol imzalanmışdır. Lakin buna 
baxmayaraq ölkə rəsmiləri arasında beynəlxalq təşkilatlar 
çərçivəsində çoxsaylı görüşlər olmuşdur. İslam Konfransı Təşkilatı, 
EKO, BMT və digər beynəlxalq hökumətlərarası təşkilatların 
 276
iclaslarında ölkə başçılarının görüşləri müntəzəm olaraq keçirilir. 
Belə görüşlərdən biri 2001-ci ildə ulu öndərimiz Heydər Əliyev və 
Əfqanıstan prezidenti Həmid Karzay arasında (İstambul, EKO 
təşkilatının toplantısında) xüsusi olaraq təşkil edilmiş iki ölkə 
arasındakı münasibətlərin geniş müzakirəsi aparılmışdır. Bundan 
başqa 2005-ci ilin may ayının 9-da Əfqanıstan İslam Respublikasının 
prezidenti H.Karzay yolüstü Bakıda səfərdə olmuşdur. 
2005-ci il aprelin 21-22-də Bakı şəhərində TRASEKA 
Dövlətlərarası komissiyanın iclası keçirilmişdir. İclasda Əfqanıstan 
İslam Respublikasının nəqliyyat naziri İnayətullah Qasimi iştirak 
etmişdi. 
Hazırda Azərbaycandan Əfqanıstanın paytaxtı Kabil şəhərinə 
birbaşa hava nəqliyyatı əlaqəsi yaradılmışdır. Əfqanıstanda daxili 
vəziyyət stabil olmadığından hər iki ölkə arasında iqtisadi 
əməkdaşlıqın lazımi səviyyədə inkişaf etməməsinə baxmayaraq, bu 
sahənin inkişafı üçün potensial imkanlar böyükdür. 
  
 
3. Əhalisi və şəhərləri. Paytaxtın qısa səciyyəsi 
 
Əfqanıstan tarixində əhalinin siyahıya alınması işləri ilk dəfə 
1979-cu ildə aparılmışdır. O vaxt burada 15,5 mln. nəfərin yaşadığı 
qeydə alınmışdı. Əfqanıstan təbii artımı böyük olan ölkələrdən biri 
olsa da, burada əhalinin ümumi sayı zəif artır. Bunun səbəbi həm 
ölkədə təqribən 20 il müddətində vətəndaş müharibəsinin davam 
etməsi, həm də qeyri-stabilliklə əlaqədar köçüb gedənlərin sayının 
çox olmasındadır. BMT-nin müvafiq sənədlərində Əfqanıstanda 25,6 
mln. nəfərin (2005-ci il) yaşaması qeyd olunur. Bu göstəriciyə görə 
Əfqanıstan dünya ölkələri içərisində 53-cü yeri tutur. 
Ölkə üzrə orta sıxlıq hər kv. km-ə 40 nəfərə yaxındır. Əhalinin 
xeyli hissəsi mənimsənilən torpaq sahələri, mühüm şəhərlər, çay 
vadiləri və dağ dərələrində məskunlaşmışdır. Kabil və Qəndahar 
vadiləri, Hərirud düzənliyi, Məzari-Şərif, Bəqlan, Cəlalabad 
bölgələrində əhali nisbətən sıxdır. 
Əfqanıstanda həm xarici, həm də daxili miqrasiya mövcuddur. 
1978-ci il aprel inqilabından sonra ölkə ərazisini tərk etmiş 4 mln. 
nəfərdən artıq əfqan müxtəlif səbəblər üzündən xaricə, əsasən 
Pakistana, İrana və Hindistana getmişdir. Köçəri və yarımköçərilər də 
 277 
daxil olmaqla Əfqanıstan əhalisinin xeyli hissəsi kənd yerlərində, 
təqribən 25 faizi isə şəhərlərdə yaşayır. 
Əfqanıstanda 30-dan artıq millətin və xalqın nümayəndəsi 
yaşayır. Antropoloji cəhətdən Əfqanıstanın əhalisi cənub 
avropoidlərin hind-pamir qrupuna aid edilir. Ölkənin cənub və şimal-
şərq hissələrində İran, şimal-qərbində isə türk dilli xalqlar 
məskunlaşmışlar. Şərqdə Pakistanla sərhəd boyunca hind-ari qrupuna 
aid edilən xalqlar yaşayır. 
Əfqanıstanda say etibarilə ən böyük xalq puştulardır. Onlar 
Əfqanıstan-Pakistan sərhədi boyunca geniş ərazidə, əsasən Hindiquş 
silsiləsinin cənubunda məskunlaşmışlar. Taciklər sayca Əfqanıstanın 
ikinci xalqıdır. Hazırda ölkədə taciklər yaşayan üç sahə ayrılır: Herat 
vadisi; Bədəxşan vilayəti; Pəncşer, Qorbənd və Salanq çaylarının 
dərələri. 
Sayca ölkənin üçüncü xalqı olan özbəklər Əfqanıstanda 
Hindiquş silsiləsindən şimalda qədim zamanlarda yaşayırdılar. 
Həzaralar əsasən Kabil – Herat-Həzəracat dağlıq rayonu arasında 
olan ərazilərdə məskunlaşmışlar. Türkmənlər isə Türkmənistan 
Respublikası ilə sərhədin yaxınlığında yaşayaraq köçəri və ya-
rımköçəri həyat sürürlər. Bu xalqlardan başqa Əfqanıstan ərazisində 
əfşar, qızılbaş, qırğız, brahuilər və başqa xalqların nümayəndələri 
yaşayır. 
Əfqanıstanın dövlət dili puştu və dəri (bəzi mənbələrdə dari 
yazılır) dilləridir. 1936-cı ilə qədər dövlət dili yalnız dəri dili (buna 
farsi-kabuli də deyilir) olmuşdur. 1936-cı ildən puştu dili ikinci, 
1964-cü ildən isə birinci dövlət dili statusu qazanmışdır. Əslində 
ölkədə yaşayanlar 30-dan artıq dildə danışır. Əhalinin 90 faizi puştu 
və ya dəri dilində, ya da iki dildə danışa bilir. Lüğət tərkibinə görə bu 
dillər bir-birindən uzaq olsalar da, hər ikisi İran dilləri qrupuna aid 
edilir. 
Əfqanıstan əhalisinin, demək olar ki, hamısı müsəlmandır. 
İslam dininin sünni məshəbi geniş yayılmışdır. Ölkənin ictimai və 
siyasi həyatında İslam dininin rolu çox böyükdür. 
Kabil ölkənin ən böyük şəhəridir. Qədim şəhər olan Kabil 
mühüm nəqliyyat qovşağında yerləşir. Şəhərin əhalisi 3 mln. nəfərə 
yaxındır. Puştulardan başqa şəhərdə taciklər, özbəklər, həzaralar və 
digər xalqların nümayəndələri də yaşayır. 1504-cü ildən Böyük 
Moğolların, 1773-1818-ci illərdə Dürrani dövlətinin paytaxtı 
 278
olmuşdur. İngiltərə-Əfqanıstan müharibələri zamanı şəhər ingilis 
qoşunları tərəfindən işğal edilir. 1880-ci ildən Əfqanıstan dövlətinin 
paytaxtıdır. 
Kabil eyniadlı çayın sahilində,1800-1900 metr yüksəklikdə 
yerləşir. Şəhərin məhəllələri Kabil çayının hər iki sahilini tutur. 
Şəhərin köhnə hissəsi Kabil çayının sağ sahilindədir və səciyyəvi 
Şərq simasını saxlamışdır. Çayın sol sahilindəki yeni hissədə keçmiş 
kral iqamətgahı, Məhəmməd Nadir şahın türbəsi, xarici səfirliklərin 
binası, parklar, iri yaşayış məhəllələri yerləşir. Kabil şəhəri cənub-
qərb istiqamətində böyüyür. Kabil ölkənin siyasi, mədəni mərkəzi 
olmaqla yanaşı, həm də iqtisadi mərkəzidir. Şəhərdə avtomobil təmiri 
zavodu, asfalt-beton zavodu, yeyinti və yüngül sənaye müəssisələri, 
əczaçılıq fabrikləri və s. vardır. Ölkənin iqtisadi və mədəni həyatında 
mühüm əhəmiyyəti olan digər şəhərlər Məzari-Şərif (rəvayətə görə 
Həzrət Əlinin qəbrinin burada olması güman edilir. Məzari–Şərif 
şərafətli qəbir deməkdir), Herat, Qəndahardır. 
 
 
4. İqtisadiyyatı 
 
Əfqanıstan dünyanın ən geridə qalmış ölkələrindən biridir. 
Ölkədə adambaşına düşən milli gəlir ildə 100 dollara yaxındır (2006). 
İqtisadiyyatı zəif inkişaf etmiş Əfqanıstanın geriliyinə səbəb tarixən 
onun aqrar ölkə olması və buradakı vətəndaş müharibəsi olmuşdur. 
Kənd təsərrüfatının aparıcı sahələri. Əfqanıstanın aqrar 
quruluşundakı gerilik kənd təsərrüfatında texniki təchizatın aşağı 
səviyyəsi ilə izah olunur. Kənd təsərrüfatında görülən işlərin 
əksəriyyəti əvvəllər olduğu kimi, hələ də əl ilədir. Əkinçilik süni 
suvarmaya möhtacdır. İqlimin çox quraq olması, atmosfer 
yağıntılarının fəsillər üzrə qeyri-bərabər düşməsi əkin sahələrinin 
suvarılmasını tələb edir. Ölkədə ümumi əkin sahəsi 4,5 mln. 
hektardır, bunun 2,6 mln. hektarı suvarılan torpaqlardır. Lakin 
ölkədəki münaqişələr ucbatından bu torpaqlardan səmərəli istifadə 
olunmur. 
Suvarma əkinçiliyi Hilmənd çayı hövzəsində, Kabil çayı və 
onun qollarının vadilərində, şimalda Hərirud çayı vadisindədir. 
Əfqanıstan bitkiçiliyində taxılçılıq əsas yer tutur. Buğda ölkənin 
bütün rayonlarında becərilir. Bu onunla izah olunur ki, ölkədə 
 279 
nəqliyyat şəbəkəsi zəif inkişaf etdiyindən, hər bölgə ilk növbədə öz 
çörəyi ilə özünü təmin etməyə çalışır. Buğda ilə yanaşı Əfqanıstanda 
qarğıdalı, çəltik və arpa da yetişdirilir. 
Texniki bitkilər Şimali Əfqanıstanda geniş yayılmışdır. Pambıq 
və tütün əkinləri nisbətən geniş sahədə becərilən texniki bitkilərdir. 
Pambıq ölkədə ötən əsrin 50-ci illərindən becərilir. Əvvəllər bu 
sahənin inkişafı həm pambıq parça müəssisələrini xammalla təmin 
etmək, həm də dünya bazarında pambığın satış qiymətinin 
yüksəlməsi ilə əlaqədar idi. Ən məhsuldar illərdə Əfqanıstanda 150-
160 min ton pambıq yığılırdı. Hazırda isə bu sahədə də geriləmə 
vardır. 
Bağçılıq və üzümçülük ölkədə ənənəvi təsərrüfat sahəsi sayılır. 
Bu sahədə əmtəəlik püstə, badam, qoz, üzüm və meyvə istehsalı 
mühüm əhəmiyyət kəsb edirdi. Vətəndaş müharibəsi digər sahələrdə 
olduğu kimi üzümlüklər və bağlara da böyük zərər vurmuşdur. 
Cəlalabad irriqasiya kompleksinin suyu ilə suvarılan torpaqlarda 
sitrus meyvələri və zeytun becərilməsinə xüsusi fikir verilir. 
Heyvandarlıqla həm köçəri, həm də oturaq həyat tərzi sürən 
kəndlilər məşğul olur. Mövsümi otlaqlar axtarmaq məqsədilə 
köçərilər adətən eyni istiqamətdə hərəkət edərək, yay aylarında 
Hindiquş və digər dağlıq rayonlara qalxır, qışda isə Hind və Pənc 
çaylarının dərələri ilə aşağı – ovalıqlara enirlər. Heyvandarlıqla 
oturaq həyat tərzi sürən kəndlilər də məşğul olur. Ölkədə aqrar 
bölmədə ümumi məhsulun 30 faizi heyvandarlığın payına düşür. Bu 
sahədə qaragül dərili qoyunçuluq, xüsusilə əhəmiyyətlidir. 
Əfqanıstan qaragül dərisinin mühüm ixracatçısıdır. Ölkədə xarici 
valyuta gəlirinin artıb-azalması qaragül qoyunçuluğunun 
vəziyyətindən çox asılıdır. Qoyunçuluğun bu növü ekstensiv 
istiqamətdədir. Qaragül dərili qoyunçuluq ölkənin şimal və şimal-
qərbində Fəryab, Bəlx vilayətlərində daha yaxşı inkişaf etmişdir. Ən 
məhsuldar illərdə ölkədə 1,3-1,4 mln. ədəd qaragül dərisi istehsal 
olunur. Dünya bazarında onun alıcıları çoxdur. Qaragül dərisi 
dövlətin əsas xarici gəlir mənbəyi olduğundan, ən yaxşı otlaqlar bu 
sahə üçün ayrılır. 
Sənayenin aparıcı sahələri. Əfqanıstanda sənaye müəssisələri 
ilk növbədə kənd təsərrüfatı xammalına əsaslanır. Müharibə 
nəticəsində əksəriyyəti dağıdılmış fabrik-zavod müəssisələrinin 
tikintisinə ötən əsrsn 50-60-cı illərində başlanılmışdır. Bu sahədə 
 280
Əfqanıstana xarici ölkələr, o cümlədən sabiq Sovet İttifaqı da kömək 
etmişdir. Tərkibində azərbaycanlılar olan sovet mütəxəssisləri 
Əfqanıstanda 100-dən artıq müxtəlif obyekt tikilib istifadəyə 
vermişlər. Bu mütəxəssislərin ölkədə apardıqları geoloji kəşfiyyat 
işləri nəticəsində neft, təbii qaz, mis, dəmir filizi, qrafit və s. yataqları 
aşkar edilmişdir. 
Toxuculuq tarixən inkişaf etmiş sənaye sahələrindən biridir. 
1978-ci il inqilabına qədər Heratda əyirici fabrik, Qəndaharda yun və 
pambıq parça toxuculuğu, Bəlxdə toxuculuq fabrikləri fəaliyyət 
göstərirdi. Toxuculuq sənayesinin ən böyük müəssisələri dövlətə 
məxsus idi. Hazırda bu müəssisələrin əksəriyyəti öz fəaliyyətini 
dayandırmışdır. Xalçaçılığın Əfqanıstanda tarixi çox qədimdir. Bu 
sənət ölkənin şimal və şimal-qərb rayonlarında daha yaxşı inkişaf 
etmişdir. Xalçaçılıqla ölkədə yaşayan türkmənlər və taciklər daha çox 
məşğul olurlar. 
Kustar sənətkarlıq əhalinin ən mühüm məmulatlara olan 
tələbatını ödə-məkdə xüsusi əhəmiyyət kəsb edir. Bu sahənin əsas 
məhsulları metaldan hazırlanmış mətbəx qab-qacağı, səbət, mebel, 
xalça-palaz, naxış tikmələr, təsbeh, şirniyyat və s. istehsalıdır. Kustar 
sənətkarlıq əhalinin işlə təmin edilməsində də mühüm rold oynayır. 
Bu sahənin bir sıra məhsulları ixrac olunur. 
Nəqliyyatı və xarici ticarəti. Ötən əsrin ikinci onilliyinə qədər 
karvan yolları ölkənin yeganə nəqliyyat yolları sayılırdı. Bunun bir 
səbəbi də ölkənin səth quruluşunun mürəkkəbliyinin müasir nəqliyyat 
şəbəkəsinin inkişaə etdirilməsinə maneçilik törətməsidir. Nəqliyyat 
probleminin həlli məsələlərində sabiq SSRİ-nin və ABŞ-ın rolu 
böyük olmuşdur.  
 Əfqanıstanda dəmir yol və su nəqliyyatı olmadığından 
avtomobil nəqliy-yatı mühüm əhəmiyyət kəsb edir. Kabil-Qəndahar-
Herat, Kabil-Calalabad, Kabil-Pulu Xumru istiqamətində olan yollar 
ən intensiv yollardır. Avtomobil yolları Əfqanıstanı çay limanları, 
həmçinin Türkmənistan, İran, Pakistanla əlaqələndirir. Kabil-Şerxan 
yolu Hindquş dağlarını kəsib keçərək ölkənin şimal və mərkəz 
rayonlarını əlaqələndirir. Yolun əsas hissəsi 2700 metr uzunluğunda 
olan tuneldir. Bu tunel 3500 metr yüksəklikdən Salanq aşırımından 
keçir. 
2007-ci ilin avqust ayının 26-da Əfqanıstan və Tacikistan 
arasında sərhəd çayı olan Pənc üzərində uzunluğu 700 metr olan 
 281 
körpünün açılışı olmuşdur. Körpünün tikintisi ABŞ tərəfindən ma-
liyyələşdirilmiş və 37 mln. dollara başa gəlmişdir. Bu körpü hər iki 
ölkə arasında iqtisadi əlaqələri genişləndirməklə yanaşı, Mərkəzi və 
Cənubi Asiya arasında İpək yolunun bərpasına xidmət edəcəkdir. 
Xarici ticarət. Əfqanıstanın ixracatında ənənəvi məhsullar – 
təbii qaz, qurudulmuş meyvə, pambıq, parça, qaragül dərisi və s., 
idxalatında isə yanacaq, maşın və avadanlıq, nəqliyyat vasitələri, 
ərzaq, çox işlənən istehlak malları, silah (gizli yolla) üstünlük təşkil 
edir. Ticarət əlaqələrinin miqyası o qədər də geniş deyildir. Ölkənin 
pul vahidi əfqanidir.  
 
 
İRAN İSLAM RESPUBLİKASI 
 
 
1. Coğrafi mövqeyi və təbiəti 
 
Coğrafi mövqe. İran* Cənub – Qərbi Asiyada (və ya Orta 
Şərqdə) əlverişli geosiyasi mövqeyə malik olub, sahəsi 1,6 mln. kv. 
km-dir. Ölkənin sahəsi B.Britaniya, Fransa, İtaliya, İsveçrə kimi 
inkişaf etmiş dövlətlərin birlikdə götürülən ərazisinə bərabərdir. 
Avrasiyada bu göstəriciyə görə Rusiya, Çin, Hindistan, Səudiyyə 
Ərəbistanı və İndoneziyadan geri qalır. Sahəsinin böyüklüyünə görə 
dünya ölkələri sırasında 17-ci yerdədir. Ölkə şimaldan Ermənistan, 
Azərbaycan və Türkmənistan şimal-şərqdən Əfqanıstan, cənub-
şərqdən Pakistan, qərbdən İraq və Türkiyə ilə həmsərhəddir. 
Şimaldan, cənub-qərbdən və cənubdan dənizə çıxışı var. 
Sərhədlərinin ümumi uzunluğu 8 min km-dir, bunun üçdə biri dəniz 
sərhədləridir. Azərbaycan Respublikası ilə 611 km məsafədə 
həmsərhəddir və bu sərhəd əsasən Araz çayı boyuncadır. 
 Səth quruluşu və faydalı qazıntıları. İran dağlıq ölkədir. 
Dağlar, yaylalar ərazisinin təqribən beşdə dörd hissəsini təşkil edir. 
İranda iki əsas relyef forması xüsusilə seçilir: şimal-qərbdən cənub-
                                      
* İran – qədim fars dilində «aria», «arxiya» sözlərinin dəyişdirilmiş 
forması olub, «nəcib», «əsl nəcabətli» mənalarını bildirir. Keçmişdə yük-
səkvəzifəli şəxslərə verilmiş bu ad sonralar bütün ölkəyə şamil edilmişdir. 
 282
qərb istiqamətində uzanan dağ silsilələri və mərkəzdəki yüksək 
düzənliklər sistemi. 
Ölkənin mərkəzində yerləşmiş İran yaylasının əsas hissəsini 
Dəşte-Kəvir və Dəşte-Lut səhraları tutur. Şoran tirələrdən ibarət olan 
Dəşte-Kəvir (dəşt- bərk torpağa malik səth, kəvir – şoranlıq) kənd 
təsərrüfatına tamamilə yararsız, nəqliyyat üçün təhlükəli sayılır. 
Dəşte-Lut (lut, yəni bitkisiz) isə Yer kürəsinin ən bürkülü və quraq 
səhralarından biridir. Dəşte-Kəvirdən fərqli olaraq burada qumla 
örtülü sahələr çoxdur. Dəşte-Lut səhrası üçün səciyyəvi xüsusiyyət 
qum təpələrinin üstünlüyüdür. Bu qum təpələri sütun, qüllə və qalanı 
xatırladan təbii landşaft formaları yaratmışlar. Hər iki səhrada 
yaşayış məskənlərinə ensiz kənar zolaqlarda rast gəlmək olar. İran 
yaylasını dağlar əhatə edir. Bu dağların ən möhtəşəmi Elburs 
sistemidir. Elbursun və eləcə də bütün İranın ən hündür dağı 
Dəmavənddir* (hünd. 5604 m.). Dəmavənd iranlılar üçün gözəllik, 
əzəmət və qüvvət rəmzidir. 
Elburs dağ sistemi mürəkkəb relyefə malik olduğundan, ərazi 
təsərrüfat fəaliyyətinə müəyyən dərəcədə cəlb olunmuşdur. Dağ 
keçidlərindən yollar çəkilmiş, yeraltı suların üzə çıxdığı ərazilərdə isə 
intensiv əkinçilik aparılır. Elburs sistemi şərqdə Türkmən-Xorasan 
dağlarına keçir. Bu dağlar sıldırım yamaclara malikdir, lakin dağlar 
arasındakı məhsuldar vadiləri kənd təsərrüfatı üçün yararlıdır. 
İran yaylasının cənub kənarlarından Zaqros dağ sistemi 
başlayır. Cənub-şərqdə bu dağ sistemi Cənubi İran dağları ilə əvəz 
olunur. Ölkənin şimal-qərb hissəsi də dağlıqdır. Burada çökəkliklərlə 
parçalanmış Kordestan, Talış, Boqrovdağ, Qaradağ, Ağrıdağ 
silsilələri uzanır. 
İranın böyük düzənlikləri əsasən ölkənin kənar hissələrindədir. 
Bunlardan təsərrüfat və turizm baxımından ən mühümü Xəzərsahili 
(və ya Cənubi Xəzər) ovalığıdır. Ölkə ərazisinin cəmi 5 faizini təşkil 
edən bu ovalıqda əhalinin 20 faizi yaşayır. Mesopotamiya ovalığının 
aşağı hissəsi İran ərazisinə daxil olur. İran və Oman körfəzlərinin 
sahilləri düzən olsa da, əkinçiliyə yararlı deyildir. 
İran faydalı qazıntılarla zəngin ölkədir. Bunlar içərisində 
mineral enerji sərvətləri, xüsusilə neft və təbii qaz dünya 
                                      
* Dəmavənd – püskürən, tüstüləyən qala mənasını bildirir. 
 283 
əhəmiyyətlidir. Neft ehtiyatına görə regionda, həm də dünyada 
qabaqcıl mövqeyə malikdir. Ölkənin ən mühüm neft yataqları qərbdə 
və şimaldadır. Xəzər şelfində də neft axtarışı işlərinə başlanılmışdır. 
Ölkədə təbii qaz ehtiyatı da çoxdur (14 trilyon kub m.). Mineral 
enerji sərvətlərindən kömürün əhəmiyyəti də böyükdür. Ən mühüm 
yataqları şimal dağ massivi və qərbdədir.Son illərdə enerji məqsədilə 
nüvə xammalından istifadəyə meyl güclənmişdir. Bu isə bir sıra Qərb 
ölkələrini, ilk növbədə ABŞ rəsmilərini daha çox narahat edir. İranda 
qara metal (dəmir filizi) və əlvan metal (mis, qurğuşun, sink, qalay, 
sürmə, boksit və s.) filizləri də çıxarılır. Dəmir filizi yataqları əsasən 
Kerman, Semnan, Tehran rayonlarında, əlvan metal filizləri isə şimal 
və qərb əyalətlərindədir. İran tikinti və üzlük materialları (mərmər, 
qranit, yəşəm daşı, gil, gips, əhəng daşı və s.), qiymətli daşlarla da 
(firuzə, əqiq və s.) zəngin ölkədir. 
İqlimi və hidroqrafiyası. Ölkənin əksər hissəsinin iqlimi 
subtropik kontinental, Xəzər dənizi sahilində rütubətli, İran və Oman 
körfəzlərinin sahillərində isə tropikdir. İqlimin əsas xüsusiyyətləri 
ölkənin coğrafi mövqeyi ilə yanaşı, həm də relyefin müxtəlifliyi, 
ərazidə hakim olan atmosfer dövranı ilə müəyyən olunur. İqliminin 
xüsusiyyətlərindən biri də yalnız həddən artıq yüksək yay 
temperaturu deyil, eləcə də çox aşağı qış temperaturu ilə əlaqədar 
onun kəskin kontinentallığıdır. 
İranın əksər yerlərində yay ayları çox isti və quraq, qış soyuq 
və şaxtalı keçir. İlin isti dövründə dağlıq sahələr istisna olmaqla, 
ölkənin hər yerində hava +25-30 °C-dək qızır, bu isə istilik sevən 
bitkilərin (pambıq, tütün, çəltik və s.) becərilməsinə imkan verir. 
Mütləq maksimum temperatur isə 50 °C-dək yüksəlir. Qışda ölkənin 
şimalında temperatur mənfi 7-10 °C, cənubunda isə +15-18 °C təşkil 
edir. Mərkəzi düzənliklərdə – 20° çatan şaxtalar müşahidə edilir. 
İranın şimal-qərbindən cənub-şərqinə doğru orta illik ya-
ğıntıların miqdarı azalır. Məsələn, Cənubi Xəzər ovalığına orta 
hesabla 2000 mm yağıntı düşdüyü halda, mərkəz və şərq bölgələrinə 
100-50 mm yağıntı düşür. 
İran yerüstü sularla zəngin deyil. Çayların əksəriyyəti ölkənin 
şimalında Elburs dağ sistemi ilə Xəzər dənizi arasında qalan ensiz 
zolaqda, cənub-qərbdə Xuzestanda və qərbdə Cənubi 
Azərbaycandadır. Ərazisinin digər bölgələrində daimi axara malik 
 284
çaylar yoxdur. İranın bütün çayları 3 hövzəyə aid edilir. Axımın 18 
faizi Xəzər dənizi, 63 faizi İran körfəzi, 19 faizi axara malik olmayan 
daxili hövzənin payına düşür. Axara malik olmayan daxili hövzə ölkə 
ərazisinin 65 faizini əhatə edir. 
İranda ən böyük çay Karundur (uz. 850 km). Karun çayı İran 
əkinçiliyi tarixində mühüm rol oynamışdır. O, həm də ölkənin 
gəmiçiliyə yararlı yeganə çayıdır. İllik axımın miqdarına görə ikinci 
çay Səfidruddur. Çayın çoxsaylı qolları var, bu qollardan suvarma 
kanalları başlanğıcını götürür. İranın mərkəzi əyalətlərinin 
suvarılmasında Zayəndərud, şimal bölgələrinin suvarılmasında Araz, 
Qorqan çaylarının əhəmiyyəti çox böyükdür. Araz çayı sərhədboyu 
ilə 800 km məsafədə axır. Çay üzərində sabiq sovetlər dövründə 
müştərək su qovşağı inşa edilmişdir. Araz çayı üzərində Azərbaycan 
Respublikası ilə də müştərək irriqasiya kompleksi yaradılmışdır. 
 Ölkədə yerüstü sulara aid edilən göllərin əhəmiyyəti də 
böyükdür. Göllərin əksəriyyəti (Urmiya, Dəryaçeye-Nəmək, Nəyriz, 
Nəməkzar və s.) axarsızdır. Bəzi göllər isə yayda quruyur və 
şoranlıqlar əmələ gətirir. 
 İranda yerüstü sulardan başqa süni suvarmada və məişətdə 
mühüm rol oynayan yeraltı suların əhəmiyyəti də böyükdür. Bu sular 
yeraltı kanallar (kəhriz və ya kanat) vasitəsilə yer səthinə çıxarılır. 
Ölkədə mövcud olan 30 min kəhrizin* 20 minindən istifadə edilir. 
İran səyahətçisi Əli Əsgər Mohəcərin «Səhranın səması altında» 
kitabında kəhriz haqda belə deyilir: «Kəhriz İran həyatının 
təcəssümüdür. O, tarlaların susamış qan damarlarına təzə qan vermək 
üçün tələsmədən dərinliklərdən qalxır, tədricən kənd və şəhərlərin 
ətrafına çəkilir. Kəhriz səs-küylü və arsız dağ çaylarına bənzəmir. O 
heç vaxt öz vücudunu diqqəti cəlb etmək üçün biruzə vermir ki, onun 
xalqa xidmət yolunda necə yorulduğu və zəiflədiyi görünsün. Nəzərə 
çarpmadan özü üçün sakit axır və həmişə həyat və ümid mənbəyi 
olmaq səyi ilə çalışır». Bu mənalı sitat İranda kəhrizlə suvarmanın 
                                      
* Kəhriz – qrunt sularını yer səthinə çıxarmaq üçün Yaxın və Orta Şərq, 
Orta Asiya, Azərbaycanda səciyyəvi sayılan quyudur. Texniki cəhətdən 
maili lağım (hünd. 1,0-1,4 m, eni 0,5-0,8 m) şəbəkəsindən ibarətdir. Daş və 
ya bişmiş kərpicdən hörülən bu lağımlar bir-birilə şaquli quyular vasitəsilə 
birləşdirilir. Kəhriz qazılması İranda xüsusi sənət sayılır və bunun sirri 
atadan oğula ötürülərək davam etdirilir. 
 285 
əhəmiyyətinin daha bir sübutudur. Ölkədə yeraltı sular kəhrizlərdən 
başqa quyular vasitəsilə də səthə çıxarılır. Xuzestan, Fars, Esfəhan 
əyalətlərində artezian quyularından geniş istifadə edilir. 
 Torpaq və bitki örtüyü.Təbii şəraitin sərtliyi ölkənin torpaq 
örtüyündə də özünü biruzə verir. İranda torpaqların məhsuldar qatı 
çox zəifdir, əksər yerlərdə isə çınqıllı və ya duzludur. Quru səhra 
iqlimi, ana suxurların çınqıllı olması, duzluluğu və yeraltı suların şor 
olması məhsuldar torpaq qatı yaratmır. Ölkədə müxtəlif torpaq 
növləri: dağ yamaclarında daşlı-çınqıllı, çay dərələrində ağır gilli 
torpaqlar yayılmışdır.İqliminin quraqlığı, yağıntıların qıtlığı, bitki 
örtüyünün zəifliyi ucbatından İran ərazisinin geniş hissəsində 
özünəməxsus torpaq əmələgəlmə prosesi gedir. Bu cür torpaqlara 
ekstraarid torpaqlar deyilir. İqlim şəraiti əlverişli olan dağlıq 
ərazilərdə torpaq əmələgəlmə prosesi daha fəal gedir. Dağ 
yamaclarında şabalıdı-dağ, yüksək rütubətli yerlərdə boz-çəmən, dağ-
çəmən torpaqları yayılmışdır. 
Coğrafi mövqe, relyefin müxtəlifliyi, iqlimin və torpaq 
şəraitinin fərqli cəhətləri İranda rəngarəng floranın əmələ gəlməsinə 
səbəb olmuşdur. Ölkənin bitki örtüyünün tərkibi müxtəlif (6 min 
növdən artıq) olsa da, geniş əraziləri əhatə edən səhra və quru 
çöllərin kserofit bitkiləri üstünlük təşkil edir. İran ərazisinin təqribən 
bir faizində, əsasən Xəzər sahilində, Elburs və Boqrovdağın 
yamaclarında dəniz səviyyəsindən 2500 metr yüksəklikdə sıx enli-
yarpaq, Cənubi Azərbaycan dağlarında, Araz çayı vadisində isə 
seyrək meşələr yayılmışdır. 
İranın fauna aləmi Mərkəzi Asiya və Aralıq dənizi zoocoğrafi 
yarıməyalətinə aid edilir. Ölkə balıq ehtiyatı ilə də zəngindir. Mirvari 
ovu öz əhəmiyyətini hələ də saxlamışdır. İran körfəzi dünya mirvari 
ovunun mərkəzi sayılır. Bu körfəzdə qiymətli sədəf alınan mollyusk 
növləri də vardır. 
  
 
2. Ölkənin qısa tarixi, idarəolunma sistemi  
və Azərbaycan Respublikası ilə münasibətləri 
 
Müasir İranın ərazisi qədim məskunlaşma ocaqlarından biri 
olub. Eramızdan əvvəl IV minillikdə İranın Xuzestan, Lurestan və 
digər əyalətlərində məskunlaşan əhali taxıl becərməyə və qoyun,keçi 
 286
saxlamağa başlayır. Ölkənin cənub-qərbinin əlverişli aqroiqlim 
şəraiti isə buranın əkinçilik və heyvandarlığın ilk ocaqlarından birinə 
çevrilməsinə səbəb olmuşdur. Eramızdan əvvəl III minilliyin 
əvvəllərində İranın cənub-qərbində ilk sinifli cəmiyyətin meydana 
gəlməsi də əkinçilik və heyvandarlıq mədəniyyətinin inkişafı ilə izah 
olunur. Əvvəlcə ayrı-ayrı şəhər-dövlətlər, sonralar isə Xuzestan 
əyalətində Elam dövləti meydana gəlir. Şumer və Akkadi 
(Mesopotamiya) mədəniyyətinin təsiri altında olan bu dövlət e.ə. VII 
əsrdə Midiya dövlətinin hakimiyyəti altına düşür və müstəqilliyini 
itirir. 
E.ə. II minilliyin sonunda İran ərazisinə şimaldan Hind-Avropa 
tayfalarının İran qrupuna aid edilən pars və irandilli xalqların 
əcdadları hesab olunan ari tayfaları gələrək ölkənin mərkəz və qərb 
rayonlarında məskunlaşırlar. Midiya və pars qəbilələrinin birləşməsi 
nəticəsində qədim dünyanın iri dövlətlərindən olan Əhəmənilər 
(b.e.ə. 558-330) hakimiyyəti yaradılır. Əhəmənilər dövlətinin 
sərhədlərinin getdikcə genişlənməsinə baxmayaraq, Makedoniyalı 
İskəndər bu dövləti süquta yetirir. 
Eramızın III əsrində İranda Sasanilər sülaləsi çox qüvvətlənir. 
Qonşu əraziləri zəbt etməklə sərhədlərini genişləndirir. Lakin 
Əhəmənilər kimi bu dövlətin daxilində də ziddiyyətlər mövcud idi. 
Eramızın VII əsrində Sasanilərin yaratdığı dövlət ərəblər tərəfindən 
darmadağın edilir.Bundan sonra İran ərazisi Ərəb xilafətinin, 
Səlcuqların, Çinqizxan və Hülaküxanın, Əmir Teymurun yaratdıqları 
imperiyaların tərkibində olub. Orta əsrlərdə İranda hakimiyyət 
Səfəvilərin əlinə keçir. Bu dövlətin paytaxtı əvvəlcə Təbriz, sonra 
Qəzvin, daha sonra isə Esfahan şəhəri olur. Səfəviləri Qacarlar 
sülaləsi (1796-1925) əvəz edir, paytaxt Tehran şəhərinə köçürülür. 
Avropada kapitalizmin inkişaf etdiyi bir şəraitdə geri qalmış 
feodal quruluşlu İran bu ölkələr üçün istismar obyektinə çevrilir. 
İngiltərə, ABŞ, Rusiya, Fransa və Almaniya İranı özlərinin xeyrinə 
müqavilələr bağlamağa vadar edir, ona ağır şərtlərlə borc verməklə, 
ölkənin iqtisadi həyatına, daxili və xarici siyasətinə müdaxilə etmək 
imkanı əldə edirlər. 
İmperializm zülmünün güclənməsi və daxili ziddiyyətlərin 
kəskinləşməsi İranda inqilab üçün zəmin yaratdı. 1905-ci ildə 
başlanmış inqilabı hərəkat feodal hakimiyyətinə qarşı yönəlmişdi. 
Lakin İran xalqı bu və sonrakı inqilabların bəhrəsini görə bilmədi. 
 287 
1906-cı ildə birinci konstitusiya qəbul edildikdən sonra ölkə 
parlamentli monarxiya elan olunur. 1920-ci ilin may ayında sabiq 
sovet Rusiyası ilə İran arasında diplomatik münasibətlər təsdiq 
olunur, 1921-ci il fevral ayında isə hər iki ölkə arasında müqavilə 
imzalanır. Bu, Qərb dövlətlərini, ilk növbədə ABŞ, B.Britaniya və 
Almaniyanı narahat etməyə bilməzdi. B.Britaniya İranda hakimiyyəti 
öz nəzarəti altında saxlamaq məqsədilə ölkədə dövlət çevrilişi etməyə 
nail olur. 1921-ci ildə İranda dövlət çevrilişi baş verir və hakimiyyəti 
Pəhləvilər sülaləsi ələ keçirir. Rza Pəhləvi 1925-ci ildə İran şahı elan 
olunur. İkinci Dünya müharibəsindən sonra Qərb dövlətlərinin İrana 
qarşı münasibətlərində yeni istiqamət meydana gəlir. Bu siyasət ABŞ 
və B.Britaniyanı maraqlandıran sabiq Sovet İttifaqı ilə sərhəddə 
yerləşən İranın yalnız hərbi-strateji mövqeyi ilə deyil, həm də onun 
nefti ilə bağlı idi. 
1978-ci ildə qüvvətlənən sosial-iqtisadi çətinliklər şəraitində 
İranda hökumətə qarşı kütləvi nümayişlər, daha sonra isə mühüm 
istehsal sahələrində (neft sənayesi, nəqliyyat, rabitə və s.) kütləvi 
tətillər baş verir. İran xalqı siyasi, sosial, iqtisadi və mədəni sahələrdə 
köklü dəyişikliklər tələb edirdi. Mütərəqqi qrup və təşkilatların, 
həmçinin müsəlman şiə ruhanilərin əvvəlcə İraqda, sonra isə 
Fransada mühacirətdə olan başçısı Ayətullah Müsəvi Ruhulla 
Xomeyninin rəhbərliyi ilə ümumxalq hərəkatı daha da qüvvətlənir. 
İnqilab xarakterli bu hərəkat nəticəsində 1979-cu il fevralın 11-də 
İranda monarxiya rejimi devrilir. Həmin vaxtdan 11 fevral milli 
bayram – İnqilab günü kimi geniş qeyd olunur. 1979-cu il aprelin 1-
də ölkənin adı dəyişdirilir və dövlət İran İslam Respublikası 
adlandırılır. Həmin ilin dekabrında keçirilmiş ümumxalq 
referendumunda İranın yeni konstitusiyası qəbul olunur. 
Konstitusiyada ruhanilərin ölkə həyatında rəhbər rolu bir daha təsbit 
edilir. Ölkədə ictimai həyatın bütün sahələrində islam 
fundamentalizmi dərin kök salmışdır. 
1979-cu il inqilabından sonra İranın ABŞ-la münasibətlərində 
«soyuqluq» yaranır. İraqla müharibə, daha sonra Abu-Musa, Tombe-
Bozorq, Tombe-Kuçek adalarının zəbt edilməsi ərəb ölkələri ilə 
münasibətlərini gərginləşdirir. İran İslam Respublikasının Küveyt 
(1991), Əfqanıstan (2001) və İraq (2003) münaqişələrində bitərəf 
mövqeyi əksər dövlətlərlə münasibətlərinin stabilləşməsinə səbəb olur. 
Avropa İttifaqı dövlətləri ilə münasibətləri genişlənir. 
 288
Dövlət quruluşu. Konstitusiyaya görə dövlətdə ali vəzifələr 
bir-birindən asılı olmayan qanunvericilik, icraedicilik və məhkəmə 
sistemindən ibarətdir. Bu sistemlər isə ölkənin siyasi və dini 
rəhbərinin nəzarəti altındadır. İranın dövlət başçısı əslində 
prezidentdir, lakin prezident Ali Dini Rəhbərə tabedir. 
Konstitusiyaya görə fəqih, yəni ali dini və ya siyasi nüfuzlu şəxs 
əslində ölkənin bütün həyatına rəhbərlik etməlidir. Ayətullah Ruhulla 
Xomeyni ömrünün axırınadək bu vəzifəni yerinə yetirmişdir. 1989-cu 
ilin 4 uyulunda dövlətin ağsaqqallar şurası Ayətulla Seyid Əli 
Xameneyini bu vəzifəyə təsdiq edir. 
Birbaşa seçkilər yolu ilə seçilən ölkə prezidentinin səlahiyyət 
müddəti 4 ildir. Eyni adam bu vəzifəni iki dəfə tuta bilər. 2005-ci il 
17 iyunda bu vəzifəyə Mahmud Əhmədinecad seçilmişdir. İslam 
Şurası Məclisi adlanan bir palatalı parlament üzvlərinin sayı 290 
nəfərdir. Birbaşa və gizli səsvermə yolu ilə seçilən parlament 
deputatlarının fəaliyyət müddəti 4 ildir. 1989-cu ildə Konstitusiyaya 
edilmiş dəyişikliklərə əsasən Baş nazir vəzifəsi ləğv edildiyindən 
icraedici hakimiyyətə Prezident rəhbərlik edir. 
İran İslam Respublikasının konstitusiyasına və 1981-ci ildə 
verilmiş fərmana əsasən ölkədə siyasi partiyaların və qeyri-islam 
təşkilatlarının fəaliyyəti qadağan olunmuşdur. Ölkənin yeganə və 
nüfuzlu partiyası 1979-cu ildə yaradılmış İslam Respublikası 
partiyasıdır. Bu partiyaya müxalifətdə duran təşkilatlar isə İranın 
Azadlığı Uğrunda Hərəkat, İran Kürdüstanı Demokratik Partiyası, 
İran Xalq Partiyası, İran Xalq Mühacidlər Təşkilatı və başqalarıdır. 
İnzibati cəhətdən ölkə 25 inzibati əyalətə ayrılmışdır. Tarixi 
Azərbaycan torpaqları Qərbi Azərbaycan (inzibati mərkəzi Urmiya 
şəhəri), Şərqi Azərbaycan (inzibati mərkəzi Təbriz), Zəncan (inzibati 
mərkəzi Zəncan) və Ərdəbil (inzibati mərkəzi Ərdəbil) inzibati 
əyalətlərində birləşir. Əyalətlər ayrı-ayrı inzibati rayonlara bölünür. 
Rayonlar daxilində kəndlər ayrılır. 
Azərbaycan Respublikası ilə münasibətləri. İran İslam 
Respublikası ilə Azərbaycan Respublikası arasında diplomatik müna-
sibətlər 12 mart 1992-ci ildən mövcuddur. Hər iki dövlət arasında 
dostluq, əməkdaşlıq, mehriban qonşuluq barədə Tehranda 1992-ci 
ilin may ayının 7-də Protokol imzalanmışdır. İran-Azərbaycan 
əlaqələri çoxəhatəlidir. Azərbaycan müstəqillik əldə etdikdən sonra 
1992-ci ildən başlayaraq qonşu İran dövləti ilə müxtəlif sahələr – 
 289 
sənaye, kənd təsərrüfatı, tikinti, rabitə, nəqliyyat, təhsil, səhiyyə, 
ticarət, təhlükəsizlik barədə birgə əməkdaşlıq haqda Memorandum və 
Sazişlər imzalanmışdır. Azərbaycan Respublikasının prezidenti 
İ.Əliyevin İran İslam Respublikasına rəsmi səfəri zamanı (26 yanvar 
2005-ci il) hər iki hökumətin arasında əvəzsiz yardım, Araz çayının 
hidroenergetika potensialının istifadəsi, mülki aviasiya, dəmir yol 
nəqdiyyatı və digər sahələrdə mühüm sazişlər və Anlaşma 
Memorandiumu imzalanmışdır. İran İslam Respublikasının prezidenti 
Mahmud Əhmədi Nicat Azərbaycanda səfərdə olduğu vaxtda (21-22 
avqust, 2007) hər iki ölkə rəsmiləri arasında müxtəlif sahələrdə (o 
cümlədən energetika və nəqliyyat) Sazişlər və Memorandiumlar 
imzalanmışdır. 
İran və Azərbaycan iqtisadi əlaqələrində ticarət dövriyyəsinin 
həcmi ildən-ilə artır. Azərbaycanın İrandan idxal etdiyi məhsulların 
dəyəri İrana ixrac etdiyi məhsulların dəyərindən çoxdur. İrandan 
Azərbaycana əsasən tikinti materialları, yanacaq, yeyinti sənaye 
məhsulları, kənd təsərrüfatı məhsulları və s. gətirilir. Azərbaycandan 
isə İrana metallurgiya, maşınqayırma avadanlığı, yüngül sənaye 
məhsulları ixrac olunur. Azərbaycan İranla hava nəqliyyatı (Bakı-
Tehran), dəniz nəqliyyatı (Bakı-Noşəhr, Bakı-Ənzəli), dəmir yolu 
(Naxçıvan-Culfa-Təbriz-Tehran), avtomobil yolu ilə (Bakı-Astara-
İran) ticarət əlaqələri saxlamaq imkanına malikdir. Tarixi İpək 
yolunun bərpası İran-Azərbaycan arasında iqtisadi əlaqələrin daha da 
təkmilləşməsinə xidmət edəcəkdir.  
 
 
3. Əhalisi və şəhərləri. Paytaxtın qısa səciyyəsi 
 
İran əhalisi sürətlə artan ölkələrdən biridir. 50 il bundan əvvəl 
əhalinin təbii artımı 1,5 faiz təşkil edirdisə, hazırda bu göstərici 2 
faizi ötmüşdür. 1956-57-ci illərdə ilk siyahıya alınmaya görə ölkədə 
18,9 mln. əhali yaşayırdısa, 1996-cı ildə əhalinin sayı 60 mln., 2003-
cü ildə 66,4 mln.-a çatmışdır. Son 20 ildə əhali 20 mln. nəfər 
artmışdır. İranda təbii artımın yüksək olması erkən nigah, tibbi 
xidmətin yaxşılaşdırılması və digər səbəblərlə izah olunur. 
Ölkədə ərazi üzrə əhalinin sıxlığında kəskin fərqlər mövcud-
dur. Əlverişli iqlim şəraiti və torpaq ehtiyatları, ən başlıcası isə su 
mənbələrinin olması əhalinin yerləşməsinə təsir göstərir. Bu 
 290
səbəbdən də ölkə əhalisinin 80 faizi şimal və şimal-qərb əyalətlərində 
cəmlənmişdir. Xəzərsahili ovalıq, Urmiya gölü ətrafı, dağətəyi 
bölgələr əhalinin sıxlığına görə seçilir. Ərazisinin üçdə iki hissəsini 
əhatə edən səhra və yarımsəhralarda 1 kv. km-də orta sıxlıq 3-4 
nəfərdən artıq deyildir. 
İranda yaşayanların 60 faizi şəhərlərdə məskunlaşıb. Şəhər 
əhalisinin artmasına ilk növbədə ölkədaxili miqrasiyalar təsir gös-
tərmişdir. Sənayenin inkişafı, bununla bağlı şəhərlərdə iş tapmaq 
imkanının kəndə nisbətən çox olması, şəhərlərin mədəni şəraitinin 
yüksək olması və s. kənd əhalisini cəlb edən əsas səbəblərdir. İran 
dünya sivilizasiyasının qədim mərkəzlərindəndir, bu özünü əhalisinin 
etnik tərkibində də əks etdirir. İran əhalisinin etnik cəhətdən 
formalaşmasında e.ə. II minilliyin ortalarında İran yaylasında 
məskunlaşan ari tayfalarının böyük rolu olmuşdur. İran tarixi və 
mədəniyyətinin inkişafına ari qrupuna aid midyan və fars tayfalarının 
daha çox təsiri olmuşdur. İran ərazisinin dəfələrlə müxtəlif xalqların 
basqınına məruz qalması da ölkə əhalisinin çoxmillətli tərkibində 
izini qoymuşdur. 
Ölkədə 40-dan artıq xalq var. İranda azlıqda qalan xalqların və 
tayfaların sayı ya dəqiq verilmir, ya da onların əksəriyyəti İrandilli 
xalqlar kimi göstərilir. Çox vaxt islam dininə mənsub olan bütün 
xalqları və tayfaları iranlı, digər dinlərə mənsub olanları (ermənilər, 
aysorlar, yəhudilər və s.) azlıqda qalan xalqlar adlandırırlar. 
İran statistikasına görə sayca ökənin ən böyük xalqı farslardır 
(48-50 faiz). Farslar əsasən Elburs dağlarından cənubda, ölkənin şərq 
və cənub rayonlarında daha sıx məskunlaşmışlar. Farsların yayıldığı 
ərazilər şimal-qərbdə Urmiya gölündən başlayaraq cənub-şərqdə 
Oman körfəzinə qədər geniş sahəni əhatə edir. Cənubi Azərbaycan 
istisna olmaqla ölkənin bütün əyalətlərində farslar şəhər əhalisinin 
çox hissəsini təşkil edirlər. İran dil qrupuna farslardan başqa kürdlər 
(7-9 faiz), gilanlılar, lurlar, bəluclar, tatlar, talışlar və başqa xalqlar 
daxildir. 
İranda sayca ikinci böyük xalq azərbaycanlılardır. İran statisti-
kasında həmişə azərbaycanlıların sayı az göstərilmişdir (24-26 
faiz).Türkdilli xalqlar arasında təbii artımın yüksək olması nəzərə 
alınarsa, onların ümumi sayının 30 mln.-a, azərbaycanlıların isə 25 
mln.-a çatmasına şübhə qalmır. Azərbaycanlılar Şərqi və Qərbi 
Azərbaycan, Zəncan, Ərdəbil əyalətlərində, həmçinin Tehran, 
 291 
Qəzvin, Həmadan, Ərak və digər şəhərlərdə məskunlaşmışlar. Fars 
və türkdilli xalqlardan başqa İranda ərəblər, ermənilər, assuriyalılar, 
brahuilər və başqa xalqların nümayəndələri yaşayır. 
İranın dövlət dili fars dilidir. Bəzi əlavələrlə fars əlifbası ərəb 
qrafikasına əsaslanır. Farsların danışıq dilində ərəb, türk, ingilis 
dillərindən götürülmüş sözlər çoxdur. Ölkədə hakim din islamdır. 
İran müsəlmanlarının (ölkə əhalisinin 98,8 faizi) 90 faizindən çoxu 
şiədir. Məşhəd və Qum şəhərlərinin məscidləri dünya 
müsəlmanlarının ən çox ziyarət etdikləri dini mərkəzlərdir. Ölkə 
əhalisinin 80 mini xristiandır. 
Təbii artımın yüksək olması ölkədə şəhərlərin böyüməsinə və 
urbanizasiyanın genişlənməsinə səbəb olmuşdur. Tehran, Esfahan, 
Təbriz, Məşhəd, Şiraz, Əhvaz İranın böyük şəhərlərindəndir. Bütün 
göstəricilərə görə, ölkənin ən böyük şəhəri olan Tehranın adı fars 
dilində «təmiz», «gözəl» mənasını bildirir. Əhalisinin sayına görə (12 
mln. nəfər) o, nəinki İranın, eləcə də İslam dövlətlərinin iri 
şəhərlərindən biridir. Tehran Elbursun ön dağlıq hissəsində 1100-
1300 metr yüksəklikdədir. Şəhərdən 80 km aralı Dəmavənd vulkanı 
ucalır. 
Tehran IX əsrdə İranın qədim paytaxtı Rey şəhərinin yax-
ınlığında salınmışdır. Qacarlar sülaləsini hakimiyyətə gətirmiş Ağa 
Məhəmməd şah Tehranı 1796-cı ildə dövlətin paytaxtı elan edir. XX 
əsrin ikinci yarısından Tehran sürətlə böyüməyə başlayır. Ölkənin 
sənaye istehsalının 30 faizi Tehran müəssisələrinin payına düşür. Te-
hran həm də İranın mühüm nəqliyyat qovşağı, siyasi, maliyyə və 
mədəni mərkəzidir. 
 Təbriz Cənubi Azərbaycanın tarixi, siyasi, mədəni və iqtisadi 
mərkəzidir. Acıçayın vadisində 1300-1400 metr hündürlükdə 
yerləşmiş şəhər 852, 1721,1780, 1884 və 1936-cı illərdə güclü 
zəlzələlərə məruz qalmışdır. Təbriz hələ eramızdan əvvəl şəhər-qala 
olmuşdur. Qazan xanın hakimiyyəti dövründə (1295-1304) Təbriz 
Yaxın və Orta Şərqin ən böyük sənətkarlıq, ticarət və mədəniyyət 
mərkəzlərindən biri olmuşdur. Əhalisinin sayı 2 mln. nəfərdən artıq 
olan Təbriz İranın mühüm sənaye və nəqliyyat mərkəzidir. Təbriz 
qədim memarlıq abidələri ilə zəngindir. Təbriz bazarı Şərqin qədim, 
iri və gözəl bazarlarından biridir. Şəhərdə 200-dən artıq məscid 
vardır. Şəhərin yaxınlığında məşhur memarlıq komplekslərinin 
qalıqları (Əlişah məscidi, Ərk qalası, Göy məscid və s.) mühafizə ol-
 292
unur. XX əsr tikililərindən Bələdiyyə idarəsinin binası, Təbriz Uni-
versiteti kompleksi, Gülüstan bağı və s. fərqlənir. Təbriz şərq 
miniatür məktəbinin mərkəzi kimi də məşhurdur. 
 Esfahan İranın iri sənaye və mədəni mərkəzlərindən biridir. 
Qədim fars dilində «hərbi düşərgə» mənasını bildirən bu şəhər 
dağlararası dərədə Zayəndərud çayı sahilində yerləşir. Əhalisinin sayı 
2,6 mln. nəfərdir. Tehrandan sonra İranın ikinci iqtisadi mərkəzidir. 
Toxuculuq sənayesinin inkişafına görə Esfahanı «İranın Mançestri» 
adlandırırlar. Esfahan İranın qədim şəhərlərindən biridir. Hələ 
Sasanilər dövründə o, inzibati və iqtisadi mərkəz kimi seçilirdi. 
Şəhərin inkişaf dövrü Səfəvilərin hakimiyyəti illərinə təsadüf edir. 
Şəhərdə onlarca möhtəşəm məscid, mədrəsə qorunub saxlanılır. 
 
4. İqtisadiyyatı 
 
İran iqtisadiyyatının inkişafında .ölkənin beynəlxalq əmək böl-
güsü sistemində müstəmləkə istismarı səciyyəvi amil olmuşdur və bu 
amilin təsiri ayrı-ayrı inkişaf dövrlərində müxtəlif olmuşdur. Ölkənin 
müstəmləkələşdirilməsi onun milli iqtisadiyyatında kapitalist 
bünövrəsinin formalaşmasına səbəb olmuş, dünya ticarət əlaqələrinə 
cəlb olunmasına imkan yaratmışdır. 
İqtisadi cəhətdən İran inkişaf etməkdə olan ölkələr qrupunda 
orta mövqe tutan dövlətlərdən biridir. XX əsrin 60-cı illəri İranın 
iqtisadi inkişafında mühüm dövr sayılır, çünki həmin illərdən ölkədə 
neft çıxarmanın sürəti artmağa başlamışdı. Bu vəziyyət eyni zamanda 
İranın inkişaf etmiş ölkələrdən və dünya bazarından asılılığını da ar-
tırırdı. 1979-cu il inqilabından sonra İran rəhbərliyi başqa ölkələrdən 
iqtisadi asılılığa son qoyan tədbirlər həyata keçirməyə başladı. Lakin 
1980-1988-ci illərdə İraq – İran müharibəsi ölkənin iqtisadi inkişafını 
iflic vəziyyətinə saldı. Ölkə iqtisadiyyatına 700 mlrd. ABŞ dolları 
həcmində ziyan dəydi. Müharibə nəticəsində emaledici sənaye 
sahələrinin istehsal avadanlığının 60 faizi sıradan çıxmış və ölkə 
büdcəsinin 40 faizi hərbi xərclərə sərf olunmuşdu. 
Sənayenin aparıcı sahələri. Sənayenin inkişafı üçün müxtəlif 
amillərin (müxtəlif faydalı qazıntılar, bol əmək ehtiyatı və s. ) ol-
masına baxmayaraq, bu sahənin ixtisaslaşması məhdud çərçivədədir. 
İqtisadiyyatının aparıcı sahəsi neft və qazçıxarma və bunların 
emalıdır. Neft-qaz sektoru ölkənin ümummilli məhsulun 20, valyuta 
 293 
gəlirinin 85 faizini yaradır. 1973-cü ilə qədər ölkədə neftin 90 faizini 
Beynəlxalq Neft Konsorsiumu (BNK) çıxarırdı. 1973-cü ildə BNK 
ilə İran Milli Neft Şirkəti (İMNŞ) arasında müqavilə bağlanır. 
Müqaviləyə əsasən neftin çıxarılması, emalı və satışı İMNŞ-nin ixti-
yarına verilir. Lakin BNŞ 1978-ci ilin sonunadək neft satışının 80 
faizinə nəzarət etmiş, İran neftinin alıcıları arasında vasitəçi rolunu 
oynamışdır. 30 ilə yaxındır ki, İranda neft sərvətinin yeganə sahibi 
dövlətə məxsus İran Milli Neft Şirkətidir. 
XX əsrin sonlarına yaxın İranda neft-qaz çıxarılması işində 
Rusiyanın «Qazprom», Fransanın «Total» və «Elf Agiten», Malayzi-
yanın «Petronas» və İtaliyanın «Eni» şirkətləri fəal iştirak etməyə 
başlamışlar. 
İranda 180 mln. ton neft (2007-ci il) çıxarılsa da , neft emalı 
müəssisələrinin istehsal gücü zəif olduğundan neft məhsullarına olan 
tələbat ödənilmir və İran hər il 7,0-8,0 mln. ton neft məhsulları idxal 
edir. Ölkədə böyük həcmdə təbii qaz da çıxarılır. Mühüm təbii qaz 
yataqları ölkənin cənub-qərbindədir. Təbii qaz yataqlarının ümumi 
ehtiyatı 14 trillion kub metrdir. Hər il orta hesabla 58-60 mlrd. m3 
qaz çıxarılır. İstehsal olunan təbii qazın bir hissəsindən sənaye 
müəssisələri və məişətdə istifadə olunur, digər hissəsi isə ixrac edilir. 
Neft emalı müəssisələri Abadan, qaz emalı müəssisələri isə Bəndər-
Xomeyni şəhərlərindədir. 
İran hökuməti neftdən gələn gəlir hesabına emal sənaye 
sahələrini inkişaf etdirmişdir. Bu sahədə baş verən dəyişikliklər üç 
istiqamətdə olmuşdur: 
• İdxal olunan hazır sənaye məhsullarının azaldılması; 
• Yerli istehlak, həm də ixracat əhəmiyyətli mühüm sahələrin 
(maşınqayırma, metallurgiya, neft-kimya, atom energetikası və s.) 
yaradılması; 
Yüngül və yeyinti sənayesinin texniki cəhətdən 
təkmilləşdirilməsi. 
İranın ən böyük qara metallurgiya müəssisəsi Esfahan şəhəri 
yaxınlığındadır. Bu müəssisənin tikilməsində sabiq Sovet İttifaqının 
böyük rolu olmuşdur. Bundan başqa Əhvaz, Buşəhr, Məşhəd 
şəhərlərində də qara metallurgiya, Tehranda və Ərakda əlvan 
metallurgiya müəssisələri vardır. Maşınqayırma sənaye müəssisələri 
Təbriz, Ərak, Tehran, Qəzvin, Rəşt şəhərlərindədir və bu müəs-
 294
sisələrdə avtomobil, elektrotexnika və radiotexnika avadanlıqları 
istehsal edilir. 
Kimya və neft-kimya iqtisadiyyatın aparıcı sahələri olmaqla, 
xüsusilə əhəmiyyətlidir. Bu sahənin xammalı ölkədə mövcuddur. 
1969-cu ildə Abadan şəhəri və Hərq adasında neft emal edən iri 
müəssisələr fəaliyyətə başlayır. 
İran iqtisadiyyatının sürətli inkişafına mane olan səbəblərdən 
biri elektrik enerjisi istehsalının kifayət qədər olmamasıdır. Ölkədə 
istehsal olunan elektrik enerjisinin (50 mlrd. kvt.s. 2005) üçdə iki 
hissəsi istilik elektrik stansiyalarının payına düşür. İran hökuməti bu 
problemi aradan qaldırmaq məqsədilə nüvə enerjisindən daha geniş 
miqyasda istifadə etmək iqtidarındadır. Rusiyalı mütəxəssislərin 
köməyilə Buşəhr (Buşir) şəhərindəki atom elektrik stansiyasının 
istehsal gücü artırılmışdır. İranda nüvə proqramının reallaşdırılması 
tədbirləri Qərb dövlətlərinin, ilk növbədə ABŞ-ın hakim dairələrini 
İrana qarşı hədələyici bəyanatlarla çıxış etməyə vadar etmişdir. İran 
rəsmiləri isə nüvədən dinc məqsədlər üçün istifadə ediləcəyini etiraf 
edirlər. 
 İranda yerli xammala əsaslanan tikinti materialları sənayesi də 
inkişaf etdirilir. Ölkənin əksər şəhərlərində kərpic, sement, şüşə və 
şüşə məmulatları, mərmər, əhəng daşı və s. istehsal edən müəssisələr 
var. Bu sahənin bəzi məhsulları qonşu ölkələrə də ixrac olunur. 
İranda ənənəvi milli sənətkarlıq öz əhəmiyyətini saxlamışdır. 
Ölkədə xalçaçılığın tarixi çox qədimdir. Təbriz, Məşhəd, Esfahan 
xalçaları zərifliyi, bədiiliyi, rənglərinin sabitliyi ilə dünya şöhrəti 
qazanmışdır. Ən qədim Təbriz xalçaları B. Britaniya, ABŞ, Fransa 
muzeylərində və şəxsi kolleksiyalarda saxlanılır. İranda süni lifdən 
maşınla toxunan xalçalar da bir sıra xarici ölkələrin, o cümlədən 
Azərbaycanın istehlak bazarlarını «bəzəyir». Ölkədə sənətkarlar 
tərəfindən qızıl, gümüş və mis məmulatlarına mina ilə bəzək vurmaq, 
həmçinin milli tikmələr işi yaxşı inkişaf etdirilir. 
İranda kənd təsərrüfatı xammalı əsasında yeyinti sənayesi ink-
işaf etmişdir. Yeyinti sənayesinin tərkibi mürəkkəb və çox sahəlidir. 
Bu sahənin çox məhsulları həm də ixrac olunur. 
Kənd təsərrüfatının aparıcı sahələri. XX əsrin 60-cı 
illərinədək İran aqrar ölkə kimi tanılırdı. Lakin bu sahədə inkişaf 
həmişə ləng getmişdir. Səbəbi isə məhsuldar torpaq və su qıtlığı, 
aqrar quruluşun vəziyyəti və s. olmuşdur. İslam inqilabının 
 295 
qələbəsindən sonra aqrar sektorda islahatlara baxmayaraq bu sahədə 
köklü və mütərəqqi dəyişikliklər baş vermədi. Ölkədə ərazinin 
təqribən 10 faizi (17 mln. ha) əkinçilik məqsədləri üçün istifadə ol-
unur. Bunun cəmi 4,2 mln. hektarı suvarılır. 
Qədim İran mədəniyyətinin inkişafı həmişə suvarma ilə 
əlaqədar olmuşdur. Ölkənin irriqasiya sistemi digər Şərq ölkələri ilə 
müqayisədə iki xüsusiyyətinə: birincisi, suvarmanın müxtəlif 
növlərindən istifadə olunması, ikincisi, suvarmada yeraltı suların 
(xüsusilə kəhriz suları) üstünlüyünə görə fərqlənir. 
Bitkiçilik kənd təsərrüfatının aparıcı sahəsidir. Ölkədə dənli 
bitkilər istehsalı xüsusi əhəmiyyət kəsb edir. Becərilən torpaqların 
üçdə iki hissəsi dənli bitkilərin payına düşür. Buğda və çəltik əkinləri 
geniş sahəni əhatə edir. Çəltik əkinləri əsasən Xəzərsahili Gilan, 
Qorqan, Mazəndəran əyalətlərindədir. Ölkədə çəltiyin müxtəlif 
növləri (sədri, çampa, əkuli və s.) becərilir və bunların məhsuldarlığı 
da müxtəlifdir. 
Texniki bitkilərdən pambıq, şəkər çuğunduru, tütün, çay və s. 
becərilir. Ölkədə paxlalı və yağlı bitkilər, ədviyyat da becərilir. 
Bağçılıq inkişaf etdirilir. Heyvandarlıq xırdabuynuzlu maldarlıq 
istiqamətindədir və yarımköçəri təsərrüfatlar üstünlük təşkil edir. 
İribuynuzlu malqara oturaq təsərrüfatlarda bəslənilir. 
Nəqliyyatı və xarici ticarəti. Nəqliyyat əlaqələri cəhətdən İran 
əlverişli coğrafi mövqeyə malikdir. Uzaq Şərqlə Aralıq dənizi ölkələri 
arasında olan mühüm ticarət yolları İran ərazisindən keçirdi. Əhəmənilər 
hakimiyyəti dövründə «Şah yolu», «Babilistan-Əfqanıstan yolu», 
eramızın IV-VI əsrlərində məşhur «İpək yolu», ərəblərin İrana gəlməsilə 
«Xorasan yolu» və digər istiqamətlərdə çəkilmiş yollar İranın dünya 
bazarına fəal cəlb olunmasına imkan yaratdı. 
XX əsrin əvvəllərində İranda yol tikintisi işlərində əvvəlcə 
B.Britaniya, sonra isə Rusiyanın böyük marağı və rolu olmuşdur. XX 
əsrin ortalarında sabiq SSRİ, ABŞ, B.Britaniya, İtaliya, Belçika ölkənin 
müxtəlif bölgələrində yol tikinti işlərində iştirak etmişlər. 
Çay nəqliyyatı istisna olmaqla İranda nəqliyyatın digər sahələri 
inkişaf etmişdir. Ölkənin yük və sərnişin daşımalarında avtomobil 
nəqliyyatının rolu böyükdür. Avtomobil yollarının ümumi uzunluğu 60 
min km-dir. Tehran-Məşhəd, Tehran-Qəzvin-Təbriz-Culfa (İran), 
Tehran-Rəşt, Tehran-Qorqan ölkənin ən mühüm və böyük 
magistrallarıdır. İran dəmir yollarının ümumi uzunluğu 6 min km-ə 
 296
yaxındır. Bunun təqribən 300 km-i elektrikləşdirilmişdir. İranı 
Pakistan, Azərbaycan ilə əlaqələndirən dəmir yol xətti mövcuddur. 
Ölkənin ən uzun dəmir yol magistralı şimalda Xəzər dənizi sahili 
bölgəni cənubda İran körfəzi ilə birləşdirən yoldur. 
Xarici ticarət. Son illərdə İranda ümumdaxili məhsulun həcmi 
artmağa başlamışdır. Dünya üzrə ümumdaxili məhsulun bir faizi 
İranın payına düşür. İran iqtisadiyyatında özəl sektorun payı da 
yüksəlmişdir. Ölkə iqtisadiyyatında xarici kapital və investisiyaların 
əhəmiyyəti də böyükdür. 
İranda neft, bəzi sənaye və kənd təsərrüfatı məhsulları, istehlak 
malları ixrac olunur. İdxalatın dəyərcə 50 faizini maşın, avadanlıq və 
sənaye sahələri üçün xammal, 30 faizini ərzaq məhsulları təşkil edir. 
AFR, Yaponiya, İtaliya, Fransa, B.Britaniya, Ermənistan, Türkiyə, 
Azərbaycan və digər ölkələrlə ticarət əlaqələri saxlayır. Pul vahidi 
rialdır. 
