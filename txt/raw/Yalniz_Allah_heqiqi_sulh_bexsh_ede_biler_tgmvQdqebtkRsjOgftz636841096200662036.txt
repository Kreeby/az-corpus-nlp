Yalnız Allah həqiqi sülh bəxş edə bilər! 
Əbdürrəhim əl-Rumi 
 
Mündəricat 
 
I Fəsil. Imanlılar arasında həqiqətən Allaha sadiq qalanlar kimlərdir? 
II Fəsil. Incildə hansı dəyişikliklər aparılmışdır? 
III Fəsil. Allahın oğlu varmı? 
IV Fəsil. Qurban bayramının əsl mahiyyəti nədədir? 
V Fəsil. Yalnız Allah həqiqi sülh bəxş edə bilər! 
 
 
 
 
  
I Fəsil 
Imanlılar arasında həqiqətən Allaha sadiq qalanlar kimlərdir?  
 
Qur`ani-Kərim, heç də bütün yəhudi və xristianların Müqəddəs Kitab öyüdlərini düzgün 
tə`lim etmədiklərini söyləyərkən haqlıdır. 
 
«Ey mö`minlər! Indi onların (yəhudilərin) sizə inanacaqlarına ümidmi 
edirsiniz? Halbuki Musa dövründə onların içərisində elələri vardı ki, 
Allahın kəlamını (Tövratı) dinləyib anladıqdan sonra, onu bilə-bilə təhrif 
edirdilər» (əl-Bəqərə 2:75). 
 
Elə həmin surədə yazılmışdır: 
 
«Bütpərəstlərə: “Allahın göndərdiyinə tabe olun!” - deyilən zaman, onlar: 
“Biz yalnız atalarımızın getdiyi yolla gedəcəyik”, - deyirlər. Bəs ataları 
bir şey anlamayıb, doğru yolda deyildilərsə necə?» (əl-Bəqərə 2:170). 
 
Bu cür fikirlərə Qur`anın digər surələrində də rast gəlinir. 
 
«Kitab əhlindən bir zümrə də vardır ki, siz onların oxuduqlarını 
Tövratdan hesab edəsiniz deyə, kitab oxuyan zaman dillərini o tərəf-bu 
tərəfə əyirlər. Halbuki, onların bu oxuduqları Kitabdan deyildir. Onlar 
isə: “Bunlar Allah tərəfindəndir”, - deyirlər. Bunlar heç də Allah 
tərəfindən deyildir. Onlar bilə-bilə Allaha qarşı yalan söyləyirlər. Heç bir 
kəsə yaraşmaz ki, Allah ona kitab, hikmət və peyğəmbərlik bəxş etdikdən 
sonra o, insanlara: “Allahı buraxıb mənə qul olun!” - desin. Əksinə o: 
“Öyrətdiyiniz kitabın və öyrəndiyiniz şeyin sayəsində rəbbani 
(mükəmməl elm və əməl, gözəl əxlaq və itaət sahibi) olun!” - deyər» (Ali-
Imran 3:78, 79). 
 
«”Biz məsihçiyik”, - deyənlərdən də əhd almışdıq. Sonra onlar xəbərdar 
olunduqları şeylərin bir hissəsini unutdular. Biz də aralarına qiyamət 
gününə qədər davam edəcək ədavət və kin saldıq. Allah onlara gördükləri 
işlər barəsində xəbər verəcəkdir!» (əl-Maidə 5:14). 
 
Məhəmmədin yaşadığı dövrdəki məsihçilik tarixini nəzərdən keçirən hər bir kəs burada 
nədən söhbət getdiyini başa düşür. Məryəm oğlu Isanın səmaya ucaldıldığı vaxtdan təxminən 
300 il sonra, Onun özlərini məsihçi adlandıran ardıcılları Isanın mücdəsini müxtəlif bütpərəst 
tə`limləri ilə qarışdırmağa başladılar. Onlar Yaradana deyil, insan əlinin yaratdığı şeylərə - 
rəsmlərə və bütlərə səcdə etməyə başladılar. Hətta günəşə və aya da səcdə edirdilər. Onlar ilk 
məsihçilərin inandıqları təsəvvürəgəlməz dərəcədə qüdrətli və böyük Allahın təbiətini açmağa 
sə`y göstərdilər. Lakin bu sə`yləri onları yanlış istiqamətdə apardı və Məsihin ardıcılları öz 
aralarında müxtəlif qruplara ayrıldılar. 
Isanın anası Məryəmi ilahi səviyyəyə qaldırdılar. Bu qadının mö`minliyi, həlimliyi və 
müdrikliyi xristian və müsəlmanların müqəddəs kitablarının səhifələrində öz əksini tapmışdır. 
Lakin onların heç birində «Məryəm - allahdır» sözləri yazılmamışdır. 
Vaxt keçdikcə, həqiqətlə yalan arasındakı sərhəd yoxa çıxmağa başlamışdır. Həqiqəti 
unutmayan və onun təmizliyi uğrunda mübarizə aparan hər bir kəs imansız adlandırılaraq 
tə`qib edilirdi. Allahın adı altında qantökmənin əsası belə qoyuldu. Xaç yürüşləri tarixdə dini 
fanatizmin özbaşınalıqlarının baş aldığı ən kədərli və biabırçı dövrlərdən biridir. Bu yürüşlər 
digər dini e`tiqadlara xor baxmağa, müstəmləkəçiliyin və irqi ayrı-seçkiliyin yaranmasına səbəb 
oldu. Dillərində Allah kəlməsilə açıq irqi ayrı-seçkilik, bütpərəst adət və ən`ənələri - orta 
əsrlərin məsihçiliyinə xas cəhətlər idi. 
Müqəddəs kitabların öyüdlərinə də seçici münasibət bəsləyirdilər, özlərinə sərfəli olanlarını 
və böyük zəhmət tələb etməyənlərini  seçir, qalanlarını isə rədd edirdilər. Bu yolla, məsələn, 
natəmiz yeməklər haqqındakı göstərişlər yaddan çıxarılırdı. Tövratda qadağan edilən donuz əti 
də daxil olmaqla, bütün natəmiz yeməkləri qəbul etməyə başladılar. Spirtli içkilərin hədsiz 
dərəcədə istifadəsi, həmçinin müqəddəs kitablarda qadağan edilmiş bir çox şeylər də 
mühakimədən kənarda qalırdı.   
 
Bəs bu gün vəziyyət necədir? 
 
Məsihçilik indi də bir çox qollara ayrılmış vəziyyətdədir. Məryəmi artıq üçlüyün bir hissəsi 
hesab etməsələr də, digər məsələlərdə yanlış fikirlər daha da dərin kök atmışdır. Beləliklə də, 
bə`ziləri inanırlar ki, Allah dünyanı Öz qüdrətli əli ilə yaratmışdır, digərləri isə Allahın 
öldüyünü iddia edirlər. Onlar müqəddəs kitabları təmsil adlandıraraq alçaldırlar və imanlıların 
dualarını ələ salırlar. Adətən, məsihçi adı altında yaşayanların çoxu spirtli içkilər, siqaret və 
narkotik maddələrlə və digər zərərli vərdişlərlə özlərini məhv edirlər. Bu, Allahın yer üzündə 
yaratdığı ən ali məxluqun insan olması fikrinə zidd çıxır.  
Bu cür eybəcər şəkil almış məsihçiliklə heç bir əlaqə yaratmaq istəməyən insanlar haqlıdırlar. 
Islam konqresinin keçmiş katibi Ənvər Əl-Sədat belə yazırdı: 
«Xristianlıq Şərqdə də kök atdığı üçün biz, şərq adamları bilirik ki, qərb həqiqətə, tarixə və 
bəşəri sərvətlərə qarşı günah işlədir və bununla da məsihçi mücdəsini yaymaq hüququnu 
itirirlər. Biz heç bir vəchlə Yaxın və Orta Şərqdə bu cür halların baş verməsinə yol verə bilmərik. 
Bildiyimiz kimi, xristian dininin əsasında duran prinsiplər iman və məhəbbətdir. Qərbin 
xristianlıq adlandırdığı dində biz bu prinsiplərə rast gəlirikmi?» 
Qur`ani-Kərimi oxuyarkən görürük ki, xristianlar Yazılardakı ayələri deyil, onların anlamını 
və şərhini təhrif etmişdirlər.  (Bu barədə növbəti «Incildə hansı dəyişikliklər aparılmışdır?» 
fəslində daha ətraflı verilmişdir.) 
 
«Allahdan başqa heç bir tanrı yoxdur. Əzəli və əbədi varlıq odur! Sənə 
özündən əvvəlkiləri təsdiq edən Qur`anı haqq olaraq O nazil etdi. 
Bundan əvvəl insanları doğru yola yönəltmək üçün Tövratı və Incili 
səmadən O endirdi...» (Ali- Imran 3:2, 3). 
 
Insanlar ilahi idarəyə e`tinasız yanaşdılar. Müqəddəs Kitaba daxil olan bütün kitablar, 
məsihçi adı altında Məsihin tə`liminin paklığını ləkələyən insanlara qarşı şəhadət verir. 
Iki kiçik nümunəyə nəzər salaq. Tövratda Allahın Musa peyğəmbər vasitəsilə verdiyi sözləri 
yazılmışdır: 
 
«Özün üçün heç bir yonma büt, nə yuxarıda - səmada və ya aşağıda - 
yerdə, nə də yerin dərinliklərinə yığılan sulardakı şeylərin heç birinin 
surətini düzəltmə. Belə şeylərə səcdə qılaraq ibadət etmə» (Tövrat, Çıx. 
20:4, 5). 
 
«Donuz... sizin üçün haramdır. Onun nə ətini yeyin, nə də leşinə toxunun, 
o, sizin üçün haramdır» (Tövrat, Lev. 11:7-8). 
 
Bu ayələr hələ də heç bir dəyişikliyə mə`ruz qalmamışdır; halbuki, xristianlar ya onları 
oxumurlar, ya da belə izah edirlər ki, bu ayələr artıq öz ilkin mə`nalarını itirmişdirlər. 
Ilkin xristianlıq dövründə buna obyektiv bəraət qazandırmaq olardı. Yazılar yalnız yunan, 
ibrani və latın dili kimi qədim dillərdə yazılmış halda mövcud idi. Heç bir kitab çap edilmirdi, 
əlyazması ilə yazılırdı, yalnız bu dilləri bilən adamlar onları oxuya və şərh edə bilirdilər. 
Lakin indi, maarifin inkişaf etdiyi bir dövrdə baş verənlərə isə heç bir bəraət qazandırmaq 
olmaz. Müqəddəs Kitab dünyada ən geniş yayılmış kitabdır. Onun bütün ayələri dəyişilməz 
şəkildə bizim dövrə qədər gəlib çıxmışdır. Bununla belə, Müqəddəs Kitabı ya oxumurlar, ya da 
düzgün şərh etmirlər. Bunun nəticəsində irqi və dini  ayrı-seçkilik məsələləri ortaya çıxdı ki, bu 
da dini və etnik müharibələrin başlanmasına səbəb oldu. Bu, öz-özlüyündə Müqəddəs Kitabın 
əsas qanununun pozulması deməkdir: «Qonşunu özün kimi sev» (Incil, Mat. 22:39). 
Hətta sabun bolluğunda da natəmiz adamlar tapılacaq. Iş onların sabundan istifadə etməyi 
bacarmamaqlarında deyil, onların təmiz olmaq istəməməklərindədir. 
Qur`ani-Kərim haqlı olaraq, xristianları Müqəddəs Kitaba zidd olan ən`ənələrin artmasında 
ittiham edir. Lakin bu iradlar bütün xristianlara deyil, onların müəyyən bir kateqoriyasına 
ünvanlanır. 
Yazıların əmr etdikləri ilə bəşəri adət-ən`ənələri qarışdırmaq kimi ağır imtahanda məğlub 
olmayan kəslər diqqət və hörmətə layiqdirlər. Qur`anın bir çox ayələrində bu cür xristianlara 
böyük rəğbət ifadə edilmişdir. 
 
«Yəhudiləri və müşrikləri iman gətirənlərin ən pis düşməni, «Biz 
xaçpərəstik», - deyənləri isə onların ən yaxın dostu görəcəksən. Bu 
onların  içində keşiş və rahiblərin olması və onların özlərini yuxarı 
tutmamalarına görədir» (əl-Maidə 5:82). 
 
«Onların hamısı eyni deyil. Kitab əhli arasında düzgün, sabitqədəm bir 
camaat vardır ki, onlar gecə vaxtları səcdə edərək Allahın ayələrini 
oxuyurlar. Onlar Allaha, axirət gününə inanır, yaxşı işlər görməyi əmr 
edir, pis əməllərdən çəkindirir və xeyirli işlər görməyə tələsirlər. Onlar 
əməlisaleh şəxslərdəndirlər» (Ali-Imran 3:113, 114). 
 
Peyğəmbər Məhəmməd tək birAllahı təbliğ edəndə əvvəlki peyğəmbərlərin - Allahın 
elçilərinin yolu ilə gedirdi. O, bütpərəst allahlarına səcdəyə qarşı mübarizə aparır və həqiqi 
məsihçilərə rəğbətlə yanaşırdı. 
O, 615-ci ildə özünün bütpərəst tə`qibindən qaçan din yoldaşlarını Məkkədən efiopiyalı 
xristianların yanına göndərmişdi. 
630-cu ildə Məhəmməd Nacrandan olan həqiqi məsihçilərə icazə vermişdi ki, Mədinədəki 
məsciddə Pasxanı bayram etsinlər. 
Hər dəfə hansısa səbəb üzündən imanlı məsihçiləri sıxışdıran zaman, o, könüllü olaraq 
onları qəbul edir və öz himayəsi altına alırdı. 
Islam alimi Səid Əmir Əli yazırdı: 
«Həqiqi islamla həqiqi xristianlıq arasında heç bir fərq yoxdur.» 
Həyat özü bu sözləri doğrultdu. Müsəlmanlar «Kitab əhli» ilə - müxtəlif təsvirlərə səcdə 
etməyən, Isanın Allahın fiziki oğlu olması haqqındakı yalançı nəzəriyyələri qəbul etməyən, 
Allahın Özünün verdiyi kəlamda heç nəyi təhrif etməyən və oraya heç bir əlavələr etməyən 
insanlarla əlaqəni kəsmədilər. 
Qur`an bütün imanlıları Allaha sadiq qalan məsihçilərlə xoş münasibətlərin saxlanmasına 
də`vət edir. 
 
«Kitab əhlinin zülm edənləri istisna olmaqla, onlarla ən gözəl tərzdə 
rəftar edin. Və belə deyin: “Biz həm özümüzə nazil olana, həm də sizə 
nazil olana inanırıq. Bizim də Allahımız, sizin də Allahınız birdir. Biz 
yalnız Ona itaət edirik!”» (əl-Ənkəbut 29:46). 
 
«Əgər sənə nazil etdiyimə şübhə edirsənsə, səndən əvvəl kitab 
oxuyanlardan soruş. Haqq sənə, sözsüz ki, Rəbbindən gəlmişdir. Şübhə 
edənlərdən olma!» (Yunus 10:94). 
 
Beləliklə, əziz oxucular, əgər siz bütün qəlbinizlə Allahın iradəsini öyrənmək istəyirsinizsə, 
hər gün duada Allaha «Bizi doğru yola yönəlt!» - deyə müraciət edirsinizsə, bütpərəst kimi 
yaşayan xristianların dinini tanımaq istəmirsinizsə, əksinə Qur`anda yazılmış iradəni yerinə 
yetirmək istəyirsinizsə, onda Qur`ana qədər Allah tərəfindən göndərilmiş kitabları artıq 
oxumuş adamlara müraciət edin. «Sənə qədər göndərilən Kitabları oxuyan» və həqiqətən də 
Allahın Öz Kəlamında verdiyi əmrlərə uyğun şəkildə yaşayan həqiqi məsihçilərlə söhbət edin. 
Onlara qarşı mübarizə ruhu ilə yaşamayın. Allah Özü sizi buna də`vət edir! 
 
«Ey kitab əhli! Tövrata, Incilə və Rəbbiniz tərəfindən sizə nazil edilmiş 
olana düzgün əməl etmədikcə, siz heç bir şey üzərində deyilsiniz» (əl-
Maidə 5:68). 
 
Rəbbin xeyir-duası sizinlə olsun!    
 
 
  
II Fəsil 
 «Incil»də hansı dəyişikliklər aparılmışdır? 
 
Müqəddəs kitabların hamısı Kainatın Yaradıcısının Allah olduğunu təsdiqləyir. O, öz 
qüdrətli əllərilə yer üzündə və göylərdə olan hər şeyi idarə edir. Bunun üçün Rəbbə şükürlər 
olsun! 
Rəbb Allah bütün insanlara iradə azadlığı və müstəqil seçim imkanı verməklə 
kifayətlənməmişdir. O, eyni zamanda yer üzündə yaşayan insanlara həqiqət, xeyirxahlıq və 
ədalət yolunu göstərmək üçün Öz peyğəmbərlərini də yollamışdır. Rəbbin Sözü insanlara əbədi 
həyata gedən yolu göstərən xəritə kimidir.  
Təəssüflər olsun ki, bir çoxları bu kəlamların hələ də həqiqət olaraq qaldığına şübhə edirlər. 
Bə`ziləri iddia edirlər ki, Müqəddəs Kitabda (əvvəlki fəsildə haqqında danışdığımız Tövrat, 
Zəbur və Incil kitablarının birlikdə cəmləşdiyi kitab) bir çox ayələrin mə`nası dəyişdirilmişdir. 
Bu, çox ağır bir ittihamdır. Çünki Allahın sözünü dəyişdirməkdən daha böyük günah ola 
bilərmi? 
Məsihçilərin ünvanına olan bu cür ittihamların nə dərəcədə həqiqətə uyğun olduğunu 
aydınlaşdırmaq bizim müqəddəs borcumuzdur.  
Əgər Müqəddəs Kitabda Allahın mücdəsi dəyişik şəkildə verilmişdirsə, deməli, milyonlarla 
insan yanlış bir inancla yaşayırlar. Çünki Müqəddəs Kitab dünyada ən geniş yayılmış kitabdır 
və təxminən 2000 dildə tərcüməsi mövcuddur. Onda belə çıxır ki, onu oxuyan hər kəs yanlış 
xəritənin göstərdiyi yolla gedir.  
Odur ki, biz  ya Müqəddəs Kitabın həqiqətən də təhrif olunduğu faktını aşkara 
çıxarmalı (əgər bu həqiqətən də belədirsə), ya da bütün ittihamları birdəfəlik aradan qaldırmalı, 
onların əsassız olduğunu sübuta yetirməli və bununla da bütün çaşqınlıqları aradan 
qaldırmalıyıq.  
Qur`ani-Kərim buyurur: 
 
«Ey iman gətirənlər! Allaha və peyğəmbərinə, Onun Öz peyğəmbərinə 
endirdiyi Kitaba (Qur`ana) və ondan əvvəl nazil etdiyi kitablara iman 
gətirin! Allaha, Onun mələklərinə, kitablarına, peyğəmbərlərinə və axirət 
gününə inanmayan şəxs, şübhəsiz ki, doğru yoldan çox azmışdır» (ən-
Nisa 4:136).  
 
Qur`ani-Kərim Müqəddəs Kitabın dəyişdirilməsi faktını təsdiqləmir, lakin yəhudilərin və 
bə`zi xristianların öz Müqəddəs Kitablarından uzaqlaşdıqları, orada yazılmış qanunlara əməl 
etmədikləri haqda bir neçə ayədə göstərilmişdir.  
 
«Sizin əlinizdəkini (Tövratı) təsdiqləyici kimi göndərdiyimə (Qur`ana) 
iman gətirin! Onu inkar edənlərin əvvəlincisi siz olmayın! Mənim 
ayələrimi ucuz qiymətə satmayın və ancaq Məndən qorxun!» (əl-Bəqərə 
2:41).  
 
«Siz bilə-bilə haqqa yalan donu geyindirib, onu gizlətməyin!» (əl-Bəqərə 
2:42). 
 
«O özlərinə zülm edənlər onlara deyilən sözü dəyişdirdilər...» (əl-Bəqərə 
2:59).  
 
«Vay o şəxslərin halına ki, öz əllərilə Kitab yazıb, sonra bir az pul 
almaqdan ötrü: «Bu Allah tərəfindəndir!» - deyirlər. Öz əllərilə təhrif 
olunmuş kitab yazdıqlarına görə vay onların halına! Qazandıqları şey 
üçün vay onların halına!» (əl-Bəqərə 2:79).  
 
«Yoxsa siz Ibrahimin, Ismailin, Ishaqın, Yə`qubun və onun övladının 
yəhudi və ya xaçpərəst olduqlarını iddia edirsiniz? Onlara de: «Sizmi, 
yoxsa Allahmı daha yaxşı bilir?» Allah tərəfindən xəbər verilən bir 
həqiqətin şahidi olduğu halda, onu gizlədəndən daha zalim kim ola 
bilər?» (əl-Bəqərə 2:140). 
 
«Indi yönəldiyin qibləni (Kə`bəni) yalnız sənə tabe olanlarla səndən üz 
çevirənləri bir-birindən ayırd etmək üçün tə`yin etdik» (əl-Bəqərə 2:143). 
 
«Kitab verdiyimiz şəxslər onu öz oğullarını tanıdıqları kimi tanıyırlar. 
Buna baxmayaraq, onların bir qismi, şübhəsiz ki, həqiqəti bilə-bilə 
gizlədir» (əl-Bəqərə 2:146). 
 
«Kitabda insalara aşkar etdiyimiz dəlillərdən sonra  göndərdiyimiz 
nişanələri  və doğru yol göstərən ayələrimizi gizlədən şəxslər Allahın 
lə`nətinə düçar olar!» (əl-Bəqərə 2:159). 
 
«Allahın nazil etdiyi kitabda olanları gizlədənlərin və onun müqabilində 
bir az para alanların yedikləri qarınlarında ancaq oda dönəcəkdir!» (əl-
Bəqərə 2:174). 
 
«Ey kitab əhli, nə üçün bilə-bilə haqqa yalan donu geyindirir və doğrunu 
gizlədirsiniz?» (Ali-Imran 3:71). 
 
«Kitab əhlindən bir zümrə də vardır ki, siz onların oxuduqlarını 
Tövratdan hesab edəsiniz deyə kitab oxuyan zaman dillərini o tərəf-bu 
tərəfə əyirlər. Halbuki, onların bu oxuduqları Kitabdan deyildir. Onlar 
isə: «Bunlar Allah tərəfindəndir», - deyirlər. Bunlar heç də Allah 
tərəfindən deyildir. Onlar bilə-bilə Allaha qarşı yalan söyləyirlər» (Ali-
Imran 3:78). 
 
«Allah kitab əhlindən: «Siz onu gizlətməyib, insanlar üçün 
aydınlaşdırmalısınız!» - deyə əhd aldığı zaman onlar bu əhdə dal 
çevirdilər...» (Ali-Imran 3:187). 
 
«Yəhudilərin bir qismi Tövratdakı sözlərin yerini dəyişib təhrif edir və 
dillərini əyərək dinə tə`nə vurmaq məqsədilə: «Eşitdik və qəbul etmədik», 
- deyirlər» (ən-Nisa 4:46). 
 
«Onlar sözlərin yerlərini dəyişib təhrif edir və xəbərdar edildikləri 
şeylərin bir hissəsini unudurlar. Onların bir qismi müstəsna olmaqla, sən 
onlardan həmişə xəyanət görəcəksən. Bununla belə, onları bağışla, 
günahlarından keç. Şübhəsiz ki, Allah yaxşılıq edənləri sevər!» (əl-Maidə 
5:13). 
 
«”Biz xaçpərəstik”», - deyənlərdən də əhd almışdıq. Sonra onlar xəbərdar 
olunduqları şeylərin bir hissəsini unutdular...» (əl-Maidə 5:14). 
 
«Ey kitab əhli! Sizə kitabda gizlətdiyiniz şeylərin bir çoxunu bildirirəm, 
bir çoxunu da sizə bağışlayıb üstünü vurmayan peyğəmbərimiz gəldi. 
Artıq Allah tərəfindən sizə bir nur və açıq-aydın bir kitab gəldi» (əl-
Maidə 5:15). 
 
«Ürəklərində inanmadıqları halda, dildə: «inandıq», - deyənlərin, 
yəhudilərdən yalana qulaq asanların, sənin hüzuruna gəlməyən başqa bir 
camaata qulaq asanların küfr içində dolaşanları səni kədərləndirməsin. 
Onlar Tövratdakı sözlərin yerlərini dəyişib təhrif edirlər...» (əl-Maidə 
5:41). 
 
«De ki: «Musanın insanlara bir nur və haqq yol olaraq gətirdiyi kitabı 
kim nazil etmişdir? Siz onu vərəqlərə yazıb göstərir, bir çoxunu da 
gizlədirsiniz. Əslində siz özünüzün və atalarınızın bilmədiklərini 
öyrənmiş olursunuz» (əl-Ən`am 6:91). 
 
«Lakin Israil oğullarından özlərinə zülm edənlər onlara deyilən sözü 
dəyişdirib başqa şəklə saldılar. Etdikləri haqsızlığa görə Biz də onlara 
göydən əzab göndərdik» (əl-Ə`raf 7:162). 
 
«Onlar özlərinə verilən öyüdü unutduqları zaman Biz də onları pislikdən 
çəkindirənlərə nicat verdik» (əl-Ə`raf 7:165). 
 
Əgər yuxarıda verilmiş ayləri ixtisar olunmuş şəkildə deyil, bütünlüklə oxumaq imkanınız 
olarsa, çox yaxşı olar. Oricinal variantda, yə`ni ərəb dilində bu ayələrdə bir-birindən fərqli 8 
fe`ldən istifadə edilmişdir. Gəlin bu fe`lləri nəzərdən keçirək: 
1) ahfa - gizlətmək, gizli saxlamaq (5:15; 6:91); 
2) iştara - satmaq (ucuz qiymətə), dəyişik salmaq (2:79); 
3) albasa - həqiqəti yalanla pərdələmək (2:42; 7:162); 
4) baddala - əvəz etmək (2:59; 7:162); 
5) karama - gizlətmək, gözdən uzaq yerə gizlətmək / bu fe`ldən daha çox istifadə edilmişdir/ 
(2:42, 140, 146, 159, 174; 3:71, 187); 
6) lauva - dillə təhrif etmək (mə`nasını) (3:78; 4:46); 
7) nasa - unutmaq (5:13; 7:165) 
8) harrafa - təhrif etmək (2:75; 4:46; 5:13, 41) 
Bu ayələrdə yəhudi və xristianların dönüklüyünün çoxsaylı siyahısı verilmişdir. Ilk yeddi 
fe`lin mə`nasından çıxış edərək bu nəticəyə gəlirik ki, yəhudilər Ibrahimin və onun nəslinin 
müsəlman (Allaha itaət edən) olduqları faktını gizli saxlayırdılar; Qiblə ilə razılaşmırdılar; 
Tövratı düzgün oxumur və yanlış şərh edirdilər; Musanın yazdığı kitabların bə`zilərini 
gizlədirdilər; özlərinin kitablarını yazır və onları Müqəddəs Kitabla eyni səviyyədə hesab 
edirdilər.  
Halbuki, bu ayələrdə istifadə olunmuş fe`llərdən heç biri Tövratın dəyişdirildiyi haqqında 
heç nə demir. Onlar yalnız qeyri-düzgün izahat faktını təsdiqləyirlər.   
Sonuncu qeyd olunmuş fe`lə diqqət yetirin. Bu fe`lə aşağıda verilmiş ayə də daxil olmaqla 
dörd ayədə rast rast gəlmək olur. 
 
«Indi onların sizə inanacaqlarına ümidmi edirsiniz? Halbuki onların 
içərisində elələri vardı ki, Allahın kəlamını dinləyib anladıqdan sonra, 
onu bilə-bilə təhrif edirdilər» (əl-Bəqərə 2:75). 
 
Burada Yazının özünün, yoxsa onun mə`nasının dəyişdirilməsindən söhbət gedir? Islam 
alimləri bu suala cavab vermişdirlər. Məsələn, Əli Razi (606/1209) yazırdı: 
«”Təhrif” sözünü yalnız mətnin yanlış şərhinə aid etmək lazımdır». 
«Hətta əgər yəhudilər Yazının mətnini dəyişdirməyə çalışsaydılar belə, Allah buna heç vaxt 
yol verməzdi. Məhz buna görə də bu cür dəyişikliklər sadəcə olaraq mövcud deyil».                
Bir çox müsəlmanlar iddia edirlər ki, Məhəmməd peyğəmbərin gəlişinə şəhadət verən ayələr 
Müqəddəs Kitabdan çıxarılmışdır. Halbuki Qahirə universitetinin dosenti Əl-Əzar Məhəmməd 
Abdu (1265-1323/1849-1905) öz dövründə bu iddiaları rədd etmişdir: 
«Bu, mümkün olan şey deyil. Müqəddəs Kitaba malik olan insanların bütün ölkələrdən bir 
yerə yığılaraq, bu məsələ ilə bağlı razılığa gəlmələri ağılasığmaz bir şeydir». 
Bu sətirlərin müəllifi, yəhudi və xristianların Məryəm oğlu Isa haqqındakı ayələri 
dəyişdirmək barədə razılığa gəlmələri barəsindəki fikirləri də rədd edir: 
«Yəhudilər Isanı Allahın Oğlu kimi qəbul etmədikləri üçün, bu, heç cür baş verə bilməzdi». 
Elə həmin kitabda daha sonra belə yazılmışdır: 
«Biz qətiyyətlə deyə bilərik ki, Incil həqiqi Mücdədir». 
Yazının ayələrinin dəyişdirilməsi problemi ilə bağlı yuxarıda qeyd olunmuş fikirlər çap 
olunmazdan uzun müddət qabaq, daha bir böyük islam alimi Əl Bakvillani (403/1013) də bu 
məsələyə toxunmuşdur. Onun fikrincə, müsəlmanlarla xristianların Isa haqqındakı tə`limlərinin 
fərqli olması Incilin həqiqiliyini şübhə altına almağa əsas vermir. Alim imanlılara Müqəddəs 
Kitabı təhlil etməyi, bu və ya digər faktları Yazının özündə aşkara çıxarmağı tövsiyə edir. 
Yalnız bu yolla baş qaldırmış fikir ayrılıqlarına aydınlıq gətirmək olar.  
Islam teologiyasının atası sayılan Əl-Qəzəli (450-505/1057-1111) də bu fikri dəstəkləmişdir.                
Beləliklə, Tövratın və Incilin təhrif olunması haqqında nəzəriyyələr nə Qur`anda, nə də 
böyük din alimlərinin tə`limlərində öz əksini tapmamışdır.  
Bəs islam hədislərində bu məsələ barəsində nə söylənilir? 
Hədislər Məhəmməd peyğəmbərin yəhudi və xristianlarla əlaqə saxladığını təsdiqləyirlər. 
Deməli, bu Hədislərdə Yazının ayələrinin təhrif olunması ilə bağlı məslələrə də toxunulmalı idi. 
Lakin Hədislərdə bu mövzuya yalnız iki yerdə toxunulur. Bu da ki, bə`zi ayələrin 
söylənilməməsi ilə bağlı yəhudi və xristianlara ünvanlanmış ittihamlarla bağlıdır.  
Beləliklə, biz nə Qur`anın, nə Hədislərin, nə də islam alimlərinin Tövrat və Incili azacıq da 
olsa tənqid etmədikləri, onları Allahın iradəsinə zidd hesab etmədikləri ilə bağlı kifayət qədər 
dəlillərlə tanış olduq. Əgər bu, həqiqətən də belədirsə, onda nə üçün imanlıların bu qədər çox 
hissəsi Müqəddəs Kitabın dəyişdirildiyini iddia edirlər? 
Qur`ani-Kərimin bir çox ayələrində belə bir fikir təkrarlanır ki, o, Müqəddəs Kitabın 
həqiqiliyini təsdiqləmək və onu təhlil üçün tövsiyə etmək məqsədilə verilmişdir.  
 
«Sizin əlinizdəkini (Tövratı) təsdiqləyici kimi göndərdiyimə (Qur`ana) 
iman gətirin! Onu inkar edənlərin əvvəlincisi siz olmayın...» (əl-Bəqərə 
2:41). 
 
«Onlara Allah tərəfindən əllərindəkini (Tövratı) təsdiq edən bir kitab 
(Qur`an) göndərildiyi zaman onu qəbul etmədilər...» (əl-Bəqərə 2:89). 
 
«Halbuki o, (Qur`an) onların əllərində olanı (Tövratı) təsdiq edən bir 
həqiqətdir...» (əl-Bəqərə 2:91). 
 
«...Həqiqətən, o, özündən əvvəkiləri təsdiq edən, mö`minləri doğru yola 
yönəldən, onlara mücdə verən Qur`anı Allahın izni ilə sənin qəlbinə 
çatdırmışdır» (əl-Bəqərə 2:97). 
 
«Ey özlərinə kitab verilmiş olanlar! Əlinizdə olanı (Tövratı) təsdiqləyən kimi nazil etdiyimizə 
(Qur`ana) iman gətirin!» (ən-Nisa 4:47). 
 
«Biz Qur`anı sənə haqq olaraq, özündən əvvəlki kitabı təsdiq edən və onu qoruyan kimi 
endirdik... Bu müxtəliflik Allahın verdikləri ilə sizi imtahan etməsi üçündür...» (əl-Maidə 5:48). 
 
«Bu Qur`an da mübarək, özündən əvvəlkiləri təsdiq edən bir kitabdır...» (əl-Ən`am 6:92). 
 
«Sənə vəhy etdiyimiz, özündən əvvəlkiləri təsdiq edən kitab haqdır...» (Fatir 35:31). 
 
Bə`ziləri qətiyyətlə iddia edirlər ki, Tövratın və Incilin ayələri artıq Məhəmməd vəfat 
etdikdən sonra dəyişdirilmişdir. Lakin bu iddialar da tanınmış islam alimlərinin öz dövrlərində 
qaldırdıqları sualların ortaya çıxmasına səbəb olmuşlar: 
Bütün dünya xristianları Müqəddəs Kitabın ayələrini dəyişdirmək və ya öz düzəlişlərini 
vermək məqsədilə birləşmək imkanını nə vaxt  və harada əldə edə bilmişdirlər? 
Onlar həmin dövrdə istifadədə olan minlərlə oricinal əlyazmasının bir anda yox olmasına 
necə nail ola bilmişdirlər? 
Heç olmazsa, bir həqiqi Müqəddəs Kitab nümunəsinin qala bilməsinin mümkünlüyünü necə 
rədd etmək olar?  
Əgər yəhudilər indiyə qədər də Isanı rədd edir, xristianlar isə qəbul edirlərsə, Isa Məsihlə 
bağlı ayələrin dəyişdirilməsi məsələsində onların razılığa gəlməsi fikri nə dərəcədə həqiqətə 
uyğundur?  
Bu gün dünya muzeylərində Tövrat və Incilin 5000-ə qədər əlyazması saxlanılır. Sina 
kodeksi kimi bitkin Müqəddəs Kitab nüsxəsinə malikik ki, onun tarixi Hicri tarixindən də 
qədim dövrlərə aiddir.  
Qədim dilləri bilən hər bir kəs bu əlyazmaları oxuya və müxtəlif nüsxələrdə olan eyni 
ayələrdə heç bir ziddiyyətin olmadığının şahidi ola bilər. 
Məhz buna görə Müqəddəs Kitabın təhrif olunması fikrindən birdəfəlik əl çəkmək lazımdır. 
Müqəddəs Kitabın təhrif olunduğuna özü inanmaqla bərabər, bu fikri başqalarına da yayan 
insanın vay halına! Çünki bununla o, yüz illər ərzində Öz Kəlamını qoruyub saxlayan Qadir 
Allahın adına küfr etmiş olur. 
O zaman Məhəmməd peyğəmbərin yəhudi və xristianlara ünvanladığı ittihamları bizlərdən 
bə`zilərinə də ünvanlamaq mümkündür: 
 
«Sonra onlar da xəbərdar olunduqları şeylərin bir hissəsini unutdular» 
(əl-Maidə 5:14). 
 
Təəssüflər olsun ki, dövrümüzün bir çox məsihçiləri, imanlılar üçün öz əhəmiyyətini hələ də 
saxlamaqda olan Müqəddəs Kitab həqiqətlərinin vacibliyini qəbul etmirlər. Bu həqiqətləri qəbul 
etmək böyük hünər tələb edir, lakin Yazının göstərdiyi yolla həqiqi sülhə və xoşbəxtliyə 
çatmağın başlıca yollarından biri yanlış fikirlərdən yaxa qurtarmaqdır.  
Düzgün düşüncə qabiliyyətinə malik olan insan Tövratı, Incili və Müqəddəs Kitabın digər 
kitablarını oxuyarkən əmin olur ki, onlar bu gün də həyati əhəmiyyət kəsb edən öyüd və 
biliklərin mənbəyi olaraq qalmaqdadırlar. 
Qur`ani-Kərim deyir: 
 
«Sənə özündən əvvəlki Müqəddəs Kitabları təsdiq edən Qur`anı haqq 
olaraq O nazil etdi. Bundan əvvəl insanları doğru yola yönəltmək üçün 
Tövratı və Incili də O endirdi» (Ali-Imran 3:3). 
 
«Ey mö`minlər! Allaha və Peyğəmbərinə, Onun Öz Peyğəmbərinə 
endirdiyi kitaba və ondan əvvəl nazil etdiyi kitablara iman gətirin! 
Allaha, Onun mələklərinə, kitablarına, peyğəmbərlərinə və axirət gününə 
inanmayan şəxs, şübhəsiz ki, çox azmışdır» (ən-Nisa 4:136). 
 
Yazının qəbul edilməsi - imanımızın əsasını təşkil edən Allah iradəsinin qəbul edilməsi 
deməkdir. Artıq əmin olduq ki, müqəddəs kitabların təhrif olunması qeyri-mümkündür. Bizim 
imanımız isə bu kitabların tədqiqi və dua sayəsində möhkəmlənir.  
Beləliklə, Incildə hansı dəyişikliklər aparılmışdır? Bu sualın yalnız bir cavabı var: «Tamamilə 
heç bir şey!» 
Əgər sizlərdən hansınınsa ürəyində hələ də şübhə qalıbsa, qoy soruşsun.                
 
«Əgər sənə nazil etdiyimə şübhə edirsənsə, səndən əvvəl Kitab 
oxuyanlardan soruş. Haqq sənə, sözsüz ki, Rəbbindən gəlmişdir. Şübhə 
edənlərdən olma!» (Yunus 10:94). 
 
Əziz oxucular, sizləri Müqəddəs Kitabları əlinizə götürüb diqqətlə oxumağa də`vət edirəm. 
Qoy hər kəs özü qərar versin. Əgər Allahın Kəlamını diqqətlə öyrənməyə sə`y göstərsəniz, 
həyatınız üçün böyük xəzinə əldə etmiş olacaqsınız.  
Mən bu kiçik kitabı Tövratı, Incili və Yazının digər kitablarını oxuduğum üçün yazmışam. 
Onlarla diqqətlə tanış olduqdan sonra əmin oldum ki, bu kitablar insanlara Allah tərəfindən 
nazil edilmişdir. Mənim əminliyim həm də islam e`tiqadının əsasında duran Qur`anın çoxsaylı 
ayələrinə də əsaslanır.  
Qoy müqəddəs kitabları tənqid  atəşinə tutan imansızlar, özlərini imanlı adlandırsalar da, bu 
kitablarda yazılanlara əməl etməyənlər sizi yoldan azdırmasınlar.  
Gəlin Allaha güvənək, çünki O və`d etmişdir: 
 
«Kim Onun iradəsini yeritmək istəyərsə, öyrətdiklərimin Allahdanmı olduğunu, yoxsa 
Özümdənmi söylədiyimi biləcəkdir» (Yəh. 7:17, Incil). 
  
III Fəsil 
Allahın oğlu varmı? 
 
Qur`ani -Kərimdə haqlı olaraq deyilmişdir ki, Isa Allahın fiziki oğlu deyildir. 
 
«Şübhəsiz ki: «Allah Məryəm oğlu Məsihdir!» - deyənlər kafir oldular. 
Halbuki Məsih belə demişdi: «Ey Israil oğulları! Mənim də, sizin də 
Rəbbiniz olan Allaha ibadət edin!» (əl-Maidə 5:72). 
 
Məhəmməd peyğəmbərin dövründə yaşayan bir çox xristianlar Məryəm oğlu Isa haqqındakı 
həqiqətləri bütpərəst təsəvvürləri ilə qarışıq salırdılar. Onların fikrincə, qadir Allah qadınla 
evlənmiş və qadın ilahi tamın bir hissəsinə çevrilmiş, bu «ilahi nikah»dan isə Isa, Allahın fiziki 
oğlu dünyaya gəlmişdir.  
Bu fikir öz əsasını qədim yunan mifologiyasından götürmüşdür və nəticədə Musanın və 
Isanın dininə yol taparaq kök atmışdır. Onlar Allahın elçiləri idilər və Onun adından danışaraq, 
belə deyirdilər: 
 
«Ey Israillilər, qulaq asın! Allahımız Rəbb yeganə Rəbdir» (Təs. 
6:4,Tövrat). 
«Rəb Allahına səcdə qıl və yalnız Ona qulluq et» (Mat. 4:10, Incil). 
Qeyd etmək lazımdır ki, Məhəmməd peyğəmbərin dövründə yaşayan xristianların heç də 
hamısı Məryəmi ilahi üçlüyün üçüncü şəxsi hesab etmirdilər. Qur`ani-Kərimdə yalnız bu cür 
imana malik olanlara irad tutulur. Bu gün xristianların heç biri bu yanlış fikrə inanmırlar.  
Müqəddəs Kitab (Tövrat, Zəbur, Incil və digər kitablar) «Allah təkdir» fikrinə ikimə`nalı 
yanaşmırlar. Məhz buna görə Qur`anda deyilir: 
 
«Kitab əhlinin zülm edənləri istisna olmaqla, onlarla ən gözəl tərzdə 
mücadilə edin! Və belə deyin: “Biz həm özümüzə nazil olana, həm də sizə 
nazil olana inanırıq. Bizim də Allahımız, sizin də Allahınız birdir. Biz 
yalnız Ona itaət edirik!”» (əl-Ənkəbut 29:46). 
 
Müqəddəs Kitabın Isanı oğul adlandırması da həqiqətə uyğundur. Lakin heç bir yerdə Isanın 
fiziki olaraq Allahdan doğulmasından söhbət getmir. Allah tərəfindən yaradılmış olmaq, hələ 
Onun oğlu olmaq demək deyildir. Burada da eyni şəkildədir. 
Yaxın və Orta Şərqdə «oğul» sözündən mə`cazi mə`nada çox geniş şəkildə istifadə olunurdu. 
Həm ərəb ölkələrində, həm də Türkiyədə ana pis vərdişlərə malik oğlunu şeytan balası - «Ibn-
Şeytan» adlandıra bilər. Əlbəttə ki, bu, onun fiziki olaraq şeytandan doğulduğunu nəzərdə 
tutmur, sadəcə onda şeytana xas olan mənfi vərdişlərin olmasına işarə vurur. Yaxud, məsələn, 
Qur`anda misirlilər «Nilin oğlulları» adlandırılırlar. Bu ifadə Nildən doğulmağı deyil, həmin 
ərazidə yaşamağı nəzərdə tutur.  
Bunu «yol oğlu» - «Ibn-Əl Sabil» söz birləşməsinə də aid etmək olar.  
 
«Allaha məhəbbəti yolunda malını qohum əqrabaya, yetimlərə, 
yoxsullara, müsafirlərə, dilənçilərə sərf edir...» (əl-Bəqərə 2:177). 
(«Müsafir» - ərəb dilində «Ibn-Əl Sabil», yə`ni «yol oğlu» deməkdir). 
Isa Fələstində doğulmuş və böyümüşdü, bu yerdə isə «oğul» sözündən mə`cazi mə`nada çox 
geniş istifadə olunurdu. Buna əmin olmaq üçün Müqəddəs Kitabdan bir neçə ayə oxumaq 
kifayət edər. 
Israil xalqı oğul adlandırılmışdır.  
 
«Israil uşaq ikən onu sevdim, Öz oğlumu Misirdən çağırdım» (Huşə 11:1).  
 
Davud padşah oğul adlandırılmışdır. 
 
«Mən ona Ata, o isə Mənə oğul olacaqdır» (2 Şəm. 7:14). 
 
Isa yəhudilərə dedi: 
 
«Sizin atanız iblisdir; və öz atanızın ehtiraslarını icra etmək istəyirsiniz. 
O, başlanğıcdan qatil idi və həqiqətə bağlı qalmadı; çünki onda həqiqət 
yoxdur. Yalan söylədiyi zaman, özündən söylər, çünki o, yalançıdır və 
yalanın atasıdır» (Yəh. 8:44, Incil). 
 
Elə həmin fəsildə Isanın yəhudilərin ünvanına söylədiyi bu sözləri oxuya bilərsiniz: 
 
«...Ibrahim övladları olsaydınız, Ibrahimin işlərini görərdiniz» (Yəh. 8:39, 
Incil). 
 
Yəhudilər isə cavabında belə söylədilər: 
 
«... bizim bir Atamız var, O da Allahdır» (Yəh. 8:41, Incil). 
 
Onlar Isanın «ata» sözünü başqa mə`nada işlətdiyini başa düşmədikləri üçün O, əlavə etdi: 
 
«Əgər Allah Atanız olsaydı, Məni sevərdiniz» (Yəh. 8:42, Incil). 
 
Müqəddəs Kitabda «oğul» sözünün çox vaxt mə`cazi mə`nada işlədildiyini nəzərə alaraq, 
belə nəticəyə gələ bilərik ki, «Isa, Allahın Oğlu» ifadəsi də obrazlı şəkildə verilmişdir. Deməli, 
Isa Allahın fiziki oğlu deyildi.  
Bu fikri əsaslandırmaq üçün Incilin bir neçə ayəsini nəzərdən keçirək.  
Mələk Məryəmə dedi: 
 
«Onun adını Isa qoyacaqsan. O, böyük olacaq, Həqq-Təala Allahın Oğlu 
adlanacaqdır» (Lk. 1:31, 32, Incil). 
 
Daha sonra yenə oxuyuruq ki, Ona «Allahın Oğlu» deyiləcəkdir (ayə 35). Daha kim bu cür 
şərəfə layiq ola bilər? Müqəddəs Kitabın axırıncı kitabı Vəhydə oxuyuruq: 
 
«Qalib gələn, bu şeyləri alacaq və ona Allah olacağam və o, Mənə oğul 
olacaq» (Vəh. 21:7). 
 
Bu o deməkdir ki, imanda qalib gələn hər bir kəs xüsusi nüfuz qazanacaq və xüsusi 
cavabdehlik daşıyacaq.  
 
Nə üçün Incildə Isa tez-tez Allahın Oğlu adlandırılır? 
 
Yaxın və Orta Şərqdə «oğul» sözündən obrazlı şəkildə iki cəhəti ifadə etmək üçün istifadə 
edilir: 
oğul - kiməsə bənzər olan, kiminsə xarakter cəhətlərini özündə daşıyan kəs (məs., «şeytan 
balası») 
oğul - başqa bir şəxsiyyəti təmsil edən kəs; məsələn, səfir və ya diplomat danışıqlar aparmaq 
və müəyyən fəaliyyət göstərmək üçün öz ölkəsindən bütün səlahiyyətləri alaraq, onu təmsil 
edir.  
Qur`an Isanı Allahın tam səlahiyyətli təmsilçisi kimi təsvir etdiyi üçün, Müqəddəs Kitabla 
razılaşaraq, Onu Allahın Oğlu adlandıra bilərik.  
Qur`an və Müqəddəs Kitabın Isa haqqında söylədiklərini nəzərdən keçirək. 
 
1. Onun doğulması. 
Isanın doğulması haqqında həm Qur`anda, həm də Incildə söhbət açılır. Qeyd etmək 
lazımdır ki, Qur`an yalnız bir doğulma tarixindən - Isanın doğulması tarixindən söhbət açır, 
lakin o, bu doğulmanı qeyri-adi hadisə, Allahın mö`cüzələrindən biri kimi təsvir edir. 
 
«Mələklər dedilər: «Ya Məryəm! Həqiqətən, Allah Öz tərəfindən bir kəlmə 
ilə sənə mücdə verir. Onun adı Məryəm oğlu Isa əl-Məsihdir ki, dünyada 
və axirətdə şanı uca və Allaha yaxın olanlardandır» (Ali-Imran 3:45). 
 
«Cəbrail: «Mən sənə yalnız təmiz, mə`sum bir oğlan bağışlamaq üçün 
Rəbbinin elçisiyəm!» - dedi. Məryəm dedi: «Mənim necə oğlum ola bilər 
ki, mənə indiyədək bir insan əli belə toxunmamışdır. Mən zinakar da 
deyiləm!» Cəbrail dedi: «Elədir, lakin Rəbbin buyurdu ki, bu, Mənim üçün 
asandır. Biz onu insanlar üçün bir mö`cüzə, dərgahımızdan olan bir 
mərhəmət kimi edəcəyik. Bu, əzəldən olunmuş bir hökmdür!» Məryəm 
19:19-21). 
 
«Ismətini qoruyan Məryəmi də yad et! Biz Öz ruhumuzdan ona üfürdük, 
onu və oğlunu aləmlərə bir mö`cüzə etdik» (əl-Ənbiya 21:91). 
 
Isanın doğulması haqqında olan bu ayələr diqqətə layiqdirlər. Isanın doğlumasının qeyri-adi 
hadisə olması haqqında Qur`an ikimə`nalı danışmır, çünki qadir Allah bakirə qız Məryəmə Öz 
ruhunu üfürmüşdü. Burada Allahın fiziki atanın iştirakı olmadan insana həyat vermək 
bacarığına imansız yanaşdıqları üçün yəhudilərə iradlar tutulur.  
 
«Lakin onlar verdikləri əhdi pozduqları, Allahın ayələrini inkar etdikləri, 
peyğəmbərləri haqsız yerə öldürdükləri və: «Ürəklərimiz pərdəlidir!» - 
dedikləri ucundan Allahın lə`nətinə düçar oldular. Bəli, öz küfrləri 
üzündən Allah onların ürəklərinə möhür vurmuşdur. Buna görə də onların 
yalnız az bir hissəsi iman gətirər. Onlar həm də küfr etdikləri və 
Məryəmə qarşı böyük bir böhtan dedikləri üçün lə`nətə düçar oldular» 
(ən-Nisa 4:155-156). 
 
Yəhudilər indiyə qədər də Isanın Allah tərəfindən göndərildiyini və bu dünyaya mö`cüzəli 
şəkildə gəldiyini inkar edirlər.  
Musanın atasının adı Əmram, Davudun atasının adı Yessey, Məhəmmədin atasının adı isə 
Abdullah idi. Bəs Isanın atasının adı nə idi? Yəqin ki, hər bir müsəlman Isanın atasının 
olmadığını bilir, çünki O, qeyri-adi şəkildə dünyaya gəlmişdi.  
 
2. Onun adları. 
Yaxın və Orta Şərqdə adlar həmişə böyük əhəmiyyət kəsb etmişdir. Yəqin ki, Allahın 99 
adının olduğunu bilir və unutmursunuz. Isanın da müxtəlif adları vardır ki, bu adlar üzərində 
bir qədər düşünməyə dəyər.  
Isa 
«Isa» adına (rus dilində Iisus) Qur`anda 25 dəfə rast gəlinir. Bu söz yəhudi mənşəlidir və 
«Xilaskar» mə`nasını verir. Beləliklə, Qur`anda 25 dəfə Isa haqqında Xilaskar kimi danışılır. 
«Yalnız Allah həqiqi sülh bəxş edə bilər!» fəslində bu adın mə`nası daha ətraflı açıqlanılır.  
Məryəm oğlu 
Qur`anın müxtəlif ayələrində 23 dəfə Isa bu adla adlandırılmışdır. Ərəblərdə «Əli oğlu», 
«Məhəmməd oğlu», «Mustafa oğlu» və s. kimi adlandırmaq qaydası mövcuddur.Övladın 
adının əsasında ananın deyil, atanın adı durur. Avropada da eyni şəkildə, övlad bir qayda 
olaraq ananın deyil, atanın familiyasını daşıyır. Lakin müsəlmanlara mə`lumdur ki, Isanın yer 
üzündə atası yox idi, ona görə də «Məryəm oğlu» adı heç kəsdə narazılıq yaratmır. 
Əl-Məsih (16 dəfə) 
Ərəb dilindən hərfi tərcümədə bu söz «Məsh edilmiş» mə`nasını verir. Qədim zamanlarda 
padşahların başına tac qoymurdular, bunun əvəzində onları müqəddəs, xoş ətirli yağla (miro) 
məsh edirdilər. Buradan belə çıxır ki, «Məsh edilmiş» sözü «ən yüksək və məs`uliyyətli xidmət 
üçün seçilmiş» mə`nasını verir. Isa - Allahın seçilmişidir! 
Peyğəmbər 
«Peyğəmbər» mə`nasını verən «Rəsul» sözünə Qur`anda 10 dəfə rast gəlinir. Peyğəmbər - 
Allah tərəfindən göndərilən, yaxud Allahın rəsmi nümayəndəsidir.  
Qur`anda çox peyğəmbərlər barəsində söhbət açılır və bununla bağlı sual ortaya çıxır: bütün 
peyğəmbərlər arasında ən böyüyü və ya ən böyükləri varmı? Əgər varsa, kimdir? Bunun üçün 
biz xüsusi şəhadət oxuyuruq: 
 
«Bunlar Allahın ayələridir ki, onları sənə doğru-düzgün bildiririk. Sən, 
həqiqətən, göndərilən peyğəmbərlərdənsən. Bu peyğəmbərlərin bə`zilərini 
digərindən üstün etdik. Allah bunlardan bə`zisi ilə danışmış, bə`zisinin 
isə dərəcələrini yüksəltmişdir. Məryəm oğlu Isaya açıq mö`cüzələr verdik 
və Onu Müqəddəs Ruhla qüvvətləndirdik...» (əl-Bəqərə 2:252, 253). 
 
Bu ayədə yalnız bir peyğəmbərin, Isanın adı qeyd olunmuşdur. Bu, Isanın böyük peyğəmbər 
olduğuna dəlalət edirmi? Bəli. Axı deyildi ki, Ona açıq mö`cüzələr bəxş edildi və peyğəmbərliyi 
Müqəddəs Ruhla qüvvətləndirildi. Qur`an Onun haqqında Allahın Ruhundan qüvvətlənən 
Güclü şəxs kimi şəhadət edir.  
Başqa adlar: 
Allahın sözü - 3 dəfə 
 
«Mələklər dedilər: «Ya Məryəm! Həqiqətən, Allah Öz tərəfindən bir kəlmə 
ilə sənə mücdə verir. Onun adı Məryəm oğlu Isa əl-Məsihdir ki, dünyada 
və axirətdə şanı uca və Allaha yaxın olanlardandır» (Ali-Imran 3:45). 
 
«Ey kitab əhli! Öz dininizdə həddi aşmayın! Allah barəsində yalnız 
haqqı deyin. Həqiqətən, Məryəm oğlu Isa əl-Məsih ancaq Allahın 
peyğəmbəri, Məryəmə çatdırdığı bir söz və Onun tərəfindən olan bir 
ruhdur. Allaha və peyğəmbərlərinə iman gətirin» (ən-Nisa 4:171). 
 
«Bu, ixtilafda olduqları Məryəm oğlu Isa haqqında Allahın buyurduğu 
haqq sözdür!» (Məryəm 19:34). 
 
Allahın qulu - 3 dəfə 
Allahın əlaməti (ərəb. Ayətulla) - 3 dəfə 
Allahın şahidi - 2 dəfə 
Allahın ruhu: 
 
«... Məryəm oğlu Isa əl-Məsih ancaq bir peyğəmbər, Məryəmə çatdırdığı 
bir söz və Onun tərəfindən olan bir ruhdur» (ən-Nisa 4:171). 
 
Hər yerdə mübarək qılınmış: 
 
«Körpə dilə gəlib dedi: «Mən, həqiqətən, Allahın quluyam. O, mənə kitab 
verdi, özümü də peyğəmbər etdi. O, harda oluramsa olum, məni mübarək 
etdi...» (Məryəm 19:30, 31). 
 
Allahdan mərhəmət: 
 
«... Biz onu insanlar üçün bir mö`cüzə, dərgahımızdan olan bir mərhəmət 
kimi edəcəyik» (Məryəm 19:21). 
 
Saleh (Ali-Imran 3:46). 
Şanı uca (Ali-Imran 3:45). 
Mə`sum (Məryəm 19:19 - ərəb. «zəkiy»: günahsız). 
 
3. Onun işləri. 
Isa aclar üçün səmadan mö`cüzəli şəkildə yemək endirmək qabiliyyətinə malik idi.  
 
«O zaman həvarilər demişdilər: «Ya Məryəm oğlu Isa! Rəbbin bizə 
göydən bir süfrə göndərə bilərmi?» Isa cavabında onlara: «Əgər 
mö`minsinizsə, Allahdan qorxun!» demişdi. Həvarilər demişdilər: «Biz 
istəyirik ki, ondan yeyək, ürəklərimiz sakit olsun, sənin bizə doğru 
dediyini bilək və ona şahidlik edənlərdən olaq». Məryəm oğlu Isa dedi: 
“Ya Allah, ey bizim Rəbbimiz! Bizə göydən bir süfrə nazil et ki, o, bizim 
həm birincimiz, həm də axırıncımız üçün bir bayram və Səndən bir 
mö`cüzə olsun. Bizə ruzi ver ki, Sən ruzi verənlərin ən yaxşısısan!» Allah 
buyurdu: «Mən onu sizə, əlbəttə, nazil edərəm”» (əl-Maidə 5:112-115). 
 
Isa palçıqdan canlı yarada, korlara görmə bəxş edə, cüzam xəstələrini sağalda və ölüləri 
dirildə bilirdi.  
 
«Onu Israil övladına peyğəmbər göndərəcək. “Mən, həqiqətən, Rəbbiniz 
tərəfindən mö`cüzə ilə sizə gəlmişəm. Sizin üçün palçıqdan quşa bənzər 
bir surət düzəldib ona üfürərəm, o da Allahın iznilə quş olar. 
Anadangəlmə korları, cüzam xəstəliyinə tutulanları sağaldar və Allahın 
iznilə ölüləri dirildərəm...”» (Ali-Imran 3:49,  həmç. bax. əl-Maidə 5:110). 
 
Qur`an haqlı olaraq Allahın fiziki oğlunun olmadığını buyurur. Müqəddəs Kitab da Isanı 
hərfi mə`nada Allahın oğlu adlandırmır, çünki Isa atasız doğulmuşdur. O, ona görə Allahın 
oğlu hesab edilir ki, Allah Onu bütün peyğəmbərlərindən üstün etmiş, «Allahın Sözü», 
«Allahın seçilmişi» adlandırmışdır. Bununla yanaşı, Isa paklıq, nəciblik, mərhəmətlilik, salehlik 
kimi ilahi keyfiyyətlər, səmadan ruzi endirmək, həyat bəxş etmək, ağır xəstəlikləri sağaltmaq və 
ölüləri diriltmək kimi qabiliyyətlər nümayiş etdirmişdir.  
Əziz oxucular, mən sizi Qur`anı ciddi şəkildə araşdırmağa və bu fəsildə qeyd etdiyimiz 
surələri xüsusi diqqətlə oxumağa də`vət edirəm.  
Əminəm ki, Isanı həddindən artıq yüksəltməkdən ehtiyat edərək, Onu adi peyğəmbər 
səviyyəsinə endirmək olar. Lakin bu, yolverilməzdir, çünki Qur`anda deyilir ki, Isa Öz həyatı 
vasitəsilə bizə Allahı açmışdır. Eyni zamanda Qur`an bizə Incili, Tövratı və Yazının digər 
kitablarını oxuyan imanlılara müraciət etməyi məsləhət görür.  
 
«Əgər sənə nazil etdiyimizə şübhə edirsənsə, səndən əvvəl kitab 
oxuyanlardan soruş. Haqq sənə, sözsüz ki, Rəbbindən gəlmişdir. Şübhə 
edənlərdən olma!» (Yunus 10:94). 
 
«Allahın Əlaməti» olan Məryəm oğlu Isanın həyatı hansı kitabda daha ətraflı təsvir 
olunmuşdur? Əlbəttə ki, Incildə! 
Məhz buna görə də, əziz oxucular, sizi Incili ciddi şəkildə araşdırmağa də`vət edirəm. Bu 
kitab dünya tarixi boyunca Allahın gördüyü işlər, Onun Isanın həyatında izhar olunan iradəsi 
haqqında ən doğru mə`lumat mənbəyidir.  
Allah sizi xeyir-dualasın! 
  
IV Fəsil 
Qurban bayramının əsl mahiyyəti nədədir?  
 
Qur`ani-Kərim Qadir Allahı Kainatın və göydə və yer üzündə olan hər şeyin yaradıcısı kimi 
açıqlayır. 
 
«O, Özündən başqa heç bir tanrı olmayan, bütün məxluqatın sahibi, 
müqəddəs və pak olan, əmin-amanlıq, salamatlıq bəxş edən, arxayın 
edən, göz-qulaq olan, yenilməz qüvvət və qüdrət sahibi, qalib olub hökmü 
keçən və fövqündə olan Allahdır! Allah müşriklərin Ona qoşduğu 
şəriklərdən ucadır. O, hər şeyi yaradan, yoxdan var edən və surət verən 
Allahdır. Ən gözəl adlar ancaq Ona məxsusdur. Göylərdə və yerdə 
olanların hamısı Onu təqdis edib şə`ninə tə`riflər deyər. O, yenilməz 
qüvvət və hikmət sahibidir!» (əl-Həşr 59:23, 24). 
 
Eyni zamanda, Qur`ani-Kərim insanın günaha batmasından, onun təşəbbüsü ilə yaradılmışla 
Yaradan arasında anlaşılmazlıq səddinin ucalmasından söhbət açır. Allaha itaətsizliyin 
nəticəsində insan Onun hüzurunda şəxsən iştirak etməkdən məhrum oldu. Çünki Allah o qədər 
müqəddəs və böyükdür ki, öz kamilliyini itirmiş insan Onun hüzurunda bircə anlıq belə sağ 
qala bilməz. 
Həm Qur`anda, həm də Müqəddəs Kitabda deyilir ki, ilk insanlar - Adəm və Həvva Allahı 
tanıyırdılar. O, onlara o qərəd yaxınlaşırdı ki, onlar Onu görə bilsinlər və öz Yaradanları ilə 
söhbət edə bilsinlər. Lakin günah yaradılmışla Yaradan arasında olan bu birlik ahəngini pozdu. 
«Günah» sözünün mə`nasını başa düşmək, bu məvhumun mahiyyətini dərk etmək üçün 
Adəmlə Həvvanın hekayəsi ilə yaxından tanış olmalıyıq.  
 
«Xatırla ki, bir zaman Rəbbin mələklərə belə demişdi: “Mən quru və 
qoxumuş palçıqdan insan yaradacağam!” Mən ona surət verib ruhumdan 
üfürdüyüm zaman siz ona səcdə edin!» (əl-Hicr 15:28, 29). 
 
Allah insana dedi: 
 
«Ey Adəm, sən zövcənlə Cənnətdə qal və hər ikiniz oradakı meyvələrdən, 
istədiyiniz kimi, bol-bol yeyin, yalnız bu ağaca yaxın gəlməyin! Yoxsa 
özünüzə zülm edənlərdən olarsınız» (əl-Bəqərə 2:35). 
 
Allah nə qədər rəhmlidir! 
O, ilk insanlara bütün yer üzünü bəxş etmişdi. Bu bəxşiş onlara Yaradanı xatırlatmaqla 
bərabər, həm də gözəl bağ idi. Əlbəttə ki, Adəm və Həvva hər ikisi eyni dərəcədə xoşbəxt və 
minnətdar idilər.  
Əziz oxucular, varlı sahibkarın böyük mülkünü təsəvvürünüzə gətirin. Təsəvvür edin ki, bir 
gün həmin sahibkar kasıb adama yaxınlaşıb deyir: «Sən o qədər kasıbsan ki, geyinməyə paltarın 
belə yoxdur. Mən bu gözəl bağı bütün meyvə ağacları - portağal, ərik, şaftalı və s. ilə birlikdə 
sənə hədiyyə etmək istəyirəm. Bütün bunlar bu andan e`tibarən səninkidir. Lakin bu minlərlə 
ağacın içində yalnız bircə dənəsi mənimkidir. Onun meyvəsindən dərib yemə». Belə bir şey 
sizin başınıza gəlsəydi, özünüzü xoşbəxt və minnətdar hiss edərdinizmi? Yaxud bəlkə siz bu 
qadağanı ədalətsiz hesab edərdiniz? Necə fikirləşirsiniz, sahibkarın şərtinə əməl etməyən 
zaman, o, sizinlə necə rəftar edərdi? 
Qur`anda oxuyuruq ki, Allah Cənnət bağını Adəmlə Həvvaya e`tibar etmişdi, lakin Allahın 
və insanların düşməni Iblis gəldi və onları yoldan çıxartdı. 
 
«Şeytan Adəmin və Həvvanın örtülü ayıb yerlərini özlərinə göstərmək 
məqsədilə pıçıldayıb dedi: «Rəbbiniz sizə bu ağacı yalnız mələk 
olmamağınız və ya əbədi qalmamağınız üçün qadağan etmişdir» (əl-
Ə`raf 7:20). 
 
Adəm və Həvva şeytana qulaq asaraq qadağan olunmuş meyvəni yedilər, nəticədə, əbədi 
həyatı itirdilər və ölüm qazandılar. Ölüm - günahın nəticəsidir. Onun mahiyyəti nədir: Allahın 
verdiyi cəza, yoxsa Ona qarşı itaətsizlik və qiyamın məntiqi nəticəsi? Nə üçün günah həyatın 
bitməsinə gətirib çıxarır?  
Əziz oxucular, mən yenə də sizin obrazlı düşüncənizə müraciət edirəm. Sahibi olduğunuz 
böyük bağı suvarmaq üçün istifadə edilən təmiz, saf su mənbəyini təsəvvürünüzə gətirin. Bağın 
suvarılması dayandırılsa, nə baş verər? Torpaq quruyar və bitkilər məhv olar.  
Ilk insanların da başına buna bənzər bir hadisə gəldi. Nə qədər ki Adəm və Həvva Allaha 
itaət edirdilər, onlar öz Yaradanlarından gözəl, xeyir-dualı həyat alırdılar. Zira Allah həyat 
mənbəyidir və O, həyatın özüdür. Lakin əcdadlarımız itaətsizlik göstərdikləri zaman onlarla 
Allah arasındakı ünsiyyət pozuldu. Mənbə tükənmədi, ondan istifadə könüllü surətdə aradan 
qaldırıldı. Məgər onların günahı bu qədər böyük idimi ki, belə nəticələr versin? Bu suala 
cavabvermək üçün bir misalı da nəzərdən keçirək.  
Elektrik stansiyalarında istehsal olunmuş elektrik enercisi elektrik xətləri vasitəsilə 
evlərimizə çatdırılır. Istifadə etdiyimiz məişət avadanlıqlarının və çıraqların işləməsi üçün  
elektrik enercisi tələb olunur. Əgər kimsə 10 metrlik naqili kəsib xətdən ayırsa, avadanlıqların 
işi dayanacaq, lampalar isə işıq saçmayacaq. Elektrik enercisi mənbəyi ilə əlaqəni kəsməyin təbii 
nəticəsi göz qabağındadır. Lakin bu cür nəticəni əldə etmək üçün 10 metr naqil hissəsini 
kəsmək vacib deyil.  Xəttin tamlığını pozmaq üçün mikroskopik bir kəsik də kifayət edər.  
Allaha itaətsizlik zamanı da bu cür baş verir. Kiçik və ya böyük olmasından asılı olmayaraq, 
hər cür itaətsizlik Allahla münasibətlərin pozulmasına gətirib çıxarır. Halbuki, insani nöqteyi-
nəzərdən günahı - təhlükəsiz günah və dəhşətli günah kimi iki qismə ayırmaq olar. Yanılmayın, 
Allah o qədər müqəddəsdir ki, ən «kiçicik» günah belə Onunla bizim aramızdakı 
münasibətlərin pozulması ilə nəticələnir!  
Məhz buna görə də, çoxlarımızın verdiyi qiymətə əsasən dünyada yaxşı insanların sayının 
çox olmasına baxmayaraq, hər bir insan Allahdan uzaqlaşmışdır və ölümə məhkumdur. Adəm 
və Həvvanın nəsli onların düşkün təbiətlərini və ondan doğan acı nəticələri miras olaraq 
almışdırlar. Doğrudanmı əcdadlarımız özlərinin ehtiyatsız davranışlarının bütün ağırlığını dərk 
etmirdilər? 
 
«Adəm və Həvva ağacın meyvələrindən daddıqda ayıb yerləri göründü. 
Onlar Cənnət yarpaqlarından ayıb yerlərinin üstünü örtməyə başladılar. 
Rəbbi onlara müraciət edib buyurdu: “Məgər sizə bu ağaca yaxınlaşmağı 
qadağan etməmişdimmi? Şeytan sizin aşkar düşməninizdir, 
deməmişdimmi?” Adəm və Həvva: “Ey Rəbbimiz! Biz özümüzə zülm 
etdik. Əgər bizi bağışlamasan  və mərhəmət etməsən, biz, şübhəsiz ki, 
ziyana uğrayanlardan olarıq!” - dedilər» (əl-Ə`raf 7:22, 23). 
 
Məhəbbət qorxu ilə əvəz olundu. Adəmlə Həvva Allahdan əfv diləyirdilər, onlar xəcalət 
çəkirdilər. Günah işlədən və Allahın hər şeyi gördüyünü dərk edən zaman mən də utanıb 
xəcalət çəkirəm. O zaman sanki məni çılpaq görüblərmiş kimi, özümü narahat hiss edirəm.  
Adəm və Həvva müqəddəslik və paklıq donunu itirən zaman, öz çılpaqlıqlarını örtməyə 
çalışdılar. Lakin hər şeyi Görənin gözü önündə heç nə gizli qala bilməz. Cənnət bağının heç bir 
yarpağı ilk insanların itaətsizliyini Allahdan gizlətmək iqtidarında deyildi. Günahkar Allahın 
önündə «çılpaq»dır, çünki Allah bizim ən gizli fikirlərimizi də oxumağa qadirdir. Hətta saysız-
hesabsız xeyirxah əməllər də günahı gizlədə və ya ört-basdır edə bilməz. Ədalətli Allahın 
çıxartdığı hökm təxirəsalınmaz və dəyişilməzdir. 
 
«Allah buyurdu: «Bir-birinizə düşmən olaraq yer üzünə enin. Yerdə sizin 
üçün bir müddət sığınacaq və dolanacaq vardır. Orada yaşayacaq, orada 
öləcək və oradan dirilib çıxarılacaqsınız!» (əl-Ə`raf 7:24, 25). 
 
Allah Adəmlə Həvvanın səmimi peşmançılığını görürdü. Ona görə də, uzun əsrlər boyunca 
peyğəmbərləri vəcdə gətirən qeyri-adi bir hərəkətlə Öz mərhəmətini nümayiş etdirərək, onları 
bağışladı. Allah günahsız bir quzunu boğazladı, onun dərisindən ilk insanlar üçün paltar 
düzəltdi və onları geyindirdi. Ərəb sözü olan «kəffəra`an» - örtmək sözü, eyni zamanda 
bağışlamaq mə`nasını da verir. Allah Öz hökmünü dəyişmədi və heç bir insan da Onun sözünü 
dəyişə bilməz.  
 
«... Allahın sözləri heç vaxt dəyişməz. Bu, ən böyük qurtuluş və uğurdur!» 
(Yunus 10:64). 
 
Allah Adəmə və Həvvaya demişdi: 
 
«Ancaq xeyirlə şəri bilmə ağacından yemə, çünki ondan yeyən gün sən 
hökmən öləcəksən» (Yar. 2:17, Tövrat). 
 
Hər şeydən Uca Olanın ədaləti tələb edir ki, hər şey Onun dediyi kimi olsun. Lakin Allah 
həm də bağışlamaq arzusundadır. Gəlin yenə də Onun sözünə müraciət edək: 
 
«... Yerdə sizin üçün bir müddət sığınacaq və dolanacaq vardır. Orada yaşayacaq, orada 
öləcək və oradan çıxarılacaqsınız!» (əl-Ə`raf 7:24, 25). 
 
Necə ola bilər ki, Allah eyni zamanda həm ədalətli, həm də bağışlayan olsun? Tövrat bu 
sualı cavablandırır: 
 
«Onda Rəbb Allah Adəmlə arvadı üçün dəridən patar düzəltdi və onları geyindirdi» (Yar: 
3:21, Tövrat). 
 
Ilk cütün ölməli olduğu gün onların əvəzinə heyvan öldü, bununla da, insanların günahının 
üstü örtüldü, yə`ni bağışlanıldı. Onlar artıq Allahdan utanmalı, gizlənməli deyildilər, çünki 
dəridən hazırlanmış paltar onların çılpaqlığını örtürdü.  
Günahkarın günahı üzündən günahsız heyvan həyatdan məhrum oldu. Ikincinin ölümü 
birinci üçün yaşamaq imkanı yaratdı.  
Peyğəmbərlərin kitabları xilasın yeganə yolunu Allahın bəxş etdiyi bağışlanmada görürlər. 
Günahdan qurtulmaq istəyən günahkar, Allahın böyük mərhəmətlə insanlara təklif etdiyi 
əvəzedilməz bəxşişi qəbul etməlidir. Yalnız bunun vasitəsilə biz cənnətə yol tapa bilərik.  
Bu yoldan imtina edən hər kəs öz günahlarının içində məhv olmalıdır. Bu həqiqətin aşkar 
sadəliyinə baxmayaraq, bir çox insanlar Adəmlə Həvvanın etdiyi kimi, öz günahlarını Allah 
qarşısında gizlətməyə çalışırlar. Digərləri isə yaxşı işlər görməyə sə`y göstərərək, Allahda xoş 
təəssürat yaratmaq arzusunda olurlar. Onlar öz əməlləri vasitəsilə gələcək cənnətə girmək 
hüququ əldə edəcəklərinə ümid edirlər. 
Halbuki, Allahın bütün peyğəmbərləri yalnız bir Allahın, yalnız bir xilas yolunun, yalnız bir 
cənətə aparan yolun və yalnız bir inamın olduğunu öyrədirdilər. 
Peyğəmbərlərdən biri bu həqiqəti xüsusilə gözəl başa düşürdü. Qur`ani-Kərim onu Allahın 
dostu adlandırır. 
 
«Yaxşı əməl sahibi olub özünü Allaha təslim edən, Ibrahimin hənif 
millətinə tabe olan şəxsdən din e`tibarilə daha gözəl kim ola bilər? 
Həqiqətən, Allah Ibrahimi Özünə dost tutmuşdur!» (ən-Nisa 4:125). 
 
Kiminsə özünün ən yaxın dostundan nəyisə gizli saxlaması mümkündürmü? Əlbəttə ki, yox! 
Allah da çox vacib olan həqiqəti - günahkar insanların xilası haqqında həqiqəti Öz dostu 
Ibrahimdən gizlətmədi. Bir dəfə Allah ona dedi: 
 
«Sevdiyin yeganə oğlunu götür və Moriya torpağına get. Orada sənə 
göstərəcəyim bir dağda oğlunu yandırma qurbanı olaraq təqdim et» (Yar. 
22:2, Tövrat). 
 
Bu ayə Musanın Birinci Kitabından götürülmüşdür, mənsə sizə bu gözəl hekayəti diqqətli 
şəkildə araşdıraraq oxumağı məsləhət görürəm. 
Bu kəlmələri oxuyan zaman bir sual ortaya çıxır: «Allahın Öz dostundan bu cür qurban tələb 
etməyə haqqı çatırmı?» Bəli, Onun hər şeyə haqqı çatır. Lakin Ibrahimin oğlunun günahı var 
idimi? Burada da cavab qətidir, çünki bütün insanlar günahkardırlar.  
 
«Xeyr, insan Allahın ona buyurduğunu hələ yerinə yetirməmişdir» (Əbəsə 
80:23). 
 
Ibrahimin oğlu da günahkar idi, ona görə də ölümə məhkum idi. Allah bir dəfə çıxartdığı 
hökmü heç vaxt dəyişmir. Lakin hər şeyə rəğmən O, Ibrahimi də, oğlunu da sevirdi. Buna görə 
də Allah yeniyetmə gəncin üzərinə bıçaq qaldıran əli saxladı.  
 
«Ibrahim, uşağa əl qaldırma və ona bir şey etmə». Ibrahim başını 
qaldırıb baxdı və arxasında buynuzları kolluğa ilişmiş bir qoç gördü. 
Ibrahim gedib qoçu götürdü və oğlunun əvəzinə yandırma qurbanı olaraq 
təqdim etdi» (Yar. 22:11-13, Tövrat). 
 
Qoç haradan idi? Səmadan! Kim qurbanlıq üçün gətirilmişdi? Qoç! Qoçu kim təqdim etdi? 
Allah! Kim sağ qaldı? Ibrahimin oğlu! 
Bu hadisənin dərinliyinə varmanızı məsləhət görürəm. Ibrahim çox zəngin bir adam idi. 
Onun çoxlu dəvələri, eşşəkləri, inəkləri və qoyunları var idi. Allahla Ibrahimin arasında bu cür 
söhbətin getməsinin mümkünlüyünü təsəvvür etmək çətin deyil: 
- Rəbbim, nə üçün Sən Moriya dağına getdiyim üç uzun gün ərzində bu qədər ağır əzab 
çəkməyimə yol verdin? Oğlumdan ötrü çox narahat idim, çünki o, mənim üçün hər cür var-
dövlətdən daha qiymətli idi. Nə üçün Sən qoç barəsində mənə əvvəlcədən deməmişdin? Mən 
min qoçu Səninçün qurban gətirərdim. Min nədir, bütün sürülərimi qurban verərdim! 
- Yox, Mənim əziz dostum, Mən bilirəm ki, oğlun səninçün çox əzizdir. Sənin bütün var-
dövlətin və sürülərin onun yanında heç nədir. Gənc oğlunu ölümün pəncəsindən xilas etmək 
üçün onlar kifayət etməz. Onu ölümdən yalnız bir kəs qurtara bilər - o, Mənim qoçumdur. 
Davud peyğəmbər yazır: 
 
«Kimsə öz ömrünü satın ala bilməz, həyatının haqqını Allaha ödəyə 
bilməz. Çünki insanın canının haqqı çox baha, ən üstün qiymət kifayət 
etməz daha, belə ki, o əbədi yaşasın, onu məzardan saxlasın» (Məz.49:7-9, 
Zəbur). 
 
Mahiyyətcə bu, elə həmin cavabdır. «Sənin oğlunun həyatından daha qiymətli olan və yalnız 
onun deyil, həm də bütün insanların həyatını xilas edən yeganə şey - Mənim qoçumdur. Bu 
qoçu Mən səmadan endirmişəm və oğlunun əvəzində kəsiləcək qurban kimi onu sənə hədiyyə 
edirəm». 
Lakin Ibrahim Allahın göndərdiyi quzudan imtina etsə idi, nə baş verərdi? 
- Yox, Allahım, mən bu hədiyyəni qəbul edə bilmərəm. Sənin məndən ötrü bu qədər böyük 
qurban verməyini özümə rəva bilmərəm.  
- Ibrahim, qurbanın böyük olması fikrilə razıyam. Lakin əgər sən Mənim qoçumun həyatını 
almağa hazır deyilsənsə, onda oğlunu qurban verməli olacaqsan. O, ölümə layiq günahkar kimi 
öləcək. Yaxşı fikirləş. Ya Mənim göndərdiyim qoç sağ qalacaq, sənin oğlunsa öləcək, ya da ki, 
əksinə, Mənim göndərdiyim qoç öləcək, oğlun isə sağ qalacaq.  
Ibrahim hansı qərarı verdi? O, Allaha itaət etdi, Onun iradəsilə hərəkət edərək, qoçu qəbul 
etdi və öz oğlunu xilas etdi. Məhz buna görə Ibrahim Allaha itaət edənlərin atası adlandırılır. 
Qur`anda deyilir: 
 
«Ibrahim nə yəhudi, nə də xaçpərəst idi. O, ancaq Hənif müsəlman 
(Allaha təslim olan) idi və Allaha şərik qoşanlardan deyildi» (Ali-Imran 
3:67). 
 
Özünü müsəlman - Allaha təslim olan adlandıran hər kəs Ibrahimin getdiyi yolla getməlidir. 
Xeyirxah işlər bizi günahlardan təmizləmir. Biz hamımızın əvəzində canından keçmiş Allahın 
qoçunu qəbul etməyə hazır olmalıyıq. 
Qurban bayramını qeyd edən hər kəs Allahdan gələn qiymətli qurbanı xatırlamalıdır. 
Ibrahimin qurban gətirdiyi qoç və Qurban bayramı zamanı qurban gətirilən qoç, Allahdan 
gələn Quzunu simvolizə edir.  
Allahın göydə qoyun sürüsü varmı? Əlbəttə ki, yox. Qoç, qoyun və ya quzu - mülayim, 
günahsız heyvandır. Tövrat kitabında «quzu» sözünə rast gəlinmir. Qur`anda da bu barədə bir 
söz yazılmamışdır. Lakin Incildə Allahın qurban hədiyyəsi Quzu adlandırılmışdır. Bəlkə də, 
Allah bunula göstərmək istəyir ki, O, qurbanlıq üçün gətirilən heyvandan daha təmiz və 
günahsızdır.  
Yeniyetmə oğlanın xilası əhvalatı ilə Allah Öz dostuna və bizim hamımıza göstərmək 
istəyirdi ki, Səma bəşəriyyətə ən böyük hədiyyəsini bəxş etmişdir. Ibrahimin oğlunu ölümdən 
qurtara biləcək yeganə şeyi Allah ona bəxş etmişdi.  
Allahın Öz yaratdığına olan məhəbbəti nə qədər böyükdür! 
Allahın Quzusu, yeganə günahsız, mə`sum varlıq bütün günahkar bəşəriyyətin əvəzinə 
öldü. Əziz oxucular, siz hansı qərarı verəcəksiniz? Əgər Allahın Quzusunu rədd etsəniz, əbədi 
günahkar qalacaq və öləcəksiniz.  
Allah sizi xilas etmək, günahlarınızı bağışlamaq, sizə əbədi həyat bəxş etmək istəyir. O arzu 
edir ki, sizlərdən hər biriniz Onun əbədi cənnətində yaşayasınız. Əgər siz də bütün imanlıların 
atası adlandırılan Allahın dostu Ibrahim kimi qərar qəbul etsəniz, ona bənzər olacaq və onun 
ailə üzvünə - həqiqətən imanlı insanların birinə çevriləcəksiniz. Sizin ürəyiniz günah 
səhrasında təravətli çəmən kimi olacaq, çünki Allahdan gələn həyat suyu həyatınızı xoşbəxtlik 
və sülhlə yaşıllaşdıracaq.  
Hər gün Allaha dua edin:  
 
«Bizi doğru yola yönəlt!» (əl-Fatihə 1:6). 
 
Özü haqqında aşağıdakı sözləri deyən barəsində Incildə qeyd olunur: 
 
«Yol və həqiqət və həyat Mənəm; Mənim vasitəçiliyim olmasa, Allahın 
yanına heç kim gələ bilməz» (Yəh. 14:6, Incil). 
 
Özünü «yol, həqiqət və həyat» adlandıran kimdir? Kim sizin bütün günahlarınızı bağışlaya 
və sizə əbədi həyat bəxş edə bilər? 
Əziz oxucular, kitabın növbəti səhifəsini açaraq və axırıncı fəsli oxuyaraq, bu suala cavab 
tapa bilərsiniz.  
Allah sizi xeyir-dualasın! 
  
V Fəsil 
Yalnız Allah həqiqi sülh bəxş edə bilər! 
 
Əssəlamun-əleyküm! Sülh olsun!  
 
Qardaşlar, qonşular və xalqlar arasındakı sülhdən daha yaxşısını arzulaya bilərikmi?! Lakin 
dünyada ən qiymətli şey - ürəkdə sülhün olmasıdır! Mə`nəvi rahatlıq, vicdan əzabından azadlıq 
və Allahla sülhdə yaşamaqdan daha gözəl heç nə yoxdur.  
Müqəddəs kitablar dünyanın yaranışından sonra onda hökm sürən sülh və harmoniyadan 
söhbət açır. Şeytan öz yalanı və şirnikləndirici sözləri ilə ilk insanları itaətsizliyə gətirəndə, 
sülhün mövcudluğuna çox tezliklə son qoyuldu.  
Lakin mərhəmətli Allah könüllü surətdə insanların günahlarını bağışlayır. Yazılar Qadir 
Olanın Adəm və Həvvanı, daha sonralar isə Ibrahimi necə bağışladığından söz açırlar. Bundan 
əvvvəlki «Qurban bayramının əsl mahiyyəti nədədir?» fəslində bu barədə oxumaq imkanı 
qazandınız. 
Əvvəlki fəsildə verilmiş bir Qur`an ayəsini yadınıza salmaq istərdim:  
 
«Biz ona böyük bir qurbanlıq əvəz verdik» (əs-Saffat 37:107). 
 
Əvəz vermə, bağışlama ideyası bizi antik dünyanın qədim zamanlarına çəkib aparır. O 
zaman günahkar, təqsirkar bilinən adamları çox vaxt qul kimi satırdılar. Əgər mərhəmətli bir 
insan tapılardısa, o, həmin qulun əvəzində qulsatana pul ödəyib onu azadlığa buraxdıra bilərdi. 
Indiyə qədər də elə ölkələr vardır ki, gənclər müəyyən məbləği ödəməklə hərbi 
mükəlləfiyyətlərdən azad olunurlar. Hər iki halda baş verənləri azadlıq hüququnun, 
insanlardan asılı olmamanın hansısa qiymət bahasına əldə edilməsi adlandırmaq olar.  
Yazı isə bizim günahlardan azad olmağımız barədə şahidlik edir. Günah - ləkəli vicdanın, 
Allah qorxusunun, bir çox zərərli vərdişlərdən məhvedici şəkildə asılılığın səbəbkarıdır. Bütün 
bunlar və bir çox digər şeylər bizim dünyadakı mövcudluğumuzu qulların həyatına bənzər 
edir. Yalnız kamil və müqəddəs Allahla müqayisə edərkən, biz günahın dəhşətliliyini dərk edə 
bilirik. Bu müqayisə bizi bir daha əmin edir ki, insanın ən yaxşı, ən xeyirxah əməlləri onu 
günahdan və onun acı nəticələrindən azad etmək iqtidarında deyil. Eyni ilə də başqasının, 
bizim gözümüzdə daha saleh görünənin əməlləri ilə də bütün dünyanın Hakimi Allah 
qarşısında bəraət qazana bilmərik. 
Yalnız Allahın Özü bizə bağışlanma bəxş edə bilər. Hətta Allahın böyük elçiləri - 
peyğəmbərlər də yalnız Allaha və Onun mərhəmətinə arxalanırdılar. Onun mərhəməti 
olmasaydı, onların heç biri Qadir Olanın hüzurunda dayana bilməzdi.  
Ibrahim Allaha üz tutaraq deyirdi: 
 
«Ey Rəbbimiz! Haqq-hesab çəkilən gün məni, ata-anamı və mö`minləri 
bağışla!» (Ibrahim 14:41).  
 
Musanın duasında da bu fikir səslənir:  
 
«Musa dedi: “Ey Rəbbim! Məni də, qardaşımı da bağışla. Sən rəhm 
edənlərin ən rəhmlisisən!”» (əl-Ə`raf 7:151). 
 
Davud peyğəmbər də öz dövründə deyirdi: 
 
«”O, sənin bircə qoyununu öz qoyunlarına qatmaq istəməklə, şübhəsiz ki, 
sənə zülm etmişdir. Doğrudan da, şəriklərin çoxu bir-birinə haqsızlıq 
edər. Yalnız iman gətirib yaxşı işlər görənlərdən savayı! Onlar da çox 
azdırlar!” Davud bizim onu imtahana çəkdiyimizi güman etdi. O, dərhal 
Rəbbindən öz bağışlanmasını dilədi və dizi üstə düşüb səcdəyə qapanaraq 
tövbə etdi» (Sad 38:24). 
 
Nə qədər xeyirxah və yaxşı olmalarından asılı olmayaraq, yer üzündəki bütün insanlar 
Allahın ilahi mərhəmətindən asılıdırlar. Məhəmməd Allahdan belə bir tapşırıq almışdı: 
 
«Ya peyğəmbər! Səbr et. Allahın və`di haqdır. Günahının bağışlanmasını 
dilə. Axşam-səhər Rəbbini həmd-səna ilə təqdis et!» (əl-Mu`min 40:55). 
 
Allah hər şeydən əvvəl mərhəmətlidir. Məhz buna görə də Qur`anda tez-tez Onun 
bağışlamağa hazır olması barədə söhbət açılır. Bağışlanmamızı mümkün edən tükənməz Allah 
məhəbbəti - daha böyük vəhydir. 
Bağışlanmanı adi əfvlə qarışıq salmaq olmaz, onların arasında oxşar heç nə yoxdur. Çünki 
mərhəmətli Allah həm də ədalətlidir və şəri cəzasız buraxmır. Bu həqiqətə aydınlıq gətirmək 
üçün misal göstərmək istəyirəm.  
Qızğın alver gedən bazarı təsəvvürünüzə gətirin: piştaxtalar, çoxlu insan axını və böyük səs-
küy. Birdən kimsə qışqırır: «Oğru! Oğru!» Oğurluq edən adamı tuturlar. Bir çox bekar adamlar 
bir-birini sıxışdıra-sıxışdıra onu hər tərəfdən dövrəyə alırlar. Polis çox böyük çətinliklə 
camaatın arasından keçir. Oğrunu hakimin yanına aparırlar. O, oğru üçün zərər çəkənin çəkdiyi 
zərərin qiymətindən  daha artıq məbləğdə cərimə tə`yin edir. Cinayətkarın bəxti gətirdi ki, o, bu 
cür cinayət üçün oğrunun sağ əlinin kəsildiyi dövrdə və ölkədə yaşamırdı. Hakimin çıxardığı 
hökm, ədalətli əvəz yanğısında olanları və cinayətsiz bir dünya arzulayanları razı saldı. Lakin 
birdən məhkəmə zalından bir səs ucalır: «Mən müttəhimi tanıyıram. O, cinayətkar deyil. O - 
kasıbçılığın və çarəsizliyin qurbanıdır. Onun ailəsi acından ölmək təhlükəsi qarşısındadır. 
Yalnız bu ağır vəziyyət onu oğurluğa vadar etdi. Cənab hakimlər, hökmün oxunması üçün 
tələsməyin, onu sərt cəzalandırmayın, əgər mümkündürsə - bağışlayın». Bir neçə dəqiqə əvvəl 
ədalətli əvəz yanğısı ilə yaşayanların ürəkləri müttəhimə qarşı mərhəmət hissi ilə dolur. «Bəli, 
biz kədər, ədalətsizlik və günah dünyasında yaşayırıq. Bu bədbəxt insanı günah işlətməyə 
vadar edən acınacaqlı şəraiti nəzərə alaraq, onu bağışlamaq olar». Lakin satıcı da daxil olmaqla 
yerdə qalan adamlar e`tiraz səslərini ucaldırlar: «Bir dəqiqə, əgər biz bu gün oğruya rəhm etsək, 
sabah öz əməllərinə bəraət qazandıran minlərlə insanın öhdəsindən gəlməyə məcbur olacağıq. 
Bir də axı bizim aramızda ehtiyac içində yaşayanlar çoxdur. Bu, başqalarına əziyyət vermək 
üçün səbəb ola bilməz». 
Bütün «lehinə» və «əlehinə» cavablarını sayaraq, hakim ədalətli qərar verir: təqsirkardır, 
deməli, cəzalandırılmalıdır. Sonra isə təəccüblü bir şey baş verir. Cəzanı tə`yin edən hakim öz 
çek kitabçasını çıxarır və cərimənin məbləğini orada qeyd edir. O, qanun pozuntusuna görə 
tə`yin olunmuş cəriməni öz üzərinə götürür. Beləliklə, ədalət öz yerini tutur. Müttəhim bəraət 
qazandı və azadlığa buraxılır. Bu insan necə  qeyri-adi bir azadlıq hissi keçirməli, layiq 
olmadığı bağışlanmanı duymalı idi! 
Allah tərəfindən bağışlanıldığımı dərk edən zaman məhz bu cür hisslər keçirdim. Bu 
əhvalatda hakim müttəhimə qarşı çox təəccüb doğuran bir məhəbbət nümayiş etdirdi: heç bir 
günahı olmadan, günahkarın əvəzinə cəzanı ödədi. Bəs əgər bu cərimə deyil, qədim dövrlərdə 
olduğu kimi - sağ əlin kəsilməsi ilə cəzalandırma olsaydı, onda necə olardı? Real həyatda belə 
bir şeyin baş verə bilməsini təsəvvür etmək çox çətindir. Lakin bu cür cəzanın olmasının 
mümkünlüyü özünün bütün qeyri-adiliyi ilə  Yazıda bağışlanma adlandırılan məvhumu 
obrazlı şəkildə təsvir edir. Bütünlüklə kamil və saleh olan Allah bizim əməllərimizin 
nəticələrinə və Ona qarşı mənfi münasibətimizə göz yuma bilməz. O, eyni zamanda bizi 
ölçüsüz dərəcədə çox sevir. Bu məhəbbət yerin palçığından insan yaradılmasına bir me`yar 
olmuş, sonra onu əsrlərin axarından keçirərək, ona Allahın günahkar insana qarşı nə qədər 
mərhəmətli olduğunu və Onun insanları günahkarlıq hissindən azad edərək, hər birinə əbədi 
bağışlanma bəxş etmək arzusunda olduğunu göstərmişdir.  
Əziz oxucular, Allah sizləri Özü ilə barışıqda görmək, sizə sülh və Onun sizə bəslədiyi 
hisslərin qarşılıqlı olması üçün xüsusi qabiliyyət vermək arzusundadır. Bu, yalnız Onun 
qurbanını, Onda olan ən əziz şeyi qəbul edən zaman mümkün olacaqdır.  
Ibrahimlə olduğu kimi, Allah sizə də Özünün ən qiymətli sərvətini, Öz Quzusunu bəxş edir. 
Əbədi həyat və Yaradanla yaradılmış arasındakı sülh üçün Allah sizin günahınızın əvəzini 
ödəmişdir. Ibrahim nə vaxtsa bu qurbanı qəbul etdi və imanlıların atası oldu. Siz hansı seçimi 
edəcəksiniz? Onun mərhəmətli təklifini qəbul etməyərək, əbədi ölümə məhkum olmaq 
istəyirsinizmi? 
Müqəddəs Kitab kimi, Qur`an da bizim bağışlanmamız üçün könüllü surətdə Öz həyatından 
keçən Xilaskar haqqında danışır. Onsuz məhvə məhkum olduğumuzu dərk edən və Ondan 
bizim üçün Allah qarşısında vasitəçilik etməsini xahiş edən zaman, dərhal bəraət qazanırıq. 
Xilaskarın vasitəçiliyi kömək edir ki, Allah günahkara keçmişdə heç bir günah işlətməmiş bir 
insan kimi baxsın.  
Onun əfvi və bəraəti insan ürəyini dolduran qeyri-adi sülh və sevinclə nəticələnir. Bu xoş 
mücdə deyilmi? 
Aşağıdakı suala haqq qazandırmaq olar: «Bu Xilaskar kimdir?» Qur`anda oxuyuruq: 
 
«Cəbrail: «Mən sənə yalnız təmiz, mə`sum bir oğlan bağışlamaq üçün 
Rəbbinin göndərdiyi elçiyəm» - dedi» (Məryəm 19:19). 
 
Qur`anda yalnız bir şəxsə bu cür xarakteristika verilir. Bu şəxsin adı - Isadır ki, bu da 
Xilaskar mə`nasını verir.  
Qur`anın üç surəsində Isanın ölümündən, dirilməsindən və göylərə ucalmasından danışılır.  
 
«O vaxt Allah buyurdu: «Ya Isa, həqiqətən, Mən sənin ömrünü tamam 
edib Öz dərgahıma qaldıraram, səni kafirlərdən pak edərəm. Sənə iman 
gətirənləri qiyamət gününə qədər kafirlərə qalib edərəm» (Ali-Imran 3:55). 
 
«... Isa cavabında deyəcək: «Sən pak və müqəddəssən!... Nə qədər ki, 
onların arasında idim, onlara şahid mən idim. Sən canımı aldıqdan sonra 
onlara nəzarətçi Özün oldun. Yalnız Sən hər şeyə şahidsən!» (əl-Maidə 
5:116, 117). 
 
«... Mən, həqiqətən, Allahın quluyam. O, mənə kitab verdi, özümü də 
peyğəmbər etdi. O, harda oluramsa olum, məni mübarək etdi... 
Doğulduğum gün də, öləcəyim gün də, diriləcəyim gün də mənə salam 
olsun!» (Məryəm 19:30, 31, 33). 
 
Çox müsəlmanlar belə fikirləşirlər: «Isanın ölməsi qeyri-mümkündür». Onun günahsız 
olduğunu və günahkar insanın əvəzinə ölməməli olduğunu fikrləşməkdə haqlıdırlar. Halbuki, 
«mə`sum», «təmiz», və «müqəddəs» şəxsin günahkar insanların əvəzinə ölməsi faktı, Allahın 
düşkün bəşəriyyətə olan sevgisinin ən bariz şəhadətidir.     
 
«Çətin güman etmək olar ki, kimsə saleh uğrunda ölsün; yaxşı bir adam 
uğrunda bəlkə də, biri ölməyə cəsarət edər. Fəqət Allah bizə olan 
məhəbbətini bununla sübut etdi ki, biz hələ günahkar ikən, Məsih bizim 
uğrumuzda öldü» (Rom. 5:7, 8, Incil). 
 
Allahın məhəbbətindən böyük məhəbbt yoxdur. O, o qədər böyükdür ki, heç bir insan onun 
dərinliyini dərk etmək iqtidarında deyil. Bu məhəbbət Qadir Allah qarşısında ürəklərimizi 
bürüyən həyəcanlı qorxu hissini bizdən uzaqlaşdırır.  
Əziz oxucular, Allah sizləri Onun bağışlanma bəxş edən qurbanını qəbul etməyə də`vət edir. 
Incilin əsas mövzusu elə bundan ibarətdir. Əgər öz günahlarınızı və zəifliyinizi dərk edərək 
Allaha üz tutsanız və Onun təklifinə  «hə»  cavabı versəniz, həqiqi sülhü hiss edəcək və Allahın 
sizin bütün günahlarınızı bağışladığına əminlik qazanacaqsınız. Rəbbimiz hər bir insana yeni 
həyata başlamaq şansı verməyə hazırdır.  
Hər bir insan Allahın gözündə təsəvvürəgəlməz dərəcədə qiymətli olduğundan, O, həm 
mənim, həm də sizin xilasınız üçün Özünün ən qiymətli sərvətini - Öz Quzusunu, Isa Məsihi 
qurban verdi.  
Həqiqi sülh axtarışlarınızda Allah sizi xeyir-dualasın! 
                
    
 
 
                                                        
         
                           
              
                 
                              
         
