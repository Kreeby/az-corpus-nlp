   
 
ƏLİMƏRDANBƏY TOPÇUBAŞOV 
 
 
 
 
 
 
 
 
PARİS MƏKTUBLARI 
 
 
Azərbaycan Xalq Cümhuriyyəti 
Sülh Nümayəndə heyəti sədrinin 
Azərbaycan hökumətinə məlumatları 
(mart 1919 - noyabr 1919) 
 
 
 
 
 
 
 
 
 
 
 
 
AZƏRBAYCAN DÖVLƏT NƏŞRİYYATI 
 
B a k ı -1998 
 
 
 
 
 
 2
BBK 9(s)42 
T-77 
 
 
 
Buraxılışına məsul Ramiz MEHDİYEV 
 
Tərtib edəni və rus dilindən çevirəni  
Vilayət QULİYEV 
 
Elmi redaktoru Əli HƏSƏNOV 
 
 
 
Əlimərdanbəy Topçubaşov 
T 77 
"Paris məktubları", Bakı, Azərnəşr, 1998, 120 səh. 
 
Kitabda Azərbaycan Xalq Cümhuriyyəti Parlamentinin qərarı ilə 1919-cu ildə Parisə, Versal 
sülh konfransına göndərilmiş Azərbaycan Nümayəndə heyətinin sədri Əlimərdanbəy Topçubaşovun 
hökumətə ünvanlanmış rəsmi məlumatları toplanmışdır. Həmin məlumatlar Azərbaycan dilində ilk 
dəfə çap olunur. 
 
Kitab tarixçilər, politoloqlar, geniş oxucu auditoriyası üçün nəzərdə tutulmuşdur. 
 
 
 
 
 
 
 
0503020907-9 
M-651(07)-98 
 
BBK 9(s)42 
 
 
 
© Azərnəşr, 1998 
 
 
 
 
 
 
 3
 
 
AVROPAYA PƏNCƏRƏ 
AÇANLAR 
 
Azərbaycan Cümhuriyyətinin Nümayəndə 
heyəti Paris sülh konfransında 
 
Müsəlman Şərqinin ilk respublikasının - Azərbaycan Cümhuriyyətinin taleyi təkcə onun öz xalqının 
deyil, həm də dünyanın böyük dövlətlərinin, dünya siyasətçilərinin istək və iradəsindən asılı idi. Bir əsrlik rus 
istilasından sonra Azərbaycan xalqı məhrumiyyətlər və şəhid qanları bahasına öz müstəqilliyinə qovuşmuşdu. 
Lakin bu müstəqilliyin tanınmamağı ölkəni və onun xalqını yenidən, bu dəfə bolşevik libasında peyda olmuş rus 
imperializminin müstəmləkəsinə çevirmək təhlükəsini meydana çıxarırdı. 
Azərbaycan Cümhuriyyətinin qurucuları ilk gündən həmin təhlükəni hiss edir və buna görə də hər vasitə 
ilə qarşılaşdıqları problemləri dünya dövlətlərinin və ictimaiyyətinin diqqətinə çatdırmağa çalışırdılar. Rusiya, 
Osmanlı və Avstriya-macarıstan imperiyalarının dağıldığı, müstəqil dövlətlərin meydana çıxdığı, dünyanın 
siyasi xəritəsinin yenidən cızıldığı 1918-ci ildə bu xüsusilə vacib və əhəmiyyətli idi. Avropaya Azərbaycandan 
orta əsrlərdə də elçilər və nümayəndələr getmişdilər. Lakin onlar bir qayda olaraq öz padşahlarının, 
hökmdarlarının iradəsini Avropa monarxlarına çatdırmaq üçün yola çıxırdılar. Azərbaycan Parlamentinin qərarı 
ilə Parisə göndərilən Nümayəndə heyəti isə ilk dəfə olaraq xalqın iradəsini, onun müstəqillik əzmini ifadə etmək 
üçün gedirdi. 
Şair Məhəmməd Hadinin kədər və təəssüf dolu "Qoymuş miləl imzasını övraqi-həyatə, Yox millətimin 
xətti bu imzalar içində" - deməsindən cəmisi bir neçə il keçirdi. Və bu bir neçə ilin içərisində sürətlə dəyişən, 
inkişaf edən, tarixi fürsətdən yararlanaraq öz milli dövlətini quran Azərbaycan xalqı "tarixin və həyatın 
səhifələrində" öz imzasını atmaq üçün Avropanın mərkəzinə - Parisə öz nümayəndələrini göndərirdi. 
Nümayəndə heyətinin ölkələr keçərək Parisdən Bakıya-Cümhuriyyət rəhbərliyinə gələn məlumatları on 
illiklər boyu qapalı arxivlərdə saxlanmış, yalnız xalqdan deyil, hətta mütəxəssislərdən də gizlədilmişdi. Lakin 
"Elə bir gizlin yoxdur ki, axırda aşkar olmasın". (Bibliya) 
Azərbaycan Cümhuriyyətinin qurucularından biri, görkəmli dövlət xadimi və diplomat Ə. M. 
Topçubaşovun başçılığı ilə Parisə göndərilən Nümayəndə heyətinin fəaliyyəti ilə bağlı tarixi materiallar ilk dəfə 
bu kitabda, həm də ana dilimizə çevrilərək oxuculara təqdim olunur. Həmin materiallarla tanışlıqdan əvvəl 
Nümayəndə heyəti ilə bağlı bəzi həqiqətləri bildirmək yerinə düşərdi. 
 
Nümayəndə heyətinin tərkibi 
 
Nümayəndə heyətinin tərkibinə Azərbaycanın tanınmış ictimai-siyasi xadimləri daxil idilər. Onlar 
özlərinin həyat yolu, mübarizə və inancları ilə Azərbaycanın müstəqilliyi ideyasına qəlbən bağlı olduqlarını, 
azadlıq və istiqlal yolunda çalışdıqlarını sübut etmişdilər. 
Sədr Əlimərdanbəy Topçubaşov (1865-1934) Tiflisdə zadəgan ailəsində doğulmuş, Peterburq 
universitetinin hüquq fakültəsini bitirmişdi. 1897-ci ildə "Kaspi" qəzetinin redaktoru kimi ictimai-siyasi 
fəaliyyət meydanına atılmış, demokratik ruhlu ziyalı kimi mənsub olduğu xalqı təmsil etmiş, onun hüquqlarını 
qorumuşdu. 1905-ci il Rusiya inqilabından sonra Ə. M. Topçubaşov yalnız azərbaycanlıların deyil, bütün 
Rusiya türklərinin və müsəlmanlarının lideri kimi tanınmışdı. O, Rusiya müsəlmanlarının 1905 - 1907-ci illərdə 
keçirilən 1—IV qurultaylarının əsas təşkilatçılarından və rəhbərlərindən biri olmuş, qurultayın qərarı ilə 
yaradılan Ümumrusiya müsəlman partiyasının - "İttifaq-müslim»in Məramnamə və Nizamnaməsini yazmış, 
onun MK üzvü seçilmişdi. 
1906-cı ildə I Dövlət Dumasına Bakı quberniyasından deputat seçilən Ə. M. Topçubaşov burada 
Dumanın Müsəlman fraksiyasını yaratmış və onun fəaliyyətinə rəhbərlik etmişdi. Dumanın çar tərəfindən 
qovulmasına etiraz bildirən məşhur Vıborq bəyannaməsini imzalayanlar içərisində o da var idi. 1917-ci ilin 
mayında Rusiya müsəlmanlarının Moskva qurultayına rəhbərlik edən siyasi liderlərdən biri də Ə. M, 
Topçubaşov idi. Həmin dövrdə o, eyni zamanda Transqafqazın müsəlman ictimai-siyasi təşkilatlarının 
koordinasiya mərkəzi olan İcraiyyə Komitəsinin fəaliyyətinə də rəhbərlik edirdi. 1918-ci il iyunun 17-də Fətəli 
xan Xoyskinin rəhbərliyi ilə təşkil olunan ikinci hökumət kabinəsində Ə. M. Topçubaşov portfelsiz nazir 
vəzifəsi almış, həmin il avqustun 22-də isə Azərbaycan Cümhuriyyətinin Fövqəladə və Səlahiyyətli Naziri kimi 
Osmanlı imperiyasının paytaxtı İstanbula göndərilmişdi. 1918-ci il dekabrın 7-də fəaliyyətə başlayan 
Azərbaycan Parlamenti onu qiyabi surətdə öz sədri seçmiş, dekabrın 28-də isə Versal sülh konfransına 
göndərilən Azərbaycan nümayəndə heyətinə rəhbər təyin etmişdi. 
 4
Sədrin müavini - Məmməd Həsən Hacınski (1875-1931) Bakı realni məktəbində və Peterburq Yol 
Mühəndisləri İnstitutunda təhsil almış, uzun müddət Bakı Dumasında tikinti işlərinə rəhbərlik etmişdi. Ə. M. 
Topçubaşovla birlikdə İcraiyyə Komitəsinin rəhbərlərindən idi. "Müsavat"ın I qurultayında partiyanın MK üzvü 
seçilmişdi. 1918-ci ildə Transqafqaz komissarlığında və Seymdə rəhbər vəzifələr tutmuşdu. F. Xoyskinin 
qurduğu ilk hökumət kabinəsində xarici işlər, ikinci kabinədə isə maliyyə naziri vəzifələri ona həvalə edilmişdi. 
Azərbaycan Parlamentinin üzvü idi. 
Nümayəndə heyətinin üzvü - Əkbərağa Şeyxülislamov (1891-1961) İrəvan gimnaziyasını və Peterburq 
Yol Mühəndisləri İnstitutunu bitirmişdi. Transqafqaz Seyminin üzvü, Transqafqaz hökumətində daxili işlər 
nazirinin müavini olmuşdu. Siyasi fəaliyyətini "Hümmət" (menşevik) partiyasında davam etdirirdi. Azərbaycan 
Cümhuriyyətinin qurulması haqqındakı İstiqlal Bəyannaməsini - Misaqi-Millini imzalayanlar içərisində Ə. 
Şeyxülislamov da vardı. O. F. Xoyskinin qurduğu ilk hökumətdə torpaq və əmək naziri vəzifəsini tutmuşdu. 
Parlamentdə sosialist fraksiyasını təmsil edirdi. 
Nümayəndə heyətinin üzvü - Əhmədbəy Ağayev (Əhməd Ağaoğlu 1869-1939) tanınmış publisist və 
ictimai xadim idi. Parisdə ali hüquq təhsili almışdı. "Həyat", "İrşad", "Tərəqqi" kimi qəzetlərin redaktoru olmuş, 
XX əsrdə Azərbaycanda ilk milli siyasi partiya sayılan "Difai"ni qurmuşdu. 1909-cu ildə təqiblər üzündən 
Türkiyəyə mühacirət etdikdən sonra burada "Gənc türklər"lə yaxınlaşmış, "Türk Yurdu" və "Türk ocağı" 
təşkilatlarının qurucuları sırasında Yer almış, Türkiyə parlamentinə deputat seçilmişdi. 1918-ci ilin iyununda 
Nuru Paşanın siyasi məsələlər üzrə müşaviri kimi Azərbaycana gəlmişdi. Azərbaycan Parlamentinin üzvü idi. 
Lakin "İttihad və Tərəqqi" liderləri ilə yaxınlığına görə təqib olunan Ə. Ağayevin Parisə getməsinə imkan 
verilməmişdi. O, ingilislər tərəfindən həbsə alınaraq Malta adasına sürgün olunmuşdu. Ə. M. Topçubaşovun 
kömək cəhdləri boşa çıxmışdı. 
Nümayəndə heyətinin məsləhətçisi Ceyhunbəy Haçıbəyli (1891-1962) Sorbonna universitetində və 
Paris Siyasi Biliklər Məktəbində təhsil almışdı. Ehtiraslı publisist və gözəl musiqişünas idi. Azərbaycan 
Cümhuriyyəti qurulduqdan sonra hökumət ofisiozunun - rus dilində çıxan "Azərbaycan" qəzetinin baş redaktoru 
idi. Rusdilli Bakı və Qafqaz mətbuatında kəskin ictimai problemlərə, mədəniyyət və mənəviyyat məsələlərinə 
həsr edilmiş onlarla məqaləsi çap olunmuşdu. 
Nümayəndə heyətinin məsləhətçisi - Məhəmməd Məhərrəmov (1895-1992) İrəvan gimnaziyasını 
bitirmiş, gənc yaşlarından İrəvan azərbaycanlılarının təmsilçilərindən biri kimi tanınmışdı. 1917-ci ilin 
noyabrında Rusiya Müəssislər Məclisinə İrəvan quberniyasından nümayəndə seçilmişdi. Transqafqaz Seyminin 
üzvü olmuş, 1918-ci il mayın 28-də İstiqlal Bəyannaməsini imzalayanlar içərisində yer almışdı. Azərbaycan 
parlamentində sosialist fraksiyasını təmsil edirdi. 
Nümayəndə heyətinin məsləhətçisi - Miryaqub Mirmehdiyev (?-?) ali təhsilli hüquqşünas idi. 
Parlamentdə "İttihad" fraksiyasında təmsil olunmuşdu. 
1919-cu ilin avqustunda Parlamentin sosialist fraksiyası Nümayəndə heyətinin tərkibindəki üzvləri 
barəsində rotasiya qərarı çıxarmış və M. Məhərrəmovu əvəz etmək üçün Abbasbəy Atamalıbəyovu (?-?) Parisə 
göndərmişdi. Lakin həmin dövrdə heyətin başqa bir üzvü - M. H. Hacınski artıq Azərbaycana qayıtdığından 
həm M. Məhərrəmovun, həm də A. Atamalıbəyovun Parisdə qalmaları məqbul sayılmışdı. Həyat və fəaliyyəti 
haqqında çox cüzi məlumat toplaya bildiyimiz A. Atamalıbəyov Nümayəndə heyətinin katibi vəzifəsini yerinə 
yetirirdi. 
Bundan başqa Nümayəndə heyətinin tərkibinə əməkdaşlar - Əlibəy Hüseynzadə (1864-1940), V. 
Marçevski, katiblər - S. Məlikov və Ələkbər bəy Topçubaşov, tərcüməçilər - A. Qafarov (fransız dili), Q. 
Qafarova (ingilis dili), H. Məmmədov (fransız və türk dilləri) daxil idilər. Rəşidbəy Topçubaşov sədrin şəxsi 
katibi vəzifəsini yerinə yetirirdi. Ə. Ağaoğlu kimi Əlibəy Hüseynzadə də "İttihad və Tərəqqi" partiyası ilə 
əməkdaşlıqda günahlandırılaraq "Antanta" dövlətləri tərəfindən Parisə buraxılmamışdı. Səfvət bəy Məlikov isə 
Nümayəndə heyəti Parisə yola düşərkən Azərbaycanın İstanbul təmsilçisi kimi Türkiyədə qalmışdı. 
Nümayəndə heyəti hələ İstanbulda ikən ciddi təşkilatlanmış və dəqiq iş bölgüsü aparmışdı. heyətin 
tərkibində üç bölmə - siyasət və milli məsələlər, iqtisadiyyat və kommersiya, təbliğat və məlumat bölmələri 
yaradılmış və üzvlər ixtisas və maraq səviyyələrinə uyğun şəkildə həmin bölmələrdə fəaliyyətə cəlb 
olunmuşdular. 
Bununla bir sırada Nümayəndə heyətinin hər bir üzvünün görəcəyi konkret iş, məsuliyyət daşıyacağı 
sahə də müəyyənləşdirilmişdi. Ə. M. Topçubaşov siyasi məsələlər və memorandum hazırlanması üçün məsul 
idi. O, həm də heyətin təşkilati işlərinə və maliyyə vəsaitinin xərclənməsinə nəzarət edirdi. Sədr müavini M. H. 
Hacınski eyni zamanda həm də xəzinədar idi, o, iqtisadiyyat və maliyyə məsələlərinə rəhbərlik edir, Azərbaycan 
hökuməti adından əcnəbi iş adamları və təşkilatlarla danışıqlar aparırdı. Ə. Şeyxülislamov daha çox sərhəd 
məsələləri ilə məşğul olur, statistik göstəricilər, diaqramlar, xəritələr hazırlanması işini təşkil edir, nəhayət, 
Nümayəndə heyətinin kitabxanasına baxırdı. M. Məhərrəmov xalq təsərrüfatı və əkinçilik sahələri üçün 
məsuliyyət daşıyır, həm də protokolların Azərbaycan türkcəsində yazılmasına nəzarət edirdi. Ticarət və sənaye 
ilə bağlı məsələlər üçün məsul olan M. Mehdiyevin vəzifələri sırasına maliyyə hesabatlarını yoxlamaq da daxil 
idi. Ə. Ağaoğlu və C. Hacıbəyli isə daha çox informasiya və təbliğat məsələləri ilə məşğul olmalı, Fransa 
 5
mətbuatı və ictimaiyyəti ilə əlaqələr yaranmasına kömək etməli idilər. Onların hər ikisinin Fransada təhsil 
alması və bir müddət bu ölkədə yaşaması üzərinə qoyulan vəzifəni uğurla həyata keçirmələrinə imkan yarada 
bilərdi. Nəhayət, Ə. Hüseynzadə daha çox tarixi-etnoqrafik və ədəbi materialların seçilməsi və təbliğatda 
onlardan istifadə edilməsi üçün məşğul idi. Lakin yuxarıda da qeyd etdiyim kimi, Nümayəndə heyəti Parisə tam 
tərkibdə gedə bilmədiyindən təbii ki, İstanbulda müəyyənləşdirilmiş bu iş bölgüsü dəyişikliklərə uğradı. 
Bütövlükdə isə lazım gəldiyi təqdirdə Nümayəndə heyətinin hər bir üzvü gərəkli bilinən və tapşırılan hər bir işi 
yerinə yetirməyə hazır idi. 
 
Nümayəndə heyəti nəyə nail oldu? 
 
Paris sülh konfransı Azərbaycan Nümayəndə heyəti hələ İstanbulda olarkən - 1919-cu il yanvarın 18-də 
açılmışdı. Azərbaycanlılar Müttəfiq Dövlətlərin təmsilçiləri ilə uzun və üzücü yazışmalardan sonra yalnız 
aprelin 22-də Fransa paytaxtına yola düşmək imkanı qazanmış və mayın 7-də Parisə gəlib çıxa bilmişdilər. 
Lakin buna baxmayaraq Nümayəndə heyəti öz üzərinə qoyulan vəzifələrin icrasına hələ İstanbulda başlamışdı. 
Burada bir tərəfdən çar Rusiyasının süqutundan sonra yaranan yeni, müstəqil dövlətlərin - Gürcüstanın, 
Ukraynanın, Şimali Qafqazın və s, o biri tərəfdən isə Qərb dövlətlərinin - ABŞ-ın, İngiltərənin, Fransanın, 
Almaniyanın və s. təmsilçiləri ilə danışıqlar aparılmış, Azərbaycan Cümhuriyyətinin müstəqil dövlət kimi 
beynəlxalq miqyasda tanıdılmasına təşəbbüslər göstərilmişdi. 
Parisdə Nümayəndə heyəti bir neçə istiqamətdə fəaliyyət göstərirdi. İstər heyətin sədri Ə. M. 
Topçubaşov, istərsə də ayrı-ayrı üzvlər siyasi danışıqlar aparır, öz ölkələrinin iqtisadi maraqlarını təmin edir, 
dövrün mürəkkəb beynəlxalq münasibətlərində Azərbaycanın layiqincə təmsil olunmasına çalışırdılar. 
Azərbaycanın istiqlaliyyətinin birinci ildönümü günündə Nümayəndə heyəti ABŞ prezidenti, sülh konfransının 
keçirilməsi üçün məşhur prinsiplərin müəllifi V. Vilson tərəfindən qəbul olunmuşdu. həmin görüşdə Vilson 
Azərbaycanın və Rusiya əsarətindən qurtararaq öz milli dövlətlərini qurmuş digər xalqların gələcəyi ilə bağlı öz 
üzərinə heç bir təəhhüd götürməsə də, bütövlükdə bu görüş Nümayəndə heyətinin dünya siyasəti meydanındakı 
fəaliyyətinin uğurlu başlanğıcı kimi diqqəti cəlb edir. 
Yenicə qurulmuş dövlətlərini Avropa miqyasında təmsil etmək məsuliyyətini öz üzərinə götürmüş 
diplomatlarımız, ilk növbədə isə heyətin sədri Ə. M. Topçubaşov tezliklə özlərini proseslərdən yaxşı baş 
çıxaran, şəraitə uyğun şəkildə hərəkət etməyi və düzgün qərarlar çıxarmağı bacaran siyasətçilər kimi göstərə 
bildilər. Təsadüfi deyil ki, Ə. M. Topçubaşov Bakıya, Azərbaycan Cümhuriyyəti Nazirlər Şurasının sədrinə 
göndərdiyi məlumatlarda təkcə Nümayəndə heyətinin fəaliyyətindən bəhs etmir, həm də ölkəsində ideya və 
əməl dostlarına dövlət quruculuğu, xarici siyasət, idarəçilik, beynəlxalq münasibətlər və s. bağlı bir sıra qiymətli 
məsləhətlər verirdi. Paris mühitindən və Sülh konfransının təcrübəsindən yalnız Azərbaycanın dövlət 
müstəqilliyinə nail olmaq üçün yox, həm də ölkədə demokratik, sivil, sözün yaxşı 
mənasında Qərb standartlarına cavab verən bir dövlət qurmaq üçün istifadə olunurdu. 
Azərbaycan nümayəndələri öz ölkələrinin siyasi və iqtisadi maraqlarından çıxış edərək fəal və 
mütəhərrik siyasət yürüdürdülər. Bu siyasətin əsas guşə daşını isə Azərbaycanın müstəqilliyi ideyası təşkil 
edirdi. Paris sülh konfransına hazırlıq mərhələsində Nümayəndə heyətinin səyləri nəticəsində Azərbaycanın 
ABŞ, Böyük Britaniya, Fransa, İtaliya, İran və s. ölkələrlə qarşılıqlı münasibətlərinin qurulması və inkişaf 
etdirilməsi sahəsində bir sıra işlər görülmüşdü. 
Öz ölkəsinin müstəqilliyinə zəmanətin yalnız Avropada deyil, daha çox okeanın o tayında olduğunu 
başa düşən Ə. M. Topçubaşov qısa müddət ərzində amerikanlarla işgüzar münasibətlər yaratmağa nail olmuşdu. 
Vəkil V. Çandler və M. Robinovla müqavilə bağlanmış, onlara ABŞ və Kanadada Azərbaycanın maraqlarını 
təmsil etmək həvalə olunmuşdu. Azərbaycanı tanıtmaq məqsədi ilə Parisdə ingilis və fransız dillərində çap 
edilən kitab və broşüraların mühüm bir qismi hələ 1919-cu ildə bu ölkələrə yola salınmışdı. Ə. M. Topçubaşov 
uzaqgörən bir siyasətçi kimi ABŞ və Avropada Azərbaycan lobbilərinin yaranmasını öz ölkəsinin dünya 
miqyasına çıxmasının və geniş tanınmasının, habelə onun maraqlarının daha Etibarlı şəkildə müdafiəsinin əsas 
qarantı sayırdı. Nümayəndə heyətinin səyi nəticəsində hələ 1919-1920 - ci illərdə Azərbaycanın tarixi keçmişi, 
ölkənin zəngin təbii sərvətləri, Azərbaycanda rus istilasının xarakteri və miqyası, Qafqazdakı qonşularla 
münasibət, erməni-azərbaycanlı qarşıdurmasını meydana çıxaran amillər, azərbaycanlılara qarşı erməni zülmü, 
1918-ci ilin dəhşətli mart soyqırımı və s. barəsində Avropa ölkələrində müəyyən məlumatlar yaymaq mümkün 
olmuşdu. Bütün bunlar isə öz növbəsində həm Azərbaycanın nisbətən geniş tanınmasına imkan yaratmış, həm 
də ölkəmiz və xalqımız barəsində daha çox qərəzkar rus-erməni mənbələrinin təsiri altında formalaşmış yanlış 
təsəvvürlərin tədricən dağılmasına, onun inamlı və obyektiv münasibətlərlə əvəz olunmasına kömək etmişdi. 
Azərbaycan Nümayəndə heyəti yalnız öz ölkəsinin deyil, bütün Qafqazın müstəqilliyi və siyasi-mənəvi 
birliyi uğrunda mübarizə aparırdı. İstər İstanbulda, istərsə də Parisdə məhz azərbaycanlılar bu gün geniş 
yayılmış ifadə ilə desək, "Qafqaz evi" yaratmağın qızğın tərəfdarları kimi çıxış edirdilər. Nümayəndə heyəti 
mühüm sənədlərin qəbulu ərəfəsində Ümumqafqaz maraqlarını əsas götürərək Gürcüstanın və Dağlı 
Respublikasının təmsilçiləri ilə əlbir fəaliyyət göstərirdi. Təəssüf ki, bizim günlərdə olduğu kimi həmin dövrdə 
 6
də ermənilər "Qafqaz evi" ideyasına münasibətdə destruktiv mövqe tutduqlarına görə, bu nəcib məqsədin 
reallığa çevrilməsi istiqamətində irəliləyiş əldə edilməmişdi. 
Nümayəndə heyətinin Parisdəki səkkiz aylıq gərkin fəaliyyəti öz bəhrəsini verdi - 1920-ci il yanvarın 
12-də Versal konfransının Ali Şurası Azərbaycanın və Gürcüstanın de-fakto tanınması barəsində qərar qəbul 
etdi. Həmin tarixi hadisənin iştirakçılarından biri olan Miryaqub Mirmehdiyev yazırdı: "Bu iki ölkənin 
nümayəndəsi xarici işlər nazirliyinə dəvət olundu, orada müsyö Kambon konfrans adından onlara hörmət 
əlaməti olaraq öz minnətdarlığını bildirdi. Müsyö Kambon bəyan etdi ki, Azərbaycan və Gürcüstan 
respublikaları rəsmi olaraq beynəlxalq hüquq normalarına uyğun şəkildə müstəqil dövlətlər kimi tanınmışlar. Bu 
andan başlayaraq hər iki ölkə rəsmi şəkildə Ali Şura ilə əlaqəyə girə bilər, öz ehtiyaclarını, qeydiyyata 
alınmalarını, konfransın iclaslarında qanuni haqlarını, bərabərhüquqlu üzv olmalarını tələb edə bilərlər. Bundan 
başqa Kambon bildirdi ki, bu dövlətlərin hökumətlərinin tanınması aktı, eyni zamanda onların Rusiyadan 
ayrılmalarının tanınması ilə müşayiət olunmalıdır. Buradan çıxış edərək demək olar ki, Azərbaycan və 
Gürcüstan respublikaları bu gündən etibarən suveren dövlətlər hesab ediləcək". 
Bir həftə sonra - yanvarın 19-da Ali Şuranın hökumət başçılarının iştirakı ilə keçirilən iclasında bu qərar 
bir daha təsdiqləndi. Həmin iclasda çıxış edən Azərbaycan Nümayəndə heyətinin başçısı Ə. M. Topçubaşov və 
nümayəndəliyin müşaviri M. Məhərrəmov Avropanın müəyyən hərbi və iqtisadi yardım göstərəcəyi təqdirdə 
Azərbaycan Cümhuriyyətinin öz müstəqilliyini qoruyub saxlamağa qadir olduğunu bildirdilər. Tarixçi professor 
C. Həsənlinin belə bir fikri ilə razılaşmaq lazımdır ki, "1920-ci ilin yanvarında Paris sülh konfransında 
Azərbaycan Respublikasının siyasi cəhətdən tanınması Ə. M. Topçubaşov başda olmaqla Azərbaycan 
nümayəndələrinin uğurlu diplomatik fəaliyyəti hesab olunmalıdır". 
 
Nümayəndə heyətinin taleyi 
 
Nümayəndə heyətinin bütün səylərinə baxmayaraq, Azərbaycan xalqının yüz illik rus əsarətindən sonra 
nəhayət ki, müstəqil yaşayacağına, öz dövlətini quracağına, öz torpağının və taleyinin sahibi olacağına bəslənən 
ümidlər doğrulmadı. "Vahid və bölünməz Rusiya" qayəsində ağqvardiyaçılarla bir mövqedə dayanan 
bolşeviklər 1920-ci il aprelin 28-də Azərbaycanı işğal etdilər. Bir ildən artıq Parisdə Azərbaycan davası aparan 
Nümayəndə heyətinin vətənə gedən yolları həmişəlik bağlandı. Lakin 1920-ci il mayın ortalarında Parisdə 
aldıqları acı xəbər onları müstəqillik qayəsindən çəkindirmədi, mübarizə əzmindən döndərmədi. 
Artıq sentyabr ayında Ə. M. Topçubaşov Cenevrədə, Millətlər Cəmiyyətinə təqdim etdiyi 
memorandumda öz müstəqilliyini elan etmiş və bir sıra dünya dövlətləri tərəfindən de-fakto tanınmış 
Azərbaycan Cümhuriyyətinin bolşevik rus qüvvələri tərəfindən işğalı faktına diqqəti cəlb edir və Cəmiyyətin bu 
məsələyə öz münasibətini bildirməsini zəruri sayırdı. həmin ilin noyabrında o, Cenevrədə Millətlər 
Cəmiyyətinin yığıncağında çıxış edərək yenidən Azərbaycanın istilası məsələsinə toxunmuşdu. Ə. M. 
Topçubaşovun 1922-ci ildə Genuya və Lozanna, 1923-cü ildə London konfranslarında hərbi təcavüzə uğramış 
Azərbaycan dövlətinin təmsilçisi kimi etiraz çıxışları nəticəsiz qalmamışdı. Məsələn, Genuya konfransı 
bolşeviklərin Azərbaycan adından danışmağa heç bir səlahiyyətlərinin olmadığını bəyan etmişdi. 
20-ci illərdə Fransada keçmiş Rusiya imperiyasından olan siyasi mühacirlərin liderlərindən biri kimi 
tanınan Ə. M. Topçubaşov bir tərəfdən dünya ictimaiyyətinin diqqətini Azərbaycanın tapdalanmış haqlarına 
cəlb etməyə çalışır, o biri tərəfdən isə hər vasitə ilə siyasi mühacirətin, ilk növbədə də keçmiş Qafqaz 
respublikaları təmsilçilərinin iş birliyini qurmağa səy göstərirdi. Onun təşəbbüsü və rəhbərliyi ilə artıq 1921-ci 
ilin iyununda Azərbaycanın, Gürcüstanın və Ermənistanın səlahiyyətli nümayəndələri öz aralarında siyasi və 
iqtisadi ittifaq yaratmağın zəruriliyi qərarına gəlmişdilər. 
Bu illərdə Azərbaycan siyasi mühacirəti arasında birliyin və həmrəyliyin əldə olunmasında da Ə. M. 
Topçubaşov mühüm rol oynamışdı. O, Avropadakı azərbaycanlı siyasi mühacirlərlə Türkiyədəki Azərbaycan 
Milli Mərkəzi arasında yaranmış ixtilafın aradan qaldırılmasına hər vasitə ilə çalışmış, 1928-ci ildə Parisə gələn 
M. Ə. Rəsulzadə ilə danışıqlardan sonra rəhbərlikdəki paralelliyə son qoya bilmiş, mühacirətin vahid mərkəzdə 
birləşməsi ideyasına tərəfdar çıxmışdı. Ə. M. Topçubaşov Azərbaycanın müstəqilliyini görə bilməsə də, 1905-ci 
ildən etibarən uğrunda ardıcıl və dönmədən mübarizə apardığı ideyaların birinin gerçəkləşməsinin şahidi 
olmuşdu -1934-cü ilin iyununda onun da iştirakı ilə mühacirətdəki azərbaycanlı, erməni, gürcü, dağlı və başqa 
Qafqaz xalqlarının təmsilçiləri Qafqaz Konfederasiyası Paktının yaradılması barəsində saziş imzalamışdılar. 
1934-cü il noyabrın 5-də Parisdə dünyaya gözlərini yuman Ə.M. Topçubaşovun ölümü milli mənsubluğundan 
asılı olmayaraq bütün mühacirət dairələrini eyni dərəcədə kədərləndirmişdi. Siyasi mühacirətin müştərək orqanı 
olan "Prometey" jurnalı onun ölümünə ayrıca nömrə həsr etmişdi. Yeri gəlmişkən qeyd etmək lazımdır ki, 1993-
cü ilin dekabrında Fransada rəsmi səfərdə olan Azərbaycan Prezidenti Heydər Əliyev bu görkəmli dövlət 
xadiminin və Cümhuriyyətin qurucularından birinin Parisin Sen - Klu məzarlığındakı qəbrini ziyarət etmişdir. 
1919-cu ilin avqustunda iki aylıq ezamiyyətlə Bakıya gələn Nümayəndə Heyəti sədrinin müavini M. H. 
Hacınski bir daha geriyə - Parisə dönməmişdi. Ə. M. Topçubaşov Nazirlər Şurası sədrinin adına göndərdiyi 
məktubda Bakıda onun üzərinə heç bir funksiya və vəzifə qoyulmamağını, iki aydan sonra geriyə 
 7
göndərilməsini israrla xahiş edirdi. Görünür, M. H. Hacınskini kifayət qədər yaxşı tanıyan Əlimərdanbəy bu 
zaman müəyyən motivlərə əsaslanırdı. Məsələ buradadır ki, Bakıya qayıdan Hacınski Azərbaycanın dövlət 
müstəqilliyini erkən itirməsində mənhus rollardan birini oynamışdı. Əlbəttə, Bakı neftinə can atan və Bakının 
işğalını Rusiya üçün həyati əhəmiyyətli məsələ sayan bolşevik Rusiyası M. H. Hacınski olmasa da, gec-tez öz 
niyyətinə çatacaqdı. Lakin sonuncu, ikiüzlü siyasəti ilə bu prosesi daha da sürətləndirmişdi. 
N. Yusifbəylinin başçılıq etdiyi hökumətdə (24 dekabr 1919-30 mart 1920) daxili işlər naziri vəzifəsini 
tutan M. H. Hacınski bolşevik oriyentasiyası tərəfdarı idi və bu səbəbdən bir sıra hökumət üzvləri, ilk növbədə 
isə Fətəli Xan Xoyski ona qarşı kəskin müxalifətdə dayanırdı. Nəticədə, fevralın 18-də Hacınskini Daxili İşlər 
Nazirliyindən uzaqlaşdırmaq mümkün oldu, lakin o, ticarət, sənaye və ərzaq naziri kimi hökumətin tərkibində 
qaldı və öz dağıdıcı əməllərini davam etdirməyə başladı. 
M. H. Hacınskinin tərəfdarları martın 30-da Dağlıq Qarabağda başlanan erməni qiyamının 
yatırılmasında kifayət qədər əzmkarlıq göstərmədiyi bəhanəsi ilə N. Yusifbəyli kabinəsinin istefaya 
göndərilməsinə nail oldular. Bundan sonra yeni hökumətin təşkili Hacınskiyə tapşırıldı. O, aprelin 20 - nə qədər 
müxtəlif partiyalarla açıq, bolşeviklərin təmsilçilərlə isə gizli danışıqlar apardı və bolşevik işğalına beş gün 
qalmış hökumət qurmaq üçün parlamentdən aldığı səlahiyyətlərdən imtina etdiyini bildirdi. Beləliklə, M. H. 
Hacınskinin xəyanəti nəticəsində işğal qabağı bir ay ərzində Azərbaycanda kəskin hökumət böhranı yaşandı və 
bu böhran da öz növbəsində işğalın reallaşmasına imkan verdi. 
Bolşeviklərin gəlişindən bir neçə gün əvvəl rəsmi şəkildə Müsavat Partiyasından çıxdığını və 
Azərbaycan K(b)P-na daxil olduğunu bildirən Hacınski sovet hakimiyyəti illərində müxtəlif sovet və təsərrüfat 
vəzifələrində çalışmışdı. Lakin bütün bu xidmətləri də bir sıra həmfikirləri kimi M. H. Hacınskini sovet cəza 
maşınının dişlərindən xilas edə bilməmişdi. 1930-cu ildə o, Zaqafqaziya diyar komitəsinin birinci katibi L. 
Beriyanın göstərişi ilə həbs olunmuş və 1931-ci il martın 8-də Tiflis həbsxanasında, istintaq başa çatmamış 
vəhşicəsinə öldürülmüşdü. 
Ə. Şeyxülislamov öz siyasi fəaliyyətini əvvəlcə Fransada, İkinci dünya müharibəsi illərindən və 
müharibədən sonra isə bir müddət Almaniyada davam etdirmişdi. 20-ci illərin sonunda onun Ə. M. 
Topçubaşovla münasibətləri korlanmışdı. Ə. Şeyxülislamov yalnız Parisdəki Nümayəndə heyəti üzvlərini 
Azərbaycan hökuməti adından danışmağa səlahiyyətli sayır və M. Ə. Rəsulzadənin rəhbərliyi altında İstanbulda 
fəaliyyət göstərən Azərbaycan Milli Mərkəzinə qarşı kəskin müxalifətdə dayanırdı. O, Azərbaycan siyasi 
müxalifətinin vahid mərkəzdə birləşməsinin tərəfdarı kimi çıxış edən və kompromisi zəruri sayan Ə M. 
Topçubaşovu M.Ə. Rəsulzadəyə təslim olmaqda günahlandırırdı. 1943-cü ildə o, könüllü şəkildə almanlara əsir 
düşmüş sovet ordusunun mayoru Ə, Fətəlibəyli-Düdənkinskinin yaratdığı siyasi təşkilatın - Azərbaycan Milli 
Birlik Məclisinin (AMBM) rəhbərliyinə seçilmiş, 1951-ci ildə Rusiya Millətlərinin Qurtuluş Şurasının 
yaradılması haqqındakı Zisbaden Bəyannaməsini Azərbaycan tərəfindən (C. Hacıbəyli və İ. Əkbərlə) birlikdə 
imzalamışdı. Həyatının sonuna qədər (o, 1961-ci il martın 2-də Parisdə demək olar ki, dilənçi vəziyyətində vəfat 
etmişdi) Azərbaycanın azadlığı və müstəqilliyi Əkbərağa Şeyxülislamovun başlıca həyat idealı olmuşdu. 
Çeyhunbəy Hacıbəyli siyasi baxışlarına görə Ə. Şeyxülislamovla eyni mövqedə dayanırdı. 1943-cü ildə 
o AMBM-nin başqanlıq divanına seçilmiş, 1952-ci ildə isə bu qurumun Münhendə nəşr etdiyi "Azərbaycan" 
jurnalının redaktoru olmuşdu. Ç. Hacıbəyli mühacirətdə həm siyasi publisist, həm də tədqiqatçı kimi fəaliyyətini 
davam etdirirdi. O, Fransanın məşhur "Journale Asiatique" məcmuəsində Azərbaycan tarixinə, dilinə və 
ədəbiyyatına dair çap olunmuş bir sıra məqalələrin müəllifidir. Qardaşı Üzeyir Hacıbəylinin məşhur "Arşın mal 
alan" komediyasının mətnini ingilis və fransız dillərinə çevirərək Parisdə nəşr etdirmişdi. O, çoxcəhətli elmi 
fəaliyyətinə görə Fransa Şərqşünaslıq Akademiyasının - "Societe Asiatique"nin üzvü seçilmişdi. Həyatının 
sonuna qədər Münhenin SSRİ-ni Öyrənmə İnstitutunun fəal əməkdaşlarından biri olan C. Hacıbəyli bu 
institutun nəşrlərindən sovet cəmiyyətinin əsl simasını üzə çıxaran bir sıra maraqlı tədqiqatlar çap etdirmişdi. 
Miryaqub Mirmehdiyev (mühacirətdə o, daha çox Mir Yaqub adı altında tanınırdı) Nümayəndə 
Heyətinin üzvləri içərisində Ə. M. Topçubaşova hörmət və sədaqətini sona qədər qoruyub saxlayan yeganə 
mübarizə yoldaşı sayıla bilər. O da mühacirət illərində siyasi fəaliyyətdən çəkilməmiş, rus dilində çap olunan 
"Kavkaz" jurnalı ilə əməkdaşlıq etmişdi.  1933-cü ildə Parisdə Mir Yaqubun "Qafqaz problemləri" kitabı "Şərq-
Amerika kitabxanası" seriyasından fransız dilində çap olunmuşdu. Bu kitabda müəllif Qafqazın Rusiya 
tərəfindən işğalından tutmuş 1920-ci ilə qədərki hadisə və prosesləri xronoloji ardıcıllıqla izləmiş, yeni işğal 
faktının - sovetləşdirmənin mahiyyətini və xarakterini açmışdır. Kitabda ümumən Transqafqaz və Şimali Qafqaz 
respublikaları haqqında söhbət getsə də, təbii ki, əsas diqqət müəllifin doğma vətəninə - Azərbaycana 
yönəldilmişdir. Mir Yaqub həm də Nümayəndə heyətinin fəaliyyətini obyektiv şəkildə işıqlandıran ilk tarixçi-
politoloq hesab oluna bilər. İkinci dünya müharibəsi ərəfəsində Parisdən İrana köçən M. Mehdiyevin sonrakı 
həyatı və taleyi barəsində heç bir məlumat yoxdur. 
Məmməd Məhərrəmov hələ 20-ci illərin əvvəllərində siyasi fəaliyyətdən uzaqlaşmış və kiçik də olsa, öz 
biznesini yaratmağa çalışmışdı. Sonralar o, daha çox bibliofil və antikvariat mütəxəssisi kimi tanınmağa 
başlamışdı. Hətta Gertsenin Londonda çap etdiyi "Kolokol," jurnalının nadir komplektini və eyni müəllifin 
İsveçrədə işıq üzü görən nadir külliyyatını 60-cı illərdə Moskvadakı keçmiş Lenin kitabxanasına bağışlamış və 
 8
buna görə də o zaman xarici ölkələrlə əlaqəni öz inhisarı altına almış "Drujba" cəmiyyətinin xüsusi mükafatına 
layiq görülmüşdü. 70-ci illərdə mərhum alimimiz Abbas Zamanov vasitəsilə öz vətəni ilə də əlaqələr yaradan 
Məmməd Məhərrəmov Azərbaycanın kitab fondlarına da bir sıra kitablar hədiyyə etmişdi. M. Məhərrəmov 
1919-cu ilin aprelində İstanbuldan Parisə yola düşən Azərbaycan Nümayəndə Heyətinin həyatda qalan sonuncu 
üzvü idi. Tale ona hətta Azərbaycanın yenidən öz istiqlalına qovuşduğunu görmək xoşbəxtliyini də nəsib 
etmişdi. Uzun illər Fransada yaşayan, YUNESKO-nun əməkdaşı olan, diplomat Ramiz Abutalıbovun verdiyi 
məlumata görə, Məmməd Məhərrəmov 1992-ci ildə Parisdə, 97 yaşında vəfat etmişdi. 
Abbasbəy Atamalıbəyov haqqında məlumatlarımız çox azdır. Onun siyasi arenadan uzaqlaşmadığı 
İkinci dünya müharibəsi illərindəki fəaliyyətindən aydın olur. 1942-ci ildə Almaniyada sovet hərbi əsirlərindən 
milli legionlar təşkil olunarkən A. Atamalıbəyov da bu işdə yaxından iştirak etmişdi. O, Ə. Fətəlibəyli-
Düdənkinski və Fuad Əmircanla birlikdə Şərq Nazirliyinin yaratdığı "Əlaqə heyəti"nin (milli legionlarla iş 
aparmaq üçün) tərkibinə daxil idi və burada SD birliklərindəki legionerləri təmsil edirdi. 20-30 - cu illərində 
Azərbaycan siyasi mühacirləri arasındakı mövqe mübarizələrində A. Atamalıbəyovun M. Ə. Rəsulzadəyə 
müxalifət mövqeyində dayandığı və mərkəz kimi Parisin seçilməsi ideyasına tərəfdar çıxdığı da məlumdur. SD 
birlikləri ilə əməkdaşlıq etdiyinə görə İkinci dünya müharibəsi başa çatdıqdan sonra A. Atamalıbəyov Avropada 
qalmaqdan ehtiyatlanmış və daha uzaqlara Çiliyə mühacirət etmişdi... 
Bütünlükdə isə, Nümayəndə Heyəti fəal siyasətlə məşğul olan son üzvünü itirənə qədər siyasi arenadan 
çəkilməmiş "Azərbaycan davasını" bacardığı qədər davam etdirmişdir. 
 
Nümayəndə heyətinin sənədlərdə 
yaşayan tarixi 
 
Nümayəndə heyətinin sədri Ə. M. Topçübaşov əvvəlcə İstanbuldan, daha sonra isə Romadan və 
Parisdən öz hökumətinə heyətin fəaliyyəti – apardığı danışıqlar, keçirdiyi görüşlər, yeni yaranmış dövlətlərin 
təmsilçiləri ilə fikir mübadilələri və s. barəsində ardıcıl məlumat verirdi. Kommunikasiya çətinliklərinə və 
diplomatik poçtun olmamağına baxmayaraq, o, 1919-cu ilin mart-noyabr ayları ərzində Azərbaycan 
Cümhuriyyətinin Nazirlər Şurasına 11 məlumat göndərmişdi. 4-5 mart tarixli birinci, 17-19 mart tarixli ikinci və 
18 aprel tarixli üçüncü məlumatlar İstanbuldan, 4 may tarixli dördüncü məlumat Romadan, 15 may tarixli 
beşinci, tarixi dəqiqləşdirilməyən altıncı, 8-10 iyun tarixli yeddinci, 8-9 iyul tarixli səkkizinci, 22-25 sentyabr 
tarixli doqquzuncu, 6-10 noyabr tarixli onuncu, 29 noyabr -2 dekabr tarixli on birinci məlumatlar isə Parisdən 
yola salınmışdır. Təəssüf ki, bu məlumatlardan yalnız yeddisi arxivlərdə mühafizə olunmuşdur. Sıra etibarilə 
ikinci, dördüncü, beşinci və altıncı məlumatlar ya itirilmiş ya da Moskvaya aparılmışdır. 
Azərbaycan Cümhuriyyətinin xarici siyasəti ilə bağlı bu mühüm sənədlər ilk və sonuncu dəfə 1927-ci 
ildə Bakıda, bolşevik tarixçi A. Rayevski tərəfindən "Musavatskoe pravitelstvo Azerbaydjanskoy Respubliki na 
Versalskoy konferentsi" (mart-dekabr 1919 q.) adı altında ayrıca kitab şəklində çap edilmişdir. Tərtibçi mətnləri 
olduğu kimi vermiş, lakin kitaba yazdığı əhatəli müqəddimədə onları öz dövrünün bolşevik tarixçiliyi ruhunda 
təfsir etməyi də unutmamışdı. Başqa sözlə desək, bu gün bizim üçün dövlətçilik tariximizin mühüm sənədləri 
olan bu nadir materiallar A. Rayevsinin təsəvvürünə görə, Azərbaycanı ingilis imperializminə satmaq 
niyyətində olan bir ovuc müsavatçının intriqalarından başqa bir şey deyildi. Lakin siyasi mövqeyindən asılı 
olmayaraq, həmin nəşr üçün A. Rayevskiyə minnətdar olmaq lazımdır. ümumiyyətlə, 20-30 - cu illərdə 
Azərbaycan Cümhuriyyətinin tarixini təhrif etməklə onun liderlərinə, məqsəd və amallarına ləkə yaxmaq 
məqsədilə yazılmış əsərlər indi nə qədər qəribə görünsə də, tarixi gerçəkliyi dərk etməyə və qiymətləndirməyə 
yardım göstərir. Bu kitablar ən azı həmin sənədlərin həmişəlik itirilməsinin qarşısını almışdır. 
Məlumatların əksəriyyətinin Parisdən göndərildiyini nəzərə alaraq, biz onların toplandığı bu kitabı 
"Paris məktubları" adlandırmağı daha məqbul hesab etdik. Ə. M. Topçubaşovun İstanbuldan öz hökumətinə 
göndərdiyi diplomatik məlumatların bir neçə il bundan əvvəl H. Həsənov və H. Paşayev tərəfindən 
"Diplomatiçeskie besedı" adı altında ayrıca kitab şəklində çap olunduğunu yada salsaq, "Paris məktubları" ilə 
Azərbaycan Cümhuriyyətinin diplomatiya tarixinin mühüm səhifələrini əks etdirən özünə-məxsus tarixi sənədli 
dialogiyanın meydana çıxdığı aşkar olur. 
Azərbaycan hökumətinə göndərilən məlumatların hamısı üzərində "President de la delegation de paix de 
la Republique d'Azerbeidjan" ("Azərbaycan Respublikası Sülh nümayəndə heyətinin prezidenti") rəsmi ştampı 
olan blankda yazılmışdır. hər bir məlumatın əvvəlində verilən qoşa tarixlər (məsələn, 17-19 mart) onun 
başladığı və başa çatdırıldığı tarixi bildirir. Məlumat mətnlərinin bir hissəsi müxtəlif xətlərlə əllə yazılmış, bir 
hissəsi isə makinada çap edilmişdir. Xətt müxtəlifliyinə baxmayaraq, məlumatların əvvəldən axıra kimi bir 
nəfərin düşüncələrinin məhsulu olduğu şübhə doğurmur. Məlumat mətnləri ya bilavasitə Ə. M. Topçubaşovun 
özü tərəfindən, ya da onun diktəsi altında yazılmışdır. Bu məlumatların üslubundan, təhkiyə tərzindən, habelə 
birbaşa sədrin funksiyaları ilə bağlı məsələlərin ön plana çəkilməsindən də aydın seçilir. Ə. M. Topçubaşovun 
müəllifliyi bu diplomatik sənədlərin ilk nəşri A. Rayevskidə də heç bir şübhə doğurmamışdır. Nəhayət, hər bir 
 9
məlumat Nümayəndə heyətinin sədri, yəni Ə. M. Topçubaşov tərəfindən imzalanmış və onun şəxsi möhürü ilə 
möhürlənmişdir. Bütün bunlar Parisdən göndərilən sənədlərin əsli ilə tanış olduğumuza şübhə yeri qoymur. 
Mətnin altından qırmızı və göy karandaşlarla çəkilmiş xətlər, onun kənarındakı müxtəlif işarələr və 
qeydlər Ə. M. Topçubaşovun Parisdən göndərdiyi materialların Bakıda, Azərbaycan Cümhuriyyətinin 
rəhbərləri, ilk növbədə isə baş nazir Nəsibbəy Yusifbəyli və xarici işlər naziri Məmməd Yusif Cəfərov 
tərəfindən diqqətlə öyrənildiyini, buradakı işgüzar məsləhət və göstərişlərdən gənc dövlətin fəaliyyətinin 
Avropa standartlarına və demokratiya prinsiplərinə uyğun şəkildə qurulmasında istifadə edildiyini göstərir. 
1919-cu ilin noyabrında Azərbaycan dövlətçiliyi ideyasının müəlliflərindən biri olan Əlimərdanbəy 
Topçubaşov özünün və Nümayəndə heyətinin digər üzvlərinin vətənlə, onun gələcəyi ilə bağlı fikirlərini ifadə 
edərək Parisdən yazırdı: 
"Doğrudur bizi hələ  dövlət kimi tanımırlar. Lakin getdiyimiz hər yerdə hamıya artıq il yarımdan çox 
dövlət kimi faktiki mövcud olduğumuzu bildirir, öz Parlamenti, hökuməti, inzibati sistemi, məhkəməsi, 
məktəbləri, ordusu olan Azərbaycanın müstəqil yaşadığını göstəririk. Bu Azərbaycan bolşeviklərlə amansız 
mübarizəyə tab gətirib. Deməli, azərbaycanlılar siyasi həyat qabiliyyətinə malikdirlər və özlərinin müstəqil 
dövlətini qura bilərlər. Gücümüz çatdığı qədər, hətta gücümüz çatmasa belə, bu vəziyyəti qoruyub saxlamaq, bu 
özünütəsdiqi mühafizə etmək lazımdır. Biz istərdik ki, hamı, bütün xalqımız indi müstəqil ictimai-siyasi həyata 
qabil olduğumuzu sübut etmək üçün imtahan verdiyimizi yaxşı başa düşsün. 
İnanırıq ki, buna gücümüz çatacaq. Çünki xalqımız, doğrudan da, qabiliyyətlidir, ölkəmiz isə təbii 
sərvətlərlə zəngindir. Lakin bizdə indiyə qədər əxlaqi başlanğıca əsaslanan siyasi məktəb olmadığından geniş 
xalq kütlələrinin öz gənc dövlətinin müəssisələrindən, qurumlarından nümunə götürməsi və yaşadığımız indiki 
sınaq anının bütün ciddiyyətini dərk etməsi çox zəruridir. Paytaxt və rəhbər xadimlər - bax, Azərbaycana bütün 
varlığı ilə xidmət etməyin nümunəsini geniş xalq kütlələrinə onlar göstərməlidirlər. Ümumi borc - xalqı səfərbər 
etmək və onu müstəqil mövcudluq ideyası ətrafında sıx birləşdirməkdir. Çünki biz artıq şüurlarda geriyə dönüş 
üçün yer olmadığına və ola bilməyəcəyinə əminik. Qarşımızda yalnız bir yol var - bu da Azərbaycanın 
müstəqilliyinə aparan yoldur". 
Həmin yolun ilk yolçuları, ilk bələdçiləri sırasında Əlimərdanbəy Topçubaşovun rəhbərliyi ilə Parisdə, 
Versal sülh konfransında Azərbaycanın azadlığı və müstəqilliyi uğrunda mübarizə aparan Nümayəndə heyətinin 
üzvləri də vardır. Obyektiv tarixi səbəblər üzündən 1920-ci ildə xalqımız həmin müstəqillik yolu ilə sona qədər 
gedə bilmədi. "Yoxdan yaradılmış bir ideal rəmzi" olan üçrəngli müqəddəs bayraq "qırmızı bir bezə 
dəyişdirildi". Lakin M.Ə. Rəsulzadənin də yazdığı kimi, "yüzillik əsarət dərsi ilə ikiillik hürriyyət davası" xalqı 
öz-özünü tanıtmışdı. Və təbii ki, həmin tanıtma, özünə qayıdış prosesində Ə.M. Topçubaşov, M.Ə. Rəsulzadə, 
F. Xan-Xoyski və Azərbaycanın istiqlal yolunda son nəfəslərinə qədər çalışmış digər milli ruhlu, vətənsevər 
ziyalıların və ictimai-siyasi xadimlərin böyük rolu olmuşdu. 
Azərbaycan bu gün yenidən müstəqillik yolundadır. Bu gün keçmişin səhv və yanlışlıqlarından nəticə 
çıxararaq öz sınanmış liderinin - prezident Heydər Əliyevin rəhbərliyi altında müstəqillik yolu ilə irəliləyən 
Azərbaycan xalqı eyni zamanda həm də Müsəlman Şərqində ilk demokratik respublika olan cümhuriyyətimizin 
dövlətçilik ənənələrini daha dərindən öyrənməlidir. 
Təqdim olunan kitab həmin nəcib məqsədin gerçəkləşməsinə azacıq da olsa, kömək etmək məqsədilə 
hazırlanmışdır. 
 
Vilayət QULİYEV 
 filologiya elmləri doktoru, professor 
 
 
 
 
 
 
 
 
 
 
 
 
 
 
 
 
 
 10
 
I 
№1 
4-5 mart 1919-cu il 
 
AZƏRBAYCAN RESPUBLİKASI 
NAZİRLƏR ŞURASININ 
CƏNAB SƏDRİNƏ 
 
Vaxt və yaşadığımız dövrün fövqəladə şəraiti Parisə, xalqlar konfransına yola düşmək üçün buraya 
göndərilmiş Azərbaycan Sülh Nümayəndə heyətinin təşkili zamanı, fikrimcə yol verilmiş çatışmazlıqlar 
üzərində geniş-dayanmağa imkan vermir. 
Ona görə də müxtəsər olacağam və yalnız Nümayəndə heyətinin düşdüyü və indinin özündə də çıxış 
yolu tapa bilmədiyi şəraitə toxunacağam. 
Nümayəndə heyətimiz Konstantinopola yanvarın 20-də, Şimali Qafqazın və Gürcüstanın Nümayəndə 
heyətləri ilə eyni vaxtda gəlmişdir. Heyətini tam şəkildə müəyyənləşdirəndən, tərkibinə bir neçə yeni əməkdaş, 
tərcüməçi və xidmətçi dəvət edəndən, iş bölgüsü aparandan və təşkilat daxili vəzifələri aydınlaşdırandan (bax: 
əlavə №1-4) sonra Nümayəndə heyəti buradan Parisə yola düşmək üçün imkanlar axtarmaq məqsədi ilə 
fəaliyyətə başlamışdır. Əvvəlcə bu, bizə çox asan bir iş görünürdü, ortaya çıxan çətinliklərin yalnız texniki 
xarakter daşıyacağı güman olunurdu. Başqa sözlə, işin bizə çətin görünən tərəfi buradan son dərəcə qeyri-ardıcıl 
şəkildə, Marseldən keçməklə Parisə yollanan az saylı gəmilərin birində yer almaq sayılırdı. 
Lakin mənim ingilis və fransız nümayəndələrinin hər biri ilə iki görüşümdən, Nümayəndə heyətinin 
bəzi üzvlərinin ingilislərin Baş qərargahında olmasından, tərcüməçilərimizin ora göndərilməsindən, nəhayət 
özümün Baş qərargaha, şəxsən gedişimdən sonra nəhayət aydın oldu ki, Parisə getmək məsələsi texniki 
çətinliklərdən daha çox digər səbəblərlə əlaqədardır, bu səfərə istisnasız olaraq siyasi xarakterli mülahizələrə 
görə maneçilik törədilir. 
Digər Nümayəndə heyətləri də bu qənaətə gəlmişlər. Bizim bütün müraciətlərimizə, xahişlərimizə, 
xatırlatmalarımıza, dəlillərimizə bir qayda olaraq eyni stereotip cavab verilirdi: "Sizin xatirənizə özümüzdən 
asılı olan hər şeyi etməyə hazırıq. Səfəriniz barəsində Parisə və Londona teleqramla məlumat çatdırmışıq. İndi 
cavab gözləyirik. Ümid edirik ki, üç gündən sonra müsbət cavab alınacaq və Siz yola düşəcəksiniz. Aldığımız 
cavab haqqında Sizə məlumat verəcəyik". 
Ancaq biz belə bir məlumat almadıq və hələ bu günə qədər də almamışıq. Mənə elə gəlir ki, ingilis və 
fransız nümayəndəliklərini tələblərimizin haqlı olduğunu və Parisə mümkün qədər tez getməyimizin zəruriliyinə 
inandırmaq üçün gətirdiyimiz əsaslar və dəlillər artıq tükənib... Ancaq təşəbbüslərimiz heç bir səmərə verməyib. 
Onlar (ingilislər və fransızlar nəzərdə tutulur  - tərc.) da öz tərəflərindən fəaliyyətimizdə qüsur 
saydıqları bu və ya digər cəhətləri dərhal diqqətimizə çatdırmaq imkanını əldən buraxmırlar. 
Belə cəhətlərdən biri kimi ingilislər və fransızlar Nümayəndə heyətimizin tərkibində Əhmədbəy 
Ağayevin olmasını irad tuturlar. Məsələ buradadır ki, az qala Nümayəndə heyətinin gəlişinin ertəsi günü yerli 
mətbuatın əsasən fransız dilində çıxan bir qismi, xüsusən də "Renaissence" adlı fransızdilli erməni qəzeti 
Əhmədbəy Ağayevin əleyhinə amansız kampaniya başladı. Qəzet onu ittihadçıların (İttihad və Tərəqqi partiyası 
nəzərdə tutulur. - tərc.) lideri, türk Parlamentində və mətbuatında ittihadçıların qızğın təmsilçisi və fəal 
nümayəndəsi, müttəfiq dövlətləri əleyhdarı kimi qələmə verir. İttihad və Tərəqqi partiyasının, xüsusən də Tələt-
Ənvar kabinəsinin bütün günahları Əhmədbəyin ayağına yazılır. 
Onun haqqında təhqiqat başlanıb. İki dəfə məni də sorğu-suala tutdular. Nəhayət elan etdilər ki, 
Azərbaycan Nümayəndə heyəti Əhmədbəy Ağayevi özü ilə aparmamalıdır. "Bu bizim məsləhətimizdir. O, türk 
jurnalisti və türk Parlamentinin üzvü kimi, bizim əleyhimizə danışan və yazan bir adam kimi arzuolunmaz 
şəxsdir". Mənim onun əslən Qarabağdan olması, Azərbaycan Parlamentinə üzv seçilməsi, Nümayəndə heyəti 
üçün son dərəcə zəruri adam hesab edilməsi ilə bağlı bəyanatlarım şübhələri dağıda bilmədi. General Tomson 
tərəfindən Əhmədbəy Ağayevə verilən zəmanət məktubu da heç bir rol oynamadı. 
"Renaissence" qəzeti isə bizim Nümayəndə heyətini "1ndiserabIe" ("miskin" - tərc.) adlandırmışdır. 
Yeri gəlmişkən, gürcü Nümayəndə heyətinin adı belə arzuolunmaz heyətləri sırasında çəkilmişdir. Bu 
Nümayəndə heyətinin əsas təmsilçiləri olan Çxeidze və Sereteli ""Renaissence" qəzetinin fikrincə "Soviet"in 
(Petroqraddakı Fəhlə, Əsgər və Kəndli Deputatları Soveti) başçıları kimi indi də Parisə yollanırlar ki, orada 
bolşevizm ruhlu sosializmi inkişaf etdirsinlər". 
Əlbəttə, bunlar hamısı yersiz iradlardır, çünki siyasi xarakterli ən əsas mülahizə (bunun belə olduğuna 
qətiyyən şübhə yeri yoxdur) Mütəffiqlərin Konfransda yalnız ümumi bir Rusiya məsələsini gündəliyə çıxarıb 
həll etmək arzusudur. Onlar yeni yaranmış hökumətlərin təmsilçilərini Konfransa buraxmaq istəmirlər, 
 11
ümumrus məsələsinin həlli üçün artıq çoxdan Parisdə məskunlaşan Sazanovun, Lvovun, Maklakovun və 
başqalarının əl altında olmalarını istəyirlər. 
Heç şübhəsiz ki, bu arzunun həqiqətə çevrilməsi ilə bağlı yanvarın sonunda Prinkipo adasında 
(Konstantinopol yaxınlığındakı Prins adalarından biri) bolşeviklər də kənarda qalmamaq şərti ilə keçmiş 
Rusiyanın müxtəlif hissələrində meydana çıxmış yeni dövlətlərin təmsilçilərindən ibarət ayrıca bir Konfrans 
çağırılması məsələsi gündəliyə daxil edilmişdir. 
Biz hamımız qeyri-müəyyən vəziyyətdə qalmışdıq. Lakin Parisdən nəzərdə tutulan Konfrans haqqında 
teleqraf vasitəsilə biri-birinin ardınca yeni xəbərlər gəlməkdə davam edirdi. İngilis zabitləri isə buradan 
(İstanbuldan - tərc.) "Rusiya" konfransının keçirilməsi üçün münasib bina axtarmaq məqsədilə Prinkipo adasına 
yola düşmüşdülər. 
Bütün bunlarla eyni zamanda ingilis və fransız nümayəndələri bizə Prinkipo adasında keçiriləcək 
konfransın nəticəsini gözləməyin zəruri olduğunu bildirirdilər. 
Bu məcburi və xoşagəlməz gözləmə zamanı, fevralın 13-də gözlənilmədən, Çxeidze və Sereteliyə Parisə 
getmək üçün icazə verilməsi xəbərini aldıq. 
Bu fakta müxtəlif izahlar verilir. 1. Çxeidze və Sereteliyə "rus ictimai xadimləri" kimi icazə veriblər; 2. 
Onlar fransız sosialist qruplarının təzyiqi altında sosialist kimi icazə alıblar; 3. "Shoqsheq 1a Qette" (qadın, 
gözəl cins - tərc.) amili-səfəri onlar üçün Sertelinin bacısının yaxın tanışlarından olan bir fransız "So1ope1"-i 
(polkovnik - tərc). təşkil edib. Yeri gəlmişkən, Seretelinin bacısı onun özü ilə birlikdədir və bir fransızda 
ərdədir. 
Gürcü Nümayəndə heyətinin qalan hissəsi buradadır. Çxeidze vö Sereteli hələ Parisə çatmayıblar, 3-4 
gün bundan əvvəl onların həbs edilmələri barəsində şayiə yayıldı. Necə və harada həbs ediliblər - məlum deyil. 
Bu hadisədən sonra mən fransız nümayəndəsinin yanında olanda və belə ədalətsiz münasibətin bizə 
necə pis təsir etdiyini ona söyləyəndə nümayəndə cavabında bildirdi ki, Parisdən gürcü heyətinin iki təmsilçisini 
göndərmək barəsində əmr alınıb, gürcülər özləri isə Çxeidze və Seretelini seçiblər. 
"Bəs bizim Nümayəndə heyətindən heç kim getməyəcək?" "Gedəcək, yalnız iki nəfər, iki nəfər də 
dağlılardan". 
Lakin həmin vaxtdan (fevralın 14-dən) sonra bu iki nəfər məsələsi də yerli-dibli unudulub. Prinkipo 
adasındakı Konfransla bağlı təşəbbüs də eyni şəkildə yaddan çıxıb. Yalnız iki gün bundan əvvəl (martın 2-də) 
teleqram aldıq ki, Prinkipo adasındakı Konfrans məsələsi qəti şəkildə gündəlikdən çıxarılıb. Buna da səbəb 
bolşeviklərin Konfransda iştirakla bağlı dəvətə qeyri-qənaətbəxş cavab vermələri olub. 
Beləliklə, yenə də əvvəlki siyasi xarakterli mülahizələr ("Rusiya məsələsinə" kompleks şəkildə baxmaq 
- tərc.) qüvvədə qalır. 
Yuxarıda adlarını çəkdiyim Nümayəndə heyətlərindən başqa indi Donun, Kubanın nümayəndələri və 
Ukraynanın təmsilçisi də buradadır. Biz Don (Q. İ. Karaev) və Kuban (L. L. Bıç - keçmiş Bakı şəhər başçısı) 
nümayəndələrinin birgə nahar dəvətini qəbul etdik. Gürcülərin və dağlıların da iştirak etdikləri nahar zamanı 
Parisə getmək üçün icazə alınması məsələsində birlikdə fəaliyyət göstərmək haqqında qərar qəbul olundu. 
Nümayəndə heyətlərinin təmsilçilərindən ibarət Məsləhət Şurası yaradıldı. Lakin gürcü Nümayəndə heyətinin 
hazırda Çxeidzeni əvəz edən müvəqqəti sədri Rtsxiladze Məsləhət Şurasının tərkibindən çıxdığını bildirdi. 
Özünün bu addımını sədrin səfərə yola düşərkən onsuz siyasi xarakterli heç bir qərar qəbul etməmək 
barəsindəki müvafiq təlimatı ilə əsaslandırdı. 
Mən də bu cür xarakterli birgə addımlar atılmasının əleyhinə olduğumu bildirdim. Ona görə də 
kubanlıların hələ Odessada ikən yazdıqları memorandumu rədd etdik. Mən yazdığım memorandum layihəsini 
təklif etdim. həmin sənəd də öz növbəsində digərləri tərəfindən qəbul olunmadı. Səbəb bu memorandumda 
Rusiyanın tərkibindən çıxmaq məsələsinin çox kəskin şəkildə qoyulması idi. Belə olduqda yeni memorandum 
hazırladıq (mənim düzəlişlərim əsasında redaktə edildi). Bu memorandumdan yeni hökumətlərin təşkili və 
onların xarakteri məsələsi çıxarılmışdı. 
Gürcülər bu dəfə də irəli sürülən təklifə qoşulmaqdan imtina etdilər. Ukraynanın burada Nümayəndə 
heyəti deyil, yalnız bir təmsilçisi olduğundan bizim, habelə, Donun, Kubanın və Dağlıların Nümayəndə 
heyətləri (yalnız sədrlər) memorandumu imzaladılar və dünən ingilis Ali komissarına (admiral Vebb) təqdim 
etdik. O, fransız komissarı ilə (admiral Amet) danışacağına söz verdi. Bu gün, yaxud da sabah fransız 
komissarının yanında olacağıq, habelə İtaliya və Amerika komissarları ilə də görüşəcəyik. Təqdim etdiyimiz 
memorandumun surətini fransız dilinə tərcüməsi ilə birlikdə (əlavə №7), habelə qəbul olunmamış digər iki 
memorandum layihələrini (əlavə № № 5,6)25, eləcə də "rus siyasi xadimlərinin" Parisdəki nümayəndə heyətinin 
hazırladığı sənədin tərcüməsini (əlavə № 8) göndərirəm. 
Güman edirəm ki, əvvəl-axır icazə alınacaq. Lakin hətta Parisdə də Müttəfiq Dövlətləri inandırmaq 
çətin ki, mümkün olsun. Çünki onlar hələ də vahid Rusiya mövqeyində möhkəm dayanır, Finlandiya və Polşa 
istisna olmaqla yeni yaranmış hökumətlərin müstəqilliyini tanımamaq siyasəti yürüdürlər. 
Lakin bununla belə, məncə, artıq zəif də olsa, işıq görünür: Paris Konfransı bütün Cənubi Rusiyanın 
siyasi-sosial və iqtisadi vəziyyəti ilə tanış olmaq üçün xüsusi missiya göndərir. Missiya 30 nəfərdən ibarətdir. 
 12
Onun əksər üzvləri amerikalılardır. Missiya üç hissəyə ayrılmışdır. Bir hissə məxsusi olaraq Qafqaz üçün 
nəzərdə tutulmuşdur. Dünən Qafqaz bölməsinin şefi, amerikan "colonel"-и Benjamin Burges Moore mənim 
yanımda oldu. O, rusca yaxşı danışır. Mən və Məmməd Həsən Hacınski onunla söhbət etdik. Aşağıdakı 
suallarına cavab verdik: 1. Siyasi və iqtisadi baxımdan Azərbaycan müstəqil yaşaya bilərmi? 2. Bunun üçün 
sizin maddi və mənəvi gücünüz çatarmı? 3. Qafqazda, yaxud Zaqafqaziyada federasiya, yaxud konfederasiya 
yarana bilərmi? 4. Əkər Rusiya Federativ Respublikası qurularsa, Azərbaycan onun tərkibinə daxil olmaq 
istəyərmi? 5. Hər hansı başqa bir dövlətin sizə öz təsiri altına almasının mümkünlüyü barəsində 
düşünürsünüzmü? 
Yazdığım memoranduma uyğun birinci və ikinci suallara müsbət cavab verdikdən sonra mən məhz indi, 
Müttəfiq Dövlətlərin, görünür, ermənilərin artıq həddini aşan tələblərini qəbul etməyə hazır olduqları, onların 
isə bundan faydalanaraq bizim Federasiyaya qoşulmaq istəmədikləri, əksinə, hələ bu azmış kimi Türkiyənin və 
Azərbaycanın hesabına Böyük Ermənistan yaratmağa can atdıqları bir şəraitdə Qafqaz Federasiyası təşkili 
ideyasına şübhə ilə yanaşdığımı bildirdim. Dördüncü suala da mənfi cavab verdim. Beşinci sualın cavabında 
ölkəmizlə bağlı heç bir maddi mənafeyi olmayan, lakin bizə himayədarlıq etmək məsələsində əxlaqi və 
ümumbəşəri xarakterli Vilson prinsiplərinə əsaslanan Amerikanın Azərbaycana təsir göstərmə imkanı olan bir 
dövlət kimi adını çəkdim. 
Görünür, cənab Moore ümumiyyətlə, söhbətimizdən razı qaldı. Yazdığım memorandumun bir nüsxəsini 
məmnuniyyətlə qəbul etdi və vidalaşarkən məndən ölkəmizdə görüşüb fikir mübadiləsi apara biləcəyi bir neçə 
şəxsi ona nişan verməyimizi xahiş elədi. Belə bir yardım göstərəcəyimizə söz verdik. O, bu gün Batuma yola 
düşür. Tiflisdə yaşayacaq, lakin Bakıya da mütləq gələcək. Qafqazda üç aydan artıq qalacaq. Onun bizə 
ünvanlandığı sualları mən daha əvvəllər müzakirə üçün Nümayəndə heyətimizin üzvlərinə təqdim etmişdim 
(bax: əlavə № 9). 
Ümumi vəziyyətin və bizim öz vəziyyətimizin tam qeyri-müəyyənliyinə diqqəti cəlb etməklə məlumatı 
bitirirəm. Sizinlə teleqraf bir yana qalsın, adi yolla, heç olmazsa, kuryerlər vasitəsilə də əlaqə saxlamaq 
imkanlarının mümkün olmamasına son dərəcə təəssüflənirəm. Siz ki, həftədə bir dəfə kuryer göndərməyə söz 
vermişdiniz. Özümə qalsa, mən hər həftə həmin vasitədən istifadə etmək istərdim. Lakin heyhat... yaşadığımız 
günlərin ağır şəraiti nəticəsində bu tamamilə imkan xaricindədir. Ancaq buna baxmayaraq mən əlaqə yaratmaq 
yollarını sınaqdan keçirdim və yanvarın 19-da Nümayəndə heyətinin hələ də Parisə yola düşə bilməməyi və 
icazə gözləməsi barəsində ingilislərin Baş qərargahına, Sizin adınıza teleqraf göndərdim. 
Teleqramı məndən qəbul etdilər. Ancaq Siz onu almışsınızmı? Məlum deyil. 
Bu qeyri-müəyyənlik və sabah nə baş verəcəyindən xəbərsizlik məni maddi vəsaitlə bağlı məsələyə də 
toxunmağa vadar edir. Söz yoxdur ki, Nümayəndə heyəti böyük məbləğdə pulla təmin olunub və üzvlərimiz, 
mənim fikrimcə, hətta lazım gəldiyindən də artıq məvacib alırlar. Lakin burada qalacağımız vaxtın qeyri-
müəyyənliyi, habelə Parisə gedəcəyimiz təqdirdə ortaya çıxacaq məsrəflər indidən Nümayəndə heyətinin zəruri 
xərclərinin və dikər ehtiyaclarının ödənilməsindən ötrü lazımi anda vəsait alması üçün zəruri tədbirlər 
görülməsini tələb edir. Nümayəndə heyətində bu məsələ müzakirə edilib və üzvlər məni Sizə bunları bildirməyə 
vəkil ediblər. Heyət yola düşərkən ayrılan məbləğ miqdarında yeni vəsaitin etibarlı adamla birbaşa 
Konstantinopola göndərilməsi daha məqsədə uyğun olardı. Yaxud vəsaiti general Tomsonun köməyi ilə 
ingilislərin Baş Qərargahı vasitəsilə bura köçürmək mümkündür. 
Bir də təkrar edirəm-bütün bunları pul tələbi kimi başa düşməyin, indiki şəraitin rabitə çətinliklərindən 
doğan ehtiyatlılıq kimi qəbul edin. Yeri gəlmişkən, bahaçılığı və qaldığımız oteldəki xalis soyğunçuluğu da 
nəzərinizə çatdırmaq istəyirəm. Burada rus rublu hər gün öz dəyərini itirir. Məsələn, beş gün bundan əvvəl 
10000 Nikolay rubluna 909 türk lirəsi və 1060 ingilis funt-sterlinqi almaq mümkün idi. Dünən isə eyni 
miqdarda rus rubluna artıq 882 türk lirəsi və 1041 ingilis funt sterlinqi verilirdi. Konstantinopol birjası rus 
pulları ilə doludur. Bu pullar içərisində kerenkaları (Müvəqqəti hökumət dövründə tədavülə buraxılmış kağız 
pullar - tərç.) demək olar ki, qəbul etmirlər, yaxud da 1000 kerenkaya 300 rubl verirlər. 
Bütün bu mülahizələri nəzərə alanda, yuxarıda bəhs etdiyim ehtiyatlılığın səbəbi aydınlaşır. Yoxsa, 
qürbət yerdə xoşagəlməz vəziyyətdə qala bilərik. 
Nə etmək olar? Xaosun hökm sürdüyü bir şəraitdə qənaət etməklə bağlı bütün arzulara baxmayaraq, 
xərclər də bu xaosun xarakterinə uyğunlaşır. 
Düşünürəm ki, hətta xaosla da barışmaq mümkündür. Bir şərtlə ki, həmin xaosdan arzuladığımız dünya 
yaransın. Elə bir dünya ki, onun uğrunda mübarizədə adam itirdiyi qüvvə və vəsaitə nəinki heyfsilənir, hətta 
özünü tamamilə qurban vermək istəyir. 
 
 
 
 
 
 
 13
 
II 
№ 3 
18 aprel 1919-cu il 
 
AZƏRBAYCAN RESPUBLİKASI 
NAZİRLƏR ŞURASININ 
CƏNAB SƏDRİNƏ 
 
Sabah Ələkbər bəy Topçubaşov buradan ingilis gəmisində yola düşür. O, hökumətin və Azərbaycan 
Respublikasının Sülh Konfransındakı Nümayəndə heyətinin kuryeri kimi Bakıya geri qayıdır. Sülh Nümayəndə 
heyətinin buraya - Konstantinopola gəlişindən bəri sayca üçüncü olan rəsmi məlumatı onunla göndərirəm. 
Birinci məlumat bu il martın 4-5 - də Əlibala Əliyev vasitəsilə həm Nümayəndə heyətinin gördüyü 
işlərə, həm də xüsusən Azərbaycan Respublikasının Fövqəladə və Səlahiyyətli Naziri kimi mənim fəaliyyətimə 
dair çoxsaylı sənədlərin və aktların surətləri ilə birlikdə yola salınmışdı. Məlumata, həmçinin fransız və türk 
dillərində kitab və broşüralar, yenə də həmin dillərdə qəzet komplektləri də əlavə edilmişdi. Göndərilən bütün 
sənədlərin bölmələr üzrə təsviri hazırlanmış və bunlar da cənab Əliyevlə yola salınmışdır. 
Nümayəndə heyətinin Parisə getməsi ilə bağlı məsələlərə həsr olunan və martın 6-dan 29-a qədərki 
vaxtı əhatə edən ikinci məlumat da 17-29 mart tarixli məktub və müvafiq əlavələrlə birlikdə Tuqanov vasitəsilə 
göndərilmişdir. 
Təəssüf ki, indiyə qədər əlavələrlə birlikdə bu iki məlumatın Sizin tərəfinizdən alınması barəsində heç 
bir xəbər yoxdur. Xüsusən də cənab Əliyevlə göndərilən məlumatın alınıb-alınmamağı narahatçılıq doğurur. 
Çünki yaxın günlərdə buraya gələn R. Hadızadə Batumda cənab Əliyevin xoşagəlməz hadisələrlə qarşılaşdığını 
və nəticədə göndərdiyimiz məlumatları tam şəkildə və ağzı bağlı halda izə çatdırmaq imkanından məhrum 
olduğunu söyləmişdi. 
Bizi son dərəcə pərt vəziyyətə salan bu məsələ təəssüf ki, indiyə qədər aydınlaşdırılmamış və bizə heç 
bir xəbər çatdırılmamışdır. 
Həmin bu müddət ərzində Bakıdan buraya bir sıra şəxslər (R. Hadızadə, L. Əmircanov, droqomanlar 
Dubrovski və Bosyaqanski, Xalq Təminatı Nazirliyinin kontrakentləri Valter Zelenski və Dyakonov) gəlmişlər, 
lakin onların heç biri cənab Əliyevin və cənab Tuqanovun sağ-salamat qayıtmaları barəsində heç bir məlumat 
gətirməmişdir. Yalnız R. Y. Hadızadə özü ilə bir neçə şəxsi məktub və bəzi qəzetlər gətirmişdir. 
Yenə həmin R. Hadızadə Batumdan Mahmud bəy Əfəndiyevdən mənim adıma bir neçə zərf gətirib. 
Onların içərisindən Sizin 18 fevral tarixli şifrəli məktubunuz da vardır: Nəhayət, Adilxan Ziyadxanovun 
göndərdiyi 27 fevral tarixli şirələnmiş başqa bir məktub, habelə onun məruzəsinin fransız və rus dillərində olan 
mətnini Əbdüləli bəy Əmircanov gətirib. 
Onların kabinetin süqutu (yaxud tərkibində qismən dəyişikliklər edilməsi) barəsində verdikləri xəbərlər 
dolayısı ilə bu günlərdə Batum qəzetlərində də müəyyən dərəcədə təsdiq olunmaqdadır. Lakin həqiqətən də, 
yeni kabinet formalaşıbsa, təəssüf ki, onun tərkibi bu günə qədər bizə bəlli deyil. 
Beləliklə, fevralın sonundan başlayaraq biz yenə dəy Azərbaycandakı vəziyyətdən tam xəbərsizik. Eyni 
zamanda Fətəli xan Xoyskinin məktubunda vəd olunmuş maddi vəsait və əlavə köməkçi qüvvələrdən də heç bir 
səs-soraq yoxdur. Yalnız aprelin 6-da mən ingilis komandanlığı vasitəsilə Fətəli xan Xoyskinin 30 mart tarixli 
teleqramını aldım. Həmin teleqramda o, işlərimizin vəziyyəti ilə maraqlanır və Nümayəndə heyətinin Parisə 
yola düşmə vaxtını soruşurdu, Ertəsi gün (aprelin 7-də) Nümayəndə heyətinin üzvləri ilə məsləhətləşdikdən 
sonra mən eyni komandanlıq vasitəsilə aşağıdakı məzmunda cavab teleqramı göndərdim: 
"Bakı. Azərbaycan Respublikasının Nazirlər Şurasının sədri Fətəli xan Xoyskiyə. Nümayəndə heyəti 
yola düşə bilmir. Parisə getmək üçün Hacınskiyə, Çeyhun bəyə və Məhərrəmova icazə verilir. Mən burada 
qalmağa məcburam. Digər üzvlər Londona getmək üçün çalışırlar. Yeni adamlar göndərsəniz, onların Parisə 
getmək icazələrini yerində - Bakıda alınmasına nail olun. Nümayəndə heyətinin sədri Topçubaşov". 
Bu teleqram Nümayəndə heyətinin indiki vaxt üçün müəyyənləşmiş vəziyyətini əks etdirirdi. Siz artıq 
cənab Tuqanov vasitəsilə göndərilən məlumatdan fransız Ali Komissarının mənim səfərimin dayandığını 
bilirsiniz (əlavə №1). Yenə də həmin komissar özünün 29 mart tarixli məktubu ilə bizə bildirmişdir ki, 
Fransanın Xarici İşlər Nazirliyi Nümayəndə heyətinin tərkibindən heç kimin Parisə getməsinə icazə vermir. 
Lakin hələ bu xəbər alınmamışdan əvvəl Nümayəndə heyəti Parisə, Sülh Konfransı Sədrinin adına, habelə 
Fransanın, İngiltərənin, Amerikanın və İtaliyanın dövlət başçılarının adına yaranmış vəziyyətlə əlaqədar qısa 
məlumat göndərməyi qərara almışdı. Bu məktub martın 21-də hazırlanmış və artıq yola salınmışdır (əlavə №2). 
General Franşe de Esperonun 29 mart tarixli göstərişinə əsasən mən martın 31-də onun məktubu ilə 
Fransanın diplomatik nümayəndəsi Diraçın yanında oldum. 
 14
Aydın oldu ki, üç nəfərə Parisə getmək üçün icazə veriləcəkdir. Fransız Nümayəndəsinin tələbi ilə 
Nümayəndə heyətinin siyahısı istənilən tərkibdə üçüncü dəfə ona təqdim olundu. Bir neçə gündən sonra adını 
çəkdiyim fransız Nümayəndəsinin dəftərxanasından şifahi şəkildə bildirdilər ki, Məmməd Həsən Hacınski, 
Məhəmməd Məhərrəmov və Ceyhunbəy Haçıbəyli Parisə gedə bilərlər. 
Bununla əlaqədar Nümayəndə heyəti Parisə gedəcək üzvlərin tərkibini bizim özümüz tərəfindən 
müəyyənləşdirilməməsinin qətiyyən məqsədəuyğun olmadığını Fransa Nümayəndəsinin nəzərinə çatdırmağı 
zəruri saydı. Müvafiq məzmunlu məktub mənim imzamla aprelin 8-də göndərilmişdir (əlavə № 4). 
Eyni zamanda Parisə, Sülh Konfransı Sədrinin adına, habelə Fransa, İngiltərə, Amerika və İtaliya 
hökumətlərinin Baş nazirlərinin adına teleqram göndərilməsi qərara alında və bu qərar aprelin 8-9 - da həyata 
keçirildi (əlavə №5). 
Bizim 8 aprel tarixli məktubumuzla əlaqədar (əlavə № 4) aprelin 12-də fransız Nümayəndəsinin 
məlumatı alınmışdır. Həmin məlumatda yuxarıda adlarını çəkdiyim üç nəfərin Parisə gedə biləcəkləri göstərilir 
(əlavə №6), Lakin bütövlükdə, mahiyyət etibarı ilə məktubumuz cavabsız qoyulmuşdur. 
İngilis Nümayəndəsi qarşısında da müvafiq tələblər qaldırılmışdır. O da mənim Londona getməyimin 
mümkün olmadığını bildirmişdir. Şeyxülislamov və Mirmehdiyevlə əlaqədar isə Londona xəbər verəcəyini vəd 
etmiş və 3-5 günə cavab çatdıracağını bildirmişdir. Lakin indiyə qədər heç bir cavab almamışıq. 
Bizim 7 aprel tarixli cavab teleqramımızın (bax-yuxarıda) məzmunu da hadisələrin üzərində qısa şəkildə 
dayandığım bu gedişi ilə şərh edilir. Sonra necə oldusa  
adlarını yuxarıda çəkdiyim nümayəndələrlə bütün danışıqlar öz-özünə kəsildi. Nümayəndə heyətimiz yaranmış 
vəziyyət müzakirə edərək məcburiyyət qarşısında bir neçə yer ayrılmaq qərarı qəbul  etdi. Üç nəfərdən – 
Hacınski, Məhərəmov, Hacıbəylidən-ibarət birinci hissə Parisə, iki nəfərdən - Şeyxülislamov və 
Mirmehdiyevdən ibarət ikinci hissə Londona gedəcək, mən isə Konstantinopolda fəaliyyət göstərəcəyəm. 
Qüvvələrin bu şəkildə bölündüyü şəraitdə, aydın məsələdir ki, artıq tam bir Nümayəndə heyətindən danışmağa 
lüzum qalmır. Ona görə də qərara alındı ki, həmin adamlar daha Nümayəndə heyəti kimi və Nümayəndə heyəti 
adından deyil, onun ayrı-ayrı üzvləri kimi danışsınlar və hərəkət etsinlər. O da qərara alındı ki, Parisə gedənlər 
bütün qüvvələrini hər şeydən öncə Nümayəndə heyətinin qalan üzvlərinin də Fransa paytaxtına gəlmələri üçün 
icazə almağa sərf etməlidirlər. 
Lakin sonra vəziyyət dəyişildi və indi bizim hamımızın pasportlarımızda, əvvəla, Romaya getmək üçün 
italyan vizası vardır, bundan əlavə Mirmehdiyev və Şeyxülislamov Marseldən və Parisdən keçmək və bu 
şəhərlərin hər ikisində dayanmaq hüququ ilə Londona getmək üçün ingilis vizası alıblar. 
İndi biz hamımız Parisə gedirik, sonra necə hərəkət edəcəyimiz isə orada aydınlaşacaq. Aprelin 21-də, 
bazar ertəsi Marselə yola düşəcək ingilis gəmisində artıq bizə yer vəd edilib. Güman edirəm ki, bu dəfə 
doğrudan da yola çıxacağıq və aprelin sonunda artıq Parisdə olacağıq. Əkər mümkün olsa, buradan yola 
düşdüyümüz günün dəqiq tarixi barəsində Sizə teleqram göndərəcəyəm. İşlərin gedişini gözlənilmədən dəyişən 
şərait haqqında indidən yazmağa ehtiyac yoxdur. 
Məlumatı Nümayəndə heyətinin maliyyə baxımından təmin etmək üçün tez və qəti tədbirlər görülməsi 
vacibliyini bir daha xatırlatmaqla başa çatdırıram. Nümayəndə heyətinin sərəncamında olan maddi vəsait 
qurtarmaq üzrədir və o, Paris səfərimizi maliyyələşdirməyə çətin ki, çatsın. Doğrudur, Parisdə hələ yanvar 
ayında göndərilmiş pul köçürməsi var. Lakin Parisdə qalmaq müddətimizin tam qeyri-müəyyənliyi, Nümayəndə 
heyəti üzvlərinin hissə-hissə müxtəlif yerlərə getmək zərurəti, görünməmiş bahalıq və pulların, xüsusən də rus 
rublunun dəyərinin (Konstantinopolda bu pulun tədavüldə işlənməsinə ümumiyyətlə icazə verilmir) hədsiz 
dərəcədə aşağı düşməsi bütün bunlar dərhal Nümayəndə heyətinin sərəncamına müvafiq maddi vəsait 
verilməsini tələb edir. Həmin vəsait artıq Parisə göndərilmiş pul köçürülməsi də daxil olmaqla, Nümayəndə 
heyətinə Bakıda ayrılan məbləğdən az olmamalıdır. 
Pulların hansı yolla göndərilməsinə gəldikdə isə Siz yenə də Bakıdakı ingilis komandanlığının 
yardımından istifadə etməli olacaqsınız. Aydın məsələdir ki, əgər pulu xüsusi adamla göndərmək mümkün 
olmasa, bu yolu seçməlisiniz. 
Ümumiyyətlə, yaxşı olardı ki, Nümayəndə heyətinin Paris səfərinə icazə alınması ilə bağlı bütün 
məsələlər barəsində həmin komandanlığa məlumat verilsin. Kiminsə Parisə göndərilməsi zərurəti ortaya 
çıxanda, onun gəlişinin də komandanlıq vasitəsilə təmin edilməsi yerinə düşərdi. 
Sonda bir daha bildirmək istəyirəm ki, mən yalnız işin faktiki tərəfi haqqında yazmağa məcburam. 
Məruz qaldığımız bütün hər şeyi meydana çıxaran və izah edən mülahizələrə, səbəblərə və motivlərə toxunmaq 
istəmirəm... 
 
 
 
 
 
III 
 15
 
№7 
8-10 iyun 1919-cu il. Paris 
 
AZƏRBAYCAN RESPUBLİKASI 
NAZİRLƏR ŞURASININ 
CƏNAB SƏDRİNƏ 
 
Romadan mayın 4-də və Parisdən mayın 15-də göndərdiyim məktublarda artıq Sizə xəbər vermək 
şərəfinə nail olduğum kimi, rəhbərlik etdiyim Nümayəndə heyəti uzun müddətli intizar və əziyyətdən sonra 
Konstantinopoldan yalnız aprelin 22-də çıxa bilib. Həm də tam tərkibdə gələ bilməmişik. Əvvəlki məlumatımda 
haqlarında yazdığım əməkdaşları və xidmətçiləri orada qoyub yola çıxmaq məcburiyyətində qalmışıq. 
Nümayəndə heyəti üzvlərindən yalnız Əhmədbəy Ağayev gələ bilmədi. Artıq xəbər verdiyim kimi, o, 
hələ martın əvvəllərində İttihadçılar partiyasına mənsubluqda ittiham olunaraq türk hökumətinin sərəncamı 
əsasında həbs edilmişdir. Bütün istəyimizə rəğmən, ona əhəmiyyətli kömək göstərə bilmədik. 
Həm bu, həm də digər məsələlər barəsində mən Ələkbərbəy Topçubaşovla göndərdiyim 18-21 aprel 
tarixli məlumatda daha ətraflı yazmışdım. Üstəlik də həmin məlumatı şifahi məruzə ilə də tamamlamağa da ona 
tapşırmışdım. 
Artıq, hökumət Azərbaycan Nümayəndə heyətinin Konstantinopoldan yola düşdüyü tarixə qədər 
cərəyan edən bütün hadisələrdən xəbərdardır. 
Lakin təəssüf ki, biz Azərbaycanda işlərin vəziyyəti ilə bağlı heç bir məlumat almamışıq. Bu isə öz 
növbəsində Nümayəndə heyəti üzvlərini əsəbiləşdirməyə və onların fəaliyyətinə kifayət qədər mənfi təsir 
göstərməyə bilməz. \ 
Doğrudur, indiki şəraitdə tez-tez məktublar göndərmək yolu ilə ünsiyyət tələb etmək çətindir. Lakin 
bununla belə, heç olmasa, ayda bir dəfə qısa məlumatlar çatdırmaqla ümumən ölkənin vəziyyəti, xüsusən də 
hökumətin əsas addımları, habelə onun Müttəfiq qüvvələrin komandanlığı və qonşu respublikalarla 
münasibətlər sahəsindəki təşəbbüsləri barəsində Nümayəndə heyətini xəbərdar etmək son dərəcə zəruridir. 
Bunun üçün yeganə yol mütəmadi şəkildə kuryerlərin göndərilməsi, habelə arabir, Müttəfiq qüvvələr 
komandanlığının sərəncamındakı radiodan istifadə edil-məsidir. 
Başqa Nümayəndə heyətləri də belə vasitələrdən istifadə edirlər. həm də kuryer kimi öz adamlarını 
deyil, xariciləri (fransızları, yəhudiləri və s.) göndərirlər, 
Bizim hökumətin də həmin üsullardan yararlanması yerinə düşərdi. Eyni zamanda Müttəfiq qüvvələr 
komandanlığının və Tiflisdə, artıq öz radiosuna malik olan gürcü hökumətinin də köməyindən faydalanmaq 
olar. 
Öz növbəsində Nümayəndə heyəti də Bakıya kuryer göndərməyi nəzərdə tutur. Əgər indiyə qədər 
həmin vasitəyə əl atmamışıqsa, bu ilk növbədə istər bizim, istər ümumən keçmiş Rusiya imperiyasının, istərsə 
də artıq Allies Müttəfiq Dövlətlər tərəfindən tanınan və müstəqil mövcudluq haqqında qovuşan Polşa istisna 
olmaqla, imperiyadan ayrılan bütün yeni dövlətlərin vəziyyətinin axıra qədər aydınlaşmamağı ilə bağlıdır. 
Bundan başqa, əslinə qalsa, hələ biz özümüz də burada cərəyan edən hadisələrdən kifayət qədər baş 
çıxarmağa imkan tapmamışıq. Ümumiyyətlə, məsələlər hələ lazımi səviyyədə aydınlaşmamışdır. Konfrans 
ümumi mülahizələrdən Müttəfiqlərin digər dövlətlərlə, ilk növbədə isə, aydın məsələdir ki, müharibədə məğlub 
olmuş Almaniya, Avstriya, Türkiyə və Bolqarıstanla gələcək qarşılıqlı münasibətlərin konkret müddəalarına 
keçdikcə isə, şərait daha da mürəkkəbləşir. İndiyə qədər hələ də Almaniya ilə sülhün ilkin şərtləri 
aydınlaşdırılmamışdır. Həmin şərtlərin Almaniyaya təqdim olunmasından isə artıq bir ay keçir. Avstriya 
nümayəndə heyəti eyni səciyyəli notanı yalnız bu günlərdə alıb. Türkiyənin nümayəndə heyəti isə bugünkü 
teleqramlardan da göründüyü kimi, yalnız iyunun 6-da Konstantinopoldan çıxıb. Eyni sözləri Bolqarıstan 
təmsilçiləri haqqında da demək olar. 
Təklif edilən şərtlərin hamısı son dərəcə ağırdır. Buna görə də onların nisbətən də olsa ağrısız qəbul 
ediləcəyi böyük narahatçılıq doğurur. Burada, Konfransda hökm sürən şəraiti tənqid eləyən, hətta İngiltərənin 
həddindən artıq sərt tələblərinə etiraz bildirən səslər, artıq daha ucadan eşidilməkdədir. 
Sosialist qrupları daha çox narazıdırlar. Onların mətbuat orqanları açıq şəkildə Antantanın həddindən 
artıq sərt tələblərinə, ümumiyyətlə, Konfransa öz etirazlarını bildirirlər. Burada, hətta İngiltərədə də artıq iyirmi-
iyirmi beş gun olar ki, fəhlələrin, ayrı-ayrı peşələrə yiyələnən usta şagirdlərinin, habelə ticarətin, sənayenin, 
nəqliyyatın (omnibus, tramvay, metropoliten) müxtəlif sahələrində çalışan işçilərin tətili başlanıb. Dəmiryol 
işçilərinin ümumi tətilinin gözlənildiyi də deyilir. Bütün bu hərəkatlarda hələlik iqtisadi xarakterli tələblər irəli 
sürülür. Həmin tələbləri doğuran isə ilk növbədə zəruri istehlak mallarının görünməmiş bahalığıdır. Zəruri 
malların bəzilərinin qiyməti az qala hər gün artır, bir qismi isə (şəkər və s.) ümumiyyətlə bazarlarda yoxdur. 
Lakin bütün bunlarla bərabər, ehtimal ki, sırf siyasi xarakterli bir hərəkat da yetişməkdədir. Bəzi qəzetlər isə 
 16
onun hətta inqilabi hərəkat olacağını yazırlar. Bəlkə də vəziyyət fəlakət həddinə gəlib çatmayacaqdır. Lakin son 
dərəcə həyəcan doğuran bir şərait yaranıb. Həmin şərait isə öz növbəsində Konfransın və onun komissiyalarının 
işinə təsir göstərir. Deməyə ehtiyac varmı ki, belə bir vəziyyətdə hər cür görüşlər, danışıqlar, ümumiyyətlə, yeni 
yaranmış dövlətlərin mənafeyi, ələlxüsus da bizim kimi hər hansı himayədən məhrum olan Nümayəndə 
heyətinin tələbləri Antanta təmsilçilərinin nəzərində heç də birinci yerdə dayanmır? 
Bütün bunlar azmış kimi, burada hələ belə bir ilkin şərt də irəli sürülüb ki, əvvəlcə ümumi rus məsələsi 
həll olunmalı, yalnız bundan sonra keçmiş Rusiyadan ayrılan yeni dövlətlərin tələblərinə baxılmalıdır. Bu 
sonuncuların isə tələbləri, qarşılıqlı iddia və mübahisələri sonsuz saydadır. 
Belə bir şərait, əlbəttə Parisdəki xalis rus ünsürlərinə hər cəhətdən sərf edir. Statistik məlumatlara görə, 
müxtəlif yollarla bolşeviklərin əlindən qaçıb Parisə gələn belə adamların sayı indi altmış mindən çoxdur. 
Onların arasında elə qruplar, hətta elə ayrı-ayrı şəxslər var ki, bu adamların özlərini hansı Rusiyanın, 
hansı dövlətin təmsilçiləri saydıqları və kimdən səlahiyyət aldıqları heç kəsə bəlli deyil. Elə qruplar var ki, 
özlərinin slavyan xarakterlərini nümayiş etdirərək biri-birlərinə qarşı çıxırlar. Kolçak və Denikin hökumətlərinin 
siluetləri sanki daha aydın şəkildə nəzərə çarpır. "Keçmiş rus səfirlərinin və rus siyasi xadimlərinin məclisi" 
adlanan qurum da onları müdafiə edir. "Məclisin" başında Lvov, Maklakov və b. dayanırlar. Tərkibində bir neçə 
general və admiral, habelə Rusiya yəhudilərinin təmsilçilərindən Marqulies, Minor və başqaları vardır. 
Kerenski, Avksentyev və onların daha solçu ünsürlərdən ibarət partizanları bu "Məclis"lə yola getmirlər. Lakin 
bununla belə onlar hamısı birlikdə, bir evdə-Parisdəki keçmiş rus səfarətinin binasında yaşayırlar. 
Siyasi baxış və təmayüllərinin kökündən fərqlənməsinə baxmayaraq bütün ruslar "vahid və bölünməz" 
Rusiya ideyasının tərəfdarıdırlar. Onlar özlərinin bu şüarını Demokratik federativ Respublika və Müəssislər 
Məclisi ideyaları ilə pərdələmək istəyirlər. Guya həmin Müəssislər Məclisi ölkənin ayrı-ayrı hissələrinin taleyini 
və onların gələcək Rusiya ilə qarşılıqlı münasibətlərini müəyyənləşdirəcək. Gələcək Rusiya isə dünyada özünə 
layiq yer tutmağa qadir dövlətlərdən biri kimi təsəvvür olunur. Rusiyanın burada toplaşan həqiqi oğulları və hər 
cür qeyri övladları köhnə duz-çörəyi itirmiş "yadellilərin" acığına öz ölkələrini bu şəkildə yenidən qurmaq 
istəyirlər. 
Lakin özlərini müstəqil dövlətlərin nümayəndələri elan etmiş bu "yadellilər" isə artıq "vahid və 
bölünməz Rusiya" haqqında eşitmək belə istəmirlər. Məhz elə bu baxımdan da on gün əvvəl Paris mətbuatı 
Kolçak hökumətinin bütün keçmiş Rusiya ərazisi üzərində hakimiyyətinin tanınmasının mümkünlüyü barəsində 
yazanda, keçmiş Rusiyadan ayrılan dövlətlərin hamısının, eləcə də Azərbaycan Respublikasının Nümayəndə 
heyəti öz etirazını bildirdi. 
Antanta dövlətləri arasında "vahid və bölünməz Rusiya" ideyasının nisbətən qızğın tərəfdarı onun 
keçmiş müttəfiqi Fransadır. Müttəfiq Dövlətlərin digər təmsilçiləri ehtimal ki, belə bir Rusiyanın mövcudluğuna 
o qədər də maraq göstərmirlər. İngiltərə isə üzdə özünü bu cür Rusiyanın əleyhinə olmayan dövlət kimi qələmə 
verir. Əlbəttə, bunlar hələlik qəti qənaətlər deyil. Bir sıra qarşılıqlı münasibətlərdə əhəmiyyətli dəyişikliklər baş 
verməkdədir və baş verə bilər. Həmin dəyişikliklər barəsində indidən falçılıq etmək yersizdir. Amma belə 
təşəbbüslər olur. Məsələn, sosialist qəzetlərindən biri hazırda və gələcəkdə birgə fəaliyyət barəsində bir tərəfdən 
Yaponiya və Almaniya, o biri tərəfdən isə bolşeviklər arasında bağlanmış saziş barəsində məlumat vermişdir. 
Bütün bunlar öz növbəsində yuxarıda haqqında söz açdığım ümumi qeyri-müəyyənlikdən xəbər verir. 
Burada olduğu təxminən bir aya yaxın müddət ərzində Nümayəndə heyəti mövcud çətinliklərə 
baxmayaraq hər halda, müəyyən işlər görə bilmişdir. 
Onların qısa siyahısını təqdim edirəm: 
 
I 
Başqa Nümayəndə heyətləri ilə 
fikir mübadiləsi 
 
İndiyə qədər Polşanın, Gürcüstanın, Dağlı Respublikasının, Ermənistanın və İranın Nümayəndə 
heyətlərinin təmsilçiləri ilə görüşmüşük. 
Gürcülər və dağlılarla birlikdə Qafqaz respublikalarının siyasi-iqtisadi ittifaqda (konfederasiya və s.) 
birləşmə mümkünlüyünü araşdırmaq məqsədi ilə qarışıq komissiya yaratmışıq. Ermənilərə də dəvət göndərdik, 
lakin onlar hələlik bu təşəbbüsə qoşulmurlar. Komissiyanın işi isə davam edir. Gömrük ittifaqı və ümumiyyətlə, 
iqtisadi əməkdaşlıqla bağlı təkliflər tərəflərin heç birində narazılıq doğurmur. Siyasi ittifaqın hər hansı bir 
formasının işlənib hazırlanma ehtimalı da istisna olunmur. Gürcülər və dağlılarla münasibətlərimiz yaxşıdır. 
Sonuncularla hətta dostluq əlaqələri yaratmışıq. Təqdim etdiyimiz memorandumlarda biz və dağlılar Qafqaz 
Konfederasiyanın yaradılmasına razılığımızı, habelə aramızda sərhəd və ərazi mübahisələri meydana çıxarsa, 
onların həllinə hazır olduğumuzu bildiririk. 
Bütövlüklə, sosialist təmayüllü nümayəndələr bizimlə münasibətlərində ehtiyatlıdırlar. Amma buna 
baxmayaraq, onlar da bizimlə əlaqə saxlamaq istəyirlər. Erməni nümayəndələri yalnız Türkiyə və Qafqaz 
Ermənistanından təşəkkül tapacaq vahid Ermənistan barəsində danışırlar. Erməni nümayəndələrinin dediklərinə 
 17
görə, onların ölkəsi Ümumqafqaz Konfederasiyasının işində yalnız bütöv Ermənistanın bu quruma daxil olacağı 
təqdirdə iştirak edə bilər. hər halda gündəlikdə dayanan Qafqaz Konfederasiyası məsələsi ilə bağlı ermənilər öz 
hökumətlərinə müraciət etmişlər. 
Fars nümayəndə heyəti özünü daha ehtiyatlı aparır. Təqdim etdikləri memorandumda onlar demək olar 
ki, bizim bütün Azərbaycan ərazisi ilə bağlı iddia irəli sürürlər. Lakin bu nümayəndə heyəti ilə hələ görüşüb 
danışacağıq. 
 
II 
 
Müttəfiq Dövlətlərin Nümayəndə 
heyətləri ilə görüşlər 
 
a) İngilis Nümayəndə heyətinin təmsilçisi Malletlə (23 Y) görüşümüz. 
b) Amerika Nümayəndə heyətinin təmsilçisi Morqentau ilə (28 Y) görüşümüz. 
Uzunmüddətli danışıqlar zamanı hər iki təmsilçi izahatlarımıza (bu izahatlar Azərbaycanın siyasi, hərbi, 
ələlxüsus da iqtisadi vəziyyəti ilə əlaqədar onların suallarına cavablar şəklində verilirdi) diqqətlə qulaq asdılar 
və bizə yardım göstərəcəklərini vəd etdilər. 
III 
 
Nümayəndə heyətinin prezident Vilson 
tərəfindən qəbulu 
 
Ən diqqətəlayiq hadisə Nümayəndə heyətimizin prezident Vilson tərəfindən qəbul edilməsi sayılmalıdır. 
Çünki adətən həm o, həm də Antantanın digər dövlət başçıları özləri Nümayəndə heyətlərini qəbul etmirlər. 
Prezident Vilson müxtəsər danışdı və bizə cavab olaraq bildirdi. 
1. Onlar dünyanın kiçik hissələrə bölünməsini istəmirlər. 
2. Qafqazda federasiya yaradılması ideyasına tərəfdar çıxsaq, bu bizim üçün daha yaxşı olardı. 
3. Bu Konfederasiya Millətlər Liqasının tapşırığı ilə hər hansı bir dövlətin himayəsi altında ola bilərdi. 
4. Bizim məsələmiz rus məsələsindən əvvəl həll edilə bilməz. 
Sonda prezident Vilson Konfransın adına memorandum verməyimizi təklif etdi. Bizimlə görüşməyindən 
ölkəmiz barəsində məlumatlar aldığından məmnun qaldığını bildirdi və bizimlə ünsiyyətə hər zaman hazır 
olduğunu dedi. 
Qəbul mənim kiçik yazılı məruzə (memorial-xatırlatma) təqdim etməyimlə başa çatdı. Həmin məruzədə 
Azərbaycanın müstəqilliyinin tanınması, bizim Nümayəndə heyəti təmsilçilərinin Sülh Konfransının işində 
iştirakına icazə verilməsi və Azərbaycanın Millətlər Cəmiyyətinə qəbul olunması ilə bağlı tələblərimiz öz əksini 
tapmışdı. Biz, həmçinin Azərbaycan Respublikasının keçmiş çar Rusiyasının borclarından öz payına düşən 
hissəni qaytarmağa hazır olduğunu bəyan etdik. Eyni zamanda onu da bildirdik ki, Azərbaycan ərazisində 
Kolçakın hakimiyyətinin tanınması qeyri-mümkündür, bu ərazidə yalnız Azərbaycan Parlamentinin və 
Azərbaycan hökumətinin hakimiyyəti tanınır. 
Qəbul hamıda xoş təəssürat yaratdı. Qəbul günü təsadüfən Azərbaycan Respublikasının öz 
müstəqilliyini elan etdiyi günün ildönümünə təsadüf etmişdi (28 may). Biz həmin günü Dağlı Respublikası 
Nümayəndə heyətinin üzvləri ilə birlikdə ümumi naharla başa çatdırdıq. 
 
IV 
Nümayəndə heyətimizin digər ali 
təmsilçilər tərəfindən qəbul olunması 
ilə bağlı binagüzarlıqlarımız 
 
İndiyə qədər atdığımız bir sıra addımlar Nümayəndə heyətimizin Sülh Konfransının sədri, habelə 
İngiltərə, İtaliya və Yaponiyanın baş nazirləri tərəfindən qəbul olunacağına ümid verir. hazırda məndə Balfur və 
Orlandonun bizi qəbul edəcəkləri barəsində məlumat vardır. 
 
V 
Etiraz notası 
 
Müttəfiq Dövlətlərin keçmiş Rusiyanın bütün ərazisində Kolçak hakimiyyətinin tanınması ehtimalı ilə 
əlaqədar iyunun 5-də Nümayəndə heyətimiz adından Sülh Konfransının sədrinə və Müttəfiq Dövlətlərin baş 
 18
nazirlərinə etiraz notası göndərilmişdir. həmin notada bildirilir ki, Rusiyada kimin hakimiyyətinin 
tanınmasından asılı olmayaraq yalnız öz Parlamentinin və hökumətinin hakimiyyətini tanıyan və qəbul edən 
Azərbaycanın ərazisi yenidən Rusiyanın tərkibinə daxil edilə bilməz. 
 
VI 
Sülh Konfransı üçün Memorandum 
 
Bütün bunlardan başqa Nümayəndə heyətimiz özünün Parisə gəldiyini bildirmək, eləcə də amerikan, 
ingilis (Parisdəki ingilis səfirinin də yanında olmuşam) təmsilçiləri və mətbuat xadimləri, habelə Asiya 
Cəmiyyətinin nümayəndələri ilə tanışlıq yaratmaq üçün bir sıra rəsmi və qeyri-rəsmi addımlar atmışdır. 
Müvafiq binanın axtarılıb tapılması da Nümayəndə heyətinin xeyli vaxtını almışdır. 
Daha az əhəmiyyət kəsb edən məsələlər, habelə Konfransda təmsil olunan dövlətlərin və Nümayəndə 
heyətlərinin üzvləri ilə görüşlər müvəqqəti olaraq dayandırılmışdır. Bu addımı Sülh Konfransına təqdim 
edəcəyimiz Memorandumun hazırlanması ilə əlaqədar atmışıq. 
İndi Nümayəndə heyətinin bütün üzvləri həmin məsələ ilə məşğuldurlar. Ümid edirik ki, Memorandumu 
tezliklə başa çatdırıb lazımi yerlərə və şəxslərə təqdim edəcəyik. Sonra isə onu daha geniş yaymaq üçün çapına 
nail olmaq fikrindəyik. Lakin təəssüf ki, artıq indidən çapla bağlı texniki xarakterli çətinliklər ortaya çıxır: 
mətbəə fəhlələrinin çatışmamağı, yaxşı kağızın, yaxud rəngin olmamağı, ya da həddindən artıq baha olması və 
s. bu qəbildəndir. Memorandumdan başqa biz hələ xəritələr, diaqramlar və müxtəlif statistik məlumatlar da çap 
etməliyik. 
Parisdə olduğu ilk ay ərzində Nümayəndə heyətinin fəaliyyətinin müxtəsər mənzərəsi belədir. 
Doğrudur, biz bura başqalarından gec gəlmişik. Lakin ən maraqlı dövrdə, hadisələrlə zəngin vaxtda 
özümüzü yetirmişik. Bizim növbəmiz tez çatacaq-bilinmir, ancaq ümid edirik ki, gücümüzün və qüvvələrimizin 
imkan verdiyi qədər doğma Azərbaycanın mənafelərini qoruyacağıq. 
Hökumətə say etibarı ilə yeddinci olan bu məlumatı bitirərkən aşağıdakıları xahiş etməyi özümə şərəf 
bilirəm: 
 
I 
Nümayəndə heyətinin xərclərini ödəmək üçün onun hesabına ləngimədən pul köçürülməsi qayğısına 
qalmaq lazımdır. Məbləğ barəsində əvvəllər yazmışdım - Nümayəndə heyəti Bakıdan çıxarkən ona ayrılan 
vəsait həcmində məbləğ verilməlidir. Əvvəlcədən Parisə köçürülmüş 25 min funt sterlinqlik məbləği də 
göndəriləcək vəsaitin üstünə gəlmək lazımdır. 
İndi Nümayəndə heyətinin xərclərinin həddindən artıq çoxalması, qiymətlərin demək olar ki, hamısının 
görünməmiş dərəcədə artması və fransız frankının kursunun sürətlə aşağı düşməsi ilə əlaqədar mən ayrılacaq 
məbləğin üç dəfə artırılmasını xahiş edirəm. 
Xahiş edirəm, üç dəfə artırılmış həmin məbləği ingilis funt sterlinqi ilə Parisdəki ingilis səfirliyinin 
hərbi attaşesinin adına köçürəsiniz. Pulun göndərilməsi haqqında radio ilə həmin attaşeyə-general Neps1eqpa 
məlumat verməyinizi də xahiş edirəm (Bakıdan daha əvvəllər alınan 25 min funt sterlinq də onun adına 
göndərilmişdi). 
 
2 
Vaxt itirmədən xüsusi kuryerin yola salınması və onun aşağıdakı məsələlərlə bağlı məlumat çatdırması 
təmin edilsin: Azərbaycanda və qonşu dövlətlərdəki vəziyyət (İran istisna olunmamaq şərti ilə), Müttəfiq 
komandanlığının ölkəmizdəki rolu, Könüllü Ordunun Şimali Qafqazdakı əməliyyatları, Parlamentimizin və 
hökumətimizin fəaliyyəti, ümumdövlət həyatının diqqətəlayiq hadisələri. 
 
3 
Həmin kuryer vasitəsilə vacib aktların və müqavilələrin surətləri, habelə Azərbaycan və rus dillərində 
Bakı, Tiflis və Batum qəzetlərinin komplektləri göndərilsin. 
 
4 
Kuryer üçün Müttəfiq komandanlığından icazə, habelə Parisə və Londona gəlmək və geriyə - Bakıya 
qayıtmaq üçün viza alınsın. 
 
5 
Əgər bura birbaşa kuryer göndərmək imkan xaricindədirsə, onda heç olmasa, Konstantinopol vasitəsilə, 
əvvəldə xəbər verdiyim kimi, müvəqqəti orada qoyub gəldiyim Səfvətbəy Məlikov vasitəsilə əlaqə yaradılsın. 
 
 19
 
IV 
№8(44) 
8-9 iyul 1919-cu il 
 
AZƏRBAYCAN RESPUBLİKASI 
NAZİRLƏR ŞURASININ 
CƏNAB SƏDRİNƏ 
 
Düz bir ay bundan əvvəl rəhbərlik etdiyim Nümayəndə heyətinin Parisdəki fəaliyyətinin ilk ayı ilə 
əlaqədar Sizin adınıza hazırladığım məlumatı (№ 7) təəssüf ki, vaxtında göndərə bilmədim. Çünki Dağlı 
Respublikası Nümayəndə heyətinin Qafqaza getməyə hazırlaşan kuryeri öz səfərini təxirə saldı. O yalnız iyulun 
1-də yola düşdü. İyulun 3-də isə cənab Vahabov yola çıxmalıdır. Mən daha etibarlı adam kimi Nümayəndə 
heyətinin bütün yazışmalarını onunla göndərmək qərarına gəldim. Doğrudur, cənab Vahabov yalnız iyulun 10-
da yola düşə biləcək. Lakin buna baxmayaraq Bakıya Dağlı Respublikasının kuryerindən daha tez çatmalıdır. 
Eyni zamanda cənab Vahabov tezliklə geri qayıtmaq niyyətindədir və göndəriləcək bütün məsul yazışmaları, 
qəzetləri və s. gətirməyə hazırdır. 
 
I 
Əvvəlki (№ 7) və indiki məlumatı eyni vaxtda yola saldığım üçün 7 №-li məlumatın sonunda bəhs 
etdiyim ikinci Memorandumla bağlı məsələdən başlayacağam. 
Memorandum iyunun 12-də ümumən yazılıb başa çatdırıldı və mən onu Nümayəndə heyətinin üzvlərinə 
oxudum. Verilmiş təkliflər, əlavə və düzəlişlər əsasında sənəd yenidən təshih olundu və fransız dilinə tərcümə 
edildi. İndi isə ingilis dilinə tərcüməsi üzərində iş gedir. Mətbəə tapılmışdır və bu günlərdə çap işinə 
başlanacaqdır. Xəritələrin bir hissəsi çap olunmuşdur. Onları məlumata əlavə edəcəyəm. hazır xəritələrin 
nüsxələri Sizə göndərilir. Yalnız bir neçə cədvəl və diaqram, habelə ayrıca əlavə şəkildə "iqtisadi qüvvələr və 
maliyyə" bölməsi qalır. Bu bölmə də hazırdır, indi tərcümə edilir. 
Əgər texniki xarakterli maneələr ortaya çıxmasa ilk nüsxələr tezliklə nəzərdə tutulmuş yerlərə 
çatdırılacaqdır. 
Əslində texniki çətinliklərdən başqa (mətbəə və s) yaranacaq yeni şəraitlə bağlı digər dəyişikliklər də 
mümkündür. 
Sülh Konfransının işinin gedişinə və Müttəfiq Dövlətlərin keçmiş Rusiyadan ayrılmış hissələrə 
münasibətinə gəldikdə (bu barədə 7 №-li məlumatda geniş bəhs olunmuşdur) isə bizim bura hamıdan gec 
gəlməyimiz hələ gecikməyimiz demək deyildir. 
 
II 
Digər tərəfdən, unutmaq lazım deyil ki, bizim burada içərisinə düşdüyümüz həyat şərtləri bütün bu 
müddət ərzində, elə indinin özündə də diqqəti bütünlüklə bir iş üzərində cəmləşdirməyə imkan vermir. 
Bu bir ay ərzində meydana çıxan belə şərtlər silsiləsindən ikisinin üzərində dayanmaq lazımdır: 
birincisi, Könüllü Ordunun təcavüzkar hərəkətləri barəsində nəhayət bizə gəlib çatan xəbərlər; ikincisi, 
Qafqazda ingilislərin italyanlarla əvəz edilməsi ilə bağlı yeni qarşılıqlı münasibətlərin meydana çıxması. 
İyunun 13-də Vilsonun Lloyd Corcun, Klemanso, Orlando və Makinonun imzaları ilə dərc edilən və 
admiral Kolçak hökumətinin yarım tanınması sənədi təsiri bağışlayan məktubla əlaqədar tanış olduğumuz bu 
şərtlər, təbii ki, bizi həddindən artıq əsəbiləşdirir və Memorandumu tezliklə başa çatdırmaq istəyimizin qarşısını 
alır. 
Həmin tarixdən iyunun 23 - nə qədər və bundan sonra da biz bir tərəfdən Nümayəndə heyətinin 
yığıncaqlarını keçirmişik, digər tərəfdən isə ayrılıqda dağlılarla, daha sonra isə gürcülər və dağlılarla birlikdə 
ümumi iclaslara toplaşmışıq. Nəhayət, keçmiş Rusiyadan ayrılan və öz respublikalarını yaradan bütün yeni 
dövlətlərin - Estoniyanın, Gürcüstanın, Latviyanın, Şimali Qafqazın, Belorusiyanın, Ukraynanın və bizim birgə 
iclasımız olub. 
Bunun da nəticəsində Nümayəndə heyətimiz tərəfindən iyulun 5-də Kolçak hakimiyyətinin bütün 
keçmiş Rusiya ərazisində tanınma ehtimalı ilə bağlı etiraz notasından başqa (bax: məlumat № 7, səhifə 10, 
paraqraf 5) Konfransa aşağıdakı etiraz notaları verilmişdir: iyunun 17-də adları yuxarıda sadalanan bütün 
respublikalar tərəfindən, iyunun 23-də Azərbaycan, Gürcüstan və Şimali Qafqaz respublikaları adından 
notaların surətləri əlavə edilir. 
Qafqaz respublikaları adından iyunun 23-də verilmiş notada Kolçak və Denikin əleyhinə etirazlarımız 
bildirilir. 
 20
Nəhayət, Denikinin Şimali Qafqaz Respublikasının ərazisini işğal etməsi, Dağlı hökumətini və 
Parlamentini qovması, habelə onun Azərbaycan və Gürcüstan respublikaları üçün təhlükə törətməsi barəsində 
tanınmış sosial-demokrat, "Keçmiş Rusiya millətlərinin hüquqlarını müdafiə cəmiyyəti"nin sədri Albert Tomun 
təşəbbüsü ilə sayca dördüncü olan etiraz notası hazırlanmışdır. Bu etiraz notasını bizim Nümayəndə heyətinin 
üzvlərindən Ə. Şeyxülislamov və Məhərrəmov da imzalamışlar. Həmin sənəd bu günlərdə "Alliees"-in Müttəfiq 
Dövlətlərin Xarici işlər nazirlərinə təşəbbüskarın özü tərəfindən təqdim ediləcəkdir. Notanın surəti əlavə olunur. 
 
III 
Yuxarıda qeyd etdiyim ümumi yığıncaqlar və birgə çıxışlar, heç şübhəsiz, həm Qafqaz 
respublikalarının, həm də keçmiş Rusiya ərazisində yaranmış digər respublikaların Nümayəndə heyətlərinin 
daha da yaxınlaşmasına kömək edir. 
Biz hamı üçün arzu olunan hesab edilən belə bir addımı atmağa özümüzü borclu sayırıq. Qonşu 
respublikalarla yaxın münasibətlərin mövcudluğu isə daha sevindiricidir. 
Yeddi nömrəli məlumatımda mən Qafqaz respublikalarının siyasi-iqtisadi ittifaqda birləşməsi məsələsi 
ilə əlaqədar Dağlı – Gürcü - Azərbaycanlı Ümumi Komissiyasının yaradılması haqqında xəbər vermişdim. 
İqtisadi ittifaqın zəruriliyini dərk edən gürcü nümayəndələri Konfederasiya şəklində düşünülən siyasi ittifaqa 
münasibətdə axır vaxta qədər tərəddüdlü, bitərəf mövqedə dayanmaqdadırlar. 
Biz və Dağlı respublikasının nümayəndələri Memorandumlarımızda birləşmə tərəfdarı olduğumuzu 
bəyan edərək gürcüləri də öz tərəfimizə çəkmək məqsədi ilə bu məsələnin birgə müzakirəsini keçirdik. 
Konfederasiya ilə bağlı müzakirələr zamanı biz hər bir respublikanın öz muxtariyyətini saxlamasını da zəruri 
sayırıq. 
Dağlılarla iyunun 26-da keçirdiyimiz birgə iclasda onların tərtib etdikləri layihə oxundu. Layihədə 
Azərbaycan və Dağlı Respublikasının hökumətləri adından dərhal bütün hərbi ehtiyatların, xarici siyasət 
xəttinin, habelə iki dövlətin hərbi və xarici işlər nazirliklərinin büdcələrinin birləşdirilməsi təklif olunur. 
Xarakterinə görə bu sənəd iki dövlət arasında İttifaq Müqaviləsidir. İttifaq formasının hökumətlər tərəfindən 
işlənib hazırlanmış variantı Nazirlər Şurası tərəfindən təsdiq olunur. 
İyunun 29-da əvvəlcə öz Nümayəndə heyətimizin ayrılıqda, sonra isə hər iki heyətin birgə keçirilən 
iclasında həmin layihə müzakirə olundu. Bizim nümayəndələr hökumətə hazır layihənin göndərilməsini məqbul 
saymırlar. Ona görə də öz tərəfimizdən siyasi ittifaqa prinsipcə tərəfdar çıxaraq bu barədə hökumətimizə 
müvafiq məlumat verməyi təklif etdik. Tələb olunan layihənin işlənib hazırlanması artıq hökumətin öz işidir. 
həmin layihə isə Nazirlər Şurasında deyil, Parlamentdə təsdiq olunmalıdır. 
Nümayəndə heyətimizin qərarı barəsində məlumat verərkən onu da əlavə etməliyəm ki, dağlıların 
nümayəndələri nəinki fikrimizlə razılaşdılar, hətta əksinə, gəldiyimiz qənaətə artıq nə hökumətlərinin, nə də 
parlamentlərinin mövcud olduğu bir şəraitdə onların irəli sürdükləri ittifaq ideyasından boyun qaçırmaq kimi 
qiymətləndirdilər. 
Denikinin təcavüzkar hərəkətləri nəticəsində dağlı xalqların nümayəndələrinin düşdükləri ürək ağrıdan 
acınacaqlı vəziyyətin belə bir fikri formalaşdırdığını söyləməyə ehtiyac varmı? 
Bizim, həm də güman edirəm ki, bütün azərbaycanlıların, dağlılara, xüsusən də Dağıstana 
münasibətimiz taleyin bütün dönüklüklərinə baxmayaraq sevgi və qardaşlıq olub və bundan sonra da belə olaraq 
qalacaqdır. 
Sonda onu deməliyəm ki, Nümayəndə heyəti xalqlarımızın ümumi mənafeləri naminə indiyə qədər 
olduğu kimi bundan sonra da həm dağlılar, həm də gürcü təmsilçiləri ilə əlaqələrini davam etdirəcəkdir. 
İtaliyanın ölkəmizə gəlmə ehtimalları haqqında polkovnik Qabbanın hərbi Missiyasının tərkibində 
olmuş Valeri bizə birmənalı şəkildə məlumat verdi. Valeri iyunun 13-də mənim yanımda oldu, Zaqafqaziyanın 
iqtisadi durumunu çox tünd boyalarla təsvir edən, xüsusən də maliyyə vəziyyətinin artıq fəlakət həddinə 
yetişdiyini söyləyən Valeri yerli əhalinin ingilislərə münasibəti məsələsinə də toxundu və bildirdi ki, 
Azərbaycan hökuməti özü mümkün qədər çox italyan əsgərinin göndərilməsinə razılıq verib. Valeri daha sonra 
əlavə etdi ki, "əgər Sizin ölkənizə ordu göndəririksə, bu heç də işğalçılıq, yaxud jandarm rolu oynamaq məqsədi 
ilə edilmir, yalnız mədəni və iqtisadi məqsədlərə xidmət edir. Lakin məsələ buradadır ki, biz indiki mərhələdə 
bu ağır rolu öz üzərimizə götürməkdə çətinlik çəkirik. Mən bura Sizin fikrinizi öyrənməyə gəlmişəm. 
Qabaqcadan nəzərinizə çatdırıram ki, indiki halda məsələnin siyasi tərəfinə toxuna bilməyəcəyəm". 
Söhbətin sonrakı gedişindən məlum oldu ki, italyanlar ümumən onları dəvət etdiyimizi və gəlişlərinə 
razılığımızı hansı bir yolla bildirməyimizi istəyirlər. 
Vəziyyətin belə qeyri-müəyyənliyi Nümayəndə heyətimizdən ilk növbədə burada işlərin ümumi gedişi 
ilə daha təfərrüatlı şəkildə tanış olmağı, digər Nümayəndə heyətləri ilə görüşməyi, habelə Alliees-in - 
Müttəfiqlərin təmsilçiləri, nüfuzlu ictimai təşkilatlar, mətbuat və s. ilə əlaqə saxlamağı və yalnız bundan sonra 
artıq rəsmi çıxışlar etməyi, Konfransa Memorandum verməyi, broşüralar və s. buraxmağı tələb edir. 
Lakin bizdən asılı olmayan şəraitin tələbi ilə Nümayəndə heyəti öz planını dəyişməli və Memorandumu 
sona çatdırmağa tələsməli oldu. İndi mən bu işlə məşğulam. 
 21
Görünür, yuxarıda xatırlatdığım söhbət öz xalqı və parlamenti qarşısında atdığı addıma bəraət 
qazandırmaq üçün italyan hökumətinə lazımdır. Lakin ən mühüm olanı budur ki, İtaliya bizim istiqlaliyyət 
məsələmizin müsbət həll edilməsi baxımından öz üzərinə heç bir təəhhüd götürmür, hətta müstəqilliyə qarşı 
Denikinin ehtimal olunan çıxışlarının qarşısını almaq üçün də heç bir iş görmək istəmir, Əlbəttə, belə bir 
vəziyyətdə Valeri hansı bir qəti cavab almağa ümid bəsləmirdi. Digər tərəfdən, biz birbaşa ingilislərin özləri ilə 
danışıb dəqiqləşdirməliyik: onlar doğrudanmı Qafqazı tərk edirlər? 
Mən bu mülahizələrlə ingilis Sülh Nümayəndə heyətinin təmsilçisi Ser Malletin yanında oldum. O, 
Qafqazı tərk etmək qərarına gəldiklərini, lakin yerlərinin italyanların tutacaqlarını bildirdi. həmin dəyişikliklərin 
səbəbləri barəsində isə heç bir şey demədi. Mallet əlavə etdi ki, hazırda Qafqazda olan hərbi qüvvələr onlara 
başqa yerdə lazımdır. Onu da bildirdi ki, italyanların gəlişi vəziyyətdə heç bir şey dəyişdirməyəcəkdir, çünki 
onlar ingilislərin başladıqları və gördükləri işləri davam etdirəcəklər. Mənim Denikinin təcavüzkar hərəkətləri 
ilə bağlı əndişəmin müqabilində Mallet* dedi ki, Denikin Azərbaycana və Gürcüstana hücum etməyəcəkdir, bu 
barədə o, İngiltərənin səlahiyyətli nümayəndəsi Vudro tərəfindən müvafiq xəbərdarlıq alıb, Vudro özü isə bu 
günlərdə Qafqaza yola düşür. 
Bütün bunları İngiltərənin digər nümayəndəsi, professor Simpson da təsdiq etdi. Keçmiş Rusiya ilə 
bağlı bütün məsələlər indi ona həvalə olunub. Cənab Simpson özü məni söhbətə dəvət etmişdi. Denikin 
barəsində bildirdi ki, o, artıq səlahiyyət həddini aşıb və bu məsələdə təəssüf ki, xaricdəki bir sıra silah yoldaşları 
ona müəyyən mülayimliklə yanaşırlar. Müstəqil Dağlı dövləti qurulmasının mümkünlüyü ehtimalları ilə bağlı 
isə cənab Simpson bu məsələnin reallığına şübhə ilə yanaşdığını söylədi. 
İngilis nümayəndələrinin öz silahlı qüvvələrinin Qafqazdan çıxması ilə bağlı yuxarıda xatırlatdığım 
bəyanatları aydın məsələdir ki, diqqətimizi italyanlarla yaxınlaşma yolları axtarmağa yönəltdi. 
Digər oxşar təsadüflərdə olduğu kimi bu məsələdə də qarşımızı kəsən Sizdən heç bir xəbər 
almamağımız idi. Mən yalnız qəzetlərdən bəzi yarımçıq məlumatlarla tanış ola bilmişdim. 
Tahirovun gəlişini gözləyirdik. O, hələ ayın 7-də Konstantinopoldan çıxacağını bildirmişdi. Lakin 
indiyə qədər bir xəbər yoxdur. Onun yerinə Xovenov kəlib Tahirovun verdiyi məktub və qəzetləri gətirib. 
Yuxarıda göstərdiklərimdən başqa italyanlarla münasibətlərimizin qurulmasına İtaliya hökumət 
kabinəsinin süqutu və Sülh Konfransına yeni italyan Nümayəndə heyətinin təyin edilməsi də mane oldu. İyunun 
28-də mənim yanımda olan Valeri də İtaliya hökumətinin Qafqaza qüvvələr köndərməsi ilə bağlı keçirdiyi 
tərəddüdlərdən bəhs edərkən öz fikirlərini şəraitin qeyri-müəyyənliyi ilə əsaslandırırdı. 
Əgər bu gəliş baş tutsa, onda əsas motiv, heç şübhəsiz güdülən iqtisadi maraqlardır. Bu güzəşt İtaliyaya 
çox güman ki, heç bir şey ala bilmədiyi Fium və digər yerlərin əvəzinə kompensasiya kimi verilir. Bütün bunlar 
hələlik ehtimallardır. Lakin indiki halda həmin məsələlərdə iqtisadi maraqların birinci yerdə durduğuna biz 
iyulun 7-də dağlıların təşkil etdikləri naharda bir daha inandıq. İtaliyanın Parisdəki səfirliyinin attaşesi qraf 
Sadino və gürcü nümayəndələri də nahara dəvət olunmuşdular. Fikir mübadiləsindən aydın oldu ki: 
1. İtaliya Qafqazda siyasi deyil, yalnız iqtisadi maraqlar güdür. 
2. İtaliya Millətlər Cəmiyyətindən Qafqazın idarə olunması üçün mandat alacaq, lakin o, özünün bu 
hüquqdan yalnız region əhalisinin razılığı ilə istifadə etmək istəyir. 
3. İtaliya Qafqazda üç-beş ildən çox qalmayacaq. 
4. Bu müddət ərzində Qafqaz respublikaları öz konfederasiyalarını yaradarlar, daha da güclənərlər və o 
zaman talelərini özləri həll edərlər. 
Həm də əgər bu müddət ərzində Rusiya Federativ Respublikası yaranarsa, Qafqaz Konfederasiyası 
Rusiya Federasiyanın tərkibinə daxil ola bilər və onda İtaliya da Qafqazdan gedər. 
5. İtaliya nə Denikinlə, nə başqa heç kəslə vuruşmayacaq. 
6. Qafqaz öz ordusunu saxlaya bilər. Bu işdə İtaliya da öz tərəfindən ona yardım göstərə bilər. 
Bizim Nümayəndə heyəti üzvlərinin apardıqları ümumi söhbətlərdən bu və buna bənzər nəticələrə 
gəlmək mümkündür. Şübhəsiz, həmin söhbətlər şəxsi xarakter daşıyırdı. Lakin deyilənlər İtaliya 
diplomatlarından birinin fikri kimi maraq doğurur. İngilis təmsilçisinin cavabı ilə əlaqədar qraf Sadinonun 
(mətndə səhv olaraq "Sabina" şəklində getmişdir - tərc.) və Valerinin fikirləri arasındakı yaxınlığı qeyd 
etməliyəm. İndi biz italyanlara doğru addım atmalıyıq. Həmin addımları üç Nümayəndə heyəti - gürcülər, 
dağlılar və biz həmişə birlikdə olmasa da, hər halda ümumi razılıq əsasında atacağıq. 
 
V 
Beləliklə, istəməsək də, şərait yeni istiqamət götürməyə məcbur edir. Buna görə ardıcıl əlaqə 
saxlamağımız və biri-birimizi məlumatlandırmağımız son dərəcə vacibdir. Mən əvvəllər də bu mühüm şərtin 
zəruriliyini dönə-dönə vurğulamağı özümə borc bilirdim - sine qua non - həmin şərt atılan addımların 
qətiliyində və yerlərdəki həqiqi şəraitə uyğunluğunda özünü göstərir. İndi bu zərurət daha kəskin şəkildə hiss 
olunur. Güman edirəm ki, bundan ötəri vəsaitə qızırqalanmaq lazım deyil. 
Sizin əlinizin altında adamlar var. Onların içərisindən iki həftədə bir dəfə kuryer göndərmək olardı. 
Həmin kuryerə gəlmək və geri qayıtmaq üçün Müttəfiq Dövlətlərin təmsilçilərindən müvafiq icazə almaq 
 22
mümkündür. Burada bizim münasib adamlarımız yoxdur. Ona görə də indiki təsadüfdə olduğu kimi, təsadüfən 
ələ düşən imkanlardan yararlanmalı oluruq. Bundan əlavə və burada ölkədən çıxış icazəsi almaq həddindən artıq 
çətindir. Bizim millətdən olan adamlar üçün isə həmin çətinlik qat-qat artıqdır. 
Başqalarına etibar etmək də təhlükəlidir. Yeganə münasib adam yəqin ki, baron Xovenovdur. Bəlkə də, 
onun xidmətindən istifadə edəcəyik (lakin bunun da öz "amma" sı var...). 
 
VI 
Biz, təbii ki, iyunun 27-də baron Xovenov tərəfindən gətirilən materiallarla tanış 
olduq. Onların içərisində M. Y. Cəfərovun (xarici işlər naziri - tərç.) "məxfi" qrifi ilə M. Hacınskinin adına 
göndərdiyi üç zərf də vardır. hər üç zərfdə sonradan da aydın olduğu kimi, yalnız Nümayəndə heyəti ilə bağlı 
məktublar və sənədlər toplamışdı. Biz onları nümayəndəliyin sənədlərinə əlavə etdik. 
Şifrəli teleqramın məzmunu, eləcə də Şimali Qafqazda, Dağıstanda, Qarabağda, İrəvan quberniyasında, 
Qars vilayətində və Axalsıx qəzasında baş verən hadisələrlə bağlı hökumətin rəsmi sənədləri həmin hadisələrlə 
bağlı əvvəllər də qəzetlərdən bəzi məlumatlar əldə etməyimizə baxmayaraq, bizi çox həyəcanlandırdı. 
Əlbəttə, müvafiq şəraitdə biz bütün bu məlumatlardan istifadə edəcəyik. Lakin yeni kursun şərtlərinin 
meydana çıxdığı indiki vaxtda ingilislərin Qarsın və digər əyalətlərin daxili işlərinə və maliyyə məsələlərinə 
qarışmaları ilə əlaqədar çıxışlar etmək son dərəcə riskli bir addım olardı. 
Əlbəttə, hər dəfə belə çıxışlara çox diqqətlə yanaşmaq lazımdır və əlbəttə, yenə də mümkün olan hər 
şeyi etmək bizim borcumuzdur. 
 
VII 
Böyük təəssüf hissi ilə deməliyəm ki, göndərilən materiallar arasında Qafqaz Konfederasiyası ilə bağlı 
məlumata təsadüf etdik. Doğrudur, Azərbaycan nümayəndələrinin konfransla (1919-cu ilin iyununda 
Transqafqaz respublikaları nümayəndələrinin iştirakı ilə Tiflisdə keçirilən konfrans nəzərdə tutulur - V. Q.) 
bağlı protokollarını böyük maraqla oxuduq. Lakin nümayəndə, heyətimizin təklifinə necə yanaşıldığı, 
Konfransın özünün nə işlər gördüyü bizə məlum olmadı. Bu konfrans artıq başa çatıbmı və s. və i. a. Qarşılıqlı 
münasibətlərimiz baxımından burada bütün bu məlumatlar bizim üçün son dərəcə lazımlıdır. Bu mənada yaxşı 
məlumat-indi hər şey deməkdir. Misal olaraq, ermənilər ardıcıl şəkildə belə məlumatlar alırlar və həmişə baş 
verən hadisələrdən xəbərdardırlar. 
Əgər bizə bu qədər inamsızlıqla yanaşmasaydılar, onların məlumatlarından istifadə etmək olardı. 
Məsələn, dörd gün bundan əvvəl (6 iyul) Kaçaznuni və Papacanov (erməni Nümayəndə heyətinin 
üzvləri - tərç.) yanımızda idilər. Sonuncu xəbər verdi ki, iyunun 17-də Şuşada bizimkilərlə ermənilər arasında 
qanlı toqquşmalar olub. Həqiqətən də olubmu - bilmirəm. Ümumiyyətlə, Qarabağ barəsində heç bir 
məlumatımız yoxdur. Həmin məsələni isə burada erməni nümayəndələri çox kəskin şəkildə qoyublar və 
Müttəfiq Dövlətlərin təmsilçilərinin də vəziyyətdən xəbərləri var. Bu gün öyrəndik ki, amerikalıların 
binagüzarlığı ilə bütün Ermənistan üçün ali komissar təyin olunur. Yeri gəlmişkən, indicə Bammatov (dağlı 
Nümayəndə heyətinin sədri - tərç.) yanımda idi. Onunla Sülh Konfransı qarşısında bütün Qafqaza vahid ali 
komissiya göndərilməsi məsələsini qaldırmaq barəsində fikir mübadiləsi etdik. Bu məsələ həm bizim 
Nümayəndə heyətində, həm də qalan üç Nümayəndə heyəti ilə birlikdə müzakirə olunacaq. 
 
VIII 
Siyasi xarakterli məsələlərdən başqa iyunun 19-da biz Azərbaycan üçün əsasən amerikanlardan, ola 
bilsin həm də fransızlardan müxtəlif malların alınması ilə bağlı praktik istiqamətli ciddi addımlar da atmışıq. Bu 
məsələdə bizə kömək edən şəxslər vardır. İndiyə qədər danışıqları Nümayəndə heyətinin adından M. Hacınski 
aparıb. Onun xahişi ilə iqtisadi məsələlərlə məşğul olmaq üçün komissiya ayrılıb. Ümid edirik ki, bütün zəruri 
malları (manufaktura, ayaqqabı və s.) çox ucuz qiymətə alıb Sizə göndərə biləcəyik. 
Bununla əlaqədar Azərbaycana, iqtisadi, ola bilsin ki, həm də siyasi məsələlərlə maraqlanan xüsusi 
komissiya gələcək. 
Amerika yəhudiləri ilə müəyyən əlaqələr var. Onlar ermənilərin apardıqları səs-küylü təbliğatın 
qarşısını almaq, ilk növbədə isə guya sentyabr ayında baş vermiş kütləvi erməni qırğınları ilə əlaqədar 
əleyhimizə söylənən ittihamların doğurduğu xoşagəlməz təəssüratı dağıtmaq üçün Amerikaya bir neçə adam 
göndərməyimizi təkidlə məsləhət görürlər. Ümid edirəm ki, tezliklə Amerika mətbuatında bizim haqqımızda 
daha səhih məlumatlar yayılacaqdır. 
 
IX 
Bir neçə birgə iclas keçirdiyimiz gürcü və dağlı Nümayəndə heyətlərindən başqa biz fars Nümayəndə 
heyəti ilə də iki dəfə görüşmüşük. 7 nömrəli məlumatda da xəbər verdiyim kimi, bu Nümayəndə heyəti öz 
Memorandumunda bütün keçmiş Azərbaycan xanlıqları ilə bağlı ərazi iddiası irəli sürmüşdür. Onlar öz 
 23
iddialarını tarixi dəlillərlə əsaslandırmağa çalışırlar. Lakin bu çox zəif motivdir. Görünür, Nümayəndə heyətinin 
özü də tələblərinin yerinə yetiriləcəyinə inanmır. Əlbəttə, burada başqa bir motiv də var. Həmin motiv Qafqaz 
Konfederasiyası yaradılmasının qeyri-mümkünlüyüdür. Farslar deyirlər ki, belə olduqda biz onlarla 
birləşməliyik. Onlar bunu çox istəyirlər. Xüsusilə də özləri bizdəki kimi, ziyalıların olmadığını etiraf edirlər. 
Eləcə də Estoniya, Latviya, Belorusiya və Ukrayna nümayəndələri ilə münasibətlər qurmuşuq. 
Polşa Nümayəndə heyətinin başçısı cənab Dımovski bizi səhər yeməyinə dəvət etmişdi. Səhər 
yeməyində Polşa Nazirlər Şurasının sədri cənab Paderevski də iştirak edirdi. Onunla da qarşılıqlı görüşlərimiz 
oldu. 
İyunun 18-də Fransa Xarici İşlər Nazirliyi Şərq şöbəsinin işçisi cənab Qu ilə görüşdük. 
Nümayəndə heyətimizin İngiltərə və İtaliyanın baş nazirləri ilə görüşü hələ baş tutmayıb. Çünki bütün 
iyun ayı ərzində Beşlər Soveti Almaniya ilə sülh müqaviləsi məsələləri ilə məşğul olub. 
 
X 
Nümayəndə heyətinin iqtisadi addımlarına (məlumatın VIII paraqrafı) qayıdaraq bizim Ticarət və 
Sənaye Nazirliyinin bu və ya dikər malların alınması üçün müxtəlif adamlara son dərəcə asanlıqla, hətta mən 
deyərdim, məsələnin fərqinə varmamaq səviyyəsində bir yüngülbeyinliklə icazə verməsinə diqqəti cəlb etmək 
istərdim. Bu məsələlərlə əlaqədar ən azı Nümayəndə heyətinə xəbər vermək lazım idi. 
Məsələn, indi cənab Tahirov haqqında danışırlar. O, bura hansı səlahiyyətlə gəlir? Heç bir xəbərimiz 
yoxdur. O özü Konstantinopoldan yazmışdı ki, hökumətimizin ticarət məsələləri ilə əlaqədar Romaya gedir. 
Eyni bir məsələ ilə əlaqədar müxtəlif tərəflərdən addımlar atılması çox böyük narahatçılıq doğurur, çünki bu 
anlaşılmazlıq yaradır, lüzumsuz və artıq hərəkətlərin meydana çıxmasına səbəb olur. 
 
XI 
Bizim Konstantinopoldakı təmsilçiliyimizlə bağlı bu yaxınlarda Səfvət bəy Məlikovdan məktub 
almışam. Bildirir ki, Siz onun sorğularına cavab vermirsiniz. Əgər Səfvət bəyə ehtiyac yoxdursa, bu barədə 
onun özünə məlumat vermək lazımdır. Əgər həmin yerə başqa şəxsin təyin olunması nəzərdə tutulubsa, onu 
dərhal göndərmək lazımdır. Mən Konstantinopoldan çıxarkən Səfvət bəyi təmsilçiliyə müvəqqəti təyin 
etmişdim və ona yalnız üç aylıq vəsait vermişdim. İyulun 22-də həmin vaxt başa çatır. O, maddi cəhətdən çox 
böyük ehtiyac içində olduğunu yazır, ən başlıcası isə Bakıdan-Sizdən hər hansı bir xəbər alacağına ümid 
bəsləmir. Məsələnin aydınlaşdırılması hər cəhətdən faydalı olardı. Bu işlə məşğul olmağınızı xahiş edirəm. 
Eyni zamanda imkanınız daxilində Nümayəndə heyəti üzvlərinin öz ailələri ilə əlaqə saxlaması 
məsələsinə daha artıq qayğı və diqqətlə yanaşmağınızı xahiş edirəm. 
Bizə nadir hallarda rəsmi sənədlər göndərilən zaman belə, güman ki, Nümayəndə heyəti üzvlərinin 
ailələrinə bu barədə xəbər verilmir. Bu səbəbdən hətta gecikmiş məktubları da heyət üzvlərinin hamısı ala 
bilmir. Bu isə öz növbəsində haqlı narazılıq və giley-güzar doğurur. 
Güman edirəm ki, rəsmi xarakterli məktub və sənədlərin göndərilmə tarixi barəsində ailələrə xəbər 
vermək o qədər də çətin iş deyildir. Bu halda əlaqə saxlamaq baxımından çıxılmaz vəziyyətdə qalan və 
yaxınlarından heç bir xəbər tuta bilməyən ailələrin gətirdikləri məktubları da rəsmi poçta əlavə etmək olardı. 
Yeddi nömrəli məlumatda şərh etdiyim beş maddədən ibarət xahişlərin hamısı yenə də öz qüvvəsini 
saxlayır. 
1. İngilis komandanlığı, yaxud hər hansı bir Müttəfiq ölkə komandanlığı vasitəsilə 75 (yetmiş beş) min 
funt sterlinqdən az olmayan məbləğin dərhal göndərilməsi zərurəti. 
2. Lazımi məlumatlarla təmin edilmiş kuryerin təxirəsalınmaz surətdə yola salınması. 
3. Mühüm aktların və müqavilələrin (tranzit və s. haqqında) surətlərinin, habelə qəzetlərin göndərilməsi. 
4. Gediş-gəliş üçün icazə və pasport vizalarının alınması. 
5. Bakıdan və Parisdən Konstantinopolla əlaqə yaradılması. 
6. Tiflisdəki Konfransın qətnamə və protokollarının bizə göndərilməsi. 
7. Lazım olan malların siyahısı, qiymətlər, ümumən həm ölkəmizin, həm də qonşularımızın iqtisadi 
vəziyyəti haqqında təfərrüatlı məlumatın göndərilməsi. 
 
 
 
 
 
 
 
 
 
 
 24
 
V 
№ 9 
22-25 sentyabr 1919-cu il 
 
AZƏRBAYCAN RESPUBLİKASI 
NAZİRLƏR ŞURASININ 
CƏNAB SƏDRİNƏ 
 
Cənab Sədr, Sizə çatdırmağı özümə şərəf bilirəm ki, cənab Berlin vasitəsilə bu il sentyabrın 14-də 
Qafqaz, xüsusən də Azərbaycanın daxili və xarici həyatı ilə bağlı məlumatları özündə əks etdirən, Xarici İşlər 
Nazirliyinin blankında yazılmış 21 avqust tarixli 2896 saylı məktubu almışıq. 
Verilən məlumatların mühüm qisminin artıq müxtəlif qaynaqlardan bizə bəlli olmasına baxmayaraq, bu 
Nümayəndə heyətinin ölkədə baş verən hadisələrlə bağlı öz hökumətindən aldığı ilk, təfərrüatlı bilgidir; ən 
başlıcası isə göndərdiyi məlumatlara aldığı ilk cavabdır. Lakin çox təəssüf ki, haqqında söhbət gedən sənədlər 
və qəzetlər əlavə edilməmişdir. Cənab Sübhanverdixanov onları cənab Atamalıbəyovun şəxsən gətirəcəyini 
yazır. 
Sənədlər və qəzetlər əlimizdə olsaydı onlar haqqında məlumat verilən bir sıra faktların təsdiqi kimi 
burada yaymaq imkanı əldə edərdik. Həm də məlumat Xarici İşlər Nazirliyinin blankında yazılmasına 
baxmayaraq, təəssüf ki, möhürlənməyib və imzalanmayıb. Yalnız sondakı qeydin altında Sübhanverdixanovun 
imzası vardır. Bu baxımdan göndərilən bütün sənədlərin, məlumatların həqiqətən də dövlət sənədlərinə və 
vəsiqələrinə çevrilmələri üçün, onların lazımi şəkildə tərtib edilmələri arzu olunan, hətta mən deyərdim ki, 
zəruridir. 
Göndərilən məlumatların məzmunu üzərində dayanaraq qeyd etməliyəm ki,1. Müttəfiqlər. 2. Könüllü 
Ordu. 3. Qonşularımız-ermənilər tərəfindən indiyə qədər bizə bəslənilən və bəslənməkdə olan münasibət burada 
gördüyümüz və şahidi olduğumuz münasibətlə üst-üstə düşür. 
Müttəfiqlər bizim müstəqilliyimizlə bağlı məsələni nəinki müzakirəyə çıxarmaq, hər şeydən göründüyü 
kimi, heç bunu etmək belə istəmirlər. Doğrudur, onların nümayəndələri ilə görüşlər və söhbətlər zamanı ayrı-
ayrılıqda hər biri bu məsələyə xeyirxahlıqla yanaşdığını nümayiş etdirir, müstəqilliyimizə nail olmaq yolunda 
atdığımız addımları təqdir edir və rəğbətlərini bildirirlər. Eyni sözləri, həm də daha artıq dərəcədə mətbuat 
nümayəndələrindən, deputatlardan, iqtisadi və digər təşkilatlardan eşitməli oluruq. Lakin problemimizin uğurlu 
həlli istiqamətində ən kiçik irəliləyiş baxımından belə vəziyyət iyunda və iyulda (№ 7-8) Sizə göndərdiyim 
məlumatlarda təsvir olunan şəkildə qalmaqda davam edir. 
Daha dəqiq desəm, leytmotiv yenə əvvəlkidir - yəni ümumrusiya məsələsi həll edilənə qədər. Biz bu 
sözləri çox adamlardan, həm də çox tez-tez eşitməli oluruq. Heç şübhə yoxdur ki, cavablarda Müttəfiqlərin 
fikirləri, arzuları, planları, qarşılarına qoyduqları tapşırıqlar və s. öz əksini tapıb. Onların bir qismi (İtaliya, 
Fransa) həqiqətən də vahid Rusiyanın bərpa edilməsini istəyirlər digər bir qismi isə (İngiltərə, Amerika) özlərini 
sanki bunu istəyirmiş kimi qələmə verirlər. Omskda öz hökumətini quran Kolçakın Rusiyanın Ali hakimiyyəti 
kimi tanınması haqqında beş dövlət başçısının iyunun 30-da imzaladıqları və artıq Sizə də məlum olan sənəddən 
sonra bizim mövqeyimiz daha da zəifləyib, məsələnin həlli isə xeyli geriyə atılıb. Səkkiz nömrəli məlumatda da 
Sizə yazdığım kimi, Nümayəndə heyətimiz əvvəlcə ayrılıqda, sonra isə keçmiş Rusiya ərazisində formalaşmış 
dikər yeni dövlətlərin Nümayəndə heyətləri ilə birlikdə Kolçakın tanınmasına öz etirazını bildirmişdir. (Həmin 
məlumata əlavə edilmiş nota surətləri artıq Sizə göndərilmişdir). 
Nə Konfrans, nə də Müttəfiq nümayəndələrindən heç biri bizim bu etirazlarımıza cavab verdi. Həm də 
bütün bunlarla eyni vaxtda Kolçak hökumətinin və Könüllü Ordunun bütün formalarla və bütün vasitələrlə 
güclü müdafiəsi davam etdirilirdi. Bolşeviklər üzərində növbəti "qələbələr" qazanıldıqca, Müttəfiqlər arasında 
Rusiyanın bərpasına bəslənən inamlar da artırdı. Həm də qarşıya qoyulan məqsədə çatmaq yolunda kiçik 
xalqların azadlıq və istiqlaliyyətinin qurban verilməsinə heç bir diqqət yetirilmirdi. Həmin xalqların hüquq və 
mənafelərini qorumağı isə, güman edirəm ki, böyük dövlətlər öz öhdələrinə götürüblər. Müttəfiqlərin Dağlı 
Respublikasının süqutuna necə laqeydliklə yanaşdıqlarını göstərmək kifayətdir. Bu süqut bizim ürəyimizi dərin 
kədər hissi ilə doldurdu, eyni zamanda öz gələcəyimiz barəsində həyəcanlı fikirlərə yol açdı. Mən bu məsələ ilə 
əlaqədar ingilis Nümayəndə heyətinin başçısı ser Malletin yanında olanda və ona Könüllü Ordunun 
Müttəfiqlərdən aldığı silahla bolşeviklərə qarşı mübarizə aparmaq əvəzinə həmin silahı bizə dinc yerli əhaliyə 
qarşı çevirdiyini söyləyəndə, Şimali Qafqaz respublikasının ərazisini işğal edəndən sonra Könüllü Ordunun 
bizim üzərimizə hücuma keçəcəyini bildirəndə, o cavabında dedi ki, Denikin Müttəfiqlər tərəfindən 
müəyyənləşdirilmiş xətti keçə bilməz. Odur ki, bizim və Gürcüstanın təhlükəsizliyinə təminat verilir. Dağlı 
Respublikasının darmadağın edilməsinə gəldikdə isə o, gülümsündü və mənə Şərqin, xüsusən də Qafqazın 
bilicisi kimi ingilis Nümayəndə heyətinin tərkibinə daxil edilmiş professor Simpsonla görüşməyi təklif etdi. 
 25
Mən elə həmin gün adı çəkilən professorun görüşünə getdim. Bütün ingilislər kimi professor Simpsonun da çox 
üzügülər bir adam olduğu, həm də Qafqazı müəyyən qədər tanıdığı aşkara çıxdı. O, mənə ərazimiz, əhalimiz, 
hökumətimizin və Parlamentimizin tərkibi, habelə qonşulara, ilk növbədə isə ruslara və ermənilərə 
münasibətimiz barəsində ümumi xarakterli bir neçə sual verdi. Cavablarımın hamısını özü üçün qeyd edirdi. 
Məsələn, suallarından biri belə idi: "Sizin Şimali Qafqaz və Dağıstan əhalisi haqqında fikriniz nədir? Dağlılar öz 
dövlətlərini qura bilərlərmi?" Mən suala cavab verməyə imkan tapmamış Simpson özü dedi: "Məncə onlar (yəni 
dağlılar) dövlət qura bilməzlər, çünki hamısı eyni millətin nümayəndələri deyillər, çoxsaylı tayfalara 
parçalanıblar". "Bəs İsveçrə?" - deyə mən də öz növbəmdə soruşdum. "Doğrudur, lakin orada mövcud olan 
mədəniyyət dağlılarda yoxdur" - deyə Simpson cavab verdi, sonra isə əlavə etdi: "Əslinə baxanda bir də dağlılar 
özləri müstəqil dövlət qurmaq istəmirlər, ona görə də ərazilərinin Könüllü Ordu tərəfindən tutulmasına özləri 
kömək ediblər". Lakin "Dağıstan sizindir və Denikin sizin ölkəyə gəlməyəcək". "Bu məqsədlə də Vudroop ora 
göndərilir. O, Könüllü Ordu və bizim oradakı təmsilçilərimiz üçün müvafiq təlimat aparır". Bu zaman mən sözə 
qarışıb dedim: "Yeri gəlmişkən, əldə olan məlumatlara görə Sizinkilər də Könüllü Orduya kömək edirlər..." 
"Bilirsinizmi, hərbçilər həmişə öz həmkarlarına xüsusi rəğbətlə yanaşırlar, həqiqətən də bizimkilər Könüllü 
Ordunun hərəkətlərinə bir az uyublar. Ancaq bundan sonra belə olmayacaq". 
Səkkiz nömrəli məlumatımda ümumi söhbətlər barəsində xəbər vermişdim. İndi isə öz qeydlərimdən 
ayrı-ayrı məqamları təfərrüatı ilə təqdim etməklə Müttəfiqlərin bizim üçün son dərəcə həyati əhəmiyyətə malik 
məsələlərə neçə yüngüllüklə yanaşdıqlarını əyani şəkildə göstərmək istəyirəm. Onlarla söhbətlərdən biz bir 
qayda olaraq qeyri-müəyyən təəssüratla ayrılırdıq: ümumi məsələlərin müzakirəsindən kənara çıxmırdılar, 
konkret xarakterli suallara isə (məsələn, Miryaqub Mehdiyevin iştirakı ilə Amerika nümayəndə heyətinin 
təmsilçisi Morqentuadan Müttəfiqlərin bizi tanıyıb-tanımayacaqlarını soruşdum) ya ümumi cavablar verir, ya da 
susurdular. Mənə elə gəlir ki, onlar artıq müəyyən qərara gəliblər. Lakin sadəcə olaraq nəzakətlilik xatirənə hələ 
həmin qərarı açıq şəkildə demirlər. Ancaq onu da düşünürəm ki, məsələ təkcə nəzakətlilikdə deyil, çünki siyasi 
vəziyyət elə mürəkkəb və qarmaqarışıq bir şəklə düşüb ki, indiki vaxtda Müttəfiqlərin özlərinin Rusiyanın və 
onun tərkibindən ayrılmış hissələrin gələcəyi ilə bağlı hər hansı qərarının olması ehtimalının özü məndə şübhə 
doğurur. Görünür, hər şey Kolçak, Denikin və Yudeniç ordularının uğurlarından asılı vəziyyətə düşüb. 
Digər tərəfdən, Müttəfiqlərin özlərinin də kifayət qədər işləri var. Versalda Almaniya ilə imzalanmış 
müqavilə artıq, necə deyərlər, çat verib, çünki həmin müqavilə "nifrət bəslənən" bu dövlətin yenidən 
güclənəcəyi fikrini təlqin etməkdədir. 
Beləliklə, Versal müqaviləsi yeni (alman) Avstriyası ilə Almaniyanın tez birləşmə imkanını diqqətdən 
yayındırmışdır. Almaniya isə öz növbəsində bundan istifadə etmiş və Konstitusiyasının 62-ci maddəsində belə 
bir ehtimalın mümkünlüyünü nəzərə almışdır. Həmin diqqətsizliyin "islah edilməsi" üçün bir ay vaxt tələb 
olundu. Bütün təzyiq vasitələrinə əl atıldı və belə bir şəraitdə Almaniya Konstitusiyasının yuxarıda xatırlatdığım 
62 - ci maddəsi ləğv olundu. Tanınmış mətbuat orqanları bir ağızdan və yorulmadan təkrar edirlər ki, Almaniya 
öz üzərinə götürdüyü təəhhüdləri yerinə yetirməyəcək, almanlar bolşeviklərlə, İtaliya və Yaponiya ilə gizli 
siyasət aparırlar. Doğrudan da "EL, tempo" adlı italyan qəzetində Almaniya ilə Yaponiya arasında bağlanmış 
gizli müqavilənin mətni çap olunmuşdur. Yaponiya nümayəndələri hələlik belə bir sənədin mövcudluğu faktını 
inkar edirlər. Daha sonra diqqətinizə çatdırmalıyam ki, Amerikada Versal müqaviləsinin əleyhinə böyük bir 
kampaniya başladılmışdır. Burada əvvəllər Almaniyanın müstəmləkələri olmuş Şan-Tunq və Kia-Çaunun indiki 
müqavilənin şərtlərinə görə Yaponiyaya verilməsinə kəskin etirazlar bildirilir. Amerika Senatı bu şərtlərlə razı 
deyil, həmin ərazilər Çinə qaytarılmalıdır. Senatda Vilson layihəsi ilə bağlı Millətlər Cəmiyyətinə qarşı güclü 
bir qruplaşma da fəaliyyət göstərməkdədir. Ola bilsin ki, yalnız Vilsonun nüfuzu nəticəsində həmin layihə qəbul 
ediləcəkdir. Lakin bu zaman sənədin bəzi dəyişikliklərə uğrayacağı da istisna olunmur. Bütün hallarda kiçik 
xalqlar üçün yeni olan bu Müəssisə-Millətlər Cəmiyyəti hələlik ölü doğulmuş uşağa oxşayır. Kimin və nə 
zaman ona nəfəs verəcəyi bəlli deyil, Fransada, İtaliya və Almaniyada elə bil hətta bu Cəmiyyətin 
mövcudluğunu da unutmuşlar. Bu ölkələrin hər birinin daxili xarakterli ağrılı yerləri var - bunlar get-gedə artan 
bahalıq, pulun məzənnəsinin aşağı düşməsi, artıq böhran deyil, həqiqi yanacaq aclığı səviyyəsinə çatmış kömür 
qıtlığıdır. Bir çox yerlərdə nəinki fabrik və zavodlar dayandırılır, hətta hərəkətdə olan marşrutlardakı qatarlarda 
parovozların və vaqonların sayı azaldılır. 
Fransa və İngiltərə seçkilər ərəfəsindədir. Hər cür ümumi, daha çox isə partiya mövqeli və şəxsi 
xarakterli mülahizələr hökumət idarəçilərini bir sıra hallarda mövcud kursu dəyişməyə həm də daha çox 
tamamilə əks istiqamətə dəyişməyə məcbur edir. 
Məsələn, bu mülahizələrin təsiri və ictimai fikrin təzyiqi altında İngilis hökuməti qəti şəkildə 
Rusiyadakı antibolşevik təmayüllü qüvvələrə yardım göstərməyin əleyhinə çıxdı və indi öz hərbi qüvvələrini hər 
yerdən geri çağırır. Başqa sözlə desək, Sülh Konfransı tərəfindən bəyənilmiş hərəkətlər planı ilə kökündən 
fərqlənən bir addım atır. Sülh Konfransının özünə gəldikdə isə o, Müttəfiq Dövlətlərə deyil, yalnız "məğlublara" 
qarşı güclüdür. Macarıstanın üzərinə hücuma keçmiş "müttəfiq" Rumıniyanın nümunəsi dediklərimi bir daha 
təsdiq edir. Müttəfiq Dövlətlərin Konfransa münasibətini şair Qabriel d'Annuntsio başda olmaqla italyan 
əsgərlərinin Fiume şəhərini zorla (sic!) ələ keçirmələri əyani şəkildə göstərir. Sülh Konfransı isə bu şəhəri 
 26
Yuqoslaviyaya verməyi nəzərdə tuturdu. Zahirən bu d'Annuntsionun "macərası" təsiri bağışlayır, lakin hamı bir 
nəfər kimi heç bir şübhəyə yer qoymadan bildirir ki, d'Annuntsionun bu "macərası" italyan xalqı və İtaliya 
hökuməti tərəfindən bəyənilir. Hər halda, şair-fatehin partizanlarının sayı günbəgün artır, onların sırasında artıq 
krala qohumluğu çatan şahzadə də var. Yeri gəlmişkən, indi həmin şahzadə polkovnik Qabbanın hərbi missiyası 
ilə birlikdə Bakıya gəlmişdir. Bu da Sizə xalqların Sülh Konfransı! Qeyd edim ki, get-gedə Konfrans özü də 
tədricən arxa plana keçməyə başlayır. Yanvarda onun açılış prosesində fəaliyyət göstərən hökumət başçılarından 
hələlik yalnız Klemanso öz yerində möhkəm oturub. Digər Müttəfiq Dövlətlərin təmsilçiləri (Lloyd Corc, 
Tittoni, Lansinq və Makino) artıq çıxıb getmiş və ikinci dərəcəli adamlarla əvəz olunmuşlar. Bütün bunlar azmış 
kimi bu günlərdə qəzetlərdə Konfransın orqanının - Beşlər Şurasının (up sonseil sereme) tərkibdə dəyişilmə, 
hətta ləğv olunma ehtimalı barəsində yazmışdılar. Qeyd edilir ki, Beşlər Şurası daha iki həftə - yəni oktyabrın 
ortalarına qədər öz iclaslarını keçirəcəkdir. Bundan sonra Şuranın Müttəfiq Dövlətlərin Parisdəki səfirlərinin 
Məclisi ilə əvəz olunacağı gözlənilir. həmin məclis "ad hoc", yəni qeyri-müntəzəm şəkildə toplaşacaqdır. 
Məclisin toplaşma yeri kimi London göstərilir. 
Bütün bunlar, ola bilsin ki, yalnız layihədir. Lakin Avropanın xarici siyasətinin istiqamətində dönüş 
olacağı şübhəsizdir. Kabinə dəyişiklikləri çox ehtimal ki, uzun müddət gözləməyə məcbur etməyəcəkdir. 
İngiltərənin Nazirlər Kabineti ilə bağlı artıq bu istiqamətdə müəyyən rəy mövcuddur. Həm də Balfurun yerinə 
Lord Kerzonun xarici işlər naziri olacağı söylənilir. 
Əlbəttə, düşünmək olar ki, yeni şəxslərin gəlişi ilə bizim üçün başqa, bəlkə indikindən daha münasib bir 
şərait yaranacaqdır. Lakin hələlik vəziyyətimiz o qədər də ürəkaçan deyildir. İngilis Komandanlığının 
nümayəndələri Erivan quberniyasında və Kars vilayətində yerli müsəlman əhaliyə qarşı ədalətsiz hərəkətlərəgöz 
yumurlarsa, tədbir görmək bir yana qalsın, açıq-aşkar şəkildə yanlışlığa yuvarlanaraq hər şeydə müsəlmanları 
günahlandırırlarsa, burada da kiçik xalqlara münasibətdə də eyni ehtiyatlı, gözləmə münasibəti, eyni cahillik və 
xəbərsizlik şəraiti hökm sürür. 
Ölkəmizlə bağlı siyasət nəinki bizim iştirakımızla yürüdülür, əksinə, bir sıra hallarda həmin siyasətin 
təzahürləri çox çətin anlaşılan şəkildə meydana çıxır. Məsələn, Azərbaycanda ingilis hərbi qüvvələrinin 
italyanlarla əvəz olunması haqqındakı xəbər bu qəbildən idi. Bu barədə Sizə özümün səkkiz nömrəli 
məlumatımda yazmışdım. Göstərmişdim ki, italyanları belə bir addıma sövq edən səbəb qətiyyən bizi Könüllü 
Ordunun, yaxud bolşeviklərin təcavüzkar hərəkətlərindən qorumaq deyil, ölkəmizdən gözlənilən iqtisadi 
mənfəətdir. Bu, tamamilə aydın bir məsələ idi və iyunun 18-də, səhər yeməyinə çağırdığımız cənab Valeri bir 
daha təsdiq etdi ki, italyanlıların təşəbbüsü uğursuzluqla nəticələnib, çünki onlar Qafqazda hərbi qüvvələr 
saxlamaq iqtidarında deyillər. Bütün bunlardan sonra, ehtimal ki, italyanlara ölkəmizə gəlməyi təklif edən 
ingilislərin hansı məqsədləri güddükləri bizim özümüz üçün də qaranlıq qalır. 
Bütün bunlara baxmayaraq bizdə belə bir fikir yaranmışdı ki, ingilis hərbi qüvvələri ölkəmizdə 
qalmaqda davam edəcəklər. Lakin sonradan məlum olduğu kimi, bu qənaətimizdə yanıldığımız aşkara çıxdı. 
Təkcə biz yox, digər Zaqafqaziya Respublikalarının - Gürcüstanın və Ermənistanın təmsilçiləri də gümanlarında 
aldanmışdılar. İngilis Nümayəndə heyətinin üzvləri ilə şəxsi görüşlərimizdə də heç bir şey aydınlaşdıra 
bilmədik. Yalnız bir məsələni öyrənə bildik ki, hərbi qüvvələrin çağırılması barəsində artıq ingilis hökuməti 
qərar qəbul edib. Onda biz, gürcülər və ermənilər bir yerə toplaşdıq, müzakirələr apardıq, Sülh Konfransına və 
Müttəfiq Dövlətlərin hər birinə ayrılıqda müraciət etmək və respublikalarımızın taleyi həll olunana qədər 
müttəfiq hərbi qüvvələrinin Konfrans tərəfindən ölkələrimizdə saxlanılması barəsində xahiş etmək qərarına 
gəldik. Hər üç Nümayəndə heyəti sədrlərinin imzası ilə belə bir müxtəsər xahiş ərizəsi avqustun 28-də 
hazırlanaraq təqdim edildi. Lakin indiyə qədər heç bir cavab almamışıq. 
Hazırkı məlumatın bu hissəsini başa çatdırmaq üçün Fransanın Xarici İşlər Naziri Pişonun Parlamentin 
deputatı cənab Monzinin sorğusuna verdiyi cavaba əsaslanmaq və onu da yazdıqlarıma əlavə etmək istəyirəm. 
Cənab Monzi Xarici İşlər Nazirinə sorğusunda Fransanın Qafqaz respublikalarına, xüsusən də Azərbaycana və 
Gürcüstana münasibəti ilə maraqlanmışdır. Pişon adını çəkdiyim deputatın sorğusunun bütün bəndlərinə çox 
tezliklə cavab vermişdir. Yeri gəlmişkən, deputat de Monzi Fransa Dəniz Liqasının (Liğui Navale Franağaise) 
tərkibində yaranmış xüsusi Fransa-Qafqaz Komitəsinə rəhbərlik edir. Bu Komitənin fəaliyyətində bizim (cənab 
Məhərrəmov, cənab Mirmehdiyev və cənab Hacıbəyov) və gürcülərin (cənab Qobeçia, knyaz Sumbatov və 
knyaz Avalov) nümayəndələri iştirak edirlər. Hazırda adlarını çəkdiyim şəxslərin iştirakı ilə Fransa-Qafqaz 
Komitəsində nazir Pişonun cavabı (həmin cavab 
"Le temps" qəzetindən götürülərək çap edilmişdir və bu məlumata əlavə olunur. (Əlavə № 2) münasibəti ilə 
Parlamentdəki çıxışının proqramı üzərində iş gedir. Artıq faktiki mövcudluğumuza baxmayaraq Fransa 
hökuməti bizi nə faktiki, nə də hüquqi cəhətdən tanıyır. Baxmayaraq ki, onlar bizə rəğbətlə yanaşırlar, bizimlə 
ticarət aparmaq, ümumiyyətlə, iqtisadi əlaqələr qurmaq istəyirlər... 
Başqaları da bizə eyni şəkildə yanaşırlar. Lakin öz fikirlərini bildirmirlər. Daha dəqiq desəm onların 
cənab Pişon kimi öz rəylərini ifadə etmək imkanı olmayıb. Düşünməyə əsas var ki, bu münasibət Rusiyada 
vəziyyət aydınlaşana, daha doğrusu, bolşeviklərin müqaviməti qırılana qədər həyata keçirilməsi nəzərdə tutulan 
hərəkət planının (mən onu ümumi qərar adlandırmağa çətinlik çəkirəm) nəticəsi kimi meydana çıxmışdır. Ona 
 27
görə də yeni respublikalardan yalnız bolşeviklərə qarşı fəal mübarizə aparanı, yaxud bu işə ümumən fəal şəkildə 
yardım göstərəni rəğbət görə bilər. İndi Estoniya belə bir əlverişli vəziyyətdədir. Bu respublikanın təmsilçiləri 
bir müddət yuxarıda adını çəkdiyim həmin Pişonun etimadını qazanmışdılar və nazir onlara başa salmışdı ki, 
buna görə (bolşeviklərə qarşı çıxmaq nəzərdə tutulur - tərc.) Estoniya Respublikası müstəqilliyinin tanınacağına 
ümid bəsləyə bilər. Yeri gəlmişkən, cənab Pişon deyəsən, yalnız adamları nəyəsə ümidləndirməkdə səxavətlidir. 
Məsələn, hələ biz bura gələnə qədər o, N. S. Çxeidzeyə bildirmişdi ki, Gürcüstanın məsələsi çox aydın və 
sadədir. Lakin onun Gürcüstana və bizə münasibətini əks etdirən fikirlərini oxuyun (əlavə № 2). Müttəfiq 
Dövlətlərin (Alliees) xatırlatdığım ümumi planı onların əsas nümayəndələrinin hələlik bizimlə birbaşa 
ünsiyyətdən çəkinmələrinin başlıca səbəbidir. Bu cür görüşlər keçirmək barəsində fikirlərimi ayrıca məktublarla 
cənab Pişona, Klemonsoya, Balfura və başqalarına çatdırmışam. Digər şəxslər də eyni məsələ ilə bağlı bir neçə 
dəfə onlara müraciət ediblər. Hətta Balfurdan (katibi vasitəsilə) məktub almışam ki, o həddindən artıq məşğul 
olduğuna görə hələlik məni qəbul edə bilmir və buna görə də üzrxahlığını bildirir. Yenə də həmin Balfur hər 
dəfə Nümayəndə heyətindən aldığı məktublara, Sülh Konfransına müraciətlərimizin surətlərinə, habelə 
Konfransa təqdim etdiyimiz Memorandum mətnlərinin nüsxələrinə görə öz yazılı minnətdarlığını yetirir. Sülh 
Konfransının baş katibliyi də eyni ilə bu cür hərəkət edir. Bir sözlə, onlar hamısı nəyi isə gözləyirlər və hələlik 
müstəqillikləri tanınmayan kiçik xalqların təmsilçilərinin burada olmalarına dözürlər. 
Biz də dözürük və gözləyirik. Görünür, keçmiş Rusiya ərazisində yaranmış yeni respublikaların Sülh 
Nümayəndə heyətlərinin hamısının bizimlə eyni vəziyyətdə olması müəyyən təskinlik əhali-ruhiyyəsi yaradır. 
Belə bir vəziyyətdə çıxış yolu, kömək və yardım aramaq olduqca təbiidir. Lakin harada və kimin timsalında? 
Bizim xalqın müstəqil mövcudluq hüququ şübhəsizdir! Biz bu barədə mümkün olan hər yerdə danışırıq və 
yazırıq. Lakin tək bizim söylədiklərimiz azdır. Çünki görürük ki, bizdən daha çox tanınan, daha mütəşəkkil 
olan, hətta müstəqil mövcudluq təcrübəsinə malik xalqlar da özlərinə yalnız müttəfiqlər deyil, himayədarlar, 
protektoratlar, mandat sahibləri axtarırlar və həmin mövqedən çıxış edərək bu və ya digər güclü dövlətə doğru 
istiqamət götürürlər. 
Bu istiqamət məsələsi növbəti vacib və həyati əhəmiyyətli bir məsələ kimi həmişə qüvvə və zəruriliyini 
saxlamışdır. Bizim Nümayəndə heyətimiz hələ Konstantinopolda olarkən həmin mövzunu dönə-dönə müzakirə 
etmişdir. Eyni məsələ ilə burada da ardıcıl məşğul oluruq. 
Kimə doğru istiqamət götürməli? 
Bir neçə iclas boyu davam edən müzakirələrdə İngiltərəyə və gələcək Rusiyaya doğru ehtimalı istiqamət 
məsələsini araşdırdıq. Yol verilə biləcək mənhus səhvin nə kimi saysız-hesabsız fəlakətlərə meydan açacağını 
nəzərə alaraq Nümayəndə heyəti belə qənaətə gəldi ki, biz Millətlər Cəmiyyətinə müraciət etməliyik və artıq o 
özü mandat alacaq ölkəni müəyyənləşdirməlidir. həm də bu zaman biz məsələnin müzakirəsini özümüzün və 
gürcü Nümayəndə heyətinin birgə məclisinə çıxarmaq təklifini zəruri saydıq. Gürcülər bu qərarımızla razı 
olduqlarını bildirdilər. 
Lakin müəyyən vaxt keçdikdən sonra Məmməd Həsən Hacınskinin təklifi ilə Nümayəndə heyəti 
yenidən eyni məsələnin üzərinə qayıtdı. Bu dəfə artıq müəyyən təkliflə İngiltərəyə müraciət etmək və ondan 
məlum dövr ərzində Azərbaycanın idarəçiliyi mandatını öz üzərinə götürməsini xahiş etmək təklifi irəli 
sürülürdü. həm də təklifi irəli sürərkən Hacınski dərhal Londona getmək, orada birmənalı şəkildə bu qərarımızı 
ingilis hökumətinə çatdırmaq, İngiltərənin razılığı alındıqdan sonra isə Millətlər Cəmiyyətinə müraciət etmək 
ideyası ilə çıxış etdi. Belə olan təqdirdə Cəmiyyətin də öz növbəsində mandatı İngiltərəyə verəcəyi təbii sayılır. 
Bu təklifi prinsipial şəkildə qəbul etməklə bərabər Nümayəndə heyəti həmin məsələ ilə bağlı əvvəlcə buradakı 
ingilis təmsilçiləri ilə danışıqlar aparmağı zəruri saydı. Yalnız bundan sonra Nümayəndə heyətinin üzvlərindən 
bir nəfər Londona ezam edilə bilər və əgər zərurət yaransa, daha sonra bizim təmsilçimiz (çox güman ki, "sədr" 
nəzərdə tutulur - tərç.) ora gedəcəkdir. 
Bu qətnamə gürcü Nümayəndə heyəti ilə keçirdiyimiz birgə iclasda nəzərdən keçirildi. Mandatla 
əlaqədar İngiltərəyə müraciətdən imtina edən gürcü nümayəndələri bu ölkə ilə daha sıx əlaqə saxlamaq və onun 
təmsilçiləri ilə daha tez-tez görüşmək məsələsində bizimlə həmfikir olduqlarını bildirdilər. Nümayəndələrin 
Londona göndərilməsinin hələ vaxtı çatmamış məsələ olduğu qənaətinə gəlindi. İngilis nümayəndə heyətinin 
tərkibində baş verən dəyişikliklər, habelə cənab Balfurun və ser Malletin hələlik burada olmamaqları bizi 
ingilislərə müəyyən dərəcədə yaxınlaşmaq imkanından məhrum edir. Yeri gəlmişkən, Lloyd Çorc kabinetinin 
ehtimal olunan süqutu yeni sürprizlər doğura bilər. 
Bu günlərdə Gürcüstan nümayəndə heyətinin üzvü Qvardcaladze Londondan qayıdacaq. Onun gətirdiyi 
məlumatlara əsaslanaraq İngiltərə paytaxtına getmək zərurətini bir daha müzakirə edəcəyik. 
İngilislərin ölkəmizə necə münasibət bəslədikləri, onların təklif olunan mandatı götürüb-
götürməyəcəkləri məsələsi hələlik bizim üçün qaranlıq qalsa da, özlərinin gələcək Rusiyanın adından danışmaq 
və hərəkət etmək səlahiyyətinə malik olduqlarının, düşünənlərinin baxış və münasibətləri bizdə heç bir şübhə 
doğurmur. 
İndiyə qədər onlar özbaşına yaranmış "Rus məclisin"də "birləşmişdilər". Bu "Məclis"in tərkibi keçmiş 
nazirlərdən və səfirlərdən ibarətdir. Lakin Müttəfiq Dövlətlər Kolçakı tanıdıqdan sonra burada "Rus 
 28
Nümayəndəliyi" meydana çıxdı. Onun tərkibinə Kolçakın təyinatı ilə Lvov, Sazonov, Çaykovski, Maklakov və 
Savinkov daxildirlər. Hələlik onlar fəaliyyətlərini heç nə ilə büruzə verməyiblər. Lakin demək olar ki, bütün 
üzvlər birmənalı şəkildə Sazonovun əleyhinə çıxırlar. Bu barədə Kolçaka da məlumat verilmişdir. Biz onların 
heç biri, ümumiyyətlə, burada yaşayan rusların heç biri ilə ünsiyyət saxlamırıq. Lakin bununla belə onların heç 
biri müstəqillik cəhdlərimizlə əlaqədar öz hiddət və narazılıqlarını gizlətmirlər. Hamı öz payını alır, lakin 
gürcülərə hamıdan çox düşür. Yeri gəlmişkən, bizim ünvanımıza belə sözlər eşidilir ki, müstəqil Azərbaycan 
şüarını yalnız biz ziyalılar irəli sürürük. Sadə azərbaycanlılar isə guya Rusiyadan ayrılmaq istəmirlər. Çünki 
onlar Rusiyanı sevirlər. hər halda, bütün bu "nümayəndələr" özlərinin "vahid və bölünməz Rusiya" atlarının 
belində çox bərk oturublar və utanmadan bildirirlər ki, onlar həqiqi Rusiya torpaqlarının bir qarışını da heç kəsə 
güzəştə getməyəcəklər. Polşa üçün istisnaya yol verilir, müstəqilliklərini elan etmiş qalan respublikalar isə 
təkrarən gələcək Rusiyanın tərkibinə daxil olmalıdırlar. Əslində Polşa da tam şəkildə, özünün bütün əraziləri ilə 
müstəqilliyinə qovuşmur, onun torpaqlarından Şərqi Qalitsiya, Xomek quberniyası və Volın Rusiyanın tərkibinə 
daxil edilir. Böyük dövlətlərin Finlandiyanın dövlət müstəqilliyini fakt kimi qəbul etmələrinə və artıq bu ölkəyə 
öz diplomatik nümayəndələrini göndərmələrinə baxmayaraq hətta Finlandiya da tanınmır. Cənab Denikin isə 
bütün bunların əleyhinə öz etirazını bildirir. Yeri gəlmişkən, noyabrın 23-də yeni respublikaların Nümayəndə 
heyətləri təmsilçilərinin görüşündə ortaya çıxan Yenilik: deyildiyinə görə, Denikin Ukraynanı ələ keçirmək və 
özünü Skoropadski sayağı (a 1a) getman elan etmək istəyir. Elə həmin yığıncaqda da belə bir fakt təsdiq olundu 
ki, Finlandiya, Estlandiya (Estoniya - tərc.) və Latış respublikaları Konfederasiya yaradırlar, artıq bolşeviklərlə 
barışıq imzalanması - yəni hərbi əməliyyatların dayandırılması haqqında danışıqlara giriblər. 
Daha hansı imkanlar ortaya çıxa bilər? Bunları ehtimal etmək belə çətindir. Lakin vəziyyətin ötən hər 
gün ərzində daha da mürəkkəbləşməsi və qəlizləşməsi faktdır. Ən çətin və qaranlıq məsələlərdən biri kimi rus 
məsələsinin müzakirəsini hər vasitə ilə uzatmağa çalışan Antanta da bu faktı nəzərə alır. Çətin ki, indiki 
Konfrans həmin məsələ ilə məşğul olsun! Qəzetlərin də yazdığı kimi, daha çox ehtimal olunan variant 
Konfransın rus və türk məsələsini Millətlər Cəmiyyətinin müzakirəsinə verməsidir. Həmin cəmiyyətin iki aydan 
sonra fəaliyyətə başlayacağı ehtimal edilir. Konfrans özü isə, necə deyərlər, ya yerli-dibli buxarlanacaq, ya da 
uzun müddətə buraxılacaq. Konfransı tam cəsarətlə "sülh Konfransı" adlandırmamaq olar. Çünki Almaniya və 
Avstriya ilə "sülh" müqavilələrinin bağlanmasına, əvvəlcə Bolqarıstanın, sonra isə Macarıstanın növbədə 
dayanmasına baxmayaraq hələlik sülhdən heç bir əsər-əlamət yoxdur. 
Türkiyə ilə sülh də hələlik görünmür. Lakin Türkiyənin bölünməsi ilə çox canfəşanlıqla məşğul olurlar. 
Anadoluda başlanan milli hərəkat hamını bir qədər qayğılandırıb. Burada mətbuatın türklərə münasibətdə 
ənənəvi sərt tonu sanki get-gedə zəifləyir və hətta daha xoş münasibətlə əvəz olunur. Məlum səbəblərə görə 
təfərrüatları varmıram. Onlar barəsində Məmməd Həsən Hacınski Sizə məlumat verəcək. 
Lakin məsələnin ermənilərlə bağlı hissələri üzərində dayanmalıyam. Mən artıq Türkiyə erməniləri ilə 
(Poqos Nubar) Qafqaz ermənilərinin birləşdiklərini və əlbir fəaliyyət göstərdiklərini yazmışam. Bu qonşularımız 
- ermənilər üçün çox vacib şərtdir. Onların buradakı təmsilçiləri Qafqaz hüdudlarını aşan ümumerməni 
mövqeyindən çıxış edirlər. Onlar Qafqaz erməniləri ilə Türkiyə ermənilərinin taleyini sıx birləşdirərək bizimlə 
və gürcülərlə hər hansı bir kontaktda olmağı, az qala lüzumsuz hərəkət sayırlar. Yol genişdir, ideallar-nəcibdir! 
Axır ki, əyə bildikləri Türkiyə onlar üçün indi "miskin nəhəngdir" (guantite negligeabIe). "Sizi məhdud Qafqaz 
maraqları məşğul edir, bizim isə bütün erməni xalqının, bütün birləşmiş Ermənistanın mənafeyi ilə bağlı 
qayğılarımız var" - deyə Aqaronyan bildirir. O əmindir ki, bu cür bəyanatları ilə "Avropada və Amerikada", 
habelə "Alliees"-in Müttəfiq Dövlətlərin təmsilçiləri arasında özlərinə rəğbət qazanacaqdır. Əslində o, çox da 
yanılmır, çünki Müttəfiqlərin az-az nümayəndəsi bizdən ermənilər barəsində soruşmur. Hamısı da bir nəfər kimi 
onlarla sülh şəraitində yaşamağı məsləhət görürlər. Erməni ziyalıların Avropa mərkəzlərində yarım əsrdən çox 
davam edən fəaliyyəti, onların hər yerdə malik olduqları böyük sərvət, bütün cəbhələrdə iş görmək bacarıqları, 
adlı-sanlı şəxsləri öz tərəflərinə çəkmək məharətləri, Amerikadakı varlı həmtayfaları - bütün bunlar erməni 
həyatının, xüsusən də bu həyatın son dövrlərdəki (onların üzərində dayanmıram) faktları ilə əlaqəli şəkildə 
erməniləri daha da tanıtmış, onlara rəğbətli münasibət formalaşdırmışdır. Bu onların böyük plyusudur və hələlik 
həmin plyus erməniləri onlara xas və hamıya da bəlli olan minuslardan qoruyur. Azərbaycan və Gürcüstan 
xalqlarının (ola bilsin ki, hətta erməni xalqının) mənafeləri naminə biz hələlik bütün bunlarla hesablaşmalı 
oluruq, erməni təmsilçiləri ilə əlaqələrimizi nəinki kəsirik, əksinə, hətta onlara yardımçı olur və bir sıra hallarda 
əlbir hərəkət edirik. Biz yalnız onların (Qafqaz ermənilərinin) bütün nümayəndələri ilə görüşməklə 
kifayətlənməmişik, gürcülər və dağlılarla birgə atdığımız addımlarda bəzən qabaqcadan mənfi cavab 
alacağımızı bildiyimiz halda yenə də erməniləri də dəvət etməyi özümüzə borc saymışıq. Məsələn iyun ayında, 
bizim təşəbbüsümüzlə Konfrans qarşısında Qafqaza xüsusi nümayəndə heyəti göndərmək məsələsinin 
qaldırılması (bu Dağlılar Respublikasının süqutundan sonra olmuşdu) ilə əlaqədar Konfransa müraciət müzakirə 
olunurdu. Biz yığıncağa erməniləri də dəvət etmişdik. Qarışıq komissiyanın (cc. Hacınski, Mehdiyev, Avalov, 
Qvardçaladze, Bammatov və Xazralov) məsələyə mənfi münasibəti nəticəsində yığıncaq nəticəsiz başa  
çatdı. Yeri gəlmişkən, ermənilər komissiyanın işində iştirak etməkdən qəti şəkildə boyun qaçırdılar. 
 29
Daha sonra gürcü, dağlı və erməni Nümayəndə heyətləri Sədrlərinə göndərdiyim xüsusi məktubla onlara 
Konfrans tərkibində Qafqaz işləri üzrə ayrıca bir komissiya yaradılması vaxtının çatdığını və bu məsələ ilə bağlı 
müraciətimin zəruri olduğunu bildirdim. Əvvəlcədən fikir mübadiləsi aparmaq üçün cənab Sədrləri avqustun 
dördündə yanıma dəvət etdim. Aqaronyandan başqa bütün Sədrlər gəldilər. O yerinə doktor Oqancanovu 
göndərmişdi. Sonuncu isə öz növbəsində bildirdi ki, onun gəlişinə qədər bizim gürcülər və dağlılarla bir sıra 
müştərək iclaslarımız keçirildiyindən o, yalnız məlumat almaq məqsədi ilə təşrif buyurub. Yəni müvafiq 
səlahiyyəti olmadığı üçün özü heç bir şey danışmayacaq, yalnız bizim dediklərimizi qeyd edəcək. Yığıncaq 
mənim irəli sürdüyüm təklifin hamı tərəfindən qəbul olunması ilə başa çatdı. Ermənilərə öz fikirlərini bildirmək 
üçün vaxt verdik. Avqustun 13-də bu məsələ ilə bağlı fikir mübadiləsi aparmaq üçün Aqaronyandan onun 
yanında toplaşmaq barəsində təklif aldıq. Eyni gündə biz gürcülərlə və dağlılarla birlikdə cənab Vodropu çaya 
dəvət etmişdik. Sən demə, həmin səhər ermənilər Vodropun yanında olmuş və Vodropa bizim onları 
toplaşacağımız çay süfrəsinə dəvət etmədiyimizi deyibmişlər. Vodropun katibi Vayt telefonla məndən 
erməniləri də çay məclisinə çağırmağımızı xahiş etdi ki, birlikdə söhbət aparmaq imkanımız olsun. Təyin 
olunmuş vaxta təxminən bir saat qalmışdı. Lakin buna baxmayaraq mən dərhal erməniləri dəvət etdim. Onlar 
müxtəlif bəhanələrlə boyun qaçırdılar. Nəticədə Vodropla keçirəcəyimiz çay məclisi baş tutmadı. Təyin 
olunmuş vaxtda Çxeidze gəldi. Biz heç bir şey olmayıbmış kimi birlikdə ermənilərin (cc. Aqaronyan, 
Papacanov, Kaçaznuni) yanına, toplantıya getdik. Burada mənim qaldırdığım Qafqaz işləri üzrə komissiya 
məsələsi müzakirə olunarkən fikir mübadilələri əsasında ermənilər bizə aşağıdakı üç sualı verdilər: 1. Sizin 
Qafqaz və Türkiyə Ermənistanından ibarət birləşmiş Ermənistana münasibətiniz? 2. Sərhəd və ərazi xarakterli 
bütün mübahisəli məsələlərin burada - Sülh Konfransında qəti şəkildə həll olunması zəruriliyini etiraf 
edirsinizmi? 3. İngilis qoşunlarının Qafqazdan çıxarılmamağı haqqında Konfransa müraciəti zəruri 
sayırsınızmı? 
"Bütün bunlar bizim üçün son dərəcə vacib məsələlərdir və həmin məsələlərlə əlaqədar Sizinlə razılığa 
gəlməyincə, komissiya yaradılması haqqında Konfransa birgə təklif vermək fikrinə qoşulmağımız çox çətindir. 
həm də bir məsələni dəqiq müəyyənləşdirmək lazımdır: həmin komissiya nə iş görəcək, yəni hansı məsələlərə 
baxacaq?" (Kaçaznuni). "Biz tək deyilik, özümüzün Türkiyədəki qan qardaşlarımızla həyati tellərlə 
bağlanmışıq. Bizim birləşmə məsələmizə neçə münasibət bəslədiyinizi bilmək son dərəcə zəruridir. Biz 
müstəqil Azərbaycanın və müstəqil Gürcüstanın mövcudluğunu etiraf edirik. Siz də vahid Ermənistanın 
mövcudluğunu etiraf edin. Bizdən və Türkiyədəki qan qardaşlarımızdan ötrü bu mənəvi cəhətdən çox 
əhəmiyyətlidir" (Papacanov). "Əgər biz bu məsələlərdə razılığa gəlməsək, onda nəinki sizinlə birlikdə belə bir 
komissiya yaradılması ilə əlaqədar Konfransa müraciət edəcəyik, əksinə, həmin komissiyanın yaradılmamağı 
üçün çalışacağıq" (Kaçaznuni). 
Cənab Aqaronyan yoldaşlarının sözlərini təsdiq etdi. Çxendzə ilə mən bildirdik ki, ingilis qoşunlarının 
Qafqazda qalması məsələsinə razıyıq, lakin digər məsələlərlə əlaqədar öz nümayəndə heyətlərimizlə 
danışmalıyıq. Beləcə ayrıldıq və qərara gəldik ki, müəyyən vaxtdan sonra daha çox nümayəndənin iştirakı ilə bir 
daha toplaşaq. Avqustun 15-də bizim Nümayəndə heyətinin binasında mənim sədrliyim altında nümayəndələrin 
iclası keçirildi. İclasda dörd Qafqaz Nümayəndə heyətinin təmsilçiləri iştirak edirdilər. Mən iclası açaraq onları 
salamladım və Qafqazın bütün Nümayəndə heyətlərinin iştirakı ilə keçən ilk yığıncaqdan duyduğum 
məmnunluğu bildirdim. Daha sonra iclasın baxmalı olduğu məsələlərin şərhinə keçdim və yuxarıda 
xatırlatdığım üç sualı iştirakçılara çatdırdım. Həmin suallar qabaqcadan ayrı-ayrı nümayəndəliklərdə müzakirə 
olunmuşdu. Təəccübümə rəğmən həm cənab Çxeidze (ikimizin iştirak etdiyi görüşdə suallar ermənilər 
tərəfindən bizə verilmişdi), həm də cənab Aqaronyan, daha sonra isə cənab Papaçanov (cənab Kaçaznuni 
gəlməmişdi, onu Oqançanyan əvəz edirdi) bildirdilər ki, sualları onlar müzakirə üçün verməyiblər. Suallar 
onların" bizimlə avqustun 13 - dəki söhbətlərindən sonrakı fikirlərinin nəticəsi kimi meydana çıxıb. Ona görə də 
təxirəsalınmaz məsələ kimi müttəfiqlərin hərbi qüvvələrinin Qafqazda saxlanması barəsində Konfransa 
müraciəti müzakirə etmək daha yerinə düşərdi. Qəribə mənzərə alınmışdı. Lakin münasibətləri korlamamaq 
xatirənə biz ermənilərin təklifləri ilə razılaşdıq. Dağlılar Respublikasının nümayəndələri istisna olunmaqla bu 
təkliflər hamı tərəfindən qəbul edildi. Digər məsələlərin müzakirəsi üçün də belə bir iclas çağırmaq qərara 
alındı. hərbi qüvvələrin saxlanması ilə əlaqədar xahişin mümkün qədər tez edilməsi lazım bilindi. Bunu 
hamıdan çox ermənilər özləri istəyirdilər. Lakin təəssüf ki, müraciət mətninin hazırlanması və redaktəsi xeyli 
vaxt apardı. Nümayəndə heyətlərinin sədrləri daha üç dəfə toplaşmalı oldular. Nəhayət, heç bir motivin əsas 
gətirilmədiyi müraciət mətni üzərində dayandıq. Çünki ermənilər hərbi qüvvələrin çıxarılmamağının əsas motivi 
kimi daxili təhlükəni (yəni bizi) biz və gürcülər isə xarici təhlükəni (Könüllü Ordu) nəzərdə tuturduq. Mətn dörd 
dəfə dəyişdirildi. Sonra müraciətin qol-qanadı sındırılmış redaksiyası ilə məhdudlaşmalı olduq. Müraciət hər üç 
sədrin imzası ilə avqustun 28-də təqdim edildi (əlavə № 1). O vaxtdan bəri biz görüşməmişik. Lakin bu faktlar 
öz-özlüyündə çox şey deyir. 
Digər təfərrüatları M. H. Hacınski Sizə çatdırır. Məlumatımı ictimai rəyin saxta və çığırqan 
teleqramlarla daha da qızışdırılması kimi ənənəvi üsula diqqətinizi cəlb etməklə bitirmək istəyirəm. Bu 
teleqramlarda ermənilərə qarşı törədilən zorakılıqlardan yorulmadan danışılır. Nümunə olaraq iki gün bundan 
 30
əvvəl Erməni məlumat bürosu tərəfindən yayılmış teleqramı əlavə edirəm. həmin teleqramlarda ermənilərin 
üzərində hücuma keçənlərin pul və silah aldıqları konkret yer kimi Bakı göstərilir (əlavə № 3). Xoşbəxtlikdən 
bu teleqram ciddi qəzetlərdə çap olunmayıb. 
Başqa nümayəndəliklərdən: 1. Gürcü Nümayəndə heyəti ilə siyasi və iqtisadi məsələlərlə bağlı hərtərəfli 
əlaqələrə malikik. Həmin məsələləri birgə iclaslarımızda müzakirə edirik. 
Dağlı Nümayəndə heyəti müvəqqəti olaraq öz-özünə dağılıb. İndi burada yalnız cənab Çermoev və Əziz 
bəy Mekker qalıblar. Ölkələrində yaranmış mövcud şərait özündən təəssüf ki, bu Nümayəndə heyəti fəaliyyət 
göstərmir. İstər heyət istərsə də əlaqələrimiz haqqında cənab Hacınski Sizə daha təfərrüatlı məlumat verəcək. 
İngilis-Fars müqaviləsi bağlandıqdan sonra Fars Nümayəndə heyəti buradakı işlərdən tamamilə 
uzaqlaşdırılıb. Üzvlər dağılıb gediblər. Hazırda Londonda olan yeni xarici işlər naziri Nüsrəd-Dövlənin gəlişini 
gözləyirlər. Londonda İranın xarici işlər nazirinin şərəfinə verilən ziyafətdə lord Kerzon bu ölkənin ünvanına bir 
sıra xoş sözlər deyib. Digər Nümayəndə heyətləri ilə də əlaqələrimiz var. Yeri gəlmişkən, sentyabrın 24-də 
Polşa Nümayəndə heyətinin sədri cənab Dımovskinin və onu müşayiət edən şəxslərin şərəfinə səhər yeməyi 
verdik. Tədbirdə gürcülər də iştirak edirdilər. 
Estoniya, Litva, Ukrayna, Latviya, Belorusiya Nümayəndə heyətləri ilə zəif də olsa, əlaqələrimiz 
mövcuddur. 
Qafqaza yola düşən xarici missiyalarla burada görüşdük. Görüş barəsində onlar qabaqcadan xəbərdar 
edilmişdilər. Məsələn, Vudropun səfəri ilə bağlı nazir Balford məlumat vermişdi, general Harbordun missiyası 
ilə əlaqədar isə Amerika Nümayəndə heyətinin birinci təmsilçisi cənab Polk xəbər çatdırmışdı. Bizə qabaqcadan 
xəbərdarlıq edərək bildirirlər ki, bu missiyaların göndərilməsi hələ Azərbaycan Respublikasının İngiltərə və 
Amerika tərəfindən tanınması demək deyildir (Bax əlavə № № 4.5). 
Cənab Vudrop öz katibləri ilə birlikdə görüşümüzə gəldi. Onun katiblərindən cənab Vayt Təbrizdə və 
Odessada ingilis konsulu olub. Rusca və bizim dilimizdə yaxşı danışır. Cənab Vudrop da yaxşı təsir bağışlayır. 
O, özünün ölkələrimizə xeyirxah münasibəti barəsində danışdı və bizdən Qafqazın bütün xalqlarının sülh 
şəraitində yaşamasına imkanımız çatan qədər təsir göstərməyimizi xahiş etdi. O, gürcülər (gürcü dilində danışa 
bilir) və ermənilərlə də görüşdü. Elə həmin gün də Qafqaza yola düşdü, General Harbord (Naqhoqo) da çox 
tələsirdi. Ona görə də məni qəbul etməyə vaxtı çatmadığını bildirməkdən ötəri zabitlərindən birini üzrxahlıq 
üçün yanıma göndərmişdi. Bunun əvəzində isə polkovnik Reylə bir neçə dəfə görüşdüm. Çox ürəyəyatan 
adamdır. O, Azərbaycana gələcək missiyanın başçısıdır. Polkovniki bütün zəruri materiallarla təmin etdim, ona 
lazımi məlumatları çatdırdım. Aydın oldu ki, Konfrans, xüsusən də Şimali Amerika Birləşmiş Ştatları bizə və 
bütünlüklə Qafqaz məsələsinə münasibətini missiya öz işini başa çatdırandan sonra bildirəcək. Missiyanın 
Qafqazdakı fəaliyyəti üç ay çəkəcək. Polkovnik Reylə birlikdə mən və Hacınski bütün Amerika missiyalarının 
rəhbəri polkovnik Loqenin yanında olduq. O, bizə lazımi yardım göstərəcəyini bildirdi. Eyni zamanda 
nümayəndələrimizdən birinin missiyanın tərkibinə daxil olunması ilə bağlı müvafiq sərəncam verəcəyini də vəd 
etdi. Bu fürsətdən yararlanmaq lazımdır. 
Üstəlik də cənab Rey çox xeyirxah adamdır və Kanadanın Qırmızı Xaç Cəmiyyətinin bizə verdiyi 200 
yeşik xəstəxana camaşırını özü ilə aparmağı vəd etdi. Biz həmin camaşırları polkovnikin Parisdən Brestə getdiyi 
qatarla yola saldıq. Lakin işin tərsliyindən yolda vaqonu ayırmışlar və bizim yeşiklər də missiyanın müxəlləfatı 
ilə birlikdə amerikalılar hərbi gəmi ilə yola düşənə qədər Brestə gəlib çatmamışdır. İndi həmin yükü Toronto - 
Batumi xətti ilə yola salmaq qayğısı öz üzərimizə düşür. Hesablamalarımıza görə buna təxminən 5-6 min frank 
xərcimiz çıxacaq. Bu işi neçə sahmana salacağımız da bizə əlavə qayğı olub. Əlbəttə, yükləri göndərəcəyik. Biz 
Konstantinopoldan, yuxarıda adını çəkdiyim polkovnik Reydən məktub almışıq. O, yükün ləngiməsi ilə bağlı 
təəssüfləndiyini bildirir. Eyni zamanda bizi sakitləşdirərək özündə olan dərmanların bir hissəsini hökumətimizə 
verəcəyini vəd edir. Əgər birdən bu vəd onun yadından çıxmış olsa, müvafiq təsadüf yaranan zaman 
xatırlatmağınız yerinə düşər. 
Fransız hökuməti də Qafqaza öz nümayəndəsini göndərmişdir. Bu şəxs qraf Loris-Melikovun qardaşı 
oğlu, doktor İv. Loris-Melikovdur. Biz onunla bir gimnaziyada oxumuşuq. O, yeddinci sinifdə gimnaziyadan 
xaric edilmişdi. həmin vaxtdan etibarən demək olar ki, həmişə Fransada yaşayıb. Burada tamamilə fransızlaşıb 
və indi özünü Fransa vətəndaşı sayır. İnqilab illərində (1905-1906) Peterburqda olub, mərhum Maksim Kovalski 
ilə birlikdə "Strana" qəzetində çalışıb. Klemansonun dostudur. O, iki dəfə mənə baş çəkib. Sonra mən Məmməd 
Həsən Haçınski ilə birlikdə onun görüşünə getmişik. Loris-Melikovun dediyinə görə başçılıq etdiyi missiyanın 
əsas vəzifəsi gələcəkdə bütün Qafqaz xalqlarından ibarət Qafqaz Federasiyasının qurulma imkanları ilə əlaqədar 
regionun siyasi vəziyyətini öyrənməkdir. O, hər şeyə münasibətdə özünü əsl fransız kimi aparır. Qəlbən isə 
"vahid və bölünməz Rusiya" tərəfdarıdır. Öz etirafına görə millətçi deyil, bu baxımdan da erməni Nümayəndə 
heyətinin Parisdəki hərəkətlərini bəyənmir. Dediyinə görə hətta bu Nümayəndə heyəti ilə görüşmür. Bütövlükdə 
işgüzar siyasət adamı təsiri bağışlamır. Lakin uğur qazanacağına inanır. Qafqaz respublikalarının müstəqil 
mövcudluq imkanlarına şübhə ilə yanaşır. Daha dəqiq desəm, bunun tərəfdarı deyil. Yenidən böyük Rusiya 
yaratmaq, onun fikrincə, daha yaxşı olardı. Səfər marşrutunu müəyyənləşdirməkdə çətinlik çəkirdi. O, artıq bir 
həftə əvvəl Konstantinopola yola düşüb. Bu şəhərdə 10-12 gün qalmağı nəzərdə tutur. Oradan ya Batumi - Tiflis 
 31
- Bakı marşrutunu seçəcək, daha sonra isə Şimali Qafqaza gedəcək, ya da əvvəlcə Novorossiyskə baş çəkib 
sonra Zaqafqaziyaya dönəcək. Birinci marşrutu seçəcəyinə daha çox ehtimal var. Erivanda da olacaq. Çox 
diqqətcil idi. 
Bu yerdə, təəssüf ki, indiki məlumatın tərtibi üçün əvvəlcədən hazırladığım planı pozmalı və sənədi 
başa çatdırmağa tələsməliyəm. Çünki Hacınskinin yola düşməyinə çox az qalır. Bu müddət ərzində hələ başqa 
işlərin də öhdəsindən gəlməyə vaxt tapmalıyam. 
Qısa şəkildə Nümayəndə heyəti tərəfindən hazırlanmış və Konfransa təqdim olunmuş aktların (onların 
fransız və qismən də rus dilində surətləri əlavə edilməklə) adlarını sadalamaqla məlumatı tamamlamaq 
istəyirəm: 
1. Azərbaycanın siyasi vəziyyəti və bizim tələblərimiz (Revendieations) haqqında Memorandum. 
Fransız dilində 2000 nüsxə çap edilmişdir. Onlardan 300 nüsxə yüksək keyfiyyətli kağızda və üzərində xüsusi 
yazı olmaqla, cildlidir. 1700 nüsxəsi isə nisbətən sadə kağızda çap olunmuşdur. Memoranduma Azərbaycanın 
sərhədlərinin müfəssəl təsviri, habelə Azərbaycan Respublikasının nəzarəti altında olan ərazilərin və 
Azərbaycanın iddia etdiyi ərazilərin xəritələri əlavə edilmişdir. 
Bu sənəd Konfransa və Müttəfiq Dövlətlərin (Alliees) bütün nümayəndələrinə hər birinə 10 nüsxə 
olmaqla avqustun 21-də təqdim olunmuşdur. Onun ünvana çatması barəsində qəbz alınmışdır. Sizə 75 nüsxə 
göndəririk. (rəqəm dəqiq deyil, ehtimal ki, 140 nüsxə olmalıdır. Bu növbəti cümlədən də aydın olur - tərç.). 
Onların 130 nüsxəsində xəritələr və sərhədlər də göstərilib, 10-da isə göstərilməyib. 
2. Eyni Memorandum ingilis dilində, 1500 nüsxə. Bunların 300 ədədi xüsusi qovluqdadır. Əlavə olaraq 
Amerika və ingilis Nümayəndə heyətlərinə də təqdim edilib. 
1000 ədədi Amerikaya yola salınır. 50 ədəd də Sizə göndəririk. 
3. Azərbaycan iqtisadi və maliyyə vəziyyəti haqqında broşüra. Məmməd Həsən Hacınski yazıb. 2000 
nüsxə fransız dilində, 15000 nüsxə isə ingilis dilində çap edilib. 
Konfransa və bütün Müttəfiq Dövlətlərin (Alliees) nümayəndələrinə verilib. 
İngilis dilində olan nüsxələri Amerikaya yola salınır. Hər iki dildə hərəsindən 50 nüsxə olmaqla Sizə də 
göndəririk. 
4. Azərbaycan əhalisinin etnik tərkibi haqqında broşüra. Əkbərağa Şeyxülislamov tərtib edib. Fransız 
dilində etnoqrafik xəritə və iki diaqramla birlikdə 2000 nüsxə çap olunub. 
Konfransa və Müttəfiq Dövlətlərin bütün nümayəndələrinə təqdim edilib. 
Tiraj Amerikaya yola salınır. 50 nüsxə də Sizə göndəririk. 
5. Konfransa və Müttəfiq Dövlətlərin (Alliees) bütün nümayəndələrinə fransız dilində Memorandumun 
təqdim olunması haqqında məktubun surəti (Bax. Əlavə № 6). 
6. Qars vilayətinin Ermənistan Respublikasına birləşdirilməsi habelə Naxçıvan, Şərur - Dərələyəz, 
Sürməli qəzalarının və Erivan quberniyasının bir hissəsinin həmin respublikanın idarəçiliyinə verilməsi ilə 
əlaqədar avqustun 16-19 Konfransa və Müttəfiq Dövlətlərin (Alliees) Nümayəndələrinə təqdim edilmiş etiraz 
notası (Bax. Əlavə № 7). 
7. Azərbaycan və Gürcüstan arasında ittifaq müqaviləsinin surətinin Konfransa və Müttəfiq Dövlətlərin 
(Alliees) Nümayəndələrinə iyunun 28-də təqdim olunması barəsindəki məktubun surəti (Bax. Əlavə № 8). 
8. Xarici İşlər Naziri Cəfərovun 25 avqust tarixli teleqramının surətinin sentyabrın 1-də Konfransa və 
Müttəfiq Dövlətlərin (Alliees) nümayəndələrinə verilməsi barəsində məktubun surəti (Bax. Əlavə № 9). 
9. Sentyabrın 9-da Cəfərovun 26 avqust tarixli teleqramının surəti ilə birlikdə Könüllü Ordunun 
təcavüzkar hərəkətləri barəsində Konfransa və bütün Müttəfiq Dövlətlərin (Alliees) nümayəndələrinə təqdim 
olunmuş etiraz notası (Bax. Əlavə № 10). 
10. Sentyabrın 10-da İngiltərənin Xarici İşlər Naziri Balfura göndərdiyim (ingilis dilində) məktubun 
surəti (Bax. Əlavə № 11). 
11. Konfransın tərkibində Qafqaz İşləri üzrə Xüsusi Komissiyanın yaradılması barəsində sentyabrın 17-
də gürcülərlə birlikdə Konfransa və bütün Müttəfiq Dövlətlərin (Alliees) nümayəndələrinə, təqdim edilmiş ərizə 
(Bax. Əlavə № 12). 
12. İngiltərənin Kosmos kompaniyası ilə ilkin müqavilə layihəsi və məktub (Bax. Əlavə № 13). 
13. Amerikalı Maks Rabinovla bağlanmış müqavilənin surəti (Bax. Əlavə № 14). 
14. Amerikalı vəkil Çenderlenlə bağlanmış müqavilə (Bax. Əlavə № 15). 
İqtisadi xarakterli müqavilələr barəsində Sizə Məmməd Həsən Hacınski daha ətraflı məlumat verəcək. 
Amerikalı vəkil Çenderlə 78 müqaviləyə gəldikdə isə, bildirməliyəm ki, müqavilənin hazırlanması ilə 
bağlı işlər məlumatın yazıldığı dövrlə eyni vaxtda düşdüyündən və eyni vaxta başa çatdırıldığından, mətnin rus 
dilinə tərcüməsini Sizə göndərmək mümkün olmadı. Bu vəkil Estlyandiyanın (Estoniya nəzərdə tutulur. tərc.), 
Litvanın, Letoniyanın (Latviya nəzərdə tutulur. tərc.). Habelə Azərbaycanın və Gürcüstanın mənafelərinin 
müdafiəsini öz üzərinə götürür. Gürcülər artıq müqavilə imzalamış və pullarını ödəmişlər. Mən onunla işlərimi 
sabah qurtaracağam. Əlaqələrin yaradılması Amerikada bizim də hər hansı bir adamımızın olması zərurətindən 
irəli gəlir. Siz 2 nömrəli müqaviləni təsdiq etməlisiniz. Cənab Çendler özünün Amerikadakı fəaliyyəti barəsində 
 32
hesabatlar göndərəcək. O, təkid edir ki, bizim və gürcülərin Nümayəndə heyətlərinin hərəsindən bir və ya iki 
nəfər Amerikaya getsin. 
Mətbuatda təbliğat aparılması baxımından da artıq bəzi işlər görülmüşdür. Bizim yaxın gələcək üçün 
geniş layihəmiz var. Həyata keçirilməsi də eyni dərəcədə geniş maddi vəsait tələb edən həmin layihə barəsində 
Məmməd Həsən Hacınski Sizə məlumat verəcəkdir. 
"Azərbaycan haqqında məlumat bülleteni" buraxmağa başlamışıq. Artıq birinci nömrə çapdan çıxıb. 
həmin nömrədən Sizə 200 nüsxə göndəririk. 
"L'Euorope orientaIe" adlı yeni jurnalın işində iştirak edirik. Sizə də bir komplekt göndərəcəyəm. 
Nümayəndə heyətinin maddi vəsaitlə təmin olunması məsələsi Sizin tərəfinizdən hələ də həll edilməmiş 
qalır. Göndərdiyiniz məlumatda sözün hərfi mənasında aşağıdakılar deyilir: "İstədiyiniz pullar barəsində 
sərəncam verilmişdir". Kim verib? Hansı sərəncam? Kimə? Kimin vasitəsilə? heç biri məlum deyil. Yalnız 
"Safonov" imzası ilə qeyri-müəyyən bir depeşa alınıb. Həmin depeşada pul üçün bizim ingilis Nümayəndə 
heyətinə, onun da öz növbəsində London hökumətinə müraciət etməsi və İngilis komandanlığının hökumətimizə 
olan borclarının hesabına avans verməsi barədə xahiş etmək tövsiyə olunur. İki həftə əvvəl xahiş etmişik. 
Hələlik heç bir nəticə yoxdur. Burada da çox şey aydın deyil. hansı avansdan söhbət gedir? Miqdarı nə qədər 
olacaq? İngilis komandanlığının bizim hökumətə borclu olduğunu ingilis hökuməti bilirmi? Bəs borcun miqdarı 
nə qədərdir? Bir sözlə bu cür son dərəcə ciddi məsələdə hər hansı bir kağız yollamaqla adamı birtəhər başdan 
eləmək olmaz. Bu, Nümayəndə heyətini çox çətin vəziyyətdə qoymaq deməkdir... Çox təəssüf edirəm ki, 
Hacınskinin gedişinə qədər məsələyə aydınlıq gətirilmədi. Güman edirəm ki, öz növbəsində ingilislərdən də 
ehtiramla yazılmış qeyri-müəyyən, lakin mənfi cavab alacağıq. Londona gedərkən istinad etmək üçün də 
əlimizdə heç bir sənəd yoxdur. 
Sonra bildirdim ki, dünən Ernst Nobel yanımda idi və sözarası dedi ki, mənə 300 000 frank verilməsi 
barəsində Azov-Don Bankından teleqram almışdır. Bu pulların mənbəyi ilə bağlı sualımın cavabında cənab 
Nobel dedi ki, pulların haradan gəldiyindən və kim tərəfindən göndərildiyindən xəbəri yoxdur. Hələlik həmin 
pulları da almamışıq. 
Əlimizdəki vəsait isə, başa çatmaq üzrədir. Digər tərəfdən, hələ burada nə qədər qalacağımız bəlli deyil. 
Daha uzaqlara gedib-getməyəcəyimiz də bizim üçün eyni dərəcədə naməlumdur. Hər halda bizi böyük xərclər 
gözləyir. Həyatın bahalaşması və frankın kursunun son dərəcə sürətlə aşağı düşməsi bir yana qalsın, mətbuat və 
təbliğatla bağlı böyük xərclərimiz də meydana çıxıb. Ona görə də maliyyə vəsaiti ilə əlaqədar məsələlərə daha 
ciddi şəkildə yanaşmağınızı xahiş edərdim. Ehtiyaclarımızın ödənilməsi haqqında məlumat almayana qədər 
yaddan çıxarmayın ki, Nümayəndə heyəti demək olar ki, tam təminatsız vəziyyətdədir, rabitənin indiki 
səviyyəsində isə ehtimal ki, biz indikindən də ağır vəziyyətə düşə bilərik. 
Məmməd Həsən Hacınskinin göndərilməsi Nümayəndə heyəti üçün ümumən məcburi addım idi. 
Məsələni hərtərəfli müzakirə etdikdən sonra qərara alındı onu Bakıya müvəqqəti göndərək ki, əvvəla hökuməti 
iqtisadi xarakterli müqavilələrlə tanış etsin (həmin müqavilələrlə bağlı Nümayəndə heyətinin adından 
kontragentlərlə danışıqları özü aparıb, buna görə də sənədlərin mahiyyətindən daha dəqiq xəbərdardır), ikincisi, 
burada baş verən hadisələr barəsində hökumətə. daha məhrəmanə bir şəraitdə məlumat versin və nəhayət, 
üçüncüsü, həm daxili vəziyyət, həm də təbii ki, daha artıq dərəcədə xarici vəziyyət barəsində məlumat alsın. 
Xarici vəziyyət deyəndə biz, əlbəttə, ilk növbədə və əsas etibarı ilə qonşularımızla - Ermənistanla, dağlılarla, 
İranla, Kuban və Donla, Türküstan və Zakaspi ilə, eləcə də Gürcüstanla münasibətləri nəzərdə tuturuq. Sonuncu 
ölkə ilə maliyyə xarakterli qarşılıqlı münasibətlərin aydınlaşdırılması çox zəruridir. Çünki bizim hökumətin 
axırıncı bon buraxılışında iştirakdan imtina etməsi buradakı dostlarımızı - gürcüləri çox pərt vəziyyətə salmışdı. 
həmin vəziyyət Gegeçkorinin məktubu alınandan sonra daha aydın nəzərə çarpırdı. Nəhayət, Hacınski 
Parlament və hökumətin fəaliyyəti ilə tanış olduqdan sonra daxili və xarici idarəçiliklə bağlı mühüm sənəd və 
qanunların surətlərini (yalnız hökumət tərəfindən təsdiq edilmiş şəkildə) gətirməlidir. Təbii ki, maliyyə, dəmir 
yolları, neft sənayesi, ümumiyyətlə ölkənin iqtisadiyyatı ilə bağlı təfərrüatlı məlumatlar da bu sənədlərin 
içərisində olmalıdır. Heç şübhəsiz, ordu yaddan çıxmamalıdır. (bütün qoşun növlərindən olan əsgərlərin və 
zabitlərin foto-şəkillərini göndərmək də zəruridir). 
Cənab Hacınskinin ezam olunmasının əsas şərti kimi onun mütləq geri qayıtması nəzərdə tutulub. Ona 
görə də Nümayəndə heyəti adından hökumətdən bu mühüm amili nəzərə almağı, cənab Məmməd Həsən 
Hacınskinin üzərinə onun müəyyən olunmuş vaxtdan, yəni iki aydan artıq Bakıda ləngiməsinə imkan yaradacaq 
hər hansı bir vəzifə və funksiya qoymamağı xahiş edirəm. Nümayəndə heyəti cənab Hacınskinin ezamiyyətinə 
yalnız bu şərtlə və bu müddət daxilində icazə verib. Onun iki aylıq maaşı da tam şəkildə, əvvəlcədən ödənilib. 
Eyni zamanda Nümayəndə heyətinin başqa bir üzvünün ezam olunmasına da razılıq verilib. Növbəti 
ezam olunan şəxs, hər halda bir aydan tez yola çıxa bilməyəcək. Ehtimal ki, cənab Məhərrəmov gələcək. 
 
 
 
 
 33
 
VI 
№ 10  
6-10 noyabr 1919-cu il 
 
AZƏRBAYCAN RESPUBLİKASI 
NAZİRLƏR ŞURASININ 
CƏNAB SƏDRİNƏ 
 
Cənab Sədr. 
Bu məlumat iki həftə əvvəl, cənab Berlin yola düşməyə hazırlaşan zaman göndərilməli idi. Lakin 
aydınlaşdırılması mühüm əhəmiyyət kəsb edən vacib məsələyə görə cənab Berlini ləngitmək lazım gəldi və o, 
yalnız indi-noyabrın 10-da buradan çıxmaq imkanı əldə etdi. 
Onunla birlikdə Sizə bu məlumatı və əlavə sənədləri, habelə fransız və ingilis dilində nəşr olunmuş 
broşüralarımızı, jurnalları, kitab və qəzetləri göndərməyi özümə şərəf bilirəm. Göndərilən materialların siyahısı 
əlavə edilir. 
Onu da əlavə etməyi lazım bilirəm ki, cənab Berlin gediş-gəliş də daxil olmaqla öz səfərini 25 günə 
başa vurmaq niyyətindədir. Başqa sözlə desəm, Bakıda yalnız bir neçə gün qala biləcək. Bu müddət ərzində 
məlumatla bağlı təfərrüatlı cavab yazmaq, habelə xahiş etdiyimiz bütün sənəd və materialları hazırlayıb 
göndərmək vacibdir. 
Nəhayət, bundan sonra da Nümayəndə heyəti diplomatik kuryer kimi cənab Berlinin xidmətindən 
istifadə etmək niyyətindədir. Ona görə də hökumət bu və ya digər mülahizələrlə bağlı hər hansı bir maneə 
görmürsə, Bakıdan yola düşərkən cənab Berlini lazım olan viza və sənədlərlə zəruri şəkildə təmin etməlidir. 
 
I 
Oktyabrın 19-da (Mirzə Rza xan vasitəsilə) Sizə göndərilən məktubda mən oktyabrın 8-də səkkiz 
respublika tərəfindən Sülh Konfransına təqdim olunan nota haqqında xatırlatmışdım. Notanın layihəsi Estoniya, 
Latviya, Litva, Belorusiya, Ukrayna, Kuban, Şimali Qafqaz, Gürcüstan, Azərbaycan və Ermənistan 
respublikaları Nümayəndə heyətlərinin keçirdiyi yığıncaqlarda müzakirə olunmuşdur. 
Nəticədə Ermənistan və Belorusiya sənədi imzalamaqdan boyun qaçırdılar. Həm də Belorusiya lap 
əvvəldən qonşuları ilə birlikdə belə bir tədbirdə iştirakının mümkünsüz olduğunu bəyan etmişdi. 
Ermənistan nümayəndəsi doktor Oqançanyan isə iclaslarda iştirak etdi, amma sonra bildirdi ki, erməni 
Nümayəndə heyəti respublikaların tanınmasından söhbət gedən belə bir notanı imzalaya bilməz. Çünki onlar, 
yəni ermənilər belə fikirdədirlər ki, Versal müqaviləsi ilə artıq tanınıblar. Daha sonra Oqancanyan əlavə etdi ki, 
əgər onlar, yəni ermənilər, türklərdən, yaxud Denikindən birini seçmək məcburiyyəti qarşısında qalsalar təbii ki, 
sonuncunu seçəcəklər. 
Bu notanın surətləri Antanta dövlətlərinin nümayəndələrinə təqdim edilmiş, habelə qəzetlərdə ("Le 
Temps" 12. X. № 21279 və başqalarında) çap olunmuşdur. Lakin əvvəllər istər kollektiv şəkildə, istərsə də ayrı-
ayrılıqda verilən eyni məzmunlu — yəni müstəqilliyin tanınması ilə bağlı notaların hamısı kimi bu nota da Sülh 
Konfransı, daha dəqiq desəm, onun Ali Şurası (Le Sonseil supreme inter Alliees) tərəfindən cavabsız buraxıldı. 
Fransanın Xarici İşlər Naziri Pişonun rəhbərliyi altında fəaliyyət göstərən bu şuranın tərkibinə artıq Antanta 
dövlətlərinin baş nazirləri deyil, ikinci dərəcəli şəxsləri daxildir. Həmin notanın fransız və ingilis dillərində 
surətlərini də məlumata əlavə edirəm (Əlavə 1 və 2). 
 
II 
Məmməd Həsən Hacınski Parisdən yola düşəndən bir gün sonra bizim və gürcülərin dəvət etdiyi Valter 
Çendler də Amerikaya döndü. Getməmişdən əvvəl mən və Avalov onunla uzun müddət söhbət etdik, ona 
təfərrüatlı məlumatlar və lazımi təlimatlar verdik. 
Çandler burada qaldığı müddət ərzində artıq Azərbaycanın və Gürcüstanın vəziyyətini öyrənib. Mən ona 
çap etdiyimiz broşüralardan əsasən ingilis dilində, qismən də fransız dilində 2500 ədəd verdim. Habelə ən vacib 
sənədlərimizin surətlərini, etiraz notalarını və s. də ona təqdim etdim. Sizə məlumat verdiyim kimi, gürcülər də, 
biz də onunla müqavilə bağlamış, avans vermişik. Əsas müqaviləni Hacınski vasitəsilə Sizə göndərmişəm. 
Xahiş etmişəm ki, təfərrüatları Sizə xəbər versin. Həm də bəhs etdiyim müqavilə Bakıda təsdiq olunmalı və 
bura göndərilməlidir. Yeri gəlmişkən, Çandler bizə məlumat verməyi öz üzərinə götürüb. Bu günlərdə ondan ilk 
məlumatı almışam. Həmin sənədi fransız dilinə tərcüməsi ilə birlikdə əlavə edirəm (Əlavə № 3). O, Azərbaycan 
və Gürcüstan kimi ölkələrin təbliğatı ilə bağlı ortaya çıxan çətinliklər barəsində öz fikirlərini bölüşür. Bu ölkələr 
Amerikada tanınmır. Estoniya, Ukrayna, Latviya, Ermənistan kimi özünün amerikan koloniyalarına malik deyil. 
Buna görə də təbii şəkildə həm cənab Çandlerin, həm də bizim arzuladığımız bir məsələ Amerikada (heç 
 34
olmazsa, Nyu-Yorkda və Vaşinqtonda) nümayəndələrimizin fəaliyyət göstərməsi zərurəti meydana çıxır. Bu 
barədə cənab Robinov da hələ Parisdə olarkən mənə danışmışdı. Çandler, öz məlumatında bizim 
nümayəndələrdən bir və ya iki nəfərinin Amerikaya getməsinin lüzumu və bunun üçün icazə alınması haqqında 
danışır. Lakin təəssüf ki, deyilənlərin icrası bizdən ötəri çox mürəkkəb məsələdir: bunun üçün nə müvafiq 
adamlarımız, nə də maddi vəsaitimiz var. Cənab Çandlerin diqqəti cəlb etdiyi başqa bir maneə isə Prezident 
Vilsonun xəstəliyidir. Çünki o, prezidentlə görüşməli və mənim kiçik məktubumu, habelə bizim ayrıca 
qovluqda göndərdiyimiz broşüraları ona təqdim etməli idi. Həmin məktubun surətini göndərirəm (Əlavə № 4). 
Bununla belə, Çandler bir neçə senator və deputatla görüşmüş, broşüralarımızı onlara paylamışdır. Başladığı 
işin uğur qazanacağına ümid edir. 
Hələ Amerikadan bu məktubu almışdan əvvəl mən cənab Çandlerə Konfransla əlaqədar məlumatları, 
Konfransın bizə münasibətini, habelə Denikin məsələsi ilə bağlı yenilikləri özündə əks etdirən məktub 
göndərmişdim. 
Həmin məktubu iqtisadi məsələlər üzrə inanılmış şəxsimiz cənab Robinov vasitəsi ilə göndərmişdim. O, 
buradan oktyabrın 8-də yola düşmüşdü. 
Onunla bağlanmış şərtlər də cənab Hacınski vasitəsilə Sizə göndərilmişdir. Hacınski cənab Robinovun 
bizim və gürcülərin Nümayəndə heyətləri tərəfindən hansı ampluada dəvət olunduğunu Sizə izah edəcəkdir. 
Cənab Robinov Vaşinqtona çatması barəsində bizə teleqrafla məlumat vermişdi. Bu günlərdə isə iki teleqramını 
almışam. həmin teleqramlarda Robinov müxtəlif məlumatlar istəyir, eyni zamanda cənab Məhərrəmovun 
Amerikaya göndərilməsinin məqsədəuyğunluğunu xatırladır. Lakin təəssüf ki, nə gürcülər, nə də biz bir kəsi 
göndərə bilməmişik. İkinci teleqramında cənab Robinov Bakıda, Standart O'il Company nümayəndələri ilə 
aparılan danışıqlara toxunur. həmin danışıqlar haqqında biz nazir Məlikaslanovun, yaxud Behbud xan 
Cavanşirin (dəqiq yadımda deyil) Məmməd Həsən Hacınskinin adına göndərdiyi məktubdan xəbər tutmuş və 
onların nəticəsiz başa çatdığını öyrənmişdik. Amma əlimizdə nəinki bu məktub, ümumiyyətlə, heç bir məlumat 
yoxdur. Eyni sözləri cənab Məlikaslanovun Hacınskiyə şəxsi məktubunda xahiş etdiyi dəmir yol materiallarının 
siyahısı barəsində də demək mümkündür. Bu siyahı cənab Hacınskinin özündə qalıb. Cənab Robinovun hər iki 
teleqramına yalnız bizdəki məlumatlar əsasında cavab verirəm. Lakin teleqramların hər ikisinin surətini Sizə 
göndərirəm ki, onun xahiş etdiyi məlumatları toplayasınız. Mən həmin məlumatları Sizdən alan kimi cənab 
Robinova çatdıracağam. 
Bizim bağladığımız müqavilənin və cənab Robinovun Amerikaya səfərinin məqsədini təşkil edən əsas 
məsələ barəsində isə o, hələlik heç bir məlumat verməmişdir. Mən öz teleqramımda bu barədə də soruşmuşam. 
 
III 
Doqquz nömrəli məlumatda Sizə burada Fransa-Qafqaz Komitəsinin yaranması haqqında xəbər 
vermişdim. Komitənin məqsədi Fransa ilə Qafqaz respublikaları (Azərbaycan və Gürcüstan) arasında iqtisadi 
əlaqələrin asanlaşmasına yardım göstərməkdir. Hər iki respublikanın nümayəndələri Komitənin işində iştirak 
ediblər və indi də iştirak edirlər. Oktyabrın 4-də Fransa-Qafqaz Komitəsi konfrans keçirdi. Konfransın mövzusu 
"Zaqafqaziya respublikaları və Fransa" idi. Bizimkilərdən cənab Məhərrəmov və cənab Hacıbəyov çıxış etdilər. 
Bütünlükdə konfrans maraqlı keçdi. Bəzi qəzetlər Fransanın Zaqafqaziyadakı maraqları barəsində yazmağa 
başlamışdır. Komitə işini ehtiyatlı tutaraq əvvəlcədən bizim və gürcülərin hazırladığı aşağıdakı məzmunda 
qətnamə qəbul etmişdi. (Bax. Əlavə 7. Fransız dilində mətn də həmin əlavəyə daxildir). 
Konfranslar və işgüzar görüşlər keçirmək, mətbuat vasitəsilə təbliğat aparmaq baxımdan Komitənin bir 
sıra planları vardır. Əgər onun fəxri sədri-keçmiş Ticarət Naziri cənab de Monzi yenidən deputatlar palatasına 
seçilsə (seçkilər noyabrın 16 - na təyin edilmişdir) onda Komitə öz faydalı fəaliyyətini daha da genişləndirmək 
imkanına malik olacaqdır. Bu günlərdə Komitənin sədri cənab LLiean bizim yanımızda idi. Onunla xeyli söhbət 
etdik. Cənab LLiean Komitəni hər cür material və məlumatlarla təmin etməyimizi istəyir. Parlament 
seçkilərindən sonra böyük bir konfransın keçirilməsi nəzərdə tutulur. Hər halda bizdən ötəri konfransın məqsəd 
və məramlarını təbliğ etmək, ələlxüsus da ticarət və sənaye dairələrində təbliğ etmək faydasız olmaz. Çünki bu 
yolla biz Komitəyə Azərbaycandan yeni üzvlər cəlb edə bilərik. Onların siyahısını üzvlük haqları ilə birlikdə 
(20,200 və 1000 frank) göndərmək lazımdır. Tanışlıq üçün Komitənin Nizamnaməsini, habelə oktyabrın 4-də 
keçirilmiş konfransın giriş biletlərini Sizə göndəririk (Əlavə № 6). Bu komitə bizə və gürcülərə teatr, vokal, 
musiqi və rəqs bölmələri də daxil olmaqla milli Azərbaycan gecəsi keçirməyi təklif etmişdir. 
Bu təbliğat formalarından biri kimi çox əhəmiyyətli olardı. Hazırda buradakı Ukrayna truppası təbliğat 
baxımından böyük təəssürat yaradır. Lakin belə bir tədbir keçirmək üçün əlimizin altında demək olar ki, heç nə 
yoxdur. İndiki məqamda, hər şeydən artıq özümüzü nümayiş etdirməyə ehtiyac duyduğumuz bir vaxtda bu cür 
imkanlardan imtina etməli oluruq. Yeri gəlmişkən, biz həmin gecəni hər halda fevral ayında təşkil etmək 
istəyirik. Yəqin ki, göstərməyə bir şey tapacağıq. Əlbəttə, həmin vaxta qədər sağ-salamat qalsaq, buna gücümüz 
və imkanımız çatsa, nəhayət, ən başlıcası, Siz kömək etsəniz, niyyətimizi həyata keçirəcəyik. 
 
 
 35
 
IV 
Lakin bu istiqamətdə atmalı olduğumuz başqa addım daha vacibdir. Bu, Azərbaycanda diqqəti cəlb edən 
nə varsa, hamısının öz əksini tapdığı illüstrasiyalı nəşrin buraxılmasıdır. Gürcülər artıq belə bir iş görüblər 
(Əlavə 8). Biz də ayda bir dəfə çıxan "L'İmage" jurnalının naşiri ilə razılıq əldə etmişik. Biz həmin jurnalın 
noyabr nömrəsinin Azərbaycana həsr olunmasını istəyirdik. Lakin fotoşəkillər, açıqcalar və s. baxımından 
əlimizin altındakı materialı gözdən keçirəndə jurnalın illüstrasiya nöqteyi-nəzərindən çox solğun görünəcəyi 
qənaətinə gəldik. Xüsusilə ordumuza dair fotoşəkillərin yoxluğu özünü daha kəskin şəkildə büruzə verir. Bizdə 
General Mehmandarovun bir dənə də olsun şəkli yoxdur. Adını çəkdiyim jurnalın bütün nömrələri isə, demək 
olar ki, hərbi xarakterli şəkillərlə doludur. Bu, bir tərəfdən yaşanan dövrün səciyyəsi ilə bağlıdır, o biri tərəfdən 
isə ölkənin müdafiə qüdrətinin, onun hərbi gücünün göstəricisidir. Bütün bu mülahizələr bizi jurnalın noyabr 
nömrəsi ilə bağlı fikrimizdən daşındırdı. Biz indi noyabr əvəzinə, dekabr, yaxud növbəti ilin yanvar nömrəsini 
götürmək istəyirik. Ümid edirəm ki, o zamana qədər siyahısını əlavə etdiyimiz fotoşəkilləri və digər zəruri 
illüstrasiya materiallarını Sizdən alacağıq (Əlavə 9). 
Söz yox ki, siyahı minimum tələbləri əhatə edir. Əgər burada göstərilənlərdən əlavə şəkillər və açıqcalar 
göndərsəniz, bizi yalnız sevindirərsiniz. Ancaq xahiş edirəm, bu məsələdə tələsin ki, cənab Berlin həmin 
materialları özü ilə gətirə bilsin. Biz və "L'İmage" jurnalının naşiri səbirsizliklə gözləyəcəyik. 
 
V 
Mən artıq mətbuat vasitəsilə təbliğat barəsində Sizə yazmışdım. Bu baxımdan mətbuatın bura yeni 
gəldiyimiz vaxtla müqayisədə indi Azərbaycan haqqında daha tez-tez söz açmasını və ölkəmizin adını daha tez-
tez çəkməsini qeyd etmək zəruridir. Doğrudur, haqqında Hacınskinin Sizə ətraflı məlumat verəcəyi planı həyata 
keçirə bilmədik. Bu da əsas etibarilə dəfələrlə Sizə yazdığım maddi vəsait çatışmazlığı üzündən baş verdi. Lakin 
bütün bunlara baxmayaraq indi heç olmazsa, bizə rəğbət bəsləyən çap orqanları vardır. 
İlk növbədə biz öz bülletenimizin nəşrini davam etdiririk. Artıq üç nömrə çıxıb, dördüncü isə çapa 
hazırlanır və bu günlərdə işıq üzü görəcək. Biz bu bülletenləri məlumat orqanı kimi həm burada, həm də 
İngiltərədə və Amerikada hər yerə göndəririk. Eyni zamanda ingilis və fransız dillərindəki memorandumlarımız 
da xəritələr və əhali diaqramları əlavə olunmaqla iqtisadi broşüralarla birlikdə müxtəlif yerlərə göndərilir. 
Bundan başqa biz fransız və ingilis dilində iki həftə-də bir dəfə çıxan "L'Europe Orientale" jurnalından 
istifadə edirik. Bizim haqqımızdakı məlumatlar "Revue de Monde musulman", "Revue Cantempoiraine" 
jurnallarında, habelə "Le Temps", "L'Humanite", "La Depeche" qəzetlərində də çıxır. Son vaxtlar isə özünün 
açıq-aşkar antirus xarakteri ilə seçilən və keçmiş Rusiyanın "yadellilər" adlandırılan əhalisinə rəğbətlə yanaşan 
"Le dernier Nouvelles demidi" qəzeti də bizimlə yaxından maraqlanır. 
Yuxarıda adını çəkdiyim mətbuat orqanlarından bəzilərinin nüsxələri başqa qəzetlərlə birlikdə ayrıca bir 
zərfdə Sizə göndərilir. 
Əvvəldə xatırlatdığım plana gəldikdə isə, biz onu heç vaxt diqqətdən yayındırmırıq. Hökumətdən zəruri 
maddi vəsait alan kimi həmin planı həyata keçirəcəyik. 
Yeri gəlmişkən, indi buradakı bütün mətbuat orqanları mütəşəkkil surətdə Parlament seçkiləri ilə 
məşğuldur (noyabrın 16-da keçiriləcək). 
Ən son momentdə yenə də sözün geniş mənasında mətbuat məsələsi ilə bağlı təzə bir sual ortaya çıxdı. 
Məsələ buradadır ki, "L'Europe Orientale" jurnalının rəhbərləri hələ lap başlanğıcdan onu İsveçrədə çap etmək 
istəyirdilər. Yanvar ayından başlayaraq onlar özlərinin bu niyyətlərini həyata keçirmək fikrindədirlər və jurnalın 
nəşri Cenevrəyə köçürüləcək. Məsələ yalnız jurnalda deyil. Söhbət Cenevrədə keçmiş Rusiya ərazisində 
meydana gəlmiş bütün respublikaların müdafiəsini öz üzərinə götürən bir mərkəzin yaradılmasından gedir. Elə 
dünən bu məsələ ilə bağlı Ukraynanın tanınmış xadimi, keçmiş gimnaziya yoldaşım professor Qruşevski ilə 
geniş söhbətimiz oldu. Onun fikrincə, Cenevrədə hər respublikanın öz mərkəzi yaradılmalıdır, çünki Millətlər 
Cəmiyyəti fəaliyyətini burada davam etdirəcəkdir. Az tanınan xalqlar üçün isə belə mərkəzlər daha zəruridir. 
Ukraynalılar, estonlar, gürcülər artıq İsveçrədə əməlli-başlı məskunlaşıblar. Əlbəttə bu işlər böyük vəsait tələb 
edir. Yeni yaranan respublikaların hamısı isə, təəssüf ki, belə vəsaitə malik deyil. Qruşevskinin sözlərindən belə 
çıxdı ki, hamının yeganə ümidi Ukraynaya və Azərbaycanadır. Bizdən əhəmiyyətli yardım gözləyirlər. həm öz 
mənafeyimizi, həm də ümumi mənafeyi nəzərə alaraq, belə hesab edirəm ki, bu məsələdə əlimizdən gələn 
yardımı göstərməliyik. Ən başlıcası isə Cenevrədə özümüzə yer eləməyə tələsməliyik. 
Bu işə mən partiya məsələsi kimi deyil, ümumi işimiz kimi böyük əhəmiyyət verirəm. Lakin hələ 
məsələ sona qədər aydınlaşdırılmamışdır. Ona görə də ideyanı həyata keçirmək üçün zəruri olan planın 
şərhindən özümü saxlayıram. İndi bir məsələ aydındır ki, biz "L'Europe Orientale" jurnalına yardım 
göstərməliyik. Nümayəndə heyətimiz jurnala yardım məqsədi ilə 10 min frank ayırıb. Həmin məbləğdən 5 min 
frank artıq onun hesabına köçürülüb, qalan məbləğ isə bu günlərdə ödəniləcək. Digər tərəfdən, qarşıdan gələn 
1920-ci il üçün ya 20 min frank ödəməliyik, ya da jurnalın 20 min nüsxəsinə abunə yazılmalıyıq. Şübhə 
 36
etmirəm ki, Nümayəndə heyəti hökumətdən tələb olunan vəsaiti alacaq və 1920-ci ildə jurnala lazımi miqdarda 
maddi yardım göstərmək imkanını əldən verməyəcək. 
Təkrar edirəm: jurnal gələcəkdə də bizim üçün çox faydalı bir orqan olacaqdır. Gələcəkdə Cenevrədə, 
Millətlər Cəmiyyətinin gözü qarşısında öz Mərkəzimizi yaradanda isə o, artıq bizim üçün zərurətə çevriləcəkdir. 
Bunu da nəzərə almaq lazımdır ki, İsveçrənin mətbuat orqanlarının səsinə həmişə diqqətlə qulaq asırlar. Yeri 
gəlmişkən, bizim Nümayəndə heyəti ilə əlaqə saxlayan professor Broşe "Jurnal de Jenev"də Azərbaycan 
haqqında iki məqalə çap etdirmişdir. Onun özünün Lozannada nəşr etdiyi "Les peuples Libres" jurnalında da 6 
və 7-ci nömrələrdə Azərbaycan haqqında iki yazı verilmişdir. Bütün bu materialların hər birindən bir neçə nüsxə 
olmaqla ayrıca qovluqda Sizə göndərilir. Nəhayət professor Broşe bizim haqqımızda ingilis və amerikan 
qəzetlərinə də məqalələr yazmışdır. Təəssüf ki, hələlik onların nüsxələrini almamışıq. 
 
VI 
Amerika Nümayəndə heyətinin keçmiş tərkibindən burada yalnız cənab Morqentau qalmışdır. Üç həftə 
əvvəl o da gəldi (mətndə diqqətsizliyə yol verilmişdir. Əslində "getdi" olmalıdır - tərc.). Yola düşməmişdən 
əvvəl mən cənab Morqentaunun yanında oldum, bizim Amerikadakı müvəkkilimiz cənab Çendlerə əlindən 
gələn yardımı göstərməsini xahiş etdim. O, Çendleri yaxşı tanıyır. Cənab Morqentau bacardığını edəcəyinə söz 
verdi, ancaq bildirdi ki, Amerikada öz təmsilçilərimizin olması daha yerinə düşərdi: "Biz bütün kiçik xalqların 
dostuyuq, lakin sizə kömək etməyə ürəkdən can atsaq da, beynəlxalq siyasətdə hər şeyi təkbaşına həll etmirik. 
Mən artıq Sizin memorandumla tanış olmuşam və görürəm ki, Azərbaycan zəngin ölkədir, o, müstəqil yaşaya 
bilər. Sizi Amerikada yaxşı qarşılayarlar, çox güman ki, sərvətlərinizin üzə çıxarılması üçün kapital da tapılar". 
Vidalaşmamışdan əvvəl o, ərazi məsələləri ilə məşğul olan bölmənin başçısı cənab Bukleri yanına çağırdı, məni 
onunla tanış etdi və bildirdi ki, cənab Bukler hər zaman bizim işlərimizə yaraya bilər. 
Bir gün sonra Buklerin yanında oldum. O, öz həmkarı ilə (adını xatırlamıram) birlikdə məni 
ümumiyyətlə Qafqaz və xüsusən də Qafqaz xalqlarının münasibətləri haqqında uzun-uzadı sorğu-suala tutdu. 
Verdiyim məlumatların çoxu, xüsusən də ermənilər barəsində söylədiklərim onun üçün Yenilik idi. Söhbətin 
sonunda cənab Bukler bu məlumatlara görə mənə minnətdarlığını bildirdi və xahiş etdi ki, ona ölkəmizin siyasi 
və iqtisadi xəritələrini göndərim. O dedi: "Sizi inandırmaq istəyirəm ki, qonşularınızı müəyyən dərəcədə 
tanıyırıq və onları qətiyyən mələk hesab etmirik. İndi ölkənizdə olan missiyamızdan xəbər gözləyirik". 
Bir həftə bundan əvvəl Qafqazdakı amerikan missiyasının başçısı general Harbord Parisdən keçərək 
Amerikaya getdi. O, burada yalnız iki gün qaldı. Mən iki dəfə görüş üçün vaxt təyin etməsi məqsədi ilə 
kuryerimizi onun yanına göndərdim. Adyutantı bildirdi ki, general özü bizimlə görüşməyə məmnun olacaq, 
təyin edilmiş saat barəsində isə, özü telefonla xəbər çatdıracaqdır. Lakin təəssüf ki, bu dəfə onunla görüşmək 
mümkün olmadı. General Hahrbord gəlişi münasibəti ilə qəzetlərdə 
("Le Temps") bildirilirdi ki, o məruzəsini birbaşa prezident Vilsonun özünə təqdim edəcək, Amerikanın 
Ermənistan üzərində mandat almasının əleyhinədir, yalnız Amerikanın Türkiyə üzərində mandat sahibi 
olmasına razıdır və çox məşğul olduğundan heç kəsi qəbul etmir. 
Əlavə edim ki, onun səfəri ilə bağlı Amerikanın özündən müəyyən məlumatlar alacağımıza ümidimi 
itirirəm. 
Polkovnik Haske1 də bir neçə günlüyə bura gəlib. Mən dünən ondan məktub aldım. O, məktubunda 
hörmətkaranə bir tərzdə görüşmək istəyini bildirirdi. Bu gün cənab Məhərrəmovla birlikdə onun yanında olduq. 
O, ilk növbədə polkovnik Rey-n Tiflisdən salamını və Kanada Qırmızı Xaç Cəmiyyətinin bizə verdiyi 200 yeşik 
müxtəlif xəstəxana materiallarının (bu barədə Sizə daha əvvəl məlumat çatdırmışdım) Amerika gəmisində 
Batuma göndərilməsi ilə əlaqədar sifarişini mənə yetirdi. Sonra cənab Haske1 ölkəmizdə müşahidə etdiyi 
qayda-qanun barəsində tərifli sözlər dedi. O, özünün Bakıda ehtiramla qəbul olunmasından çox razıdır. Bizim 
sadə camaat xoşuna gəlib, "xalqınız sülhsevər xalqdır və qətiyyən ermənilərin düşməni deyil". "Əgər siyasət 
adamları (Hommens Politiciens) olmasaydı, ermənilər də sakit yaşayardılar" - deyir. Naxçıvan və Şərur 
dairələrində indi sakitlikdir. Amerikalı qubernatorun idarə etdiyi neytral zona yaradılmışdır. 
Mən Naxçıvan və Şərur dairələrində Ermənistanla bizim əhali arasında qarşılıqlı münasibətlərin nizama 
salınmasında onun neçə mühüm rol oynadığı barəsində hökumətimizin artıq Nümayəndə heyətinə xəbər 
verdiyini polkovnikə dedim və eyni zamanda öz adımdan da ona minnətdarlığımızı bildirdim. Sonra xatırlatdım 
ki, hökumətimizdən bizə çox xoş olan bir xəbər almışam. Bu da Naxçıvanda və Şərurda baş verən hadisələrdə 
guya müsəlmanların günahkar olması barəsində ermənilərin burada yaydıqları yanlış məlumatlarla bağlıdır. 
Ermənilər guya bu barədə polkovnik Haske1-in Ermənistan Parlamentindəki çıxışında məlumat verdiyini iddia 
edirlər. Əslində isə, hökumətimizin də bildirdiyinə görə, həmin yalan xəbəri polkovnik özü təkzib edib. 
Polkovnik Haske1 dediklərimlə razılaşdı. 
Bizim suallarımıza cavab verərkən polkovnik əmin olduğunu qeyd etdi ki, Zaqafqaziya xalqları, hətta 
bütün Qafqaz xalqları birlikdə yaşaya bilərlər. Çünki onlar hər şeydən əvvəl iqtisadi cəhətdən biri-birləri ilə 
möhkəm bağlıdırlar. Lakin başlanğıc mərhələdə hər hansı qüdrətli dövlətin onlara himayədarlıq etməsi zəruridir. 
Həmin dövlət ilk növbədə bütün regionda maliyyə vəziyyətinin yaxşılaşmasına yardım göstərməlidir. Bir neçə 
 37
ildən sonra hər bir xalq mandat sahibi olan dövlətin himayədarlığından tədricən qurtararaq öz müstəqil həyatını 
təmin edə bilər. "Qəyyumluqdan birinci növbədə sizin Azərbaycan qurtarmalıdır!" deyə polkovnik Haske1 
xəritədə Azərbaycanı göstərərək bildirdi. - Görünür, ölkəmiz onda çox yaxşı təəssürat yaradıb. Əlbəttə, bütün 
bunları görmək bizim üçün çox xoş idi. 
Denikin tərəfdən gözlənilən təhdidlərlə bağlı həyəcanımızın müqabilində polkovnik bildirdi ki, onun 
fikrincə, Denikin ordusu nəinki bizə, heç Dağıstana və Şimali Qafqaza da təhlükə törədə bilməz. "Əlbəttə, onun 
qoşunları həmin rayonları, o cümlədən də Dərbəndi tutacaq, lakin bu müvəqqəti xarakter daşıyacaqdır. 
Rusiyanın mərkəzi hissələrində Denikinin kifayət qədər çox işi var və Sizi inandıra bilərəm ki, Sülh Konfransı 
artıq Şimali Qafqazda Denikin üçün demarkasiya xətti müəyyənləşdirib və o, həmin xətdən cənuba doğru 
hərəkət edə bilməz". 
Ermənilərlə bağlı məsələyə qayıdaraq polkovnik Haske1 izah etdi ki, amerikalılar indiyə qədər "erməni" 
deyəndə gözləri önünə yalnız Amerikada yaşayan erməniləri gətirirdilər. Hamı bu ermənilərdən danışırdı, hamı 
onları əzabkeş sayırdı. "Bizim missiyaların Türkiyəyə və Qafqaza göndərilməsi, onların tərkibində çoxlu 
amerikalının iştirakı faydalı olub. İndi artıq inanırıq ki, "nə bütün ermənilər yaxşıdırlar, nə də eyni dərəcədə 
bütün Türklər pisdirlər". Daha sonra o, xəritədə Türkiyə və Qafqazı göstərərək əlavə etdi: "Bax bu ölkələri 
ümumi bir mandat altında birləşdirmək olardı. Lakin Amerika həmin mandata sahib çıxmayacaq". 
Vidalaşmamışdan əvvəl polkovnik dedi ki, gələn həftənin ya çərşənbə, ya da cümə axşamı Tiflisə 
qayıdacaq və əgər məktublarımız olarsa, onları məmnuniyyətlə özü ilə götürə bilər. Cavabında polkovnik Rey-ə 
məktub göndərəcəyimi dedim. Daha sonra ona öz minnətdarlığımı bildirdim və ümid etdiyimi söylədim ki, yola 
düşənə qədər hələ onunla görüşmək və yaşadığımız oteldə duz-çörək kəsmək imkanımız olacaq. 
Gördüyünüz kimi, bütün bu müddət ərzində (sentyabrın 26-dan başlayaraq) biz əsas etibarı ilə 
amerikalılarla görüşməli olmuşuq. Tanınmış ingilislərlə, təbii ki, ünsiyyət imkanı tapa bilməmişik. Amma 
bunun öz səbəbləri var və həmin səbəblərdən aşağıda bəhs edəcəyəm. 
Digər ünsürlərə gəldikdə - ötəri şəkildə Milyukovu görmüşəm. Lakin bu ötəriliyin müqabilində məşhur 
rus sosialisti Çaykovski ilə yaxından tanış olmuşam. Onun əvvəlki fəaliyyəti və rus sosializminin rəhbərlərindən 
biri kimi cəmiyyətdə tutduğu görkəmli mövqe məni Rusiyanın keçmiş ögey oğullarına münasibətdə 
Çaykovskinin fikirlərini bilməyə vadar edirdi. Lakin təəssüf ki, Şimali Arxangelsk hökumətinin sədri adlanan 
bu adam bütün keçmiş çar səfirləri və elçiləri kimi (onların barəsində artıq Sizə yazmışam) "vahid və bölünməz 
Rusiya" ideyasının qızğın tərəfdarlarından, hətta mən deyərdim ki, apoloketlərindən biridir. Tez-tez özünün 
xalis demokratizmi və sosializminə istinad edən cənab Çaykovski Ümumrusiya Müəssislər Məclisinin 
çağırılması üçün Kolçakın və Denikinin "qələbələrini" gözləyir. Bu Məclisi o, Rusiyanın xilas edilməsinin və 
ayrılmış hissələrin yenidən "ana vətənin" ağuşuna qaytarılmasının alfa və omeqası sayır. "Siz bolşeviklərlə bu 
cür çılğınlıqla döyüşən generallarımıza inanmırsınız, lakin bolşeviklər məğlub ediləndən sonra generallar 
çəkilib gedəcəklər, Rusiyanı isə Demokratiya idarə edəcək". 
Hadisələrə bu şəkildə yanaşan cənab Çaykovski Xəzər donanmasının Denikinə verilməsini daha doğru 
sayır: "Axı bu Azərbaycan donanması deyil, rus donanmasıdır". O, məni səhər yeməyinə dəvət etmişdi. Burada 
bilirsinizmi, kimə rast gəldim? Rostovdan Dövlət Dumasının keçmiş üzvü, naxçıvanlı erməni Əçəmova! Həmin 
Əçəmov bütün cəbhələrə işləyir (özü etiraf etdi). O, öz "məsləhətləri" ilə ermənilərə kömək edir, lakin bununla 
bir sırada və eyni zamanda həm də rus dövlətçiliyinin xilaskarları sırasında özünə yer tutub... Ruslar ona 
minnətdardırlar. Hər halda, səhər yeməyində iştirak edən cənab Minorski (əvvəlcə Tehrandakı rus səfirliyinin 
katibi idi, kürdlər haqqında tədqiqat əsərinin müəllifidir, onu çoxdan tanıyıram) bildirdi ki, ruslar indiki şəraitdə 
Rusiyaya göstərdikləri mənəvi yardıma görə ermənilərə minnətdardırlar. Çünki ermənilər Rusiyaya qarşı hər 
hansı bir etiraz tədbirində iştirak etmirlər. Denikinə və Kolçaka düşmən kimi yanaşmırlar. Bax əsl rus adamı 
olan Əçəmovun "məsləhətlərinin" dəyəri budur! Adını çəkdiyim Minorski bu yaxınlarda Tehrandan dönərkən 
Bakıda olub. Metropolda yaşayıb. Şəhərdə qayda-qanunun hökm sürdüyünü bildirir, amma onu da əlavə edir ki, 
Bakıda demək olar ki, heç bir şey dəyişməyib, şəhər əvvəlki kimi rus ruhundan xəbər verir! Buradan da o, lap 
yaxın keçmişə qədər Rusiya müsəlmanları adlandırılan indiki azərbaycanlıların Rusiyaya məhəbbəti və sədaqəti 
qənaətinə gəlir. 
"Bu yaxşı əlamətdir" - deyə cənab Minorski öz qılıqlı səsi ilə çoxmənalı şəkildə söhbətinə yekun vurdu. 
Bir neçə gündən sonra o, mənə, baş çəkdi. Özü ilə birlikdə yeni (əlbəttə, bizim üçün yeni!) Bakı, Tiflis və 
Batumi qəzetləri gətirmişdi. Bundan sonra daha görüşmədik. O, qayınatası Şebuninin yanında yaşayır. Həmin 
Şebunin isə burada Çaykovski, Lvov, Maklakov, Savinski və Sazonovdan ibarət Rus Məclisinin, yaxud Rusiya 
Nümayəndə heyətinin baş katibidir. Maklakovla Sazonovun hələ də rus səfirliyinin binasında yaşamalarına 
baxmayaraq onlar işdən demək olar ki, uzaqlaşdırılmışlar. Maklakov on gün bundan əvvəl bir fransız generalı 
ilə (Mangin) Denikinin yanına gedib və burada onun daha geri qayıtmayacağını söyləyirlər. Bir sözlə, bu qrup 
hələ öz xilaskarları saydıqları generalların qəti qələbəsini gözləyir, bir tərəfdən Antantanın hərəkətlərini tənqid 
edir, o biri tərəfdən isə "duz-çörək itirən" "yadellilərin" ünvanına bəzən tənələr, bəzən isə hətta hədələr 
yağdıraraq mövcudluqlarını başqa heç bir şeylə büruzə vermir. 
 38
Bu qrupla Dövlət Dumasının keçmiş üzvü Sədri Maksudov görüşür. O, çoxdan buradadır. Kazandan 
bolşeviklərin əlindən qaçmaqla canını qurtarıb. Volqaboyu müsəlmanlarının milli-mədəni muxtariyyətinin 
təmsilçisi kimi fəaliyyət göstərir. Belə bir təmsilçi kimi Sülh Konfransına müvafiq memorandum təqdim edib. 
Bu memorandumun bir nüsxəsini də bizə çatdırmağa söz verib. O, Azərbaycanın və Türküstanın müstəqilliyinin 
qızğın tərəfdarıdır. Başa düşür ki, bu ölkələrin müstəqillik qazanması Volqaboyu və Mərkəzi Rusiya 
müsəlmanları üçün də faydalı olacaqdır. O, hətta Kolçakın adına iki dəfə teleqram göndərməsinə baxmayaraq 
vətəni ilə hər hansı formada əlaqə saxlamaq imkanından məhrumdur. Maddi kömək təklifimin müqabilində 
minnətdarlığını bildirdi. Hələlik vəsaitinin olduğunu dedi. 
Bu yaxınlarda "Le Temps" qəzetinin müxbirlərindən biri, məşhur "Nadot" yanımda oldu. O, tanınmış 
fransız jurnalistidir, rusca yaxşı danışır və Rusiyaya bələddir. Uzun müddət rus paytaxtlarında yaşayıb, rus-
yapon müharibəsi və sonuncu müharibə (Birinci Dünya müharibəsi nəzərdə tutulur - tərc.) zamanı Rusiya Baş 
Qərargahında hərbi müxbir olub. Oktyabr inqilabı zamanı Moskvada imiş. Burada bolşeviklər onu həbs ediblər. 
Dörd ay yarım zindanda qalıb. İndi ümumiyyətlə, rusların əleyhinədir, yeni yaranmış respublikalarla maraqlanır. 
Yazmağı vəd etdi. Ancaq seçki kampaniyası qurtarandan sonra yazacağını bildirdi. O, Rusiyanın yenidən 
bərpası məsələsinə inamsızlıqla yanaşır. "Hayastan" ("Haystan") qəzetinin redaktoru Arşak Safrastyan da 
görüşümə gəlmişdi. O, Londonda yaşayır. 1918-ci ilin sentyabrında Bakı azad edilərkən ingilis zabiti kimi 
burada olub. Bakıda, Tiflisdə, Yelizavetpolda bizimkilərin çoxu ilə görüşüb, Erivana gedib. Belə hesab edir, 
müsəlmanlarla ermənilərin düşmənçiliyinə heç bir əsas yoxdur. Çünki onlar həmişə mehriban qonşular kimi 
yaşayıblar. Güman edir ki, "indiyə qədər ermənilərə çoxlu ziyan vuran və yenə də ziyan vurmaqda davam edən" 
daşnaklar olmasaydılar, həmin mehriban qonşuluq əlaqələri bundan sonra da davam edərdi. İndiki daşnaksakan 
hökumətindən çox narazıdır. hakimiyyət ehtirası naminə özünü daşnak e'lan edən və bu yolla da liderliyi ələ 
keçirən Xatisyanın hərəkətlərini bəyənmir. Cənab Safrastyanın fikrincə, ermənilərin böyük əksəriyyəti artıq bu 
partiyadan narazıdır, Amerikada, Hindistanda və s. yerlərdə yaşayan ermənilər daha daşnaklara inanmır, tezliklə 
hakimiyyətə milli-demokratik partiyanın gələcəyinə ümid bəsləyirlər. Safrastyan özü də bu partiyanın üzvüdür. 
O, ermənilərin həm Qafqazda, həm Türkiyədə müsəlmanlarla sülh şəraitində, mehriban qonşular kimi 
yaşayacaqlarına inandığını bildirdi. 
 
VII 
Oktyabrın 9-da kuryer sifətində Abbasbəy Atamalıbəyov xanımı ilə birlikdə gəldi. Onlar yola düz əlli 
gün vaxt sərf etmişdilər. Uzun müddət Romada ləngiməli olmuşdular. Çünki fransızlar ölkəyə giriş vizası 
vermirdilər. O, oktyabrın 5-də kömək üçün bizə müraciət etmişdi. Təbii ki, dərhal lazımi yardım göstərildi. 
Gətirilən bütün qəzetləri, qovluq və zərfləri aldıq. Əlbəttə, onların böyük bir qismi artıq köhnəlmişdir, lakin 
buna baxmayaraq Nümayəndə heyətinin birinci dəfə sistemli şəkildə həm qəzetləri, həm də xüsusən xarici 
siyasətlə bağlı məlumatları alması bizim üçün çox sevindirici idi. Çöndərilən sənədləri, habelə Xarici İşlər 
Nazirliyimizin Yekaterinodar, Temirxanşura və Erivan nümayəndələri ilə yazışmalarını böyük diqqətlə oxuduq. 
Bunların içərisində çox maraqlı materiallar vardır. Lakin təəssüf ki, rəsmi xarakterli aktlardan və sənədlərdən 
çıxarılmış surətlər təsdiq edilmədən göndərilmişdir. Ona görə də biz bu sənədlərə istinad edərkən, fikirlərimizi 
rəsmən təsdiq olunan aktlara əsaslanaraq irəli sürdüyümüzü iddia etmək imkanından məhrum olacağıq. Mən 
artıq yazmışdım və xahiş etmişdim. Bir daha xahiş edirəm, rəsmi aktlardan çıxarılan bütün surətləri müvafiq 
şəkildə təsdiq etmək, hətta onlara möhür vurmaq lazımdır. Bu barədə mən hökumətin avqustun 21-də Xarici 
İşlər Nazirliyinin blankında heç bir imza olmadan göndərilmiş məlumatı ilə əlaqədar da yazmışdım. həmin 
məlumatı "cənab Atamalıbəyov vasitəsilə də almışam. Lakin burada artıq Xarici İşlər Naziri M. Y. Cəfərovun 
imzası var. Sonuncu varianta şifrlənmiş əlavə də edilib. həmin əlavədən biz bəzi təsəlliverici məlumatlar aldıq. 
Çox təəssüf ki, haqqında söhbət gedən qəzet kəsikləri tapılmadı. Atamalıbəyovun verdiyi izahata görə, 
içərisində qəzet kəsikləri olan zərf Tiflisdə geri götürülüb və Bakıya qaytarılıb. Bir daha təəssüf, çünki bu qəzet 
kəsiklərində yerli mətbuata vermək üçün çoxlu material tapmaq mümkün olacaqdı. Mühəndis Pekarskinin "ötəri 
iqtisadi oçerkinə" toxunmadan keçə bilmirəm. Oçerk, doğrudan da "ötəridir" və bəzi qiymətli məlumatları 
çıxmaq şərti ilə ondan istifadə etməyə heç bir lüzum yoxdur. Biz isə iqtisadi məsələlərin işıqlandırılmasına daha 
çox ehtiyac duyuruq. Cənab Pekarski məhz bu işi başqası üçün saxlamışdır. Təəssüf! Amma bunun əvəzində 
"Azərbaycan rəqəmlərdə" xəritəsi çox yerinə düşdü (II ədəd). Biz ondan istifadə edəcəyik və artıq mətbuata 
vermək üçün (iqtisadi albom formasında) şəkillərini çəkmişik. İqtisadi məsələlərə dair indiyə qədər əlimizdə 
olanlardan daha ciddi materiallar göndərmək lazımdır. 
Göndərilən məktub və məlumatlardakı bütün tapşırıqlar gücümüz və imkanlarımız daxilində yerinə 
yetiriləcəkdir. 
Əlbəttə, ali təhsil almaq üçün bura gəlmək istəyən gənclərin səfəri ilə bağlı məsələlərin həllinin 
sürətləndirilməsi üçün əlimdən gələn hər şeyi etməyi özümə borc sayıram. Təəssüf ki, Xalq Təhsil Nazirliyi 
Poçt və Teleqraf Nazirliyi kimi bu məsələ ilə əlaqədar Nümayəndə heyətinə rəsmi şəkildə müraciət etməyi 
ağlına gətirməyib. Lakin buna baxmayaraq mən Fransanın Xalq Təhsil Nazirinə ayrıca bir məktubla müraciət 
etdim. Şəraiti sona qədər aydınlaşdırmaq üçün bu günlərdə onun qəbulunda olacağam. Təəssüf ki, burada 
 39
hələlik Parlament seçkiləri hər şeyin qarşısını alıb. Yeni Parlament seçkilərindən sonra iş başına yeni hökumət 
və təbii ki, yeni Xalq Təhsil Naziri gələcəkdir. 
Siyahısını cənab Bıkovun gətirdiyi dərman maddələrinə gəldikdə isə, biz əvvəllər də bu dərmanların 
pulsuz (Amerika Qırmızı Xaç Cəmiyyətindən), yaxud minimal qiymətə alınması üçün müəyyən tədbirlər 
görmüşük. Yeni siyahını lazımi yerə çatdırdıq və bu günlərdə hansı yolla olursa-olsun, həmin dərmanları 
almağa və bəlkə də artıq Brestdən Marselə yola salınmış 200 yeşik xəstəxana camaşırı ilə birlikdə göndərməyə 
ümid edirik. 
Lakin ümumən nəqliyyatla bağlı bir sıra çətinliklərin mövcudluğu ucbatından həmin ləvazimatın nə 
zaman yola salınacağını dəqiq söyləmək çətindir. 
Bu fəsli cənab Atamalıbəyov üçün yaranmış vəziyyəti qeyd etməklə başa çatdırmaq istəyirəm. O, başqa 
sənədlərlə birlikdə Xarici İşlər Naziri cənab Cəfərovun imzaladığı məktub da gətirib. həmin məktubda bildirilir 
ki, Sosialist Parlament fraksiyası Məhərrəmovu geri çağırmaq və onu Atamalıbəyovla əvəz etmək barəsində 
qərar çıxarıb. Daha sonra göstərilir ki, əgər Məhərrəmovun və mənim hər hansı etirazımız yoxdursa, fraksiyanın 
qərarı hökumət tərəfindən də etirazla qarşılanmır. Mən deyərdim ki, çox çətin, hətta müəyyən şərait daxilində 
həlledilməz bir məsələ ortaya atılmışdır - təsəvvür edin ki, cənab Məhərrəmov tərəfdən heç bir maneə yoxdur, 
lakin mənim tərəfdən var, yaxud da əksinə, bəs onda necə olsun? 
Hər şeydən əvvəl diqqətinizə çatdırmalıyam ki, indiki şəraitdə əvəz edən şəxsin əvəz olunanın vəzifəsini 
aparıb-apara bilməyəcəyini qabaqcadan nəzərə almadan mexaniki şəkildə onların birinin digəri ilə yerinin 
dəyişdirilməsi çətin ki, məqbul sayıla bilər. Əlbəttə, Nümayəndə heyətinin tərkibinin yeni adamlarla 
tamamlanması niyyəti başa düşüləndir. Lakin bu və ya digər situasiyaların nəzərə alınmasını tələb edən 
mülahizələrdən kənarda həyata keçirilən belə əvəzetmənin işə fayda gətirəcəyini düşünmürəm. Sonra, 
Parlamentin qərarına istinad olunur. Əlbəttə, mən bunun əleyhinə deyiləm. Lakin Nümayəndə heyəti ayrı-ayrı 
partiyalara mənsub şəxslərdən təşkil olunsa da, özünün indiyə qədərki fəaliyyətində bütünlükdə partiya 
maraqlarına deyil, Azərbaycanın mənafelərini əsas tutan ümumi mülahizələrə əsaslandığını bildirməyi özümə 
borc sayıram. 
Məncə, bu bizim Nümayəndə heyəti üçün müsbət haldır və onun üzvlərinə şərəf gətirir. 
Əgər rəsmi məktubun məzmunu ilə əlaqədar bu mülahizələri nəzərə alsaq, onda həm mənim, həm 
Məhərrəmovun, həm də Atamalıbəyovun düşdüyü xoşagəlməz vəziyyət aydınlaşar... Məsələyə şəxsi xarakter və 
istiqamət vermək arzusundan uzaq olduğumdan Nümayəndə heyətinin üzvləri ilə söhbətdən sonra cənab 
Şeyxülislamova, Məhərrəmova və Atamalıbəyova təklif etdim ki, onlar özləri Sosialist partiyasının üzvləri kimi, 
bu məsələni birlikdə araşdırsınlar. Yenidən onların hər biri ilə ayrılıqda söhbət etdim. Deyəsən, burada biz 
hamımız belə bir nəticəyə gəlmişik: Nümayəndə heyətinin hələ sentyabrda qəbul etdiyi qərara əsasən Məmməd 
Həsən Hacınskinin ardınca (onun barəsində 9 nömrəli məlumatımda yazmışdım) Məhərrəmov sentyabr ayında 
Bakıya ezam olunur. Abbasbəy Atamalıbəyov isə bu məsələ aydınlaşana qədər Nümayəndə heyətinin katibi 
vəzifəsini icra edəcəkdir. 
 
VIII 
Lakin qarşımızda daha incə bir məsələ dayanır - bu da Nümayəndə heyətinin maddi vəsaitlə təmin 
olunmasıdır. Bu barədə yenidən danışmaq, yaxud təkrarən eyni mövzu üzərinə qayıtmaq mənə çətindir. Axı hələ 
Konstantinopoldan göndərdiyim 4-5 mart tarixli ilk məlumatımdan başlayaraq özümün bütün sonrakı 
məlumatlarımda vəsait məsələsindən bəhs etmişdim. Lakin ilkin məlumatlarda xahişim yalnız indiki şəraitdə 
pulun köçürülməsi ilə bağlı çətinliklərdən doğan xəbərdarlıq xarakteri daşıyırdı. Mən çətinlikləri qabaqcadan 
görürdüm, ona görə də hər dəfə Nümayəndə heyətinin maddi təminatı məsələsini yada salırdım, maliyyə 
problemlərinə diqqət yetirilməsini xahiş edirdim. Nümayəndə heyətinin indi düşdüyü vəziyyət hökuməti 
xəbərdar edərək maddi vəsaitlə əlaqədar qabaqcadan həyəcan təbili çalarkən nə qədər doğru yol seçdiyimi bir 
daha göstərir. Nə qədər ağır olsa da, mən bir daha və yenə eyni məsələni qaldırmalı oluram və bir aydan sonra 
Nümayəndə heyətinin tamamilə vəsaitsiz qalacağını hökumətə çatdırmağı özümə borc bilirəm. İndi əlimizdə 
olan vəsait ən çoxu dekabrın sonuna qədər çata bilər. Həm də söhbət yalnız Nümayəndə heyətinin dolanışacaq 
xərclərindən gedir. Əslində isə indiki mərhələdə təbliğatımızı qurmaq baxımından pula daha çox ehtiyacımız 
vardır. Yuxarıda da qeyd etdiyim kimi, biz geniş mənada mətbuatla əlaqələr yaratmaq üçün həyata keçirilməsini 
nəzərdə tutduğumuz böyük planın icrasını yalnız maliyyə vəsaitinin çatışmazlığı ucbatından dayandırmalı 
olduq. Bu məsələ ilə əlaqədar Məmməd Həsən Hacınski Sizə geniş izahat verməli və hökuməti Nümayəndə 
heyətinin hesabına böyük məbləğdə pul köçürməsi üçün tələsdirməli idi. 
Məxsusi olaraq bu məsələ ilə əlaqədar Nazirlər Şurasının sədri kimi Sizə ayrıca məktub yazdım və 
təqdim etmək üçün oktyabrın 19-da Mirzə Rza xan Ərfəüddövləyə verdim. həmin məktubda mən ingilis 
Nümayəndə heyəti vasitəsilə Britaniya hökumətinə müraciət etmək və ingilis komandanlığının hökumətimizə 
borcunun hesabına onlardan avans almaq təşəbbüslərinin səmərəsizliyi barəsində məlumat vermişdim. Əminəm 
ki, Siz məktubu almışsınız. Ona görə də həmin sənəddə gətirdiyim dəlilləri burada yenidən təkrarlamaq 
istəmirəm. Lakin bununla belə avans məsələsi ilə bağlı ingilislərlə yazışmaların surətlərini Sizə göndərirəm 
 40
(Əlavə № 10). Avans barəsində avqustun sonlarında Xarici İşlər Naziri M. Y. Cəfərovun imzası ilə teleqram 
göndərilmişdi. Onun mətni bizə böyük qeyri-dəqiqliklə çatdırılmışdı. Ona görə də mən teleqramı geri qaytardım 
və müvafiq düzəlişlər aparılmasını xahiş etdim. Təshih edilmiş mətni sentyabrın 16-da aldım. Lakin onun 
məzmunu yenə də ingilis komandanlığının bizim hökumətə borcluluğu məsələsini, habelə bu borcun həcminin, 
ingilis Nümayəndə heyətinə məlum olub-olmadığını aydınlaşdırmadığından ingilislərə müraciət üçün tutarlı bir 
əsas görmürdüm. Müsbət nəticələrə nail ola bilmədik. Lakin buna baxmayaraq ingilislərin məsələdən hali 
olmaları üçün İngilis Nümayəndə heyətinin təmsilçisinə məktub yazdım və ondan bizə yardım göstərməsini 
xahiş etdim (yazışmanın 3 və 4-cü səhifələri). Oktyabrın 30-a qədər həmin məktubu göndərmədim. Çünki bu 
arada ingilis Nümayəndə heyətinin maliyyə şöbəsinin müdiri mayor Monfrislə tanış olmuşdum və o, bizə kömək 
edəcəyinə söz vermişdi. 
Ancaq işin tərsliyindən mayor xəstələndi və yenə gözləməli oldum. Cənab Monfris sağaldıqdan sonra 
Londonla əlaqə saxladı və bizə xəbər verdi ki, onun hökuməti borc barəsində heç bir şey bilmir, çünki həmin 
pullar Bakıdakı müttəfiq qoşunların hesabına keçirilmişdir, onu geri qaytarmaq da bütün müttəfiqlərin borcudur. 
Həmin məsələyə isə Sülh Konfransının maliyyə komissiyasında baxılmalıdır. Sonra onun məsləhəti əsasında 
oktyabrda İngilis Nümayəndə heyətinin hərbi bölməsinin şefinə məktub yazdım (yazışmanın 6 və 7-ci 
səhifələri). Həmin məktubda ingilis dilindəki teleqramın Sizə göndərilməsini xahiş edirdim (yazışmanın 7 və 8-
ci səhifələri). Məhərrəmovun apardığı araşdırmaya görə teleqram oktyabrın 21-də Sizə göndərilmişdir. Nəhayət, 
oktyabrın 7-də (qeyri-dəqiqliyə yol verilmişdir, noyabrın 7-si olmalıdır - tərc.) qaldırdığım məsələ barəsində 
birbaşa Londondan məlumat alacağım barəsində İngilis Nümayəndə heyəti sədrinin məktubu mənə təqdim 
edildi (yazışmanın 10-cu səhifəsi, əlavə № 10). Bununla da yazışmamız başa çatdı və indiyə qədər Londondan 
heç bir xəbər almamışam. Yaranmış şərait Sizə göndərdiyim məktubdakı belə bir fikri bir daha təsdiq edir ki, öz 
ləyaqətimizi qorumaq naminə lap əvvəldən ingilislərin bizə borcu ilə əlaqədar Cəfərov tərəfindən göndərilmiş 
qeyri-müəyyən teleqram əsasında onların qarşısında xahişkar pozasında dayanmaq lazım deyildi. 
Lakin şəxsən Siz, Xarici İşlər Naziri Cəfərov və ümumiyyətlə, hökumət ingilislərdən nə isə almağın 
mümkün olduğunu güman edirsə, onda özünüz lazım bildiklərinizdən əlavə Sizin adınıza göndərdiyim 
teleqramda göstərilənləri də (bax. s. 6, ingilis dilində və s. 7, rus dilində) həyata keçirin. Lakin açığını desəm 
mən, hələlik bu məsələyə ümidsiz yanaşıram. Əgər borcun mənşəyini və onun həcmini müəyyənləşdirmək 
mümkün olsa, bu artıq başqa məsələdir. Onu aydınlaşdırmaq isə çoxlu vaxt tələb edir və Nümayəndə heyətinin 
pulla təmin edilməsi məsələsini belə bir mürəkkəb işlə əlaqəli şəkildə həyata keçirmək olmaz. Mənim 
məsləhətim: dərhal Azov-Don bankı ilə əlaqə yaradın və bu bank vasitəsilə hesabımıza bir milyon frankdan az 
olmayan məbləğ keçirin. Siz artıq indi burada olan Nobel qardaşlarının vasitəsilə bir dəfə belə bir köçürmə 
əməliyyatı aparmırsınız. Biz həmin bankdan 300 min frank almışıq. 
Bütün bunlar barəsində xəbər verərək və öz borcumu yerinə yetirərək mən təkrarən bir daha bildirir və 
bir daha xəbərdarlıq edirəm ki, maliyyə baxımından Nümayəndə heyətinin vəziyyəti son dərəcə acınacaqlıdır. 
Bu da öz növbəsində bizi son dərəcə zəruri və faydalı addımlar atmaqdan çəkindirir. Mövcud şəraiti nəzərə 
almağınızı və Nümayəndə heyətinin mümkün qədər tez maddi vəsaitlə təmin olunması üçün ən qəti və təcili 
tədbirlər görməyinizi xahiş edirəm. Eyni zamanda görülən tədbirlər barəsində mənə dərhal xəbər verməyinizi də 
xahiş edirəm. 
Buraya qədər yazdıqlarımla rəhbərlik etdiyim Nümayəndə heyətinin sentyabrın 25-dən, yəni Məmməd 
Həsən Hacınski vasitəsilə Sizə səkkiz nömrəli məlumat göndəriləndən indiyə qədər gördüyü işlər və vəziyyət 
barəsində hesabatımı başa çatdırıram. Lakin bu müddət ərzində son dərəcə böyük əhəmiyyətə malik bir hadisə 
baş vermişdir ki, məlumatı yazıb başa çatdırdıqdan sonra onun barəsində ayrıca söz açıram. 
Göstərilən müddət ərzində Nümayəndə heyətinin həyatında baş verən mühüm hadisə bizim Hindistan 
müsəlmanlarının rəhbərləri, xüsusən də İranın indiki təmsilçiləri ilə yaxınlaşmağımız olmuşdur. Bu hadisələrin 
tarixi oktyabrın 30-dan (mətndə səhv getmişdir, sentyabrın 30-u olmalıdır - törç.) başlanır. həmin gün Hindistan 
müsəlmanlarının tanınmış xadimi Ağa xanın Londondan bura gəlməsindən istifadə edərək onun ziyarətinə 
getdik. Fürsətdən yararlanaraq Ağa xanı tələblərimizlə tanış etdik və Memorandumu bütün əlavələrlə birlikdə 
ona verdik. Bu tanışlıq səhər yeməklərinə və çay mərasimlərinə qarşılıqlı gediş-gəliş üçün imkan yaratdı və bizi 
bir-birimizə daha da yaxınlaşdırdı. Ağa xan yenidən Londona qayıtdı. Bütün bunlarla eyni vaxtda fars 
Nümayəndə heyətinin yeni tərkibindən ayrı-ayrı adamlar yanımıza gəlməyə başladılar. Bu tərkib Şahı müşayiət 
edən yeni xarici işlər naziri Firuz Mirzənin gəlişindən sonra formalaşmışdır. Tezliklə biz Londondan, Mərkəzi 
Müsəlman Cəmiyyətindən məktub aldıq. Cəmiyyət 1886-cı ildə yaradılmışdır. Demək olar ki, bütün müsəlman 
ölkələrində təmsilçiləri vardır. Məktubda qardaş Azərbaycan xalqının istiqlaliyyətinin təmin olunması yolunda 
Nümayəndə heyətinə uğurlar arzulanırdı. Bir neçə gündən sonra Cəmiyyətin baş katibi Mirzə Haşım İsfahani 
Parisə gəldi. Yenə də qarşılıqlı vizitlər başlandı və oktyabrın 22-də mən İranın Xarici İşlər Nazirinin görüşündə 
oldum. Londondan qayıtmış Ağa xanın yanında səhər yeməyində iştirak etdim. Oktyabrın 25-də isə bizim, 
habelə İranın  və Hindistan müsəlmanları Nümayəndə heyətlərinin ümumi iclası keçirildi. Bu iclasda 
Azərbaycana yardım göstərmək, habelə İran Nümayəndə heyəti ilə bizim əlbir fəaliyyətimiz barəsində yekdil 
qərar qəbul edildi. İranın Xarici İşlər Naziri həmin iclas günü cavab görüşümüzə gəldi və Nümayəndə heyətinin 
 41
bütün üzvləri qarşısında çıxarılmış qərarı bir daha təsdiq etdi. Digər İran təmsilçiləri kimi Firuz Mirzə də 
Qafqazda müstəqil Azərbaycanın mövcudluğunun zəruriliyini vurğuladı və İranın Qafqaz Azərbaycanına hər 
hansı şəkildə mane olmayacağı haqqında İran Nümayəndə heyəti üzvlərinin bəyanatını qəti şəkildə bir daha 
təsdiq etdi. Bildirdi ki, onlar - yəni farslar, ümumi mənafelərimiz naminə bizə hər vasitə ilə kömək etməyə 
hazırdırlar: "Nümayəndə heyətlərimiz əlbir fəaliyyət göstərməlidirlər. İngilis rəhbərlərinin diqqətini Sizin 
məsələyə yönəltmək üçün imkanlarım var. Birgə çıxışlarımız Sizə də kömək edə bilər. Yalnız bu birliyin 
formasını müzakirə etmək və bundan ötəri hər iki Nümayəndə heyətinin üzvlərindən ibarət bərabərhüquqlu 
qarışıq komissiya yaratmaq lazımdır" - deyə İran naziri bildirdi. Biz razılaşdıq və oktyabrın 
28-də təklifi müzakirə edərək Mehdiyevlə Hacıbəyovu həmin komissiyanın tərkibinə seçdik. Farslar isə Zəka-
ül-mülkü və Mustan-Sarus-səltənəni göndərmişdilər. Oktyabrın 29-da qarışıq komissiyanın ilk iclası keçirildi. 
İclasda ümumi fikir mübadiləsi aparıldı. Müzakirələr zamanı nümayəndələrimiz Azərbaycanın müstəqilliyi 
məsələsində qəti mövqe tutduğumuzu bir daha bəyan etdilər. Fars nümayəndələri isə bu müstəqilliyə qarşı heç 
bir bəd niyyətlərinin olmadığını yenidən nəzərimizə çatdırdılar. 
İclas oktyabrın 30-31 - də, habelə noyabrın 1-də davam etdi. Daha sonra nümayəndələr nəticələrin 
müzakirəsinə başladılar. Sonuncu iclasda təmsilçilərimiz Nümayəndə heyətinin razılığı ilə aşağıdakı dörd 
maddəni təklif etdilər: 
 
I 
 
Azərbaycan Nümayəndə heyəti tərəfindən Sülh Konfransına verilən tələblərdə və xəritələrdə göstərilmiş 
sərhədlər daxilində Qafqaz Azərbaycanı Rusiyadan birdəfəlik, qəti və həmişəlik şəkildə, bu ölkədə hansı 
quruluşun və dövlət idarəçiliyi formasının mövcudluğundan asılı olmayaraq ayrılır. 
 
II 
 
Qafqaz Azərbaycanının göstərilən sərhədləri daxilində 1918-ci il mayın 28-dən paytaxtı Bakı şəhərində 
yerləşməklə mövcud olan Azərbaycan Respublikası seçkili Prezidentə və Parlamentə malik azad, müstəqil və 
demokratik Respublika kimi tanınır. Prezident və Parlament ümumi seçki hüququ əsasında Azərbaycan 
hökuməti tərəfindən çağırılan Azərbaycan Müəssislər Məclisinin qəbul etdiyi üzvi qərarlar əsasında fəaliyyət 
göstərirlər. 
 
III 
 
Azərbaycan Demokratik Respublikası qonşu Fars dövləti ilə siyasi və iqtisadi əlaqələr yaradır. Bu 
əlaqələrin əsasları və formaları, eyni zamanda onların həyata keçirilmə yolları Azərbaycan və İran 
hökumətlərinin qarşılıqlı razılığı əsasında hər iki ölkənin Parlamentlərinin bəyənməsi şərti ilə işlönib hazırlanır 
və müəyyənləşdirilir. həm də bu zaman fars və Azərbaycan hökumətlərinin xarici işlər sahəsində əlaqələrinin 
birləşdirilməsi məqsədəuyğun sayılır. 
 
IV 
 
Yuxarıdakı I və II maddələrdə göstərilən məqsədlərə nail olmaq üçün Azərbaycan Respublikası öz 
müstəqilliyinin tanınması baxımından İngiltərənin həqiqi köməyinə ehtiyac duyur. Azərbaycan Respublikasını 
onun ərazi bütövlüyünə və müstəqilliyinə qarşı yönəlmiş hər hansı qəsddən qorumaq, siyasi, iqtisadi, mədəni və 
hərbi inkişafına nail olmaq baxımından bu dövlətə də İrana göstərilən formada yardım göstərilməsi 
məqsədəuyğun hesab edilir. 
Bütün bu dörd maddə bir-biri ilə sıx şəkildə əlaqədardır və lazımi yerə Azərbaycan Respublikası 
Nümayəndə heyətinin özü tərəfindən çatdırılmalıdır. Bu maddələri İran nümayəndə heyəti qəbul etmişdir və 
artıq Şahla birlikdə İngiltərədə olan Xarici İşlər Naziri Firuz Mirzəyə göndərmişdir. 
Göstərilən maddələrlə əlaqədar bir-iki qeyd-şərtimizi də bildirdik: 1. "Hamı bir-biri ilə qarşılıqlı şəkildə 
bağlıdır. 2. Maddələrlə əlaqədar özümüz İngilis hökumətinin nümayəndələri ilə görüşməli və onlara müvafiq 
izahatlar verməliyik". hələlik cavab yoxdur. Biz də, İran Nümayəndə heyəti də Firuz Mirzənin geri qayıtmasını 
gözləyir. 
Biz, əlbəttə, İranın indiki vəziyyətini və avqustun 9-da İranla İngiltərə arasında bağlanmış və burada 
özümüzün də diqqətlə təhlil edib öyrəndiyimiz müqaviləni nəzərə alırıq. Fikrimizcə, atdığımız addım baş 
tutarsa, çox ciddi məsələlərə təkan verən bir nəticə alına bilər. Maddələrin məzmunundan da göründüyü kimi, 
müstəqilliyimizin qorunub saxlanması prinsipi bizim tərəfimizdən qətiyyətlə müdafiə edilir. Siyasi-iqtisadi 
ittifaqın formasına gəldikdə isə, bu məsələnin həlli bütünlüklə hər iki ölkənin Parlamentlərinin və 
 42
hökumətlərinin öhdəsinə buraxılır. Birgə xarici əlaqələrə meyl göstərilməsi ilk növbədə müvafiq dövrün şərtləri 
nəticəsində meydana çıxmışdır. İngiltərənin bizə göstərəcəyi köməyin formaları haqqında dördüncü maddədə 
bəhs edilmişdir. 
Bu məsələ ilə bağlı atacağımız addımları indidən açıqlamağa lüzum görmürük. Hətta gürcülər də hələlik 
bu barədə heç bir şey bilmirlər. 
Lakin müsbət cavab alınan kimi, biz təbii ki, onları xəbərdar edəcəyik. hətta, özləri istəsələr, ola bilsin 
ki, gürcüləri də bu məsələyə cəlb edək. 
Noyabrın 6-da, Londona yola düşməmişdən əvvəl Ağa xan bizim yanımızda oldu. O, yüksək vəzifəli 
şəxslərlə görüşəcək (Lloyd Corc) və nəticəsi barədə bizə xəbər verəcək. Məlumat alındıqdan sonra özümüz bu 
və ya digər yolla Londona gedəcəyik. 
Atdığımız bu addıma çox mühüm əhəmiyyət verməklə yanaşı aydın məsələdir ki, bütün ümidlərimizi 
yalnız ona bağlamırıq. Üstəlik hələ necə bir nəticənin əldə ediləcəyi də bəlli deyil. İndiki vəziyyətimizdə bizə 
müəyyən fayda gətirə biləcək hər bir imkandan istifadə etməyi bacarmalıyıq. Həm də məhz indi siyasi şərait elə 
başgicəlləndirici sürətlə dəyişir ki, hər hansı variantın üzərində dayanıb durmaq son dərəcə çətindir. Son üç 
gündə mətbuat, xüsusən də ingilis qəzetləri Antantanın Rusiyanın Sovet hökumətinə münasibətində baş vermiş 
və ehtimal ki, radikal xarakter daşıyan dəyişikliklər haqqında xəbərlərlə doludur. Əvvəlcə ingilis Parlamentində, 
sonra isə London və Paris mətbuatında artıq (seçki kampaniyasının aparılmasına baxmayaraq) bolşeviklərin 
təklif etdikləri sülh (yaxud barışıq) şərtləri müzakirə olunur. Göndərdiyimiz fransız qəzetlərindən Siz 
bolşeviklərə münasibətdə necə bir dönüş yarandığının şahidi olacaqsınız. hətta "Le Temps" ruslar arasındakı 
antibolşevik ünsürlərə öz rəğbətini bildirməklə təşəxxüs satmaq mərəzindən əl çəkmişdir və artıq bolşeviklərlə 
barışmaq haqqında danışır, Antantanın keçmiş Rusiya ərazisində yaranmış dövlətlərə diqqət yetirməsindən, 
kiçik xalqların taleyi ilə maraqlanmasından yazır. Məsələn, bu gün (noyabrın 9-da) bütün qəzetlər başdan-ayağa 
bolşeviklərin Rusiyadan ayrılan hissələrin nümayəndələri ilə xüsusi bir konfrans keçirmək (keçən ilki Prinkipo 
məsələsinə bənzər bir şey) təklifi haqqında mülahizələrlə doludur. Yeri gəlmişkən, onu da deyim ki, qəzetlər 
keçmiş Rusiyanın borclarının ödənilməsində məsuliyyət payını üzərilərinə götürmək şərti ilə yeni yaranmış 
dövlətlərin ərazilərinin saxlanmasını təklif edirlər. Bu şərtlər barəsində ingilis Parlamentinin aşağı palatasında 
deputat, polkovnik Ma1ope, üç gün əvvəl Londonda bir ziyafətdə isə Lloyd Çorc danışmışdır. Belə bir imkan da 
istisna olunmur ki, Konfrans, yaxud onun orqanı Ali Şura (Le Conseil Sureme) bolşeviklərin təklifini qəbul 
edəcək və onlarla razılığa gələcəkdir. Ehtimal edilən razılığın şərtlərindən biri isə yeni dövlətlərin tanınması 
olmalıdır. 
Qeyd etdiyim dönüş-indi bütün mülahizələrin əsas predmetidir. Bu dönüş barəsində bütün Nümayəndə 
heyətlərində danışırlar. Arabir görüşməli olduğumuz siyasətlə bağlı adamların hamısı bu məsələdən bəhs edir. 
Əlbəttə, dünyada siyasətdən daha dəyişkən və sürüşkən bir şey yoxdur, ona görə də siyasət sularının qabarma və 
çəkilmələri həmişə gözlənilməzdir. Lakin hiss olunur-bizim də azad və müstəqil yaşamağa bəslənən 
ümidlərimizin möhkəmləndiyi, gerçək bir şəkil almağa başladığı dövr artıq gəlmişdir. Biz keçmiş Rusiyanın 
bütün xalqları üçün son dərəcə əlverişsiz olan vaxtlarda da, hətta çəkdiyimiz bütün əziyyətlərin səmərəsiz 
qalacağının üzümüzə deyildiyi anlarda da ümidlərimizi itirmirdik. Biz ona görə belə hərəkət edirdik ki, 
xalqımızın müstəqil yaşayacağına inanırdıq, onun nəticə etibarı ilə nəyin bahasına olursa olsun, müstəqilliyini 
qazanacağına inanırdıq. həm də bu zaman biz öz azadlıqları yolunda yarım il, bir il deyil, illər uzunu, onilliklər 
boyu mübarizə aparan, öz azadlığı uğrunda çarpışan, onu böyük şəxsi və maddi qurbanlar bahasına əldə edən 
digər xalqların heyrətamiz təcrübəsini unutmurduq. 
Elə buna görə də bütün ağırlığına baxmayaraq Antantanın münasibəti bizi haldan çıxarmırdı, qarşıya 
qoyduğumuz məqsəddə Azərbaycanın müstəqilliyinə çatmaq yolunda zəruri saydığımız, özümüzü borclu 
bildiyimiz addımları atmaqdan çəkindirmirdi. Biz misilsiz nemət saydığımız bu böyük sərvətə-müstəqilliyə nail 
olmaq yolunda heç nədən çəkinməmişik və çəkinmirik. Mən əvvəllər də Sizə yazmışdım - indi elə bir yolla 
gedirik ki, verəcəyimiz heç bir qurban bizi bu yoldan çəkindirməyəcəkdir. 
Ona görə də Azərbaycandan gələn və düşüncələrimizi təsdiqləyən hər bir xəbər bizi ürəyimizin 
dərinliklərinə qədər sevindirir, ruhlandırır, bizə inam verir ki, burada biz, orada, vətəndə yoldaşlarımız isə eyni 
hisslərlə, eyni fikirlərlə, eyni məqsədlərlə yaşayır və çalışırıq. Məhz bu baxımdan bütün Nümayəndə heyəti 
Xarici İşlər Nazirinin müavini Adil xan Ziyadxanovun Kuban hökuməti yanındakı Diplomatik Nümayəndəmizə 
bu il iyunun 26-da göndərdiyi 1846 nömrəli məktubdan aşağıdakı sətirləri dərin məmnunluq hissi ilə qarşıladı: 
"Möhkəm yadınızda saxlayın ki, Azərbaycan xalqı yalnız özünün Müəssislər Məclisinə, yaxud digər bu 
xarakterli Məclisinə gələcək. Başqa heç bir yerə getməyəcək. Bizim hökumətin nöqteyi-nəzəri belədir ki, 
kimliyindən-bolşevik, menşevik, denikinçi və s. mövqeyindən dayanmasından asılı olmayaraq Azərbaycanın 
müstəqilliyinə qəsd edən hər bir kəs onun düşmənidir. Könüllü Orduya bizim münasibətimiz belədir - möhkəm 
və qəti şəkildə qərara alınıb ki, o, Azərbaycan Respublikasının sərhədlərinə buraxılmasın, Dağıstandakı, 
Könüllü Ordu hissələrinin oradan çıxarılmasına təkid edilsin, Dağıstan demarkasiya xəttinə qədər Azərbaycan 
qoşunları tərəfindən tutulsun". 
 43
Biz lazım gəldiyi təqdirdə, həmişə və hər yerdə belə möhkəm, qətiyyətli, vətənpərvər siyasətin həyata 
keçirilməsini arzulayırıq. Və inanırıq ki, hökumətimiz həmişə belə bir siyasətin tərəfdarı olacaq və indi də məhz 
bu cür siyasi xəttin tərəfdarıdır. Çünki keçmiş Rusiyaya, xüsusən də Könüllü Orduya münasibət məsələlərində 
orta mövqe ola bilməz və olmamalıdır. Əgər qarşımıza məhz Dağıstanın, hətta ondan da Şimala doğru ərazilərin 
təmizlənməsi məsələsini qoymuşuqsa, heç bir cəlbedici təklif, vəd və yarımçıq xarakterli danışıqlar bizə kömək 
etməyəcəkdir. 
Əlbəttə, hökumətimizin yuxarıda misal gətirdiyim tipli qətiyyətli addımlarının şahidi olanda biz 
sevinirik, mənfi xarakterli məlumatlar alanda isə ürəyimiz ağrıyır. Təbiidir ki, burada xaricdəki 
nümayəndəliklərimizlə bağlı belə məlumatlarla rastlaşırıq. Bu mənada artıq Sizə keçmiş Sənaye və Ticarət 
Nazirinin verdiyi vəsiqələrə məsuliyyətsiz münasibəti barəsində yazmışdım. Xarici İşlər Naziri Cəfərov 
məlumatında qeydlərimin nəzərə alındığını bildirir. Mən öz borcumu. yerinə yetirmişəm. həmin borc isə 
məndən bütün qüvvəmlə hökumətimin nüfuzunu qorumağı tələb edir. Şübhə yoxdur ki, Nümayəndə heyəti 
üzvlərindən hər biri hökumətə heç bir dəxli olmayan adamın özünü Azərbaycan Respublikasının təmsilçisi kimi 
qələmə verməsini, hətta müvafiq Certificats göstərməsini eşidəndə çox pərt vəziyyətə düşməlidir. Romada belə 
bir hadisə olub. Bu ölkənin hökuməti Azərbaycanla daha yaxın münasibətlər yaratmaq arzusunda olduğundan 
bizim Nümayəndə heyətinə (söhbət ticarət sahəsində əməkdaşlıq yaratmaq üçün Romaya gəlmiş heyətdən gedir 
- tərç.) son dərəcə diqqətlə yanaşıb, Nümayəndə heyətinin üzvü isə bunun müqabilində müxtəlif Certificats 
paylamağa, hətta Azərbaycan dəmiryolları ilə pulsuz gediş hüququ verən sənədlər verməyə başlayıb. O biri 
tərəfdən, guya hökumətin işləri üçün göndərilən, əslində isə şəxsi məsələləri üçün gələn ayrı-ayrı 
kommersantlara dövlət sənədlərinin verilməsi, təəssüf ki, hələ də davam edir. Belə rollarda Azərbaycanla heç 
bir əlaqəsi olmayan şəxslər görünəndə isə insan özünü təhqir olunmuş sayır. Əgər kiməsə varlanmaq imkanı 
verilirsə, heç olmazsa, bu imkanı ölkənin əsl sakinlərinə verin... Lakin bütövlükdə bu məsələlərə xüsusi diqqətlə 
yanaşmaq lazımdır. Çünki bu hökumətin nüfuzu ilə sıx bağlıdır. Həmin nüfuzu isə, nəyin bahasına olursa olsun, 
qorumaq lazımdır. Göndərilən adamların seçilməsi xüsusi diqqətlilik tələb edir. Kommersiya ilə məşğul olan 
şəxslər bizə hər yerdə-burada da, Romada da, başqa yerlərdə də lazımdır. Onları bu işə təşviq etmək lazımdır. 
Lakin kommersiya fəaliyyəti onlara heç bir halda təmsilçilik hüququ verməməlidir. Hətta kommersiya xarakterli 
təmsilçilik hüququndan da söhbət gedə bilməz. Bir sözlə, bütün bu işlərə son dərəcə diqqətlə yanaşmaq 
lazımdır. Yeri gəlmişkən, iki nəfər gənç bakılını Məmməd Həsən Dadaşovu və Nəcəf Qulu Qasımovu Sizin 
diqqətinizə təqdim etmək istərdim. Onlar Londonda olublar, dünən bura qayıdıblar və tezliklə Bakıya yola 
düşəcəklər. Özlərinin dediklərinə görə, kommersiya xarakterli çoxlu məlumata malikdirlər. Əgər mümkün olsa, 
bu məlumatlardan istifadə etmək lazımdır. Bir kommersant kimi mən həmin şəxslərlə ilk dəfə burada tanış 
olmuşam. Pis təəssürat yaratmırlar. Lakin onlar barəsində Bakıda müvafiq məlumatlar toplamaq mümkündür. 
Bu misalları gətirməkdən məqsədim ölkəmizdəki işlərin vəziyyəti ilə Nümayəndə heyətindən gözlənilən 
nəticələrin bir-biri ilə sıx əlaqəli olduğunu bir daha nəzərinizə çatdırmaqdır. Heç bir şübhə olmamalıdır ki, 
Azərbaycanın həyatındakı bütün müsbət yeniliklər, bütün mədəni təşəbbüslər, bütün qanuni sərəncamlar, 
dövlətçiliyin bütün təzahürləri, ölkənin mənafeyinə xidmət edən hər cür şəxsi təşəbbüslərin meydana çıxması - 
bütün bunlar burada bizim üçün müsbət hallardır və onlar bizə Azərbaycanın müstəqilliyini daha cəsarətlə 
müdafiə etmək haqqını verir. 
Doğrudur, bizi hələ dövlət kimi tanımırlar. Lakin getdiyimiz hər yerdə və hamıya artıq il yarımdan bəri 
bir dövlət kimi faktiki mövcud olduğumuzu bildirir, öz Parlamenti, hökuməti, inzibatçılığı, məhkəməsi, 
məktəbləri, ordusu olan Azərbaycanın müstəqil yaşadığını göstəririk. Bu Azərbaycan bolşeviklərlə amansız 
mübarizəyə tab gətirib. Deməli, azərbaycanlılar həyat qabiliyyətinə malikdirlər və özlərinin müstəqil dövlətini 
qura bilərlər. Gücümüz çatdığı qədər, hətta güçümüz çatmasa belə, bu vəziyyəti qoruyub saxlamaq, bu 
özünütəsdiqi mühafizə etmək lazımdır. Biz istərdik ki, hamı, bütün xalqımız indi özümüzün müstəqil ictimai-
siyasi və iqtisadi həyata qabil olduğumuzu sübut etmək üçün imtahan verdiyimizi yaxşı başa düşsün. 
İnanıram ki, buna güçümüz çatacaq. Çünki xalqımız doğrudan da, qabiliyyətlidir, ölkəmiz isə təbii 
sərvətlərlə zəngindir. Lakin bizdə indiyə qədər əxlaqi başlanğıca əsaslanan siyasi məktəb olmadığından geniş 
xalq kütlələrinin öz gənc dövlətinin müəssisələrindən, qurumlarından nümunə götürməsi və yaşadığımız indiki 
sınaq anının bütün ciddiyyətini dərk etməsi çox zəruridir. Paytaxt və rəhbər xadimlər-bax, Azərbaycana bütün 
varlığı ilə xidmət etməyin nümunəsini geniş xalq kütlələrinə onlar göstərməlidirlər. Ümumi borc xalqı səfərbər 
etmək və onu müstəqil mövcudluq ideyası ətrafında sıx birləşdirməkdir. Çünki biz artıq şüurlarda geriyə dönüş 
üçün yer olmadığına və ola da bilməyəcəyinə əminik. Qarşımızda yalnız bir yol var - bu da Azərbaycanın 
müstəqilliyinə aparan yoldur! 
Bu yolu təhlükəsiz şəkildə keçmək üçün ilk növbədə ölkənin daxili vəziyyətini sahmana salmaq və 
möhkəmləndirmək zəruridir. Ölkənin özündə, onun inzibati qurumlarında və məhkəmələrində qayda-qanun 
yaratmaq və ümumən qanunçuluğa hörmət zəruridir. Ümumi mənafelərə qayğı və onlara sevgi hissi ilə 
yanaşmaq zəruridir. Dövlət mənafelərini qorumaq yolunda xalqın mütəşəkkilliyi və birliyi zəruridir. 
Azərbaycan yalnız öz daxili həyatını bu şəkildə nizamlayacağı təqdirdə dövlət ola bilər. Həm də elə bir 
dövlət ola bilər ki, artıq heç kəsin onu tanımasına möhtac qalmaz. Çünki daxilən güclü, sabit Azərbaycan artıq 
 44
öz-özlüyündə, real və inkaredilməz bir fakt kimi tanınmış olacaqdır. Daxildə dövlətçilik baxımdan 
möhkəmləndikdə o, xaricdən gələn hər cür təhdidə layiqli cavab vermək üçün fiziki və mənəvi qüvvə əldə 
edəcəkdir. 
Biz əminik ki, hökumət özünün mövcud qüvvələrini dövlət quruculuğunun bütün sahələrində 
Azərbaycanın daxili vəziyyətinin möhkəmləndirilməsinə sərf edəcəkdir. Biz hökumətimizdən onun məhz 
ölkənin daxili həyatını nizama salmaq yolunda atdığı hər yeni addım, verdiyi hər yeni sərəncam barəsində 
xəbərlər almaq arzusu ilə yaşayırıq. hökumət yalnız bu yolla indiki vaxtda xalqın rəğbətini qazanmaq, eyni 
zamanda bizim də müstəqil dövlətçilik şəraitində yaşamağa qabil olduğumuzu nümayiş etdirmək iqtidarına 
malikdir. 
Yalnız daxildən güçlü Azərbaycanın mövcudluğu şəraitində Nümayəndə heyətinin buradakı 
fəaliyyətinin səmərə verəcəyinə ümid bəsləmək olar. Nümayəndə heyəti isə öz növbəsində qarşıya qoyulan 
məqsədə çatmaq yolunda hər cür fədakarlığa hazırdır. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 45
 
VII 
№ 11 
29 noyabr - 2 dekabr  
1919-cu il 
 
AZƏRBAYCAN RESPUBLİKASI 
NAZİRLƏR ŞURASININ 
CƏNAB SƏDRİNƏ 
 
Cənab sədr! 
Böyük təəssüf hissi ilə bildirməliyəm ki, kuryer cənab Berlinin noyabrın 10-da nəzərdə tutulan səfəri 
Fransa Xarici İşlər Nazirliyində Nümayəndə heyətinin verdiyi diplomatik pasporta viza açılmamağı nəticəsində 
baş tutmamışdır. Aydın oldu ki, həmin nazirlik hələ tanınmayan dövlətlərin nümayəndələri ilə əlaqədar yeni 
sərəncam verib. Bu sərəncamın tələblərinə görə Nümayəndə heyətləri əvvəllər olduğu və diplomatik pasportlar 
üçün nəzərdə tutulduğu kimi Xarici İşlər Nazirliyində deyil, adi qaydada, yəni prefekturalar   vasitəsi ilə viza 
almalıdırlar. 
Gələcək üçün əhəmiyyətini nəzərə alaraq, qərara gəldik ki, diplomatik viza alınmasına nail olmaq 
lazımdır. Lakin təəssüf ki, indiyə qədər bu istiqamətdə atdığımız addımlar heç bir nəticə verməmişdir. Bütün 
Nümayəndə heyətlərinin ümumi iclasının çağırılması da məhz həmin məsələ ilə əlaqədar mümkün olmamışdır. 
Ancaq biz məsələnin öz müsbət həllini tapacağına ümidimizi itirməmişik, ona görə də heç nəyə baxmadan, 
cənab Berlini göndərmək qərarına gəldik. O, çərşənbə axşamı, dekabrın 1-də buradan yola düşür. 
Onunla birlikdə həm də on nömrəli məlumatı bütün əlavələr, broşüralar, jurnal və qəzetlərlə və s. 
birlikdə göndərirəm. Həmin məlumatda bir çox məsələlər barəsində ətraflı yazdığımdan bu dəfə lakonik olmağa 
çalışacağam və son üç həftə ərzində baş vermiş hadisələrin qısa xronikasını təqdim edəcəyəm. 
 
I 
Bəhs olunan dövrdə siyasi həyatın ən mühüm hadisəsi, heç şübhəsiz, parlament seçkiləri sayılmalıdır. 
Seçkilər formal şəkildə hələ başa çatmamışdır. Boş qalmış 24 deputat yeri üçün təkrar seçkilər keçiriləcəkdir. 
Lakin bütövlükdə bu seçkilər artıq yeni dövr üçün Fransa parlamentinin həqiqi simasını müəyyənləşdirmişdir. 
Sosialist ünsürlərin bütün ciddi-cəhdlərinə və hədə-qorxularına baxmayaraq 1914-1919 - cu illərlə müqayisədə 
fransız xalqı yeni Parlamentə əvvəlki seçkilərdə olduğundan daha çox sağtəmayüllü deputat göndərmişdir. 
Sonuncu parlamentdə ciddi sosialist mövqeyində (sosialistes unifies, republicaius socialistes, radicaux 
socialistes) dayanan deputatlar 602 mandatdan 398 - ni almışdılar, yəni Parlamentin üçdə iki hissəsi 
sosialistlərlə təşkil olunmuşdu. Yalnız 205 deputat (onların içərisində: republicains de gauche 77 
(respublikaçılar - 77), proqressistes - 59, (tərəqqipərvərlər - 59), Liberaux 42 (liberallar - 42), conservateurs-27 
(mühafizəkarlar - 27) sağ təmayüllü idi. 
Yeni Parlamentdə bu qüvvələr nisbəti tamamilə əks xarakter qazanmışdır. İndiyə qədər seçilmiş 546 
deputatdan 346 nəfəri sağlar, yalnız 210 nəfəri sosialistlərdir. Başqa sözlə desək, sonuncular artıq 187 deputat 
yeri itirmişlər. Sosialistes unifoes-in sıraları xüsusilə seyrəlmişdir. Onların əvvəlki parlamentdə 104 mandatı var 
idi, indi isə yalnız 56 deputat yeri qazana bilmişlər. Radicaux radicaux socialistes də eyni vəziyyətdədirlər - 
əvvəlki 257 nəfərin yerinə bu dəfə onların yalnız 129 deputatı vardır. Beləliklə, Fransada indi hakimiyyətdə olan 
Klemanso kabinetinin siyasəti qalib gəlmişdir. Bu kabinet isə kiçik xalqların müstəqillik arzularının üzərindən 
xətt çəkərək "vahid və bölünməz Rusiyanın" yenidən dirçəldilməsi ideyasına tərəfdar çıxır. Yeri gəlmişkən, 
bizim məsələyə rəğbətlə yanaşan deputatlardan bəziləri (deputat De Mopqu da onların sırasındadır) yeni 
parlamentə seçilməmişlər. Digər tərəfdən, hətta sosialistlərin belə üstünlük təşkil etdiyi fransız parlamenti bizə 
əhəmiyyətli kömək göstərə bilərdimi? Bunu demək çətindir. Çünki Fransada bir zamanlar öz kapitallarını rus 
istiqrazlarına və rus müəssisələrinə qoymuş burjua ünsürlərinin təsiri kifayət qədər güclüdür. Lakin buna 
baxmayaraq biz sosialistlərin simasında keçmiş Rusiyanın daxili işlərinə qarışmamaq siyasətinin böyük 
tərəfdarlarına malik idik. Onlar dinləri, dilləri, irqləri ilə ruslardan fərqlənən xalqların keçmiş Rusiyadan 
ayrılması ideyasına rəğbətlə yanaşırdılar. Tezliklə burada prezident seçkiləri keçiriləcək və Fransa 
Respublikasının prezidenti postuna Klemansonun sahib çıxacağı güman edilir. 
Doğrudur, Fransada sosialistlər məğlub oldular, lakin qonşu İtaliyada və Belçikada onlar qələbə çaldılar. 
Bu ölkələrdə seçkilər Fransa ilə eyni vaxtda keçirilirdi və hər iki ölkənin Parlamentində çoxlu sosialistlər 
deputat yerləri qazanıblar. 
 
 
 
 46
 
II 
Hər halda mətbuatda və ictimai fikirdə baş verən dönüş (bu haqda on nömrəli məlumatımda yazmışdım) 
getdikcə daha da genişlənməkdədir. Əgər hətta bu gün (noyabrın 29-da) Parisin ən sağ təmayüllü qəzetlərindən 
olan "L'Action Frangaise" ingilis hökumətinin Leninlə danışıqlar apardığını qeyd edərək indiki Rusiyanı öz 
ixtiyarına (yəni bolşeviklərə) verən və çar Rusiyası ərazisində meydana çıxmış dövlətlərə himayədarlıq göstərən 
ingilis siyasətinin təhlükəli xarakter daşıdığı bildirirsə, bir neçə gün bundan əvvəl başqa bir sağ təmayüllü 
klerikal qəzet -"La Croix" Ermənistan Respublikası haqqında danışarkən Azərbaycan barəsində də müstəqil 
mövcudluq qabiliyyətinə malik bir ölkə kimi bir çox xoş sözlər demişdi. 
Lakin bu qəbildən olan faktlar içərisində İngiltərənin baş naziri Lloyd Çorcun noyabrın 17-də İcmalar 
Palatasında söylədiyi nitq xüsusilə diqqətəlayiq hadisə sayılmalıdır. Öz nitqində Britaniya hökumətinin başçısı 
yenidən Rusiyanın tərkibinə daxil olmaq istəməyən ölkələr kimi iki dəfə Azərbaycanın, Gürcüstanın və Rusiya 
Ermənistanın (SIC!) adını çəkmişdir. Bu nitq böyük əks-səda doğurmuşdur. İndi onu hər üzünə şərh edirlər. 
Əgər mətbəə işçilərinin noyabr ayının 12-də başlanan tətili nəticəsində qəzetlərin nəşri dayanmasaydı, yəqin ki, 
həmin nitqlə bağlı xeyli ədəbiyyat meydana çıxardı. Nitqin fransız dilinə tərcüməsini əlavə edirəm (əlavə № 1). 
Rus ünsürləri çox narazıdırlar. Onların sol qanadı (İ. Minor, Zenzinov V., Stalinski E.) burada fransız dilində 
həftəlik "Pou 1a Russie" qəzetini nəşr etməyə başlayıblar. Lloyd Çorçun nitqi ilə əlaqədar bu qəzetdə verilmiş 
materialın mətnini əlavə edirəm (Bax. Əlavə №2). 
Eləcə də Fransız Koloniyaları Liqası siyasət və xarici əlaqələr seksiyası sədrinin mənim adıma 
ünvanlanmış 17 noyabr tarixli məktubunun surətini də Sizə göndərirəm. 
Həmin məktubda seksiyanın çıxardığı qətnamə haqqında məlumat verilir. Yeri gəlmişkən, bu 
qətnamədə Gürcüstanın və Azərbaycanın "de fakto do de jure" (de fakto və de yure) tanınması ilə bağlı arzu 
ifadə olunmuşdur (Bax, əlavə № Z). 
 
III 
Bu müddət ərzində on nömrəli məlumatımda bəhs etdiyim məktublardan başqa Nyu-York və 
Vaşinqtondan, cənab Çendlerdən daha iki məktub, yenə oradan, cənab Robinovdan məktubla birlikdə teleqram 
alınmışdır. 
Birinci məktubda (ümumi say baxımından o, ikincidir və noyabrın 1-də yazılmışdır) cənab Çendler 
Amerikadakı erməni nümayəndələrinin bizim və gürcülərin əleyhinə hərəkətləri barəsində məlumat vermişdir. 
Bu, əlbəttə, bizdən ötəri Yenilik deyil! Üstəlik buradan çc. Kaçaznuni, Enfiaçiyan və Piralovun Amerikaya 
getdiklərini də nəzərə alsaq, təəçcüb doğuracaq heç bir şey yoxdur. Cənab Çendler eyni ilə belə bir məktubu da 
N. S. Çxeidzeyə göndərmişdir. Nümayəndə heyətlərimizin bu məsələ ilə bağlı qənaətləri ümumi idi və cənab 
Çendlerə cavab məktubumuzda ona Amerikadakı ermənilərlə polemikaya girmədən bizim xeyrimizə təbliğat 
aparan xüsusi bir Komitə yaratmasını tövsiyə etdik. Həm də bu zaman biz gürcü hökumətinin artıq cənab 
Maçabelini Amerikaya ezam etmək barəsində qərar çıxardığını öyrəndik. Cənab Çendlerin məktubunda başqa 
məsələlərə də toxunulur. Həmin məktubun fransız dilinə tərcüməsini məlumata əlavə edirəm (əlavə № 4). 
Noyabrın 10-da Vaşinqtondan göndərdiyi ikinci məktubda (ümumi say baxımından üçüncü) cənab 
Çendler Amerikanın bizim müstəqilliyimizə münasibəti məsələsinə toxunmuşdur. həmin məktubdan 
görəcəksiniz ki, Birləşmiş Ştatlar da Kolçakın və digər generalların fəaliyyətinin nə ilə başa çatacağını gözləyir. 
Şübhə yoxdur ki, indi onların vəziyyətlərinin o qədər də yaxşı olmadığı bir dövrdə Birləşmiş Ştatların Dövlət 
Departamenti bizim xeyrimizə sözünü daha qəti şəkildə deyə bilərdi. Həm də xüsusilə Lloyd Çorçun nitqindən 
sonra! Bu məktubun da fransız dilinə tərcümədə tam mətni məlumata əlavə edilir (əlavə № 5 ). 
Cənab Robinovun noyabrın 3-də Vaşinqtondan göndərdiyi məktub. O, bizim üçün Amerika 
bazalarından 108 müxtəlif mallar şəklində alınan kredit barəsindədir. Məktubda həmçinin "Standart Oil C-ie" 
təmsilçiləri ilə danışıqlardan, ermənilərlə bağlı vəziyyətdən və özünün cənab Çendlerlə əlaqələrindən bəhs 
edilir. Bizim və gürcülərin cənab Robinovu əməkdaşlıq üçün dəvət etdiyimiz əsas məsələyə-kredit məsələsinə 
gəldikdə isə yalnız bir iş görülmüşdür. Amerika hökumətinin .ayırdığı 15 milyon dollar kreditin Omsk 
hökumətinin zəmanəti əsasında verilməsinə etiraz bildirilmişdir. Etirazın nəticəsi barəsində hələlik heç bir şey 
məlum deyil. Daha sonra, cənab Robinov öz təşəbbüsü ilə neftlə bağlı məsələlərlə məşğul olmağa başlamışdır. 
Bəlkə də bu istiqamətdə o, həqiqətən də nəyə isə nail ola bilər. Lakin biz cənab Robinova belə bir vəzifə həvalə 
etməmişik. Odur ki, mən dərhal teleqram göndərdim və istisnasız olaraq yalnız kredit məsələsi ilə məşğul 
olmasını xahiş etdim. Təəssüf ki, cənab Robinov özü artıq bura qayıtmağı qərara alıb və yazdığına görə, 
dekabrın 5-də Parisdə olacaq. Daha təfərrüatlı tanışlıq uçüi aşağıdakı sənədlərin surətlərini əlavə edirəm: cənab 
Robinovun ingilis dilində məktubunun surəti (əlavə № 6), həmin məktubun fransız dilindəki nüsxəsinin surəti 
(əlavə № 7), bu məktubla birlikdə ingilis və fransız dillərində göndərdiyi teleqramın surəti (əlavə № 8) və 
mənim göndərdiyim cavabın surəti (əlavə № 9). 
 
 
 47
 
IV 
İqtisadiyyat sahəsində biz çox tez-tez tranzit məsələsi ilə üzləşməli oluruq. İstər rəsmi, istərsə də qeyri-
rəsmi şəxslər tərəfindən dəfələrlə mənə tranzit şərtləri, malların ixracı və idxalı haqqında çoxsaylı suallar 
verilmiş, xahişlər edilmişdir. Biz bütün bu məsələlərdən, eləcə də neft sənayesi ilə bağlı hökumətin 
sərəncamlarından tamamilə xəbərsizik. Bu yaxınlarda böyük Nobel yanımda oldu və hökumətimizi məzəmmət 
etdi ki, onun nefti 5 manat 80 qəpiyə təhvil vermək tələbi, uzunmüddətli borclarla bağlı maneələri və s. 
haqqındakı lüzumsuz sərəncamları ilə sənayeni müflis hala salır. Bizə isə bu barədə heç bir şey bəlli deyil. 
Adətən belə hallarda biz əlaqə yaratmağın çətinliyini bəhanə gətirir və ümumiyyətlə, heç bir məlumatımızın 
olmadığını deməklə canımızı qurtarırıq. Çox ağır vəziyyət yaranmışdır. İndiyə qədər bizə tranzit ticarət 
haqqında qaydalar çatdırılmamışdır. Həmin qaydalardan bixəbərliyimizə görə İrana mal göndərənlərin 
qarşısında qızarmalı oluruq. 
Cənab Nazirlər Şurasının sədri, müvafiq nazirliklərə özlərinin tranzitə, idxala, ixraca, ümumiyyətlə, 
ticarətə və sənayeyə, eləcə də maliyyə məsələlərinə dair qanun, qayda sərəncamlarının nüsxələrini bizə 
göndərmələri barəsində göstəriş verməyinizi Sizdən çox xahiş edirəm. 
Ümumiyyətlə, Sizdən xahiş etməyi özümə şərəf bilirəm ki, Dəftərxananız yanında ayrıca bir büro 
yaradasınız və bütün qəbul edilmiş və layihə şəklində olan qanunların, qərarların, sərəncamların, qeydlərin, 
idarələr üzrə əmrlərin və s. surətlərinin hazırlanmasını və Nümayəndə heyətinə göndərilməsini həmin büroya 
həvalə edəsiniz. Bunun işimiz üçün hər cəhətdən çox böyük əhəmiyyəti olardı. Bu hər şeydən əvvəl ölkəmizdə 
də lazımi yerdə və lazımi məqamda hamının əməl etməyə borclu olduğu müvafiq qanunların və nizam-intizamın 
mövcudluğunu göstərməyə imkan yaradardı. Belə sənəd və məlumatların əlimizin altında olmamağının ümumi 
işimizə və nüfuzumuza neçə xələl gətirdiyini aşağıdakı təsadüfdən də görmək mümkündür: 
Böyük fransız şirkətlərindən birinin nümayəndəsi yanıma gələrək İrana çoxlu miqdarda mal 
göndərdiyini, Bakıda isə bu mallar üçün yüksək gömrük haqqı tələb edildiyini, özünün həmin miqdarı ödəmək 
iqtidarında olmadığını bildirdi və məndən hökumətimizə gömrük rüsumlarını azaltmaq barəsində məktub 
yazmağımı xahiş etdi. hansı qaydalar əsasında və hansı miqdarda gömrük haqqı alındığından xəbərim 
olmadığım üçün cavab verdim ki, hökumətə o, özü müraciət etməlidir. Çünki hökumət artıq qaydaları 
müəyyənləşdirib və onları dəyişdirmək heç kimin səlahiyyətinə daxil deyildir. Şirkətin nümayəndəsi, təbii ki, 
narazı getdi və Fransa hökumətinə şikayət edəcəyini bildirdi. Bir neçə gündən sonra doğrudan da Fransa Xarici 
İşlər Nazirliyinin blankında məktub aldım. Məktubda bildirilirdi ki, hələlik Qafqazın beynəlxalq vəziyyəti 
tənzimlənmədiyindən bütün kommersiya münasibətləri Fransa-Rusiya ticarət müqaviləsi əsasında həll 
olunmalıdır. Doğrudur, məktub Fransa Xarici İşlər Nazirliyinin blankında yazılmışdı, lakin nömrə və imza yox 
idi (yalnız "V" hərfinə bənzər işarə var idi), kimə ünvanlandığı göstərilməmişdir. Eyni məzmunda və eyni 
şəkildə sənədi gürcü Nümayəndə heyəti də almışdır. Birgə iclasımızda məktuba cavab verməməyimi və 
ümumiyyətlə, bu məsələyə diqqət yetirməməyi qərara aldıq. Lakin bir tərəfdən məlumat üçün, o biri tərəfdən də 
yuxarıda dediklərimin təsdiqi kimi xatırlatdığım məktubu da məlumatla birlikdə Sizə göndərirəm (əlavə № 10). 
 
V 
Siz yəqin ki, noyabrın 24-də London-Tehran-Rəşt vasitəsilə göndərdiyim teleqramı alımsınız və artıq 
bilirsiniz ki, bizə verilmiş xəstəxana ləvazimatından ibarət yeşiklər, nəhayət ki, "Anatoliya" gəmisində 
Marseldən Batuma yola salınmışdır. 200 yeşikdən hələlik 165-i göndərilmişdir. Qalan 35 yeşik isə yaxşı 
qablaşdırılmadığından limanda qalıb və sonradan göndəriləcək. Yükün dəmir yolu ilə Brestdən Marselə və gəmi 
ilə Marseldən Batuma aparılması bizə 6575 franka başa gəldi. Həmin məbləğ artıq ödənilmişdir. Yeşiklər 
Batum konsulumuz doktor Mahmudbəy Əfəndiyevin adına göndərilmişdir. Bu barədə mən teleqrafla İstanbulda 
Yusif bəy Vəzirova xəbər vermiş və cənab Əfəndiyevə məktub yazmışam. Əkər cənab Əfəndiyev Batumda 
yoxdursa, onda sərəncam vermək lazımdır ki, başqa bir nəfər yükü alsın və Bakıya göndərsin. Hər halda yükün 
sənədlərini cənab Berlin aparır. Batumda lazım olan işləri o özü görəcək və sonra Bakıda Sizə məlumat 
verəcək." 
Dərmanlarla bağlı müəyyən dolaşıqlıq yaranıb. Çünki küman edirdik ki, xəstəxana ləvazimatı kimi 
onları da pulsuz alacağıq. İndi isə minimal qiymətlə də olsa, pulla almağı təklif edirlər. Hələlik qiymətləri 
öyrənirik. Təəssüf ki, cənab Bıkov yalnız bircə dəfə yanımda olub, Bakıdan gətirdiyi dərman siyahısını verib və 
sonra yoxa çıxıb. Eşitdiyimə görə, o, başqa malların alınması ilə məşğuldur. Həmin malları da Bakıya aparacaq. 
Göndərdiyiniz doktor Finkelşteyn hələ də gəlib çıxmayıb. O, Romadan bizə teleqraf göndərərək Parisə gəlməyi 
üçün icazə alınmasında köməyimizi xahiş edib. Əlimizdən gələni etdik. 
Digər tərəfdən, dərmanların alınması, bizdən asılı olmayan səbəbləri görə ləngiyəcəkdir. Çünki pulu 
qabaqcadan tələb edirlər. Nümayəndə heyətinin isə maddi vəsaiti yoxdur. 
Ümumiyyətlə, müxtəlif idarələrin verdikləri tapşırıqların yerinə yetirilməsi üçün də nağd pul tələb 
edilir. Həmin pullar isə Nümayəndə heyətində yoxdur, yoxdur... Bu səbəbdən də bütün işlərdə ləngiməli oluruq. 
 48
Məsələn, Poçt və Teleqraf Nazirliyinin tapşırığı ilə bağlı deməliyəm ki, əgər indi pul olsaydı, teleqraf və 
telefon aparatlarının, avtomobil hissələrinin bir qismini almaq mümkün idi. Həmin məsələ ilə əlaqədar buradakı 
Baş Teleqraf və Telefon Kompaniyasının iki məktubunun surətinin Sizə göndərirəm. Mənim tapşırığımla 
əməkdaşımız cənab Derezinski Kompaniya ilə danışıqlar aparmışdır (əlavə № 11 və 12). Cəmiyyət (mətndə belə 
gedib, əslində Kompaniya olmalıdır - tərc.) öz mühəndisini, hətta öz hesabına göndərməyə hazırdır, bir şərtlə ki, 
verilən sifarişin həcmi 500 000 frankdan az olmasın və yola sərf etdiyi vaxtla birlikdə mühəndisin gedib-
gəlməsi iki aydan çox çəkməsin. Başqa bir şərt - sifarişin yarı qiymətinin qabaqcadan ödənilməsidir. Ödəmə 
mütləq frankla olmalıdır. 
Ümumiyyətlə, bu məsələlər barəsində təfərrüatlı yazmaq, hər şeyi axıra qədər aydınlaşdırmaq lazımdır 
ki, müəyyən istiqamətdə hərəkət etmək mümkün olsun. Ən başlıcası isə vaxtın qiymətini bilmək lazımdır, çünki 
malın dəyəri, göndərilməsi və s. bu amildən çox asılıdır. Respublikamızın Ümumdünya Poçt İttifaqına daxil 
olması üçün 
lazımi məlumatların bir hissəsi artıq toplanmışdır və bu günlərdə Bernə məktubla müraciət edəcəyəm. Həmin 
məktubun layihəsini Sizə göndərirəm (əlavə № 13). 
Eyni şəkildə Fransa Xarici İşlər Nazirinin adına ayrıca bir məktub yazıram. Həmin məktubda Gəncədə 
radiostansiya tam şəkildə qurulub başa çatdırıldıqdan sonra bizim radioteleqramların qəbul olunması məsələsini 
Fransanın - Hərbi Naziri ilə birlikdə razılaşdırmağı xahiş edirəm (əlavə № 14). Mənim buradan Sizin adınıza 
göndərəcəyim ilk sınaq radioteleqramının mətni də məlumata əlavə olunur, həmin teleqram Gəncə radiosunun 
işə düşməsi barəsində xəbər alındıqdan sonra yola salınacaqdır (əlavə № 15). 
Bu günlərdə Romadan, İv. Volkov adlı birisindən aldığım məktubun surətini də Sizə göndərirəm. 
Həmin şəxsi, göründüyü kimi, Əziz bəy Tahirov Azərbaycan Respublikası Missiyasının katibi, yaxud işlər 
müdiri vəzifəsinə dəvət etmişdir (əlavə № 16). Cənab Volkovun sözlərinə görə missiya avqustun 15-də 
gəlməlidir. O, Azərbaycan Respublikasının nümayəndəsi cənab Tahirovun tapşırığına əsasən bu müddətə qədər 
missiya üçün müvafiq bina tutub. Əslində isə nə missiya barəsində, nə də nümayəndə cənab Tahirov haqqında 
bizə heç bir şey bəlli deyil. Cənab Volkov ona avqustun 15-dən başlayaraq ayda 2500 italyan lirəsi miqdarında 
məvacib verilməsini xahiş edir. Əvvəla, Nümayəndə heyətinin vəsaitindən bu məbləği verməyi mümkün 
saymadığımdan, ən başlıcası isə cənab Volkovun iddiasının nə dərəcədə əsaslı olduğunu bilmədiyimdən, 
ərizəsinin əslini əlavələr qismində Sizə göndərirəm. Bu barədə cənab Volkovun özünə ayrıca məlumat 
verəcəyəm. 
 
VI 
Nümayəndə heyətinin maddi vəsaitlə təmin edilməsi məsələsi yenə də gündəlikdə birinci və təcili 
məsələ olaraq qalmaqdadır. İndi bu məsələ üç həftə əvvəlki ilə müqayisədə daha kəskin şəkildə dayanır. 
Fəlakətin yaxınlaşdığını-Nümayəndə heyətinin tamamilə vəsaitsiz qalacağı günü göstərən vaxt get-gedə 
yaxınlaşır. Bu kədərli aqibətdən çıxış yolu tapmaq üçün mən hətta Nobelə (qoca) müraciət etdim. Lakin Nobelin 
dediyinə görə indi onların nə kredit, nə də nağd pul vermək imkanları yoxdur. Doğrudur, tamamilə boyun 
qaçırmadı. Amma fikirləşmək üçün vaxt istədi ki, işə kömək etsin. Onun kiçik qardaşı artıq gedib, özü də İsveçə 
yola düşməyə hazırlaşır. Ümumiyyətlə, özünü bizə borclu saydığını etiraf etməsinə baxmayaraq indi bir çox 
səbəblərə görə Nobelə o qədər də ümid bağlamağa əsas yoxdur. Bir sözlə, bu işlə ciddi şəkildə məşğul olun, 
bankla (məsələn, Azov-Don bankı ilə), yaxud lazım bildiyiniz hər hansı bir şəxslə danışın, Nümayəndə 
heyətinin hesabına ən azı bir milyon frank pul köçürün, göndərin, kredit açın... Yenə də bu məsələ ilə əlaqədar 
noyabrın 24-də London-Tehran-Rəşt vasitəsilə Sizə teleqram göndərmişəm və onun surətini əlavə edirm (əlavə 
№ 171) 
. 
VII 
Yudeniçin və Kolçakın məğlubiyyəti, Denikinin kədərli vəziyyəti, Müttəfiqlərin ona pul, ərzaq və sursat 
yardımından imtina etmələri, Almaniyanın Rusiya ilə yaxınlaşmaq planları, Pribaltika dövlətlərinin 
bolşeviklərlə sülh müqaviləsi bağlamaq cəhdləri, Amerika Senatı üzvlərinin böyük əksəriyyətinin Sülh 
konfransına, xüsusən də Versal müqaviləsinə mənfi münasibətləri-bütün bunlar ümumilikdə kiçik xalqlar üçün 
çox müsbət haldır, onları ruhlandıran, onlara ümid verən mühüm amildir. Məhz belə bir şəraitdə Lloyd Çorçun 
çıxışı da təsadüfi sayılmamalıdır. Heç şübhəsiz, yuxarıda bəhs etdiyim müsbət mənalı dönüş də (söhbət 
mətbuatda və ictimai fikirdə meydana çıxan dönüşdən gedir) onun adı ilə bağlıdır. Belə bir şəraitdə biz də bütün 
digər Nümayəndə heyətləri kimi səbirlə tanınacağımız anı gözləyirik. Biz həm dö ümidlə gözləyirik və sonun 
uğurlu olacağına inanırıq. Siyasi cəhətdən vəziyyətimizin yaxşılaşması, heç şübhəsiz, tanınma faktı ilə sıx 
şəkildə bağlıdır. Bu məsələ ilə əlaqədar biz Londondan, həm də iki mənbədən müsbət məlumat almışıq. 
Onlardan biri İran Nümayəndə heyəti ilə yaxınlaşmağımızla, o biri isə ümumiyyətlə, bütün yeni Respublikaların 
vəziyyəti ilə bağlıdır. Doğrudur, İran Nümayəndə heyəti ilə yaxınlaşma məsələsində son üç həftə ərzində elə bir 
nəzərəçarpacaq irəliləyiş yoxdur. Xarici işlər Naziri Firuz Mirzə hələ Londondan qayıtmamışdır. Lakin bu 
şəhərdə haqqımızda çox müsbət fikir söyləndiyindən xəbərdarıq. Bu məlumat başqa mənbədən də təsdiq olunur. 
 49
Müstəqil siyasi həyata qabil xalq kimi ingilislərin diqqətini cəlb etdiyimizi eşitmək bizə xoşdur. Ona görə də 
indi Londona getməyin zəruriliyini daha aydın dərk edirik və yəqin ki, çox tezliklə bu şəhərə yola düşəcəyik. 
Həm də söhbət yalnız adi səfərdən getmir, görünür, biz Londona köçməli olacağıq. Çünki ehtimal ki, 
rus məsələsi ilə əlaqədar konfrans məhz Londonda keçiriləcəkdir. Bütünlükdə, şəraitin bizim xeyrimizə 
dəyişməsinə baxmayaraq, həm burada, həm də Londonda lazımi adamlarla əlaqələri itirmirik. Vəziyyətin 
yaxşılaşacağına bəslənən ümidlər yeni respublikaların təmsilçilərini o qədər ruhlandırır ki, artıq İsveçrədə, həm 
də tez bir zamanda onların nümayəndələrindən ibarət ayrıca (xüsusi) bir Konfransın çağırılması fikri meydana 
çıxıb. Bu Konfransda bizim də nümayəndələrimiz iştirak edəcəklər. Vəziyyətimizin yaxşıya doğru dəyişdiyinə 
inamını yenidən ifadə edərək məlumatımı Azərbaycanın daxili işlərinə diqqəti daha da artırmaq, ilk növbədə isə 
ən vacib və təcili məsələ kimi Müəssislər Məclisini tezliklə toplamaq çağırışı ilə başa çatdırıram. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 50
 
QEYDLƏR 
 
1. "Azərbaycan Sülh Nümayəndə heyətinin təşkili zamanı yol verilmiş çatışmazlıqlar" sözlərinin 
altından qırmızı karandaşla xətt çəkilmişdir. 
2. "...düşdüyü vəziyyət" sözlərindən ". yanvarın 20-də sözlərinə qədər mətnin altından xətt çəkilmişdir. 
3. "...heyətinin" sözündən" iş bölgüsü aparanda" sözlərinə qədər, mətnin, habelə "Paris", "yola düşmək 
üçün imkanlar axtarırdı" və "çox asan iş görünürdü" sözlərinin altından göy karandaşla xətt çəkilmişdir. 
4. "... iki dəfə" sözlərindən "Baş Qərargaha" sözlərinə qədər mətnin altından qırmızı karandaşla xətt 
çəkilmişdir. 
5. "... istisnasız olaraq" sözlərindən "maneçilik törədilir" sözlərinə qədər mətnin altından xətt 
çəkilmişdir. 
6. "...digər Nümayəndə heyətləri də bu qənaətə gəlmişlər" cümləsinin altından xətt çəkilmişdir. 
7. "....sizin xatirənizə" sözlərindən" Paris" sözünə qədər mətn xətt çəkilərək ayrılmışdır"... Londona" 
sözündən" Sizə məlumat verəcəyik" sözlərinə qədər mətnin altından xətt çəkilmişdir. 
8. "... əsaslar və dəlillər artıq tükənib" sözlərinin altından göy karandaşla xətt çəkilmişdir. 
9. "... fəaliyyətimizdə qüsur saydıqları" sözlərinin altından göy karandaşla xətt çəkilmişdir. 
10. "Bura gəldikdən sonra Əhmədbəy Ağayev bərk xəstələnib və o vaxtdan bəri heç yerə çıxmır. Mən 
arabir onunla evində görüşürəm "(Ə. Topçubaşovun qeydi). 
11. Bəzi sözlər istisna olmaqla son iki abzasın, həmçinin "So1ope1", "gürcü Nümayəndə heyəti, 
"Çxedze", "Sereteli" və "ilk Solope1"-in başçıları" və "bolşevizm ruhlu sosializmi inkişaf etdirsinlər" sözlərinin 
altından qırmızı karandaşla xətt çəkilmişdir. 
12. "... yersiz iradlar" və siyasi xarakter" sözlərinin altından xətt çəkilmişdir. 
13. "... yeni yaranmış" sözlərindən "Maklakov və başqalarına qədər" sözlərinin altından xətt çəkilmiş, 
mətn hər iki tərəfdən mötərizə içərisinə alınmış və sağ tərəfdən v işarəsi qoyulmuşdur. 
14. Abzas xətt çəkilərək ayrılmışdır. 
15. "... Rusiya konfransı" sözlərinin altından xətt çəkilmişdir. 
16. Abzasın altından xətt çəkilmişdir. 
17. Abzasın altından göy karandaşla xətt çəkilmişdir. 
18. Bəzi sözlər istisna olunmaqla abzasın altından qırmızı karandaşla xətt çəkilmişdir. 
19. "... Parisə" sözündən "məlum deyil" sözlərinə qədər mətnin altından qırmızı karandaşla xətt 
çəkilmişdir. 
20. "... Parisdə" sözündən "Çxeidze və Seretelini" sözlərinə qədər mətnin altından xətt çəkilmişdir. 
21. Abzasın altından xətt çəkilmişdir. 
22. "...iki gün bundan əvvəl" sözlərindən "Konfransda" sözlərinə qədər mətnin altından xətt çəkilmişdir. 
23. Abzasın başlanğıcından "Rusiyanın tərkibindən çıxmaq", ifadəsinə qədər ayrı-ayrı sözlər istisna 
olunmaqla mətnin altından xətt çəkilmişdir. 
24. "Belə olduqda yeni memorandum hazırladıq", "yeni hökumətlərin təşkili və xarakteri", "Ukraynanın 
burada Nümayəndə heyəti deyil, yalnız təmsilçisi olduğundan" sözlərinin altından göy karandaşla xətt 
çəkilmişdir. 
25. Altından xətt çəkilmişdir. 
26. "... icazə alınacaq" sözlərinin altından xətt çəkilmişdir. 
27. "... Parisdə" sözündən "Finlandiya" sözünə qədər mətnin altından qırmızı karandaşla xətt 
çəkilmişdir. Bütün abzas xətt çəkilərək ayrılmış və sol tərəfdə v işarəsi qoyulmuşdur. 
28. Abzasın başlanğıcından "Qafqaz üçün" sözlərinə qədər bəzi ifadələr istisna olmaqla mətnin altından 
xətt çəkilmişdir. 
29. "... Qafqaz bölməsinin şefi" və "amerikan co1one1-i" sözlərinin altından xətt çəkilmişdir. 
30. "....Azərbaycan müstəqil yaşaya bilərmi?" sözlərindən "başqa bir dövlətin" sözlərinə qədər bir neçə 
ifadə istisna olmaqla mətnin altından xətt çəkilmişdir. 
31. "...yazdığım memoranduma" sözlərindən "müsbət cavab verdim" sözlərinə qədər mətnin altından 
xətt çəkilmişdir. 
32. "...hazır olduqları" sözündən "Böyük Ermənistan" sözlərinə qədər mətnin altından xətt çəkilmişdir. 
33. "...o, bu gün Batuma yola düşür" sözlərindən "üç aydan artıq qalacaq" sözlərinə qədər mətnin 
altından xətt çəkilmişdir. 
34. "... maddi vəsaitlə" sözlərindən "Nümayəndə heyəti" sözlərinə qədər mətnin altından xətt 
çəkilmişdir. 
35. "...Nümayəndə heyətinin zəruri xərclərinin və digər ehtiyaclarının" sözlərinin altından xətt 
çəkilmişdir. 
36. Bütün abzasın altından göy karandaşla xətt çəkilmişdir. 
 51
37. Birinci səhifənin yuxarıdan sol küncündə Azərbaycan dilində (ərəb əlifbası ilə) belə bir qeyd var. 
"Xarici İşlər Naziri N. (Nəsibbəy) U-ya (Usubbəyova)". 
38. Burada xatırladılan 4 may və 15 may tarixli məlumatlar indiyə qədər aşkara çıxarılmamışdır. 
39. Həmin dövrdə İngiltərənin Parisdəki səfiri Lord Berti idi. 
40. Birinci bəndin mətni üzərində karandaşla belə bir qeyd vardır: "Maliyyə Nazirinə yazmalı". 
41. "... Azərbaycanda" sözündən "hökumətin fəaliyyəti" sözlərinə qədər ikinci bəndin altından xətt 
çəkilmişdir. 
42. Bəndin sıra sayını bildirən III rəqəminin, habelə "Azərbaycan" və "Bakı" sözlərinin altından xətt 
çəkilmişdir. 
43. Dördüncü və beşinci bəndlərin kənarından xətt çəkilmişdir. 
44. Blankın ilk səhifəsində adi ştampdan başqa belə bir ünvan da vardır. Paris, C1arisge's Note1, 74 
Avenue des Shamp L'e1yse'es Paris. "Klaric" oteli, Yelisey çölü, 74. 
45. "... ingilislərin" sözünün altından xətt çəkilmişdir. 
46. ".... Mallet" sözünün altından xətt çəkilmişdir. 
47. Mətndə Vudro, daha sonra isə Vodrop və Vudroop kimi verilən Uordrop 1919-cu ilin sentyabrından 
Transqafqazda Böyük Britaniyanın ali komissarı idi. 
48. Sonuncu iki abzasın kənarından xətt çəkilmişdir. ".. bu məsələdən" sözündən abzasın sonuna qədər 
mətn kvadrat mötərizəyə alınmışdır. 
49. Abzasın kənarından xətt çəkilmişdir. 
50. "... bu mühüm şərtin" sözündən "yerlərdəki" sözünə qədər mətnin altından xətt çəkilmişdir. 
51. "...iki həftədə bir dəfə kuryer" sözlərinin altından xətt çəkilmişdir. 
52. "...həqiqətən də olubmu-bilmirik" sözlərinə qədər son yeddi abzasın kənarından, axırda göstərilən 
ifadənin isə altından xətt çəkilmişdir. 
53. Abzasın kənarından qırmızı karandaşla xətt çəkilmişdir. 
54. "... əgər Səfvət bəyə" sözlərindən mətnin sonuna qədər abzasın kənarından xətt çəkilmişdir. 
55. ".... Güman edirəm ki, sözlərindən "öz qüvvəsini saxlayır" sözlərinə qədər mətnin kənarından xətt 
çəkilmişdir. 
56. Mətndəki 3-7 - çi maddələrin altından xətt çəkilmişdir. 
57. ".... haqqında söhbət gedən sənədlər və qəzetlər", "c-b Sübhanverdixanov onları c-b 
Atamalıbəyovun gətirəcəyini yazır" sözlərinin altından qırmızı karandaşla xətt çəkilmişdir. Sübhanverdixanov 
tanınmış yazıçı və maarif xadimi Abdullabəy Divanbəyoğlu - Xarici İşlər Nazirliyinin katibi, Abbas bəy 
Atamalıbəyov isə Türk Sosialist hümmət partiyasının üzvü idi. Öz partiyasının Parlament fraksiyasının qərarı ilə 
Nümayəndə heyətinin tərkibindəki digər "hümmətçini" - M. Məhərrəmovu əvəz etmək üçün Parisə getmişdi. 
58. Qırmızı mürəkkəblə mətndən çıxarış işarəsi qoyulmuşdur. Çıxarışın mətni səhifənin arxa tərəfində 
yazılmışdır. Orada deyilir. "Altından" qırmızı mürəkkəblə xətt çəkilmiş qeydlərlə bağlı arayış: "Parlamentdə 
Sosialist partiyasının üzvü c-b Atamalıbəyovun c-b Berlinlə eyni vaxtda Qərbi Avropaya yola düşməsi ilə 
əlaqədar olaraq c-b Xarici İşlər Naziri M.Y. Cəfərov vacib hökumət məlumatlarını yalnız Atamalıbəyovla 
göndərməyi daha məqsədəuyğun hesab etdi və göndərilən sənədləri yalnız ona etibar etməyin mümkünlüyünü 
bildirdi. Buna görə də Nümayəndə heyətinin kuryeri c-b Berlinin tamamilə əliboş qayıtmamağı üçün c-b Xarici 
İşlər Naziri ona Atamalıbəyovun apardığı məlumatların surətlərini verməyi tapşırdı. Həmin surətlərdə sirr 
xarakteri daşıyan məlumatların yeri boş saxlanmışdı. Zəngəzur məsələsi, yaxud Dağlılar Respublikası ilə 
Denikinin demarkasiya xətti məsələsi bu qəbildəndir. Məlumat Atamalıbəyovla 1919-cu il avqustun" "də" 
"nömrə" ilə göndərilmişdir. 
59. "... ümumrus məsələsi həll edilənə qədər" sözlərinin altından göy karandaşla xətt çəkilmişdir. 
60. "İtaliya, Fransa" və "vahid" sözlərinin altından göy qırmızı karandaşla xətt çəkilmişdir. 
61. "professor Simpsonla" sözlərinin altından karandaşla xətt çəkilmişdir. 
62. "... ingilislər" sözünün altından qırmızı karandaşla xətt çəkilmiş və yanında sual işarəsi 
qoyulmuşdur. 
63. "... cavab verməyə imkan tapmamış" sözlərindən "Bəs İsveçrə?" sözlərinə qədər mətnin kənarından 
karandaşla xətt çəkilmişdir. 
64. "... Dağıstan sizindir və Denikin Sizin ölkəyə" sözlərinin altından xətt çəkilmişdir. 
65. "... yeri gəlmişkən" sözündən "belə olmayacaq" sözlərinə qədər mətnin kənarından xətt çəkilmiş və 
?! işarəsi qoyulmuşdur. 
66. "... Versal müqaviləsi" sözlərindən "nəzərə almışdır" sözlərinə qədər mətnin kənarından göy 
karandaşla xətt çəkilmişdir. 
67. Altından qırmızı karandaşla xətt çəkilmişdir. 
68. Altından xətt çəkilmişdir. 
69. "... kiçik xalqlar üçün xilas yeri olan bu müəssisə" sözlərinin altından xətt çəkilmiş və yanında 
böyük bir sual işarəsi qoyulmuşdur. 
 52
70. "... ingilis hökuməti" sözlərinin altından göy karandaşla xətt çəkilmişdir. 
71. Altından xətt çəkilmişdir. 
72. "... biz Millətlər Cəmiyyətinə müraciət etməliyik və artıq özü" sözlərinin altından qırmızı karandaşla 
xətt çəkilmişdir. 
73. "... müəyyən vaxt keçdikdən sonra", "Məmməd Həsən Hacınskinin təklifi ilə", "yenidən bu 
məsələnin üzərinə qayıtdı" sözlərinin altından göy karandaşla xətt çəkilmişdir. 
74. Səhifənin aşağısında göy karandaşla yazılmışdır: "Heç bir göstəriş olmadan. Məmməd Həsən 
Hacınskini tanımaq mümkündür. Bu məsələnin qaldırılmasını vaxtsız sayıram. O, hadisələrin təbii gedişi ilə həll 
ediləcəkdir M. Y. Cəfərov". 
75. "... müəyyən təkliflə" sözlərindən "məlum dövr ərzində" sözlərinə qədər və həmin sözlərdən abzasın 
sonuna qədər mətnin altından qırmızı və göy karandaşlarla xətt çəkilmişdir. 
76. Səhifənin kənarında sonuncu ifadənin qarşısında böyük bir sual işarəsi qoyulmuşdur. 
77. Səhifənin kənarında abzasın qarşısında göy karandaşla sual işarəsi qoyulmuşdur. 
78. Mətndə müxtəlif yerlərdə Çanderlen, Çandler və Çendler şəkildə getmişdir. Hər üçü eyni şəxsi 
bildirir. Düzgün yazılış forması, məlumatın sonrakı səhifələrindən də göründüyü kimi Çendlerdir. 
79. Altından xətt çəkilmişdir. 
80. Abzasın kənarından xətt çəkilmişdir. 
81. Abzasın kənarından qırmızı karandaşla xətt çəkilmişdir. 
82. Səhifənin kənarında, abzasın qarşısında göy karandaşla böyük bir sual işarəsi qoyulmuşdur. 
83. "... həyatın bahalaşması" sözlərindən "məlumat almayana qədər" sözlərinə qədər mətnin kənarından 
qırmızı karandaşla xətt çəkilmişdir. 
84. ". Gürcüstanla münasibətləri" sözündən abzasın axırına qədər mətnin altından qırmızı karandaşla 
xətt çəkilmişdir. "... ordu da" sözlərindən abzasın axırına kimi mətnin altından göy karandaşla xətt çəkilmişdir. 
85. "... Amerikada" sözündən "c-b Robinov" sözünə qədər mətnin altından qırmızı karandaşla xətt 
çəkilmişdir. 
86. "... Parlament seçkilərindən sonra" sözlərindən abzasın axırına kimi mətnin kənarından xətt 
çəkilmişdir. 
87. "... demək olar ki, heç nə yoxdur" sözlərindən abzasın axırına qədər mətnin kənarından xətt 
çəkilmişdir. 
88. "... Azərbaycanda diqqəti cəlb edən nə varsa" sözlərindən abzasın axırına qədər mətnin kənarından 
xətt çəkilmişdir. 
89. Göy rəngli karandaşla böyük sual işarəsi qoyulmuşdur. 
 
90. "... yanvar ayında" sözlərindən "yaradılmasından gedir" sözlərinə qədər mətnin kənarından qırmızı 
karandaşla xətt çəkilmişdir. 
91. "... o, məni səhər yeməyinə dəvət etmişdi" sözlərindən "ruslar ona minnətdardırlar" sözlərinə qədər 
mətn mötərizəyə alınmışdır. 
92. Bu ifadə mötərizə arasına alınmışdır. 
93. "...göndərilən sənədləri" sözlərindən "təsdiq edilmədən göndərilmişdir" sözlərinə qədər hər iki 
tərəfdən mətnin kənarlarında göy karandaşla xətt çəkilmişdir. 
94. "... çox yerinə düşdü" sözlərindən abzasın sonuna qədər mətnin kənarından xətt çəkilmişdir. 
95. Sözün altından xətt çəkilib və yanında ?! işarəsi qoyulub. 
96. Abzasın kənarından xətt çəkilib. 
97. Cümlənin qarşısında böyük X işarəsi qoyulmuşdur. 
98. "... planın icrasını" sözlərindən "Nazirlər Şurasının Sədri kimi" sözlərinə qədər mətnin kənarından 
xətt çəkilmişdir. 
99. "... Nümayəndə heyətinin" sözlərindən "bir milyon frankdan" sözlərinə qədər mətnin kənarından xətt 
çəkilmişdir. 
100. "... bir milyon frankdan az olmayaraq" və "300 min" sözlərinin kənarından xətt çəkilmişdir. 
101. Mətndə səhv getmişdir. Sentyabrın 30-da olmalıdır. 
102. "... Antantanın Rusiyanın Sovet hökumətinə münasibətində baş vermiş və çox ehtimal ki, radikal 
xarakter daşıyan dəyişikliklər" sözlərinin altından qırmızı karandaşla xətt çəkilmişdir. 
103. "Rusiya Ermənistanı" sözlərinin altından qırmızı karandaşla xətt çəkilmişdir. 
104. Abzasın kənarından göy karandaşla xətt çəkilmişdir. "... mənim adıma ünvanlanmış" sözlərindən 
"Azərbaycan və Gürcüstanın tanınması ilə bağlı arzuları ifadə olunmuşdur" sözlərinə qədər mətnin altından xətt 
çəkilmişdir. 
105. "... bizim və gürcülərin əleyhinə" sözlərinin altından qırmızı karandaşla xətt çəkilmişdir. 
106. "... gürcü hökumətinin artıq c-b Maçabelini" sözlərinin altından xətt çəkilmişdir. 
107. "... rəsmi Amerikanın bizim müstəqilliyimizə münasibəti" sözlərinin altından xətt çəkilmişdir. 
 53
108. Mətnin rus dilindəki orijinalında işlənmiş "stok" sözünü başa düşməyən İ. Rayevski həmin sözün 
qarşısında ? işarəsi qoymuşdur. 
109. Abzasın kənarından qırmızı karandaşla xətt çəkilmişdir. 
110. "... tranzitə, idxala, ixraca ümumiyyətlə, ticarətə və sənayeyə" sözlərinin altından xətt çəkilmişdir. 
111. "bunun işimiz üçün hər cəhətdən çox böyük əhəmiyyəti olardı" sözlərinin altından göy karandaşla 
xətt çəkilmişdir. 
112. "... Sizdən çox xahiş edirəm" sözlərindən "imkan yaradardı" sözlərinə qədər mətn mötərizəyə 
alınmışdır. 
113. "... məktub yazmağımı xahiş etdi" sözlərindən "şikayət edəcək" sözlərinə qədər mətnin kənarından 
qırmızı karandaşla xətt çəkilmişdir. 
114. "Fransa-Rusiya ticarət müqaviləsi" sözlərinin altından xətt çəkilmişdir. 
115. Altından xətt çəkilmişdir. 
116. "... sonradan göndəriləcək" sözlərindən "teleqrafla" sözünə qədər mətnin altından göy karandaşla 
xətt çəkmişdir. 
117. "... teleqrafla" sözündən abzasın sonuna qədər mətn qırmızı karandaşla mötərizəyə alınmışdır. 
118. Bu sətirlər qarşısında səhifənin kənarında böyük X işarəsi qoyulmuşdur. 
119. "... başqa bir" sözlərinə qədər sonuncu dörd abzasın mətni mötərizə içərisinə alınmışdır. 
120. "... sifarişin yarı qiymətinin" sözlərindən abzasın sonuna qədər mətn mötərizə arasına alınmış və 
kənarından xətt çəkilmişdir. 
121. Bu abzasın qarşısında səhifənin kənarında X işarəsi qoyulmuşdur. 
122. Abzasın başlanğıcından "bina tutub" sözlərinə qədər mətnin kənarından göy karandaşla xətt 
çəkilmişdir. 
123. Bütün abzas mötərizəyə alınmışdır. 
124.  "... rus məsələsi ilə əlaqədar konfrans məhz Londonda keçiriləcəkdir" sözlərinin altından göy 
karandaşla xətt çəkilmişdir. 
125. "... vəziyyətinin yaxşılaşacağından" sözlərindən "meydana çıxıb" sözlərinə qədər mətnin altından 
xətt çəkilib. 
 
 
 
 
 
 
 
 
 54
Redaktoru Elmira Məmmədyarova 
Rəssamı Taleh Məlikov 
Texniki redaktoru Zoya Nəcəfova 
Korrektorları Elmira Qulam qızı, Validə Musayeva 
 
Yığılmağa verilmiş 28.08.98. Çapa imzalanmış 14.12.98. Ofset çap üsulu ilə. Formatı 84 x 
108 Ofset kağızı № 1. Şərti çap vərəqi 6.30. Şərti rəngli surəti 6,40. Uçot nəşr vərəqi 6,0. Tirajı 
1000. Sifariş 123. Müqavilə qiyməti ilə. 
 
Azərbaycan Respublikası Mətbuat və İnformasiya Nazirliyi. Azərbaycan Dövlət 
Nəşriyyatı. Bakı - 370005, Hüsü Hacıyev küçəsi № 4. "Şərq-Qərb" mətbəəsi, Bakı, Aşıq Ələskər 
küçəsi, 17. 
 
