 
 
 
 
 
 
 
 
 
 
SƏDİ ŞİRAZİ  
 
BUSTAN 
 
 1
 
 
 
 
 
 
 
 
 
 
SƏDİ ŞİRAZİ  
 
BUSTAN 
 
 
 
 
 
 
 
 
 
 
 
 
 
 
 
 
 
Bakı-2004 
 2 
 
 
 
 
 
SƏDİ ŞİRAZİ  
 
BUSTAN 
 
Redaktor              
 
 
 
 
 
 
 
 
 
 
 
 
 
 
 
 
Nəşriyyat
 3
 
Tərtibatçıdan 
 
Şərqin müdrik şairi Sədi Şirazi 800 ilə yaxındır ki, dünya 
ədəbiyyatının ən parlaq ulduzu kimi yaşayır, özünün bəşəri 
duyğuları, fikir və əqidəsi ilə insanların qəlbinə yol tapır, 
onların şüurunun formalaşması, dünya, insan və cəmiyyət 
haqqındakı düşüncələrinə təsir edir. İnsan onun əsərlərini 
oxuyarkən dərk edir ki, o təbiətin ən ülvi, ən kamil varlığıdır və 
onun bu varlığa layiq olması üçün hansı məziyyətlərə malik 
olmalı, hansı ictimai amilləri özündə tərbiyə etdirməlidir. Başqa 
sözlə desək, Sədi sanki insan faktorunu həm fəlsəfi və həm də 
ictimai baxımdan xarakterizə edir. O, öz məqsədini ən sadə və 
ən çətin üsullarla həyata keçirir, oxucusunu dünya görmüş, 
ölkələr gəzmiş, həyatın saysız səhnələri ilə qarşılaşmış müdrik 
bir filosof şair və insan kimi müxtəlif şərait və vəziyyətlərlə 
üzləşdirir, ona bu həyat imtahanından çıxmaq üçün öz əqli, 
zəkası, tərbiyə və insanlığı ilə kömək edir, yol göstərir. 
Sədi üçün insan faktoru ən yüksək, ən ali, ən kamil 
zirvədir. O ada yalnız ədalət, insaf, səxavət, təvazö, sadəlik, 
tərbiyə və böyük eşqlə layiq olmaq mümkündür. Göstərilən 
amillər isə heç vaxt köhnələn, lazımsız olan deyil, insanın var 
olduğu hər an onunla olmuş və olmalıdır. Buna görə də Sədi 
sözləri, Sədi əqidəsi həmişə yaşardır, insanlar üçün gərəkdir. 
Deyilən cəhətlərin dövrümüzlə həmahəngliyi Sədi 
əsərlərinin, o cümlədən «Bustan»ın müasir oxucuya çatdı-
rılmasını bir daha şərtləndirir, onun latın əlifbası ilə yeni 
çapının zəruriliyini göstərir. 
«Bustan»ın latın əlifbası ilə yeni çapını hazırlayarkən onun 
1964-cü ildə Bakıda Azərbaycan Dövlət Nəşriyyatı tərəfindən 
çap olunmuş nüsxəsi əsas götürülmüşdür. 
Çapa hazırlanarkən «Bustan»da işlənmiş, lakin 
«Qeydlər»də və «Lüğət»də öz əksinitapmamış bəzi sözlər, bəzi 
coğrafi və tarixi adlar oraya əlavə edilmişdir. 
 4 
Onu da qeyd etmək lazımdır ki, müasir latın əlifbasında 
apostrofun olmaması klassik əsərlərin, o cümlədən Sədi 
Şirazinin «Bustan»ının yeni çapında çətinlik törədir. Belə ki, 
elə sözlər vardır ki, onlar ərəb dilindən Azərbaycan dilinə 
keçmiş və burada bəzi hərflərin tələffüzü apostrofla verilmiş və 
verilməlidir. Başqa şəkildə, yəni apostrofsuz işlənərkən onun 
mənası anlaşılmaz qalır. Başqa bir cəhət isə özünü orada 
göstərir ki, apostrofun yazıda verilməməsi şer vəznlərinin 
pozulması ilə nəticələnir. 
Odur ki, dünya ədəbiyyatının digər inciləri kimi, Sədi 
Şirazinin «Bustan» əsərinin yeni, üçüncü nəşrində apostrofun 
işlənməsi istisna hal kimi zəruridir. 
 
Fil. elm. nam., dos. M.H.Məmmədova  
 
 5
SƏDİ VƏ ONUN «BUSTAN» ƏSƏRİ 
 
Şeyx Sədi Şirazi İran ədəbiyyatının dünya ədəbiyyatına 
vermiş olduğu ən böyük şairlərdən biridir. Onun ölməz əsərləri 
yeddi əsrdir ki, Yaxın Şərq xalqlarına ağıllı nəsihətlər, bəşəri 
düşüncələr, nəcib duyğular aşılayır. 
Sədinin tərcümeyi-halı nə özü, nədə müasirləri tərəfindən 
yazılmışdır. Bəzi alimlər onun XIII əsrin əvvəllərində 
doğulmuş olduğunu iddia edirlər. Fəqət əksəriyyətin qəbul 
etdiyi fikrə görə o, 1184-cüildə doğulmuş və 1291-ci ildə 107 
yaşında vəfat etmişdir. Onun həyatı haqqında ağızdan-ağıza 
dolaşan, lakin heç bir vəsiqəyə əsaslanmayan bir sıra rəvayətlər 
var ki, bunlara elmi qiymət vermək mümkün deyildir. Onun 
həyatı haqqında inandırıcı məlumatı biz yalnız öz əsərlərindən 
əldə edirik ki, bu da xüsusən «Gülüstan» və «Bustan»da 
dağınıq, rabitəsiz bir şəkildə verilən məlumatlardır. 
Sədinin uşaqlıq illəri və ilk gəncliyi ana yurdu olan Şirazda 
keçmişdir. Şair qocalarkən həyatının bu dövrləri, ata-anası ilə 
rəftarı, ilk sevgisi, ilk dostluğu və s. haqqında əsərlərində 
müxtəlif epizodlar şəklində yazmışdır. 
Sədi ilk təhsilini Şirazda almış, sonra Bağdada gedərək, XI 
əsrin ikinci yarısında məşhur Nizamülmülk tərəfindən təsis 
edilmiş orta əsrlərin müsəlman universiteti olan 
Nizamiyyəyəgirmiş, burada o, Əbu İshaq Şirazi, Əbülfərəc ibn 
Cuzi, Şəhabəddin Söhrvərdi kim on üçüncü əsrin böyük 
alimlərinin tələbəsi olaraq, ali təhsilini bitirmişdir. 
1226-cı ildə tamamlanan bu dövr Sədi həyatının birinci 
dövrü sayılır. Bu dövrdə o istər Məkkə ziyarətinə və istər 1210-
cu ildə Kaşğara səyahətə getmişsə də, onun həyatının əsil 
səyahət dövrü bundan sonra başlanır. 
Sədi Bağdad təhsilindən sonra 1227-ci ildən 1256-cı ilə 
qədər otuz il ömrünü səyahətdə keçirmiş, Bəlxi, Qəznəni, 
Pəncabı, Sumnatı, Ümmanı, Yəməni, Hicazı, Fələstini, Misrin 
və Həbəşistanın bir çox yerlərini, Dəməşqi, Bəlbəki, Kiçik 
 6 
Asiyanı, Afrikanın şimalını, - Hindistandan Mərakeşə qədər 
həm quru, həm su yolları ilə gah dərviş geyimində, gah başqa 
qiyafədə gəzib dolaşmış, hər cür insanlarla oturub-durmuş, 
rəngarəng həyati təcrübələr qazanmışdır. Sədinin əsərlərini 
oxuduğumuz zaman görürük ki, o bəzən Kaşğar məclisində 
qrammatiklərlə mübahisə edir, bəzən Ərəbistanın qızğın 
çöllərində karvanları izləyir, bəzən Trablis xəndəklərində 
yəhudilərlə birlikdə daş-torpaq daşıyır, bəzən Sumnatın 
hindular bütxanasında onların dinini öyrənməyə çalışır. Bu 
dövr Sədi həyatının ikinci dövrünü təşkil edir. 
Mükəmməl təhsildən sonra bu uzun səyahətlər Sədinin 
dünyagörüşünü genişləndirmiş, onun şüurunu o dövrün 
feodalizm dünyagörüşü, üsul-idarəsi, qanun və prinsipləri ilə 
mübarizə aparan ictimai təbəqələrin ideologiyası səviyyəsinə 
yüksəltmişdir. 
Bu səyahətlərdən sonra sədi 1257-ci ildə vətəni Şiraza 
qayıtmış, ömrünün axırına qədər öz doğma şəhərində böyük 
hörmətlə yaşamış, mühitinin müdrik filosofu, alimi kimi şöhrət 
tapmış, 1291-ci ildə vəfat etmişdir. 
Sədinin yaşadığı dövr Yaxın Şərq tarixində ictimai 
keşməkeşlər, qanlı çarpışmalar, qırğınlar dövrü olmuşdur. Bu 
dövrün əsas böyük tarixi hadisələri – əhli-səlib müharibələri və 
moğol istilalarıdır. Sədi səlib müharibələrində iştirak etmiş, 
Suriyada fransızlara əsir düşmüş, moğolların dağıdıcı 
hücumlarının şahidi olmuş, müxtəlif şahlıqların məhv olmasını, 
vətəninin yadellilər istilasına məruz qalmasını görmüşdür. 
Zamanının bu səhnələrini şair bircə misrada çox gözəl obrazla 
təsvir edir: 
 
Cəhan bər-həm oftade çun muy-e zəngi. 
 
(Dünya zəncinin saçı kimi bir-birinə qarışmışdı). 
Bütün bu dəhşətli tarixi hadisələr qarşısında Sədi alimanə 
və həkimanə şüurunu, həyati təcrübələrini inkişaf etdirib 
 7
zənginləşdirmiş, sonra bunları yeddi əsrdən bəri müxtəlif 
dillərə tərcümə edilib yayılan və milyonlarlainsanların malı 
olan məşhur qiymətli əsərlərində əks etdirmişdir. 
«Gülüstan»da olan bir hekayəsindən anlaşıldığına görə, 
Sədi ədəbi fəaliyyətə hələ gənc ikən başlamışdır. 1210-cu ildə 
Kaşğara səyahəti zamanı bir adam ondan haralı olduğunu 
soruşur. Şair: şirazlıyam, – deyə cavab verdikdə, o adam: 
Sədinin əsərlərindən bilirsənmi? – deyir. 
Bundan anlaşılır ki, hələ iyirmi altı yaşında ikən onun 
əsərləri Kaşğarda yayılmış və Sədi adı orada məşhur olmuşdur. 
Buna baxmayaraq böyük şairin əsil yaradıcılıq fəaliyyəti 
həyatının üçüncü dövrü ilə bağlıdır. Özünün dediyinə görə, 
«Bustan»ı 1257-ci ildə, yəni 63 yaşında, «Gülüstan»ı isə 1258-
ci ildə, 64 yaşında ikən yazmışdır. 
Sədi əsərlərini əsasən farsca yazmışdır, lakin ərəbcə 
qəsidələri və farsi-ərəbi müləmmələri də vardır. Məşhur 
iranşünas E.Braunun dediyinəgörə, Sədi urdu dilində də şerlər 
yazmışdır. Bundan başqa onun bəzi İran qəbilələrinin işlətdiyi 
«farsi-ye bum» adlanan dildə də şerləri vardır. Mşhur şərqşünas 
Hammer-Purqştallın göstərdiyinə görə Sədi latın dilini də yaxşı 
bilirmiş. 
Sədinin əsərləri: «Bustan», «Gülüstan», qəsidələr, qəzəllər, 
bədaye, təyyibat, xəvatim müləmmələr, tərci-bəndlər, rübailər, 
şitələr, müfrədlər, müxtəlif şerlər, həzllər və sairədən ibarətdir. 
Lakin qəsidədə və xüsusən qəzəldə böyük ustad sayılan lirik 
şair Sədi dünya ədəbiyyatına böyük moralist şair və nasir kimi 
«Bustan» və «Gülüstan» əsərləri ilə daxil olmuşdur. 
Sədinin böyük şair və mütəfəkkir kimi tanınmasında əsas 
keyfiyyətlərdən biri də ondakı böyük demokratik ruh, dərin 
xəlqilikdir. 
 
An ke pay əz sər-e nəxvət nə nehadi bər xak, 
Aqebət xak şod-o xəlq bər u miqozərənd.  
 
 8 
(Təkəbbür və dikbaşlıqdan ayaqları yerə dəyməyən hakimlər 
torpağa döndülər və xalq indi o torpağı tapdalayıb keçir). 
Sədi həmişə rəiyyəti xalqı soltanlardan, hakimlərdən 
yüksək tutur: 
Rəiyyət çu bixənd, soltan derəxt, – 
Derəxt, ey pesər, başəd əz bix səxt! 
(Hakim bir ağac isə, xalq o ağacın köküdür, – ey oğul, ağac 
kökdən möhkəm olar). 
 
Mkon ta təvani del-e xəlq riş, 
 Və gər mikoni mikəni bix-e xiş. 
 
(Bacardıqca xalqın qəlbini yaralama, əgər yaralasan, öz kökünü 
qoparmış olarsan). 
Sədi bir sıra əsərlərində insanları ədalətsizliyəqarşı 
mübarizəyə dəvət edir: 
 
Məkon səbr bər hakem-e zolm-dust! 
 
(Zalim hakimin zülmünə səbr eləmə). 
Sədini səciyyələndirən xüsusiyyətlərdən biri də onun bir 
para məddah şairlər kimi hakimlərə yaltaqlıq etməməsidir. O öz 
qədrini, əsil şair qiymətini yaxşı bilirdi. Yaltaq şairlər özlərini 
dövrünün hakimindən alçaq tutaraq deyirdilər: «Mən 
xoşbəxtəm ki, sənin dövründə yaşayıram!». Sədi isə Fars 
hakimi Əbu-Bəkr ibn Səd Zəngiyə ithaf etdiyi «Bustan»ın 
müqəddiməsində çox haqlı olaraq özünü hakimdən yüksək 
tutur, ona xitab edir: «Sən nə xoşbəxtsən ki, mənim dövrümdə 
doğulmusan, çünki mənim əsərlərimdə həmişəlik 
yaşayacaqsan!». 
«Bustan» 4200 beytə yaxın, on fəsildən ibarət mənzum 
əsərdir. hƏr fəsildə şairin öz fəlsəfi və ictimai fikirlərini ifadə 
edən bir sıra gözəl, maraqlı hekayə və nəsihətlər vardır. 
«Bustan» Yaxın Şərq ədəbiyyatında didaktik poema 
 9
janrının ən parlaq nümunəsidir. Bu əsər yazıldığı dövrün və 
mühitin bütün məişət məsələlərini, cəmiyyətin müxtəlif 
təbəqələrinin əxlaq qaydalarını, əsrin əsas ictimai-tarixi 
səciyyəsini konkret həyati misallarla əks etdirir. «Bustan»da 
göstərilir ki, orta əsrlər İranında əsas istehsal qüvvələri və 
zəhmət adamları: kəndlilər, sənətkarlar, nökərlər (qulamlar), 
ticarət işləri vəalları isə tacirlərdir. Sədi hekayələrində 
cəmiyyətin bu qüvvələrini müdafiə edir, hakimlərdən onlara 
qayğı və hörmət bəsləməyi tələb edir. Pulun ağalığını Sədi 
keçici və qüdrətsiz bilir, sənətkarlığı ondan daha davamlı və 
güclü sayır. Sədi ağıllı qadının ailə həyatındakı müsbət roluna 
böyük qiymət verir. Ata-ananı uşağın tərbiyəsinə fikir verməyə 
çağırır, uşuğu faydalı peşə öyrətməyi tələb edir. 
Burası çox maraqlıdır ki, «Bustan»da din və dinitəbliğ 
mövzuları yoxdur. Sədinin məfkurəsincə, insan göylərə deyil, 
öz vicdanına səcdə etməlidir. 
Bu qiymətli əsəri mütaliə edən oxucu onda yalnız orta 
əsrlər üçün deyil, bizim əsrimiz üçün də hələ əhəmiyyət və 
təsirini itirməyən ağıllı öyüdlər, ibrətamiz fikirlər, tərbiyəvi 
nəsihətlər tapır. Buna görədir ki, «Bustan» indi də dünyanın 
müxtəlif dillərinə tərcümə edilib yayılmaqda və xalqlar 
tərəfindən sevilə-sevilə oxunmaqdadır. 
Rus dilinə Oktyabr inqilabından qabaq «Bustan»ın yalnız 
ayrı-ayrı parçaları tərcümə edilmişdi. Bunlardan bəyənilən 
Xolmoqorovun Sədi Şirazi haqqında dissertasiyasındakı 
«Bustan»dan parçalar tərcüməsidir. Bu əsərin rusca ən yaxşı, 
əslində çox yaxın tərcüməsi K.Çaykinin 1935-ci ildə etdiyi və 
son illərə qədər dəfələrlə yenidən nəşr edilmiş mənzum 
tərcüməsidir. Lakin bu da dolğun deyil: 700 beyti ixtisar 
edilmişdir. 
Azərbaycan dilinə 1912-ci ildə «Bustan»ın təxminən 
dörddə bir hissəsi «Mizanül-ədalət» adı ilə şair Seyid Zərgar 
tərəfindən tərcümə edilmişdir. Əsasən zəif olan bu tərcümənin 
bir müsbət cəhəti var ki, onda orjinalın vəzni (mütəqarib bəhri: 
 10 
fəUlün fəUlün fəUlün fəül) mühafizə edilmişdir. Oxuculara 
təqdim edilən M.Seyidzadənin tərcüməsi istər kəmiyyət, 
istərsəkeyfiyyətcə köhnə tərcümə ilə müqayisəyə gəlməz 
dərəcədə yüksəkdə durur. Həm təcrübəli şair, həm də təcrübəli 
tərcüməçi olan M.Seyidzadə «Bustan»ın tərcüməsinə böyük 
əmək sərf etmiş və bu işin öhdəsindən müvəffəqiyyətlə 
gəlmişdir. Bu tərcümənin birinci nəşri 1958-ci ildə olmuş, xalq 
bunu hüsn-rəğbətlə qarşılamış və qısa müddətdən sonra 
«Bustan»ı kitab mağazalarında tapmaq mümkün olmamışdır. 
Həmin əsərin bu ikinci nəşri birinci nəşrinə nisbətən mündəricə 
etibarilə xeyli zəngindir. Birinci nəşrdən ixtisar edilmiş hekayə 
və təmsillərdən iyirmi üçü ikinci nəşrə daxil edilmişdir. Bunlar 
«Şapurun Xosrova məktubu», «Faydalı nəsihət», «Səxavətli 
oğul», «Məhəbbət», «Paltarı yanan gözəl», «Həqiqi aşiq», 
«Susuzluqdan ölən», «Arif və sərxoş», «Loğman haqqında 
hekayə», «Qürurlu yoxsul», «Züleyxanın eşqi», «Sərxoşluq 
bəlası» və sairədir. 
Bunlardan başqa «Bustan»ın bu yeni nəşrinə Sədinin bir 
sıra lirik əsərləri də – bir məşhur qəsidəsi, otuz beş rübaisi, otuz 
üç qəzəli, on doqquz qitəsi– əlavə edilmişdir. Sədinin bu 
əsərləri ilə Azərbaycan oxucuları birinci dəfə tanış olur. 
«Bustan»ın Azərbaycan dilinə tərcüməsi üçün 1309 
(=1890)-cu ildə Bombeydə nəşr edilmiş Sədi külliyyatındakı 
nüsxə əsas götürülmüşdür. Lakin redaktə prosesində 
şübhələrimizi aydınlaşdırmaq və təsadüf edilən təhrifləri 
düzəltmək üçün biz bu göstərilən Bombey nüsxəsini 1264 
(=1847)-cü ildə Təbrizdə nəşr edilmiş Sədi küliyyatındakı 
«Bustan» nüsxəsilə tutuşdurmuşuq, eyni zamanda K. Çaykinin 
1935-ci il tərcüməsinin akademik nəşrindən də, həmçinin V. 
Derjavin və A. Starostinin 1962-ci il rusca tərcümələrindən də 
vəsait kimi istifadə etmişik.  
 
 
Əkrəm Cəfər 
 11
 
 12 
 
 
 
 
 
 
 
 
 
 
 
 
 
 
BUSTAN 
 
 
 
 13
 
BU KİTABIN YAZILMASININ SƏBƏBİ 
 
Dolaşdım dünyanı, səyahət etdim, 
Hər cürə insanla ünsiyyət etdim. 
Ərmağan axtarıb tapdım hər yerdən. 
Sünbüllər topladım mən xirmənlərdən… 
Görmədim şirazlı kimi xoşsifət,  
Tanrı bu torpağa yağdırsın rəhmət! 
Mən Şamda ya Rumda gəzdiyim zaman 
Şirazlı mərdləri yad etdim hər an. 
İstədim gəzdiyim bağdan, çəməndən 
Dostlar məclisinə boş dönməyim mən. 
Dedim ki, Misirdən qayıtsa hər kəs 
Ordan qənd gətirər, əliboş dönməz. 
Qəndim olmasa da, dərin sözüm var. 
Misrin qəndindən də şirin sözüm var. 
Bu o qənd deyil ki, olsun ağızda,  
Tapar ağıllılar bunu kağızda… 
Sözdən on qapılı bir saray qurdum,  
Bu qəsrə hikmətdən bəzəklər vurdum. 
Xalqı qorumaqdan danışır biri, 
Öyrədir insana elmi, tədbiri. 
İkinci söhbəti açır kərəmdən, 
Deyir şükr eyləyən uzaqdır qəmdən. 
Üçüncü danışır qəlb riqqətindən, 
Azad könüllərin məhəbbətindən. 
Verir təvazöə dördüncü qiymət. 
Açır razılıqdan beşinci söhbət. 
Altıncı deyir ki, qənaət öyrən! 
Yeddinci söyləyir: tərbiyət öyrən. 
Səkkizinci fəsil göstərir ki, sən 
Sağlam olmağınçın şükr etməlisən. 
Doqquz, təbliğ edir tövbə və savab, 
 14 
Onuncu fəsillə qurtarır kitab. 
 
 
 
Kitabı yazmışam xoş bir əyyamda, 
İki çox mübarək gözəl bayramda. 
Altı yüz əlli beş tarixində mən 
Dəyərli gövhərlər saçdım təbimdən. 
Ətəyim doludur dürr ilə gövhər,  
Yenə xəcalət çəkirəm kədər 
Ki, dürr dənizində sədəfim də var. 
Kiçik bağçada da yetişər çinar… 
Bunu yaxşı düşün, ey arif insan! 
Hünər sahibləri aramaz nöqsan. 
İstər ipək tiksin, istər zərxara,  
Tikən sətin astar qoyar paltara. 
Paltarın astarı deyilsəipək, 
Acıqlanmayasan buna sən gərək. 
Mən öz sənətimdən deyiləm məğrur,  
Dərvişəm, neyləyim, hünərim budur. 
Nə qədər olsa da pislər günahkar, 
Tanrı yaxşılara onu bağışlar. 
Mənim sözlərimdə nöqsan görəndə, 
Kərəm et, oxucum, bağışla sən də. 
Xoşun gəlsə də min beytdən biri, 
Onun xatirinə pisləmə şeri. 
Müşkün bir dəyəri olarmı Çində? 
Şerin də qiyməti yox fars içində. 
Şerlə doludur çünki bu ellər… 
Sədinin hünəri o şəxsə bənzər 
Ki, bir gül gətirə güllü bostana, 
İstiot apara ya Hindistana. 
Xurma çox şirin də olsa, yenə sən 
Onun da içində çərdək görərsən. 
 15
 
 16 
B İ R İ N C İ     F Ə S İ L 
 
ƏDALƏT VƏ İNSAF HAQQINDA 
 
ƏNUŞİRƏVANIN VƏSİYYƏTİ 
 
Ölüm yatağında olduğu zaman 
Hörmüzə demişdir Ənuşirəvan: 
Oxşa könülləri, xalqı sal yada,  
Təkcə öz halına qalma dünyada. 
Öz rahatlığını düşünsən, heç kəs 
Ölkəndə gün görüb yaşaya bilməz. 
Ağıllı istəməz ki, yatsın, çoban, 
Olsun canavara sürüsü qurban. 
Düşün yoxsulların halını hər an. 
Şahı rəiyyətdir edən hökmran. 
Soltan bir ağacdır, rəiyyət rişə. 
Ağac kökü üstə durur həmişə. 
Xalqın ürəyini incitsənəgər, 
Sənin öz kökünə baltalar dəyər. 
Düz yol istəyirsən – ədalətli ol. 
Xalqına, elinə sədaqətli ol. 
İnsanı yaşadan budur doğrusu: 
Yaxşılıq ümidi, pislik qorxusu. 
Bu iki nöqtəni bilsə hökmran, 
Ölkəsində həmı yaşayar asan. 
Yoxsulu düşünsə ölkənin şahı, 
Tanrı yer üzündə olar pənahı. 
İstəyir ki, mülkü qalmasın viran, 
Şah gərək zalıma verməsin aman. 
Xalqı düşünməsə əgər hökmdar, 
Sanma ki, mülkündə xoşbəxtlik olar. 
Rəiyyət incisə hökmranından, 
Məmləkətdə bolluq olmaz heç zaman. 
 17
Gərək rəiyyəti qorxmasın şahdan, 
Şah gərək çəkinsin böyük allahdan. 
Xalqının işini eyləsən bərbad, 
Ölkəni yuxunda görərsən abad. 
Zülmdür ölkəni dağıdan, yıxan: 
Böyüklər bu sözü unutmaz bir an: 
Gərək rəiyyəti incitməsin şah, 
Çünki rəiyyətdir ölkəyə pənah. 
Kəndlinin, muzdurun işi, zəhməti 
Verib hökmdara bunca dövləti. 
Sənə ömür boyu yaxşılıq edən  
İnsafmı yamanlıq görsünəlindən?! 
 
PƏLƏNGİ RAM ETMİŞ İNSAN 
 
Həqiqət əhlindən bir rəvayət var, 
Böyüklərdən belə bir hekayət var: 
Qamçı əvəzinə götürüb ilan, 
Minmişdi pələngə bir mahir insan. 
Heyrətlə soruşdu ondan bir nəfər: 
Nədəndir səndə bu qoçaqlıq, hünər? 
Yırtıcı heyvanı aram etmisən, 
Xoşbəxtsən, pələngi sən ram etmisən. 
Cavabında kişi dedi: bu pələng, 
Qüvvətli gərgədan, fil, ilan, nəhəng 
Əgər olub mənim əlimdə əsir, 
Sən heyrət eyləmə, haqqın işidir. 
Boyun qaçırmasan sən haqdan əgər, 
Çəkinməz hökmündən sənin vəhşilər. 
Bir hakim tanrının olsa hökmündə. 
Qoruyar haqq onu ən ağır gündə. 
Haqq sevərsə əgər saxlayar səni, 
Üstünə gəlməyə qoymaz düşməni. 
Birini pələngə minən görəndə. 
 18 
Bir dəfə bərk dəhşət oyandı məndə. 
Bir anda o qədər artdı həycanım, 
Sandım ki, çıxacaq bədəndən canım. 
Kişi gülümsəyib göstərdi şəfqət, 
Dedi: Sədi, buna eyləmə heyrət! 
Həqiqət yolundan dönməsə hər kəs 
Çatar arzusuna, diləyi sönməz. 
Sədinin dediyi bu doğru sözlər 
Sənə fayda verər, dinləsən əgər. 
 
 XOSROV VƏ ŞİRUYƏ 
 
Yumanda əbədi Xosrov gözünü, 
Şiruyəyə dedi ürək sözünü: 
Çalış ürəyində olsun bir niyyət, 
Ölkəndə xoş günlər görsün rəiyyət. 
Oğul, ədalətdən üz döndərməsən, 
Xalq düşüb əzaba çəkinməz səndən. 
Rəiyyət zülmdən qaçır hər zaman, 
Çirkin ad qoymasın gərək hökmran. 
Xalqı incidəndə azğın hökmdar, 
Kəsir öz kökünü demək o qəddar. 
Qılınclar, nizələr yıxmayan şahı,  
Yıxar bir qarının yanıqlı ahı. 
Bir çıraq yandırıb məzlum dul qadın, 
Odundan şəhəri bürüyüb yanğın… 
Soruşsan dünyada kimdir bəxtiyar, 
Deyərəm: insaflı, adil hökmdar. 
Çatsa adil şaha ölüm növbəti, 
Yağar məzarına xalqın rəhməti. 
Yaxşı da, yaman da keçər dünyada, 
Çalış yaxşılıqla düşəsən yada. 
Əgər hakimlərin olsa haqsevən, 
Ölkəni daima abad görərsən. 
 19
Sənə də düşməndir eli incidən, 
Xalqa zərər verib, xeyrini güdən. 
O hakimlərdə ki, yoxdur ədalət, 
Xətadır onlarda olsa rəyasət. 
Xəzinə toplamaq bəhanəsilə  
Onlar min əziyyət çəkdirir elə. 
Olmasa padişah haqq tərəfdarı, 
Bir gün ellər yıxar o hökmdarı. 
Qalmaz həmişəlik zalım hökumət, 
Qalar ancaq ona əbədi lənət. 
Yaxşılar yamanlıq görərmi eldən? 
Yamanlıq eyləsən, öz düşməninsən. 
Düşmənə mükafat verməyib, gərək 
Kökünü kəsəsən onun ağac tək. 
Quduz canavara rəhmin gəlməsin. 
Vaxtında məhv elə, o yekəlməsin. 
Xalqın sürüsünə daraşmadan qurd. 
Kəs onun başını, dağılmasın yurd. 
Quldurlar soyanda bir sövdagəri, 
Nə gözəl deyibdir o, bu sözləri: 
Mərdlik gözlənilməz quldur, qaçaqdan, 
Kişilik uzaqdır namərd alçaqdan. 
Soysa tacirləri əgər hökmdar, 
Ölkəsi, ordusu xeyirsiz qalar. 
Ağıllı yamanlıq görsə bir yerdə, 
Getməz o ölkəyə ömründə bir də. 
Olsa müsafirə əgər hörmətin. 
Gəzər yad ellərdə sözün-söhbətin. 
Çalış acizləri etmə müztərib, 
Səndən inciməsin əsla bir qərib. 
Olsan səyyəhlara əgər aşina, 
Səyyəh yaxşı adı yayar hər yana. 
Yadlara hörmət et, ayıq ol ancaq, 
Səni aldatmasın hər yetən alçaq. 
 20 
Üzdə dost göstərir özünü düşmən, 
Gərək yabançıdan sən çəkinəsən. 
Bilsən əcdadının qədrini uca, 
Adın ləkələnməz dünya durduqca. 
Nə qədər ki, vardır əlində qüdrət, 
Kərəm sahibi ol, göstər mərhəmət.  
 
 
 ŞAPURUN XOSROVA MƏKTUBU 
 
İşdən kənar etdi Şapuru Xosrov, 
Kədərdən sarsıldı, xəstələndi o. 
Yazdı hökümdara: Ey böyük soltan, 
Mən ölüb getsəm də fani dünyadan, 
Sənin fəzilətin qalacaq ancaq, 
Olmaz ədalətdən boyun qaçırtmaq. 
Gəncliyim yolunda keçib, hökmran, 
Qovma qocalıqda məni qapından. 
Qəribdən çirkin iş baş versə əgər, 
İncitmə onu, yad ölkəyə göndər. 
Bəsləmə qəlbində ona ədavət, 
Olur öz düşməni ondakı xislət. 
Əgər fars elində gəlib dünyaya, 
Göndərmə Səqlaba, Ruma, Sanaya. 
Pisləri göndərsən başqa bir yurda, 
Verər başqasına əziyyət orda. 
Sənin də ölkənə gətirər ləkə, 
Deyərlər məhv olsun elə bir ölkə, 
Ki belə insanlar yetişdiribdir. 
Kim buna tərbiyə, ədəb veribdir. 
Kimin uzun illər xidmətləri var, 
Qocaldı, pis baxma ona, hökümdar. 
Qocalıqdan düşüb o ağır halə, 
Əlindən nə gələr, edəcək nalə. 
 21
Saxlaya bilməsə biri əmanət, 
Yanında gözətçi qoy onun, əlbət. 
Əgər gözətçi də etsə xəyanət, 
Göstərmə onlara artıq dəyanət. 
Əmanət saxlayan qorxmayıb şahdan, 
 Çəkinsin o gərək böyük allahdan. 
Onu bil ki, görsən əgər yüz adam, 
Axtarsan, bircəsi olar düz adam. 
Qoysan iki dostu bir yerdə işə, 
Səbəbdir səninçin böyük təşvişə. 
Verib iki yoldaş möhkəm əl-ələ, 
Oğurluq edərlər səndən kələklə. 
O zaman ki qorxdu oğru-oğrudan, 
Qorxusuz, xətərsiz gedər karivan. 
Birini eylədin xidmətdən kənar, 
Əfv eylə sonralar onu, hökümdar. 
Sən bir ümüdsizə eyləsən imdad, 
Yaxşıdır min qulu etməkdən azad. 
Əməl kəndirini yazığın qırma, 
Yaranın üstündən bir yara vurma. 
Baxır ata necə doğma oğluna, 
Elə baxmalıdır şah öz quluna. 
Ata övladını döysə də hərdən, 
Silir göz yaşını, salmır nəzərdən. 
Yumşaqlıq göstərsən qudurar yağı. 
Çox təzyiq üsyankar edər qorxağı. 
Yumşaqlıqla sərtlik olur bərabər, 
Təbibdə həm dərman olur, həm neştər. 
Cavanmərdlik eylə, sən haqq ilə ol; 
Haqq sənin olsa da sən xalq ilə ol. 
Hamının həyatı sovrular bada, 
Bir yaxşı ad qalar ancaq dünyada. 
Tiksən karvansara, körpü, dəyirman, 
Adın yaşayacaq sənin hər zaman. 
 22 
Qoymasa özündən hər kəs yadigar, 
O bir ağacdır ki, gətirməyib bar. 
Səni unutmasın istəsən cahan, 
Etmə böyüklərin adını pünhan. 
Xeyirli iş görüb getməsə hər kəs, 
Adı yaxşılıqla onun çəkilməz. 
Səndən əvvəllərdə çox şahlar varmış, 
Hamı böyük-böyük hökümdarlarmış. 
Naz-nemət içində ömür sürdülər, 
Öldülər, qaranlıq qəbrə girdilər. 
Birindən cahanda yaxşı ad qaldı, 
Birinin tarixdə adı bəd qaldı. 
Bədxahın sözüylə qalxma yerindən, 
Hər işi əvvəlcə öyrən dərindən. 
Səndən üzr istəsə əgər təqsirkar, 
Bağışla suçunu, olma çox qəddar. 
Biri eyləmişsə kiçik bir günah, 
 Öldürmə istəsə o səndən pənah. 
İlk günah edənə eylə nəsihət. 
İkincidə həbs et, ver çox əziyyət. 
Gördün ki, nəsihət, həbs etmir əsər, 
Sındır ağac kimi onu yerə sər. 
Yaxşı düşün, xəta çıxmasın səndən, 
Calanmaz ayırsan başı bədəndən. 
Sınar asanlıqla ləli-bədəxşan, 
Sınığı yamanmaz lakin heç zaman. 
 
 AĞILLI VƏZİR 
 
Dənizlər, səhralar keçib bir nəfər 
Bir dəfə Ümmana etmişdi səfər. 
O görmüşdü ərəb, türk, tacik və rum  
Bir çox fənlər ona olmuşdu məlum. 
Bilikli insandı, dünya görmüşdü. 
 23
Fikrini biliyə, elmə vermişdi. 
Olduqca yoxsuldu bu kişi ancaq. 
Yanmış çuxasında vardı yüz yamaq. 
Bədəni qocanın ağac kimiydi, 
Lakin yarpaqlara möhtac kimiydi. 
O gəlib sahildə bir yerə çatdı, 
Qəlb açan, çox abad şəhərə çatdı. 
Burda səxavətli bir sultan vardı, 
Çox adil, insaflı bir hökmdardı. 
Acizə göstərir kərəm, mərhəmət, 
Yoxsul insanlara edirdi hörmət. 
Bilikli kişidən şah tutub xəbər, 
Əmr etdi aparıb onu nökərlər 
Təmiz yuyundurub, geyindirsinlər. 
Nəyə ehtiyacı varsa versinlər. 
Geyinib kecindi, kefi kökəldi. 
Kişi hökmdarın yanına gəldi. 
Baş əyib soltana, dua eylədi… 
Adil hökmdarsa ona söylədi: 
Aç, gizlin qalmasın, bir de görüm sən 
Bizim bu ölkəyə hardan gəlmisən? 
Mənim paytaxtıma gələn zamandan  
Burda nə görmüsən yaxşı-yamandan. 
Alim cavab verdi: soltan var olsun, 
Dünyalar durduqca bəxtiyar olsun. 
Gəzdim çox evləri bu şəhərdə mən, 
Qəm-kədər görmədim ürəklərdə mən. 
Şəhərdə heç yeri xarab görmədim, 
Bir sərxoş görmədim, şərab görmədim. 
Vardır hökmdarda böyük mərhəmət, 
Xalq səndən razıdır, çəkmir əziyyət. 
Alimin dürr kimi saçdığı sözlər, 
Şahın nəzərində göründü gövhər. 
Odur ki, alimə çox hörmət etdi. 
 24 
Səxavət göstərib, mərhəmət etdi. 
Verdi xəzinədən ona gövhər, zər. 
Tutdu hər ölkədən, hər yerdən xəbər. 
Alim söhbət açdı gəzdiyi yerdən, 
Qürbət şəhərlərdən, qərib ellərdən. 
Şah düşündü: bunu eyləsəm vəzir, 
Ölkəyə göstərərçox gözəl təsir. 
Sonra fikirləşdi: yox tezdir hələ, 
Soltanlar hər işi görər təmkinlə. 
Qoy bunu yaxından öyrənim, mənə 
Böyüklər gülməsin, vurmasın tənə. 
Görüm dərrakəsi, hünəri varmı? 
Səltənət işindən xəbəri varmı? 
Sınaqsız iş görsə bir insan əgər, 
Çəkər nəticədə, şübhəsiz, zərər. 
Bir hökmü fikirlə yazmasa qazı, 
Şikayətçi ondan qalarmı razı? 
Yusifin ürəyi olsa da təmiz, 
Ancaq qırx yaşında olmuşdu əziz. 
İnsanı sınaqdan çıxarır əyyam, 
Gərək təcrübədən çıxsın hər adam. 
Alimi sınadı bir müddət soltan, 
Gördü qəlbi safdır, özü mehriban. 
Əxlaqı təmizdir, mərifətlidir, 
Xisləti gözəldir, mərhəmətlidir, 
Hər işdə çox düzgün, doğru rəyi var. 
Baş vəzir eylədi onu hökmdar. 
Az zamanda oldu ölkənin gözü, 
Təsir göstərirdi hikmətli sözü. 
Elə qüdrətliydi ondakı qələm, 
Qoymurdu bir qəlbi incitsin ələm. 
Bədxahlar ağzını aça bilmədi, 
Araya bir fitnə saça bilmədi. 
Arpa qədər zərər görməsə paxıl, 
 25
Yenə çalışar ki, bitməsin taxıl, 
Çünki ürəyini paxıllıq əzir… 
Vardı bu sarayda köhnə bir vəzir, 
O, təzə vəzirə kin bəsləyirdi; 
Qəlbini həsəddən qurdlar yeyirdi. 
Lakin mübarizə deyildi asan, 
O, təzə vəzirdə tapmırdı nöqsan. 
Hökmdarın iki kənizi vardı. 
Gözəllikdə günə, aya oxşardı. 
Birisi huriydi, birisi pəri. 
Onlar sayılırdı saray dilbəri. 
Vardı bir-birinə elə oxşarı, 
Sanki bir almadı bölünüb yarı. 
Hikmətli vəzirin şirin sözləri 
Məftun eyləmişdi iki dilbəri. 
Ağıllı vəziri görüb mehriban, 
Ona dost olmuşdu bu iki canan. 
Vəzir də başqa bir hissi-hörmətlə, 
Saf qəlblə, bəşəri bir məhəbbətlə 
Bu iki gözəli sevirdi, ancaq 
Yoxdu ehtirasa qəlbində maraq. 
Kghnə vəzir bunu duydu, gizlicə 
Gedib şaha xəbər verdi bir gecə. 
Xəbisliklə dedi: bilmirəm nədən 
Bu gəlmə adamı vəzir etmisən? 
Çoxşöhrətpərəstdir, xəyanətkardır, 
Saray qızlarıyla arası vardır. 
Kimin ki, peşəsi olub səyahət, 
Nə ölkə düşünər, nə də ki, dövlət. 
Belə bir insanda olmaz sərəncam, 
Təxti-səltənəti eyləyər bədnam. 
Şahın nemətini unutmaram mən, 
 Odur gördüyümdən, eşitdiyimdən 
Gəlib səni gərək edəm xəbərdar. 
 26 
Həm də, şah sağ olsun, əldə sübut var! 
Açıb bir nökərim onun sirrini, 
Ağuşunda görüb qızın birini. 
Mən işi yoxladım, bildim, indi sən, 
Hökmdar sağ olsun, özün bilərsən, 
Kələklə bu sözü elə anlatdı, 
Yaxşını pislədi, şahı aldatdı. 
Bədxahlar bir işi elə qandırar, 
Şahların qəlbini alovlandırar. 
Hiylə işlədərsə əgər bir azğın, 
Kiçik bir atəşdən doğurar yanğın. 
Soltan elə qızdı bu pis xəbərdən, 
Qəzəbdən az qaldı atılsın yerdən. 
Yazığın qanını tökmək istədi… 
Sonra o, qəlbində düşünüb dedi: 
Öz yetirməsinə mərd olan qıymaz. 
Soyuqqanlı olmaq yaxşıdır bir az. 
Əlinlə ucalıb əgər bir insan, 
Onu məhv etməyin sayılar nöqsan. 
Görməsəydim əgər mərifət, hünər, 
Ona tapşırmazdım mən böyük işlər. 
Bəlkə bu sözləri uydurur düşmən, 
Hər işin məğzini bilməliyəm mən. 
Sirri ürəyində saxladı pünhan, 
Saldı bu hikməti yadına soltan: 
Könül bir zindandır saxlar gizlin raz, 
Lakin sirr açılsa zəncir saxlamaz. 
Şah təzə vəziri sınadı bir də, 
Şübhəli hal gördü təzə vəzirdə. 
Bir gün ay çöhrəli kənizin biri 
İncə gülüşdərlə süzdü vəziri. 
Sevənlər eşqini anlatmaz sözlə, 
Ürək sözlərini deyər qaş-gözlə. 
İstəsən ki, qədrin daim ucalsın, 
 27
Qoyma ayüzlülər qəlbini çalsın. 
Sevgidən həzər et, ziyan görərsən! 
Eşqin axırını yaman görərsən! 
Necə sakit sular axmaqdan doymaz, 
Göz də gözəl görsə baxmaqdan doymaz. 
Daha yer qalmadı şübhəyə bir an. 
Qəzəb atəşilə odlandı soltan, 
Yenə də bu işdə gözləyib tədbir, 
Coşmadı, ahəstə söylədi: vəzir! 
Mən səni ağıllı bir adam sandım, 
Ölkəni tapşırdım sənə, inandım. 
Sanırdım ki, vardır dəyanət səndə, 
İndi mən görürəm xəyanət səndə. 
Sənə layiq deyil belə ucalmaq, 
Neyləyim ki, xəta məndədir ancaq. 
Olmasaydım əgər sənə arxayın, 
Mənim ailəmə çıxmazdın xain. 
Vəzir şaha dedi: böyük hökmdar! 
Mənim öz qəlbimə etibarım var. 
Fitnəkar adamlar qursa min fitnə, 
Qorxum yoxdur,əsər eyləməz mənə. 
Madam ki, özümə şübhəm yoxdur, mən 
Çəkinib qorxmaram heç bir kimsədən. 
Ona məsələni anlatdı soltan. 
Söylədi: bəlkə də uydurur düşman. 
Köhnə vəzir belə deyir barəndə, 
İndi öz fikrini aç. Söylə sən də. 
Vəzir barmağını dişləyib güldü. 
Yağının işini anlayıb bildi. 
Dedi: ondan mənə gəlir hər bəla, 
Nə desə təəccüb etmərəm əsla. 
Mən onun yerinə olmuşam vəzir, 
Odur ki, paxıllıq qəlbini əzir. 
Artıb yüksəlincə mövqeyim mənim 
 28 
O zamandan oldu qatı düşmənim. 
Mərhəmət edəndən hökmdar mənə, 
Bir yağı kəsildi o qəddar mənə. 
Görsə mənə hörmət bəsləyir soltan, 
Ardımca gəzəcək daima düşman. 
Hörmətin gətirsə hər kimə zillət, 
Gözləmə sən ondan əsla məhəbbət. 
Hansı kitabdasa mən oxumuşam, 
Kim isə yuxuda görür bir axşam: 
İblis gözəllikdə huriyə bənzər. 
Üzü gün kimidir, boyu sənubər. 
İblisə heyrətlə söyləyir ki, sən 
Məncə mələklərdən daha gözəlsən. 
Sənin ki, ay kimi gözəlliyin var, 
Nədən çirkin deyir sənə insanlar? 
Şahın eyvanında sənin surətin 
Çəkilib olduqca yöndəmsiz, çirkin. 
Şəklin hamamlarda olur eybəcər, 
Kimsə surətinə salmayır nəzər. 
Elə ki bu sözü iblis dinləyir. 
Yanıqlı ah çəkib bədxah inləyir. 
Deyir: mənim şəklim o deyil, ancaq 
Düşmən əlindədir qələm, budur bax! 
Eybəcər göstərir şəklimi düşmən, 
Çıünki qovdurmuşam onu cənnətdən. 
Ey soltan adım pak, qəlbimdir təmiz, 
Mənə ləkə vurmaq deyil səbəbsiz. 
Yerini tutduğum vəzirdən gərək  
Mən qaçım bir ağac, o qurur kələk. 
Lakin mən qorxmuram qəzəbindən, şah, 
Çünki yoxdu məndə əsla bir günah. 
Malı əskik satan darğadan qorxar, 
Düz olan adama kim qara yaxar? 
Düz yazır əlimdə hər sözü qələm, 
 29
Yüz böhtançı olsa mənimçin nə qəm. 
Eşidib bu sözü şah qəzəbləndi, 
Elə bil göylərə qalxıb o endi. 
Dedi: təqsirini yuma dilinlə, 
Sözün pərdəsində gizlənməz hiylə. 
Düşmənin deməyib bu qüsurunu, 
Özüm gözlərimlə görmüşəm bunu. 
Mən fikir vermişəm sənə əzəldən, 
Gözünü çəkmirsən iki gözəldən. 
Kişi gülüb dedi: doğrudur bu söz. 
İnsan həqiqətə yuma bilməz göz. 
,mrün uzun olsun sənin, hökmdar. 
Lakin bu işdə bir incə nüktə var. 
Yaxşı bilirsən ki, aydındır bu iş, 
Baxar qüdrətliyə həsrətlə dərviş. 
Keflə, əyləncəylə keçib zamanım. 
Getdi artıq mənim gənclik dövranım, 
Zövq alıb bunların gözəlliyindən, 
Gənclik zamanımı düşünürəm mən. 
Bir zaman gül kim yanağım vardı, 
Şəffaf biddur kimi tənim parlardı. 
İndi ağ kəfənə layiqəm ancaq, 
Belim bükülübdür, saçım qardan ağ. 
Bir zamanlar idi saçlarım qara, 
Kürəyim sığmırdı mənim paltara. 
Düşüb ağzımdakı səf-səf mirvari, 
Ağzım xatırladır uçuq divarı. 
Anıb keçən ömrü indi riqqətlə, 
Baxıram gənclərə böyük həsrətlə. 
Keçdi o günlərim toyda, düyündə, 
Ötüb keçəcəkdir şəksiz bu gün də. 
O hikmət sahibi saçınca gövhər, 
Şaha təsir etdi dediyi sözlər. 
Şah dedi: olsa da məndə çox qüdrət, 
 30 
Daha qüdrətlidir lakin həqiqət. 
Belə gözəl sözlər söyləyən insan 
Gözəllərə baxsa, sayılmaz nöqsan. 
Əğlə etməsəydim əgər riayət, 
Bunu məhv edərdi yersiz ədavət. 
Kim tez qılınc çəkib etsə yamanlıq 
Əlini dişləyib çəkər peşmanlıq. 
Uysan qərəzkara çəkərsən zərər, 
Sonrakı peşmanlıq verməz bir səmər. 
Ağıllı insana şah verdi sərvət, 
Bədxah cəzalanıb çəkdi əziyyət. 
Tədbirlə, ağıllı iş gördü soltan, 
O getdi, adını unutmaz dövran. 
 
 ADİL HÖKMDAR 
 
Deyirlər bir böyük adil hökmdar 
Çox ucuz parçadan geyirmiş paltar. 
Biri deyir ona: bəxtiyar soltan, 
Geyin paltarını Çin qumaşından. 
Şah cavab verir ki. bu mənə bəsdir. 
Sadəlik yaxşıdır. Bəzək əbəsdir, 
Onunçün deyildir yığdığım xərac. 
Özümü bəzəyim, zinnətlənsin tac. 
Bəzənib-düzənsəm qadın kimi mən, 
Necə məğlub olar əlimdə düşmən? 
Mənim də ürəyim çox şey istəyir, 
Lakin xəzinə tək mənim deyildir. 
Xəzinə xərclənər qoşun-ləşkərə, 
El malı verilməz zərə-zivərə. 
Hökmdardan razı olmasa ordu, 
Heç zaman ürəklə qorumaz yurdu. 
Alıb ulağını düşmən kəndlinin. 
Soltan ondan töycü niyə istəsin? 
 31
Düşmən ulaq alsa, padşah xərac, 
Batar o diyarda bütün taxtü-tac. 
Heç insaf deyil ki, şığıyıb göydən, 
Qartal qarışqadan alsın güclə dən. 
Kim ki incitməyib acizi heç vaxt, 
Yaşayar dünyada daima xoşbaxt. 
Bir məzlum inləyib eyləsə nalə,  
Zalımın həyatı gedər zəvalə. 
Bacarsan, xoşluqla fəth elə ölkə, 
Qan tökmə, adına gəlməsin ləkə. 
Torpağa tökülən bircə damla qan 
Bahadır dünyanın soltanlığından. 
 
 BULAQ BAŞINDA 
 
Deyirlər ki, Cəmşid bir dağ başında 
Yazmış bu sözləri bulaq daşında: 
Çoxları bizimtək bu sudan içmiş, 
Birdən göz yumaraq dünyadan keçmüş 
Tutmuş bu cahanı çox şahlar, ancaq 
Olmuş son məskəni bir qarış torpaq. 
Küləklər əsərək hər səhər-axşam 
Böyük Süleymana verirmiş salam. 
Bir gün Süleyman da sovruldu bada, 
İnsan oğlu, məgrur olma dünyada! 
Əgər düşmənini eyləsən əsir, 
Onu çox incitmə, öz dərdi bəsdir. 
Düşmənin qanını tökməkdənsə sən, 
Daha xoşdur onu pərişan görsən. 
 
DARA VƏ ÇOBAN 
 
Deyirlər ki, Dara, böyük hökmran, 
Ovda ayrı düşür bir gün ordudan. 
 32 
At qovur, yetişir geniş bir düzə. 
Çoban qaçıb gəlir şəhla üz-üzə. 
Bu gələn çobanı şah sanır düşmən, 
Deyir: qoy məhv edim onu oxla mən. 
Bu niyyətlə Dara çəkəndə kaman, 
Çobanı vurmağa alanda nişan, 
Çoban söyləyir ki, böyük hökmdar! 
Pis gözdən saxlasın səni ruzigar. 
Mənəm atlarını otaran çoban, 
Bu çöllər məskənim olub hər zaman. 
Gəlir öz yerinə ürəyi şahın, 
Gülüb deyir: oldu tale pənahın! 
Kamanı çəksəydim, çoban. Bir anda 
Cəsədin qalardı bu biyabanda. 
Çoban gülüb deyir: böyük hökmran, 
Doğru söz kəskindir məncə qılıncdan. 
Həqiqət budur ki, şah gərək gendən 
Dostunu tanıyıb seçə düşməndən. 
Budur böyüklüyün şərti həyatda 
Ki, öz kiçiyini saxlasın yadda. 
Ey şah, dəfələrlə çöldə-çəməndə 
Söhbətə tutmusan məni görəndə. 
İlxının içində mən yüz min atdan 
Birini tanıyıb seçərəm, inan. 
Çünki bir çobanam, ağlım, huşum var, 
Sən də bir çobansan xalqa, şəhriyar. 
Nəsihət Daraya eyləyir əsər, 
Bu söz qılınc kimi göstərir kəsər. 
Utanıb çobana şah verir xələt; 
Düşünür: qəlbimdə qalsın bu hikmət. 
Çobandan tədbiri şahın olsa az, 
Taxtı uzun zaman möhkəm dayanmaz. 
Qəflət yuxusuna getsə əgər şah, 
Çatmaz qulağına eldən qopan ah. 
 33
Elə yat ki. məzlum nalə edəndə 
Onun naləsini duyasan sən də. 
Dövründə zalımlar zülm edir əgər, 
Xalqa səndən gəlir, demək, zülümlər. 
Tutubsa yolçunu bir quduz köpək, 
Gərək sahibini müqəssir bilək. 
Sədi, sözdə vardır qəhrəmanlığın, 
 Söz sənin qılıncın, hökmranlığın. 
Ya bağlan tamaha, əl çək hikmətdən, 
Ya aç həqiqəti, açıq söylə sən! 
Tamahkar deyilsən, hikmət dəftərin 
Açılsın, parlasın qoy söz gövhərin. 
 
 QIZIL ÜZÜK 
 
Əbdül Əziz oğlu adil soltanmış, 
Səxavətli, yaxşı bir hökmranmış. 
Onun bir qiymətli üzüyü varmış. 
Qaşı günəş kimi parıldayarmış, 
Saçarmış ətrafa gecələr işıq, 
Varmış bu gövhərdə başqa yaraşıq. 
Bir il quraqlıqdan gəlib zavalə, 
Dönür insanların bədri hilalə. 
Soltan əhalidə görməyir taqət, 
Deyir: nə insafdır, nə də mürüvvət. 
Həyat insanlara bir zəhər olsun, 
Mənim üzüyümdə bu gövhər olsun. 
Satır üzüyünü adil hökmdar, 
Pulunu paylayır – yoxsullar, qullar 
Qalmasın yalavac çörəyə möhtac, 
Pulu bir həftədə eyləyir tarac. 
Əyanlar tənəylə deyir: heç yerdə 
Belə qızıl üzük tapmazsan bir də. 
Bu sözdən ağlayır soltan şam kimi, 
 34 
Olur qəlbi tutqun bir axşam kimi. 
Deyir: fəlakətdən məhv olur diyar, 
Çirkindir bəzənsə əgər hökmdar. 
Qızıl üzüksüz də keçinərəm mən, 
Xalqımı qurtarım gərək qüssədən. 
Bütün insanların halına sən bax, 
Qalma öz halına dünyada ancaq. 
Hünər sahibləri istəməz əsla 
Özü xoş dolansın, el çəksin bəla. 
İpəklər içində yatsa hökmran, 
Rahatlıqla yatmaz yoxsullar, inan. 
Əgər oyaq qalsa şah otağında, 
Yoxsul rahat yatar öz yatağında. 
(Şükür ki, Sədoğlu Əbubəkr soltan 
Yaradıb bax elə gözəl bir dövran, 
Rahat yaşayırıq biz kölgəsində; 
Bir fəsad qalmayıb fars ölkəsində.) 
Eşitdim mənalı gözəl bir nəğmə, 
Mənə çox xoş gəldi bu şirin nəğmə: 
Ağuşumda olan zaman dilbərim, 
Çox gözəl keçirdi bütün günlərim. 
Gördüm sərxoş kimi yarı yuxulu. 
Həsrətlə söylədim: ey sərv boylu! 
Yatma nərgiz kimi çəməndə nazla, 
Oxu bülbül kimi gözəl avazla. 
Yatma, ey fitnəkar, yatma, ey gözəl! 
Gəzdir yaqut meyi məclisdə əl-əl. 
Yar dedi: sən fitnə sanırsan məni, 
Neçin oyadırsan, neçin, fitnəni? 
Adil hökmdarın dövründə heç kəs 
Ölkədə fitnəni oyanmış görməz. 
 
  
 35
QƏHƏTLİK 
 
Elə bir qəhətlik sardı Dəməşqi 
Ki, bütün aşiqlər unutdu eşqi. 
O qədər paxıllıq tutdu göyləri, 
Nə bağlar su gördü, nə əkin yeri. 
Qurudu qədimdən qalma hər bulaq, 
Qaldı yetimlərin göz yaşı ancaq. 
Dulların ahından başqa bir duman, 
Bir tüstü çıxmadı evdə ocaqdan. 
Yarpaqsız ağaclar yoxsula döndü, 
Pəhləvanlar aciz bir qula döndü. 
Çəyirtkə bir əkin, bir bağ qoymadı, 
İnsan çəyirtkəni yedi, doymadı. 
Bir dosta rast gəldim aclıq günləri, 
Gördüm bir sümükdür kişi, bir dəri. 
Onun vardı lakin cahı-cəlalı, 
Qızılı, gümüşü, dövləti, malı. 
Dostumdan soruşdum: sənə nə olmuş? 
Nədən rəngin belə saralıb solmuş? 
Acıqlanıb dedi: ağlın, huşun var! 
Məncə mənasızdır belə suallar. 
Görmürsən çətinlik yetişib hara? 
Əzabdan, zillətdən xalq düşüb dara. 
Bu il göydən əsla yağış yağmadı, 
Çıxdı insanların göyə fəryadı… 
Dedim: bundan sənə qorxu var məgər? 
Tiryək olmayanda öldürər zəhər. 
Biri məhv olursa yoxsulluğundan, 
Varlısan, neyləyər ördəyə tufan. 
Necə ki ağıllı baxar axmağa,  
Dostum da başladı mənə baxmağa, 
Dedi: dostu suda boğulan görsən, 
Göz yumub qıraqda dura bilərsən? 
 36 
Sanma bədbəxtlikdən rəngim solmuşdur, 
Yoxsullar qəmilə qəlbim dolmuşdur. 
Ağıllı heç kəsi istəməz qəmli, 
Çünki bu, onu da edər ələmli. 
Doğrudur, bədənim sağlamdır mənim, 
Bir xəstə görəndə titrəyir tənim. 
Dərdli bir xəstənin yanında heç kəs 
Oturub ləzzətlə kef edə bilməz. 
Yanımda ac, yoxsul görsəm mən əgər, 
Yediyim tikəni sanaram zəhər. 
Bir dostu düşübsə əgər zindana, 
Kef ləzzət verərmi bağda insana. 
 
 BAĞDADDA YANĞIN 
 
Od tutub ahından bir gecə xalqın, 
Bağdad şəhərini sarmışdı yanğın. 
Biri dedi: şükür, yaxşıdır halım, 
Yanmayıb dükanım, sağ qalıb malım. 
Bir arif söylədi: ey arsız insan, 
Xalqı düşünmürsən, öz hayındasan! 
Deyirsən od tutub yansın bir şəhər, 
Mənim sarayıma dəyməsin zərər. 
Aclar mədəsinə daş basan zaman, 
Durub daş ürəkli baxar qıraqdan. 
Udsa ürək qanı əli qabarlı, 
Yağlı tikə uda bilərmi varlı? 
Görsən, bir dərdlini sən ayaq üstə, 
Demə ki, bədəni deyildir xəstə. 
Dostlardan mənzilə tez çatan qoçaq, 
Dalda qalanları düşünər ancaq. 
Görəndə palçığa batıb bir eşşək, 
Şahların qəlbini dərd alsın gərək. 
Səadət mülkündə olarsa hər kəs, 
 37
Sədinin bir sözü edər ona bəs. 
Dinlə, bir nəsihət söyləyirəm mən– 
Kim tikan əkibsə, dərməz yasəmən. 
 
 KƏLLƏ VƏ ALİM 
 
Deyirlər Dəclədə bir quru kəllə 
Bir arif kişiyə söyləyib belə: 
Mən də bir zamanlar hökmdar idim, 
Ölkələr fəth edən tacdar idim. 
Bəxtim kömək etdi, diz çökdü yağı, 
Aldım qüdrətimlə bütün İraqı. 
İstədim Kirmanı tutum sonra mən, 
Əfsus kəlləm oldu qurdlara məskən. 
Uyma gəl qəflətə qoca dünyada, 
Ölən insanları sən gətir yada. 
  
 ZÜLMÜN SONU 
 
Quyuya düşmüşdü elə bir alçaq 
Ki, şirlər əlində əsirdi zağ-zağ. 
Yamanlıq etmişdi daima adət, 
Odur bütün gecə çəkdi əziyyət. 
İnləyib qışqırdı, kömək istədi, 
Bir nəfər başına daş vurub, dedi: 
Səndən bir köməklik görməyib heç kəs, 
Köməklik gözləmə kimsədən əbəs. 
Bu bəla özündən gəlib başına, 
Əkdiyin çıxıbdır sənin qarşına. 
Az deyil zülmündən çəkən qüssə, qəm. 
Yaralı qəlbinə kim qoyar məlhəm? 
Bizə quyu qazmaq etmişdin adət. 
Bax, özün quyuya düşdün nəhayət! 
Mərdlər quyu qazar susuzlar içsin, 
 38 
Namərd quyu qazar adamlar düşsün. 
Yamanlıq eyləyən yaxşılıq görməz. 
Söyüd ağacları üzüm bar verməz. 
Xalqa bu dünyanı etmə qaranlıq, 
Bir yaxşılıq qalar, bir də yamanlıq. 
Payız zamanında sən arpa əksən, 
Sanma biçin vaxtı buğda biçərsən. 
Zəqqum ağacını canla bəsləsən, 
İnanma ki, ondan meyvə dərərsən. 
Bitməz xərzəhrədən heç zaman xurma, 
İnsan əkdiyini biçər daima. 
 
 ATA NƏSİHƏTİ 
 
Biri övladına verdi nəsihət: 
Ağıllı sözlərə eylə sən diqqət! 
Gücsüz uşaqları incitmə, bala, 
Sən də bir güclüdən çəkərsən bəla. 
Olsan xalqa ziyan verən canavar, 
Gün gələr səni də pələng parçalar. 
Vardı uşaqlıqda qolumda qüvvət, 
Acizlər çəkirdi məndən əziyyət. 
Bir gün bir güclüdən yumruq yedim mən, 
Bir də zəifləri incitmədim mən. 
 
 İKİ QARDAŞ 
 
Deyirlər ki, qərbdə bir məmləkətdə, 
İki qardaş varmış bir səltənətdə. 
Qardaşlar olubmuş fildən qüvvətli, 
Həmi çox bilikli, həm mərifətli. 
Atası görür ki, iki qəhrəman  
Layiqdir ölkədə olmağa soltaq. 
Odur məmləkəti bölür tən yarı, 
 39
Qoyur öz yerində gənc oğulları. 
Deyir: məndən sonra bu iki qardaş 
Səltənət üstündə etməsin savaş. 
Dolanır fəsillər, keçir bir zaman, 
Qocalmış hökmdar gedir dünyadan. 
Ömür kəndirini qırıncı əcəl, 
Sönür ürəyində qocanın əməl. 
Qalır bu ölkədə iki hökmdar, 
Çatır oğullara xəznə, ordular. 
Oğullar yanaşı getmir qol-qola, 
Bunların hərəsi düşür bir yola. 
Birisi göstərir xalqa ədalət. 
O biri zülm ilə toplayır sərvət. 
Biri yoxsullara zər-zivər verir, 
Səxavət göstərir, hörmət göstərir. 
Tikir xəstəxana, yaradır ordu, 
Abad eyləməyə çalışır yurdu. 
Xəznə boşalsa da, varlanır ölkə, 
Soltanın adına gəlməyir ləkə. 
(Əbu-bəkr Sədin zamanı kimi, 
Ədalətli, gözəl dövranı kimi.) 
Yoxsullar soltandan aldıqca ənam, 
Ona səna deyir hər səhər axşam. 
Bu böyük ölkədə hələ gül qədər 
İncimir əlindən onun könüllər. 
Xalqın ehtiyacı olmur köməyə, 
Qorxmur o ölkəyə Qarun gəlməyə, 
Baş əyir əmrinə mərd qəhrəmanlar, 
Ona hörmət edir çox hökmranlar. 
Zalım qardaş isə xalqı qoyur ac, 
Yoxsul kəndlilərdən alır çox xərac. 
O sövdagərlərə gün vermir əsla, 
Yoxsulun başına yağdırır bəla. 
Təkcə yoxsullara çəkmir göz dağı, 
 40 
Olur öz-özünə hökmdar yağı. 
Nə xalqa gün verir, nə yeyir özü; 
Quduz hökmdarın doymayır gözü. 
Toplayıb yığdıqca çoxlu simü zər, 
Dağılır ölkədə qalmayır ləşkər. 
Görürlər hamıya zülm edir alçaq, 
Çəkir sövdagərlər o yurddan ayaq. 
Nə ticarət qalır, nə əkin-biçin. 
Ölkə bir zindana dönür ellərçin. 
Baxtı hökmdara olmayınca yar, 
Çapır ölkəsinə onun yağılar. 
Fələk məhv eyləyir o hökmdarı, 
Tapdayır yurdunu düşmən atları. 
Kimdən vəfa umsun, adil olmayıb. 
Kimdən xərac alsın, kəndli qalmayıb. 
Yaxşılıq görərmi vəfasız məgər! 
Arxasınca nifrin yağdırır ellər. 
Yaxşıya uymayıb o qəddar olmuş, 
Yamanlıq eyləyib zülmkar olmuş. 
Yaxşı ad qazanar adil dünyada. 
Zalımı nifrətlə salarlar yada. 
Adil hökmdardan yaxşı ad qaldı. 
Cəlalı gün-gündən artdı, ucaldı. 
Zalım hökmdarsa qoydu pis adət, 
Nifrətlə yad etdi onu rəiyyət. 
 
 QIZIL ARSLANIN QALASI 
 
Göylərə baş çəkən Əlvənd dağından 
Yüksək qala tikir Qızıl Arslan. 
Yolu gəlinlərin saçı tək qıvrım, 
Sağ yanı coşqun çay, solu uçurum. 
Qala mavi göydə aya bənzərdi, 
Tərifi ağızda, dildə gəzərdi. 
 41
Belə eşitmişəm babalardan mən, 
Şaha qonaq gəlirn uzaq ölkədən. 
Bu qonaq gəzmişdi bir çox diyarı, 
Ağıllı insandı, haqq tərəfdarı. 
Yüksək mərifəti, hikməti vardı, 
Natiqlikdə böyük qüdrəti vardı. 
Şah dedi: gəzmisən eldə, obada, 
Belə möhkəm qala varmı dünyada? 
Alim gülüb dedi: möhkəmdir qalan. 
Lakin demirəm ki, ona arxalan. 
Olub səndən qabaq bir çox hökmdar, 
Yaşayıb, dünyanı tərk edib onlar. 
Ey şah, qalmayacaq bu dövran sənə. 
Gələn soltanlar da məhv olar yenə. 
Atanın dövrünü bir an yad eylə, 
Qəlbi əndişədən sən azad eylə. 
Şah atan torpağın içində qalmış 
Başının altında yoxdur bir balış. 
O zaman ki gəlib çatdı son nəfəs, 
Artıq hər bir şeydən ümidini kəs. 
Ağıllı bilər ki, bu cahan heçdir, 
Ömür beş günlükdür, bu dövran heçdir. 
 
 ALP ARSLANIN ÖLÜMÜ  
 
O gün ki, Alp Arslan dünyadan getdi, 
Oğlu taxta çıxıb soltanlıq etdi. 
Çəkərək saraydan şahı məzara, 
Bir qarış yer verdi xalq hökmdara. 
Çox ayıq bir dəli söylədi: oğlan 
Atanın yerində olmuş hökmran. 
Ey fələk, dünyadan gedibdir ata, 
Oğlu əvəzinə minibdir ata. 
Belədir dünyanın işi, heç zaman 
 42 
Əbədi qalmayır kimsəyə dövran. 
Qocalar gedincə, cavanlar gəlir, 
Nə canlar məhv olur, nə canlar gəlir. 
Bil ki, vəfaçsızdır gördüyün cahan, 
Gəzəyən mütrübə bənzər bu canan. 
Gündə bir mənzildə gəzir bu dilbər, 
Axtarır özünə hər gecə bir ər. 
Köçüb gedəcəksən bir gün elindən, 
Çalış ki, yaxşılıq gəlsinəlindən. 
 
 İBRƏT DƏRSİ 
 
Kəsraya söylədi bir cəsur insan: 
Ey Cəmin varisi, böyük hökmran! 
Cəmşidin olsaydı, inan ki, bəxti, 
Sənə yetişməzdi bu tacü təxti. 
Əgər Qarun kimi olsa xəzinən, 
Yenə bu dünyadan boş gedəcəksən. 
 
 
ZALIM HÖKMDARLA YOXSUL KƏNDLİ 
 
Ğurda çox zalım bir hökmdar varmış, 
Güclə kəndlilərdən ulağ alarmış. 
İşlədib verməzmiş nə ot, nə ələf. 
Ulaqlar acından olurmuş tələf. 
Dövran alçaqlara verəndə sərvət, 
Yoxsula çəkdirər əzab, əziyyət. 
Damı uca olsa alçağın əgər, 
Aşağı qatlara zir-zibil tökər. 
Belə eşitmişəm: zalım Şəhriyar 
Bir dəfə ovlaqda axtarır şikar. 
O bir ceyran görür, qovur ceyranı. 
Qoşundan ayrılır, gəzir səhranı. 
 43
Axtarır, tapmayır hökmdar yol-iz, 
Gecəni bir kənddə qalır çarəsiz. 
Bu kiçik obada varmış olduqca 
Ağıllı, bilikli, kamil bir qoca. 
Qoca öz oğlunasöyləyir: səhər 
Şəhərə edəndə, ay oğul, səfər 
Ulağı aparma, əlindən çıxar. 
Bizim bu ölkədə var bir hökmdar, 
Taxtı tabut olsun, xalqı incidir. 
Div kimi insanın ətini didir. 
Bu eldə görməyib kimsə azadlıq, 
Odur olmayacaq xoş həyat, şadlıq. 
Nə qədər getməyib o cəhənnəmə, 
Zülmündən batacaq insanlar qəmə. 
Qocaya heyrətlə söyləyir oğlu: 
Piyada kim gedər bu qədər yolu. 
Ata can, bu işə bir tədbir axtar. 
Sən dünya görmüşsən, düz tədbirin var. 
Atası deyir ki, daşla vurub sən 
Gərək ulağını şikəst edəsən. 
O azğın görsə ki şikəstdir ulaq, 
O zaman əl çəkər yaxandan ancaq. 
Gəmini sındırıb Xızır peyğəmbər, 
Qoymadı keçirsin ələ düşmənlər. 
Bir il gəmi tutar quldur dəryada. 
İllərcə çirkin ad qoyar dünyada. 
Tfu bu şahlığa, belə dövlətə! 
Belə hökmranlıq gəlsin lənətə! 
Oğul atasının bu sözlərindən  
Duyur həqiqəti daha dərindən.  
Zavallı ulağı daşla vuraraq 
Qolunu, qıçını eyləyir çolaq. 
Atası söyləyir ona: ay bala, 
Bu şikəst heyvanla indi çıx yola. 
 44 
Oğlan hökmdara lənət yağdırır, 
Söyüşlər yağdırır, nifrət yağdırır. 
Sonra bir karvanın düşür dalınca. 
Əlini qaldırır göylərə qoca, 
Deyir: haqq! Ölümdən mənə ver aman, 
Görüm o zalımı torpaqla yeksan. 
O azğını glmüş görməsəm, əlbət, 
İnan ki, məzarda yatmaram rahət. 
Doğmaqdansa divəbənzər bir insan, 
Doğsun boylu qadın zəhərli ilan! 
Qadından yamandır, bir nankor igid, 
Mərdümazardansa yaxşıdır bir it. 
Düşmənində olan sağlam mətadan 
Öz sınıq mətaın yaxşıdır, inan. 
Dinmədən bunları şah eşidirmiş, 
Atını bağlayıb yatağa girmiş… 
Fikirdən soltanı alır bir qayğu. 
Gözünə getməyir bu gecə yuxu. 
Xoruzlar banlayır. Açılır səhər. 
Keçir pərişanlıq, keçir qəm, kədər. 
Şahın atlıları gəzir hər yanı, 
Səhər gəlib burda tapır soltanı. 
Görürlər at üstə durub hökmdar, 
Tez atından yerə enir atlılar. 
Şaha təzim edir tamam igidlər. 
Coşur dərya kimi, qaynayır ləşkər… 
Şahın xidmətçisi bir qədim dostu, 
Yaxın adamıydı, bu həkim dostu, 
Deyir: yatmamışam gecəni bir an, 
Gözümüz. Qəlbimiz qalıb nigəran. 
Şah açıq söyləyir olan işləri, 
Bütün əhvalatı, keşməkeşləri. 
Lakin pıçıldayır dostuna pünhan: 
Gecəni sübhədək ac qaldım, inan, 
 45
Burda mənə toyuq bişirən yoxdur, 
Ancaq ulaq qıçı sındıran çoxdur. 
Şahın əmri ilə məclis qurulur, 
Süfrələr salınıb, badə vurulur. 
Elə ki nəşədən soltan zövq alır, 
Dünənki qocanı yadına salır. 
Onun əl-qoluna bağlayıb zəncir, 
Şahın qabağında edirlər əsir. 
Zalım şah sıyırır kinlə xəncəri. 
Kəndlinin qaçmağa olmayır yeri. 
Görür həyatının son dəmidir bu, 
Açır ürəyini bilmədən qorxu. 
Bıçaq başı üstə dayanan zaman, 
Qələmin yazdığı olar çox rəvan. 
Görməyir qurtuluş qəzəbdən, kindən, 
Oxları yağdırır bir-bir tərkindən. 
Evdə ümid yoxdu yatmağa bir də, 
Bu gün yatacaqdı kəndli qəbirdə. 
Deyir: tək deyiləm mən, ey şəhriyar, 
Sənə lənət deyir bütün ruzigar. 
Qoy sənə bu sözümgəlməsin acıq, 
Xalq gizlin söyləyir, mən dedim açıq. 
Yalnız mən etmirəm cövründən nalə, 
Bütün xalq zülmündən düşüb məlalə. 
Məni öldürsən də, ancaq yaxşı bil, 
Xalqı məhv eyləmək asan iş deyil. 
Sözlərim qəlbinə toxunarsa, sən 
Zülmün rişəsini gərək kəsəsən. 
Məni məhv etməkdən nə çıxar gerçək, 
Çarə istəyirsən zülmdən əl çək! 
Olsan ömür boyu bədxah. Zülmkar, 
Sanma ellər səni xeyirxah sanar. 
Sənə bu sözlərim gəlirsə ağır, 
Sən öz vicdanını köməyə çağır. 
 46 
Beş gün bu dövranda yaşayaram mən. 
Üç gün zövq alarsan sən də işrətdən. 
Qalmaz bu dünyada əlbət zülmkar, 
Lakin ona lənət daimi qalar. 
Dinləsən, faydalı olar nəsihət, 
Yoxsa peşmanlıq çəkərsən, əlbət. 
Məzlumlar yatmırsa ağır zülmündən, 
Bilmirəm sən necə yata bilərsən. 
O zaman soltanın olar qüdrəti 
Ki, xalqın soltana olsun hörməti. 
Bir cəhrə əyirən qarı qarğısa, 
Şahın səltənəti olar çox qısa. 
Başını qılınca eyləyib sipər, 
Kəndli şaha dedi ibrətli sözlər. 
Qəflət məstliyindən ayıldı soltan. 
Sanki qulağına dedilər bu an: 
Əlində məhv olub min insancanı, 
İncidib öldürmə gəl bu qocanı. 
Bir zaman düşünüb xəyala getdi, 
Sonra o qocanı şah azad etdi. 
Özü zəncirini açdı qolundan, 
Öpdü, qucaqladı kəndlini soltan. 
Böyük qulluq verdi, hörmət göstərdi, 
Qocanın ümidi yaxşı bar verdi. 
Qaldı bu hekayət dünyada dastan, 
Bəxtiyar yaxşı iş görər hər zaman. 
Öyrən ağıllıdan gözəl xasiyyət, 
Cahil eyb axtarmaq eyləyər adət. 
Düşməndən öyrənər eybini insan, 
Çünki dost gözündə görülməz nöqsan. 
Səni tərifləyən yaxşı dost deyil, 
Dost odur ki desin: öz eybini bil. 
Xəstəyə qənd vermək xoş deyil. İnan, 
Xəstə fayda görər acı dərmandan. 
 47
Bir qaşqabaqlının dediyi sözlər 
Dost sözündən artıq eyləyər əsər. 
Kimsə bundan yaxşı nəsihət deməz, 
Edər ağıllıyabir işarə bəs. 
 
 MƏMUN HAQQINDA HEKAYƏ 
 
Elə ki Məmuna çatdı xilafət, 
Aldı gül bədənli incə bir afət. 
Kənizin ay kimi camalı vardı, 
Böyük dərrakəsi, kamalı vardı. 
Keçib əzizlərin qanı çənginə, 
Dönmüşdü dırnağı innab rənginə. 
Abid aldadırdı o hilal qaşı, 
Günəş yaratmışdı onu nəqqaşı. 
Vüsal gecəsində xəlvət otaqda 
Məmunla yatmadı qız bir yataqda. 
Qəzəbdən odlandı, artdı həycanı. 
Öldürmək istədi Məmun cananı. 
Qız dedi: başımı qılıcla kəssən, 
Yatmaram səninlə bir yataqda mən. 
Heyrətlə söylədi Məmun: ey nigar, 
Sənə xoş gəlməyən nə xislətim var? 
Qız dedi: ölsəm də düz deyim gərək, 
Ağzının iyindən bulanır ürək. 
Bir dəfə can verər insan xəncərə, 
Ağız qoxusundan ölər min kərə. 
Bu sözdən xəlifə tutuldu, lakin 
Qıza bəsləmədi ürəyində kin. 
Gecəni yatmayıb xəyala getdi, 
Səhər həkimlərlə o söhbət etdi. 
Bütün ölkələrin alimlərini 
Çağırıb, söylədi öz kədərini. 
Kənizdən incimiş olsa da xətri, 
 48 
Sağaldı, ağzından gəldi gül ətri. 
Dedi ki, bu pəri dildarım olsun! 
O eybimi açdı, qoy yarım olsun! 
Yolunun üstündə bilsə quyu var, 
Gərək desin sənə həqiqi dostlar. 
Yol azmışa yolun düzdür söyləsən, 
Sən ona çox böyük pislik edərsən. 
Eybini üzünə söyləməsələr, 
O eybi sanarsan böyük bir hünər. 
Hər kimin layiqi acı zəhərdir, 
Deməyin layiqin baldır, şəkərdir. 
Bunu yaxşı deyib bir dərman satan, 
Sağalmaq istəsən iç acı dərman! 
Əgər istəyirsən faydalı şərbət, 
Gəl eşit Sədidən acı nəsihət. 
Çünki hər sözündə mərifət vardır, 
Şəkərə qatılmış ibarət vardır. 
 
 HAQQ SÖZ 
 
Eşitdim bir yoxsul haqq söz demişdi, 
Şah onun sözündən çox incimişdi. 
Zavallı kişini salıb zindana, 
Gücünü göstərdi padşah ona. 
Yoxsula bir dostu söylədi xəlvət: 
Şahla bəhs eyləmək deyil məsləhət. 
Yoxsul dedi: gərək düz danışım mən. 
Qorxmayım bir günlük qara məhbəsdən. 
Saray xəfiyyəsi bunu eşitdi, 
Şaha yetirməkçin saraya getdi. 
Şah dedi: yanılır o sərsəm insan, 
Məzarı olacaq qaranlıq zindan. 
Bunu o yoxsula xəbər verdi qul. 
Yoxsul dedi şaha: söylə ay oğul! 
 49
Yaralı könlümdə yoxdur mənim qəm, 
Bircə saatlıqdır bütün bu aləm. 
İstər yaxşılıq et. İstərsə öldür. 
Bu könlüm kədərsiz, qəmsiz könüldür. 
Yoxdur sənin kimi ordum, qüdrətim, 
Var mənim ailəm, böyük zəhmətim. 
Dünyadan gedincə bir həftəyə biz 
Bərabər olarıq torpaqda şəksiz. 
Beş günlük dünyaya uyma, hökmran, 
Yandırma özünü xalqın ahından. 
Səndən əvvəl gələn şəhlar da vardı. 
Zülm etdi, onları ölüm apardı. 
Çalış bu dünyada qazan yaxşı ad 
Ki, səni nifrətlə etməsinlər yad. 
Kim qoysa dünyada bir çirkin adət. 
Xalq ona yağdırar daima lənət. 
Güclünün başı da çatsa göylərə, 
Axırda girəcək bir qarış yerə. 
Eşidib padşah bundan incidi. 
Dili çıxarılsın boynundan. Dedi. 
Bundan da qorxmadı haqq sevən əsla, 
Dedi: çəkinmərəm görsəm hər bəla. 
Dilim kəsilsə də bir qəmim yoxdur, 
Mənim deyilməmiş sözlərim çoxdur. 
Zalım eyləsə də mənə yüz sitəm, 
Axırım uğurlu olacaq, nə qəm. 
Sənin xoş keçsə də həyatın bu gün, 
Matəmin ellərə olar toy-düyün. 
 
 HƏYATIN SONU 
 
Bir qolu güclünün qazancı azdı, 
Yeməyə naharı, şamı olmazdı.  
Yemək qazanmaqçın çəkirdi torpaq, 
 50 
Çətindi ruzunu güclə qazanmaq. 
Yemək həsrətindən ürəyi büryan, 
Daima keçirdi halı pərişan. 
Uğursuz aləmlə gah savaşırdı, 
Kəc baxtın əlindən dərdi daşırdı, 
Görsə xalq zövq alır eyşü işrətdən, 
Ağuya dönürdü suyu möhnətdən. 
Ağır həyatından dərd çəkir başı, 
Zillətlə tökürdü acı göz yaşı. 
Deyirdi: xalq yeyir aş, toyuq-cücə, 
Acından mən yata bilmirəm gecə. 
Pişiklər əyninə kürk geyinib, bax, 
İnsafdır mən gəzim qışda lüt-çılpaq? 
Fələyin yazığı gəlsəydi mənə, 
Keçsəydi əlimə bu an xəzinə, 
Ayağım torpağa bataydı birdən, 
İndi bir xəzinə tapaydım yerdən. 
Kədər qubarını sovurub yelə, 
Xoş gün keçirərdim beş gün zövq ilə. 
Bir dəfə düşünüb gəzirdi yenə, 
Gördü bir ovuqda çürümüş çənə, 
Yoxdur dodağında şən gülüşləri, 
Torpağa düşmüşdü inci dişləri. 
Edərək o dilsiz ağız nəsihət, 
Dedi: yoxsulluğa döz, çəkmə möhnət! 
İçsən ürək qanı, yesən də şəkər, 
Qara yer ağzını çürüdüb tökər. 
Qəm yeyib şikayət etmə cahandan, 
Bizsiz də keçəcək bu qoca dövran. 
Ona təsir etdi deyilən sözlər, 
Silindi o anda qəlbindən kədər. 
Nəfsinə söylədi: öz yükünü çək! 
Həyatın mənası belədir gerçək. 
İstər yük daşısın başında insan, 
 51
İstər bu dünyaya olsun hökmran. 
Çıxarar başından hər şeyi torpaq, 
Dünyada bir gözəl ad qalar ancaq. 
Qoy bunu düşünsün, bilsin hər xoşbəxt, 
Səxavət qalacaq, deyil tacü təxt. 
Aldatmasın səni bu cahü cəlal, 
Sənin də ömrünə gələcək zaval. 
Haqqı düşünməli varlılar hər an, 
Necə olsa keçib gedəcək dövran. 
İstəsən ki, xarab olmasın ölkən, 
Həqiqət, ədalət ara daim sən. 
Bir gün öləcəksən, saç dünyaya zər, 
Sədi sözlərilə saçmışdır gövhər. 
 
 FAYDALI NƏSİHƏT 
 
Çalış düşməninlə girişmə hərbə, 
Tədbirlə vur ona sən ağır zərbə. 
Yağıya çatmasa gücün, qüvvətin, 
Fitnəni saxlayar zərin, nemətin. 
Düşmən güclü olsa, özünü saxla, 
Səxavətlə onun ağzını bağla. 
Qüvvətli yağıya versən əgər zər, 
Onun iti dişi dərhal kütləşər. 
Düşmənin bağlayıb gərək dilini, 
Tədbirlə çalasan zəfər təblini. 
Düşmənlə dost kimi eyləyib ülfət, 
Onun dərisini soy tapsan fürsət. 
Rüstəm tədbir gördü hərbə girəndə, 
Nər İsfəndiyarı saldı kəməndə. 
Kiçik ordulardan eylə çox həzər. 
Kiçik damlalardan yaranır sellər. 
Sanma ki. qaşını çatmaq yaxşıdır. 
Düşməni dost olsa mərdin naxşıdır. 
 52 
Kimin ki, düşməni dostundan çoxdur, 
Demək olar, onun arxası yoxdur. 
Böyük ordulara qarşı durursan, 
Elə bir nəştərə yumruq vurursan. 
Meydanda gücsüzlə vuruşsan əgər, 
İgidlər adına namərd deyərlər. 
Tutaq ki, var səndə şir kimi pəncə, 
Davadan sülh daha yaxşıdır məncə. 
Gördün ki, kar etmir düşmənə hiylə 
Onda qılınc olsun gərək vəsilə. 
Yağı sülh istəsə, girişmə hərbə, 
Döyüş istəyəndə, vur ona zərbə. 
Düşmənin önündə duranda mətin, 
Birə-min görünər sənin qüdrətin. 
Döyüşlə intiqam al yağılardan, 
Xətadır kinliyə olmaq mehriban. 
Mehribanlıq etsən qudurar alçaq, 
Kibri, azğınlığı çoxalar ancaq. 
Gördün ki, azğınlıq eyləyir yağı. 
Mərdlərlə vur ona sən də göz dağı. 
Xoşluqla iş keçən zamanlar fəqət, 
Kin, qəzəb göstərib işlətmə qüvvət. 
Qapından əcz ilə girəndə düşmən, 
Kini, küdurəti çıxar qəlbindən. 
Kərəmli olmağa sən peşə eylə. 
Lakin hiylələrdən əndişə eylə. 
Yaxşı tədbir tökər ağıllı qoca. 
Çünki təcrübəsi çoxdur oldüqca. 
Cavanlar qılıncla yıxar düşməni, 
Qocalar tədbirlə sıxar düşməni. 
Qoca tülkü kimi işlətsə hiylə, 
Fil yıxan cavanlar aldanar dilə. 
Ordunun qəlbində durmasan əgər, 
Anlaya bilməzsən kimdədir zəfər. 
 53
Gördün ordun sənə çevirib arxa, 
Tək vuruşma səni düşmənin yıxa. 
Əsgərin min olsa düşmən iki yüz, 
Gecə yağılarla gəlmə üzbəüz. 
Beş atlı çıxanda gecə kənardan, 
Beş yüzlük əsgəri məhv edər, inan. 
Düşmənin yolunu kəsəndə gecə, 
Yoxla ətrafını incədən incə. 
Düşmən ordusundan sən uzaqda dur, 
Çadırı bir günlük yol üstündə qur. 
Əfrasiyab kimi olsa da əgər, 
Vur azğın düşməni, sarsıt, yerə sər. 
O zaman ki hədsiz özünü yordu, 
Meydanda dayanmaz, basılar ordu. 
Yorsa nadanlıqla özünü düşmən, 
O yorğun orduya hücum eylə sən. 
Düşmənin basıldı,qaldır bayrağı, 
Sənə təslim olsun əzilmiş yağı. 
Qaçan yağıları əgər çox qovsan, 
Sən uzaq düşərsən ordugahından. 
Gördün ki, sarmışdır göyü toz, bulut, 
Əlində qılıncı daha möhkəm tut. 
Qarət arxasınca getsə ordular, 
Meydanda arxasız qalar hökmdar. 
Zəfər istəyirsən, davadan qabaq 
Ordunu sən qoru, ona yaxşı bax. 
Orduda ərlərin sayını artır, 
İgidin haqqını, sayını artır. 
Yaxşılıq görəndə çəkinməz ərlər 
Ölümdən, göstərər meydanda hünər. 
Nə qədər ki düşmən çalmayıb təbil, 
Ərlərin əlini öpüb qədir bil. 
Sülh vaxtı orduya baxsa şəhriyar, 
Hərb zamanı ordu ölkəni saxlar. 
 54 
Azğın rəislərə tapşırma yurdu, 
Qoy gözətçi olsun ölkəyə ordu. 
Doydursa ordunu nazü nemətin, 
Çatar yağılara gücün, qüvvətin. 
Ordu yarpaq yesə əgər acından, 
Hərb vaxtı yolunda keçərmi candan? 
Öz qan bahasını yeyirsə əsgər, 
Çətinlik çəkməyi insafdı məgər? 
Orduya verməsə qızıl padşah, 
 Ordu hərb zamanı götürməz silah. 
Əgər bir əsgəri sıxsa ruzigar, 
Döyüş meydanında sıradan çıxar. 
Düşmənlə vuruşa igidlər göndər, 
Şirin qabağında dura bilər nər. 
Dünya görmüşlərə artır hörməti, 
Onlarının rəyinin çoxdur qiyməti. 
Qılınc vuran igid gənclərdən qorxma, 
Qocanın fəndindən sən qorun amma. 
Çox isti-soyuqdan çıxıbdır qoca, 
Olur ağlı, fikri göylərtək uca. 
Ağılı, kamalı olan bir cavan, 
Qocanın sözündən çıxmaz heç zaman. 
Təcrübəsizlərə böyük iş versən, 
Sanma ki, ölkəni abad görərsən. 
Ordunu ordular yıxana tapşır, 
Döyüşlərdə qalib çıxana tapşır. 
Kiçiyə böyük iş vermə, hökmran, 
Yumruqla sınarmı bir dəmir zindan?! 
Rəiyyətə baxmaq, orduya baxmaq, 
Deyildir sadə iş, oyun-oyuncaq. 
İstəsən ki, yaxşı keçsin ruzigar, 
Qoyma iş başına cavan adamlar. 
Ov iti bir anda cumar pələngə, 
Gənc aslan tülküylə girişməz cəngə. 
 55
Oğlunu yanında bəsləsə hər kəs, 
Övladı hərb vaxtı döyüşə bilməz. 
Bərkdən-boşdan çıxıb güləşən ərlər, 
Döyüşdə göstərər böyük hünərlər. 
Naz-nemət içində bəslənən insan, 
Qorxar hərb zamanı görəndə meydan. 
Kim qalxsa köməklə əgər yəhərə, 
Onu bir uşaq da endirər yerə. 
Ordudan qaçırsa əgər bir nəfər, 
Vur onu düşməndən qabaq yerə sər. 
Kim qaçsa arvadtək hərb meydanından, 
Döyüşkən müxənnəs yaxşıdır ondan. 
 
 HİKMƏTLİ SÖZLƏR 
 
Nə xoş söyləyibdir oğluna Gorgin: 
Elə ki, düşmənlə davaya girdin, 
Qaçma qadın kimi hərb meydanından. 
Kişi ol döyüşdə, qorxma canından. 
Hərb vaxtı döyüşdən qaçan bir əsgər, 
Bütün igidləri bədnam eyləyər. 
Vuruş meydanına girməsə əgər, 
Bilinməz dostlarda sədaqət, hünər. 
Keçib bir-birinin yolunda candan, 
Dostlar dava vaxtı çıxar sınaqdan. 
Əgər qardaşını tutubsa düşmən, 
Sinəni onlara gərməlisən sən. 
Didsə bir-birini iki canavar, 
Rahat nəfəs alar çöldə qoyunlar. 
Düşmən düşməninlə vuruşanda, sən 
Dostlarla oturub kef eyləyərsən. 
Davada düşmənlə vuruşan zaman, 
Gərək sülhə gizlin hazırlaşasan. 
Ölkələr fəth edən şahlar həmişə  
 56 
Sülhü qorumağı etmişlər peşə. 
Qəlbini əlinə alsan, igidlər 
Qarşında diz çöküb səcdə edərlər. 
Ordu başçısını ələ keçirsən, 
Onu öldürməyə çox tələsmə sən. 
Öldürsən, adına toxunar ləkə, 
Bəlkə də başına gələr təhlükə. 
Yaralı əsgəri məhv etsən əgər, 
Bir də əsir düşməz orduna əsgər. 
Əsiri incidən, öldürən insan, 
Bil ki, əsir edər səni də dövran! 
Kim özü çəkibsə əsirlik, zillət, 
Edər əsirlərə mərhəmət, hörmət. 
Səndən hörmət görsə əsir bir sərvər, 
Başqa igidlər də sənə baş əyər. 
On xəfiyyə olsa əlində əgər, 
Sənə fayda verər yüz hücum qədər. 
Gəlib dost göstərsə özünü düşmən, 
Qafil olma onun hiylələrindən. 
O yada saldıqca keçmişi, yenə  
Qəlbində bəsləyər ədavət sənə. 
Xainə inanma, desə xoş sözlər, 
Yəqin et balına qatıbdır zəhər. 
Dostun döyüş vaxtı etməsə kömək, 
Qaçmağı qənimət biləsən gərək. 
Bir qələm əhlinə eylə çox hörmət, 
Bir də igidlərə sən bəslə rəğbət. 
Bir ağıllı insan, bir də qəhrəman 
Adını yüksəldər sənin hər zaman. 
Kim qılınc ya qələm tuta bilməsə, 
Ona heç acıma yıxılıb ölsə. 
Qələm əhli bəslə, qəhrəman bəslə, 
Mütrüb kömək etməz sənə xoş səslə. 
Düşmənlə davada girəndə cəngə, 
 57
Uymasan yaxşıdır mütrübə, çəngə. 
Oyuna qızışdı neçə hökmdar,  
Yurdunu oyuncaq etdi yağılar. 
Demirəm, düşmənin hərbindən çəkin, 
Sülh vaxtı düşmənin şərrindən çəkin. 
Çoxları gündüzlər sülh deyir, ancaq 
Gecə hazır tutur əlində mizraq. 
Zireh geyib yatar igidlər gecə, 
Yataq qadınlara yaraşar məncə. 
Çadırın içində döyüşkən qoçaq, 
Yatmaz qadın kimi yataqda çılpaq. 
Gizlincə davaya hazır olmasan, 
Düşmən hücum çəkər üstünə pünhan. 
Bunu yaxşı düşün, unutma ancaq, 
Kəşfiyyatçı olur orduya dayaq. 
 
 DƏYƏRLİ SÖZLƏR 
 
İki düşməninin arasında sən, 
Ağlın varsa, rahat dura bilməzsən. 
Açsa iki düşmən bir-birinə raz, 
Onların şərrindən canın qurtarmaz. 
Sən öz düşməninin birini aldat, 
 O biri düşmənin kökünü qır, at. 
Gördün ki birisi girişir hərbə, 
Tədbir qılıncıyla vur ona zərbə. 
Düşmən ordusunda olanda üsyan, 
Sən öz qılıncını çəkmə qınından. 
Onun düşməniylə gedib dost olsan, 
Ona öz sarayı olacaq zindan. 
Dost-düşmən bilməsə dünyada hər kəs 
Düşmənin şərrindən qurtara bilməz. 
O kəs ki tanıyır cibkəsənləri, 
Cibində qoruyur dürrü,gövhəri. 
 58 
Tutduğun əsiri saxlama əsgər, 
Olsun ki, sənə də xəyanət eylər. 
Doğma ordusunu satan bir alçaq, 
Sənə də səmimi bağlanmayacaq. 
Andına inanıb işi boştutma, 
Ona göz qoymağı əsla unutma. 
Qeyidsiz buraxsan yeniəsgəri, 
Qaçar o, qayıtmaz bir daha geri. 
Döyüşdə düşmənin yurdunu tutsan, 
Qoy orda dustaqlar olsun pasiban. 
Onlar zalimlərdən intiqam alar, 
Sənin düşmənini tutub parçalar. 
Basdın düşmənini, yıxdın dövləti, 
Orda yaxşı saxla sən rəiyyəti. 
Fürsət tapıb bir də şah girsə hərbə, 
Ona rəiyyəti endirər zərbə. 
Bir şəhər tutdunmu, ehtiyat saxla, 
Düşmənin üzünə qapını bağla. 
Sanma ki, şəhərdən qıraqdır yağı. 
Kəsilməz şəhərdən casus ayağı. 
İşi gör vuruşan zaman tədbirlə, 
Daim niyyətini düşməndən gizlə. 
 
 AĞILLI NƏSİHƏT 
 
Hər kəsə sirrini açıb demə, sus, 
Çünki var süfrəndə çox zaman casus. 
Şərqlə girişəndə İsgəndər hərbə,  
Hər an ehtiyatla baxarmış qərbə. 
Söz yaymışdı Bəhmən Zabülüstandan 
Soldan gələcəyəm, saldırdı sağdan. 
Qəsdini bilərsə başqa kəs əgər, 
Sənin tədbirinə düşmənin gülər. 
Kinli olma, göstər səxavət, kərəm, 
 59
Olsun fərmanında qoy bütün aləm. 
Bir iş ki xoşluqla düzəlir, qəzəb 
Ya kin göstərməyə görülməz səbəb. 
İstəsən qəlbini sarmasın kədər. 
Çalış qəmdən azad olsun dərdlilər. 
Ordunun gücüylə tapmazsan qüvvət, 
Get natəvanlardan sən gözlə hümmət. 
Qolugüclülərin köməyindənsə 
Xoşdur zəif sənə dua eyləsə. 
Dərvişə sığınsan, əmin ol buna, 
Sən qalib gələrsən yüz Firuduna. 
 
 60 
İ K İ N C İ     F Ə S İ L 
 
SƏXAVƏT HAQQINDA 
 
COMƏRD İNSAN HEKAYƏSİ 
 
Bir comərd qocaya dedi bir nəfər: 
Əngələ düşmüşəm, yamandır işlər. 
On dirhəm borc aldım bir əclafdan mən, 
İndi ağlım çaşıb tənələrindən. 
Gecələr halımı edib pərişan, 
İzləyir gündüzlər məni hər zaman. 
Tikanlı sözlərdən yaradır könlüm, 
Od vurulmuş kimi paradır könlüm. 
Elə bil anadan o doğulan dəm, 
Tanrı vermiş ona yalnız on dirhəm. 
İnsanlıq dərsindən bir hərf də bilmir, 
Sanki pul görməsə gözləri gülmür. 
Günəş dağ başından hələ çıxmadan 
Hər gün qapımızı döyür o nadan. 
Bu daşürəklinin əlindən, görən, 
Tapılarmı məni xilas eyləyən? 
Bu sözdən köyrəldi qəlbi olduqca, 
Verdi on dirhəmi xeyirxah qoca. 
Fırıldaqçı alıb qızılı həmən 
İtdi qızıl kimi bir anda gözdən. 
Qocaya bir nəfər dedi: bilirsən 
O kimdir? Çıxarıb qızıl verirsən. 
Elə kələkbazdır, fırıldaqçıdır, 
Ölsə, ağlamasan ona yaxşıdır. 
Elə hiyləgərdir görsə şiri-nər, 
Min kələklə qoyar üstünə yəhər. 
Əbu-Zeydə kələk gələr şahmatla, 
Aldadar bir anda vəziri atla. 
 61
Qoca qəzəblənib ona dedi sus! 
Dinməsən yaxşıdır sən, ey uğursuz. 
Heç insaf deyil ki, dərdli bir insan, 
Sənə boyun əysin, boş qaytarasan. 
Əgər düz idisə dediyi sözlər, 
Qoymadım abırı tökülsün hədər. 
Əgər kələk gəlib mənə o nadan, 
Yenə tutduğumdan deyiləm peşman. 
Hiylə ilə məndən o qızıl alıb, 
Çox şükür üzümdə abırım qalıb. 
Yaxşıya, yamana payla simü zər, 
Sənə xeyir verər, şərri rədd edər. 
Ağıllı insanla edəndə söhbət, 
Çalış öyrənəsən yaxşı nəsihət. 
Əgər dərin ağlın. Huşun varsa, sən 
Sədinin sözünə qiymət verərsən. 
O çox vaxt danışır belə hallardan, 
Bəhs etmir qaş-gözdən, qara xallardan. 
 
 SƏXAVƏTLİ OĞUL 
 
Tərk edib dünyanı getdi bir nəfər, 
Oğluna irs qaldı yüz min dinar zər. 
Etməyib sandıqda qızılı pünhan, 
Geniş bir ürəklə xərclədi oğlan. 
Qızıl toplamağa etmədi maraq, 
Gəlirdi evinə yoxsullar qonaq. 
Süfrəsində olur çox qohum, çox yad. 
Hamının qəlbini eyləyirdi şad. 
Biri tənə ilə söylədi ona: 
Külək tək sovurma pulu hər yana. 
Bir ildə düzəlir böyük bir xərmən, 
Ona bircə anda od vurarsan sən. 
Hər zaman əlində qalmaz bu nemət, 
 62 
Vardır çox hikmətli doğru hekayət. 
Bir zahid oğluna söyləyib: oğlum, 
Comərd ol səfərdə, qurbanın olum. 
Əlin açıq olsun, səxavət göstər, 
Xərclə, sən hər yerdə kəramət göstər. 
Uzağı görəndi ağıllı oğlan, 
Hörmətlə zahidə deyib: ata can, 
Cibini saxlasan əlin boş qalmaz. 
Qənaət eyləsən varın azalmaz. 
Qızına söyləyib kəndli bir qadın; 
Çalış qara günçün məhsulun qalsın. 
Kuzən boş olmasın gərək heç zaman, 
Həmişə su axmaz kəndin arxından. 
Şirin pəncəsini zərlə əzərsən. 
Olar o dünyanı almaq zər versən. 
Bir anda dostların xərcləyəndə zər, 
Dəyər düşmənlərdən sənə çox zərər. 
Varın olsa, dostlar qapını açar, 
Olmasa, yar-yoldaş yanından qaçar. 
Əlin boş olanda yüz qat əyilsən, 
Yenə də heç kəsə gərək deyilsən. 
Zər olsa cini də tora salarsan. 
Divi kor eyləyib, satın alarsan. 
Zərlə sevər səni bütün gözəllər, 
Zərsiz qaçıb səndən kənar gəzərlər. 
Əliboş ümidin tez çıxar boşa, 
Zərlə döndərərsən ağ divi daşa. 
Varını ovcuna qoysan bir anda, 
Çətinlik çəkərsən cib boşalanda. 
Yoxsullar səyinlə varlanmaz, ancaq 
Düşüb yoxsulluğa qalarsan çılpaq. 
Bu sözlər oğlanı yandırdı, yaxdı, 
Başında elə bil ildırım çaxdı. 
Dedi: gəl eyləmə mənə nəsihət, 
 63
Babamdan atama qaldı bu sərvət. 
Atam da, babam da getdi həsrətlə, 
Qaldım yerlərində mən bu sərvətlə. 
Mən getsəm, oğluma çatacaq malım, 
Xəsislik eyləyib neçin alçalım. 
Verirəm xalqıma bu gün neməti, 
Xəsis gizlətməsin sabah sərvəti. 
Yaxşı ye, yaxşı gey, yaxşı bağışla, 
Səni qarşılasın hamı alqışla. 
Ağıllı həm yeyər. Həm verər yada, 
Həsrətlə can verər xəsis dünyada. 
 
 SƏXAVƏTLİ YOXSUL  
 
Biri xərcləyəndi, sərvəti yoxdu. 
Kərəm sahibiydi, qüdrəti yoxdu. 
Gərək səxavətli çəkməsin zillət, 
Olmasın alçağın əlində sərvət. 
Lakin mərd olanlar çatmır murada. 
Yüksəlmir, alçalır daim dünyada. 
Uca dağ başında sel tutmaz qərar, 
Aşır qayalardan tökülür sular. 
Odur ki bu comərd kərəm sahibi 
Olmamışdı dinar, dirhəm sahibi.  
Çətinliyə düşüb, çəkib dərdi-sər. 
Məktub göndərmişdi ona bir nəfər. 
Məktubda yazırdı: ey comərd insan, 
Pulçun olmuş yerim qaranlıq zindan. 
Alicənab adam məktubu alır, 
Bir az fikrə gedir, qanı qaralır. 
Görür əli boşdur, çəkir qəm, kədər. 
Dustağı tutana göndərir xəbər: 
Tutduğun dustağı zindandan burax, 
Mən zamin olaram düşməsin qaçaq. 
 64 
Sonra tez o durub gəlir zindana, 
Deyir: bu şəhərdən qaç get bir yana. 
Əgər sərçə görsə açıqdır qəfəs, 
Tez uçar,fürsəti əlindən verməz. 
Dustaq külək kimi qaçır bir anda, 
Çatmayır tozuna onun tufan da. 
Kərəm sahibini tutub deyirlər: 
Onu sən bu saat tapmasan əgər 
Pulu verməlisən, heç görən olmuş 
Qayıtsın qəfəsdən uçub qaçan quş? 
Qaçan tapılmayır, bu comərd insan 
Tutulub zindanda qalır bir zaman. 
Olur gecə-gündüz həyatı bərbad, 
Nə şikayət edir, nə də ki fəryad. 
Bir ağıllı onu görüb deyir: sən 
Neçin tutulmusan? Oğru deyilsən. 
O deyir: əyrilik bilmərəm əsla. 
Bir yazıq insançın çəkirəm bəla. 
Kömək edib zamin dayandım ona, 
Düşdüm əvəzində qara zindana. 
O kərəm sahibi ölürsə, ancaq 
Onun yaxşı adı daim qalacaq. 
Əgər sağ insanın ölübsə qəlbi, 
Yaşayır o canlı bir məzar kimi. 
Qəlbi diri olsun insanın gərək, 
Can nəyə lazımdır olmasa ürək. 
 
 ASLAN VƏ ÇOLAQ TÜLKÜ  
 
Biri çolaq tülkü görüb çəməndə, 
Dedi: yoxmu, tanrı, ədalət səndə! 
Bunun nə əli var, nə də ayağı. 
Dolana bilməyir çəməni, dağı. 
Görəsən bəs yazıq burda nə yeyir? 
 65
Bu an nərə çəkib yetişdi bir şir. 
Bir çaqqal ovlayıb gəlmişdi aslan, 
Onun qabağından qalan bu ovdan 
Tülkü də doyunca yeyərək yatdı. 
Çolaq tülkünün də ruzusu çatdı. 
Kişi fikirləşdi: haqq verir ruzi; 
Odur dolandıran dünyada bizi. 
Bir qarışqa kimi girərəm küncə, 
Fil də ruzi yemir qüvvətlə məncə. 
Evdə boş oturub buraxdı işi, 
Ruzini tanrıdan gözlədi kişi. 
Otaqda oturub saydı günləri, 
Axırda bir sümük oldu, bir dəri. 
Onda zəiflikdən qalmadı nəfəs, 
Mehrabın ardından yüksəldi bir səs: 
Nə çıxar çolaq bir tülkü olmaqdan! 
Çalış ol qüvvətli igid bir aslan. 
Yemə tülkü kimi sürdən-sümükdən. 
Güclü aslan kimi get ov gətir sən. 
Kimdə aslan kimi olarsa qüvvət, 
Çəkməz tülkü kimi heç kəsdən minnət. 
Qabaqdan qalana dikmə gözünü, 
Qazan, comərd göstər daim özünü. 
Qoy səni doydursun çəkdiyin əmək, 
Sənə öz hünərin eyləsin kömək. 
Yadın çörəyini yeyər müxənnət, 
Kişini saxlayar çəkdiyi zəhmət. 
Demə başqasına yapış əlimdən, 
Ey gənc. Zəiflərin sən tut əlindən. 
Hər kəsdən amanlıq görsə yer üzü, 
Tanrı verər ona həmişə ruzi. 
Səxavətli şəxsin olar kamalı, 
Xəsis başı boşdur, çoxsa da malı. 
Yaxşılıqla salsan gücsüzü yada, 
 66 
Yaxşılıq görərsən sən də dünyada. 
 
 HATƏMİN SƏXAVƏTİ 
 
Deyirlər ki, Hatəm ilxı saxlarmış, 
Onun yel yerişli bir atı varmış. 
Qaçışda ildırım,yerişdə yorğa, 
Çatmazmış tozuna tufan, qasırğa. 
Çöllərə şeh səpəronun qaçışı, 
Elə bil yağarmış neysan yağışı. 
Keçib dərələrdən coşqun sel kimi, 
Düzlərdən ötərmiş güclü yel kimi. 
Hatəmin vəsfində eldən-obadan, 
Rumda rəvayətlər eşidir soltan. 
Deyirlər səxavət əkizdir ona. 
Bir atı vardır ki, gəlsə cövlana, 
Suda gəmiləri buraxar dalda. 
Göydə uçuşana çatmaz qartal da. 
Şah dedi: hər sözə sübut lazımdır. 
Sübut olmayanda sükut lazımdır. 
Hatəmdən atını istəyərəm mən. 
Versə bilərəm ki, səxavətindən 
Gedən söhbətlərin hamısıdüzdür; 
Hatəmin kərəmi bir deyil, yüzdür. 
Verməsə, bilərəm boş təbildir bu. 
Çalınır, ətrafa salır gurultu. 
Bir alim kişini eyləyib rəhbər, 
Ona yoldaş etdi soltan on nəfər. 
Susuz səhralardan gözü dumanlı, 
Əzablı yol keçib ürəyi qanlı 
Zindərudə çatan susuzlar kimi 
Gələrək tapdılar məşhur Hatəmi. 
Hatəm bir at kəsib ziyafət verdi, 
Gələn qonaqlara çox sərvət verdi. 
 67
Gecəni keçirib elçilər, səhər 
Şahın istəyini ona dedilər. 
Hatəm sərxoş kimi oldu pərişan, 
Gözündən od çıxdı, başından duman. 
Söylədi: ey adlı-sanlı kişilər! 
Dünən bunu demək olmazdı məgər? 
O külək yerişli atı kəsib mən 
Kabab bişirmişəm sizinçin dünən. 
Yağan yağışlardan, çağlayan seldən 
Mal gətirmək mümkün olmadı çöldən. 
Qapımda yox idi inəyim, kəlim, 
Yalnız ata çatdı, qonaqlar əlim. 
Rəva bilmədim ki, qonağım gəlsin, 
Ac yatıb, səhər ac yola düzəlsin. 
Ellərin içində adım-sanım var. 
Atsız da dünyada dolanmaq olar. 
Gələn qonaqlara Hatəm zər verdi, 
Yaxşılıq eyləyib hörmət göstərdi. 
Elçilər Hatəmi çox comərd sandı. 
Ona vida edib, Ruma yollandı. 
Danışdı Hatəmin səxavətindən, 
Rum soltanı ona söylədi əhsən. 
 
YƏMƏN HAKİMİ İLƏ HATƏMİN 
 DASTANI 
 
Bilmirəm danışıb bu dastanı kim. 
Yəmən ölkəsində varmış bir hakim. 
Səxavət sahibi, sərvət sahibi, 
Oldüqca əlaçıq, hörmət sahibi. 
Xalq ona deyirdi bulud kərəmi, 
Yağış tək səpirdi zəri, dirhəmi. 
Yanında çəkilsə Hatəmin adı, 
Elə bil sınırdı qolu-qanadı. 
 68 
Deyirdi: Hatəmdən danışmayın çox, 
Onun mənim kimi mülkü, malı yox. 
Bir dəfə bu soltan qurur ziyafət, 
Sazlar dilə gəlir, başlanır işrət. 
Bir nəfər söhbəti açır Hatəmdən, 
Danışır ondakı lütfü kərəmdən. 
Paxıllıq hakimə göstərir əsər, 
Çağırır bir adlı-sanlı dilavər. 
Deyir: yaşadıqca Hatəm ellərdə, 
Adım yaxşılıqla gəlməz dillərdə. 
Heç bir kəs, heç yerdə danışmaz məndən. 
Get onun başını ayır bədəndən. 
Hatəmi məhv etsin deyə pəhləvan 
Silaha qurşanıb çıxır saraydan. 
Çox gəzir, rast gəlir gözəl bir gəncə. 
Yatır ürəyinə onu görüncə. 
Bilikli, xoşsifət, şirindil cavan 
Gecə pəhləvanı saxlayır mehman. 
Səxavət göstərir, edir çox hörmət, 
Oyadır qəlbində sonsuz məhəbbət. 
Öpür ayağından, əlindən səhər. 
Deyir: burda qalsan bəxtin gülümsər. 
Pəhləvan söyləyir: vacib işim var, 
Tapşırıq veribdir mənə hökmdar. 
Cavan deyir: mənə söyləsən əgər, 
O işi görərik bu gün bərabər. 
Pəhləvan söyləyir: şübhəsiz ki, sən 
Bu sirri kimsəyə açıb deməzsən. 
Yəqin tanıyırsan məşhur Hatəmi. 
Tutub bu elləri onun kərəmi. 
Hökmdar göndərib məni Yəməndən, 
Başını ayırım onun bədəndən. 
Lütf elə, Hatəmi gəl mənə göstər. 
Düşməni amansız düşmənə göstər. 
 69
Cavan gülüb deyir: mənəm o Hatəm. 
Bu qılınc, bu da sən, gəl öldür bu dəm. 
Gündüz başlanmamış sən işə başla. 
Durmuşam qarşında mən canla-başla, 
Pəhləvan bu sözü eşidən kimi, 
 Titrəyir nanə tək qəlbinin simi. 
Hatəmin önündə düşür torpağa, 
Deyir: canım olsun sənə sadağa. 
Atır qılıncını, atır kamanı, 
Deyir: sənin kimi gözəl cavanı 
Gül qədər incitsəm, çox pis arvadam. 
İgidlər içində mərdliyə yadam. 
Hatəmlə öpüşüb yola düzəlir, 
At çapıb pəhləvan Yəmənə gəlir. 
Baxıb simasından anlayır soltan, 
Səfərdən əliboş gəlib pəhləvan. 
Şah deyir: işindən mənə ver xəbər, 
De, neçin göstərə bilmədin hünər? 
Hansı igid sənə eyləyib həmlə, 
Döyüşdə taqətsiz düşmüsən belə. 
Pəhləvan torpağı öpür şörmətlə, 
Deyir çox təmkinlə, çox sədaqətlə: 
Hatəmdə mən gördüm elə xoş sifət, 
O qədər səxavət, elə mərifət, 
Onun mərdliyinə qəlbən inandım, 
Etdiyi hörmətdən elə utandım. 
Məniqılınc kimi kəsdi ehsanı, 
Kim qıyıb öldürər elə insanı? 
Pəhləvana qızıl verir hökmran, 
Söyləyir: hələlik bu qoca dövran 
İkinci Hatəmi yetirməyibdir, 
Ellər barəsində çox düz deyibdir: 
Hatəm səxavətlə yaranıb əkiz, 
Onun kərəmidir sonsuz bir dəniz. 
 70 
 
 XƏSİS VƏ OĞLU 
 
Bir nəfər çox xəsis pul yığan vardı. 
Yeməzdi, içməzdi, qızıl yığardı. 
Nə dost-aşnaya xəbər verərdi, 
Nə də özü yeyib xoş gün görərdi. 
Qızılı, gümüşü yığıb hər gecə 
Küpdə basdırardı yerə gizlincə. 
Pusquda dayanır oğlu bir kərə, 
Baxır qızılları qoyduğu yerə. 
Torpaqda çıxarıb sovurur yelə, 
Yerinə daş qoyur çox məharətlə. 
Oğlan xəzinəni yeyir müxtəsər, 
Qalmayır qızıldan, gümüşdən əsər. 
Oğlanda bax belə bədxərclik vardı, 
Tez-tez papağını rehin qoyardı. 
Ata pul yığandı, oğul xərcləyən. 
Ata ac qalandı, övladı yeyən. 
Gecəni yatmayıb ata inləyir. 
Səhər oğlu gülüb ona söyləyir: 
Yeməyə, içməyə sərf olunar zər. 
İstər qızıl saxla,daş saxla istər. 
Qızılı insanlar çıxarır daşdan. 
Yesin, gizlətməsin yardan-yoldaşdan. 
Dünya görmüşlərin əllərində zər 
Bir parça dəyərsiz kəsəyə bənzər. 
Etsən ailənlə sən yaman rəftar, 
Sənin ölümünü istəyər onlar. 
Damdan da yıxılıb əzilsən əgər, 
Çəkməz sənin üçün ailən kədər. 
Hər xəsis varlı ki qızıl yığandır, 
Xəzinə üstündə yatan ilandır. 
Başında olmasa xəsisin ilan, 
 71
Yığdığı illərcə qalmazdı, inan. 
Əcəlin qılıncı ilanı kəsər, 
Özgəyə yetişər o xəzinələr. 
Yığma qarışqa tək, dünyada kef çək, 
Qəbr içində səni qurdlar yeyəcək. 
Sədinin sözləri bir nəsihətdir, 
Onun hər kəlməsi dərin hikmətdir. 
Yazıq o şəxsə ki, sevmir nəsihət, 
Nəsihət sevənlər qazanar sərvət. 
 
 YAXŞILIĞIN SONU 
 
Bir gənc bir qocaya hörmət etmişdi, 
Kərəm göstərmişdi, xidmət etmişdi. 
Bir gün bədbəxtliyə düşdü bu cavan, 
Onu öldürməyə göndərdi soltan. 
Yığışıb hər yandan gəldi adamlar, 
Doldu başdan-başa küçələr. Damlar. 
Qoca gördü o gənc olubdur əsir. 
Başının üstünü cəlladlar kəsir. 
Alicənab şəxsə ürəyi yandı, 
Çünki ona hörmət edən cavandı. 
Şivən qopardı ki, heyf, öldü soltan, 
Qaldı hökumətsiz, hakimsiz cahan. 
Qılınc çəkmiş türklər bunu eşitdi, 
Şahın ölümünə təəssüf etdi. 
Hamının göylərə qalxdı fəryadı, 
Vurub üz-gözünə onlar ağladı. 
Başlarında alov, dillərində ah, 
Gəldilər, gördülər səlamətdir şah. 
Aradan çıxartdı bu gənci tədbir. 
Ağıllı qocanı tutdular əsir. 
Qəzəblə şah dedi: söylə görüm sən 
Ölüm diləmisən mənimçin nədən? 
 72 
Qoca cavab verdi: soltan sağ olsun! 
Sənin hikmətinlə bu cahan dolsun. 
Mən yalandan dedim ölüb hökmran, 
Ölümdən qurtuldu bir yazıq insan. 
Bu sözlər soltanın xoşuna gəldi, 
Qocaya dinmədi, qəlbi köyrəldi. 
Üz qoydu qaçmağa o yazıq cavan, 
İstədi ölümdən o qurtarsın can. 
Biri dedi: kimsə əcəldən qaçmaz, 
Ölümdən kim səni eyləyib xilas? 
Cavan bu adama söydlədi ki, mən 
Qurtarmışdım yazıq qocanı dərddən. 
Çətinlikdə tutdu o da əlimdən, 
Odur xilas oldum vaxtsız ölümdən. 
Toxumu insanlar səpir torpağa, 
Bir gün o torpaqdan məhsul yığmağa. 
Sən eşitməmisən bu sözü yoxsa: 
Bir divi öldürüb kiçik bir əsa. 
Bu bir hədisdir ki, deyib Mustafa: 
Bəxşiş dəf eyləyir insandan bəla. 
  
 73
ARILAR 
 
Zəhərli arılar evə dolmuşdu, 
Bu işdən kişi çox qəmgin olmuşdu. 
Arvad dedi: kişi, gəl toxunma sən, 
Arılar bu evi edibdir məskən. 
Kişi çıxıb getdi, arılar birdən, 
Axışıb arvadı sancdı yer-yerdən. 
Arvad dama çıxıb eylədi fəryad, 
Qışqırıb ərindən istədi imdad. 
Kişi dedi: arvad, eyləmə nalə, 
Sən saldın özünü bu ağır halə. 
Səndən bir yaxşılıq görsə də alçaq, 
Sənə yamanlığı artırar ancaq. 
Sən xalqı incidən bir zalım görsən, 
Vur qılıncla,düşsün başı bədəndən. 
Döyüş vaxtı əsgər neyi neyləyər, 
Bir nizə min neyə olar bərabər. 
Bu məsəl çox gözəl deyilib bişək: 
Təpik vuran ata ağır yük gərək. 
İt nədir ki, ona açasan süfrə, 
Köpəkçin bir parça sümük at yerə. 
Pişiyə xoş baxsan göyərçin qapar. 
Canavar bəsləsən Yusifi yırtar. 
Yaxşılıq eyləsə gözətçi hər kəs 
Oğrunun əlindən rahatlıq görməz. 
Yaxşı layiq olar mala, hörmətə, 
Yaman düşməlidir dərdə, zillətə. 
Əgər bir binada olmasa əsas, 
Göyə yüksəlsə də faydası olmaz. 
 
 74 
 SƏXAVƏTİN GÜCÜ 
 
Bir dəfə çekirdim yol qırağından, 
Bir qoyun aparır gördüm bir cavan. 
Dedim: öz xoşilə qoyun yol getmir, 
Arxanca qoyunu çəkir bu kəndir. 
Ansızın gənc oğlan qoyunu açdı, 
Qoyun yenə onun dalınca qaçdı. 
Qoyunu günlərcə bəsləmişdi gənc, 
Sevib məhəbbətlə səsləmişdi gənc. 
Yanında keçmişdi körpəlik çağı, 
Sanırdı qoynunu ana qucağı. 
Gənc dedi: bu kəndir çəkməyir onu, 
Verdiyim yemlərdir əyən boynunu. 
Filə yaxşı baxsa əgər bir filban, 
Fil hücum eyləməz ona heç zaman. 
Köpəyə yal versən, tanıyar səni, 
Kərəmlə basarsan güclü düşməni. 
İki gün yem versən şir aram olar, 
Üstünə atılmaz, sənə ram olar. 
 
 TƏMSİL 
 
Yaxşı söyləmişdir Bəhram hökmran, 
Səhrada dəyəndə yerə atından: 
Əmrimdə olmadı mənim bu köhlən, 
Sürüdən başqa at tutmalıyam mən. 
Dəclə sakit ikən bağla səddini, 
Coşanda azmasın o öz həddini. 
Kəməndinə düşdü qurd, vermə aman, 
Öldür azad olsun sürün qorxudan. 
Gözləmə səcdəni azğın iblisdən. 
Yaxşılıq gözləmə heç zaman pisdən. 
Saxla düşmənini sən əndişədə, 
 75
Olsun divin yeri gərək şişədə. 
İlana rast gəlsən axtarma ağac, 
Başını daşla əz tapmasın əlac. 
Qələm əhli bədxah olursa əgər, 
Qələm deyil, tutur əlində xəncər. 
Qanunsuz iş görür əgər bir vəzir, 
Səni oda salır tökdüyü tədbir. 
Demə belə vəzir ölkəmə bəsdir, 
Sarayda saxlamaq onu əbəsdir. 
Sədinin sözünə eyləsən əməl, 
Şahlığında olar möhkəm bir təməl. 
 
 76 
Ü Ç Ü N C Ü      F Ə S İ L 
 
EŞQ HAQQINDA 
 
SƏMƏRQƏND GÖZƏLİ 
 
Vardı Səmərqənddə incə bir dilbər, 
Dodaqları baldı, sözləri şəkər. 
Günəşə bənzərdi o sahibcamal, 
Hüsnü gətirərdi dinə min zaval. 
Dünya yaranandan belə bir afət 
Hələ görməmişdi heç yerdə xilqət. 
Yol gedəndə hamı ona baxırdı, 
Eşqi könülləri oda yaxırdı. 
Onu bir aşiqi izləyən zaman, 
Acıqla baxaraq dedi o canan: 
Ey azğın, mən sənə vurulmuşammı? 
Ya sənin toruna düşən quşammı? 
Geri dön, sən məni izləsən əgər, 
Xəncərimlə qanın tökülər hədər. 
Birisi söylədi: o qızdan əl çək, 
Get axtar özünə başqa bir çiçək. 
Sanmıram çatasan bir gün murada, 
Qanın itib gedər sənin arada. 
Sədaqətli aşiq düşüb məlalə, 
Qopardı ürəkdən yanıqlı nalə. 
Dedi: yar qılıncı məniməhv etsin, 
Al qanım qoy axıb torpağa getsin. 
Düşmənin yanında deyilsin barı. 
Bunu öz əliylə öldürüb yarı. 
Abırım getsə də, öz sevdiyimdən 
Ayrıla bilmərəm bir dəqiqə mən. 
Mənə söyləmə ki, sevməkdən çəkin, 
Gəl özün bu sözü deməkdən çəkin. 
 77
Qanımı töksə də dilbər sevgilim, 
Yenə razı qalar, inan ki, qəlbim. 
Yandırsa atəşdə gecələr məni, 
Xoş ətri dirildər hər səhər məni. 
Sevgi meydanında duran qoçaqlar, 
Sədi eşq yolunda ölsə də sağdır. 
 
 MƏHƏBBƏT 
 
Xohdur məhəbbətin sevinci, qəmi, 
Xoşdur yaraları, xoşdur məlhəmi. 
Sevənlər istəməz şahlıq, səltənət, 
Səbirlə, ümidlə yaşayar fəqət. 
Eşqin badəsinə kim verib könül, 
Acılıq duysa da edib təhəmmül. 
Aşiqlərə meyin xumarı xoşdur. 
Gülzarın həm gülü, həm xarı xoşdur. 
Dost yolunda səbir sanma zəhərdir, 
Dostun zəhəri də dosta şəkərdir. 
Eşqin sərxoşunu qorxutmaz kədər, 
Dəvə məst olanda yaxşı yük çəkər. 
Aşiqə xoş olur düşsə də bəndə. 
Qorxmaz bağlansa da aşiq kəməndə. 
Sevər tənhalığı eşqin soltanı, 
Ona xoş görünər eşqin hər anı. 
Dirilik suyudur sevgi zülmətdə, 
Böyük müəmmalar var məhəbbətdə. 
Beytülmüqəddəsə bənzəyir aşiq, 
Xaraba olsa da saçır nur, işıq. 
Aşiqlər bənzəməz ipək qurduna, 
Yanar pərvanətək eşqin oduna. 
Aşiqin yanında olsa dilaram 
Yanar susuzluqdan qəlb, olmaz aram. 
Susuzluq aşiqin deyil niskili, 
 78 
Sönməz eşq yanğısı axıtsan Nili. 
Torpaqdan yaranmış incə bir sənəm, 
Alır aramını, verir qüssə, qəm. 
Oyaqlıqda salır fitnələr xalı, 
Yuxuda incidir səni xəyalı. 
Hörmətlə öpürsən ayaqlarından, 
Yarsız heç görünər gözündə cahan. 
Sevgilin edəndə qızıldan həzər, 
Sənin nəzərində torpaq olar zər. 
Canansız qəlbini sənin heç bir kəs 
Oxşayıb bir an da ovuda bilməz. 
Gözündür mənzili sevimli yarın, 
Göz yumsan, qəlbində olur dildarın. 
Aşiqsən, qorxmazsan rüsva olmaqdan, 
Cananın yolunda fəda olmaqdan. 
Canını verərsən istəsə canan, 
Çəksə qılıncını, keçərsən başdan, 
Eşqin binası ki, belə havadır, 
Fitnələr saçandır,fərmanrəvadır. 
Həqiqi aşiqlər eşqin bəhrində, 
Tufanlar qopsa da, üzər dərində. 
Aşiqi məst edir eşqin naləsi, 
Aşiqçin bir heçdir aləmin səsi. 
Canan olan yerdə nəyə lazım can, 
Cananla xoş olur aşiqə cahan. 
Təbiblər acizdir eşq əlacından, 
Aşiqin dərdinə tapılmaz dərman. 
Aşiq həqiqətə, haqqa tez qoşar, 
Eşqin şərabilə məst olub yaşar. 
Əzəldən, Ələstdən bir səs yüksəlir, 
Eşqin fəryadıdır hər zaman gəlir. 
Aşiqə tənhalıq olur daim xoş, 
Ayağı torpaqdır, ürəyi atəş. 
Aşiq nərə çəksə, yerdən qopar dağ, 
 79
Naləsindən olar şəhərlər torpaq. 
Aşiq gah daş kimi eyləyir sükut, 
Gah dönür küləyə, gah olur bulud. 
Səhərlər yaş axır onun gözündən, 
Sanki sellər axır gedir üzündən. 
Eşq yolunda çapır gecə atını, 
Məhəbbətdən alır qol-qanadını. 
Sevənicəzb edir sevdiyi nigar, 
Oxşamaz qəlbinibaşqa bir dildar. 
Gecəsi gündüzdür, gündüzü gecə, 
Məhəbbət odunu sanır əyləncə. 
Aşiqlər unudur iki dünyanı, 
Aşiqin sevdiyi canandır canı. 
 
 PALTARI YANAN GÖZƏL 
 
Məclisdə rəqs edir incə bir dilbər, 
Ona məftun olur bütün könüllər. 
Donunun ətəyi birdən odlanır, 
Onu sevənlərin qəlbi tək yanır. 
Canan kədərlənir, olur pərişan, 
Onun bu halını görüb dostlardan 
Biri söyləyir ki, paltarınçın sən, 
Neçin dərdə düşüb kədərlənirsən. 
Sənin bir ətəyin yanıbsa mənim 
Od tutub yanıbdır bütün xərmənim. 
Sevənlər bir candır iki bədəndə, 
Yar yolunda yarın varı gedəndə, 
Özünü düşünüb çəkməz qəm, kədər. 
Eşqini düşünər sevimli dilbər. 
 
 HƏQİQİ AŞİQ 
 
Xatirimdədir ki, bir cavan oğlan 
 80 
Səhraya qaçmışdı halı pərişan. 
Hicrindən atası düşmüşdü dərdə, 
Yuxusuz qalırdı il gecələr də. 
Etdilər oğlana dostlar məzəmmət, 
Dedi: eyləməyin siz mənə töhmət. 
Yar çağırdı, oldu məskənim səhra, 
Olmaram heç kəsə daha aşina. 
Həqqin cəmalını görəndən bəri 
Bir xəyal sanıram bütün göyləri. 
Pərişan aşiqçinbir olur fələk, 
Ya div bil aşiqi, ya dilbər mələk. 
Sevənlər eşqdə olur pəri tək, 
Lakin vəhşi kimi həyat sürür tək. 
Olur əli gödək, qolu qüvvətli, 
Özü sərxoş olur, sözü hikmətli. 
Bəzən bir guşədə tənha dolanır, 
Bəzən bir məclisdə odlanıb yanır. 
Nə qorxur kimsədən, nə sevda bilir, 
Həyat aləmini o röya bilir. 
Olur ağlı-huşu çox pərakəndə, 
Dinləmir nəsihət, töhmət edəndə. 
Ördəklər batarmı dəryada məgər? 
Yananda qorxarmı oddan səməndər? 
Aşiqdə çox olur səbr, hövsələ, 
Gəzir səhraları o, mətanətlə. 
Yayınır hər zaman xalqın gözündən, 
Danışmaq istəmir əsla özündən. 
Meyvəli bir bağdır gətirir çox bar, 
Həyat aləmində deyil günahkar. 
Aşiqdir sədəfdə pünhan mirvarı, 
Coşmayır dərya tək gur dalğaları. 
Xoşbəxtsən, qaçma, ol aşiqə həmdəm, 
Aşiq div cildində deyildir adəm. 
İnsanlıq deyildir sümüklə, ətlə, 
 81
İnsan gözəl olmaz gözəl surətlə. 
Aşiq bir soltandır çox qüdrəti var,  
Olmaz hər kənizə, qula xiridar. 
Şehin hər damlası olsaydı gövhər,  
İncidə, gövhərdə olmazdı dəyər. 
Aşiqçin ən uca dağlar pəst olur, 
Bir damla şərabla aşiq məst olur. 
Qorxmaz eşq yolunda kəskin qılıncdan, 
Aşiq haqdan dönüb qaçmaz bircə an. 
 
 
 SUSUZLUQDAN ÖLƏN 
 
Biri susuzluqdan can verən zaman 
Deyirdi xoşbəxtdir suda boğulan. 
Bir yolçu soruşdu: fərq varmı bunda, 
Ya quruda ölsün adam, ya suda? 
Can verən dedi ki, məqsəd başqadır, 
Mənim susuzluğum ancaq eşqədir. 
Aşiq ol, cananın ətəyindən tut. 
Canını qurban ver, aləmi unut. 
O zaman alarsan sən gözəl cənnət– 
Məhəbbət yolunda çəksən əziyyət. 
Kəndli tum səpəndə çəkir çox zillət, 
Xərmən zamanında alır bol nemət. 
 
 GƏLİNİN ŞİKAYƏTİ 
 
Qocaya şikayət edib növcavan 
Gəlin, dedi: ərim deyil mehriban. 
Keçir bu oğlanla həyatım acı, 
Keçir hər dəqiqəm, saatım acı. 
Bu mənzildə vardır çoxlu yaşayan. 
Heç biri mənim tək deyil pərişan. 
 82 
Elə mehribandır arvadla əri, 
İki canda vardır bir ürəkləri. 
Ərim bir dəfə də üzümə gülməz, 
Halımı soruşub, dərdimi bilməz. 
Dünya görmüş qoca bunu eşitdi, 
Əvvəlcə bir anlıq xəyala getdi. 
Sonra söylədi ki, ər olsa göyçək, 
Ay qızım, sən onun cəfasını çək. 
Madamki tapmazsan elə bir gözəl, 
Gərək üzməyəsən o gözəldən əl. 
Qəlbini oxşayan canandan qaçma, 
Sənə həyat verən insandan qaçma. 
 
 MƏRVLİ TƏBİB 
 
Vardı pəri üzlü bir təbib Mərvdə, 
Qaməti, duruşu olmazdı sərvdə. 
Eşqin xəstəsinə qaragöz dilbər 
Baxıb əhvalından tutmazdı xəbər. 
Hekayət eyləyir dərdli bir qərib: 
«Cəzb etdi bir zaman məni bu təbib. 
Deyirdim: məbada ki, mən sağalım 
Onu görmək üçün qoy xəstə qalım. 
Çatmaz eşqə ağlın gücü, qüdrəti, 
Məhəbbət yaşadır əbədiyyəti. 
 
 MƏCNUNUN SÖZLƏRİ 
 
Bir nəfər Məcnuna dedi: neçin sən 
Leylinin kuyuna daha gəlmirsən? 
Sənə yad kimidir nazənin Leylin. 
Yoxsa sevgilinə qalmayıb meylin? 
Bu södən ağlayıb Məcnun inlədi: 
Ey xacə, yaxamdan əl götür, dedi. 
 83
Yaralı könlümü çəkiblər dara, 
Yaramın üstündən gəl vurma yara. 
Sanma ki. uzaqlıq səbrdən olur, 
Elə uzaqlıq var cəbrdən olur. 
Dedi müsahibi: ey vəfalı yar, 
Leyliyə bəlkə bir sifarişin var? 
Məcnun söylədi ki, dostolan yerdə, 
Gəl mənim adımı sən çəkmə bir də. 
 
 84 
 SOLTAN MAHMUD VƏ AYAZ 
 
Qəznə soltanına dedi bir nəfər: 
Məncə Ayaz deyil o qədər dilbər. 
Gözəl ətri, rəngi yoxsa bir gülün, 
Yersiz sanılmazmı eşqi bülbülün? 
Mahmuda bu sözlər yaman toxundu, 
Gözlərində onun kədər oxundu. 
Dedi: cəzb etməyir qəddü qaməti, 
Xoş gəlir Ayazın mənə xisləti. 
Dərədə yıxıldı dəvə bir səhər, 
Sandıqdan töküldü yerə incilər. 
Sürətlə atını Mahmud səyritdi, 
Mirvari dağılan dərədən getdi. 
Nökərlər gördülər gedibdir Soltan, 
Hamı qaçdı yığsın mirvari, mərcan. 
Şahın arxasında Ayaz qaldı tək, 
Şah görüncə onu oldu sevincək. 
Dedi: sünbül saçlım, o incidən sən, 
Nə qədər toplayıb yığa bilmisən? 
Ayaz dedi: gəldim sənin dalınca, 
Mənə min gövhərdən dostluqdur uca. 
Nəyimə lazımdır mirvari, inci, 
Şahın xidmətidir könül sevinci. 
Çox yanlış olardı təriqət əhli, 
Haqdan üz döndərsin, haq bilsin cəhli. 
Dostdan gözləyirsən əgər sən nemət, 
Dostluq deyil, səni cəzb edir sərvət. 
Hər insan tamahçın açsa ağzını, 
Eşitməz qəlbilə qeybin razını, 
Həqiqət bəzəkli otağa bənzər, 
Tamahkarlıq toza, torpağa bənzər. 
Nə qədər də iti olsa gözləri, 
Görə bilməz insan tozanaq yeri. 
 85
 
 86 
 TƏMSİL 
 
Atəşböcəyinə dedilər ki: sən 
Neçin gündüz çıxıb işıq vermirsən? 
O, cavab verdi ki: dostlar, gündüz də 
Oluram hər zaman mən bağda, düzdə. 
Lakin günəş çıxır, parlayır göylər, 
Mənim varlığımdan görünmür əsər. 
 
 PƏRVANƏNİN EŞQİ 
 
Biri pərvanəyə söylədi ki, sən 
Halına münasib yar sevməlisən. 
Gəl salma özünü çətin yollara, 
Şamın eşqi hara, yazıq, sən hara. 
Səməndər deyilsən, atəşə girmə. 
İgidliyin yoxdur, döyüşə girmə. 
Günəş görsə qaçar yarasa, durmaz; 
Ağıllı özündən güclünü vurmaz. 
Ağıllı düşməni sevməz heç zaman. 
Dost olmaz düşmənlə ariflər, inan. 
Əgər canın yanıb gedirsə hədər, 
Kim deyər yaxşıdır tutduğun işlər? 
Şahdan qız istəsə əgər bir gəda, 
Döyülüb qovular, baş tutmaz sövda. 
Şahlar məclisini bəzəyən nigar 
Sənə vurularmı, olarmı dildar? 
Sanma ki, şam gəlib belə məclisə 
Uyar sənin kimi yazıq müflisə. 
Bütün məclisləri işıqlandırar, 
Zavallı, o səni odda yandırar. 
Yanıqlı pərvanə cavab verdi: mən 
Qorxmuram yanmaqdan, oddan, atəşdən. 
Qəlbimdə Xəlil tək bir atəşim var. 
 87
Bu alov görünür gözümə gülzar. 
Sanma ətəyini çəkir cananın, 
Sevgisi ayrılmaz qəlbidir canın. 
Sanma öz rəyimlə girərəm oda, 
Eşqin zənciridir mənim boynumda. 
Sanma yalnız indi alovlanmışam. 
Oddan uzaqda da oda yanmışam. 
Sevgili aşiqə eyləyəndə naz, 
Aşiq zahidlərin sözünə uymaz. 
Dostun ayaqları altında ölsəm, 
Bunu eyib sanar hansı bir sərsəm? 
Cananın yolunda getsə də canım. 
Var olsun qoy mənim dilbər cananım. 
Əgər yanmağımdan xoşlanırsa yar, 
Qoy məni yandırıb kül etsin odlar. 
Demə ki, özünə bir həmdərd ara, 
Könül vurulmuşdur sevdiyim yara. 
Bu ona bənzər ki, əqrəb sancana 
Desinlər inləyib düşmə həycana. 
Hər kəsə nəsihət əsər eyləməz, 
Ona dil tökmək də əbəsdir, əbəs. 
Cilovu əlindən gedən yazığa, 
Demə asta yeri, batarsan zığa. 
Bu söz Sindbadda deyilib gerçək 
Ki, sevgi atəşdir, həvəs bir külək. 
Küləkdən atəşin qüvvəti artar, 
Pələngi vurarsan, hiddəti artar. 
Özgəyə yamanlıq eyləsən əgər, 
Axırda sən özün çəkərsən zərər. 
Çalış sən özündən gözəl yar axtar, 
Özün tək insanla sürmə ruzigar. 
Xudpəsənd yar tapar özünə bənzər, 
Xətərli yerlərdə sərxoşlar gəzər. 
Sevda yollarına düşdüyüm andan, 
 88 
Əl çəkdim dünyada mən başdan, candan. 
Həqiqi aşiqsən sən, başından keç,  
Başından keçməyən aşiq deyil heç. 
İndi ki üstünü alacaq əcəl, 
Qoy səni öldürsün sevdiyin gözəl. 
Madamki dünyada ölür hər insan, 
Qoy səni öldürsün nazlı bir canan. 
Madam bir gün sənin çıxacaq canın, 
Ayağı altında çıxsın cananın. 
 
 
 ŞAM VƏ PƏRVANƏ 
 
Yuxu gözlərimdən çəkildi axşam, 
Eşitdim pərvanə dedi ki, ey şam, 
Mən aşiqəm, yansam əgər rəvadır, 
Sənin yanmağında nə məna vardır? 
Şam ona söylədi: ey havadarım! 
Əlimdən getmişdir sevimli yarım. 
Bal kimi o şirin yarım gedəndə 
Fərhad tək yanaram odlara mən də. 
Şamın sellər kimi daşqındı dərdi, 
Göz yaşı üzündən axıb gedərdi. 
Deyirdi: baxma ki, nur saçıram mən, 
Gör necə yaş axıb gedir gözümdən. 
Hünərin deyildir sənin məhəbbət, 
Səndə nə səbir var, nə də ki cürət. 
Sənin bir qanadın od tutur ancaq, 
Mən başdan-ayağa odlanmışam. Bax. 
Sən kiçik şölədən qaçırsan axşam, 
Mənsə dayanmışam, yanıram tamam. 
Gecə keçmişdi ki, bax, birdən-birə, 
Söndürdü şamı da bir pəriçöhrə. 
Şam başı tüstülü, kədəri daşqın, 
 89
Deyirdi: bax, sonu belədir eşqin. 
Aşiqlik istəsən əgər sən, odlan! 
Məhv ol, eşq odunda axıradək yan. 
Aşiqin qəbrində ağlamaq boşdur, 
Şadlıq et ki, ölüm aşiqə xoşdur. 
Həqiqi aşiqsən olma mərəzsiz, 
Yaşa Sədi kimi kinsiz qərəzsiz. 
Başına od yağsa hər yandan əgər, 
Çəkinməz meydandan yenə igidlər. 
Çəkinsin, girməsin dənizə insan. 
Girdi, qorxutmasın gözünü tufan. 
 
 
 90 
D Ö R D Ü N C Ü     F Ə S İ L 
 
TƏVAZÖ VƏ SADƏLİK HAQQINDA 
 
İNCİ 
 
Buluddan dənizə düşdü bir damla. 
Onu utandırdı sahilsiz dərya. 
Dedi: dərya olan yerdə nəyəm mən? 
Dəryanın yanında heç bir şeyəm mən! 
Damla kiçikliyi boynuna aldı; 
Bir sədəf damlanı qoynuna aldı. 
Gün gəldi bu damla bir inci oldu, 
Dilbər gözəllərin sevinci oldu. 
Sadəlik göstərib damla alçaldı; 
Odur ki axırda belə ucaldı. 
 
 YOXSUL FƏQİH 
 
Köhnə paltar geymiş fəqih deyirlər, 
Qazının evinə gəldi bir səhər. 
Keçdi yuxarıda əyləşdi…Qazı 
Onun bu halından oldu narazı. 
Müərrif yapışıb ətəklərindən, 
Danlayıb kişini ona dedi: sən 
Bilmirsən yuxarı deyildir yerin? 
Axı yoxdu sənin qiymətin. Qədrin. 
Ya keç aşağıya, ya çıx get burdan, 
Yeri rütbəsilə tutur hər insan. 
Mənim sözlərimə daha nə hacət, 
Yerini bilməyən çəkər xəcalət. 
Mövqeini bilib anlarsa hər kəs. 
Xar olub yüksəkdən aşağı enməz. 
Pəncən yoxdur sanma özünü aslan, 
 91
Böyüklük hər kəsçin deyildir asan. 
Yoxsul arif gördü iş düşüb ləngə, 
Talei girişib onunla cəngə. 
Gözündən od çıxdı, başından tüstü, 
Aşağı tərəfə keçdi əlüstü. 
Məclisdə fəqihlər girişdi bəhsə, 
Gurultu qoparıb verdi səs-səsə. 
Fitnə qapısını açıb yer-yerdən, 
Qarışıqlıq düşdü araya birdən. 
Cəngi xoruz kimi hamı vuruşdu. 
Qışqırıb hiddətlə, qabardı, coşdu. 
Biri sərxoş kimi qəzəblənirdi, 
Biri göyə qalxıb yerə enirdi. 
İşə salmışdılar elə bir düyün. 
Onu həll eyləmək deyildi mümkün. 
Köhnə paltar yoxsul aşağı başdan, 
Şir kimi meydana atıldı bir an. 
Dedi: ey qanun və şəriət əhli! 
Davadan iş çıxmaz, buraxın cəhli. 
Dəlildə, sübutda olur güc qüvvət, 
Qanun olan yerdə iş görməz hiddət. 
Bilin ki, məndə də var topla çövkan, 
Dedilər: çıx danış, bu sən, bu meydan. 
Qabağa yeriyib arif təmkinlə,  
Danışıb qəlbləri aldı o, ələ. 
Oldu sübutları o qədər möhkəm, 
Bütün davalara çəkildi qələm. 
Hər yandan dedilər ona: afərin! 
Doğrudan da varmış böyük hünərin. 
Arif söz atını elə oynatdı, 
Qazı eşşək kimi palçığa batdı. 
Sarığı göndərdi ona hörmətlə, 
Mərhəmət göstərib, dedi şəfqətlə: 
Bağışla bilmədim mən hünərini, 
 92 
Aşağıda sandım sənin yerini. 
Varkən səndə belə bilik, mərifət, 
Yerin yuxarı olmalı, əlbət. 
Müərrif sarığı ona verəndə, 
Arif işarəylə söylədi: məndə 
Olmayıbdır əsla təkəbbür, qürur, 
Sarığı başıma qoyma, kənar dur. 
Görsə yoxsul dostlar sarıq başımda, 
Azad nəfəs ala bilməz qarşımda. 
Məni rəhbər bilib etsələr hörmət, 
Yoxsullar görərlər məndən həqarət. 
Zərdən ya palçıqdan düzəlsin kuzə, – 
Bulağın suyu bir görünər bizə. 
Ağıl deyil zərli sarığa bağlı, 
Kişinin başında olmalı ağlı. 
Başdan böyüksə də küdü, balqabaq, 
Başlarında beyin yoxdur heç ancaq. 
Öyünmə sarıqla, saqqalınla sən, 
Sarıq pambıqdandır, saqqalsa tükdən. 
İnsana insanlıq verməyir camal, 
Büt gözəl görünür, ancaq olur lal. 
İnsanın ölçülür yeri hünərlə 
Ucalıb nəhs olma, dönmə zühələ. 
Həsirin qəmişi ucasa əgər 
Daha faydalıdır ondan neyşəkər. 
Ardınca yüz kölə getsə də, yenə 
Ağlın yoxsa, böyük deməzlər sənə. 
Bir dəyərsiz muncuq batmışdı gilə, 
Dedi onu inci sayan cahilə: 
İpəyə sarıyıb eyləmə zərli, 
Məni səndən heç kəs almaz, ay dəli. 
Ələfin yanında olsa yüz çiçək, 
Yenə ələfliyi qalacaq, gerçək. 
Varlı varla yaxşı görünməz, bişək, 
 93
Çulu atlas olsa eşşəkdir, eşşək. 
Arif kişi dedi öz bildiyini, 
Yudu söz suyuyla qəlbindən kini. 
Qəlbi inciyənin sözü olur bərk, 
Sarsılan düşməni vurasan gərək. 
Düşmənin beynini əz fürsət varkən, 
Aparar qubarı fürsət ürəkdən. 
Qazı bu sözlərin oldu əsiri, 
Gözünü yaşartdı böyük təqsiri. 
İliyinə qədər bu söz işlədi, 
Əlinin dalını möhkəm dişlədi. 
Yoxsul arif çıxıb getdi otaqdan, 
Gəzdi kimsə ondan tapmadı nişan. 
Böyüklər çəkdilər ucadan nərə; 
Kafir göyə uçdu, batdımı yerə? 
Nəqib soraqlaşıb qaçdı hər yana, 
Dedi, kim rast gəlib belə insana. 
Dedilər: elə şəxs bizim şəhərdə 
Sədidir,yazdığı bütün sözlərdə 
Vardır şirinliklə acı həqiqət, 
Ona min afərin, ona min hörmət. 
 
 ARİF VƏ SƏRXOŞ 
 
Belə söyləyirlər, sərxoş bir nadan 
Tutub bir arifin arxalığından, 
Onu yaxalayıb möhkəm vururdu, 
Arif dinməyirdi, sakit dururdu. 
Yaxınlaşıb ona dedi bir nəfər: 
Səndə heç kişilik yoxmudur məgər? 
Yumruqla cavab ver sən də azğına. 
Xoş xislətli arif söylədi ona: 
Qızğın arslan kimi sərxoşla heç kəs 
Əlbəyaxa olub vuruşa girməz. 
 94 
 
 MƏRUF HAQQINDA HEKAYƏ 
 
Mərufda var idi böyük mərifət, 
Sadə insanlara edirdi hörmət. 
Deyirlər bərk xəstə yoxsul bir insan 
Bir dəfə mərufa gəlibmiş mehman. 
O qədər zəifmiş başı daz qonaq, 
Canı asılıbmış bir tükdən ancaq. 
Bu kişi Mərufun evində qalır, 
Gecə ahüzarı göyə ucalır. 
Naləsindən yata bilməyir heç kəs, 
Xəstə başqasını duymaz, düşünməz. 
Acıdil xəstənin söyüşlərindən  
İnciyir hamının qəlbi dərindən. 
O qədər ətrafa o hədyan saçır, 
Fəryadından bütün ev xalqı qaçır. 
Dayanmaq taqəti olmur heç kəsdə, 
Bu evdə bir Məruf qalır, bir xəstə. 
Gecələr yatmayır Məruf bircə an, 
Çox əziyyət çəkir öz qonağından. 
Yuxu ordu kimi hücum edincə 
Mərufu bərk yuxu tutur bir gecə. 
Yuxuya dalanda onun gözləri, 
Yağdırır xəstə bu acı sözləri: 
Belə alçaqlara olsun yüz lənət, 
Namussuzdur, onda yoxdur mərhəmət. 
Əynində olsa da zahid paltarı, 
Nə etiqadı var, nə də ilqarı. 
O sərxoş ki, alır yuxusundan həzz 
Yuxusuz insanın dərdini bilməz. 
Bircə an gözünü tutmuşdu yuxu, 
Xəstə donquldanıb söydü Mərufu. 
Məruf sükut edib vermədi cavab, 
 95
Çəkdi hərəm əhli xeyli iztirab. 
Arvadı Mərufa dedi: ay kişi, 
Gördünmü nanəcib xəstə dərvişi. 
Qov getsin. Rədd olsun, başqa bir yerdə 
Ölsün, biz qalmayaq qəmdə, kədərdə. 
Yaxşılıq, mərhəmət yerində xoşdur, 
Pislərə yaxşılıq eyləmək boşdur. 
Heyifdir azğınçın yerin, yatağın, 
Balışı daş olsun gərək alçağın. 
Yamana yaxşılıq etmə heç zaman, 
Şoranlıq torpaqda bağ salar nadan. 
Demirəm yaxşıya etmə mərhəmət, 
Əclaf adamlara eyləmə hörmət. 
Qaba adamlarla etmə xoş rəftar, 
İtə pişik kimi çəkilməz tumar. 
Nanəcib insanın üstə qələm çək, 
Qədir bilməyəndən yaxşıdır köpək. 
Alçaq yaxşılığı duymaz, anlamaz, 
Nə versən alçağa, onu buza yaz. 
Elə bir alçağa məncə heç bir kəs 
Mərhəmət göstərib yaxşılıq etməz. 
Mərufa arvadı edəndə tənə, 
Dedi: bu sözləri demə gəl mənə. 
Onun söyüşünü dinləmə, get yat, 
Xəstəlikdən yazıq olmayıb rahat. 
Dərd ona üz verir, danışır belə, 
Dinmərəm, məndə var böyük hövsələ. 
Xəstəlik eyləyib onu biqərar, 
Neyləyək, belədir xəstə olanlar. 
Keyfin kök olanda, halın xoş, gərək 
İnsan xəstələrçin yandırsın ürək. 
Cansız surət olsan sən tilisim tək, 
Ölsən, adın qalmaz cansız cisim tək. 
Kərəm ağacını əkən adamlar, 
 96 
Gün gələr, götürər əkdiyindən bar. 
Kim təkəbbür tacı qoymasa əgər 
Həyatda hər zaman o xeyir görər. 
Hər kəsdə olarsa qürur. Nadanlıq, 
Xar olar o, görməz heç mehribanlıq. 
Varsa da Kərxdə çox məzarıstan, 
Mərufun qəbridir dillərdə dastan. 
 
 LOVĞA ŞAGİRD 
 
Bir az nücum elmi bilirdi biri, 
Lakin vardı onun çox təkəbbüri. 
Qəlbində lovğalıq, başında qürur, 
Uzaq yoldan gəlib o məğrur-məğrur. 
Guşiyardan bilik almaq istədi, 
Onun məktəbində olmaq istədi. 
Lakin qürurunu görüb müəllim, 
Ona bircə hərf də etmədi təlim. 
Səfərdən faydasız geri dönəndə, 
Böyük alim ona dedi ki, səndə 
Yaman lovğalıq var, bədgümanlıq var. 
Bilikdən mərhumdur bütün lovğalar. 
Bilikdən başını dolu sanırsan, 
Odur boş qayıdıb sən aldanırsan. 
Özünü Sədi tək biliksiz bilsən, 
Mərifət yığarsan sən xirmən-xirmən. 
 
 HATƏM HAQQINDA HEKAYƏ 
 
Belə söyləyirlər ki, Hatəm kardı, 
Sanma bu sözlərdə həqiqət vardı. 
Vızıltı qoparıb milçək ilişdi, 
Bir səhər hörümçək toruna düşdü. 
Pusquda durmuşdu sakit hörümçək, 
 97
Toru qənd düşünüb gəlmişdi milçək. 
Hatəm baxıb ona dedi: tamahkar! 
Sanma ki, hər yerdə şəkər var, qənd var, 
Axmaqlar aldanar şirniyə qəndə, 
Görməz toru, gedib düşər kəməndə. 
Biri söylədi: ey haqq sevən insan! 
Belə eşitmişdim, guya sən karsan. 
Duydun bir milçəyin səsini belə. 
Bizim hamımızdan daha diqqətlə. 
Kiçik vızıltıdan oldun xəbərdar, 
Sənə bundan sonra deyilərmi kar? 
Hatəm gülüb dedi: əzizim məncə, 
Kar ol, qulaq asma ancaq bivecə. 
Özümü karlığa vurmasaydım mən, 
Xəbərdar olmazdım əsla eybimdən. 
Evimdə kim olsa mənə həmsöhbət, 
Məni kar biləndə itməz həqiqət. 
Bütün nöqsanımı deyər, çəkinməz, 
Kar olmasam yaltaq eybimi deməz. 
Bilsəm xislətimdə var hansı nöqsan, 
Dərk edib düzəldə bilərəm asan. 
Pis söz dinləyəndə edərəm həzər, 
Nadan məclisinə etmərəm güzər. 
Hatəm kimi kar ol yaltağa uyma, 
Nalayiq sözləri dərk edib duyma. 
 
 LOĞMAN HAQQINDA HEKAYƏT 
 
Deyirlər ki, Loğman qara sifətdi, 
Kobud görünürdü, zahiri bəddi. 
Biri öz köləsi sanıb Loğmanı. 
Tutub işə salır arif insanı. 
Loğman çox əziyyət, çox zəhmət çəkir, 
Bir ildə kişiyçin bir saray tikir. 
 98 
Hardansa kişinin tapılır qulu, 
Tutduğu iş ona gəlir qorxulu. 
Yalvarır, yaxarır kişi Loğmana. 
Loğman gülümsəyib söyləyir ona: 
Bir il ürəyimi eyləmisən qan, 
Bir saatda necə çıxarım yaddan? 
Fəqət təqsirindən keçirəm yenə, 
Xeyr işindən zərər gəlməyib mənə. 
Səninçin zəhmətlə saray yaratdım, 
Hikmətdə özüm də yüksəldim, artdım. 
Mənim bir köləm var, ona bu gündən 
Daha çətin işlər gördürmərəm mən. 
Çəkdiyim zəhməti salaram yada, 
Onun həyatını vermərəm bada. 
Əziyyət çəkməsə böyükçün hər kəs, 
Yanmaz zəiflərçin, o qədər bilməz. 
İnciyən güclünün ağır sözündən. 
İncitməz zəifi heç vaxt özündən. 
 
 HƏQİQİ AŞİQ 
 
Bir nəfər Sədi tək ürəüi sadə 
Verib bir gözəlçin könlünü badə, 
Düşməndən cəfalar görürdü hər an. 
Kötəkdən olsa da onun bağrı qan, 
Acıqlanmayırdı bu işdən ancaq. 
Kimsə görməyirdi onda qaşqabaq. 
Dedilər ki, arın yoxmudur məgər, 
Susursan dəydikcə sənə kötəklər? 
Düşmən zərbəsinə miskinlər dözər. 
Əlini canından acizlər üzər. 
Aşiq cavab verdi elə sözlərlə, 
O sözlər layiqdir yazılsın zərlə: 
Könlümün mülkünü tutmuş məhəbbət, 
 99
Orda yuva sala bilməz ədavət. 
 
 MƏRHƏMƏTLİ QOCA VƏ OĞRU 
 
Təbriz şəhərində bir qoca vardı, 
Gecələr yatmayıb oyaq qalardı. 
Bir gecə gördü ki, kəməndlə oğru 
Dırmaşır sürətlə düz dama doğru. 
O, səs-küy qoparıb xalqı oyatdı, 
Gələnlər ağaca, daşa əl atdı. 
Oğru görüb adam tutub hər yanı, 
Qorxuda-xətərdə qalıbdır canı. 
Yalnız bir tərəfdən yolu açıqdı. 
Sürətlə əkilib aradan çıxdı. 
Yumşalıb qocanın qəlbi oldu mum, 
Düşündü: oğrunu mən etdim məhrum. 
Qaranlıqda dönüb başqa tərəfdən, 
Oğruya yanaşıb dedi: dostum, mən 
Səndəki cürətə olmuşam heyran, 
Hələ görməmişəm sənin tək insan. 
İgidlik ikidir: biri düşməni 
Mərdliklə əzməkdir, ikinci, səni 
Düşmən bürüyəndə qaçmaqdır əlac, 
Gərək etməyəsən ömrünü tarac. 
Səndə var dediyim bu iki xislət, 
Həm çeviklik, həm də yaxşı cəsarət. 
Xətadan-bəladan var əmin yerim, 
Kərəm qıl, gəl gedək sənə göstərim. 
O bir saraydır ki, bağlı hər yanı, 
Heç kəsin o yerə gəlməz gümanı. 
Qoyum bir-birinin üstə neçə daş, 
Çıx mənim çiynimə saraya dırmaş. 
Əlinə nə keçdi ordan çırpışdır; 
Əliboş dönməkdən məncə bu xoşdur. 
 100 
Şirin dilə tutub qoca oğrunu, 
Öz evinə tərəf apardı onu. 
Qəlbi açıq qoca evdə nə vardı, 
Oğruyçun tulladı, oğru apardı. 
Dedi: qəç, dayanma, ol duman, tüstü, 
Canını xətərdən qurtar əlüstü. 
Oğru qaçdı, qoca səs-küy qopardı. 
Dedi, var-yoxumu oğru apardı. 
Oğru dolu getdi, qoca oldu şad 
Ki, bir avaranı eyləyib dilşad. 
Yaxşının əlindən yaxşılıq gələr, 
Yaman adamı da xoşbəxt istəyər. 
 101
 
B E Ş İ N C İ    F Ə S İ L 
 
TƏSLİM VƏ İTAƏT HAQQINDA 
 
TALE VƏ QÜVVƏT 
 
İsfahanda mənim bir dostum vardı, 
Yaman döyüşkəndi, həm də əyyardı. 
Xına tək qızarar qandan xəncəri, 
Kabab eyləyərdi o düşmənləri. 
Tərkində olardı hər gün kamanı, 
Qığılcım saçardı poladpeykanı. 
Elə dilavərdi, elə qəhrəman, 
Onun qüdrətindən qorxardı aslan. 
Elə ki kamanla hərbə gələrdi, 
Vurub düşmənləri iki bölərdi. 
Qalxanı deşərdi atdığı peykan. 
Sanki qızıl gülü deşir bir tikan. 
Gəlsəydi döyüşə neçə pəhləvan, 
Onun pəncəsindən qurtarmazdı can. 
Sərçə tək çəyirtçə ovlayar, gəzər, 
Yanında igidlər sərçəyə bənzər. 
Pələnglər olmuşdu bir əyləncəsi, 
Şirləriəzirdi güclü pəncəsi. 
Dağ tək igidlərin o kəmərindən 
Tutsa, qaldırardı dərhal yerindən. 
Zireh geyimliyə vursa bir təbər, 
Yəhərlə bərabər ikiyə bölər. 
Belə bir pəhləvan, belə bir insan 
Hələ görməmişdi bu geniş cahan. 
Arif adamlara edərdi hörmət, 
Mənə də qəlbində vardı məhəbbət. 
İş belə düşdü ki, səfərə getdim, 
 102 
O yaxın dostuma mən vida etdim. 
İraqdan ayrılıb bir neçə müddət, 
Mən Şam şəhərində etdim iqamət. 
Gah rahatlıq gördüm, gah zillət çəkdim, 
Ümidlə yaşadım, əziyyət çəkdim. 
Şamda yaşamaq da bezdirdi məni. 
İstədim yenə də görüm vətəni. 
Qəzadən dəyişdi yenə səfərim, 
İraq ölkəsinə düşdü güzərim. 
Bir gecə düşünüb xəyala daldım, 
O igid dostumu yadıma saldım. 
Onun hicranından sıxıldı ürək, 
Düşdü xatirimə keçmiş duz-çörək. 
Görüş arzusuyla yola düzəldim, 
İsfahana onun yanına gəldim. 
Gördüm ki, dostumun halı yamandır, 
İki qat bükülüb, beli kamandır. 
Qarlı dağlar kimi ağarıb başı. 
Axır qocalıqdan gözünün yaşı. 
Qüvvətli qəlbinə dağ çəkib fələk, 
Onun əl-qolunu bağlayıb fələk. 
Çıxarıb başından qüruru dövran, 
Hünəri qalmayıb, olub natəvan. 
Dedim ki, aslanlar ovlayardın sən, 
Qoca tülkü kimi nədən düşkünsən? 
Gülüb cavab verdi: tatar davası 
Qoymadı başımda döyüş sövdası. 
Hər yer qamışlığa döndü nizədən, 
Od rəngində gördüm bayraqları mən. 
Çökdü gözlərimə qatı bir duman, 
Talei sönəndə neyləyər insan? 
Hücum eyləyəndə mən igidlərə, 
Mizraqla üzüyü salardım yerə. 
Taleim etmədi döyüşdə kömək, 
 103
Dövrəyə alındım üzük qaşı tək. 
Meydandan qaçmağı bildim qənimət, 
Nadanlar buraxar əlindən fürsət. 
Köməklik etsə də polad cövşənim, 
Bəxtimin ulduzu gülmədi mənim. 
Qələbə açarı əldə olmasa, 
Zəfərin qapısı açılmaz əsla. 
Pələnglər sarsıdan güclü bir ordu 
Qarşımızda polad dağ kimi durdu. 
Gördük ki, göylərə qalxıb toz-torpaq, 
Dəmir dəbilqəni eylədik papaq. 
Sürdük bulud kimi ərəb atını, 
Al qana boyadıq yerin qatını. 
Hücuma keçəndə bu iki ləşkər, 
Elə bil toqquşdu göylərlə yerlər. 
Oxlar dolu kimi döydü hər yanı, 
Coşdu hər tərəfdə ölüm tufanı. 
Dumandan elə bil yer asimandı, 
Qılınclar ulduz tək parladı, yandı. 
Piyada rast gəldik atlı düşmana, 
Vuruşduq onunla qalxan-qalxana. 
Qılıncla, mizraqla döyüşdüksə biz, 
Yenə gətirmədi dönük bəxtimiz. 
Tale yar olmasa döyüşdə əgər, 
Kişilər qüvvətlə necə iş görər? 
Bizim qılıncımız olsa da kəskin, 
Nədənsə bəxt bizə bəsləyirdi kin. 
Odur ordumuzda heç bir pəhləvan 
Qalmadı, olmasın qanına qəltan. 
Sünbül dəni kimi dağılıb yerə. 
Döyüşdə səpildik geniş düzlərə. 
Qaçdıq tordan qaçan balıqlar kimi, 
Qaldıq ayaq altda yağan qar kimi. 
Zindanı deşərdik oxumuzla biz, 
 104 
İpəyə batmadı dəmir nizəmiz. 
Tale üz döndərib olmasa yavər, 
Qəza oxlarına neyləyər sipər? 
Taqrı bəxş etməsə əgər səadət 
Neyləyər qolunda olan güc, qüvvət. 
Əgər bəxt olmasa, inan ki, səndə, 
Nə mümkün fələki salmaq kəməndə? 
Qarışqa məhv olmur zəifliyindən, 
Şir güclü olsa da əzilər bəzən. 
Hər kəsin fələyə çatmayır əli, 
Onun gərdişinə boyun əyməli. 
Ömür qalsa, səni nə sancar ilan, 
 Nə də parçalayar vəhşi bir aslan. 
Ömür bitsə, sənə dərman neyləyər? 
Olar bircə anda şərbətin zəhər. 
Rüstəmin bitmişdi ömrü dünyada, 
Gücsüz Şəğad verdi ömrünü bada. 
 
 ƏRDƏBİLLİ PƏHLƏVAN 
 
Bir dəmir pəncəli gənc Ərdəbildə 
Hədəfi deşməklə məşhurdu eldə. 
Bəhrami-Gur kimi kəmənd atardı, 
Bir dağ keçisini dərhal tutardı. 
Bir keçə geyimli meydana gəldi, 
Onun qarşısında cövlana gəldi. 
Ərdəbilli gördü o pəhləvanı, 
Ox alıb, tərkindən çəkdi kamanı. 
Keçə geyimliyə əlli ox atdı, 
Oxların hamısı hədəfə çatdı. 
Biri də deşmədi keçəniancaq, 
O keçə geyimli tərpənib qıvraq, 
Ansızın əl atdı uzun kəməndə, 
Saldı ərdəbilli igidi bəndə. 
 105
Birbaş ordugaha gətirib onu, 
Əlini bağlayıb əydi boynunu. 
Ərdəbilli gecə yatmadı bir an, 
Səhər bir gözətçi dedi: pəhləvan, 
Oxun dəmir deşər, bunda nə sirr var 
Keçə geyimliyə oldun giriftar? 
İgid ağlayaraq dedi: heç bir kəs 
Əcəlin əlindən qurtara bilməz. 
Bir pəhləvandım ki, girəndə hərbə 
Zal oğlu Rüstəmə vurardım zərbə. 
Bəxtimin gücüylə fili yıxardım, 
Bütün döyüşlərdən qalib çıxardım. 
Parlaq bəxtim oldu qaranlıq gecə, 
Döndü dəmir oldu adi bir keçə. 
Əcəl çatsa, deşər nizə cövşəni, 
Çatmasa, bir köynək qoruyar səni. 
Əcəl qılıncını siyirən zaman, 
Cövşən geyinsə də çılpaqdır insan. 
Bəxtiyar bir adam olsa da çılpaq, 
Onun bədəninə işləməz bıçaq. 
Əcəli çatmasa, məhv olmaz nadan, 
Arif də qurtarmaz əcəl oxundan. 
 
 XƏSTƏ VƏ HƏKİM 
 
Bir kürd xəstələnib yatmadı gecə; 
Həkim baxıb ona söylədi: məncə 
Çox meynə yarpağı yeyibdir kişi, 
Bu gecə, yəqin ki, bitəcək işi. 
Dəysə bir sinəyə iti ox əgər, 
Deyil pis yeməkdən mədəyçin betər. 
Pis yemək ağrıdıb pozar mədəni, 
Xəstəlik illərcə incidər səni. 
Həkim həmən gecə dünyadan getdi, 
O xəstə sağalıb qırx il ömr etdi. 
 106 
 
 ÇİRKİNLİK VƏ BƏZƏK 
 
Çirkin arvadına qoca bir dərviş  
Görün bu sözləri nə gözəl demiş: 
Çirkin yaratmışdır səni təbiət, 
Dəyişməz boyaqla o çirkin surət. 
Güclə mümkün deyil olmaq bəxtiyar, 
Sürmənin kor gözə nə faydası var? 
Yaxşılıq gözlənməz əsla ifritdən, 
Mərdlik görünməyib dünyada itdən. 
Gəlsə filosoflar Yunandan, Rumdan, 
Bal düzəldə bilməz acı zəqqumdan. 
Sən daşla silərsən, tutsa güzgü pas, 
Lakin daşdan güzgü düzəltmək olmaz. 
Tərbiyə versən də vəhşi hevana, 
Xisləti dəyişib dönməz insana. 
Söyüddə gül açan bir budaq olmaz, 
Zəncini yumaqla üzü ağ olmaz. 
 
 ÇALAĞAN VƏ TƏRLAN 
 
Bir dəfə çalağan dedi: a tərlan, 
Mən tək uzaqgörən tapılmaz, inan. 
Tərlan dedi: yaman uzaqgörənsən? 
Bax, söylə o çöldə sən nə görürsən? 
Bir günlük yol qədər havaya qalxdı, 
Çalağan yüksəkdən aşağı baxdı. 
Çalağan söylədi: mən o səhrada, 
İnan ki, görürəm bir dənə buğda. 
Bu sözə təəccüb eylədi tərlan, 
Yerə şığıdılar çəkmədən bir an. 
Elə ki, çalağan yerə yanaşdı, 
Caynağına uzun bir ip dolaşdı. 
Çalağan düşünüb bilmədi ki, dən 
 107
Tələyə salacaq onu qəfildən. 
Nə inci alınar hər cür sədəfdən, 
Nə də keçə bilər hər ox hədəfdən. 
Tərlan dedi: gördün uzaqdan dəni, 
Nə fayda, seçmədin ancaq düşməni. 
Belə cavab verdi ona çalağan: 
Sayıqlıqla qaçmaq olmaz qəzadan. 
Birinin qanını tökəndə əcəl, 
Qəza göz açmağa verməyir macal. 
Üzgüçü nə qədər məğrur olsa da, 
Yenə üzə bilməz sahilsiz suda. 
 
 108 
A L T I N C I    F Ə S İ L 
 
QƏNAƏT HAQQINDA 
 
QAŞQABAQLI ADAM 
 
Bir ağıllı kişi yatırdı xəstə. 
Dedilər: filandan get şəkər istə. 
Dedi: qaşqabaqlı adamdan dərman 
Almaqdansa, ölsə yaxşıdır insan. 
Yüz ili xəstəlikdən görsəm əziyyət, 
Tutqun üzlülərdən çəkmərəm minnət. 
Könül istəyənin ardınca getmə, 
Sən öz təmkinini saxla, məhv etmə. 
Uyma nəfsə əgər ağlın , huşun var, 
Nəfs edir kişini bu dünyada xar. 
Qarınqulu olsan, gün gələr ki, sən 
Yemək tapmayanda əzab çəkərsən. 
Çörəyi bolluqda yesən əgər az, 
Çətinlik vaxtında rəngin saralmaz. 
Çox yeyən, qarından yük çəkir hər dəm, 
Çörək tapmayanda çəkir qüssə, qəm. 
Çox yeyən daima xəcalət çəkmiş, 
Qarın dar olmalı, ürəyin geniş. 
Arvada həddindən çox yaxın durma, 
Ağlın var özünü qılınca vurma. 
Hədsiz olsa əgər işrətə rəğbət, 
Səni məhv eyləyər axırda şəhvət. 
 
 QARINQULU HAQQINDA 
 HEKAYƏ 
 
Bu xurmadan şirin hekayəti mən 
Ərməğan gətirdim sizə Bəsrədən. 
 109
Bir dəfə Bəsrədə olduğum zaman, 
Dostlarla keçirdik bir xurmalıqdan. 
Yolçular içində bir nəfər vardı, 
Çox yeyəndi, sanki qarnı anbardı. 
Xurma ağacını görüb dırmaşdı, 
Birdən budaq sındı, ağacdan aşdı. 
Çıxdı bircə anda bədəndən canı, 
Kəndxuda görüncə artdı həycanı. 
Dedi: bu kişini kimdir öldürən? 
Dedim ki, danışma çox qəzəblə sən, 
Qarnıdır ömrünü verən zavalə, 
Qarınqululuqdan düşüb bu halə. 
Hər xurma ağacdan dərilməz asan, 
Bəzən xurma üçün məhv olar insan. 
Qarın bir zəncirdir bağlayır qolu, 
Olmaz qarınqulu allahın qulu. 
Qarışqa əməkdən alır çox ləzzət, 
Çox yeyən çəyirtkə çəkməyir zəhmət. 
Qəlbini pak elə dünyada ancaq, 
İnsanın gözünü doyurar torpaq. 
 
 ŞƏKƏR SATAN 
 
Bir dəfə bazarda dayanıb səhər, 
Tabaqda satırmış biri ney-şəkər. 
Deyir bir arifə: gəl nisyə al sən, 
Əlinə düşəndə pulu verərsən. 
Arif verir ona gözəl bir cavab: 
Mən şəkər yeməsəm çəkmərəm əzab, 
Lakin sən borcunu istəyən zaman, 
Ürəyim sıxılar iztirabdan. 
Ağıllı istəməz elə qənd, şəkər 
Ki, olsun axırda onunçun zəhər. 
 
 110 
 QÜRURLU YOXSUL 
 
Xütəndə bir dəfə böyük hökmdar 
Verdi bir yoxsula ipəkdən paltar. 
Təşəkkür eyləyib ağıllı insan, 
Şaha söylədi ki, var ol, hökmran. 
Sənin bəxşişindən şad oldu könlüm, 
Sandım ki, açıldı şətarət gülüm. 
Dəyərli olsa da, lakin, hədiyyən, 
Öz bezim yaxşıdır mənim ipəkdən. 
Məsləhət budur ki, quru yerdə yat, 
Gəbəyçin əyilmə yerə yeddi qat. 
 
 QARININ PİŞİYİ 
 
Qarının bir acgöz pişiyi vardı. 
Bu pişik həddindən çox tamahkardı. 
Əmirin qəsrinə getdi o, birdən 
Kölələr ox atdı ona yer-yerdən. 
Ağır yaralandı, qana bulaşdı, 
Pişik can hayında eşiyə qaçdı. 
Düşündü: bu oxdan qurtarsaydım can, 
Mən öz xarabamda tutardım siçan. 
Səni balçın arı sancmamış hələ, 
Keçin doşabınla, qənaət eylə. 
 
 AĞILLININ TİKDİYİ EV 
 
Tikdi bir ağıllı kiçik bir bina, 
Bir nəfər yanaşıb söylədi ona: 
Madamki əlində imkan var, nədən 
Özünçün gözəl bir saray tikmirsən? 
Dedi: çox yüksəlmək boşdur, əbəsdir, 
Mənə yaşamaqçın bu ev də bəsdir. 
 111
Çayların, sellərin coşğun çağında, 
Ağıllı ev tikməz yol qırağında. 
Yüksək kaşanələr, uca qəsrlər 
Yıxıb dağıtmışdır uzun əsrlər. 
 
 112 
Y E D D İ N C İ F Ə S İ L 
 
TƏRBİYƏ HAQQINDA 
 
İBRƏTLİ SÖZLƏR 
 
Dağ ətəyi kimi əyilsən yerə, 
Başın əzəmətlə qalxar göylərə. 
Saxlasan dilini, ey arif insan, 
Sən əziyyət çəkib görməzsən ziyan. 
Arif sədəf kimi gec ağız açar, 
Ancaq danışanda incilər saçar. 
Uzun söz qulağa verər əziyyət, 
Zəhləni aparar uzun nəsihət. 
Bir an dayanmadan danışsa hər kəs, 
Kimsənin sözünü eşidə bilməz. 
Hərzəkar, boşboğaz hazırcavabdan 
Yaxşıdır düşünüb danışan insan. 
Sözü düşünməmiş söhbətə keçmə, 
Yüz dəfə ölçməsən, bir dəfə biçmə. 
Arpa boyda kiçik bir müşkü ənbər, 
Yüz ətirsiz gülə olar bərabər. 
Az danışan adam xəcalət çəkməz, 
Peşimanlıq görüb, nədamət çəkməz. 
Arif ol, söhbəti müxtəsər eylə, 
Uzun danışandan qaç, həzər eylə. 
Yüz əyri ox atsan olmaz dəyəri. 
 Bir ox at–hədəfdən getməsin əyri. 
Gizlində bir elə söz danışma sən, 
Bir gün qızararsan xəcalətindən. 
Dörd divar içində eyləsən qeybət, 
Sözünü eşidən tapılar əlbət. 
Bir şəhər kimidir–sirr saxlar ürək, 
Darvazası açıq olmasın gərək. 
 113
Ağıllı dilini saxlar dünyada, 
Şam dilindən yanar, sovrular bada. 
 
 TƏKƏŞ VƏ QULLARI 
 
Təkəş qullarına bir gün açdı raz. 
Tapşırdı, bu sirri danışmaq olmaz. 
Sonra məlum oldu açılmışdır sirr. 
Edib qullarını Təkəş müqəssir, 
Söylədi: sirrimi açdım bir ilə, 
Bir anda saldınız siz dildən-dilə. 
Sonra da qəzəblə qoparıb fəryad, 
Əmr etdi qulları öldürsün cəllad. 
Bir qul baş endirib dedi: hökmdar, 
Gəl bizi öldürmə, sənsən günahkar. 
Əgər o çeşməni bağlasaydın sən, 
Sel kimi coşmazdı öz mənbəyindən. 
Özün saxlayasan gərək sirrini, 
Açmasın başqası ürək sirrini. 
Ver xəzinədarda qalsın gövhərin, 
Lakin öz qəlbində olsun sözlərin. 
Sirr açılmadıqca hünər səndədir, 
Sirrin açıldımı–düşmənindədir. 
Ürək quyusunda sözü bəndə sal, 
Bağla bir div kimi, sən kəməndə sal. 
Bir divin əlini açıb buraxsan, 
Sanma ki, tutarsan onu çox asan. 
Bir div çıxsa əgər dəmir qəfəsdən, 
Qayıtmaz o geri, qaçıb məhbəsdən. 
Rəxşin yüyənini açar bir uşaq, 
Onü tuta bilməz yüz Rüstəm ancaq. 
Ömründə zərərli söz demə əsla, 
Çəkir insan oğlu dilindən bəla. 
Bir nadan kəndliyə dedi arvadı: 
 114 
Sözünlə özünə güldürmə yadı. 
Gərək elə sözün, söhbətin olsun, 
Sənə qaytarılsa, taqətin olsun. 
Nə əkərsən tarlanda, onu biçərsən, 
Qəlbin təmiz olsa, sözü seçərsən. 
Bərəhmən söyləyib bu gözəl sözü: 
Hörməti yaradar insanın özü. 
Çox oyun oynasan olmaz hörmətin, 
Olmaz el içində qədrin, qiymətin. 
Xislətin tünd olsa, el səndən qaçar, 
Nə aciz ol, nə də azğın zülmkar. 
 
 ACIDİLLİ OLMAĞIN ZƏRƏRİ 
 
Biri söyüş söydü dava zamanı, 
Onu bərk döydülər, göyərdi canı. 
Paltarı cırıldı, qaldı lüt-üryan, 
Bir ağıllı dedi: ey xüdbin insan! 
Ağzını yumsaydın əgər qönçə tək, 
Sinən yırtılmazdı, yeməzdin kötək. 
Tənbur beyinsizdir, danışır hədyan, 
Rahatlıq verməyir kimsəyə bir an. 
Olmasaydı əgər alovun dili. 
Onu söndürməzdi suların əli. 
Hünər sahibini göstərir hünər, 
Hünərdir gün kimi parlaq bir gövhər. 
Xalis müşkün varsa, tərif etmə sən, 
Dəyəri bilinir müşkün ətrindən. 
Zərgərlər yanında boşdur and içmək, 
Zərin saflığını göstərər məhək. 
Min böhtan yağdırıb əbləhlər dedi: 
Söz duyan əhl adam deyildir Sədi. 
Kürküm də soyulsun əynimdən mənim, 
Lakin boş sözlərdən getməsin beynim. 
 115
 
 XƏSTƏ OĞUL 
 
Ağır xəstə idi Əzədin oğlu. 
Oğlunun halını görüb qorxulu, 
Onun rahatlığı yoxdu bircə an. 
Əzədə dedi çox arif bir insan: 
İstəyirsən oğlun olmasın xəstə, 
Azad et quşları, qoyma qəfəsdə. 
Əzəd haqq sevəndi, bu sözə baxdı, 
Qəfəsdən quşları açıb buraxdı. 
Xoşsəsli bir bülbül saxladı bağda, 
Bülbülün qəfəsi asıldı tağda. 
Oğlu səhər-səhər bağçaya gəldi, 
Tək görüb xoşavaz bülbülü, güldü. 
Dedi: olmasaydı səndə xoş nəfəs, 
Bülbülüm, olmazdı məskənin qəfəs. 
Dinməsən toxunmaz sənə heç bir kəs, 
Dinəndə sözlərin təsirsiz keçməz. 
Susub danışmırdı Sədi bir zaman, 
Odur qurtarmışdı tənə oxundan. 
Yadın söhbətindən kim olsa kənar, 
Onun könül adlı bir həmdəmi var. 
Arif ol, eyb açmaq olmasın işin, 
Sən öz nöqsanını, eybini düşün. 
Dinləmə nadanın boş sözlərini, 
Bir çılpaq görəndə yum gözlərini. 
  
 TƏSİRSİZ NƏSİHƏT 
 
Huş əhli sözümə yetirsə diqqət, 
Ona xoş görünər etdiyim söhbət. 
Bir gün vida edib Beytülhəramə, 
Səfərə çıxmışdım Darüssəlamə. 
 116 
Bir gecə mən yalnız qaldığım zaman, 
Gözümə sataşdı bir qara insan. 
Alıb ağuşuna ay üzlü canan, 
Gördüm, dodağını dişləyir nadan. 
Sanki o ifritdi, qadınsa Bilqis. 
Sanki bir mələkdi qucmuşdu İblis. 
Örtüb ağ ipəyi qara bir keçə, 
Sanki birləşmişdi gündüzlə gecə. 
Yanıb füzulluqdan od tutdu ürək. 
Dedim ki, bunları ayıram gərək. 
Döydüm o ifriti qızı buraxsın, 
Gün çıxsın buluddan, işığı axsın. 
Çəkildi gülşənin üstündən duman, 
Yumurta qarğanın çıxdı altından. 
İfrit qorxusundan qaçdı tez geri, 
Lənətlər yağdırdı mənə o pəri. 
Dedi: ey nanəcib riyakar insan! 
Ey dünyaya uyan gözü dar insan! 
İllərdi, könlümü vermişdim əldən, 
Can tək sevib ona vurulmuşdum mən. 
İndi bişirmişdim o xam tikəni, 
Neçin sevgilimdən ayırdın məni? 
Qadın bağıraraq söylədi: dəhşət! 
Qalmayıb arada mərhəmət, şəfqət. 
Bir gənc yoxmu mənim halıma yansın, 
Gəlib bu qocadan intiqam alsın. 
Eldə həyasızlıq artıb olduqca, 
Naməhrəm qadına əl atır qoca. 
Bu qadın o qədər səs-küy qopardı, 
Həyadan tər yuyub məniapardı. 
Ağlım söylədi ki, indi sən gərək 
Qabıqdan çıxasan bir sarımsaq tək. 
Əngəl baş verməsin deyə qorxudan, 
Soyunub lüt oldum çəkmədən bir an. 
 117
Qadının yanından qaçdım lüt çılpaq; 
Dedim paltar qalsın, qurtulum ancaq. 
Bu işin üstündən keçdi bir müddət, 
Mənə rast gələrək dedi o afət: 
Məni tanıyırsan? Dedim: şübhəsiz! 
Hələ bir dəfə də savaşmışıq biz. 
Tövbə eləmişəm, inan ki, bir də 
Füzulluq etmərəm daha heçyerdə. 
Ağıllı elə iş görməz bir zaman, 
Böyük zərər çəkib olsun pəşiman. 
O günkü iş mənə bir ibrət oldu, 
O çəkdiyim bəla nəsihət oldu. 
Saxla öz dilini ağlın var əgər. 
Ya sus, ya Sədi tək saç sözdən gövhər. 
 
 QEYBƏT HAQQINDA 
 
Birisi edirdi dostlarla qeybət, 
Ona bir ağıllı verdi nəsihət: 
Yanımda pisləmə dedi özgəni, 
Onda pis nəzərlə görürəm səni. 
Xalqın pisliyini danışan bir kəs, 
Nanəcib adamdır,yaxşılıq görməz. 
 
 OĞRU VƏ DÜKANÇI 
 
Bir oğru səhradan Sistana gəldi, 
Nəsə almaq üçün dükana gəldi. 
Malı əskik verdi baqqal bir çərək. 
Oğru söylədi ki, ilahi, gərək 
Gecə oğruları yanmasın odda. 
Baqqal adam soyur gündüz-günorta. 
Qorxusu, ürküsü yoxdur kimsədən. 
Gecə qorxa-qorxa ev soyuram mən. 
 118 
 
 FİRİDUNUN VƏZİRİ 
 
Firidun şahın bir vəziri vardı, 
Vəzir həqiqəti yüksək tutardı. 
Uzağı görəndi, fikri açıqdı, 
Şahın məclisində o yaraşıqdı. 
Biri gəlib şaha dedi bir səhər: 
Şahım, əsirgəsin səni bu göylər! 
Qərəzim yox, budur sözümün sağı, 
Sənə bu vəzirin kəsilib yağı. 
Ölkəndə nə qədər vardırsa ləşkər, 
Hamına borc verir ovuc-ovuc zər. 
Deyir: borc alanla belə şərtim var: 
Şah öləndən sonra borcu qaytarar. 
Bu xain vəzirin sevməyir səni, 
Taxtının, tacının olub düşməni. 
Şah baxıb qəzəblə dedi: ey vəzir, 
Söylə bu nə sözdür dillərdə gəzir, 
Əcəba nə pislik etmişəm sənə, 
Gizlincə araya salırsan fitnə? 
Üzdə görünür ki, dostumsan mənim, 
Həqiqətdə sənsən böyük düşmənim. 
Vəzir hökmranın öpdü taxtını, 
Dedi: uca görüm, şahım, baxtını. 
Qoy açıq söyləyim mən, ey şəhriyar! 
Bütün xalq olubdur sənə havadar. 
Sənin ölümünü şərt qoymuşam mən, 
Borcu qaytarmağın əndişəsindən 
Sənə gecə-gündüz olunur dua. 
Deyirlər, şahımız görməsin bəla. 
Ömrü uzun olsun şahın həmişə, 
Görməsin heç zaman kədər, əndişə. 
Şahın çiçək kimi açıldı üzü, 
 119
Yatdı ürəyinə vəzirin sözü. 
Vəzirin daha da artdı hörməti, 
Artdı şah yanında qədri-qiyməti. 
Ancaq peşimanlıq çəkdi fitnəkar, 
Çünki cəza verdi ona hökmdar. 
Şeytanlıq eyləyib kim ara vursa, 
Bəxti üz döndərər, o görər cəza. 
Salır nadanlıqdan kim fitnə-fəsad, 
Edir iki dostu bir-birinə yad. 
Ancaq dostlar yenə birləşən zaman, 
O xəcalət çəkir, olur peşiman. 
Fitnə atəşini yandıran nadan 
Özü də qurtarmaz oddan-alovdan. 
Hər kəs Sədi kimi sevsə xəlvəti, 
Olmaz bu dünyaya hüsni-rəğbəti. 
Haqq sözü deməkdən gəlməz yamanlıq, 
Çəkməzsən dünyada sən peşimanlıq. 
 
 XOŞXİSLƏT QADIN 
 
Fərmanında olsa arvadı əgər, 
Öz yoxsul ərini padşah eylər. 
Yanında olarsa vəfalı yarın, 
Elə bil başından aşıbdır varın. 
Düşünmə, bütün gün yesən qüssə, qəm, 
Var gecə dərdini çəkən bir həmdəm. 
Kimin qadını xoş, evidir rahət, 
Bil ki, tanrı ona edib mərhəmət. 
Arvad olsa əgər həyalı dilbər, 
Sanki bir cənnətdə həyat sürür ər. 
Kimə yar olubsa incə bir nigar, 
Onun ürəyində qalmaz arzular. 
Çirkin də, idbar da olsa surəti, 
Arvadın xoş olsun gərək söhbəti. 
 120 
Baxma gözəlliyə, çirkinliyə sən, 
Xoşlan arvadının nəcabətindən. 
Bədəsil gözəl yox, əsil çirkin al, 
Əsillik eyb örtər, gətirməz məlal. 
Pisxasiyyət olsa bir pəriçöhrə, 
Ömrünü verəcək ərin hədərə. 
Ona halva versən, sirkə sanacaq, 
Əlindən daima acıqlanacaq. 
Dilara bir qadın heç olmaz bədxah, 
Bizi pis qadından saxlasın allah. 
Tutiyə bir qarğa olsa həmnəfəs, 
Ona zindan kimi görünər qəfəs. 
Qaşqabaqlı qadın görməkdən insan, 
Xoşdur görsə əgər qaranlıq zindan. 
Arvadın pis olsa, bax, budur çarə: 
Ya döz, ya dünyanı dolan avarə. 
Başmaq ayağını sıxmaqdansa, sən 
Daha yaxşı olar başmaqsız gəzsən. 
Evində düşürsə hər zaman dava, 
Səfər et, görsən də əgər dərd-bəla. 
Arvadı çirkinsə, idbarsa əgər, 
Kişiyə toy-bayram sayılar səfər. 
Hər evdən yüksəlsə qadının səsi, 
O evdən uzaqdır şadlıq nəşəsi. 
Ey ər, sözlərinə baxmasa qadın, 
Sürmə çək gözünə, qadınsan qadın! 
Arvadı bazara gedirsə, kişi 
Görsün arvad kimi gərək ev işi. 
Cahillik edirsə aldığın arvad, 
Sən bəla almısan, ey evi bərbad. 
Evdən yox olursa əmanətarpa, 
İnan, qalmayacaq anbarda buğda. 
Kimin ki arvadı qəlbinə yardır, 
Haqqın ona böyük nəzəri vardır. 
 121
Əgər yad kişiyə gülsə arvadın, 
Qalmaz el içində kişilik adın. 
Arvadı əllərdə olsa əyləncə, 
Ərinin başını əzməli məncə. 
Arvad yada baxsa, gərək kor olsun, 
Yeri ev olmasın onun, gor olsun. 
Namussuz qalmaqdan yaxşıdır ölmək. 
Arsız olma, səni qoy udsun nəhəng. 
Gördün ki, arvadın evdə deyil düz, 
Yaşama onunla, əlaqəni üz. 
Baxsa yad kişiyə aldığın arvad, 
İnan ki, kişilik olar sənə yad. 
Bir yükdür ərinə cəfakar qadın, 
Nə xoşdur dünyada vəfakar qadın. 
Qadının əlindən dad çəkib hər an, 
Deyib bu sözləri iki sərgərdan: 
Olmasın heç kəsə qismət pis qadın. 
Pis qadın, kaş ki sən yaranmayaydın! 
Təzə bir arvad al, ey xacə, hər yaz, 
Təzə ildə köhnə qələndər olmaz. 
Görəndə qadına vurğun bir insan, 
Ona tənə vurma, Sədi, heç zaman. 
Bir gözəl qadını alsan qoynuna, 
Sən də vurularsan könüldən ona. 
  
 GƏNCİN ŞİKAYƏTİ 
 
Bir gənc bir qocaya hekayət etdi, 
Arvadın cövründən şikayət etdi. 
Dedi: dəyirmanın alt daşı kimi,  
Yüklüyəm, incidir arvad qəlbimi. 
Qoca söylədi ki, səbr et, ey cavan! 
Xəcalətli olmaz səbr edən insan. 
Alt daşı olsan da gündüzlər əgər, 
 122 
Üst daşı olursan uzun gecələr. 
Sənə xoş gəlirsə bir gül, bir çiçək, 
Gülşəndə tikanın cövrünü də çək. 
Sənə fayda verir ağacın barı, 
Onun tikanından incimə barı. 
 
 OĞUL TƏRBİYƏSİ 
 
On birə girəndə oğlunun yaşı, 
Qoyma naməhrəmə qarışsın başı. 
Pambığa od vursan bir anda yanar, 
Göz yumub açınca evin odlanar. 
İstəyirsən səndən yalsın yaxşı ad, 
Elm öyrət oğluna, qoy olsun ustad. 
Oğlunun olmasa ağlı, kamalı, 
Sən öldün, neyləyir dövləti, malı. 
Əgər öz oğlundan ata çəksə naz, 
Oğlun çətinliyə dözümü olmaz. 
Oğluna bilik ver, sevdir zəhməti. 
Qoy olsun kamalı, ağlı, sənəti. 
Oğlunu sevirsən, ta uşaqlıqdan 
Onu çətinliyə öyrət hər zaman. 
Şagirdə xoş təsir eyləməz kötək, 
Ustaddan təhsinlə afərin gərək. 
Olsa da Qarun tək varın, sərvətin, 
Qoy oğlun işləsin, əziyyət çəksin. 
Güvənmə varına, qalmaz o nemət. 
Çıxar bir gün əldən yığdığın sərvət. 
Qurtarar yığdığın qızıl, gümüş, bax, 
Sənətsə tükənməz dövlətdir ancaq. 
Hər an bir gərdiş var bu ruzigarda, 
Oğlun olsa əgər qürbət diyarda, 
Ona çox köməklik eyləyər sənət. 
Yadlara əl açıb çəkməz əziyyət. 
 123
Sədi nədən gəlib murada vardı, 
O nə səhra keçdi, nə dəniz yardı. 
Uşaqkən başı çox cəfalı oldu, 
Odur ki böyüyüb vəfalı oldu. 
Boyun qaçırmasa hər kəs fərmandan, 
Bir zaman özü də verəcək fərman. 
Ustadın cövrünü görməyən uşaq, 
Dövranın cövrünü görəcək ancaq. 
Övladı bəsləsə atalar özü, 
Olmaz yad əllərdə övladın gözü. 
Olmasan övladçün qüssədə, qəmdə, 
Övladın avara olar aləmdə. 
Əgər bir müəllim olsa bədəsil, 
Yetişdirə bilməz bəxtiyar nəsil. 
Xətti qaralmamış üzü qaralan 
Müxənnəsdən olmaz qəhrəman oğlan. 
Gərək o namərddən qaçasan uzaq  
Ki, abır tökməkdir peşəsi ancaq. 
Oğul qələndərlik eyləsə əməl, 
Elə bir oğuldan çəkməlisən əl. 
Qəm çəkmə, pis övlad olsa da tələf, 
Qoy ölsün atadan qabaq naxələf. 
Arif ol, eyb açmaq olmasın işin, 
Sən öz nöqsanını, eybini düşün. 
 
 HƏR MƏCLİSDƏ OTURMA 
 
Bir gecə qonaqlıq olmuşdu bizdə, 
Müxtəlif adamlar vardı məclisdə. 
Yüksəldi mütrübün incə nəğməsi, 
Tutdu hər tərəfi dostların səsi. 
Bir cananım vardı boyu sənubər, 
Ona söylədim ki, ey nazlı dilbər, 
Nə olar bizimlə əyləşərək sən, 
 124 
Şam kimi məclisə işıq verəsən. 
Bu sözü eşidib sevimli dildar, 
Dedi: hər adamın öz məclisi var. 
Kişilər məclisi layiqdir mərdə, 
Gözəllər oturmaz o məclislərdə. 
Səniməhv eyləyər ev yıxan gözəl, 
Arvad ev yığmalı hər şeydən əvvəl. 
Olsa hər məclisdə şam kimi canan, 
Onun pərvanəsi olma heç zaman. 
Heç sevmək olarmı bir qızıl gülü 
Ki, vardır hər səhər başqa bülbülü? 
Gözəl, xoşxasiyyət, sevimli dilbər, 
Bir könül oxşayan qönçəyə bənzər. 
Bağçada qönçənin vardır səfası, 
Açılsa, gül kimi olmaz vəfası. 
Bir gözəl olmuşsa könül aldadan,  
Huri sayılmasın gərək o şeytan. 
Öpsən ayağından, o qədir bilməz, 
Üstünə toz atsan, qorxub çəkilməz. 
Xalqın övladına salsan kəc nəzər, 
Sənin övladına kəc baxar ellər. 
 
 125
BAŞQASINA NÖQSAN TUTMA 
 
Vardı bir ağıllı fərzanə cavan, 
Natiqlikdə mahir mərdanə cavan. 
Yaxşı ad qazanmış, haqq tərəfdarı, 
Hüsnü andırırdıgülü, gülzarı. 
Sərfü nəhvi gözəl bilirdi qoçaq. 
«Ş» hərfini o düz demirdi ancaq. 
Dedim: düşüb onun qabaqdan dişi, 
Odur ki, tələffüz edə bilmir «ş». 
Bir ağıllı dostum bərk acıqlandı, 
Qəzəbdən gözləri od tutub yandı. 
Dedi: bir də bunu eyləmə təkrar, 
Onda nöqsan görmə, çox hünəri var. 
Qoy sənin beynində qalsın bu sözlər, 
Bil ki, eybi açmaq deyil çox hünər. 
Hər kimin var elmi, rəyi, tədbiri, 
Ağağı sürüşüb getsə də əyri, 
Ona bu qüsurçun çox da xor baxma. 
Böyüklər söyləyib bunu daima: 
Tikan da yetirir, gül də çəmənlər. 
Ağıllı tikanı dərməz, gül dərər. 
Əgər eyib görmək adət eyləsən, 
Tovuzda sən çirkin ayaq görərsən. 
Yaxşı nəzərlə bax bu insanlara, 
Güzgü göstərməyir ağ üzü qara. 
Bir yol tut, olsa da sənə əziyyət, 
Xeyirxahlıq görsün səndən cəmiyyət. 
Əvvəl gör özünün də nöqsanın var, 
Sonra başqasında sən eyib axtar. 
Madamki özündə az deyil nöqsan, 
Başqasında neçin eyb axtarırsan? 
Heç kəslə qabalıq etmə dünyada, 
Sən öz qüsurunu düşün, sal yada. 
 126 
Madam yamanlıqdan gəlməyir xoşun, 
Səndə də yamanlıq görməsin qonşun. 
Əgər zahirindən görünür iffət, 
Onu pis göstərmək deyil məsləhət. 
Hamballıq eyləmək öz vərdişimdir, 
Yaxşıyam, yamanam, bu öz işimdir. 
Gözəlsə, çirkinsə əgər surətim, 
Haqdandır, neyləyim, budur qismətim. 
Sən get o şəxsə ver pis işçin əzab 
Ki, səndən gözləyir yaxşılıq, səvab. 
Yaxşılıq dünyada heç zaman itməz, 
Tanrı bir yaxşıya verər on əvəz. 
Ey oğul, hər kəsdə görsən bir hünər, 
Çalışıb göstərmə onu bisəmər. 
Bir eyib görəndə yayıb ellərə, 
Vurma dünya qədər elmi sən yerə. 
Necə ki, Sədinin şerinə yağı 
Çalışır nifrətlə vursun göz dağı. 
Yüz gözəl beytinə göz yumur düşman, 
Görsə bir eybini, qoparar tufan. 
 
 BOQRAT VƏ HƏQİQİ AŞİQ 
 
Bir aşiq sevmişdi incə bir dilbər, 
Məhəbbət salmışdı onu dərbədər. 
O qədər zavallı tərə batmışdı, 
Onu şəbnəm kimi tər islatmışdı. 
Boqrat at üstündə yoldan ötərkən, 
Soruşdu: bu halə düşübdür nədən? 
Dedilər: bir abid kişidir, əsla 
Əlindən çıxmayıb yazığın xəta. 
Məskəni olmuşdur onun çöl, meşə, 
Nədənsə insandan qaçır həmişə. 
Könüldən vurulmuş o bir dilbərə, 
 127
Odur qəlbi batıb qəmə, kədərə. 
Hər kəs buna etsə əgər nəsihət, 
Ağlayıb söyləyir: yetər nəsihət. 
Belə inləməyim sanma hədərdir, 
Məni belə hala salan dəlbərdir. 
Görəndən o dilbər sevimli yarı 
Könlümün qalmayıb artıq qərarı. 
Boqrat bu sözləri eşidən zaman 
Dedi: məhəbbəti sanmayın asan. 
Göz görsə də könül sevməz hər kəsi, 
Hərənin bir eşqə olur həvəsi. 
Bunun da könlünü o salıb bəndə, 
Eşqindən bir taqət qalmayıb təndə. 
İncə qəlblilərdir gözələ uyan, 
Çin nəqqaşlarıdır gözəllik duyan. 
Sədinin hər sətri böyük kitabdır, 
Gözəllər üzündə şerim niqabdır. 
Necə ki ay olur qara buludda, 
Hər qara sətrimdə var aydın məna. 
Sədinin sözündə tapılmaz məlal, 
Var hər pərdəsində bir sahibcamal. 
Hər sözü məclisə yaraşıq verir, 
Hərarət gətirir,gur işıq verir. 
Düşmən tənəsindən incimərəm mən, 
Çünki qızdırmaya düşür sözümdən. 
 
 
 128 
S Ə K K İ Z İ N C İ    F Ə S İ L 
 
SAĞLAMLIQ HAQQINDA 
 
DUSTAĞIN HALI 
 
Birini salmışdı darğa zindana, 
Məhbəs çox sıxıntı verirdi ona, 
Gecəni pərişan. Ürəyi xəstə, 
Dərdlə keçirirdi, qulağı səsdə. 
Birdən o yaxında kimsə inlədi, 
Dustaq bu naləni eşidib dedi: 
Sus, yetər, bu qədər eyləmə nalə, 
Söyləmə düşmüsən çıxılmaz halə. 
Şükr et, sarılmayıb qolların əbəs, 
Məskənin olmayıb qaranlıq məhbəs. 
Görəndə özündən dərdli, ələmli, 
Göstərmə özünü kədərli, qəmli. 
 
 SAĞLAM BƏDƏN 
 
Bal şirin eyləyər sağlam mizacı, 
Lakin can verənin deyil əlacı. 
Əgər bir insanda qalıbsa həyat, 
Ona fayda verər yediyi nabat. 
Hər kəsin bədəndə qalmasa qanı, 
Onu sağaldarmı həkim dərmanı? 
Hər kimin beynini əzibdir polad, 
Səndəl sürtsən, ona eyləməz imdad. 
Xətər qılıncını sanma əyləncə, 
Qəzanın önündə gəl açma pəncə. 
Həzmə versə yeyib-içməyi mədən, 
Saf olar ürəyin, sağ olar bədən. 
Əgər bir gün mədən pozulsa tamam, 
 129
Bütün bədənini incidər təam. 
Mizac isti olur, soyuq, yaş, quru, 
Bu dörd şeylə artır gözünün nuru. 
Bu dörd şeydən biri göstərsə qüvvət, 
Bütün mizacını pozar təbiət. 
Küləktək əsməsə nəfəsin bir an, 
Mədən can evində qaldırar heycan. 
Mədə qazanında coşmasa xörək, 
Nazənin bədəni saxlamaz ürək. 
Ağıllı bir şeydə görsə ziddiyyət, 
Çəkinər o şeydən, eyləyər nifrət. 
Artmaz çox yeməkdən canın qüvvəti, 
Bədən pərvərişdən alır qüdrəti. 
 
 
 SUMNAT BÜTXANASINDA 
 
Bir gün səfər etdim mən Sumnata. 
Orda bir büt gördüm bənzər mənata. 
O büt qayrılmışdı fil sümüyündən, 
Qəlbi cəzb edirdi baxanda gendən. 
Böyük bir rəssamın mahir sənəti, 
Gözəl yaratmışdı həmən surəti. 
Bu ruhsuz surəti görməkçin hər an 
Axışıb gəlirdi nə qədər karvan. 
Çinin aşiqləri bu daş sənəmi 
Sədi tək sanırdı könül həmdəmi. 
Dillilər yığışıb gəlir hər yerdən, 
Kömək gözləyirdi o lal dilbərdən. 
Mənə təəccüblü göründü bu iş: 
Canlılar cansıza edir pərəstiş! 
Burda atəşpərəst bir dostum vardı, 
Mənə çox yaxındı,qəlbimə yardı. 
Yavaşca söylədim ona: bərəhmən, 
 130 
Bu işdən olduqca heyrətdəyəm mən. 
Dilsiz bir sənəmə tapınır hamı, 
Belə cəhalətdə keçir əyyamı. 
Bütün əli yoxdur, ayağı yoxdur, 
Toxunsan yıxılar, dayağı yoxdur. 
Diqqət et gözünə, bax, kəhrəbadır. 
Bütdən vəfa ummaq məncə xətadır. 
Dostum alovlandı dediyim sözdən. 
Oldu birdən-birə o mənə düşmən. 
Atəşpərəstlərə eylədi xəbər, 
Dilin bəlasından çəkdim çox zərər. 
İtlər sümük üstə atılar necə, 
Gəbrlər üstümə cumdu öyləcə. 
Onlar əyri yolu düşünürdü düz, 
Qaranlıq gecəni sanırdı gündüz. 
Bu bir adətdir ki, arifi nadan 
Sanar özü kimi biliksiz insan. 
Suda boğulantək tapmadım çara, 
Dedim: qoy düşmənlə edim müdara. 
İstəsən sağ qalsın başın bədəndə, 
Təslim ol nadanı kinli görəndə. 
Həmən bərəhmənə dedim: ey ustad, 
Böyük şöhrətin var, qazanmısan ad. 
Açıq söyləyirəm, bu gözəl surət 
Oyadıb qəlbimdə böyük məhəbbət. 
Könüllər cəzb olur lətafətindən, 
Lakin xəbərsizəm kəramətindən. 
Bilirsən ki, qərib mənzildə insan 
Hər şeyi dərk edib düşünməz asan. 
Sənbu məbədgahın baş xadimisən. 
Bütün qüdrətindən, işindən desən, 
Bilsəm ki, nə möcüz göstərir sənəm, 
Ona mən pərəstiş edərəm hər dəm. 
Azğını qaytarar yola ibadət, 
 131
Öyrənmək sayılır böyük səadət. 
Sevincdən açılıb dedi bərəhmən: 
Sənin sualını düz sanıram mən. 
Bilmədiyi şeyi soruşsa hər kəs, 
Mənzilə düz gedər, yolu itirməz. 
Saysız ölkələrə etmişəm səfər, 
Bütlər var özündən olur bixəbər, 
Bu bütsə göstərir çox möcüzələr, 
Əlini uzadır haqqa hər səhər. 
Gecəni burada qalmış olsaydın. 
Sirri gözlərinlə görərdin aydın. 
Qocanın sözüylə mən orda qaldım, 
Bijən tək özümü quyuya saldım. 
Qiyamət günütək uzun bir gecə 
Qəlbimi sıxmağa açmışdı pəncə. 
Odpərəstlər bilmir nədir dəstəmaz. 
Hamı dəstəmazsız qılırdı namaz. 
Keşişlər hamısı gəzirdi murdar. 
Sanki bilmirdilər dünyada su var. 
Sanki eyləmişdim böyük bir günah, 
Onunçun çəkirdim belə bir bəla. 
Oldum mən gecəni qəmə mübtəla, 
Əllərim göylərdə edirdim dua. 
Birdən təbil çalan təbili çaldı, 
Baqladı xoruzlar, səslər ucaldı. 
Gecənin zülmətli qaranlığından 
Gündüzün qılıncı sıyrıldı qından. 
Səhərin şəfəqi od kimi yandı, 
Üfüqlər qızılı rəngə boyandı. 
Elə bil döyüşə gəlmişdi tatar. 
Hücuma keçmişdi sanki ordular. 
Üzünü yumamış kirli gəbrlər. 
Çöllərdən, dağlardan gəldilər səhər. 
Yığışdı arvadlar, kişilər tamam, 
 132 
Oldu bütxanada böyük izdiham. 
Dayanıb baxırdım qəlbimdə dərd, qəm. 
Gördüm ki, əlini qaldırdı sənəm. 
Böyük izdihamdan bir səs ucaldı. 
Elə bil ki, dəniz gurultu saldı. 
Adamlar dağılıb getdi evinə, 
Baxıb gülümsədi bərəhmən mənə. 
Dedi: işdə artıq müşkül qalmadı, 
Həqiqət göründü.batil qalmadı. 
Gördüm sarsılmazdır azğının cəhli, 
Düzəltmək çətindir belə naəhli. 
Haqq söz danışmağa etmədim cürət, 
Batildən gizlənsin gərək həqiqət. 
Görəndə zalımın qolunda güc var, 
Onunla vuruşmaq cəhalət olar. 
Hiylədən göstərdim özümü giryan, 
Dedim: əməlimdən olmuşam peşman. 
Artdı ağlamağa onların meyli, 
Daşları qoparar çayların seli. 
Kafirlər yanıma gəldi hörmətlə, 
Gülər üz göstərdi çox məhəbbətlə. 
Mən də üzr istədim onlardan yenə. 
Yaxınlaşdım bütün zərli təxtinə. 
Əyilib sənəmin öpdüm əlindən, 
Qəlbimdə bütlərə lənət dedim mən. 
Özümü bütpərəst göstərmək üçün 
Yalandan bütpərəst oldum üç-dörd gün. 
Gördüm bütxanada olmuşam əmin, 
Mən atdım daşını hər dərdin, qəmin. 
Bir gecə qapını bağladım bərk-bərk, 
Qaldım əqrəb kimi bütxanada tək. 
Mən taxtın altına salınca nəzər, 
Bir pərdə gördüm ki, tamam zər-zivər. 
Pərdənin ardında dayanıb biri, 
 133
Tutmuşdu əlində uzun kəndiri. 
O zaman mənə bu sirr məlum oldu, 
Necə ki Davuda dəmir mum oldu. 
Mücavir çəkəndə kəndiri hərdəm, 
Əlini göylərə qaldırır sənəm. 
Bərəhmən görüncə məni utandı, 
Elə bil başına məbəd dolandı. 
Sonra qabağımdan qaçdı bərəhmən, 
Qovub bir quyuya saldım onu mən. 
Bildim ki, sağ qalsa tökülər qanım, 
Qanlı pəncəsindən qurtarmaz canım. 
Xainin işini duydunmu, dərhal 
Çalış fitnəkarı sən ayaqdan sal. 
Onu sağ buraxsan, bil ki, cahanda 
Qoymaz sağ qalasan səni bir an da. 
Qapında qaniçən etsə də xidmət, 
Gün gələr, məhv edər səni nəhayət. 
Hiyləgər insana uyma heç zaman, 
Qovdun, aman vermə ona bircə an. 
Xaini məhv etdim çıxmasın səsi, 
Məzara girənin qalmaz nəfəsi. 
Gördüm qoparmışam böyük bir qovğa, 
Qaçdım, dayanmadım daha mən orda. 
Əlinlə odlanıb əgər neyistan, 
Çəkin ki, üstünə düşməsin aslan. 
İlan balasını öldürsən, gerçək, 
O evdə qalmayıb köçəsən gərək. 
Arı yuvasına əlini vurma, 
Yuvanı dağıtdın, qaç, daha durma. 
Özündən çevikə ox atma əsla, 
Atdın, qaç, durma ki, görərsən bəla. 
Sədinin sözünü unutma bir də, 
Durma divar dibi qazdığın yerdə. 
Orda dayanmadım, qaçdım Hində mən, 
 134 
Hicazə yollandım keçib Yəməndən. 
Duydum acısını mən o yerlərin, 
Hələ indi olur təlx ağzım şirin. 
 
 135
 NƏSİHƏT 
 
Çətinlik görməsə dünyada hər kəs 
Xoş keçən günlərin qədrini bilməz. 
Yoxsul qış günündə çəkir əziyyət, 
Varlını qışda da saxlayır sərvət. 
Xəstəlik çəkməsə əgər bir nəfər, 
Bilməz nələr çəkir dərddən xəstələr. 
Olsa hər insanın gücü, qüvvəti, 
Əlsiz-ayaqsıza olsun hörməti. 
Varlılar yoxsula şəfqət etsinlər, 
Gənclər qocalara xidmət etsinlər. 
Ceyhun sahilində yaşasa hər kəs 
Çağlayan suların qədrini bilməz. 
Günəşli çöllərdə susuz qalanlar 
Axar su qədrini dərk edib anlar. 
Dəclə sahilində olan ərəblər 
Tutmaz şorandakı susuzdan xəbər. 
Əgər qızdırmaya düşməsə insan 
Sağlamlıq qədrini bilməz heç zaman. 
Yatsan parğu kimi yataqda əgər, 
Sənə cansıxıcı olmaz gecələr. 
Bir xəstə görəndə gülməsin üzün, 
Xəstəyə gecələr görünər uzun. 
Təbil sədasından oyanan xacə, 
Bilməz gözətçilər nə çəkir gecə. 
  
 
 
 TOĞRUL VƏ KEŞİKÇİ 
 
Bir xəzan gecəsi Toğrul hökmran 
Görür ki, küçədə hindli pasiban 
Yağan yağışlardan,qardan titrəyir. 
 136 
Ona rəhmi gəlib hökmran deyir: 
Al bu arxalığı, azacıq dayan, 
Kürkümü göndərim sənə mən bu an. 
Şah öz sarayına qayıdan kimi, 
Əsir yavaş-yavaş səhər nəsimi. 
Şahın sarayında bir kəniz varmış, 
Qəlbinə hakimmiş, bəxtinə yarmış. 
Toğrul elə uyur o pərizadə, 
Zavallı hindlini salmayır yadə. 
Toğrulun verdiyi kiçik paltarmış, 
Əyninə olmayır, hindliyə darmış. 
Bir yandan soyuğun bərk şiddətindən, 
Bir də intizarın əziyyətindən 
Hindli əldən düşür; sarayda Soltan, 
Qəflətlə kef çəkir yanında canan. 
Bir qadın Toğrula söyləyir səhər: 
Gecə ağuşunda yatdı bir dilbər, 
Daldın sübhə kimi eyşə-işrətə, 
Bilmədin yoxsullar düşüb zillətə. 
Bir karvan başçısı kef etsə əgər, 
Quma batanlardan tutmaz bir xəbər. 
Kapitan gəmidə yatsa asudə, 
Bilməz zavallılar boğulur suda. 
Gəl dalma yuxuya gecə karvanda, 
Dəvənin yüyəni qalıb sarvanda. 
Yolun dağ yoludur, qumsallıq, daşlıq, 
Geri qalanlara eylə yoldaşlıq. 
Dağ kimi dəvəyə minib gedirsən, 
Piyadələrdən də bir xəbər tut sən. 
Budur bax dünyada ən böyük bəla, 
Toxun acdan olmur xəbəri əsla. 
 
BİLİKLİ HƏKİM VƏ LOVĞA ŞAHZADƏ 
 
 137
Bir şahzadə atdan yıxılıb yerə 
Zərb ilə dəymişdi boynu yəhərə. 
Fil kimi keçmişdi bədənə boynu. 
Bu hal əldən-dildən salmışdı onu. 
Həkimlər tapmırdı dərdinə dərman, 
Böyük bir filosof gəldi Yunandan. 
Çalışıb düzəltdi əyri damarı, 
Dərddən xilas etdi ağır bimarı. 
Tamam sağalınca cavan şahzadə, 
Qoca filosofu salmadı yadə. 
Bir gün həkim gəldi onun yanına. 
Şahzadə baxmadı xoş üzlə ona. 
Bu iş filosofa çox ağır gəldi, 
Sıxılıb kədərlə yola düzəldi. 
Söylədi: boynunu sağaltmışam mən, 
Çevirmişdir indi üzünü məndən. 
Həkim saraya bir toxum göndərdi, 
Udla yandırmağa tapşırıq verdi. 
Tumu alan kimi həmən şəhriyar  
Əmr etdi ud ilə bir yandırsınlar. 
Ucadan asqırdı şahzadə birdən, 
Yenə boynu çıxdı əvvəlki yerdən. 
Şahzadə həkimçün göndərdi xəbər, 
Yüyürüb heycanla gəldi elçilər. 
Gördülər həkimdən yoxdur bir nişan, 
Döndülər saraya onlar kor-peşman. 
 
 
 
 
 
 138 
D O Q Q U Z U N C U     F Ə S İ L 
 
QOCALIQ VƏ TÖVBƏ HAQQINDA 
 
QOCANIN DEDİKLƏRİ 
 
Gənclik zamanında yığışıb gecə 
Dostlarla qurmuşduq şən bir əyləncə. 
Gül kimi təzəydik, bülbül kimi şən, 
Gözəl nəğməmizlə dolmuşdu gülşən. 
Fələgin cövründən saçları düm ağ 
Bir qoca durmuşdu məclisdən uzaq. 
Biz püstə kimiydik dodağı xəndan, 
O bir fındıq kimi sakitdi hər an. 
Bir gənc gedib ona dedi: ay qoca, 
Nədən kədərlisən, qəmlisən bunca? 
Burax dərdi-qəmi. Gəl bu çəməndə 
Əylən cavanlarla, kef elə sən də. 
Dünya görmüş qoca baxıb diqqətlə, 
Dedi bu sözləri xeyli riqqətlə: 
Səhər küləkləri gəzər bağları, 
Oynadar həmişə tər budaqları, 
Yaz çağı otlarda olur təravət. 
Payız yetişdimi, solur təravət. 
Bahar ətir verir yaşıl yarpağa, 
Saralmış yarpaqlar düşür torpağa. 
Ömrümün qışıdır,keçib güllü yaz, 
Gənclərlə oturmaq mənə yaraşmaz. 
Olmuşam qanadı bağlı bir tərlan, 
Gərək öz halımı düşünüm hər an. 
Əl çəkdim nemətdən, işrət sizindir. 
İndi əylənməyə növbət sizindir. 
Başına qondumu qocalıq tozu, 
Gülməz gənclər kimi insanın üzü. 
 139
Ala qarğa kimi qanadlarım ağ. 
Mənə bülbül kimi layiq deyil bağ. 
Tovuz cilvələnər, gəzər bağ, çəmən, 
Qanadı qırılmış bir şahinəm mən. 
Mən nəyəm–saralıb biçilmiş başaq, 
Cavanlıq tər-təzə sünbüldür ancaq. 
Çiçəklər soldumu, lətafət gedər, 
Qalmaz gülüstanda təravət, gedər. 
Əsasız büdrəyir ayağım mənim, 
Həyat ola bilməz dayağım mənim. 
Günəş batan zaman olur sapsarı, 
Solur qocanın da gül yanaqları. 
Uşaqlar oyuna etsə də həvəs, 
Qoca əyləncəyə uymasın əbəs. 
Nə gözəl deyibdir bu sözü Loğman: 
Ölüm daha xoşdur pis yaşamaqdan. 
İstəsən sərmayən getməsin əgər, 
Evin qapısını bağla hər səhər. 
Gənclər nur saçınca qaranlıq yerə, 
Qocalar girəcək qaranlıq qəbrə. 
 
 HƏKİM VƏ QOCA 
 
Həkimin yanına gəldi bir qoca, 
Bədəni zəifdi onun olduqca. 
Dedi: bir nəbzimi yoxla mənim, bax, 
Güclə ayağımı çəkirəm ancaq. 
Elə bil batmışam palçığa-zığa, 
Bir əlac, bir dərman tap mən yazığa. 
Həkim dedi: çatıb son günlərin, sən 
Qiyamətdə zığdan çıxa bilərsən. 
Qocaldın, bəsləmə gənclik duyğusu. 
Qurumuş çaylara gəlməz bir də su. 
Gənclik çağlarında tərpəndin zirək, 
 140 
Qocalıqda sakit yatasan gərək. 
Qırxdan keçirdinmi sən öz ömrünü, 
Bilki, həyatının gəlir son günü. 
Bir insan ki, güclə çəkir nəfəsi, 
Başında qalarmı gənclik həvəsi? 
Sevinc ürkür məndən, qəmim qalmışdır. 
Başımın üstünü gecə almışdır. 
Yaşıl çəmənlərdən nə zövq alım mən? 
Çəmənlər bitəcək sabah qəbrimdən. 
Seyr edib görmüşük gülü gülzarı, 
Tapdayıb keçmişik bir çox məzarı. 
Dolanar fəsillər, gələr bir zaman, 
Keçərlər bizim də torpağımızdan. 
Boş keçdi gəncliyin günləri, heyhat! 
Dönməz bir də geri o keçən həyat. 
Ötdü şimşək kimi sürətlə dövran, 
Əfsus ki, o günlər dönməz heç zaman. 
Əfsus, batil işə həvəskar olduq, 
Haqdan-həqiqətdən biz kənar olduq, 
Tənbəl bir şagirdə deyib müəllim: 
Günün hədər keçdi, almadın təlim! 
Əfsus gözəl ömrü çırpmışıq daşa, 
Bu son günləri də vurarıq başa. 
Səadət mülkündə ömür sürənlər, 
Sədinin sözünü sanar bir gövhər. 
 
 DÜŞMƏNLƏR 
 
İki düşmən daim girişir cəngə, 
Bənzəyirdi şirlə kinli pələngə. 
Onlar bir-birindən ürkürdü hər an, 
Sanki başlarına dardı asiman. 
Birinin ömrünü qopardı əcəl. 
Onu torpaqlara apardı əcəl. 
 141
Onun ölümünə sevindi yağı, 
Gəldi məzarına bir axşam çağı. 
Gördü ki, sarayda ömr edən insan 
Gordadır, qəm yağır məzar daşından. 
Sevinib xüraman-xüraman gəldi, 
Məzarın önündə dayanıb güldü. 
Dedi: nə xoşdur ki, düşməni ölsün, 
İnsan canan ilə kef edib gülsün. 
Düşməndən bir gün çox yaşasa hər kəs, 
Onunçun ağlamaq əbəsdir,əbəs. 
Bu sözü söyləyib o, kinlə birdən 
Bir yekə daş çəkdi təzə qəbirdən, 
Gördü ki, düşməni olmuşdur torpaq; 
İki gözü baxır, parlayır ancaq. 
Qurdlar bədənini yeyib tərtəmiz, 
Qalmayıb canından bir nişan, bir iz. 
Bədəni o qədər qalıbdır darda, 
Sümüyü sürməyə dönüb məzarda. 
Vücudu düşübdür elə bir halə, 
Fələkin cövründən dönüb hilalə. 
Qüvvətli biləyi düşüb qüvvədən. 
Bənd bənddən ayrılıb, çürüyüb bədən. 
Kişi kövrəklənir mərhəmətindən, 
Tökür göz yaşları o riqqətindən. 
Elə bil ki, şimşək çaxır başında. 
Əmr edir yazılsın məzar daşında: 
Ölümə sevinmə, gün gələr sən də 
Yatarsan qaranlıq torpaq içində. 
 
 
 
 UŞAQKƏN 
 
Uşaqlıq çağında bayram səhəri 
 142 
Atamla gəzəndə böyük şəhəri 
Fikrim əyləncəyə qarışdı, birdən 
Atamı itirdim izdihamda mən. 
Qorxudan alışdı bağrımın başı, 
Ağlayıb inlədim, tökdüm göz yaşı. 
Atam yaxınlaşıb dedi: ay bala, 
Sənə deməmişəm qalma heç dala? 
Hələ dirçəlmədən, boy atmadan sən 
Möhkəm tut atanın ətəklərindən. 
Nəbələd olanlar itirər yolu, 
Bələdçi mənzilə gətirər yolu. 
Düşün, uşaq kimi sən də körpəsən, 
Arif insanların tut ətəyindən. 
Öz təmiz adına sən ləkə vurma, 
Alçaq adamlarla oturub durma. 
Təmiz insanlarla otur hər zaman, 
Arifdən görməzsən ömründə ziyan. 
Hər kəs ariflərlə oturub-durar, 
Cəhlin zəncirini sarsıdıb qırar. 
Diqqət ver, körpədən öyrən rəftarı: 
İlk addım atanda tutur divarı. 
Mərifət xirməni yığmaq istəsən, 
Sünbül topla, Sədi kimi işlə sən. 
 
 
 
 
 
 ATA NƏSİHƏTİ 
 
Çıxmaz xatirimdən ata zəhməti, 
Gəlsin haqqın ona böyük rəhməti. 
Aldı uşaqlıqda mənə lövh, dəftər, 
Bir də qızıl üzük,daşı ləl,gövhər. 
 143
Məni bir xurmayla tacir aldatdı, 
Onu barmağımdan dartdı çıxartdı. 
Dərk edib tanımaz uşaq qaş-daşı, 
Bircə şirni ilə aldanar başı. 
Sənə bəlli deyil ömrün qiyməti, 
Odur ki sevirsən eyşü işrəti. 
Ömür dedikləri dəyərli gövhər, 
Qoyma ki işrətlə məhv olsun hədər. 
 
  
 144 
CƏMŞİDİN SEVGİLİSİ 
 
Öləndə Cəmşidin sevdiyi dilbər 
Ona ağ ipəkdən kəfən biçdilər. 
Cəmşid yar qəbrini öpməyə gəldi, 
Ağlayıb göz yaşı tökməyə gəldi. 
Gördü ki, çürüyüb, tökülüb kəfən, 
Düşündü, bu sözlər keçdi qəlbindən: 
Qurdlardan alınan bu ipək yenə 
Məzarda qurdların keçdi çənginə. 
Həyat bağındakı bütün gülləri 
Sovurur heçliyə əcəl yelləri. 
Sönür könüllərdə şirin diləklər, 
Yıxır ağacları güclü küləklər. 
Bir səhər eşitdim belə bir nəğmə, 
Batdı sözlərindən ürəyim qəmə: 
Əfsus, biz ölərik, qalar ruzigar, 
Ətirli çiçəklər bitirər bahar. 
Bir gün biz yatarıq qara torpaqda, 
Aşıqlar sevişər, seyr edər bağda. 
Məndən sonra çıxar bu günəş, bu ay, 
Mənim kərpicimdən tikilər saray. 
 
 ZÜLEYXANIN EŞQİ 
 
Züleyxa içərək eşq badəsini, 
İtirdi ağlını, iradəsini. 
Sarsıtdı qəlbini şəhvət dərindən, 
Yapışdı Yusifin ətəklərindən. 
Misir xanımının bir bütü vardı, 
Onu tanrı bilib uca tutardı. 
Tez bir örtük asdı üzündən bütün 
Yayınsın pis işi gözündən bütün. 
Bir küncdə əyləşib Yusif ələmli, 
 145
Şəhvətli qadına baxırdı qəmli. 
Öpüb əllərindən, ayaqlarından 
Yusifə söylədi: hanı o peyman? 
Gəl burax, əzizim, qəmi, məlalı, 
Xoş keçin, buraxma eşqi, visalı. 
Yusifin üzünə axdı göz yaşı, 
Dedi: sanma məni nanəcib, naşı. 
Sən utandın bütdən, daş parçasından, 
Mən utanmayımmı böyük tanrıdan. 
Ömür tələf oldu, qayıtmaz geri, 
Peşmanlıq düzəltməz çirkin işləri. 
Şərabı içirlər üz qızartmağa, 
Mey üzü döndərir sarı yarpağa. 
Üzrü bu gün istə, gələndə əcəl, 
Sənə danışmağa verməyir macal. 
 
 SƏRXOŞLUQ BƏLASI 
 
Biri taxıl biçib döymüşdü xərmən, 
Deyirdi: ruzimi toplamışam mən. 
Bir gecə mey içib məst oldu ancaq, 
Yandırdı taxılı zavallı axmaq. 
Səhər durdu gördü xərməndən çöldə, 
Qalmayıb bir dənə sarı sünbül də. 
Qəm, kədər bürüdü yoxsul dərvişi, 
Bir ağıllı ona dedi, ay kişi, 
Uyub sərxoşluğa neçin qudurdun? 
Taxıl xərməninə niyə od vurdun? 
Xərməni toplayıb sonra yandıran, 
Adama söyləyər hər görən nadan. 
İlqarı, imanı satıb dünyada 
Sovurma öz təmiz adını bada. 
Bir bədbəxt çəkəndə əzab, əziyyət, 
Olar xoşbəxtlərə bu halı ibrət. 
 146 
Üzr istə çəkməmiş sən hələ əzab, 
Döyüləndə fayda verməz iztirab. 
Bu gün varlığını sarmasa qəflət, 
Qızartmaz üzünü sabah xəcalət. 
 147
 ATA İLƏ QIZ 
 
Gecəni yatmışdım etməkçin səfər. 
Böyük bir karvana qoşuldum səhər. 
Elə güclü külək qopdu, bir anlıq 
Toz-torpaq hər yanı etdi qaranlıq. 
Bu karvan əhlindən birinin qızı,  
Sildi atasının üzündən tozu. 
Atası dedi ki: qızım, bir zaman 
Bu torpaqda qopar böyük bir tufan. 
Uçar hər zərrəmiz sovrular düzə, 
Əcəl möhlət verməz bir an da bizə. 
Uçar külək kimi əcəlin atı, 
Olar mənzilimiz torpağın altı. 
 
 SÜMÜK QƏFƏS 
 
Xəbərin varmıdır, ey sümük qəfəs, 
Canın bir quşdur ki, adıdır nəfəs. 
Quş qaçıb olanda qəfəsdən azad 
Onu tuta bilmir bir daha səyyad. 
Fürsəti qaçırma, bir andır aləm. 
Arifə görünür bu cahan bir dəm. 
İskəndər aləmə oldu hökmran. 
O getdi, yerində qaldı bu cahan. 
İmkan tapmadı ki, versin aləmi, 
Qayıtsın ömrünün kiçik bir dəmi. 
Getdi, əkdiyini biçdi hər insan, 
Bir yaxşı, bir yaman ad qaldı ondan. 
Vəfasız dünyaya verməyək ürək, 
Dostlar getdi, biz də yollanaq gərək. 
Bizdən sonra güllər açar bu bağda. 
Olar dostlar yenə kefdə damağda. 
Bu dünya dediyin sevimli dilbər 
 148 
Kimə həmdəm olsa onu məhv edər. 
Ayıl, sarsıtmasın səni bu qəflət, 
Sabah fayda verməz çəkdiyin zəhmət. 
Şiraza səfərdən qayıtmaq asan. 
Təmiz yuyunarsan səfər tozundan. 
Vaxt olar unudar səni bu şəhər, 
Sən başqa aləmə edərsən səfər. 
Axıt gözlərinin çeşməsindən su, 
Əgər bir günahın varsa təmiz yu. 
 
 QƏSİDƏ 
 
Nə yara könül ver, nə sev bir diyar, 
Dünyada çox torpaq, su, çox insan var. 
Şəhər köpəkləri cəfasız olmur, 
Çünki tula kimi etməyir şikar. 
Təkcə gözəlləri sanma gül üzlü, 
Yaşıldır ağaclar, güllüdür gülzar. 
Eşələnmə evdə toyuqlar kimi, 
Uç göyərçin kimi gəz diyar-diyar. 
Ağacdan-ağaca qon bülbül kimi, 
Könül tələsində olma biqərar. 
Eşşəyə, öküzə yer tapdaq olmuş, 
Çünki göylər kimi deyildir dəvvar. 
Min gözəl rast gəlsə bax keç yanından, 
Vermə heç birinə könül, olma yar. 
Çoxlarıyla ülfət eylə, gül, danış, 
Birinə bağlansan olarsan bizar. 
Uysan da çox uyma xəzə, atlasa. 
Çünki xəz və atlas doludur bazar. 
Səfər əhli bənzər yeriyən ata, 
Olmaz gözü bağlı öküztək bikar. 
Kimi varlığını eyləyir əsir, 
Kimi xəyalını edir tarümar. 
 149
Sən qədir bilənin xidmətində ol, 
Qədrini bil, olma nəfsə giriftar. 
Bədəsil yarıyla gecələr yatır, 
Səhərlər dolanır yarından kənar. 
Elə bir adama sən könül versən, 
Özün olacaqsan onda günahkar. 
Varkən şirin meyvə əlimdə, neçin 
Bir ağac əkim ki, acı versin bar?! 
Nədən o şad olsun, mən çəkim kədər, 
Yatsın o, mən qalım oyaq, biqərar. 
Azad insanları eşqin kəməndi 
Bir piyada kimi sürüklər, yorar. 
Dostunun yükünə kömək edər dost, 
Yükləməz dostunu olsa vəfakar. 
Dost sənə vəfasız olarsa əgər, 
Onunla dost kimi eyləmə rəftar. 
Mənim dərdlərimi çəkmirsə biri, 
Mən onun dərdindən olmaram bimar. 
Mənə cövrü cəfa eyləyirsə dost, 
Böyük düşmənimdir yəqin o qəddar. 
Nanəcib dost öpsə ayaqlarından. 
İnanma, aldadır səni hiyləkar. 
İbadət edəndə oğru cib kəsir, 
Ovçu dən verəndə quşa tor qurar. 
Ömrünü sərf etmə vəfasız yara, 
Düşsən yoxsulluğa yanından qaçar. 
Bir anlıq zövq üçün düşmə yüz dərdə, 
Gecə şərab içən sübh olar xumar. 
Bir işi görəndə çox düşün əvvəl, 
Sonra peşmanlıqla olmayasan xar. 
Necə bütpərəstçin əzizdir bütü, 
Sən də öz xalqına ol pərəstişkar. 
Ağlın cilovunu nəfsin əlinə 
Verib uymaz eşqə, sevgiyə huşyar. 
 150 
Sevgidən düşmüşəm çox bəlalərə, 
İlan vuran adam çatıdan qorxar. 
Göz görəndə könül sevər çarəsiz, 
Ürək ağla baxmaz, yarı axtarar. 
Aşiqə nəsihət, öyüd kar etməz, 
Hər şeydən əzizdir sevgili dildar. 
Atlının ardınca piyada qaçar, 
Ancaq atlı qovsa sürünər naçar. 
Nəfsimlə vuruşdum bütün gecəni, 
Məni əldən saldı axır bu əfkar. 
Düşündüm ki, neçin bir uşaq kimi 
Uyum oyuncağa, olum həvəskar. 
Az qalmışdı dostdan ayrılıb gedim, 
Ürəyim dönmədi,oldum vəfakar. 
Dedi bərkə, boşa sən çox düşmüsən, 
Min dəfə etmisən tövbə, istiğfar. 
Tutdu ətəyimdən dostluq söhbəti, 
Dedi öz əhdini unutma qəddar. 
Dostun peymanını dost tez unutmaz, 
Mürüvvət əhlində olmaz bu kirdar. 
Hansı dost dostunun eşqindən dönür, 
Yarının sözündən heç dönərmi yar? 
Hicranın ürəyi daşdan bərk olur, 
Səbr ilə vüsalə yetişir dildar. 
Min dərdə təhəmmül eyləsin gərək. 
Hər kəsin qəlbində bir yar eşqi var. 
Könül dözməlidir hər cür tənəyə, 
Gül dərən əllərə tikanlar batar. 
Pul nədir, din nədir, dünya nədir ki, 
Eylə dost yolunda hər şeyi inkar. 
Düşmən səni yardan ayırar, ancaq 
Sən öz sevgilindən ayrılma zinhar. 
Paxıla, bədxaha fikir vermə heç, 
Çalış razı qalsın sevdiyin nigar. 
 151
Dostun inciyəndə şad olma əsla, 
Dost dosta eyləməz əziyyət, azar. 
Demə ki, sevgidən dönərəm, qazı– 
İqrardan sonra heç dinləməz inkar. 
Təbin dənizindən eşq aləmində 
Sevgisiz yaranmaz dürri-şahvar 
Məni sanma çox da sadəlövh adam, 
Ağıllı hər sözə etməz etibar. 
Demə pəhriz edir meyvədən qarı, 
Əli çatmır, yalan deyir o kaftar. 
Geniş hövsələli fəqət əli boş 
Sanma dost yolunda simüzər saçar. 
Şerin saf qızıldan yaxşıdır Sədi, 
Cəzb edərmi sənin qəlbini dinar. 
 152 
L İ R İ K     Ş E R L Ə R 
 
QƏZƏLLƏR, RÜBAİLƏR, QİTƏLƏR 
 
 
 Q Ə Z Ə L L Ə R 
 
Ey sariban, ahəstə get, arami-canımdır gedən, 
Yar könlümü çəkmiş mənim, ruhi-rəvanımdır gedən. 
 
Səy eylədim əfsun ilə pünhan qılım mən dərdimi, 
Pünhan işim çıxdı üzə, seyr eylə, qanımdır gedən. 
 
Qaldım belə zarü zəlil, biçarəyəm qəlbim əlil, 
Düşdüm o dilbərdən uzaq, asudə anımdır gedən. 
 
Yox əhdinin bünyadı heç, bitməz onun bidadı heç. 
Çıxmaz könüldən yadı heç, ən xoş zəmanımdır gedən. 
 
Bir an dayan, ey sariban, qoyma gedə bu karivan, 
Ol sərvə uymuşdur könül, sərvi-rəvanımdır gedən. 
 
Bir dön geri, ey nazənin, göz məskənin olsun sənin, 
Sənsiz bu sonsuz göylərə, ahü fəğanımdır gedən. 
 
Can tərk edəndə cismini, insan açar öz hissini, 
Yoxdur sözüm, görmüş gözüm, bu xəstə canımdır gedən. 
 
Sədi, sənə layiq deyil yardan giley, ey bivəfa, 
Gördüm mən ondan çox cəfa, səbrü təvanımdır gedən. 
 
 * 
 
Gördün eşqində dünən mən nə pərişan oldum, 
 153
Tərk edərkən məni bir surəti-bican oldum. 
 
Səni vəsf eyləməyi sanma unutmuş bu könül, 
Hüsnünü gördüm, əzizim, sənə heyran oldum. 
 
Sənsiz, ey gül, çəmənin seyrinə mən çıxmaram heç, 
Söylə bəs çöldə neçin xari-muğilan oldum. 
 
Vəslin ümmidi dirildərdi məni, sevdiciyim, 
Lakin hicrində verib canımı qurban oldum. 
 
Gecələr sübhə kimi yatmadım ümmid ilə mən, 
Sevgilim, bəlkə səhər vəslinə mehman oldum. 
 
Sədi hicrində yanarkən bunu söylər hər gün: 
Əhdini qırsa da yar, mən ona canan oldum. 
 
 *  
 
Ey nəfəsi nəşəli badi-saba, 
Yarımı gördüm, sənə yuz mərhəba. 
 
Ver bizə, hüdhüd, gecədən bir xəbər, 
Söylə necə halə düşübdür Səba. 
 
Söylə yenə kinlimi cananımız, 
Yoxsa olur qəlbimizə aşina. 
 
Sülhə uyur, yoxsa ədavətlidir, 
Xofa düşək, yoxsa edək biz rica. 
 
Bir də əgər kuyinə etsən guzər, 
Söylə bizim yarə, nəsimi-səba: 
 
 154 
Öylə zəifəm ki, bitib qüvvətim, 
Cansız olan cismdə olmaz bəqa. 
 
Çatsam əgər vəslinə yarın bu gün, 
Qalmaz o keçmişki uzun macəra. 
 
Çəkmərəm əl mən ətəyindən sənin 
Tutsa yaxamdan ölüm, ey dilrüba. 
 
Dostmu deyərlər elə insanə ki, 
Çəkməyə öz dostu yolunda cəfa. 
Xəstəlik olmaz o qədər qorxulu, 
Bilsən əgər dərdinə var bir dəva. 
 
Hər səhər eşqindən açıb söhbəti, 
Ertəsi gün mən görürəm macəra. 
 
Dərdimin əhvalı tutub aləmi 
Dinləməyir sözlərimi aşina. 
 
Sədi, əgər dağ eşidə naləni, 
Nalədən ətrafa salar min səda. 
 
 * 
 
Ey deyən ən müşkül iş yalnız fəraqi-yar olur, 
Olsa vəsl ümmidi, hicran, sanma ki, düşvar olur. 
 
Gözlərim yaşı dedim xalqa həram eylər yuxu, 
El yatanda ağladım, qorxdum hamı bizar olur. 
 
Ox kimi kirpiklərin əlvan edir ağ çöhrəmi, 
Könlümün dərdi bu xətlə aləmə izhar olur. 
 
 155
Getdi könlüm eyb qıldıqca yetən bidillərə, 
Çox günah etsə cahanda kim, yəqin ki, xar olur. 
 
Afərin söylə, nəsimi-sübh, sən dildarimə, 
Yarını tərk eyləmiş çünki o, qeyrə yar olur. 
 
Çox peşimanlıq çəkib üz tutmuşam divarə mən, 
Hər kəsə açsam könül dərdin, dönüb divar olur. 
 
Mən onun söhbətlərindən açmıram söhbət hələ, 
Sanmayın bais bizim söhbətlərə əğyar olur. 
 
Qadir olsan da məni incitməyə qəlb inciməz, 
Boynuma qoysan qılınc, sanma mənə azar olur. 
 
Kim sevir dildarını, dərd çəkmək asandır ona, 
Yıxdı Fərhad Bisütun, Şirin ona dildar olur. 
Ay sənə bənzər gözəllikdə. Fəqət yoxdur dili, 
Sərvdə sanma sənin tək böylə xoş rəftar olur. 
 
Könlüm eşqindən əgər divanəsə, eyb eyləmə, 
Ayda nöqsan, zərdə nöqsan, gül yanında xar olur. 
 
Sərvi boylum, kim səni görsə deyər yüz afərin, 
Hüsnünə heyran sənin bu gümbədi-dəvvar olur. 
 
Söyləyir dostlar mənə, Sədi, gözəl gülzarə çıx, 
Mən sevən gül başqadır, sanma yeri gülzar olur. 
 
 * 
 
Mehriban olmasa kimin yarı, 
Tutar afaqı naleyi-zarı. 
 
 156 
Nə qədər söyləsə acı sözlər, 
Yenə şirindi yarə dildarı. 
 
Getməyə taqət olmayır məndə, 
Hər görəndə o nazlı rəftarı. 
 
Dirilib qəbrdən durar ayağa 
Aşiqin olsa bir vəfadarı. 
 
Bir cavab tapmıram verim ona mən, 
Sözüdür bir dəyərli mirvarı. 
 
Eşqi gizlin qalırdı, bitdi səbir, 
Pərdə yırtıldı, açdı əsrarı. 
 
Yarımın xidmətində olsam mən, 
Xidmətin olmaz həddi, miqdarı. 
 
İtirər ağlını bütün aləm, 
Yerisə sevgilim pərivarı. 
 
Sədiyə görmək olmasın qismət 
Nazlı yar ilə birgə əğyarı. 
 *  
Nə zaman mümkün olur vəslini, canan, görmək, 
Yox bu qəlbimdə daha taqəti hicran görmək. 
 
Kuyuna gəlsəm əgər xislətin olsa bu təhər, 
Qismətimdir, gözəlim, cövrü firavan görmək. 
 
Məni tərk eylədi eşqində ağıl, qalmadı huş, 
İstəyər kim özünü bisərü səhman görmək. 
 
Hər qədəm atsan, ona canımı qurban verərəm, 
 157
İstəmirsən məni sən, bəs niyə qurban görmək. 
 
Görürəm mən o qara zülfünü röyada gecə, 
Mənə zəncir kimidir zülfü pərişan görmək. 
 
Sərvi boylum, çəmənin seyrinə çıxsan sən əgər, 
İstəməz kimsə, inan, sərvi-xuraman görmək. 
 
O xumar nərgisinə baxsa gözüm, qəlb açılar, 
İstəməz bir də könül baxçada reyhan görmək. 
 
Sədi, bihudə yerə qəm yeyib axtarma əlac, 
Bir əlac var ki, verib canını canan görmək. 
 
 *  
 
 Gəl, ey gözəl mələkim, gəl ki, macəramız var, 
Çəkinmə, söylə bizə, bəlkə bir xətamız var. 
 
Rəva deyil bu qədər qəlbi cəzb edib getmək. 
Əgər bir inmana zülm eyləsək, cəzamız var. 
 
Yetişdi düşmənimiz kamə, keçdi çox günlər, 
Gəlib fəqətdemədi dostlar aşinamız var. 
 
Nə dərd bilən tapılır ölkədə, nə də kimsə 
Gəlib demir bu ağır dərdinə dəvamız var. 
 
Şikəstə könlümüzü min dəfə bulandırsan, 
O hüsni dilbəri gördükdə xoş səfamız var. 
 
Yaxıbdır atəşimiz sərbəsər bu dünyanı, 
Gəlib müsəvvir edir cəhli kimyamız var. 
 
 158 
Yetişdi can boğaza, kamə çatmadıq əfsus, 
Yetişsə kamə könül, söylərik şəfamız var. 
 
Sənin əziz canına Sədi and içir, ey dost, 
Deyir cahanda bizim bircə aşinamız var. 
 
 * 
 
Ay surətindi gövhəri məna xəzinədən, 
Eşqin bu qəlbə dağ çəkibdir dəfinədən. 
 
Yanmışların olar əsər ahında, şübhəsiz, 
Qoyma səmayə nalə çıxa odlu sinədən. 
 
Ziynət verir gözəl üzə mərcan dodaqların, 
Yox zülfünün təfavütü güldən neçin? nədən?! 
 
Baş əymərəm zəmanədə heç padişahə mən, 
Olmaz qul ozgəyə, gözəlim, bu kəminədən. 
 
Baxsa əgər gözün yada məndən xəta olar, 
Sənsiz keçən ömür sayılarmı qərinədən? 
 
Yalnız böyük o şəxs deyildir ki, olmasın 
Qəlbində heç zaman bir əsər mehri kinədən. 
 
Sədi gözəllər eşqinə oldunsa bir misal, 
Aşiqliyin sorağı gəlir hər mədinədən. 
 
 *  
 
Heç qibtə etmədim mən, nə mənsəbə, nə malə, 
Uydu cahanda könlüm, yalnız mənim vüsalə. 
 
 159
Bilsən cahanda vəsfə layiqdi hansı sərvət, 
Gözlər ki hər dəqiqə baxmaqda bir cəmalə. 
 
Şad olsun öylə aşiq, çatmış vüsali-yarə, 
Yox ehtiyacı əsla bir sorğuya, sualə. 
 
Yağ-bal kimi qovuşsa cananə aşiq hərgah, 
Munis olar könüllər, batmaz daha məlalə. 
 
Yalnız gülər o cahil keyf əhlinə ki, bədbəxt 
Ömründə uymayıbdır bir keyfə, əhli-halə. 
 
 
Yarımdan ayrı düşdüm,çəkdim mən öylə qüssə, 
Döndü zəif vücudum cansız quru xəyalə. 
 
Düşdü kəməndi-yarə könlüm mənim əzəldən, 
Uymazdı yoxsa aşiq böylə bir ehtimalə. 
 
Yardan düşəndə ayrı hər gün mənə bir ildir, 
İl gün qədər gödəkdir çatsam əgər vüsalə. 
 
Vardır ay üzlü yarın daim iki hilalı, 
Ayda dönür fəqət ay tək bir dəfə hilalə. 
 
Zahid uyar cahanda mövhum xəyalə ancaq, 
Sədi deyir qəzəllər yalnız belə qəzalə. 
 
 * 
 
Görüşündü qəlbə rahət, gülüşündü afət, ey yar! 
Nə qədər gözəl var aldın hamıdan məlahət, ey yar! 
 
Hanı Çində öylə rəssam çəkə böylə incə surət. 
 160 
Sənə ilk baharmı vermiş bu qədər lətafət, ey yar! 
 
Sənin eşqin hər ürəkdə özünə tutanda bir yer, 
O könüldə hakim oldun, elədin xilafət, ey yar! 
 
Güzər eylə mərhəmətlə bizə sərv tək xuraman, 
Görək ay üzündə vardır nə qədər təravət, ey yar! 
 
Dedilər uzaq düşəndə olar hicrə səbrim, ancaq 
Görürəm ki, sevgi bilmir arada məsafət, ey yar! 
 
Edəsən ölümdə vədə əgər aşiqə, əminəm, 
Ölümə gedər ürəklə, eləyər cəsarət, ey yar! 
 
Həvəs etsə Sədi hərgah, sevə bir zərif nigarı, 
Onu məhv edər cahanda belə bir zərafət, ey yar! 
 
 * 
 
hər kimin iltifatı var canə, 
demə var mehri nazlı cananə. 
 
Məni bimar edən təbibimdir, 
Ehtiyacım yox özgə dərmanə. 
 
Səni salsa kəməndə cananın, 
Qıl itaət hər əmrə, fərmanə. 
 
Neyləsin tabe olmasın əmrə, 
Baş əyir qul həmişə sultanə. 
 
Aşiqə yüz desən ki, yardan keç, 
Hər sözündür ona bir əfsanə. 
 
 161
Kim dənizdə batır nə fərq edəcək, 
Düşə ya düşməyə o tufanə. 
 
Gül açıldı, gərək edib nalə, 
Başlasın bülbül indi dastanə. 
 
Nə qədər olsa da ağıl güclü, 
Eşq qalib gələr hər insanə. 
 
Ağlayar bir uşaq kimi aşiq, 
Sevgidən düşsə dərdi-nalanə. 
 
Qaşına uydu, sevgilim, hər kəs, 
Oldu qəlbi hədəf o peykanə. 
 
Eşqdən açma söz, əgər açsan, 
Çıx sübut eylə mərd-mərdanə. 
 
Sədi yarsız keçirsə bir anı, 
Dönər aləm gözündə zindanə. 
 
 * 
 
Xoşdur nə qədər cəfa qılır yar, 
Var meydə xumar, güldə də xar. 
 
Hər söz çıxa bal dodaqlarından, 
Şirin olar, ey sevimli dildar! 
 
Səndən kimə eyləyim şikayət? 
Səndən sənə min şikayətim var. 
 
Gülsən mənə eyb tutmaram, ah, 
Göz yaşlarım eyləyib məni zar. 
 162 
 
Göydə bulud ağlayan zamanlar, 
Gülməzmi çəmən, çiçəkli gülzar. 
 
Qəlbin gözü var sənin dalınca, 
Qəlbinsə sənin deyil xəbərdar. 
 
Can versəm əgər ayaqlarında, 
Mən incimərəm, sözümdür aşkar. 
 
Həsrət çəkirəm ölüb dirilsəm, 
Bir də qabağında ölsəm, ey yar! 
 
Bir daş kimi mən bucaqda qalsam, 
Ya olsam əgər önündə divar, 
 
Susmam yenə çünki daş da görsə, 
Eylər sənə min məhəbbət izhar. 
 
 163
Sədi çəkilən deyil bəladən, 
Zəncirlə hara gedər giriftar. 
 
 * 
 
Mənim hicrim sənə dərdü qəm olmaz, 
Yanında başqa yarsız bir dəm olmaz. 
 
Əlindən aləmə mən tutmuşam üz, 
Sənin hüsnün kimi bir aləm olmaz. 
 
Düşüb eşqə sevənlər çoxdur, amma, 
Mənim tək bu cahanda möhkəm olmaz. 
 
Düşünməzdim cahan mülkündə əsla, 
Pərinin sevdiyi yar adəm olmaz. 
 
Yetər məcruh qıldın könlümü sən, 
Sağaltmaqçın onu heç məlhəm olmaz 
 
Verim gəl canımı, ey yar, yolunda, 
Xəsisliklə məhəbbət bir dəm olmaz. 
 
Mənə sənsiz cahanda can nə lazım, 
Məhəbbət olmasa bir həmdəm olmaz. 
 
Kimə salmış nəzər Sədi deyirlər, 
Mənə yar ilə qəm çəkmək qəm olmaz. 
 
Deməz dost sirrini heç düşmənə dost, 
Rəqib insanə əsla məhrəm olmaz. 
 
 * 
 
 164 
Can istə, sənə verim bu canı, 
Asan görürəm hər imtəhanı. 
 
Canınçın, inan ki, vermərəm mən, 
Tək bir tükünə bütün cahanı. 
 
Yox kimsəyə mehrin, ancaq aləm 
Sanmış səni yar mehribanı. 
 
Ay üzlü, nə fitnələr törətdin, 
Yıxdın yerə sonsuz asimanı. 
 
Təşbih edir, heyf, görməyənlər, 
Şimşada o sərvi-dilsitanı. 
 
Görsə qaşını əgər hər ovçu, 
Almaz ələ seyd üçün kəmanı. 
 
Sədi sənin eşqinə düşəndən, 
Zülfün kimi nazik oldu canı. 
 
 * 
 
Mən sənin tək incə dilbər görmədim, 
Çox çiçək gördüm, belə tər görmədim. 
 
Yox sənin tək yer üzündə bir gözəl, 
Hüsnünə hurini bənzər görmədim. 
 
Ay sənə olmaz bərabər, ay gözəl, 
Gözlərin tək parlaq ülkər görmədim. 
 
Mən sənin ləlin kimi al-qırmızı, 
Bir dəyərli ləli, gövhər görmədim. 
 165
 
Yırtılar qarşında dinin pərdəsi, 
Sən kimi heç yerdə kafər görmədim. 
 
Çox gözəl gördüm cahan mülkündə mən, 
Hüsnünə lakin bərabər görmədim. 
 
Uymayırsan, Sədi, sən səccadəyə, 
Mən sənin tək bir qələndər görmədim. 
 
 
 
 * 
Xəbərin varmı ki, sənsiz mənim aramım yox, 
Ayrılıqdan, gözəlim, xoş keçən əyyamım yox. 
 
Vəsfini söyləyirəm hər zaman hər yerdə sənin, 
Təkcə sənsən, mələkim, başqa güləndamım yox. 
 
Meylim ancaq o qara xala nəzər salmaq idi, 
Tora düşdü bu könül, çıxmağa əncamım yox. 
 
Gecələr fikrim odur bir daha gün doğmayacaq, 
Gündüz ancaq görürəm sevgilim axşamım yox. 
 
Mənə düşmən kəsilə aləm əgər, nazlı nigar, 
Səndən ilham alıram, başqa bir ilhamım yox. 
 
Hiylə ilə qapına gəlməmişəm, tənə yetər, 
Sənə mən bir köləyəm, izzəti-ikramım yox. 
 
Canına and içirəm, sevgili dostum, gözəlim, 
Düşmənin sözlərini dinləmək imkanım yox. 
 
 166 
Sevirəm mən səni, lütfün ola ya olmaya heç, 
Baxışın bəsdi mənə, bəxşişim, ənamım yox. 
 
Məncə heyvandır o insan ki, deyir: Sədi, mənim 
Sevgiyə yox həvəsim, incə dilaramım yox. 
 
 * 
 
Ətrafa ətir saçanda gülzar, 
Ətrin dəyəri olarmı, ey yar! 
 
Bülbüllər ötən kimi çəməndə, 
Qalxır yuxudan bütün çəmənzar. 
 
Zahidliyi atmışıq kənarə, 
Səccadəyə heç uyarmı xummar!? 
 
Bir məsləkə uysa cümlə insan, 
Nə xirqə qalar, nə büt, nə zinnar. 
 
Qalx uyqudan, ey xumar baxışlım, 
Min fitnə edir zəmanə izhar. 
 
Bir qəlbi alardı incə dilbər, 
Minlərlə könül alır bu əyyar. 
 
Nə getməyə iz, nə qalmağa üz 
Məşuqə kədərli, biz giriftar. 
 
Hər yarə vurursa, məncə xoşdur, 
Hər cövrünü çəkməyə gücüm var. 
 
Gəl al hər iki cahanımı sən, 
Yalnız mənə yarı ver, ey əğyar! 
 167
 
Sədi deyir: uyma çox cahanə, 
Min zülm eləyib bu köhnə qəddar! 
 
 * 
 
Etdi o daş ürəkli, dün qəlbimi pərişan, 
Getdi könül dalınca, tən qaldı yerdə bican. 
 
Dürr saçdı gözlərimdən hicranı nazlı yarın, 
Dərya kimi yaş axdı, sildim qolumla mərcan. 
 
Yoxdu gümanım əsla gündüz ola qaranlıq, 
Oldu səhər zamanı dünya gözümdə zindan. 
 
Əsdi sərin küləklər, döndü behiştə hər yan, 
Etdə səhər nəsimi sanki cahanı rizvan. 
 
Gördüm nəsimi sübhün gəldikcə ehtizazə 
Bağlarda qönçələr də çak eyləyib giriban. 
 
Könlüm deyildi yalnız eşqə uyan cahanda, 
Gülçün düşübdür eşqə bülbül olub qəzəlxan. 
 
Bir dərd olub bu hicran, min nalədən sağalmaz. 
Yoxsa mən eyləyərdim naləmlə hicrə dərman. 
 
Qalxdı o gizli pərdə, razi büruzə verdim, 
Səbr ilə etmək olmaz qəlbində dərdi pünhan. 
 
Sığmaz iki məhəbbət bir qəlbə, Sədi, əsla, 
Tərk eylə canı getsin, qalsın könüldə canan. 
 
 * 
 168 
 
Hər yerdə gözəl görsəm, göz çəkmək olur müşkül, 
Kim etsə nəsihət də, qalmış yenə bihasil. 
 
Yar olsa əgər dilbər. Hər cövrü bizə xoşdur, 
Görsəm üzünü bir an, hər dərdim olar zail. 
 
Pəhriz eləyirdim mən əvvəlləri hər yerdə. 
İndi görürəm olmuş hər söylədiyim batil. 
 
Qatil sanır alimlər zəhri, fəqət aldanma, 
Yar versə əgər zəhri, iç. Sanma onu qatil. 
 
Fərzanələr hər yerdə divanə desinlər qoy, 
Can tərki deyil asan, çox yaxşı bilir aqil. 
 
Hər kəs ki deyir baxma dilbər üzə, boş sözdür, 
Dilbər üzə baxmaqdan, söylə, kim olur qafil. 
 
Yüz mənzil uzaq salsa hicran məni canandan, 
Yar gözdən uzaq düşməz, könlümdür ona mənzil. 
 
Hər kəslə olar asan dostluq eləmək, Sədi, 
Peyvəndi fəqət qırmaq sonra görünər müşkül. 
 
 * 
 
Canı tərk eyliyə bilər insan, 
Yarı tərk eyləmək deyil asan. 
 
Acı söz söyləsən də aşiqinə, 
Bir şəkərdir sözün mənimçin, inan. 
 
Tövbə etdim görüb uca boyunu, 
 169
Sərvdən bir söz açmayım, canan. 
 
Söyləyə bilmərəm nişanəni mən, 
Sənigörcək könül olur heyran. 
 
Salmısan bir kəməndə aşiqini 
Ki, deyə bilməyir əlindən aman. 
 
Vəsfini yazmaq istədim, amma, 
Özümə söylədim ki, yazma dayan. 
 
Elə şirinsən, ey gözəl dilbər, 
Sənə layiq deyildir hər dastan. 
 
Bülbül istərmi heç onun gülünə 
Söz qoşa bağça-bağda bir bağban. 
 
Hər kəsinvarsa yarına nəzəri. 
Sirrin bilməsin gərək sarban. 
 
Nə qədər eyləsə cəfa da rəqib, 
Demərəm dərdimi sənə bir an. 
 
Sözü yarə özün desən xoşdur, 
Nəyə lazımdı başqa bir insan. 
 
Sədinin etdiyi hekayələri 
Hər ağızda gəzər, bilər bu cahan. 
 
 * 
 
Səfərindən yenə yarım qayıdıb tazə gəlib. 
Misrdən şəkkərimiz bir daha Şirazə gəlib. 
 
 170 
Canımı almağa qəsd eylədi şahin baxışın, 
Bir göyərçin kimi könlüm quşu pərvazə gəlib. 
Dinimiz, şöhrətimiz getsə də yoxdur zərəri, 
Dərd, bəla harda ola aşiqi-canbazə gəlib. 
 
Bu cigər yandırıcı dağ ki var sinəmdə, 
Dağa dəymiş alışıb dağ yanıb avazə gəlib. 
 
Mən o günki üzünü gördüm o dilbər gözəlin, 
Söylədim: aşiqi cəzb etmək üçün nazə gəlib. 
 
Nə qədər ağla gələn incə gözəllik var isə, 
Şübhə yoxdur ki, bizim dilbəri-mümtazə gəlib. 
 
Sən qayıtdın, gözəlim, oldu gözüm içrə yerin, 
Sədini gördü, hamı hörmətə, ezazə gəlib. 
 
 * 
 
Sənə olsam fəda, könüldür şad, 
Dostları etməyirsən əsla yad. 
 
Bizə lütf ilə baxmadın, keçdin, 
Sərv olmaz sənin kimi azad. 
 
Afərinlər elə ata-anaya 
Ki, yetirmiş sənin kimi övlad. 
 
Bəxt yaxşı olar, ümid olsa, 
Bədnəzər etməsə işi bərbad. 
 
Çəkdi nəqqaş sən kimi gözəli, 
Etdi dünyadə fitnələr icad. 
 
 171
Tutaram şahı yolda mən bir gün, 
Çəkərəm yarımın əlindən dad. 
 
Almasa intiqamımı xosrov, 
Can verib ömrü eylərəm bərbad. 
 
O xumar gözlərin olub sərxoş. 
Etməyir könlümü mənim azad. 
Eşq ilə əğl bir yerə sığmaz, 
Muzdurun dərdini çəkər ustad. 
 
İstədim bağlayım səfər yükünü, 
Yerim olsun ya Bəsrə, ya Bağdad. 
 
Fars mülkündən özgə mənzil yox, 
Misr ola, Şam, Bəsrə, ya Bağdad. 
Məni cəzb eylədi bu Şirazın 
Torpağı, bir də ki bu Rüknabad. 
 
Eşq üçün torpağa düşən şəxsə 
Eşq qəsd eyləyib olar cəllad. 
 
Tələdən vəhşi quş ki hürkürdü, 
Onu seyd eylədi bu gün səyyad. 
 
Hamı yaddan çəkirsə dərd, Sədi 
Öz əlindən, yazıq, edir fəryad. 
 
 * 
 
Gəldi bahar, öt nəğməni, ey bülbüli şirinnəfəs, 
Sən də mənim tək aşiq ol, zindanın olsun bir qəfəs.  
 
Gündə sevir bir mehriban, namehriban canan hamı, 
 172 
Mən sevmişəm bir dilbəri, çox eşqə düşməkdir əbəs. 
 
Sən karivanın halını məndən soruş, ey sariban, 
Yat sən, oyanma, yat əgər, zəng salsa da ətrafa səs. 
 
Bağlanmışam bir bəndə ki, etməz nəsihətlər əsər, 
Qaçsam ayıq ollam, mənim olmaz yerim bir də qəfəs. 
 
Hər kəslə əyləşsəm bir an, yad etməsə yarı könül, 
Sanki günəşsizdir günüm, müşkül olur çəkmək nəfəs. 
 
Olsa yanımda dost mənim, vursa qılıncla düşmənim, 
Bir yarə məftunəm, mənə təsir edərmi başqa kəs! 
Mən karivanda müflisəm, kim qəsd edir, etsin mənə, 
Qoymaz yanımda mütribi olduqca azğındır əsəs. 
 
İstər nəsihət qıl mənə, istər kəməndə sal məni, 
Divanəyə bir fərqi yox, heç bir şeyə etməz həvəs. 
 
Dünyada saldın Sədini fəryadə, ey arami can, 
Yetməzmi fəryadı onun, çat dadına fəryadı kəs. 
 
 * 
 
 
Bir tiflsən öz-özünə heyran, 
Tərifinə vardı çoxlu dastan. 
 
Cövlan eləyib çəməndə heç sərv, 
Olmaz belə sən kimi xuraman. 
 
Hər kimsəyə söyləsəm inanmaz,– 
Sinəndən olub günəş nümayan. 
 
 173
Səbr eyləmişəm nə görməsəm mən 
Sənsiz mənə səbr yoxdu bir an. 
 
Oldun nə üçün belə vəfasız, 
Ey qaşı kəman, hanı o peyman. 
 
Ümmid bizimlədir həmişə, 
Çəkdikcə uzun bu dərdi-hicran. 
 
Var qorxu bu işdə ki, nəhayət, 
İskəndərə çatmaz abi-heyvan. 
 
Hicran qəmini çəkən sağalmaz. 
Duymazsa ətir o gül yanaqdan. 
 
Bir dilbər əlində qaldı könlüm, 
Aldı canımı sevimli canan. 
 
Aqil gərək etməsin şikayət. Dərdə tapılarsa yaxşı 
dərman. 
 
Eşq atəşinə yananda Sədi, 
Rəhm etməz ona, ay üzlü canan. 
 
 * 
 
Görürük indi də xoşbəxtliyi falında onun, 
Könül əndişədədir, göz də xəyalında onun. 
 
Güzgüdə yar görər ancaq özü tək bir gözəli, 
Olmaz aləmdə gözəl hüsni-cəmalında onun. 
 
Yüz könül cəzb eləyir eşqi o dilbər sənəmin, 
Hamının meyli olur daneyi-xalında onun. 
 174 
 
Can verir, baş verir aşiq onun hər addımına,  
Kimdə var cürət ola meyli vüsalında onun. 
 
Düşsə bir quş, tələyə çırpına yüz dəfə əgər, 
Qaçmağa qüvvət olarmı pərü balında onun. 
 
Leylini hər sevənə söyləmək olmaz Məcnun, 
Dəlilik olmalıdır eşqdən halında onun. 
 
Peşəsi qanımı tökməkdi hərami gözünün, 
Dostluğum tutmaz, həram vardı həlalında onun. 
 
Xoş olar dərdimi vəsl günü yarə desək, 
Yoxsa məşuqə qalar vizrü vəbalında onun. 
 
Sədinin dərdini bilmək sənə müşkül görünər, 
Dərd çəkənlər olar, əlbəttə ki, halında onun. 
 
  
 175
* 
 
Yar odur hər nə eyləsə dildar, 
Deyə əlbəttə ixtiyarın var. 
 
Qaç o kəsdən ki, görsə qəmli səni, 
Yadlara eybini edə izhar. 
 
Yar üçün yük daşı, gülün ətəyi, 
Ehtimal eylə ki, olur dolu xar. 
 
Eşqə mənzil olubdu meyxanə, 
Orda şöhrət təmam olub inkar. 
 
Uyma öz nəfsinin həvasına sən, 
İt sümük eyliyər həmişə şikar. 
 
Gecədə bir gözəl yanında olan, 
Olar hər gün, yəqin ki, məsti-xumar. 
 
Məncə aşiq odur həmişə sevə, 
Yalnız bir gül üzlü incə nigar. 
 
Sədidir indi eşq sultanı, 
Eyləyib ən gözəl qəzali şikar. 
 
 * 
 
Bülbüllərin nəvası həmişə səhər olur, 
Kim yatsa sübhdən əbədi bixəbər olur. 
 
Hər ox atanda sevgili canan kəman ilə. 
Biçarə aşiqin sinəsi bir sipər olur. 
 
 176 
Eşqin yolunda aşiq olan can verib keçər, 
Can verməyənçin eşq yolunda xətər olur. 
 
Hüsnün verir günəş tək işıq cümlə aləmə, 
Kimdə sənin kimi, gözəlim, xoş nəzər olur. 
 
Varmı görüb gözəl üzünü verməyən könül, 
Varsa onun həyatı bütün bisəmər olur. 
 
Yar qaşqabaq töküb acı söz söyləyəndə də 
Hər cümləsi onun, elə bil ki, şəkər olur. 
 
Aqil həmişə dərdi-bəladən uzaq gəzər, 
Aşiqlərinsə sevdiyi hər an kədər olur. 
 
Sədidə yoxdu yol yerimək taqəti, inan, 
Quş tək sınıb qanadları, ömrü hədər olur. 
 
 * 
 
Bir aşiqin olmuşsa sevda yeri bostanlar, 
Bişübhə edər bihuş güllər onu, reyhanlar. 
 
Gah nərə çəkir bülbül, gah köksünü yırtır gül, 
Sən yadə düşən anda təsirsiz olur onlar. 
 
Ey mehrin ürəklərdə, möhrünsə dodaqlarda, 
Başlarda gəzir şurun, sirrinlə dolub canlar! 
 
Uydum sənə əhd etdim, hər əhdi qırıb getdin 
Sevdim səni, ey canan, getdi heçə peymanlar. 
 
Xari-qəmi-eşqinlə dolmuş ətəyim, ey gül, 
Verməz mənə bir şadlıq, bişübhə, gülüstanlar. 
 177
 
Düşsə belə bir dərdə kim xəstə olub yatsa, 
Təsir eləməz əsla versən ona dərmanlar. 
 
Axtarmağa mən yarı çəksəm də əziyyətlər, 
Yormaz məni, incitməz düzlərlə biyabanlar. 
 
Ox uçsa kamanından, bir qəlbi edər yarə, 
Vardır sənə, ey canan, mən tək neçə qurbanlar. 
 
Yay qaşlı, kaman qaşlı yar sevsə əgər aşiq, 
Olmuş o sipər, uçsa, dəysə ona peykanlar. 
 
Sədiyə demə: yazma eşqindən onun bunca, 
Eşqdən dediyim itməz, keçsə neçə dövranlar. 
 
 * 
 
Arifləri əzməkdə hər zərbeyi-cövganın, 
Hər top düşə qoymaz ki, çıxsın onu meydanın. 
 
Çıxsa günəş hər kəsçin dağdan ya düzənlikdən, 
Olmuş günəşim lakin ağ sinəsi cananın. 
 
Can təndə gələr rəqsə, şövqünlə əsib yellər 
Bir şaxəni titrətsə yar hüsnü gülüstanın. 
 
Yanmırsa mənə əsla daşdan yaranan qəlbin, 
Cəzb etdi neçin qəlbi bəs çahi-zənəxdanın. 
 
Can vermək olar asan eşqində sənin, lakin 
Layiq deyil olsun can, ey sevgili qurbanın. 
 
Nəqqaş nəyə lazımdır qəsrində vura ziynət, 
Oldun belə hüsnünlə sən ziynəti eyvanın. 
 178 
 
Cövrünlə olum xəstə, yanında ölüm ancaq, 
Öldürməsin, ey dilbər, bu aşiqi hicranın. 
 
Ey badiyeyi hicran,canan bizə yar olsa, 
Aşiqləri qorxutmaz heç xari-müğilanın. 
 
Bundan sonra qorxum yox, yüz fitnə-fəsad olsa, 
Salmış məni qovğaya, yar, qaməti-fəttanın. 
 
Bilməzsən ölüm artıq, Sədi, qoca dünyada, 
Canındı sənin çünki bundan sora cananın. 
 
 * 
 
Nə qanad qalıbdı məndə, nə könüldə uçmaq halı, 
Hara üz çevirsəm əsla yenə yox ümid məcalı. 
 
Nə edirsən aşinalıq, nə də qaçmağa yolum var, 
Qəmə düşməyən bilərmi nə olur qəm ehtimalı. 
 
Nədir hasilim, desəm də qəmi ruzigarı yarə, 
Onun olmayıb mənimtək gecəsi bir il misalı. 
 
Mənə xoşdur ayrılıqda bütün ömrü sərfedərsəm, 
Əgər olsa bir müyəssər yenə dövləti vüsalı. 
 
Nə bilir zavallı dərdli nə çəkib ömür boyünca 
O kəsin ki olmayıbdır kədəri, qəmi, məlalı. 
 
Mənə bircə kəlmə söz de, elə eşqinə əsirəm 
Ki, vücudumin mənimlə daha yoxdu iştiğalı. 
 
Nə dayanmısan qiyamət, bizə göstər öylə qamət 
 179
Ki, sənubərin çəməndə gedə əldən etidalı, 
 
Dəfi qoy kənarə, çal ki, gələ bərbət ehtizazə, 
Ürəyi açan səsilə ola məclisin cəlalı. 
 
Günəş üzlü sevgilim yar, üzünü görəndə göylər, 
Sınar ay, olar səmadə səhərin zəif hilalı. 
 
O qara xəti, o xalı elə bil qələm çəkibdir, 
Süzülüb olubdu nöqtə ay üzündə incə xalı. 
 
Demə, Sədi bir günahdır bizə ay cəmalə baxmaq, 
O adam günahlıdır ki, görə bilmir ay cəmalı. 
 
 * 
 
Biz bu şəhr içrə qəribik, bu mülk içrə fəqir, 
Olmuşuq qeydi kəməndinlə giriftarü əsir. 
 
Hamı dünyada gəzir qəlbi açıq, köksü açıq, 
Zülfünü eyləmisən könlümüzə sən zəncir. 
 
Göz çəkə bilmirəm əsla o gözəl hüsnündən, 
Nə üçün məndən o şirin gözəlim gendə gəzir. 
 
Varsa məndən gözəl aşiqlərin, əmma deyirəm 
Hüsnüdə sən kimi dünyadə gözəl yar nə gəzir. 
 
Vardı könlümdə edim canımı cananə fəda, 
Sonra sandım canımı sevgili canançın həqir. 
 
Dediyim sözləri dərddən sizə şərh eyləyirəm, 
Atəşə düşməsə verməz xoş ətir mişki əbir. 
 
Deməsəm də biləcək hali pərişanımı yar, 
 180 
Rəngi ruxsarıma baxdıqda görər qəlbim əsir. 
 
Çəkmərəm göz o xumar gözlə kəman qaşlardan, 
Gözümü ovsa da xoşdur mənə yar atsın tir. 
 
Mənə kim etsə nəsihət, edirəm çox heyrət, 
Deyirəm aşiqə etməz dediyin söz təsir. 
 
Gözəl üz, Sədi, yaranmış ona göz baxmaq üçün, 
Göz gözəl görməsə dünyada könül olmaz əsir. 
 
 * 
 
Şəm yanır, sən hələ getmə, dayan, ey qulam, 
Sübh açıla bir görüm surətini mən tamam. 
 
Saqi yatıb, mütrübə qalmadı məclis daha, 
Dilbərimiz burdadır, məclisim eylər dəvam. 
 
Bülbül edir naləni, sübh açılıbdır daha, 
Gün saçıb ətrafə nur, keçdi daha getdi şam. 
 
Varımızı tərk edib, tək sənə uyduq bu gün, 
Hər nə pəsənd eyləsən, aləmə olsunharam. 
 
Bağla məni istəsən, istəsən azad elə, 
Sən kimi bir ovçuda möhkəm olar hiylə, dam. 
 
Düşməsə hər kəs oda, bizdən olar bixəbər, 
Yanmış olanlar bilər kim, nədi sövdayi-xam. 
 
Düşdüm o əndişəyə, olmaya çirkin adım, 
Daş mənə qorxunc deyil, çünki daha sındı cam. 
 
 181
Sədi, əgər getsə ad sevgili canan üçün, 
Qəm yemə, aşiq ölər, şöhrəti ölməz müdam. 
 
 * 
 
Keçmiş gecə, ya rəb nə mübarək səhər oldu, 
Yar gəldi mənim kuyimə, bu xoş güzər oldu. 
 
Bundan sonra hicran acısı qəlbimi sıxmaz, 
Bir meyvə ki səbr ilə yetişdi, şəkər oldu. 
 
Var yarda sədaqət, mənə baxdı yenə munis, 
Yarın baxışı üstümüzə bir nəzər oldu. 
 
Yanlışdı sənə ay deyim, ey sevgili canan, 
Ay hüsnünü gördü gecələr dərbədər oldu. 
 
Bir bağı-gülüstandı sənin hüsnü cəmalın, 
Hər şaxəsinin meyvəsi parlaq qəmər oldu. 
 
Dünyanı unutdum özümü bilmədim əsla, 
Yardan o zaman ki mənə bir xoş xəbər oldu. 
 
Mən istədim aləmdə yayım vəsfini, ey yar, 
Ancaq iki aləm gözümə müxtəsər oldu. 
 
Yarımla mən olsam, daha kimsə nəyə lazım, 
Yar gəlmədi, dünya gözümə bisəmər oldu. 
 
Kəskindi gözəl dilbərimin nazı qılıncdan, 
Səbr etmək ilə könlüm ona bir sipər oldu. 
 
Sədi, daha göz çəkmək olarmı o gözəldən, 
Bir qəlb gedə əldən biləcəkmi nələr oldu?! 
 182 
 
 183
RUBAİLƏR 
 
1 
 
Sən qonaq gələndə gecələr bizə, 
Dönür gecələrim aydın gündüzə. 
Deyirəm: şam sönsün, ay göydə batsın, 
Günəş qonaq gəlib məclisimizə. 
 2 
 
Boyunla ucalıb sərvü sənubər, 
Dənizlər ağzından alıbdır gövhər. 
Bənövşə görəndə sanıram, sənin 
Saçını gətirib çölə küləklər. 
 
 3 
 
Dostluq ilqarını pozanda dildar, 
Tutdum ətəyindən onun biqərar. 
Dedi: get, yuxuda görərsən məni. 
Dedim: sənsiz yuxum olarmı, ey yar? 
 
 4 
 
Söz verdi bir gecə məni şad etsin, 
Qüssədən qəlbimi yar azad etsin. 
O gündən nə qədər gecələr keçdi, 
Yar bir də verdiyi sözü yad etsin. 
 
 5 
 
Madamki yarından dönmürsən, könül, 
Hər dərdə edəsən gərək təhəmmül. 
Ya əl çəkməlisən çəməndə güldən, 
 184 
Ya tikən görəsən dərəndə bir gül. 
 
 6 
 
Deyirlər: yarında tünd xasiyyət var, 
Layiqmi sevəsən elə bir nigar? 
Deyirəm: girməyin araya, billah, 
Yaxşı da, yaman da olsa, xoşdu yar. 
 
 7 
 
Sanmayın dərdimi təbiblər bilər, 
Məhəbbət dərdini həbiblər bilər. 
Məni sevgilimin dərdi öldürür, 
Bu sirri açmayın, qəriblər bilər. 
 
 8 
 
Yüz yol tapşırıramhər axşam, səhər, 
Yanında saxlama güzgü, ey dilbər. 
Sən öz-özünə heyran olarsan, 
Əgər ayinəyə salsan bir nəzər. 
 
 9 
 
Gözümün önündən o sərv ötəndə, 
Şux gözü qəlbimi saldı kəməndə. 
Kimsəyə sən könül verməsən, gərək 
Gözünü yumasan gözəl görəndə. 
 
 10 
 
Yazıq o insan ki. sənə məftundur, 
Qəlbi qanla dolu sankiCeyhundur. 
 185
Əbədi ayrılsa səndən neyləyər, 
Bir an ayrılanda səndən məhzundur. 
 
 186 
 11 
 
Nə geysən yaraşar sənə, sərvnaz, 
Bez geysən əynində görünər atlas. 
Üzünə bir dəfə kim nəzər salsa, 
Yaşadıqca səni əsla unutmaz. 
 
 12 
 
Düşsə bir ahunun dalınca aslan, 
Hürküyə düşməzmi o nazlı ceyran? 
Buz suyun içində əriyib gedər, 
Qar günəş altında qalarmı bir an? 
 
 13 
 
Cananla hamama getmişdim xəlvət, 
Gil sürtdü üzünə o nazlı afət. 
Dedi: məni belə görsə kim sevər? 
Əksilməz günəşdən, dedim, lətafət! 
 
 14 
 
Yaqut dodağını görüb aynada, 
Ağzının sirrini yar salıb yada 
Ahəstə söylədi: bunu əmməkçin, 
Nə canlar dodağa gəlib dünyada. 
 
 15 
 
Şəkər dilli, pəriçöhrəli canan, 
Heyifdir üzünü eyləsən pünhan, 
Çirkinlər bürünər qara çadraya, 
Ay gərək siyrilsin qara buluddan. 
 187
 
 188 
 16 
 
Baharda dağlardan çağlayan sellər 
Ən möhkəm daşları sındırıb əzər. 
Sonsuz sellər axır göz bulağımdan, 
Neçin daş qəlbinə eyləmir əsər. 
 
 17 
 
Bu gecə açılmaq istəmir səhər, 
Quşlar da nədənsə ötmür nəğmələr. 
Sanki daşdan çıxır bu səhər günəş, 
Sübhəcən dağlara salmışam nəzər. 
 
 18 
 
Sənsiz, lalə üzlüm, laləzarım yox,  
Bahar buluduyam, növbaharım yox. 
Üzünü görməyi edirəm arzu, 
Sənsiz bir dəqiqə heç qərarım yox. 
 
 
 19 
 
Yazıq o qəlbə ki, nəğməni duymaz, 
Qəlbi daş olanlar sevgiyə uymaz. 
Eşqi duymayanlar nəğmə duyarmı?! 
Bir könül yanmasa tüstüsü çıxmaz. 
 
 20 
 
Hardasan, deyilsən ağuşumda yar, 
Dünən yanımdaydın, ey dilbər nigar. 
Yanımda olmasan belə, ay gözəl, 
 189
Sanma dərdli könül səni unudar. 
 
 21 
 
Gülsəydi üxümə əgər bu dövran, 
Canımı o sərvə edərdim qurban. 
Yolunda torpağa dönərdim, ancaq 
Qorxuram üstümdən keçməsin canan. 
 
 22 
 
Bizə lazım deyil limon, heyva, nar; 
Səndə şəkər də var, püstə də, ey yar. 
Nar gözəl deyildir məmələrinən, 
Buxağında narinc kimi ətir var. 
 
 23 
 
Qəlbini qəmlərə eyləmə əsir, 
Başının üstünü qocalıq kəsir. 
Düşməndən şikayət etsən də dosta, 
Dostun cəfasına tapılmaz tədbir. 
 
 24 
 
Nə qədər şirinsən, duzlu, göyçəksən, 
Nə aysan, nə günəş, nazlı çiçəksən. 
Başqaları kimi sən də adamsan, 
Yox-yox, səhv edirəm, sən bir mələksən. 
 
 25 
 
Bülbülüm, səndə var şirin bir nəfəs, 
Dilindir yerini eyləyən qəfəs. 
 190 
Darıxma, dostlara yetirər bir gün 
Səni qəlbindəki o coşqun həvəs. 
 
 
 26 
 
Qulam oşəxsə ki, sevib bir nigar, 
Ya canan eşqinə olub giriftar. 
O kəs ki, nə aşiq, nə məşuqədir, 
Ömür sürməyinin nə mənası var?! 
 
 27 
 
Məst edib gözünü, sevgilim, şərab, 
Ariflər susuzdur, vüsalın sərab. 
Suda, ya güzgüdə əks olar hüsnün, 
Vəsfini yazmayıb hələ bir kitab. 
 
 28 
 
Bildin neçin çıxdı ağzımdan bu raz? 
Çünki könlüm quşu eylədi pərvaz. 
Yarın cəfasından neçin inlədim,– 
Polad bədənlidə zəiflik olmaz. 
 
 29 
 
Əlin olsa əgər rəvan qanımda, 
Sanma dərd duyaram şirin canımda. 
Hardasan, deyilsən ağuşumda yar, 
Bezirsən qalanda mənim yanımda? 
 
 30 
 
 191
Ayıq başım sənin eşqində məstdir, 
Xoşdur məhəbbətin qəlbimə qəsdi. 
Sənsiz bu cahanı mən heç sanardım, 
Cahan olmasa da sən varsan, bəsdir. 
 
  
31 
 
Vaizin cəzb etdi məni sözləri, 
Xirqəyə büründüm günlərdən bəri, 
Unutdum vaizin dediklərini, 
Görüncə o sərvi boylu dilbəri. 
 
 32 
 
Dedim ki, salmayım sənə mən nəzər, 
Başqa eşqə olsun ürəyim sipər, 
Nə qədər baxıram, ey gözəl pəri, 
Görmürəm mən səndən yaxşı bir dilbər. 
 
 33 
 
O qəlbi daş kimi vəfasız dildar, 
Hamıya şəm olub məni yandırar. 
Neyləyim, əzəldən bəxtim belədir, 
Yar düşməndə olsa, deyil günahkar. 
 
 34 
 
Gəldi-gedərlərə vurulsa hər kəs, 
Arifin gözündə yaxşı görünməz. 
Qazi fitva verir iki şahidlə, 
Aşiqə eyləyir bircə gözəl bəs. 
 
 192 
 35 
 
Deyirlər, gözəldir ilk bahar olsa, 
Bülbülün nəğməsi, şən gülzar olsa. 
Bunlar xoş olardı mənimçin, əgər  
Yanımda sevimli bir nigar olsa. 
 
 193
Q İ T Ə L Ə R 
 
Bir arif eyləyib mənə nəsihət, 
Deyirəm yadında qalsın bu hikmət: 
Nəyi ki, özünə rəva görmürsən, 
Rəva görmə başqa şəxsə də, əlbət. 
 
 –– 
 
Yarasa gündüzdən olmur xəbərdar, 
Bununçun günəşin nə qüsuru var?! 
Məncə kor yaxşıdır o gözlüdən ki, 
Göz yumub günəşi eyləyir inkar. 
 
 –– 
 
Bunu yaxşı bilir ağıllı insan, 
Yamana yaxşılıq etməkdir nöqsan. 
Edər qoyunlara böyük yamanlıq, 
Etsə canavara yaxşılıq çoban. 
 
 –– 
 
Milçək bir gün dedi: çirkin hörümçək 
Baldırın nazikdir, ayağın gödək. 
Hörümçək söylədi: Toruma düşsən, 
Dünya zülmət olar gözündə, milçək. 
 
 –– 
 
Salma həqarətlə yoxsula nəzər, 
Bil ki, daşda olur dəyərligövhər. 
Nafənin xəttini həqir sanma gəl, 
Nafədən alınır müşk ilə ənbər. 
 194 
 
 –– 
 
Nakəs olanlarda var belə xislət, 
İki adam etsə əgər məsləhət, 
Tez bəd güman olub düşər şübhəyə, 
Deyər ki, eybimdən gedir bu söhbət. 
 
 –– 
 
Kiçikkən əzməsən qəddar düşməni, 
Böyüyüb sonra o, məhv edər səni, 
İlk çıxanda bulaq az olar suyu, 
Böyüsə bağlamaq olmaz çeşməni. 
 
 –– 
 
Sındırsa qəlbini bir nadan əgər, 
Arif buna görə çəkməz qəm, kədər. 
Daş zərli kasanı sındırsa, daşın 
Qiyməti artarmı, əksilərmi zər?! 
 
 –– 
 
İki kişi versə əl-ələ birdən, 
Dəyirman daşını qaldırar yerdən. 
On min adam gəlib versə əl-ələ 
Dəyişdirə bilməz ziri zibərdən. 
 
 –– 
 
Zalimin nəfsidir zəhərli arı, 
Sancmaqla incidir çox insanları, 
Gün gələr əzilər ayaq altında. 
 195
Olmaz zalimlərin bir havadarı. 
 
 –– 
 
Bir insan qanını töksə hökmran, 
Tökülər aləmdə çaylar qədər qan. 
Gərək öldürəsən bir canavarı, 
Başqa canavarlar qaçsın qorxudan. 
 
 –– 
 
Bir böyük şəhərdə olsa bir neştər, 
Batar ayağına yoxsulun, deşər. 
Tərəzi düzlükçünqiyas olsa da, 
Zər olan tərəfə meyl edib düşər. 
 
 –– 
 
Arif tumarlamaz ilanı əsla, 
İlan tumarlayan çəkər dərd, bəla. 
Daş götür başını əzməyə dərhal, 
Zəhərli bir ilan çıxsa qarşına. 
 
 –– 
 
Milçəyi qovmağa deyilsən qadir. 
Ay uşaq, olarsan bir gün bahadır. 
Bil qoca atanın qədrini onda, 
Sən də qocalarsan, beş gün dünyadır. 
 
 –– 
 
Versələr hökmünə bütün dünyanı, 
Bütün aləmləri, bu asimanı. 
 196 
Qarunun gəncini, Cəmin mülkünü,  
Dəyməz incitməyə bircə insanı. 
 
 197
 
QEYDLƏR 
 
Alp Arslan – səlcuq sülaləsindən ikinci hökmdar, 1063-
1073-cü illərdə hakimiyyət sürmüş. Böyük Səlcuq hökmdarı 
Məhəmməd Cəlaləddin Məlikşahın atasıdır. 
Baqrat (Bəqrat) – təbiblər atası sayılan qədim yunan 
həkimi Hippokrat. 
Bağdad – ərəb İraqının mərkəzi; orta əsrlərdə xilafətin və 
Əbbasilər sülaləsi xəlifələrinin mərkəzi və əsrlərlə böyük 
mədəniyyət mərkəzi olmuşdur. Sədi və bir çox başqa məşhur 
adamlar orada təhsil almışdır. 
Beytül-müqəddəs - Erusalimin - qədim Fələstinin mərkəzi 
(«Bəhram-gur»dan sonra) 
Bijən – İran eposunun qəhrəmanlarından əfsanəvi bir 
pəhləvan. Turanlılar Bijəni bir quyuda həbs etmişlər, Rüstəm 
Zal gəlib onu xilas etmişdir. Bijənin Mənijəyə aşiqliyi 
«Şahnamə»nin məşhur hekayələrindəndir. 
Bilqis (Bəlqis) – Səba məmləkətinin əfsanəvi məlikəsi (Bu 
ad Azərbaycanda Bilqeys şəklində işlənir). 
Bisütun - Kirmanşah yaxınlığında dağdır. Üzərində 
Həxamənilər sülaləsi ilə əlaqədar mixi əlifbasında yazı var. 
(«Bilqis»dən sonra) 
Bəsrə – cənubi İraqda bir şəhər 
Bəhmən – İran eposunun qəhrəmanlarından biri, 
İsfəndiyarın oğludur. Rüstəm Zalın nəslindən özatasının 
intiqamını almışdır. 
Bəhrami-Gur – Sasanilər sülaləsindən 420-438-ci illərdə 
iranda padşahlıq etmiş hökmdar. İran əfsanələrində Bəhrami-
Gur mahir bir ovçu və eyşü işrət məclislərini sevən adam kimi 
təsvir edilir. 
Cəm – Cəmşid adının qısadılmış şəkli. Bax: Cəmşid. 
Cəmşid – İran eposunun qəhrəmanlarından biri Pişdadiyan 
sülaləsindən mifik bir hökmdar. Cəmşid Cəm adı ilə də 
 198 
məşhurdur. Onun həyatı Firdovsinin «Şahnamə»sində təsvir 
edilmişdir. 
Davud – tövrata görə, bir padşah olmuşdur. İslam 
əfsanələrinə görə, Davud dəmiri əlində muma döndərən mahir 
bir dəmirçi imiş. Guya zirehi ilk dəfə Davud qayırmışdır. 
Dinlər tarixində Süleyman peyğəmbərin atası sayılır. 
Dara – İran şahlarının keylər sülaləsinə mənsud hökmdar. 
Dəməşq – Suriyanın mərkəz şəhəri; orta əsrlərdə Əməvilər 
sülaləsi xəlifələrinin də mərkəzi olmuşdur. 
Dəclə - daxili Asiyada axan nəhəng çay («Dəməşq»dən 
sonra) 
Əbdül Əziz oğlu – ikinci Ömər, Əməvilər sülaləsindən 
717-720-ci illərdə xəlifə olmuşdur. 
Əbu Bəkr ibn Səd – Fars hökmdarı (1226-1260), Sədinin 
təxəllüsü bunun atasının, yəni 1195-1226-cı illərdə Farsda 
hökmdar olmuş Sədin adından alınmışdır; Sədi, yəni Sədə 
mənsub. Bundan başqa Səd həm də xoşbəxtlik deməkdir. Həm 
Səd. Həm də onun oğlu Əbu-Bəkr dövrün güclü hökmdarları ilə 
– Xarəzmşahlarla və xüsusən moğollarla – bollu qızıl verərək, 
sazişə girib, ölkədə asayiş yaratmağı bacarmışlar. O, Əbu Bəkri 
ağıllı və ədalətli bir şah kimi qəsidələrində dəfələrlə mədh edir. 
Əbu-Zeyd – Yaxın Şərq tarixində bu adda bir neçə 
şəxsiyyət vardır. Burada Sədinin nəzərdə tutduğu şəxs – bir sıra 
elmi, fəlsəfi və filoloji əsərlərin müəllifi Bəsrəli Əbu-Zeyd 
Ənsaridir. 772-ci ildə, təxminən yüz yaşında ölmüşdür. 
Əzüd – İranın cənubunda və qərbində onuncu əsrin ikinci 
yarısında hökmdarlıq etmiş padşah. 
Əlvənd – Həmədan şəhərinin yaxınlığında bir dağ. 
Ənuşirəvan – Sasanilər sülaləsinin hökmdarlarından biri. 
Nuşirəvani-adil adı ilə də məşhurdur. Hakimiyyəti dövrü 531-
579-cu illərə təsadüf edir. Məhəmməd peyğəmbər onun 
dövründə anadan olmuşdur. Rəvayətə görə, Məhəmməd 
doğulduğu saatda Ənuşirəvanın sarayı dağılıb xarabaya 
dönmüşdür. 
 199
Əfrasiyab – qədim Turanın əfsanəvi padşahlarındandır. 
İran şahlarının amansız düşməni imiş. On iki il İranda hökumət 
sürmüş, nəhayət. Keyxosrovun əlində ölmüşdür. 
Firidun – İranın mifik Pişdadiyan sülaləsi hökmdarlarından 
biridir. Firdovsinin «Şahnamə»sinə görə, İranı Zöhhakın 
zülmündən xilas etmişdir. 
Fərhad - Nizami Gəncəvinin «Xosrov və Şirin» 
poemasında obraz («Ümman»dan sonra) 
Ğur – Heratın şərqində dağlıq bir vilayətdir. XII əsrdə 
Ğurun mülkədarları arasında qüvvətli bir sülalə – Ğurilər 
sülaləsi çıxmış, az zamanda Xorasan vilayətinə, indiki 
Əfqanıstana və Hindistanın bir hissəsinə malik olmuşdur. 
Gorgin – iran eposunun qəhrəmanlarından əfsanəvi 
pəhləvan. 
Güşyar (Guşyar) – Onuncu əsrin ikinci yarısında yaşamış 
ulduzşünas bir alim. 
Hatəm – sonsuz səxavətləri ilə məşhur əfsanəvi bir ərəb, 
Ərəbistanın Tay qəbiləsindən olduğu üçün daha çox Hatəm Tai 
adı ilə şöhrət tapmışdır. 
Hicaz - Ərəb yarımadasında yerləşən yaşayış sahəsi 
(«Hatəm»dən sonra) 
Hörmüz – Nuşirəvan Adilin (bax. Ənuşirəvan) dördüncü 
oğlu, 579-590-cı illərdə onun varisi olmuşdur. Vəzirlərindən 
həmişə şübhəli olduğu üçün onlarla pis rəftar etmişdir. Saray 
adamları onu taxtdan salıb, yerinə oğlu Xosrov Pərvizi padşah 
qoymuşlar. 
Xizr (Xızr) – dini əfsanələrdə möcüzələr göstərən Xizr 
peyğəmbər. 
Xosrov – Sasanilər sülaləsindən Xosrov Pərviz adı ilə 
məşhur olan və 590-628-ciillərdə hökmdarlıq etmiş İran şahı. 
Onun oğlu Şiruyə, hələ taxtdan əl çəkən atası Xosrov sağ ikən, 
əyanlar tərəfindən taxta çıxarılmışdır. Şiruyə hökumət başına 
keçərək, onun əmri ilə atası Xosrov həbsxanaya atılmış, orada 
da öldürülmüşdür. Xosrov Pərvizin həyatı, onun Şirin ilə 
 200 
müaşiqəsi Nizaminin «Xosrov və Şirin» poemasında və yenə 
bu mövzuda yazılmış bir sıra poemalarda təsvir edilmişdir. Bu 
əsərlərə görə, Şiruyə gecə ikən Xosrovun yataq otağına girib 
onu öldürmüş, özü də beş-altı ay hakimiyyət sürəndən sonra 
taun xəstəliyindən ölmüşdür. 
Xütən - Şərqi Türküstanda yerləşən şəhər («Xosrov»dan 
sonra) 
Xəlil – İbrahim Xəlil peyğəmbər. Əfsanəyə görə, zalım 
padşah bütpərəst Nəmrud Xəlili, bütləri qırdığı üçün, oda atıb 
yandırmağı əmr etmiş, od Xəlili yandırmamışdır: allah 
Cəbrayılı göndərmiş, o da od tonqalını gülşən çevirmişdir. 
İskəndər – Zülqərneyn ləqəbi ilə məşhur Makedoniyalı 
İskəndər. Eramızdan 330 il qabaq Daranı məğlub edib, İranı 
fəth etmişdir. O, orta əsrlərdə Yaxın Şərqdə ən ağıllı hökmdar 
kimi şöhrət tapmışdır. Nizaminin «Şərəfnamə» və « 
İqbalnamə»si İskəndərin həyatını təsvir edir. 
İsfəndiyar – İranın əfsanəvi padşahlarındandır. Keylər 
sülaləsi şahlarından Kəştasbin oğludur. Məşhur Rüstəm Zalın 
rəqibi olmuşdur. Firdovsinin «Şahnamə»sində İsfəndiyarın 
Rüstəm ilə davası təsvir olunmuşdur. 
Kərx yaxud Kərxi-Firuz – Bağdadın yaxınlığında bir 
yerdir. Rəvayətə görə, məşhur zahid Məruf Kərxi buradan 
çıxmışdır. 
Kəsra – farsca Xosrov sözünün ərəbcə şəkilidir – sasanilər 
sülaləsinə mənsub hökmdarlara (226-651) verilən ad. 
Qarun – əfsanəvi dövlətli bir adam. Tövratda da Musa 
peyğəmbərin əleyhinə olan üsyanın başçısı kimi adı çəkilir. 
Çox məğrur və rəhmsiz adam imiş. Əfsanəyə görə, Qarun 
Musaya düşmənçilik etdiyi üçün yer onu, bütün qızıl sarayları, 
xəzinələri və adamları ilə bərabər udmuşdur. 
Qızıl Arslan – Azərbaycanda 1136-1225-ci illərdə 
hakimiyyət sürmüş Eldənizlər nəslindən bir hökmdar. 
Hakimiyyət dövrü 1186-1191-ci illərdir. Xaqaninin 
müasirlərindən məşhur şair Zəhir Faryabi Qızıl Arslanın 
 201
məddahı olmuşdur. 
Mustafa – Məhəmməd peyğəmbərin adlarından biri. 
Məmun – Əbbasilər sülaləsindən 813-833-cü illərdə 
xəlifəlik etmiş yeddinci xəlifə. 
Mənat – İslamiyyətdən əvvəl ərəblərin sitayiş etdikləri 
bütdən birinin adı. 
Məruf yaxud Məruf Kərxi – Əbu Məhfuz ibn Firuz – 
xristiyanlıqdan dönüb müsəlman olmuş və 815-ci ildə vəfat 
etmiş məşhur sufi və zahid. 
Nil - Afrikanın Şimal-Şərqində axan çay («Mustafa»ddan 
sonra). 
Rum – Bizans; Anadolu. 
Rüknabad – Deyləmi hökmdarlarından Rüknüddövlənin 
Şirazda çəkdirdiyi kanal. 
Rüstəm – İran xalqlarının Rüstəm Zal adı ilə məşhur 
əfsanəvi pəhləvanı; «Şahnamə»nin Keylər tarixi hissəsinin baş 
qəhrəmanı. 
Rəxş – Rüstəm Zalın məşhur atının ləğəbi. 
Sana (Səna) – Ərəbistanda Yəmən vilayətinin mərkəzi 
olmuş qədim bir şəhər adıdır. Bu adda Dəməşqin yaxınlığında 
da bir şəhər olmuşdur. 
Sindbad – kitab adı. Bu kitab «Min bir gecə»yə bənzər 
hekayələr məcmuəsidir. Əsli, başlığından anlaşıldığı üzrə, hind 
dilində olmuş, onuncu əsrdə farscaya tərcümə edilmişdir, on 
birinci əsrdə şair əzrəqi bu tərcüməni nəzmə çəkmişdir. Nə ilk 
mənsur tərcümə, nə də Əzrəqinin mənzum tərcüməsi bizə gəlib 
çatmamışdır. On ikinci əsrdə bu əsər yenidən nəsr ilə 
işlənmişdir. Sədi ya bundan yaxud Əzrəqinin tərcüməsindən 
istifadə etmiş olmalıdır. 
Sistan – İranın Zabilistanla sərhəd vilayətlərindən biri. 
Sumnat – Hindistanda ay allahı ayinlərinin mərkəzidir. 
Süleyman – əfsanəvi Süleyman peyğəmbər; eyni zamanda 
padşah olmuşdur. Rəvayətə görə, Süleymanın sehrli bir üzüyü 
varmış ki, onun vasitəsilə bütün heyvanlara, quşlara, küləyə və 
 202 
cinlərə hakim imiş. Bəzi qədim tarixçilərin fikrincə, Fars 
vilayəti Süleyman məmləkətinin mərkəzi hissəsi olmuşdur. 
Səba – qədim Yəmən şəhərlərindən biri və qadın padşah 
Bilqeysin (Bəlqis) məmləkətidir. Rəvayətə görə. Nuhun 
nəvələrindən olan Səba tərəfindən salındığı üçün belə adlanır. 
Şam – Suriya; Dəməşqin ikinci adı. 
Şiraz - İranın mərkəz şəhərlərindəndir («Şəğad»dan sonra) 
Şirin - Nizami Gəncəvinin «Xosrov və Şirin» poemasının 
qəhrəmanlarından biri. 
Şiruyə – Bax: Xosrov. 
Şəğad – Rüstəm Zalı xaincəsinə öldürmüş ögey qardaşı. Bu 
cinayətin qüvvətli bədii təsviri « Şahnamə»də verilmişdir. 
Tatar davası – Sədinin dövründə moğolları tatar 
adlandırırdılar. Demək, bu hekayədə «tatar davası» deyildikdə, 
moğol istilasından bəhs edilir. 
Toğrul (Doğrul) – Səlcuq sülaləsinin birinci hökmdarı, 
1038-1063-cü illərdə hökmdarlıq etmişdir. 
Təkəş – Xarəzmşahlar sülaləsindən 1172-1200-cü illərdə 
hökmdarlıq etmiş, Reyi və İsfahanı fəth etmiş bir hökmdar. 
Ümman – şərqi Ərəbistanın sahil boyu vilayəti. 
Yunan - Avropanın Cənub-Şərqində yerləşən ölkədir. 
Yusif – Yəqub peyğəmbərin kiçik oğlu, «Yusif və Züleyxa» 
və «Qisseyi-Yusif» poemalarının qəhrəmanı. Misrin əzizi 
ləqəbilə də məşhurdur. Rəvayətə görə, Yəqub Yusifi o biri 
oğlanlarından artıq istədiyi üçün, qardaşları paxıllıqdan onu 
gəzinti vaxtı bir quyuya atmışlar, Yəquba isə: «Yusif bizdən 
ayrılıb meşəyə getdi, canavar onu parçaladı» demişlər. 
Yəmən - Ərəbistanda kiçik ölkə. Qasimilər dövründə İrana 
tabe idi. («İsfəndiyar»dan sonra) 
Zabilistan və Zabülüstan – Rüstəm Zalın və onun nəslinin 
malikanəsi. 
Zal – Pəhləvan Rüstəmin atası. 
Zindərud – İsfəhan şəhərinin içindən axan bir çay. 
 203
L Ü Ğ Ə T 
 
Afət – 1) bəla, müsibət, 2) məc.gözəl («arami-can»dan sonra) 
Badiyeyi-hicran – ayrılıq badəsi («badi-səba»dan sonra) 
Bədnam – pis ad, təhqir («bədr»dən sonra) 
Bədxah – pis niyyətli 
Biqərar – aramsız bişək – şüğhəsiz («bihasil»dən sonra) 
Qəzal – ceyran («qəddar»dan sonra) 
Vəsf – tərif («bünyad»dan sonra) 
Vəfakar – vəfalı 
Vizrüvəba – günah 
Dəvvar – dövredən, fırlanan («dəbilqə»dən sonra) 
Dərbədər – avara 
Dəf – uzaqlaşdırma 
Dilistan – valeh edən («dildiar»dan sonra) 
Dilşad – şən («dilruba»dan sonra) 
Ehsan – xeyirxah, mərhəmət («düşvar»dan sonra) 
Ədavət – düşmənçilik («etidal»dan sonra) 
Ələf – ot («ələst»dən sonra) 
Ənam – bəxşiş 
Əndişə – fikir 
Əğyar – rəqib, yad(«əncam»dan sonra) 
İzzəti-ikram – mənlik («qamət»dən sonra) 
İztirab – həyəcan 
İzhar – etiraf 
Gəbr – dinsiz («kuy»dan sonra) 
Giryan – ağlar («giriban»dan sonra) 
Gümbəd – gümbəz («güləndan»dan sonra) 
Günbədi-dəvvar – fələk, asiman 
Məlhəm – dərman («məlal»dan sonra) 
Mehman – qonaq 
Mehrab – kəbəyə istiqamətlənmiş lövhə 
Mərəz –xəstə 
Məhzun – kədərli, hüznlü («məskən»dən sonra) 
 204 
Məcruh – yaralı 
Mizraq – nizə 
Müəmma – gizli söz («müğilan»dan sonra) 
Mürüvvət – insanlıq («musəvvir»dən əvvəl) 
Müflis – varı əldən getmiş 
Müxənnəs – qorxaq 
Nadan – xəbərsiz («mücavir»dən sonra) 
Neysan – yaz yağışı («neyistan»dan sonra) 
Nədamət – peşmançılıq («nəcib»dən sonra) 
Niqab – örpək («nəsimi-səba»dan sonra) 
Para – yaralı («pasiban»dan sonra) 
Parqu – qu tükü 
Pərivari –pəri tək («peyman»dan sonra) 
Pəriçöhrə – pəri üzlü 
Pəst –alçaq («pəsənd»dən sonra) 
Röya – yuxu 
Ruzigar – dövran 
Ruxsar – üz 
Sarıq – əmmamə 
Sahib-camal – gözəl, camallı 
Sənubər – gözəl («səna»dan sonra) 
Sərvər – başçı («sərv»dən sonra) 
Sərgərdan – avara («sərvinaz»dan sonra) 
Səccadə – səcdə olunan yer 
Təbil – nağara («təbər»dən sonra) 
Təvazö – başıaşağı («təvan»dan sonra) 
Təmbur – musiqi aləti («tən»dən sonra) 
Təhəmmül – dözüm 
Tifil – uşaq 
Fəda – qurban («fəqih»dən sonra) 
Fəttan – heyrətləndirici («fərman-rəva»dan sonra) 
Xacə – ağa («xar(2)»dan sonra) 
Xəfiyyə –gizli agent («xətər»dən sonra) 
Xilqət – yaranış («xirqə»dən sonra) 
 205
Xudpəsənd –özünüsevən («xislət»dən sonra) 
Hədyan – sayıqlama («həbib»dən sonra) 
Həmdərd –dost 
Hümmət –cəhd 
Cəhl – avamlıq («cəng»dən sonra) 
Comərd – ürəyi geniş 
Cövr- zülm («cövşən»dən sonra) 
Şəbnəm – şeh («şaxə»dən sonra) 
Şətarət – şux 
Abi-heyvan – əfsanəvi dirilik suyu. 
An – vaxt, ləhzə, saniyə. 
Arami-can – can rahat edən; məşuqə, sevgili. 
Ahəstə– yavaş, asta. 
Bad – külək, yel, ruzgar. 
Badi-səba – xəfif yel, nəsim. 
Beytülhəram – kəbə, məkkə şəhərində müsəlmanların  məbədi. 
Bəqa – daimilik, əbədilik. 
Bədr – dolğun ay, on dörd gecəlik ay, bax: hilal. 
Bərəhmən – hindlilərin qədim dini olan brahma dininə tabe  
adam; bu dinin ruhani rəisi. 
Bərbət – çalğı aləti, qopuz. 
Bidad – amansızlıq, zülm, ədalətsizlik. 
Bidil – ürəksiz, qəmli; aşiq, eşqdən əriyən. 
Bikar – işsiz; avara; mənasız. 
Bimar – xəstə, azarlı. 
Bisəmər – faydasız; səmərəsiz; mənasız. 
Bihasil – nəticəsiz, səmərəsiz. 
Bünyad – bina, əsas, təməl. 
Qazi – dini məhkəmə rəisi. 
Qəddar – mərhəmətsiz, zalım; xain. 
Qəzəlxan – qəzəl oxuyan. 
Qəmər – ay. 
Darüssəlam – bağdad şəhərinin köhnə adı. 
Dəbilqə – hərbilərə məxsus dəmir papaq, miğfər. 
 206 
Dilaram – ürək sakit edən, könlü rahatlandıran gözəl. 
Dildar – snvgili, məşuqə. 
Dinar – qədimdə qızıl pul. 
Dilruba – ürək açan, könül alan, hər kəsi özünə məftun edən   
gözəl, dilbər. 
Dirhəm – dəyəri iyirmi qəpiyə yaxın köhnə gümüş pul. 
Düşvar – çətin, müşkül. 
Ehtizaz – titrəyiş, titrəmə. 
Ezaz – əzizləmə, çox hörmət etmə. 
Etidal – ədalətlilik, hər iki tərəfdə bərabərlik; orta hal, 
mötədillik. 
Əyyar – hiyləgər, hiyləbaz, xalqı aldadan, fırıldaqçı; məc. 
aldadıcı gözəl. 
Ələst – dini təsəvvürə görə insan yaradılışının ibtidası; əzəl. 
Əncam – son, nəhayət, nəticə. 
Ərməğan – hədiyyə, peşkəş. 
Əsəs – gecə qarovulçusu. 
Əfkar – fikirlər, niyyətlər. 
Əcz – acizlik, zəiflik. 
Zarü zəlil – zəif, bədbəxt, biçarə, zillətdə olan. 
Zəqqum – ağu ağacı; meyvəsi acı bir ağac; müsəlmanlığa görə 
cəhənnəmdə bitən meyvəsi zəhərli ağac. 
Zər – qızıl. Altun. 
Zəhi – nə gözəl. Nə yaxşı! (nida.) 
Zinhar – aman, ehtiyatlı ol, gözlə! 
Zir-zəbər – zir ərəb əlifbasında qısa «i» səslisini bildirən   işarə, 
kəsrə; zəbər – «ə» səslisini bildirən işarə, fəthə.  Burada:  
dəyişdirə bilməz ziri-zəbərdən. On min adam gəlib versə 
əl-ələ. – yəni yazıya pozu, olacağa çarə yoxdur.  
Zünnar – xristiyan ruhanilərinin bağladığı müəyyən rəngli  
qaba qıldan qurşaq.  
Zühəl – günəş aləmi ulduzlarının altıncısı; gözlə   görünənlərin 
ən ucasıdır, əsatirə görə, nəhslik və   bədbəxtlik 
ulduzudur. 
 207
İbarət – ibarə; bir ifadənin mənasından kənar şəkli. 
İblis – şeytan; xəbis adam; quranda şər allahı. 
İqamət – oturma, sakin olma. 
İstiğfar – günahlarının əfvini istəmə; tövbə etmə. 
İffət – namus, qadının isməti. Abırı. 
Kərəm – comərdlik, lütf, alicənablıq. 
Kərgədən– (kərgədan) – buynuzu burnu üstündə olan böyük   
vəhşi heyvan. 
Kirdar – əməl, iş, hərəkət tərzi, davrvnış. 
Kuy – yurd. Yer, vətən. 
Gənc – xəzinə. 
Giriban – yaxa; çaki-giriban – yaxanın yırtılması. 
Güləndam – bədəni gül kimi olan gözəl, dilbər. 
Güzər – keçmə, gəlib-getmə. 
Məlal – qəm, qüssə, kədər. 
Məsafət – məsafə, iki yer arasındakı uzaqlıq. 
Məskən – oturulan yer, yaşayış yeri. 
Munis – dost, yaxın yoldaş, mehriban adam. 
Müğilan – tikanlı kol növü, dəvətikanı; xari-müğilan – müğilan 
tikanı. 
Müərrif – bildirən, tanış edən, məlumat verən. 
Müztərib – iztirablı, əzab çəkən. 
Mümtaz – seçilmiş, seçilən, başqalarından fərqlənən; dilbəri- 
mümtaz – eşsiz gözəl. 
Müntəxəb – seçilmiş. 
Müsafir – qonaq; yolçu, səfər edən. 
Müsəvvir – təsvir edən; rəssam, surət çəkən. 
Mütrib – çalğıçı. Xanəndə, sazəndə. 
Mücavir – məbəddə yaşayıb, ibadət edən; qonşu. 
Nafə – müşk verən ceyranın göbəyində olan müşk kisəciyi. 
Neyistan – qamışlıq. 
Neyşəkər – şəkər qamışı. 
Nəqib – qəbilə rəisi; qövm və ya qəbilənin əcdadını  
(şəcərəsini) bilən. 
 208 
Nəsimi-səba – bax: badi-səba və səba. 
Nigar – şəkil, rəsm; gözəl, sevgili. 
Nifrin – lənətlənmə, bəd dua. 
Nümayan və nəmayan – görünən, aşikar, göz qabağında  olan. 
Pasiban – qarovulçu; gecə qarovulçusu. 
Peykan – oxun, nizənin ucunda olan iti dəmir. 
Peyman – vəd. Vədə, şərt, söz verib-alma. 
Pərü bal – qanad, qol-qanad; məc. Azadlıq. 
Pəsənd – bəyənmə. 
Pünhan – gizli. 
Raz – sirr. 
Riqqət – incəlik, həssaslıq, qəlb incəliyi. 
Rizvan – cənnət bağı; cənnət bağlarının qarovulçusu. 
Ruhi-rəvan – gedən ruh; məc. Sevgili. 
Sariban – dəvəçi, karvan sürən. 
Seyd – ov. 
Səqlab – slavyanlar; slavyan ölkəsi. 
Səyyad – ovçu. 
Səməndər – odda yanmayan əfsanəvi bir heyvan. 
Səba – yüngül və sərin yel. 
Səna – tərif, mədh. 
Sərv – məc. Gözəl, uzun boylu, dilbər. 
Sərvi – həmişəbahar ağacı. 
Sərvnaz – boylu-buxunlu gözəl qadın. 
Sərfü nəhv – morfologiya və sintaksis, qrammatika. 
Sim – gümüş; simü zər – qızıl-gümüş. 
Sipər – qalxan. 
Sövdagər – tacir, gəzəyən tacir. 
Təbər – balta. 
Təvan – taqət, qüvvət; səbrü təvan və tabü təvan – dözüm,  
dözümlülük. 
Tən – bədən, vücud, əndam. 
Ud – hindistanda bitən bir cins ağac və onun odunu,  
yandırılanda xoş iy verir; çalğı aləti. 
 209
Ümman – böyük dəniz. Bax: yuxarıda xüsusi adlarda:  ümman. 
Fəqih – islam hüquqşünası, şəriət qanunları alimi. 
Fərzanə – alim, bilikli, ağlı, elmi ilə seçilən. 
Fərmanrəva – hökmdar; əmri yeriyən. 
Xar1 – alçaq, həqir, zəlil. 
Xar2 – tikan, gül tikanı. 
Xərzöhrə – eşşək, qatır kimi ot yeyən heyvanlar üçün yarpağı 
zəhərli bir ağac.  
Xətər – təhlükə. 
Xirqə – dərvişlərin üst geyimi; köhnə qaba paltar. 
Xislət – təbiət, xasiyyət. 
Həbib – dost; sevilən, sevgili. 
Hərami – yol kəsən; hərami göz – ürəyi məftun edən gözəl  
gözlər. 
Hilal – aypara; lakin mətndə: «dönür insanların bədri hilalə» 
misrasında bədr – kök, tox insanların dolğun, girdə sifəti; 
hilal – aclıqdan arıqlamış insanların zəif, incəlmiş üzü 
deməkdir. 
Huşyar – ayıq; ağıllı; açıq fikirli. 
Çak (eyləmək) – yırtmaq, paralamaq. 
Çah – quyu; çahi-zənəxdan – çənə ortasındakı çuxur. 
Çəng – arfa növündən musiqi aləti; pəncə, caynaq. 
Çövgan – cıdırda at üstündən top tutub almaq və qaçırmaq üçün 
işlədilən ucu əyri ağac. 
Canbaz – canından qorxmayan, canı ilə oynayan. 
Aşiqi-canbaz – eşqi uğrunda hər dərdə, hər təhlükəyə qatlaşan 
aşiq.  
Cəng – müharibə, vuruşma. 
Cövşən – dəmir geyim, zireh. 
Şam – axşam; gecə. 
Şaxə – budaq. 
Şəhriyar – hökmdar, şah, məlik. 
Şikar – ov. 
 210 
KİTABIN İÇİNDƏKİLƏR 
 
Sədi və onun «Bustan» əsəri Ə.Cəfər 
BUSTAN 
Bu kitabın yazılmasının səbəbi 
Birinci fəsil 
Ədalət və insaf haqqında 
 
Ənuşirəvanın vəsiyyəti 
Pələngi ram etmiş insan 
Xosrov və Şiruyə 
Şapurun Xosrova məktubu 
Ağıllı vəzir 
Adil hökmdar 
Bulaq başında 
Dara və çoban 
Qızıl üzük 
Qəhətlik 
Bağdadda yanğın 
Kəllə və alim 
Zülmün sonu 
Ata nəsihəti 
İki qardaş 
Qızıl Arslanın qalası 
Alp Arslanın ölümü 
İbrət dərsi 
Zalım hökmdarla yoxsul kəndli 
Məmun haqqında hekayə 
Haqq söz 
Həyatın sonu 
Faydalı nəsihət 
Hikmətli sözlər 
Dəyərli sözlər 
Ağıllı nəsihət 
 211
 
 
İkinci fəsil 
Səxavət haqqında 
 
Comərd insan hekayəsi 
Səxavətli oğul 
Səxavətli yoxsul 
 Aslan və çolaq tülkü 
Hatəmin səxavəti 
Yəmən hakimi ilə Hatəmin dastanı  
Xəsis və oğlu 
Yaxşılığın sonu 
Arılar 
Səxavətin gücü 
Təmsil 
 
Üçüncü fəsil 
Eşq haqqında 
 
Səmərqənd gözəli 
Məhəbbət 
Paltarı yanan gözəl 
Həqiqi aşiq 
Susuzluqdan ölən 
Gəlinin şikayəti 
Mərvli təbib 
Məcnunun sözləri 
Soltan Mahmud və Ayaz 
Təmsil 
Pərvanənin eşqi 
Şam və pərvanə 
 
Dördüncü fəsil 
 212 
Təvazö və sadəlik haqqında 
 
İnci 
Yoxsul fəqih 
Arif və sərxoş 
Məruf haqqında hekayə 
Lovğa şagird 
Hatəm haqqında hekayə 
Loğman haqqında hekayət 
Həqiqi aşiq 
Mərhəmətli qoca və oğru 
 
Beşinci fəsil 
Təslim və itaət haqqında 
 
Tale və qüvvət 
Ərdəbilli pəhləvan 
Xəstə və həkim 
Çirkinlik və bəzək 
Çalağan və tərlan 
 
Altıncı fəsil 
Qənaət haqqında 
 
Qaşqabaqlı adam 
Qarınqulu haqqında hekayə 
Şəkər satan 
Qürurlu yoxsul 
Qarının pişiyi 
Ağıllının tikdiyi ev 
 
Yeddinci fəsil 
Tərbiyə haqqında 
 
 213
İbrətli sözlər 
Təkəş və qulları 
Acıdilli olmağın zərəri Xəstə oğul 
Təsirsiz nəsihət 
Qeybət haqqında 
Oğru və dükançı 
Firidunun vəziri 
Xoşxislət qadın 
Gəncin şikayəti 
Oğul tərbiyəsi 
Hər məclisdə oturma 
Başqasına nöqsan tutma 
Boqrat və həqiqi aşiq 
 
Səkkizinci fəsil 
Sağlamlıq haqqında 
 
Dustağın halı 
Sağlam bədən 
Sumnat bütxanasında 
Nəsihət 
Toğrul və keşikçi 
Bilikli həkim və lovğa şahzadə 
 
Doqquzuncu fəsil 
Qocalıq və tövbə haqqında 
 
Qocanın dedikləri 
Həkim və qoca 
Düşmənlər 
Uşaqkən 
Ata nəsihəti 
Cəmşidin sevgilisi 
Züleyxanın eşqi 
 214 
Sərxoşluq bəlası 
Ata ilə qız 
Sümük qəfəs 
Qəsidə 
 
 215
LİRİK ŞERLƏR 
Qəzəllər 
 
Ey sariban, ahəstə get, arami-canımdır gedən 
Gördün eşqində dünən mən nə pərişan oldum 
Ey nəfəsi nəşəli badi-saba 
Ey deyən ən müşkül iş yalnız fəraqi-yar olur 
Mehriban olmasa kimin yarı 
Nə zaman mümkün olur vəslini, canan, görmək 
Gəl, ey gözəl mələkim, gəl ki, macəramız var 
Ay surətindi gövhəri məna xəzinədən 
Heç qibtə etmədim mən, nə mənsəbə, nə malə 
Görüşündü qəlbə rahət, gülüşündü afət, ey yar! 
Hər kimin iltifatı var canə 
Xoşdur nə qədər cəfa qılır yar 
Mənim hicrim sənə dərdü qəm olmaz 
Can istə, sənə verim bu canı 
Mən sənin tək incə dilbər görmədim 
Xəbərin varmı ki, sənsiz mənim aramım yox 
Ətrafa ətir saçanda gülzar 
Etdi o daş ürəkli, dün qəlbimi pərişan 
Hər yerdə gözəl görsəm, göz çəkmək olur müşkül 
Canı tərk eyliyə bilər insan 
Səfərindən yenə yarım qayıdıb tazə gəlib 
Sənə olsam fəda, könüldür şad 
Gəldi bahar, öt nəğməni, ey bülbülü-şirinnəfəs 
Bir tiflsən öz-özünə heyran  
Görürük indi də xohbəxtliyi falında onun 
Yar odur hər nə eyləsə dildar 
Bülbüllərin nəvası həmişə səhər olur 
Bir aşiqin olmuşsa sevda yeri bostanlar 
Arifləri əzməkdə hər zərbeyi-cövganın 
Nə qanad qalıbdı məndə, nə könüldə uçmaq halı 
Biz bu şəhr içrə qəribik, bu mülk içrə fəqir 
 216 
Şəm yanır, sən hələ getmə, dayan, ey qulam 
Keçmiş gecə, ya rəb nə mübarək səhər oldu 
Rübailər 
Qitələr 
Qeydlər 
Lüğət 
