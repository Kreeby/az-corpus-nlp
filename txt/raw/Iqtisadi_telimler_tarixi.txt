 
İQTİSADİ TƏLİMLƏR TARİXİ 
 
 
"İqtisadi təlimlər tarixi" dərsliyi Azərbaycan Dövlət İqtisad 
Universitetinin "İqtisadi nəzəriyyə"-2  kafedrasının əməkdaşları tərəfindən 
iqtisad elmləri doktoru, professor M.X.Meybullayevin ümumi elmi 
redaktəsi ilə hazırlanmışdır. 
 
Rəyçilər:   Azərb. MEA-nın müxbir üzvü, iqtisad elmləri doktoru, professor 
T.S.Vəliyev. 
 
 Əməkdar elm xadimi, iqtisad elmləri doktoru, professor T.Ə.Quliyev. 
 
 
"İqtisadi təlimlər tarixi" dərsliyi aşağıdakı müəllimlər kol lektivi 
tərəfindən hazırlanmışdır: 
  
Prof. M.X.Meybullayev (müqəddimə, fəs. I, fəs. 2, fəs. 3, fəs.14, fəs.15- § 
1, 2, 3, 5); prof. A.Ş.Şəkərəliyev (fəs. 17), prof. F.A.Nəsrullayev (fəs. 7 -§1, 2, 
3, fəs. 18); dos. İ.M.Lətifov (fəs. 8); dos. Q.S.Əlləzov (fəs. 5, fəs. 20); dos. 
F.İ.Hüseynov (fəs. 4- §1, 2, fəs. 19 -§3,4); dos. T.Q.Babayev (fəs. 4-§3, 4); dos. 
K.A.Məmmədov (fəs. 11- §1, 2); dos. Q.N.Manafov (fəs. 13); dos. 
N.O.Eminov (fəs. 11-§ 3, 4); dos. H.M.Vəliyev (fəs. 19 -§1, 2); dos. 
N.F.Həsənova (fəs. 10); dos. S.Ə.Fərəcova (fəs. 12); dos. Ə.X.Əsgərov (fəs. 
21), dos. A.M.Əliyeva (fəs. 16); dos. R.Ş.Muradov (fəs. 6); dos. 
Ə.Ə.Sərdarov (fəs. 7 -§4, 5, 6); b/m.S.Ə.Əhmədov (fəs. 9); dos. R.A.Quliyev 
(fəs. 15 -§4). 
 
 
   
 
 2
Mündəricat 
Müqəddimə...............................................................……….....9 
 
Fəsil 1. İqtisadi təlimlər tarixinin predmeti, metodu  
və strukturu. 
1. İqtisadi təlimlər tarixinin predmeti……………….………...14                         
2. İqtisadi təlimlər tarixinin metodu………………….………..16                          
§ 3. İqtisadi təlimlər tarixinin strukturu…………………………20                      
 
Fəsil 2. Qədim dövrün iqtisadi təlimləri. 
1. Qədim dünyada ilkin iqtisadi görüşlərin yaranması..……25 
2. Qədim Asiyada iqtisadi fikirlərin meydana gəlməsi...…...35 
3. Qədim Yunanıstanda iqtisadi fikrin təşəkkülü və inkişafı.43 
4. Qədim Romada iqtisadi fikrin formalaşması.............……54 
 
Fəsil 3. Şərqdə iqtisadi fikirlərin yaranması. 
§1. Şərqdə iqtisadi fikrin formalaşmasında islamın rolu.…....61 
§2. Qurani-Kərimdə iqtisadi dəyərlər........….….......…………71 
§3. İslamda iqtisadi münasibətlər sistemi......…...……….…..76 
§4. İslamda vergi sistemi...............................……......……….89 
 
Fəsil 4. Azərbaycanda iqtisadi fikrin təşəkkülü və formalaşması. 
§1. Qədim Azərbaycanın iqtisadi həyatı, təsərrüfat və iqtisa-    diyyatı 
haqqında təsəvvürlər......….............……………..102 
§2. Azərbaycanda  orta əsrlərin iqtisadi fikirləri və 
ideyaları………………………………………………………………106 
§3. Nizami Gəncəvinin "Xəmsə"si və iqtisadi baxışlar 
sistemi……………………………………………………..………112   
§4. Nəsirəddin Tusi. Onun «Əxlaqi–Nasiri», «Dövlət maliyyəsi haqqında 
traktatları» əsərlərinin Azərbaycan iqtisadi fikir tarixində 
yeri..............…………….………………………..123 
 
Fəsil 5. Qərbi Avropada iqtisadi təlimlərin meydana gəlməsi.    
Merkantilizm. 
 3
§1. Orta əsrlərdə Qərbi Avropanın iqtisadi ideyaları. F.Akvinskinin 
baxışları………………………….………….133 
§2. Merkantilizmin mahiyyəti və inkişaf mərhələləri………..137 
§3.  Ayrı-ayrı ölkələrdə merkantilizmin xüsusiyyətləri………141 
 
Fəsil 6. Klassik siyasi iqtisad məktəbinin meydana gəlməsi. 
§1. Klassik siyasi iqtisad məktəbinin yaranmasının tarixi şəraiti və 
xüsusiyyətləri.................…..………………………144 
§2. U.Petti -  klassik siyasi iqtisadın banisidir.…..………….145 
§3. U.Pettinin iqtisadi sistemi və baxışları……………....…..148 
§4. Fransada klassik siyasi iqtisad məktəbi. P.Buagilberin iqtisadi sistemi və 
islahatları………………….……………..151 
§5. Benjamin Franklin və onun əmək-dəyər nəzəriyyəsi…..156 
 
Fəsil 7. Fiziokratizm. 
§1. Fiziokratlar məktəbinin yaranmasının tarixi şəraiti və ümumi 
xüsusiyyətləri............................……………..……158 
§ 2. Fransua Kene fiziokratlar məktəbinin banisi kimi və onun iqtisadi 
baxışları................................................…………163 
§3. Fransua Kenenin "İqtisadi cədvəl"i………………………172 
§4. A.R.Jak Tyürqonun iqtisadi baxışları və fiziokratizmin inki-
şafı………………….………………………………………..177 
§ 5. Fiziokratların iqtisadi proqramı…………………………..185 
§ 6. İqtisadi təlimlər tarixində fiziokratizmin yeri və rolu…...188 
 
Fəsil 8. Adam Smitin iqtisadi təlimi. 
§1. A. Smit və onun yaşadığı dövr haqqında.….........…..….191 
§2. A. Smit və onun "Xalqlar sərvətinin təbiəti və səbəbləri  haqqında 
tədqiqat" əsəri............................…………..…..192 
§3. A.Smitin əmək bölgüsü, mübadilə və pul haqqında tə-
limi.................................................................……………..200  
§4. A.Smitin qiymət və dəyər nəzəriyyəsi. ….................…..204 
§5. A.Smitin siniflər və gəlirlər barədə fikirləri və bunlarla əlaqədar onun 
əmək haqqı, mənfəət və renta nəzəriyyəsi..209 
 4
§6. A.Smitin  kapital və təkrar istehsal haqqında təlimi...….214 
§7. A.Smit məhsuldar və qeyri-məhsuldar əmək haqqında..217 
 
Fəsil 9. D.Rikardonun iqtisadi təlimi. 
§1. D.Rikardonun baxışlarının formalaşmasının tarixi şə-
raiti………………………………………………………………220 
§2. D.Rikardonun iqtisadi sistemi və metodu……………….224 
§3. D.Rikardonun "Siyasi iqtisadın və vergi qoyulmasının əsasları" əsəri və 
iqtisadi nəzəriyyələri…………………..227 
 
Fəsil 10. Klassik siyasi iqtisad məktəbinin davamı və tənqidi. 
§1. S.Sismondi………………………………………….…..…..250 
§2. Pyer Jozef Prudon (1809-1865)…………………………..253 
§3. Nassau Uilyam Senior.....................................………….257 
§4. Con Ramsey Mak - Kullox..................................…….….258 
§5. Tomas Robert Maltus (1786-1834)……...……...…...…...259                      
§6. Jan Batist Sey.............................……….... .…........…....261 
§7. Fridrik Bastia.................................. ..............……...…....267 
 
Fəsil 11. K.Marksın iqtisadi təlimi. 
§1. K.Marks alternativ iqtisadi təliminin yaradıcısıdır………271 
§2 K.Marks təliminin iqtisadi mahiyyəti və xüsusiyyətləri…278 
§3. "Kapital" əsəri, onun predmeti və tədqiqat metodu…….284 
§4. K.Marksın iqtisadi təliminin iqtisadi təfəkkürün formalaşmasındakı 
rolu………………….…………………………..293 
 
Fəsil 12. Alman tarixi məktəbləri.  
§1. Almaniyada siyasi iqtisadın meydana gəlməsi. F.List, onun iqtisadi 
baxışları. Məhsuldar qüvvələr nəzəriyyəsi…..…300                  
§2. K.Rodbertusun iqtisadi konsepsiyası...........……………303 
§3. Almaniyada tarix məktəbinin yaranması və inkişafı……305 
§4. Verner Zombartın iqtisadi təlimi......................………….313 
§5. Almaniyada sosial məktəb və onun metodologiyası.…..316 
 
 5
Fəsil 13. Marjinalizmin yaranması. Avstriya məktəbinin 
               iqtisadi təlimi. 
§1. Marjinalizmin yaranması. Avstriya məktəbi - marjinalizmin ilk nəzəri  
məktəbidir……………………………………….320 
§2. K.Menger - marjinalizmin Avstriya məktəbinin 
banisidir…………………………………………………………...326 
§3. Y.Bem-Baverkin və F.Vizerin iqtisadi baxışları…….…..329 
§4. Avstriya məktəbinin əhəmiyyəti…………………..………335 
 
Fəsil 14. Neoklassik  iqtisadi təlim. 
§1. A.Marşall neoklassik iqtisadi cərəyanın yaradıcısıdır….337 
§2."Ekonomiksin prinsipləi" əsəri A.Marşalın iqtisadi nəzəriyyəsinin 
əsasıdır……………………………………………..347 
§3. C.Klark - neoklassik nəzəriyyənin Amerikan məktəbinin 
banisidir……………………………………………………..365 
§4.  V.Paretonun iqtisadi təlimi……………………………….378 
 
Fəsil 15. C.M.Keynsin iqtisadi nəzəriyyəsi. 
§1.C.M.Keyns  - müasir dövrün görkəmli iqtisadçısıdır.……381 
§2. Məşğulluq səviyyəsi və səmərəli tələb. "Əsas psixoloji qa-
nun"…………………………………..………………………388 
§3."Kapitalın son səmərəliliyi". Əmanət və investisiya. Faiz 
nəzəriyyəsi……………………………..………………..….396  
§4.Makroiqtisadi tənzimlənmə proqramı.Multiplikator konsepsiya..........401   
§5. Keyns nəzəriyyəsində qiymət və inflyasiya. Keynsçilik və onun əsas 
cərəyanları. .............................……………….407   
     
Fəsil 16. Neoliberalizm. 
§1. Neoliberalizmin nəzəri və metodoloji əsasları..…...……420   
§2. Qərbi Almaniyada  neoliberalizm. V.Oykenin "Təsərrüfatın tipləri" və 
"Sosial bazar təsərrüfatı" nəzəriyyələri……….425 
§3. L.Erxardın iqtisadi islahatları. "Formalaşmış cəmiyyət" 
konsepsiyası............................….........…………………..433 
§4.F.Xayekin iqtisadi-fəlsəfi baxışları. "Geniş qayda"nəzəriyyəsi…..438  
 6
§5. A.Mizesin neoliberalist baxışları.......................…………444 
 §6. Fransada neoliberalizm..............................………....….446 
 
Fəsil 17. Monetarizm. 
§1. Monetarizmin nəzəri və metodoloji əsasları…………….448 
§2.Neoliberalizm və monetarizm: fərqlər və ümumi cəhətlər.…454 
§3. Monetarizmin həyata keçmə mexanizmi və təkamülü…461 
§4. Müxtəlif ölkələrdə monetar siyasətin tətbiqi xüsusiyyətləri…472  
 
Fəsil 18. İnstitusional-sosioloji istiqamət. 
§1. Sosial institusionalizmin meydana gəlməsi və mahiyyəti …478  
§2. İnstitusionalizmin Amerika məktəbi........……….....….…482    
§3.Qeyri-müvazinətli bazar problemi və dövlətin iqtisadi rolu …489 
§4. İqtisadi mənafelərin ahəngdarlığı………………………...493 
§5. İctimai inkişaf nəzəriyyəsi.........................…......…..…..495   
§6. İnhisarçı rəqabət problemi...........….............………....…499     
§7. C.Robinson və U.Rostou………….………………….……503 
§8."Müvazinətli qüvvələr" və "Sənaye cəmiyyəti" nəzəriyyələri. Plan  
      və   bazar..................…….....…………………..…..…509 
Fəsil 19. Azərbaycanda iqtisadi fikrin inkişafı.  
§1. XIX əsrin ikinci yarısında Azərbaycanın iqtisadi fikri…..520  
§2. XX əsrin əvvəllərində marksist iqtisadi təliminin Azərbaycanda 
yayılması və iqtisadi ədəbiyyatda şərhi.….….532 
§3. XX əsrin 50-60 və 70-80-ci illərində Azərbaycan iqtisadçıları tərəfindən 
iqtisadi qanunların fəaliyyəti və istifadə mexanizminin 
tədqiqi..............…………………………….….535 
§4. Müasir dövrdə (90-2000-ci illərdə) Azərbaycanın iqtisadi fikrindəki 
dəyişiklik, onun iqtisadi ədəbiyyatda və dövlətin iqtisadi siyasətində 
əksi................………………….…….543 
Fəsil 20. Müasir dövrün iqtisadi nəzəriyyələri.  
§1. Təklif iqtisadiyyatı nəzəriyyəsi…………………….……...552                      
§2. Səmərəli gözləmə nəzəriyyəsi……………………..……..554                          
§3. Neoklassik sintez nəzəriyyəsi.........................………….559        
 
 7
Fəsil 21. Dünya təsərrüfatı haqqında nəzəriyyələr. 
§1. Dünya təsərrüfatının nəzəri problemləri……........………563 
 §2. Neoklassik müqayisəli üstünlük nəzəriyyəsi.......………565  
§3. Qeyri-ekvivalent mübadilə konsepsiyası…………..…….569 
§4. Dünya təsərrüfatında yığım haqqında nəzəriyyələr ……574  
§ 5. Dünya təsərrüfatının İ.Vallerstayn nəzəriyyəsi…….…578 
İstifadə olunan ədəbiyyat 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 8
 
M Ü Q Ə D D İ M Ə 
 
Milli iqtisadi inkişafın mütərəqqi sistemə daxil olması ilə ictimai-
sosial elmlərin, o cümlədən iqtisadi təlimlər tarixinin müasir təfəkkür 
baxımından şərh edilməsi vacib cəhətlərdən biridir. Aydın olduğu kimi, 
keçmiş ittifaqın ali məktəblərində, o cümlədən respublikamızda da bütün 
ictimai-sosial elmlər sırf ideoloji və siyasi baxımından öyrənilmişdir. Lakin 
bugünkü həyatın tələbatına uyğun, çevik, mənimsənilməsi mümkün olan, 
hər cür abstrakt, mühafizəkar baxışlardan kənar olan iqtisadi təlimlərin 
öyrənilməsi son dərəcədə zəruridir. Bu labüd cəhət sırf iqtisadi tədris 
ocaqlarında daha da aktuallaşır. Çünki iqtisadi nəzəriyyənin metodoloji 
prinsiplərini, bazar sisteminin ümumi problemlərini, makro və 
mikroiqtisadi nəzəriyyələri, milli iqtisadiyyatın formalaşması 
xüsusiyyətlərini, ümumdünya təsərrüfat əlaqələrini öyrəndikdən sonra 
iqtisadi təlimlər tarixinin konseptual müddəalarının tədris olunmasına 
böyük ehtiyac duyulur. Bu baxımdan hazırlanan "İqtisadi təlimlər tarixi" 
dərsliyi son dərəcə aktual və əhəmiyyətli bir vəzifənin həyata keçirilməsinə 
həsr edilib. Dərslik bütövlükdə iqtisadi nəzəriyyənin öyrənilməsi 
istiqamətində mövcud təlimlərin, iqtisadi məktəblərin, müasir iqtisadi 
cərəyanların şərh olunmasına həsr edilsə də o, təkcə iqtisadi ixtisas alanlar 
üçün deyil, eləcə də bütövlükdə iqtisadiyyatla maraqlananlar üçün də 
əhəmiyyət daşıyır. 
Dərslikdə nəzərə çarpacaq xüsusiyyətlərdən biri ondan ibarətdir ki, 
iqtisadi təlimlərin dövrləşməsi prosesi ön plana çəkilir və müxtəlif iqtisadi 
sistemlər şəraitində iqtisadi münasibətlərin xarakteri şərh edilir. İqtisadi 
fikrin formalaşmasında, o cümlədən iqtisadi nəzəriyyənin inkişafında 
mühüm rol oynayan ümumbəşəri xarakterli nəzəriyyələr həm keçmiş, həm 
də müasir iqtisadi təfəkkür baxımından şərh edilir. Tarixi inkişafın ayrı-
ayrı mərhələlərində iqtisadi təfəkkür sahəsindəki nailiyyətlərin iqtisadi 
nəzəriyənin bir elmi sistem kimi formalaşmasındakı rolu dərslikdə 
ardıcıllıqla nəzərə alınmışdır. 
İlk dəfə olaraq dərslikdə Şərqdə iqtisadi fikrin inkişafında islam 
təliminin təsiri göstərilmişdir. 
 9
Dərslikdə həm Şərqdə, həm də Qərbdə iqtisadi fikirlərin təşəkkülü 
təcrid olunmuş şəkildə deyil, elmi təfəkkürün gerçəkləşmiş nailiyyətləri 
baxımdan ilk dəfə olaraq şərh edilir. Bu fikirlərin ümumbəşəri dəyərlərin 
əldə olunmasındakı rolu milli-mənəvi sərvətlərin artırılmasındakı 
əhəmiyyəti müəyyənləşdirməklə, müasir sivilizasiyalı iqtisadi həyatdakı 
yeri göstərilir. 
Bir cəhəti də nəzərə almaq lazımdır ki, mövzuların şərhi zamanı 
bəzən K.Marksın əsərlərinə istinad edilir. Bu da təsadüfi xarakter daşımır. 
Çünki bu əsərlərin Azərbaycan dilində nəşr olunması ilə əlaqədar orada 
Marksa qədərki, xüsusən qədim dövrün, orta əsr mütəfəkirlərin 
əsərlərindən birbaşa istifadə olunduğundan oxucunun işi xeyli yüngülləşir. 
Həm də iqtisadi təlimlər sahəsində mövcud olan əksər ilkin ədəbiyyatlar 
rus dilindədir və nadir nüsxələr şəklində mövcuddur.  
İqtisadi təlimlər tarixinin öyrənilməsinin müstəqillik şəraitində 
xüsusi əhəmiyyəti vardır. Çünki ölkədə yeni iqtisadi sistemə keçid 
məsələsinin qarşıya qoyulması, bu sistemin üstünlüklərinin və 
məhdudiyyətlərinin üzə çıxarılması bilavasitə iqtisad elmində artıq özünə 
həyati vəsiqə qazanmış iqtisadi fikirlərdən, nəzəriyyələrdən və 
cərəyanlardan irəli gələn əsaslandırılmış müddəalardan asılıdır. 
Ona görə də iqtisadi təlimlər tarixinin öyrənilməsi istiqamətində 
müstəqillik dövründə bir sıra tutarlı monoqrafiyalar,  tədris vəsaitləri və 
proqramları, mühazirə mətnləri və bir sıra elmi məqalələr yazılmışdır.1 
                                                        
1 Т.С.Вялийев вя А.Щясянов. "Азярбайъан игтисади фикир тарихи", Бакы ,1996 
Т.С.Вялийев.  Игтисад елминин нязяри ясасларынын тарихи тякамцлц, Бакы,1999. 
М.Х.Мейбуллайев. "Ислам игтисадиййаты", Бакы, 2001 
М.Х.Мейбуллайев. "ХIХ ясрин игтисадчыларынын ясярляриндя классик елми 
системин инкишафы", Бакы, 2001. 
М.Х.Мейбуллайев вя Г.С.Яллязов. Игтисади тялимляр тарихи фяннинин програмы. 
Бакы, 1996 вя Бакы, 1999-ъу илляр (Али игтисад тядрис мцяссисяляри вя 
факцлтяляри цчцн) 
Г.С.Яллязов. Классик буржуа сийаси игтисадынын йаранмасы вя инкишафы, Бакы, 
1992. 
Г.С.Яллязов. Мцасир игтисади нязяриййяляр, Бакы, 1999. 
Х.Кяримов. "Азярбайъан игтисади фикир тарихиня даир", "Азярбайъан 
игтисадиййаты", Бакы,1998. сящ. 31-42 вя башгалары. 
 
 10
Lakin iqtisadi təlimlər tarixinin bütöv, tam ardıcıllıqla və sistemli 
şəkildə öyrənilməsi son dərəcə vacib məsələlərdəndir. Bu onunla 
əlaqədardır ki, "İqtisadi təlimlər tarixi" iqtisadi nəzəriyyənin tarixi kimi 
təkcə iqtisadi təmayüllü ali məktəblər üçün deyil, ümumiyyətlə 
iqtisadiyyatla maraqlananlar üçün xüsusi əhəmiyyət daşıyır. 
Qeyd etmək lazımdır ki, Azərbaycanda ən az öyrənilən və tədqiq 
olan elmi sahələrdən biri iqtisadi fikir tarixidir, o cümlədən Azərbaycan 
fikir tarixidir. 
Düzdür, ölkəmizdə XX əsrin 50-ci illərindən başlayaraq ayrı-ayrı 
mütəfəkkirlərin ictimai-iqtisadi görüşləri tədqiq olunmağa başlamışdır. 
Burada Ə.Sumbatzadənin, Ə.Fərəcovun, B.Axundovun, M.Mustafayevin, 
Y.Mmmədovun tədqiqatlarını xüsusi qeyd etmək lazımdır. 80-ci illərdən 
başlayaraq Azərbaycan iqtisadi fikir tarixi müəyyən ardıcıllıqla tədqiq 
olunmağa başlamışdır. Burada T.Vəliyevin, M.Musayevin, 
Q.Əbülsəlimzadənin, A.Həsənovun, Ə.Qəribovun, Y.Həsənovun, 
X.Kərimovun və başqalarının tədqiqatlarını göstərmək olar. Lakin mövcud 
quruluşun tələbləri çərçivəsində aparılan bu tədqiqatlar öz elmi 
əhəmiyyətini saxlamaqla, iqtisadi fikrə dair ümumiləşmələr sistemli 
şəkildə yekunlaşdırılmışdır. Yalnız XX əsrin 90-cı illərindən etibarən 
ölkəmizdə müstəqillik əldə olunundan sonra iqtisadi təlimlərin 
öyrənilməsi ilə bağlı iqtisadi fikir sahəsində bir sıra tutarlı elmi əsərlər 
meydana gəlməyə başlamışdır. Bu dövrün görkəmli iqtisadçı alimləri 
Ə.A.Mahmudov, A.A.Nadirov, Z.Ə.Səmədzadə, A.K.Ələsgərov, 
T.Ə.Quliyev, M.M.Allahverdiyev,  A.Ə.Əliyev, T.S.Vəliyev, Ş.M.Muradov, 
A.F.Musayev, T.A.Hüseynov, İ.Ə.Feyzullabəyli, H.B.Allahverdiyev və 
başqaları yaratmış olduqları elmi məktəblərin yetirmələri yeni iqtisadi 
sistemə keçidlə əlaqədar iqtisad elminin müxtəlif istiqamətlərində mühüm 
nəzəri və metodoloji əsaslı problemlərin həllinə xüsusi diqqət yetirə 
bilmişdilər. Bu iqtisadi problemlərin tədqiqi sözsüz ki, gələcək dövrdə 
Azərbaycanda iqtisadi fikrin formalaşmasında müstəsna rol oynayacaqdır. 
Göstərmək lazımdır ki, müstəqilliyə qədər "İqtisadi təlimlər tarixi" 
dərsliyi yalnız Moskvada mərkəzləşdirilmiş şəkildə sırf marksist-leninçi 
ideologiyası ilə siyasətləşdirilmiş şəkildə dərc olunaraq ayrı-ayrı 
respublikalara göndərilirdi. Bəlli olduğu kimi bütün humanitar fənlər, 
 11
yalnız rus dilində yazıldığından, yerlərdə onun müvafiq dillərə tərcümə 
olunması ilə dərc olunmasına icazə verilirdi. Yerli müəlliflər yalnız dərs 
vəsaiti şəklində bu və ya digər fənni dərc etdirə bilərdilər. 
İqtisadi təlimlər tarixi də ölkəmizdə belə həyat yolu keçmişdir. 1965-
ci ildə onun I hissəsi, 1971-ci ildə isə II hissəsi dərc olunmuşdur. Sözsüz ki, 
konkret dövrün tələbatı ilə əlaqədar yazılan bu dərs vəsaitinin elmi, nəzəri 
və metodoloji əhəmiyyətini azaltmadan, onun müəlliflərinə hörmət və 
ehtiramımızı bildirməklə qeyd etmək istəyirik ki, müasir və dəyişilən 
dövrün tələbatına uyğun milli müstəqillikdən bəhrələnmək və 
ümumbəşəri iqtisadi dəyərləri mənimsəmək üçün yeni bir dərsliyin 
yazılmasını qarşıya məqsəd qoymuşuq. Müəlliflər proqram çərçivəsində 
iqtisadi fikirlərin, nəzəriyyələrin meydana gəlməsini, formalaşmasını və 
inkişafını şərh etməklə ilk dəfə olaraq Şərqdə, Azərbaycanda iqtisadi 
təlimin meydana gəlməsini və inkişafını şərh etməyə çalışmışlar. Sözsüz ki, 
müstəqillik illərində yazılmış bu dərslik heç də müəyyən qüsur və 
çatışmazlıqdan xali olmayacaqdır. Hər halda müəlliflər heyəti həm 
dərsliyin məhdudluğunu, həm  proqram çərçivəsində yazıldığını nəzərə 
alaraq, hər hansı mövzunun tam şəkilli izahını və detallaşdırılmış şəkildə 
şərhini qarşıya məqsəd qoymadıqlarına görə, şübhəsiz ki, bəzi məsələlərdə 
mübahisə, fikir ayrılığı, müəyyən iradlar meydana gələcəkdir. Bütün 
bunları nəzərə alaraq müəllif kollektivi əvvəlcədən minnətdarlıq hissi ilə 
dərsliyə aid hər cür təklif, rəyi və iradları qəbul etməyə hazırdır.  
Azərbaycanda bazar sisteminin yenicə təşəkkül tapmasına və 
formalaşmasına başlanır ki, şübhəsiz ki, bu da bir neçə onilliklərin işidir. 
Bu əsasdan da iqtisadi təlimlər tarixi dərsliyində keçid dövrünün 
xarakterik xüsusiyyətləri barədə, sahibkarlığın formalaşması istiqamətləri 
barədə, dövlətin iqtisadiyyata müdaxiləsinin həddi barədə, bazarın 
modelləri haqqında tarixin keçmiş olduğu yollar barədə elmi 
əsaslandırılmış müddəa və fikirlərin nəzəriyyə və konsepsiyaların şərhinin 
verilməsinə cəhd göstərilmişdir. Keçmişi öyrənmədən gələcəyi yaratmaq 
mümkün deyil. 
 
 
 
 12
 
 
 
 
 
 
 
 
 
 
 
 
 
 
 
 
 
 
 FƏSİL 1.  İQTİSADİ TƏLİMLƏR TARİXİNİN PREDMETİ,  
METODU VƏ STRUKTURU 
 
§ 1. İQTİSADİ TƏLİMLƏR TARİXİNİN PREDMETİ 
 
İqtisadi təmayüllü ali təhsil alan və yenidən iqtisadi ixtisas alan 
gənclər üçün ümumbəşəri dəyərlərin öyrənilməsi və iqtisadi həyatda 
davranış mədəniyyətlərinin yüksəldilməsi üçün "İqtisadi təlimlər tarixi" 
fənni müstəsna rol oynayır. "İqtisadi təlimlər tarixi"nin öyrənilməsi zərurəti 
həm də müasir şəraitdə iqtisadi sistemlərin transformasiyaya 
uğramasından irəli gəlir. Çünki "İqtisadi təlimlər tarixi"nin predmeti 
cəmiyyətin iqtisadi həyatında və sosial sferasında baş verən dəyişikliklərlə 
əlaqədar iqtisadiyyatın birinin digəri ilə əvəz olunmasının qa-
nunauyğunluqlarını və dövrləşmə prosesilə bağlı insanların davranış 
qaydalarının məntiqini öyrənir. İqtisadi hadisə və proseslərin tarixi 
dövrləşmə prosesilə öyrənməklə "İqtisadi nəzəriyyə" elminin  daha 
 13
dərindən mənimsənilməsinə imkan yaranır. Bəlli olduğu kimi "İqtisadi 
nəzəriyyə" 250 il bundan əvvəl kapitalizmin təşəkkül tapdığı dövrdə 
meydana gəlmişdir. Ümumi iqtisadi nəzəriyyə ilkin olaraq 1615-ci ildə 
fransız Antuan de Monkretyen tərəfindən "Siyasi iqtisad" termini ilə ad-
landırılmışdır. Daha sonra ingilis Uilyam Petti öz tədqiqatlarında bu elmi 
"Siyasi hesab" adlandırmışdır. Fiziokratlar məktəbinin banisi  Fransua Kene 
bu elmə sadəcə "İqtisadiyyat" kimi baxmışdır. "İqtisadi nəzəriyyə"nin atası 
hesab olunan Şotlandiyalı Adam Smit bu elmi "Siyasi iqtisad" kimi qəbul 
etmiş və onun xalqların sərvətinin mənbəyi olduğunu qeyd etmişdir. 
İngilis iqtisadçısı David Rikardo klassik iqtisadi sistemin yaradıcılarından 
biri kimi "İqtisadi nəzəriyyə"ni siyasi iqtisadın başlanğıcı kimi qeyd 
etmişdir. İngilis iqtisadçılarından C.S.Mill "İqtisadi nəzəriyyə"ni 
kompromislər nəzəriyyəsi vasitəsilə  "Siyasi iqtisadın əsasları" kimi 
öyrənmişdir. Alman iqtisadçısı Karl Marks "Kapital" əsəri vasitəsilə "Siyasi 
iqtisad"ı  alternativ elmi sistem kimi öyrənə bilmişdir. Yeni elmi istiqa-
mətin yaradıcısı olan ingilis Alfred Marşall iqtisad elmini ilk dəfə olaraq 
"Siyasi iqtisad"ın  "Ekonomiks" fənni kimi öyrənilməsini təklif etmişdir. Bu 
fikri digər görkəmli ingilis iqtisadçısı U.Cevons da təkidlə qarşıya 
qoymuşdur. Ümumiyyətlə, görkəmli iqtisadçı alimlərin  "Siyasi iqtisad"la 
və ya "İqtisadi nəzəriyyə" ilə bağlı irəli sürülmüş fikirlərini ardıcıllıqla qeyd 
etməklə bu istiqamətdə mövcud olan iqtisadi ideyaların məntiqindən irəli 
gələn prinsiplərin, səbəb-nəticə əlaqələrinin və inkişaf meyllərini əks 
etdirən fikirlərin mahiyyətini şərh etməklə iqtisadi təlimlər tarixinin 
predmeti haqqında mülahizələri konkretləşdirmək olar. 
Tarixi inkişafın ayrı-ayrı dövrlərində irəli sürülən ümumbəşəri 
iqtisadi dəyərlərin mənimsənilməsi, inkişaf qanunauyğunluqlarının 
öyrənilməsi, iqtisadi sistemlərin transformasiyaya uğraması, eləcə də 
təkamüllü iqtisadi inkişafa təkan verən cərəyanların, məktəblərin və 
konsepsiyaların şərh olunması "İqtisadi təlimlər tarixi"nin əsas 
vəzifələrindəndir. Ona görə də ümumiləşmiş şəkildə "İqtisadi təlimlər 
tarixi"nin predmetini müxtəlif iqtisadi sistemlərin meydana gəlməsi və 
onların transformasiyası qanunauyğunluqlarını  iqtisadi proseslərin bütöv 
şəkildə öyrənilməsi kimi qeyd etmək olar. İqtisadi həyatda, xüsusən, 
istehsalın strukturunda, texnologiyasında, istehlakında, eləcə də 
 14
istehlakçıların davranış qaydalarında baş verən dəyişikliklər yeni iqtisadi 
proseslərin meydana gəlməsinə səbəb olur. Müasir şəraitdə dünya 
iqtisadiyyatında aktual yer alan qlobal iqtisadi problemlər, iqtisadi 
inteqrasiya prosesləri, iqtisadi təhlükəsizlik məsələləri, ayrı-ayrı ölkələrin 
iqtisadiyyatlarının inkişafına müxtəlif səviyyədə təsir göstərir. Eyni 
zamanda yoxsulluğun aradan qaldırılması, insan potensialının inkişaf 
etdirilməsi, qeyri-iqtisadi amillərin, xüsusən, mənəvi, dini amillərin 
rolunun nəzərə alınması özünü təkidlə qarşıya qoymuş olur.  Bununla da 
iqtisad elmində mənəvi, sosioloji, institusional istiqamətlərin inkişafına real 
yol açmış olur. Bu da öz növbəsində  "İqtisadi təlimlər tarixi"nin predmeti 
kimi sırf və ya pozitiv nəzəri müddəaların ümumiləşməsi və müəyyən nə-
ticələrin əldə olunması ilə hüdudlaşmır. Eyni zamanda iqtisad elmində 
normativ səpkili və ya konkret əməli istiqamətli elmi ideyaların, 
prinsiplərin yeni fikir və müddəaların fəaliyyət istiqamətlərinin 
formalaşmasına gətirib çıxarmış olur. 
"İqtisadi təlimlər tarixi"nin öyrənilməsi təkcə iqtisadi dünyagörüşün, 
xalis iqtisadi təfəkkürün formalaşması üçün deyil, eyni zamanda irəli 
sürülmüş elmi müddəaların təkamüllü yolunun məntiqinin 
mənimsənilməsindən ibarətdir. Çünki hazırkı şəraitdə bizim 
mənimsədiyimiz iqtisadi ideyalar sırf keçmişin elementlərinə əsaslanmır, 
eyni zamanda bugünkü və hətta gələcək iqtisadi görüşlərin elementlərinə 
əsaslanır. Ona görə də müasir şəraitdə tətbiq olunan hər bir iqtisadi nəzə-
riyyənin, cərəyanın və konsepsiyanın məşhurluğundan və hətta real tətbiqi 
və səmərəli səviyyəsindən asılı olmayaraq, yalnız onlara əsaslanmaq 
mümkün deyildir. Çünki iqtisadi konsepsiyalar və nəzəriyyələr özü-özünə 
inkişaf etməklə, mövcud dövrdəki üstünlükləri əks etdirməklə, eyni 
zamanda çatışmazlıqlar istiqamətində də özünü əks etdirir. Ona görə də 
mövcud çatışmazlıqların aradan qaldırılması üçün yeni iqtisadi ideyaların, 
fikirlərin, nəzəri baxışların əmələ gəlməsinə səbəb olur. Beləliklə, "İqtisadi 
təlimlər tarixi"nin əsas vəzifəsi kimi iqtisadi nəzəriyyələrin təşəkkülü və 
onların birinin digəri ilə əvəz olunmasının ümumi məntiqini öyrənir. 
 
§ 2. İQTİSADİ TƏLİMLƏR TARİXİNİN METODU 
 
 15
İqtisadi təlimlər tarixinin  öyrənilməsinin metodoloji əsasını yeni 
iqtisadi nəzəriyyələrin mahiyyətinin daha dərindən mənimsənilməsi üçün 
keçmiş nəzəriyyələrin öyrənilməsi dialektikası təşkil edir.  "İqtisadi təlimlər 
tarixi" dialektik metod vasitəsi ilə iqtisadi nəzəriyyənin inkişaf 
mərhələlərinin mahiyyətini əks etdirməklə onun mövcud şəraitlə həyata 
keçirilməsi imkanlarının mümkünlüyünü və üstünlüklərini əks etdirir. 
Çünki hər bir yeni "İqtisadi nəzəriyyə" dünənki problemlərin 
çatışmazlıqlarının aradan qaldırılmasından irəli gəlmişdir. Ona görə də hər 
yeni yaranan nəzəriyyə, keçmiş nəzəriyyələrdən irəli gələrək bəşəriyyətin 
dinamik və təkamüllü inkişaf yolunu əks etdirir. Təkamüllü iqtisadi inkişaf 
yolu bir tərəfdən ən mütərəqqi ideyaları tətbiq etməklə onların həyatiliyini 
göstərir, digər tərəfdən onlardan irəli gələn çatışmazlıqları üzə çıxarır. Eyni 
zamanda istifadə olunmayan alternativ ideyaların meydana gəlməsinə 
səbəb olur. Tərəqqi isə alternativ ideyaların bir nəzəriyyədə birləşdirilməsi 
ilə deyil, onların hər birinin ayrılıqda tətbiqi və onların ən ümumi 
cəhətlərinin sintezləşdirilməsi vasitəsi ilə meydana gəlir. Deməli, iqtisadi 
təlimlər tarixində təhlil və sintez metodu xüsusi yer tutur. 
Əgər XIX əsrin sonu XX əsrin 90-cı illərinə qədər iqtisad elmi, o 
cümlədən "iqtisadi nəzəriyyə" və "iqtisadi təlimlər tarixi" iki barışmaz 
"kapitalizm" və "sosializm" mövqeyindən öyrənilirdisə, artıq buna son 
qoyulmuşdur. XX əsrin sonu və XXI əsrin ilk illərində artıq iqtisadi 
təfəkkürlər bir mövqedən, müxtəlif milli mənafeylər baxımından 
öyrənilərək, dünya  iqtisadi inteqrasiya prosesini, qloballaşmanın iqtisadi 
səpkilərini, iqtisadi təhlükəsizlik problemlərini, kommersiya mənafelərini 
ön plana çəkmişdir 
Daha doğrusu, tarixi məntiqi metod istifadə edilərək iqtisadi 
ideyalar, təfəkkürlər insan potensialının inkişafı naminə sintezləşdirilir. 
Ona görə də bazar iqtisadiyyatının üstünlükləri  qəbul olunmaqla bəşəri 
tərəqqinin aparıcı iqtisadi sistemi kimi, onun liberal-sosial, sosial-demokrat 
modellərinə xas olan prinsiplərinin formalaşmasının əsası qoyuldu. 
Beləliklə,  iqtisadi fikirlər təsərrüfat həyatında həlledici rol 
oynamaqla, iqtisadi həyatda baş verən qanunauyğunluqların məntiqinin 
öyrənilməsini əsaslandırdı. 
 16
Bazar iqtisadi sisteminə xas transformasiyanın baş verməsi  
mümkünlüyü ideyası, eyni zamanda onun makroiqtisadi səviyyədə tənzim 
olunması zəruriliyi yeni tənzimlənən fikrin meydana gəlməsinə əsas verdi. 
Bu hər şeydən əvvəl keçmiş və müasir iqtisadi təfəkkürlər arasında 
qarşılıqlı əlaqə və asılılıqların mövcudluğundan irəli gəlir. Çünki hər bir 
nəslin yaşadığı dövrdən asılı olaraq özünə məxsus iqtisadi fikirləri əmələ 
gəlir. Lakin bu fikirlər təcrid olunmuş şəkildə deyil, özündən əvvəlki nəslin 
mütərəqqi iqtisadi fikirlərinə əsaslanır. Öz növbəsində də bu gələcək nəsil-
lərdə yeni iqtisadi fikirlərin meydana gəlməsinə imkan yaradır. Məhz bu 
da real elmi tərəqqiyə təkan verməklə, müvafiq təlim formasını almış olur. 
İqtisadi təlimlər tarixi, iqtisadi nəzəriyyənin tarixi kimi bilavasitə 
onun əsas prinsiplərinin formalaşmasının nəzəri və metodoloji əsaslarını 
öyrənir. 
- Sərvətin əldə olunması, maddi nemətlərin artırılması yollarının 
müəyyən edilməsi; 
- İnsanların tarixi inkişafın ayrı-ayrı mərhələlərində tələbatlarının 
ödənilməsi ilə bağlı müxtəlif davranış qaydalarına əməl etməsi;  
- Sərvət və nemətlərin əldə olunmasına, bölgüsünə və istifadəsinə 
görə, seçim imkanının əldə olunmasına görə təsərrüfat formalarının 
yaradılması; 
- İnsanların bütövlükdə mənafeyini təmin edən və qoruyan iqtisadi 
sistemin yaradılması və idarə olunması; 
Ümumiləşmiş şəkildə bu prinsiplərin həyata keçirilməsi ilə bağlı irəli 
gələn elmi-nəzəri müddəaların və iqtisadi qanunauyğunluqların hər bir 
iqtisadi sistemin tələbatına uyğun öyrənilməsi və onun tətbiqinin 
mahiyyətinin şərh olunması təlimlər tarixinin əsas məqsədlərindəndir. 
"İqtisadi təlimlər tarixi"ndə irəli sürülən hər bir nəzəriyyə 
özünəməxsus xüsusiyyətləri ilə qiymətlidir. Çünki onların hər biri konkret 
tarixi dövrün reallıqlarından irəli gələn iqtisadi proseslərə əsaslanır. 
İqtisadi təlimlər tarixinin mərhələlər üzrə öyrənilməsi və uyğun 
nəzəriyyələrin meydana gəlməsi qanunauyğunluqlarının 
müəyyənləşdirilməsi ayrı-ayrı ölkələrin milli iqtisadiyyatlarının 
formalaşması prosesindəki rolun mahiyyətinin üzə çıxarılmasına imkan 
verir. Eyni zamanda dünya iqtisadiyyatında gedən böyük 
 17
transformasiyaların baş verməsinin zəruriliyinin şərh olunmasına imkan 
yaradır. Təkcə onu demək kifayətdir ki, XV-XVII əsrlərdə dünyada 
mövcud olan sərt inzibati-amirlik, ənənəvi iqtisadi sistemlərinə alternativ 
olan bazar iqtisadi sisteminin meydana gəlməsinin nəzəri və metodoloji 
prinsiplərini məhz "İqtisadi təlimlər tarixi" ilə və ya iqtisadi nəzəriyyənin 
tarixi vasitəsi ilə öyrənmək mümkün olmuşdur. 
Kapitalizmin meydana gəlməsi ilə ona uyğun iqtisadi nəzəriyyələrin 
meydana gəlməsi, onun bazar təsərrüfatının əsasına çevrilməsi ideyalarının 
əmələ gəlməsi və inkişaf etdirilməsi bəşəriyyət həyatında mütərəqqi rol 
oynamaqla yeni bir iqtisadi sistem kimi formalaşmasına təkan verdi. Yekun 
olaraq bazar təsərrüfatının dövlət tərəfindən himayədarlıq yolu ilə tənzim 
olunması, sonra onun özü-özünü tənzimləməsi ideyasına əsaslanan sərbəst 
tipinin meydana gəlməsinə səbəb olmaqla, onun bir iqtisadi sistem 
formasına çevrilməsinə imkan verdi. Beləliklə, bazar iqtisadiyyatının sosial 
tənzimlənən tipləri, milli modelləri haqqında elmi mübahisələr, nəzəri 
ideyalar irəli sürülür.2  
Ona görə də tarixi-məntiqi metod, vaxt amilinin rolunun nəzərə 
alınması ilə iqtisadi inkişafın bəşəri sivilizasiyanın əsasında durması 
prinsipinin əsas götürülməsinə təkan verdi. 
"İqtisadi təlimlər tarixi" bilavasitə iqtisadi nəzəriyyənin metodoloji 
prinsiplərinə əsaslandığından onun əsas funksiyası da bu əsasdan 
formalaşır. Ona görə də iqtisadi təlimlər tarixinin əsas funksiyası iqtisadi 
nəzəriyyənin əsas prinsiplərinin tarixi inkişafın  mərhələləri üzrə 
öyrənilməsindən ibarətdir. Bu əsasdan da "İqtisadi təlimlər tarixi"nin 
bəşəriyyətin tarixi inkişaf  mərhələlərinə uyğun öyrənilməsinə cəhd 
edilmişdir. Bu baxımdan iqtisadi təlimlər tarixi başlıca olaraq aşağıdakı 
mərhələlər üzrə öyrənilmişdir: 
1) Qədim dövrün iqtisadi təlimi; 
2) Orta dövrdə Şərqdə və Orta Avropada iqtisadi təlimlər; 
3) Bazar sisteminin qərarlaşması dövründə iqtisadi təlim; 
4) Müxtəlif iqtisadi inkişaf modelləri şəraitində iqtisadi təlim; 
5) Müasir və ya yüksək sənayeləşmiş dövrün iqtisadi təlimi. 
                                                        
2 Бунунла ялагядар Т.Я.Гулийевин "Регулируемая рыночная экономика", 
Б.2000, монографийасыны хцсуси гейд етмяк олар. 
 18
İqtisadi təlimlər tarixi ilə əlaqədar bəzi xarici ədəbiyyatlarda isə 
iqtisadi fikrin inkişafının üç mərhələ üzrə öyrənilməsi tövsiyə edilir.3 
Bunlara: 1) bazar iqtisadiyyatı mərhələsinə qədərki iqtisadi təlimlər; 2) 
tənzimlənməyən bazar iqtisadiyyatı mərhələsindəki iqtisadi təlimlər; 3) 
tənzimlənən (sosial yönümlü) bazar iqtisadiyyatı mərhələsinin iqtisadi 
təlimi. 
 
§ 3. İQTİSADİ TƏLİMLƏR TARİXİNİN STRUKTURU 
 
İqtisadi təlimlər tarixi kursu, tarixi inkişafın ayrı-ayrı mərhələlərində 
iqtisadi ideyaların, görüşlərin, baxışların, fikirlərin ümumi dinamikasını 
öyrəndiyinə görə onun öyrənilməsi strukturu da bu istiqamətdə 
formalaşdırılmışdır. Burada əsasən iki başlıca prinsipə müraciət edilmişdir. 
Birincisi, şərh edilən mövzular tarixi inkişafın mərhələlərinə, ikincisi 
iqtisadi inkişafın modellərinə uyğun izah edilmişdir. 
Qədim dövrün iqtisadi fikrinin izahı Qədim Şərqdə, Misirdə və 
Babilistanda iqtisadi fikirlərin əsasında şərh edilir. Bu dövr üçün xarakterik 
olan qul əməyindən istifadə və onunla əlaqədar meydana gələn iqtisadi 
fikirlər izah edilərək onun e.ə. IV  minilliyində  Şərqdə kəsb olunan 
xüsusiyyətləri qeyd edilir. Eyni zamanda Qədim Yunanıstanda və Qədim 
Romada eranın I minilliyindən başlayaraq eranın IV əsrinə qədər qul 
əməyinin cəmiyyətin inkişafında əsas məhsuldar qüvvə rolunu oynaması 
ideyası göstərilmişdir. Qədim dövrdə Çində formalaşan "Təbii hüquq" 
fəlsəfəsi, konfutsiyaçılıq, "Quan-tsızı" traktının mahiyyəti və onların 
təkamülü göstərilir. Xüsusən mülkiyyət, sərvət, əmək və gəlir haqqında 
olan təsəvvürlər, ekvivalent mübadilə, ticarətin və təsərrüfat həyatının 
dövlət tənzimlənməsi ideyası qeyd olunur. Qədim Hindistanda "Artxaşas-
tır" iqtisadi təlimində dəyər, bazar qiyməti, mənfəət, xarici ticarət, 
idarəetmə və dövlət gəlirləri haqqında mövcud olan ideyalar izah olunur. 
Antik dünyada iqtisadi fikrin yaranması ilə Qədim Yunanıstan və Qədim 
Romada iqtisadi fikir şərh edilir. Qədim Yunanıstanda Ksenofontun, 
Platonun və Aristotelin əmtəə, ictimai əmək bölgüsü, sərvət, pul, onun 
                                                        
3 Бах. Я.С.Ядгаров, История экономических учений, М.1997, с. 11-13. 
 19
mənşəyi və funksiyaları haqqında ideyalar göstərilir. Qədim Romada 
iqtisadi fikrin formalaşmasında Kottonun, Qrakxilinin, Varronun, 
Kottonun, Kolumellanın dəyər, mənfəət, qiymət, təsərrüfatın təşkili, aqrar 
islahatlarla bağlı fikirləri böyük rol oynamışdır. İlk dəfə olaraq Şərqdə 
iqtisadi fikrin formalaşmasına İslamın təsiri ətraflı şəkildə şərh edilmiş, 
İslamın iqtisadi fikrinin təşəkkülündə və inkişafında Qurani-Kərim və 
Həzrəti Məhəmməd (s.ə.s.) sünnəsinin oynadığı rol qeyd edilmişdir. İs-
lamda iqtisadi azadlıq, izah edilmişdir. 
Orta dövrün iqtisadi təlimi əsasən iki istiqamətdə öyrənilmiş, 
bərabərlik, ədalətlilik, xüsusi mülkiyyət, vergi, ticarət, maliyyə və kredit 
məsələləri, eyni zamanda ibn Xəldunun iqtisadi görüşlərinin mahiyyəti 
şərh edilmişdir. Həmçinin orta dövrdə Azərbaycanda iqtisadi fikrin 
formalaşmasında Nizami Gəncəvinin və N.Tusinin iqtisadi baxışları izah 
edilmişdir. 
Orta dövr üçün xüsusən XIV əsrdən başlayaraq Qərbi Avropada 
iqtisadi ideyaların meydana gəlməsi və formalaşması prosesi izah edilir. 
Burada F.Akvinskinin dövlət, siniflər və ədalətli qiymət haqqındakı 
baxışları şərh olunur. Merkantilizmin yaranmasının sosial-iqtisadi ilkin 
şərtləri, onun mahiyyəti, əmək, sərvət və mənfəət haqqında olan ideyalar 
izah olunur. Merkantilizmin inkişafında monetar və "ticarət balansı" nəzə-
riyyəsinin mahiyyəti və ayrı-ayrı ölkələrdə malik olduğu xüsusiyyətlər 
qeyd olunur. Klassik iqtisadi məktəbin meydana gəlməsi və onun U.Petti 
və P.Buagilberin əmək-dəyər nəzəriyyəsi, əmək haqqı, renta, faiz, torpağın 
qiyməti, rəqabət, "optimal qiymət", sosial-iqtisadi islahatlar haqqında 
mövcud olan ideyaları şərh edilmişdir. Eyni zamanda bu dövrlərdə fi-
ziokratizmin meydana gəlməsi F.Kenenin iqtisadi ideyaları, xüsusən onun 
"təbii cəmiyyət" konsepsiyası, "xalis məhsul", "məhsuldar əmək", "sinif", 
"kapital" haqqındakı təlimi, eləcə də ilkin makroiqtisadi təhlilin əsasında 
duran "İqtisadi cədvəl"in,  gəlirlər və kapital haqqındakı nəzəriyyələrinin 
mahiyyəti şərh edilir. Bazar iqtisadi sisteminin qərarlaşmasında A.Smitin 
və D.Rikardonun iqtisadi təlimlərinin müstəsna rolu nəzərə alınaraq, 
onların elmi sistemlərinin mahiyyəti izah edilir. Onların tədqiqatlarının 
predmeti və metodunun xarakteri şərh olunur. Burada əsas diqqət 
A.Smitin "görünməz əl" prinsipinə, əmək bölgüsü, dəyər, siniflər, gəlirlər 
 20
və kapital haqqındakı nəzəriyyələrin mahiyyətinə verilir.  Eyni zamanda 
Rikardonun bölgü, gəlirlər, əmək haqqı, mənfəət, renta və müqayisəli 
üstünlüklər nəzəriyyəsinin mahiyyəti qeyd olunur. Bazar sisteminin 
qərarlaşması ilə əlaqədar olaraq klassik iqtisadi məktəbin davamçıları və 
tənqidçiləri olan S.Sismondinin, P.Prudonun, C.Milin, T.Maltusun, J.Seyin, 
F.Bastiyanın, C.Kerrinin və S.Milin iqtisadi nəzəriyyələri, ideyaları və 
metodologiyaları şərh edilmişdir. 
Müxtəlif iqtisadi inkişaf modellərinin qərarlaşması ilə bağlı irəli 
sürülən iqtisadi ideyalar arasında K.Marksın iqtisadi təlimini, alman tarixi 
məktəblərini, marjinalizm və neoklassik istiqamətləri xüsusi qeyd etmək 
olar. Burada Marksın izafi dəyər nəzəriyyəsini, onun təkrar istehsal, 
reallaşma, qeyri-müvazinətlı inkişaf nəzəriyyələrini qeyd etmək olar. 
Alman tarixi məktəbləri vasitəsilə siyasi iqtisadın yaranması, F.Listin "milli 
iqtisadi sistem", məhsuldar qüvvələr, proteksionizm, ticarət azadlığı 
nəzəriyyələrinin mahiyyəti şərh edilir. Burada həmçinin ilkin alman tarixi 
məktəbinin yaradıcıları olan V.Roşerin, K.Knisin və Y.Hildebrandın 
metodoloji prinsipləri şərh edilir. Yeni alman tarixi məktəbi və onun 
metodologiyasının yaradıcıları olan Q.Şmollerin, L.Brentanonun və 
K.Bryuxerin tədqiqat və baxışları izah olunur. 
Marjinalizmin yaranması, onun metodoloji prinsiplərinin 
öyrənilməsi, faydalılıq nəzəriyyəsinin mahiyyəti bu bölmədə işıqlandırılır. 
Eləcə də "Avstriya məktəbi"nin görkəmli nümayəndələri K.Mengerin, 
Y.Bembavrekin və F.Vizerin iqtisadi təhlillərinin metodoloji xüsusiyyətləri, 
obyektiv və subyektiv qiymət nəzəriyyələri "İstehsal xərcləri həddi" 
nəzəriyyəsi və mənfəət konsepsiyası araşdırılır. A.Marşallın Kembric 
məktəbinin yaradıcısı kimi iqtisadi tədqiqatının predmeti və metodu izah 
olunur. Onun tələb, təklif və qiymət nəzəriyyəsi, tələbin elastikliyi və 
tədrici müvazinət nəzəriyyəsi, inhisar konsepsiyası, əmək haqqı və mənfəət 
nəzəriyyəsi izah olunur. 
Neoklassik istiqamətin Amerikan məktəbinin yaradıcısı C.Klarkın 
elmi tədqiqatının predmeti və metodu, statik və dinamik inkişaf 
konsepsiyası, son məhsuldarlıq həddi nəzəriyyəsi, istehsal amillərinin 
xüsusi məhsuldarlığı, əmək haqqı, faiz və sahibkarlıq mənfəəti nəzəriyyəsi 
izah edilir. 
 21
Dərsliyin sonuncu müasir iqtisadi nəzəriyyələr bölməsində Keynisin 
iqtisadi təlimi, neoliberalizmin və monetarizmin mahiyyəti, onların 
metodoloji və nəzəri əsasları, eləcə də sənayecə inkişaf etmiş ölkələrdə bu 
nəzəriyyələrin mahiyyəti araşdırılır. Burada Keynisin səmərəli tələb 
prinsipi, makroiqtisadi tənzimlənmə nəzəriyyəsinin, ümumi psixoloji 
qanununun mahiyyəti şərh edilir. Neoklassik ideyaların dirçəldilməsinin 
səbəbləri şərh olunmaqla neoliberalizmin metodoloji və nəzəri əsasları 
A.Mizesin və F.Xayekin iqtisadi nəzəriyyələri ilə şərh olunur. Avropanın 
ayrı-ayrı inkişaf etmiş ölkələrində neoliberalizmin mahiyyəti açıqlanmaqla 
Almaniyada neoliberalizm cərəyanı V.Oykenin "Sosial bazar təsərrüfatı" və 
L.Erxardın "Formalaşmış cəmiyyət" konsepsiyalarının mahiyyəti izah olu-
nur. 
Monetarist nəzəriyyənin mahiyyəti M.Fridmanın baxışları vasitəsilə 
izah olunur. İqtisadi aktivliyin baş verməsində dövriyyədəki pulun həcmi 
barəsində mövcud olan konsepsiyanın mahiyyəti izah olunur. Bu əsasdan 
da monetar iqtisadi siyasətin müasir iqtisadi inkişafındakı rolu qeyd 
olunur. 
İnstitusional-sosioloji istiqamətlə aparılan təhlilin metodologiyası və 
predmetinin xüsusiyyətləri şərh olunur. Amerikan institusionalizminin 
mahiyyəti və əsas istiqamətləri T.Veblenin "Sosioloji-psixoloji texnokrat 
təlimi", C.Kommonsun "Sosioloji hüquqi", U.Mitçellin "Konyuktur statistik" 
təlimləri əsasında şərh   edilir. Bundan əlavə Y.Şumpeterin "Səmərəli 
rəqabət", E.Çemberlinin "İnhisarçı rəqabət", C.Robbinsonun "Natamam 
rəqabət", U.Rostounun "İqtisadi artım mərhələləri", C.Helbreytin 
"Müvazinətlı qüvvələr" nəzəriyyələrinin mahiyyəti aşkarlanır. 
Bundan əlavə bu bölmədə "Təklif iqtisadiyyatı", "Səmərəli gözləmə", 
"Yeni konservatizm", "Neoklassik sintez" nəzəriyyələrinə dair iqtisadi 
baxışlar şərh olunur. 
Müasir şəraitdə beynəlxalq əmək bölgüsünə dair nəzəriyyələrin 
mahiyyəti, onların inkişaf etmiş, inkişaf etməkdə olan və zəif inkişaf edən 
ölkələr üçün daşıdığı əhəmiyyət şərh edilir. Bu əsasdan da dünyada 
mövcud olan qeyri-bərabər inkişafın mənbəyi, amilləri və səbəbləri 
aşkarlanır. 
 22
Dünya iqtisadiyyatında baş verən mütərəqqi irəliləyişlər, eləcə də 
irəli sürülmüş bir sıra elmi mülahizələrin məqsədyönlü istifadəsinin 
konkret olaraq keçid iqtisadiyyatı dövrünü yaşayan Azərbaycan reallıqları 
üçün daşıdığı əhəmiyyət də dərsliyin sonuncu bölməsində aşkarlanır. 
 
FƏSİL 2. QƏDİM DÖVRÜN İQTİSADİ TƏLİMLƏRİ 
 
§ 1. QƏDİM DÜNYADA İQTİSADİ GÖRÜŞLƏRİN  
YARANMASI 
 
İqtisadi təlimlər tarixinin öyrənilməsi, bir qayda olaraq Qədim 
dünyada meydana gəlmiş iqtisadi görüşlərin, fikirlərin öyrənilməsi və 
mənimsənilməsi ilə başlanır. Bu da təsadüfi deyil. Çünki bəşəriyyətin tarixi 
təkamülü, insan cəmiyyətinin təşəkkülü, ilkin olaraq qədim dünyada 
meydana gəlmişdir. Minilliklər ərzində formalaşmış təbiət və cəmiyyət 
haqqındakı düşüncələr, baxışlar, görüşlər, fikirlər şifahi yollarla nəsildən-
nəslə keçmiş və müxtəlif səpkili əfsanələr, rəvayətlər, eposlar, poeziyalar 
kimi ayrı-ayrı xalqların maddi və mənəvi mədəniyyətlərinə çevrilmişdir. 
Belə bir tarixi inkişaf prosesi, elmi dünyagörüşlərin formalaşması, ən 
qabarıq şəkildə özünü Qədim Şərqdə, Qədim Asiyada, Antik dövrün ən 
parlaq nümunələri olan Yunanıstanda və Qədim Romada əks etdirmişdir. 
İctimai əmək bölgüsünün meydana gəlməsi, istehsal vasitələrinin 
təsərrüfat həyatında müəyyənedici rola malik olması, qul əməyinin 
mənimsənilməsi prosesi ictimai inkişafın iki yolunu müəyyən etdi. 
Bunların biri cəmiyyətin həyatında ictimai əməyin təşkilinin üstün rola 
malik olması ilə, ikincisi isə, müxtəlif ailələrin istehsal vasitələrinə və 
qullara görə mülkiyyətlərinin inkişafı ilə əlaqədardır. Məhz bununla əlaqə-
dar olaraq tarixdə iqtisadi inkişafın, o cümlədən "siniflərin" meydana 
gəlməsinin iki üsulu fərqləndirilir. Bunlardan birini Asiya istehsal üsulu, 
digərini isə antik istehsal üsulu kimi fərqləndirirlər. Bununla əlaqədar 
olaraq  bəzi hallarda Qədim dünya dedikdə, Şərq və Asiya ölkələri, Antik 
dünya dedikdə isə Qədim Yunanıstan və Qədim Roma nəzərdə tutulur. 
Lakin bir ümumi cəhət vardır ki, ictimai inkişafda, təsərrüfatçılığın 
təşkilində, siniflərin əmələ gəlməsində, dövlətin idarə olunmasında, 
 23
insanların istehsal vasitələrinə və əməyinə görə davranış və fəaliyyət 
qaydalarının  müəyyənləşdirilməsində nəticə etibari ilə eyni iqtisadi fikirlər 
söylənilmişdir. Məhz bununla əlaqədar olaraq, qədim dünya dedikdə, 
istər-istəməz uzaq keçmişdə mövcud olmuş olduqca dəyərli fikirləri, 
mövcud dövrü dolğun əks etdirən elmi mülahizələri vəhdət şəklində şərh 
etmək ehtiyacı əmələ gəlir. Ona görə də Antik dövrün iqtisadi fikirlərini, 
analoji olaraq Qədim dövrün fikirləri kimi də qəbul etmək olar. 
Qədim dünyanın iqtisadi fikrində təsərrüfat fəaliyyətinin gedişatı və 
dərk olunması görkəmli elm xadimlərinin ya iqtisadi görüşlərində, ya da 
xalqın əfsanəvi - poetik və mənəvi mədəniyyətində öz əksini tapmışdır. 
İqtisadi fikir haqqında danışarkən, bir qayda olaraq, bütün dünya 
ölkələrində qəbul olunmuş ümumi bir  cəhət vardır ki, o da Qədim Şərqdə 
mövcud olmuş iqtisadi görüşlərin, fikirlərin öyrənilməsinə xüsusi diqqətin 
yetirilməsidir. 
Qədim Şərqin tarixi inkişafının bütün mərhələlərində iqtisadi 
fikirlərdə əsas yeri dövlət təsərrüfatının təşkili və idarə edilməsi problemi 
tutmuşdur. 
Natural təsərrüfata əsaslanan dövlət mülkiyyəti bir tərəfdən hakim 
"mərbəd" mülkiyyətinin formalaşmasına, digər tərəfdən əmtəə 
təsərrüfatının aparılması həddinin müəyyənləşdirilməsinə yönəldilmişdir. 
Qədim Şərqdə iqtisadi fikir hakim natural - quldarlıq təsərrüfatının 
müdafiə olunmasına yönəldilərək, bu mövqedən əmtəə - pul 
münasibətlərinə əsaslandırılırdı. Məhz bununla əlaqədar olaraq şeylərin 
dəyərlərinə görə mübadilə olunması ideyası meydana gəlmişdir.  
Göstərmək lazımdır ki, Qədim Şərqin iqtisadi fikri haqqında 
danışarkən, bura birinci növbədə Qədim Misirdə meydana gəlmiş, 
yayılmış və inkişaf etmiş iqtisadi fikri xüsusi qeyd etmək lazımdır. 
Bəşəriyyətin meydana gəlməsi, inkişafı, insan cəmiyyətinin ilkin beşiyi 
hesab olunan Misir, bu gün də öz ehramları, məbədləri, yeraltı sarayları, 
qəbir evləri ilə və s. möcüzələri ilə zəngin olan bir ölkə kimi dünyanın 
müxtəlif səpkili elmi-tədqiqatların daima diqqət mərkəzindədir. 
Qədim Misirdə iqtisadi fikirlərin formalaşması, əsasən dövlətin 
mərkəzləşmiş idarəetmə sahəsindəki məqsədlərinin həyata keçirilməsi ilə 
bağlıdır. 
 24
Burada ictimai işlər, hərbi və maliyyə idarəçiliyi xüsusi yer tuturdu. 
Belə mərkəzləşdirilmiş idarəçilik sistemi xeyli savadlı adamların olmasını 
tələb edirdi. Ona görə də belə adamların hazırlanması da 
mərkəzləşdirilmiş formada həyata keçirilirdi. Çox hallarda bu günə gəlib 
çatmış yazılı mənbələrdə dövlət və təsərrüfat idarəçiliyinin həyata 
keçirilməsi, o dövrlərdə hakim olmuş dini ehkamların yerinə yetirilməsi 
"Nəsihətlər" vasitəsi ilə şərh edilirdi. Belə "Nəsihətlər" bizim eradan 
əvvəlki, III-II minilliyinə qədərki ilkin, Qədim, Orta, Yeni hökmdarlıq 
dövrləri üçün xarakterik idi. Belə "Nəsihətlər" sırasına "Heraklopol" 
hökmdarının oğlu Merikara "Nəsihətlər"ini, "İnsarın kəlamları", "Nefertinin 
peyğəmbərliyi", "Çobanın nağılları", "Axtoyanın Duaufanın oğluna, öz oğlu 
Piokiyə nəsihətləri" və s. aid etmək olar.4  
Qədim Misirdə iqtisadi resursların, əsasən əmək və torpaq 
resurslarının ciddi uçotu aparılırdı. Nil çayı vadisi boyunca, torpaq 
sahələrinin kadastrı aparılmış, ən məhsuldar sol sahil boyunca olan sahələr 
dövlət torpaqları adlandırılmışdır. 
Dövlət başçısı hesab olunan Fironlar siyasi, dini hökmranlığı yerinə 
yetirməklə, başlıca iqtisadi funksiyaları da yerinə yetirirdilər. Məhz ona 
görə də onlar yer üzündə Günəş (Ra) allahının oğlu və varisi hesab 
olunurdular. Firon xalqın və məmurların yalnız bəndəliyi ilə kifayətlənmir, 
bəzən özünə mehrablar ucaldır və özünün təsviri qarşısında ətirli 
maddələr yandırırdı.5  
Misirdə Firon hökmdarlığından sonra ölkənin iqtisadi həyatına ciddi 
müdaxilə edən kahinlər idi.  Kahinlər ölkənin taleyini həll edən müdrik 
insanlar kimi cəmiyyətin həyatında qeyri-adi rol oynayırdılar. Məhz 
onların səyi nəticəsində o dünyadakı həyatın əbədiliyi əsaslandırılmışdır. 
Ona görə də insanlar bu dünyada qəbir evi üçün də mövqelərinə uyğun 
olaraq ciddi ehtiyatlar hazırlayırdılar. 
Ona görə də o dövrlərdəki xalq qüvvətli hökmdarlar və zəkalı 
kahinlərlə birlikdə, qarşılıqlı ünsiyyətdə fəaliyyət göstərirdilər, onların 
ümumi rifahı artmaqla, Misirin sivilizasiyanın vətəninə çevrilməsinə səbəb 
olurdu. 
                                                        
4 Всемирная история экономической мысли , том I М.1987,  стр.37 
5 Б.Прус Фирон,  Б.1986, стр.13 
 25
Qədim Misirin iqtisadi fikir tarixindən bəhs edərkən bir qayda 
olaraq, bizim eradan XIII əsr əvvəl yazılmış "İpuserin kəlamları"na xüsusi 
diqqət yetirilir. İpuser cəmiyyətin dəyişilməsinin ilkin keçid dövrünü 
göstərmişdir. Olduqca dərin və düşündürücü   şəkildə baş verəcək 
diyişiklikləri   şərh edərək göstərirdi ki, mövcud mərkəzləşdirilmiş idarə 
sistemi çox az adamın mənafeyinə xidmət edir. Ona görə də o hesab edir 
ki, Misirin taxılı hamının neməti olmalıdır. Bunun üçün müxtəlif 
deklarasiyalar, məhkəmə qanunları məhv edilməlidir. 
İluserin kəlamlarında əsas diqqət, ciddi reqlamentləşdirilmiş 
təsərrüfatın pozulmasına verilir.6 
Göstərilir ki, nəzarətin zəifləməsi bir tərəfdən istehsalçıların, xüsusən 
sənətkarların boş dayanmasına, digər tərəfdən yazanların, qeydiyyat 
aparanların fəaliyyətsizliyinə gətirib çıxarır. Bu da xalqın məhvinə səbəb 
olur. 
İşləməyən sənətkarları o, ölkənin düşmənləri adlandırır. O şəxslər ki, 
taxıl əkməyib, onlar məhsul alırlar. Bu barədə heç bir məlumat verilmir. Bu 
da xalqın qəzəbinə səbəb olur. Xüsusən cəmiyyətin kübar hissəsinin 
mərkəzləşdirilmiş hakimiyyət nümayəndələrinə qarşı çıxmasına səbəb 
olur. Kübarların Misirin xarici düşmənləri ilə ittifaqa girməsi mərkəzi 
dövlət idarəçiliyini dağıda bilmişdir. Lakin "İluserin kəlamları"nda, eləcə 
də "Nefertinin peyğəmbərliyi"ndə göstərilir ki, heç cür vahid Misir 
dövlətini dağıtmaq olmaz. Vahid Misir dövləti, ölkədə qayda-qanunun, 
inzibati qulluqçulların sabit gəlir əldə etmək təlimatçısı kimi göstərilirdi. 
"İluserin kəlamları"nda "xeyirxah paytaxtın düşmənlərinin" məhv 
olunması çağırışları vardı. O, ölkədə dini kahinlərin rolunun 
möhkəmləndirilməsinə və bərpa olunmasına, ölkənin hərbi gücünün 
artırılmasına diqqətin verilməsini qeyd edirdi. 
Ona görə də mərkəzləşdirmə ideyası "İluserin kəlamları"nda əsas yer 
tuturdu ki, bu da onun dövlət məmurları arasında çox 
məşhurlaşdırılmasına səbəb olmuşdur. Qədim Misirdə iqtisadi fikrin əmələ 
gəlməsi əsasən, mərkəzləşdirilmiş dövlət idarəçiliyi ilə bağlı olsa da, lakin 
quldarlıq quruluşunun ümumi qanunauyğunluqlarından irəli gələn bir sıra 
                                                        
6 Бунунла ялагядар даща ятрафлы бах. "Всемирная история экономической 
мысли" Т.1, М.1987, стр.36-54 
 26
xüsusiyyətləri də əhatə edirdi. Xüsusən dövlət idarəçiliyində yüksək vəzifə 
tutan əyanların təsərrüfatı ilə bağlı iqtisadi məsələlər də irəli sürülmüşdür. 
Bir tərəfdən qulların əyan təsərrüfatında istifadə olunması qaydaları, 
digər tərəfdən orada çalışan işçilərin ağaların anbarlarından pay almaq 
hüququ müəyyənləşdirilmişdir. Bu da ölkə ərazisində mərkəzləşmiş 
təsərrüfat idarəçiliyinin prinsipi olmaqla həm əyan mülkiyyətinin 
formalaşmasına, həm də Misir taxılının hər kəsin əsas nemətinə 
çevrilməsinə səbəb olurdu. Dövlət idarəçiliyində tutduğu vəzifədən asılı 
olaraq əmələ gələn əyan təsərrüfatı, onların rifahının əsasını təşkil etməklə, 
şəxsi təsərrüfata malik olmalarını aradan qaldırmadı. Beləliklə, Qədim 
Misirdə mülkiyyətin formalaşması əsasən əyan təsərrüfatı ilə bağlı 
olmuşdur. Əyan mülkiyyətinə həm sərəncamlarında olan şəxsi vasitələr, 
həm də qulluq vəzifəsindən asılı olaraq mənimsədiyi predmetlər daxil idi. 
Beləliklə, xüsusi mülkiyyət və dövlət mülkiyyəti çərçivəsində əmələ gəl-
məklə, onların qarşılıqlı fəaliyyət göstərməsinə səbəb olurdu. 
Qədim Misirdə dövlət və xüsusi mülkiyyətin formalaşmasına 
birmənalı baxmaq olmaz. Yəni elə hesab etmək olmaz ki, dövlət mülkiyyəti 
əsasında əmələ gələn xüsusi mülkiyyət inkişaf etdikcə, tədricən dövlət 
mülkiyyətinin azalmasına və ya dağılmasına səbəb olurdu. Düzdür, 
mərkəzi hakimiyyətin zəiflədiyi dövrlərdə xüsusi mülkiyyətin həddi 
artırdı. Lakin hər yeni mərkəzi hakimiyyətin güclənməsi, çox hallarda 
əyanların xüsusi mülkiyyətlərinin hesabına baş verirdi. 
Bu və ya digər obyekt üzərində mülkiyyət hüququnun qorunması və 
saxlanması qaydaları b. e. əvvəl II minilliyin ikinci yarısında meydana 
gəlmişdir. 
Əmək bölgüsünün dərinləşdiyi, xüsusən maddi nemətlər istehsal 
edən hökmdar sənətkarları ilə əkinçilərin arasındakı münasibətlər, onların 
iqtisadi fəaliyyətlərini əsaslandıran qaydalar əsasında baş verirdi. Lakin 
burada bir ümumi cəhət var idi ki, mülkiyyət obyektinə sahib olma, 
mərkəzi hakimiyyətdə tutulan vəzifədən asılı idi. Vəzifə mənimsənilməsi 
ilə əlaqədar meydana gələn mülkiyyətin nəsildən-nəslə keçməsi və irsi xa-
rakter daşıması oğulun müvafiq vəzifəyə təyin olunmasından asılı idi.  Ona 
görə də, bir qayda olaraq vəzifəyə görə mülkiyyət mənimsənilməsi 
nəsildən-nəslə keçsə də, lakin bu heç də bir qədər asan başa gəlmirdi. 
 27
Burada vəzifə ilə bağlı mülkiyyətə sahib olmaq işində şəxsi mülkiyyət 
payının artımı prosesinin böyük rolu vardı. Əslində şəxsi mülkiyyət ilə 
vəzifə mülkiyəti birləşərək xüsusi mülkiyyəti yaradırdı. Şəxsi mülkiyyətin 
də əmələ gəlməsi müəyyən şərtlər daxilində ola bilərdi. Əvvəla sənətkar və 
ya usta əsasən qulluq müddətinin sərbəst vaxtında öz əməyi ilə bu və ya 
digər predmet hazırlaya bilərdi. İkincisi, hazırlanan əşyanın, predmetin öz 
materialı hesabına hazırlandığını sübut etməli idi. Üçüncüsü, tətbiq olunan 
əmək aləti hökmdara məxsus olmamalı idi. Dördüncüsü, hazırlanan tikili 
və ya "qəbir evi" heç kimə məxsus olmayan torpaq sahələrində aparılmalı 
idi. 
Göründüyü kimi, xüsusi mülkiyyətin formalaşması mürəkkəb proses 
olsa da, dövlət əmlakının oğurlanması və ya havayı mənimsənilməsi 
hesabına baş verməsinin qarşısı alınırdı. 
Qədim Misirdə iqtisadi fikir tarixində əsas yeri mərkəzi dövlət 
idarəçiliyi, əyan mülkiyyətinin əmələ gəlməsi tutsa da, lakin burada dövlət 
təsərrüfatının idarə olunma sistemi, onun istehsal vasitələri və iş qüvvəsi 
ilə, işçilərin ərzaq məhsulları ilə təmin olunması, məhsuldar torpaq 
sahələrindən istifadə olunması, dövlət əmlakının mənimsənilməsinin 
qarşısının alınması qaydaları da göstərilir. 
Qeyd etmək lazımdır ki, əmtəə-pul münasibətlərinin inkişafı ilə, 
xüsusən Qədim, Orta hökmdarlıq dövründən fərqli olaraq, Yeni 
hökmdarlıq dövründə qul və ondan istifadə etmə fikirləri geniş yer 
tuturdu. 
Təsərrüfatın natural xarakter daşıması ticarət, mal mübadiləsi,  
əsasən daşınan və daşınmaz əmlaka görə, eləcə də sərəncamda olan qullara 
görə aparılırdı. Eyni zamanda ekvivalent mal mübadiləsi üçün əsas yeri 
ilkin olaraq, buğda, daha sonralar mis və gümüş tutmağa başlamışdır. 
Əmtəə-pul münasibətlərinin, eləcə də quldarlığın inkişafı, mal 
mübadiləsində müddətli qulların borc verilməsi üstünlük təşkil etməyə 
başlamışdır. Qul əməyindən borcların verilməsi və alınmasından istifadə 
tədricən sələmçiliyin meydana gəlməsinə səbəb olmuşdur. Qul əməyinə 
görə sahibinə olan aylıq haqqın  verilməsi çox hallarda qulun qiymətinə 
yaxın olurdu. Sələmçilik natural təsərrüfatın xüsusiyyətlərindən biri kimi 
nəinki xüsusi mülkiyyətin, eləcə də mərkəzi dövlət təsərrüfatının inkişafını 
 28
ləngidirdi. Çünki sələmin verilməməsi çox hallarda vətəndaş 
müharibələrinə gətirib çıxarırdı. 
Bütün qeyd olunanları yekunlaşdırıb demək olar ki, Qədim Misirdə 
iqtisadi fikir dövlət təsərrüfatının təşkili və idarə olunması sahəsində bir 
çox məsələlər öz əksini tapmışdır. Əhalinin yaşına, işinə görə siyahıya 
alınması, məhsuldar torpaq sahələrinin hesabatının aparılması, torpaqların 
kadastrının müəyyən edilməsi, mərkəzi dövlət təsərrüfatçılığının inkişa-
fında mühüm rol oynayırdı. Bundan əlavə irriqasiya işlərinin aparılması, 
müxtəlif mədəni abidələrin tikilməsi, mürəkkəb süvarma sisteminin 
aparılması, bəşəriyyətə möcüzə kimi görünən müxtəlif təyinatlı qurğuların 
hazırlanması, Piramidaların, ehramlarının tikilməsi əmək resurslarından 
məqsədyönlü istifadəsini əks etdirir. Həmçinin vəzifəyə görə əmlaka sahib 
olma, xüsusi mülkiyyətin əmələ gəlməsi və ona nəzarət qaydaları müəyyən 
olunmuşdur. 
Eyni zamanda dövlət təsərrüfatının yüksək səviyyədə 
mərkəzləşməsi, nəinki xüsusi mülkiyyəti, eləcə də əmtəə-pul 
münasibətlərinin inkişafını ləngitmişdir (əmək resurslarının bölgüsü, 
onlardan çevik istifadə olunması). Əgər Qədim Misir iqtisadi fikrinə xüsusi 
diqqət verilirsə, lakin qul əməyinin təşkili və istifadə olunmasına bir o 
qədər əhəmiyyət verilməmişdir. 
Qədim Misirdən sonra Şərq dünyasında iqtisadi fikrin geniş yayılmış 
ölkələrindən Qədim Şumeri, Babilistanı və ya  Mesopotamiyanı qeyd 
etmək olar. 
Yaxın Şərqdə meydana gələn xırda dövlətlər, daima öz aralarında 
ciddi çəkişmələrə məruz qaldığından təsərrüfat quruculuğunda böyük 
nailiyyətlər əldə edə bilmirdilər. Qədim Misirdən fərqli olaraq, bu 
ölkələrdə mərkəzləşmiş dövlət idarəetmə mexanizmi möhkəm deyildi. 
Çünki  Qədim Şumerdə şəhər-dövlətlərin (Kiş, Eredu, Laqoin, Ur və s.) 
meydana gəlməsi, burada əsas iqtisadi fikir, əkinçilik şəraiti, irriqasiya işlə-
rinin aparılması, su təchizatı, kanalların təmizəlnməsi və s. bağlı meydana 
gəlmişdi. Xüsusilə bu istiqamətdə ictimai əməkdən istifadə olunması 
sayəsində, bol məhsulun əldə olunmasına və onun da hakim sinfin əlində 
cəmlənməsinə səbəb olurdu. 
 29
Qədim Şumerdə e. ə. III minillikdə icma icma-məbədlərə məxsus 
mülkiyyətin üstün rola malik olması, yaradılan bütün nemətlərin burada 
cəmlənməsinə səbəb olurdu. Bu da tədricən məbədlərin torpaq sahələrinin 
icma torpaqlarından ayrılmasına və onun sənətkarlıq mərkəzinə, irriqasiya 
işlərini aparan təşkilata çevirdi. 
 Məbəd torpaqları üç hissədən ibarət olurdu. Bir hissəni qullar 
becərib, əldə olunan gəlir məbədlərin ehtiyaclarının ödənilməsinə 
yönəldilirdi. İkinci hissə xidmət payları kimi, məbədin vəzifə adamlarına 
xidmət edənlərə verilirdi. Üçüncü hissə, çox da böyük olmayan məbləğdə, 
əldə olunan məhsulun beşdə bir hissəsindən çox olmayaraq icarəyə 
verilirdi. 
Dövlət  hakimiyyətinin möhkəmlənməsi, yararlı torpaq sahələrinin 
möhdudluğu, Qədim Şumerdə təsərrüfatçılıq hesabatlarının aparılması 
zəruri qaydaya çevrilmişdi. 
Dövlət təsərrüfatında iş qüvvəsinin və istehsal vasitələrinin dəqiq 
uçotunun aparılması ilə yanaşı, eyni zamanda torpaqların kadastrının, 
becərilən torpaqların keyfiyyətinin və yer quruluşunun uçotu aparılırdı. 
Həmçinin mərkəzi və yerli anbarlarda saxlanılan maddi resursların da 
aylıq və illik uçotu aparılırdı. 
Qeyd etmək lazımdır ki, Qədim Şumerdə dövlət təsərrüfatının 
möhkəmləməsi, onun ölkənin iqtisadi həyatına olan müdaxiləsi də 
güclənirdi. Belə ki, istehsalçıların fəaliyyətinə bilavasitə dövlət həm nəzarət 
edirdi, həm də onların davranışlarını reqlamentləşdirirdi. 
Dövlətin təsərrüfatçılıq fəaliyyətindəki müdaxiləsi öz klassik 
formasını Qədim Babilistan çarlığının timsalında (e.ə. XIX -XYI əsr) 
tapmışdır. 
Məbəd torpaq sahələrinin qulluqda olanlara verilməsi, hökmdar 
adamlarına paylanması Babilistanda xüsusi mülkiyyətin 
möhkəmlənməsinə, icarə münasibətlərinin güclənməsinə səbəb olmuşdur. 
Bundan əlavə sələmçiliyin geniş yayılması, torpaq sahələrinin bir qrup 
adamların əlində cəm,lənməsi, əhali kütləsinin bir qisminin tam var-
yoxdan çıxmasına, borclu düşməsinə, hətta kölə, qul vəziyyətinə 
düşməsinə səbəb olurdu. 
 30
Beləliklə, cəmiyyətdə adamların biri-birindən əsaslandırılmayan 
aslılığı sürətlənirdi. Dövlət mövcud vəziyyətlə,  xüsusi hüquqi 
münasibətlərin qorunması ilə bağlı, o cümlədən sələmçilərdən asılılığı 
zəiflətmək məqsədi ilə yeni qaydaların müəyyən olunması prinsiplərini 
formalaşdırırdı. İqtisadi fikir nöqteyi-nəzərincə ən maraqlı qanunları 
hökmdar Xammurappinin (e.ə. 1792 - 1750) verdiyi qanunları hesab etmək 
olar. Hökmdar Xammurappi nəinki Qədim Mesopotamiyada fəaliyyət 
göstərən qanunları təkmilləşdirdi, eyni zamanda cəmiyyətin sosial-iqtisadi 
inkişafına səbəb olan bir sıra qanunlar da qəbul etdi. Onun 282 bənddən, 
giriş və nəticədən ibarət olan qanunlar məcəlləsi ölkənin idarə 
olunmasında, təsərrüfat həyatının, insanların, davranış qaydalarının 
müəyyən hüquqi sistemini müəyyən etmişdir.7 
Babilistan vətəndaşlarının iri mülkiyyətlərin qorunması, icarə, 
ticarətin aparılması, sələmçilik, muzdla işləməklə bağlı verilən qanunlarını 
iqtisadi fikir sahəsində edilən mütərəqqi irəliləyiş kimi qəbul etmək olar. 
Bütün qanunların əsas hissəsini "güclülərin zəifləri sıxışdırmaması" 
prinsipindən ibarət idi. Bundan əlavə dövlət məmurlarının, Babilistan 
vətəndaşlarının, ordu əsgərlərinin mülkiyyətlərinin qorunmasına üstünlük 
verilməklə yanaşı məbəd mülkiyyətinin də qorunmasına xüsusi diqqət 
yetirilirdi. Xammurappinin qanunlarında onların torpaq sahələrinin, 
evlərinin, bağlarının gümüşə satılması qadağan edilirdi. 
Sələmçiliyə qarşı yönəldilən Xammurappinin qanunlarında 
göstərilirdi ki, borcun ödənilməsi mümkün olmadıqda, əlavə faiz 
verməmək şərti ilə onun müddətinin bir ildə uzadılmasına icazə verilirdi. 
Digər tərəfdən borclunun icazəsi olmadan sələmçinin onun taxılının 
borcun əvəzinə götürülməsini qadağan edirdi. Xammurappinin 
qanunlarında sələmin həddi ciddi şəkildə müəyyən edilmişdi. Pul 
formasında sələmin həddi 20 %-dən natural formada isə 33 %-dən çox ola 
bilməzdi. Maraqlı cəhətlərdən biri kimi qeyd edilməlidir ki, Xam-
murappinin qanunlarında sələmçilərin borclularla pis rəftar etdikdə 
onların cəzalandırılması da göstərilirdi. Sələmçiliyin geniş yayılmasının 
qarşısını almaq məqsədi ilə əlaqədar qul borc verilməsi müddəti üç illə 
məhdudlaşdırılırdı. 
                                                        
7 Всемирная история экономической мысли. том.I. М.1987. стр.56 
 31
Qanunda göstərilirdi ki, əgər qul sahibi borclunun arvadını, oğlunu, 
qızını, borc əvəzinə satırsa, onda onlar sahiblərinə qulluq etməli, 
tapşırıqlarını yerinə yetirməli və üç il müddət başa çatdıqdan sonra, onları 
azadlığa buraxmalıdırlar. 
Xammurappinin qanunları üç əhali kateqoriyasını, tam hüquqlu 
azad vətəndaşları, tam hüququ olmayan azad adamları və qulları nəzərə 
almaqla tərtib edilmişdir. 
Ümumiyyətlə, hökmdar Xammurappinin qanunları, bir tərəfdən 
dövlətin təsərrüfatın tənzimlənməsi ilə, digər tərəfdən isə müxtəlif əhali 
qrupunun iqtisadi fəaliyyətlərinin nəzarətdə saxlanılması ilə 
səciyyələnirdi. 
Qədim Babilistanda iqtisadi fikri, əsasən dövlətin təsərrüfata 
nəzarəti, xüsusi mülkiyyətin qorunması, sələmçiliyin həddinin müəyyən 
edilməsi, borc ödənişlərinin yerinə yetirilməsi, muzdlu əməkdən istifadə 
olunması ilə bağlı olmuşdur. 
Beləliklə, hökmdar Xammurappinin qanunları Yaxın Şərqdə iqtisadi 
və hüquqi fikrin inkişafına təsir göstərmiş, beləliklə də Qədim dövrdə 
Yaxın Şərq dövlətlərində təsərrüfatçılığın digər sahələrində, xüsusən 
heyvandarlıqla, sənətkarlıqla, ticarətlə bağlı iqtisadi fikirlərin meydana 
gəlməsinə səbəb olmuşdur. 
 
§ 2. QƏDİM ASİYADA İQTİSADİ FİKİRLƏRİN 
MEYDANA GƏLMƏSİ 
 
Dünya mədəniyyət tarixində özünəməxsus istiqaməti ilə fərqlənən 
Çin elmi bir çox sahələrdə, o cümlədən iqtisadi fikir tarixində olduqca 
dəyərli nailiyyətlər əldə etmişdir. Xüsusən Konfutsiyanın (552-479 e.ə.) 
(Kun-Fut-zı) irəli sürdüyü iqtisadi ideyalar Qədim Çin dövlətinin milli 
ideologiyasının əsası kimi onun iki minillik tarixi dövrünü təşkil etmişdir. 
İri ailə icmaları  daxilində formalaşmış ənənələrə sadiq qalan 
Konfutsiya onu böyük - kiçik, ata - oğul, böyük qardaşlar - kiçik qardaşlar 
prinsipi ilə bütün cəmiyyətin sosial-iqtisadi quruluşunu stabilləşdirmək 
istəyirdi. 
 32
Konfutsiya təkmilləşmiş adam-xeyirxah ər təlimini yaratmışdır. Bu 
təlimin əsasında böyüklərə hörmət, humanizm, öz borcunu dərk etmək 
prinsipi dururdu. Humanist adam təvazökarlığı, ədalətliliyi, dözümü, 
hamıya qarşı eyni olmağı ilə səciyyələnirdi. Konfutsiya göstərirdi ki, 
xeyirxah ər yalnız öz borcunu bildiyi halda, lakin aşağı adamlar yalnız 
faydalanmağı bilirlər. 
Ali mənəvi prinsipləri hər cür sərvətdən, yüksək mövqe tutmaqdan 
üstün hesab edən Konfutsiya qeyd edirdi ki, insan yüksək mövqe tuta 
bilmədiyinə görə deyil, tam möhkəmlənməməsinə görə təəssüflənməlidir. 
Konfutsiya ilk dəfə Çində irəli sürülmüş təbii hüquq nəzəriyyəsini 
sosial, mənəvi və hüquqi fəlsəfə istiqamətində inkişaf etdirmişdir. Təbii 
hüquq konsepsiyasına əsasən, allah dünyanın ilkin səbəbidir. Lakin 
cəmiyyət həyatında baş verən hadisələrə qarışmır. Allah töhfəsi kimi 
verilən təbii hüquqlar vətəndaş qanunları ilə qorunur. 
Əsrlər boyu "təbii hüquq" nəzəriyyəsi Çində inkişaf etmiş, hakim 
sinfin mənafeyinə xidmət etsə də, lakin xalqın mənəvi zənginləşməsində 
olduqca böyük rol oynamışdır. Çünki mənəvi zənginlik, bu gün də Çin 
xalqının ən böyük bəşəri dəyərləri kimi qiymətləndirilir. 
Konfutsiya insanın mənəvi təkmilləşməsini dövlət idarəçiliyinin 
əsası hesab edirdi. Onun fikrinə görə dövlət böyük bir ailədir, hökmdar isə 
"xalqın atasıdır". 
İdeal hökmdar obrazında da Konfutsiya təkmilləşmiş şəxsiyyəti 
görürdü və qeyd edirdi ki, dövlət xərclərində qənaətcil olmalı, insanlar 
üçün qayğı çəkməlidir. 
Konfutsiya hökmdarları əvvəlcə xalqı varlı etməyə, sonra isə 
tərbiyələndirməyə çağırırdı. Bununla əlaqıdar o qeyd edirdi ki, hökmdarlar 
adamların azlığı ilə deyil, nemətlərin qeyri-bərabər bölünməsinə görə 
qayğı çəkməlidirlər. Eyni zamanda o göstərirdi ki, yoxsulluğun əsas səbəbi 
aşağıdakılarla yuxarılar arasında gedən çəkişmələrdir. Əlbəttə, belə 
bölgüdə əhalinin sosial təbəqələşməsi nəzərə alınırdı. Çünki Konfutsiya "ali 
icma ilə" xüsusi mənimsəməni fərqləndirirdi. 
Ali icmaya kollektiv mülkiyyət sahibi olan kəndliləri, xüsusi 
mənimsəməyə isə quldar mülkiyyətini daxil edirdi. 
 33
Hökmdarın hər cür narazılıqların aradan qaldırılması və kəndli 
təsərrüfatının təşkil olunması sahəsindəki vəzifəni qeyd edən Konfutsiya 
xalqın mövsümi ictimai işlərə cəlb olunmasını zəruri hesab edirdi. 
Qədim Çində sosial-iqtisadi sabitləşmənin əsas istiqamətini, nəsil-
tayfa prinsipi əsasında formalaşan patriarxalq-ailə münasibətində görən 
Konfutsiya hesab edirdi ki, dövlətin sərvəti, məhz ailələrin sərvətinə 
əsaslanmalıdır. Konfutsiya xalqı çox işləməyə və az istehlak etməyə 
çağırırdı. Bununla belə hakimiyyətin möhkəmləndirilməsi üçün xalqın 
sosial təbəqələrindən istifadə etməyi, kollektiv əməkdən istifadə edib 
ictimai işləri görməyi tövsiyə edirdi. 
Hökmdarı varlı, xalqı razı görmək istəyən Konfutsiya vergi həddinin 
qoyulması, etik normalara riayət edilməsi, əkinçilik işlərinin vaxtında 
görülməsi, sərvətin bərabər bölgüsü prinsiplərinin nəzəri ideyalarını 
göstərə bilmişdir. 
Konfutsiyanın ideyalarını daha sonralar inkişaf etdirən görkəmli 
mütəfəkkirlərdən biri müəllim Men (e.ə.372 - 281) olmuşdur. Konfutsiyanın 
yaşadığı dövrdən fərqli olaraq, müəllim Men sinfi mübarizələrin 
kəskinləşdiyi şəraitdə fəaliyyət göstərirdi. O qeyd edirdi ki, xalq kütləsinə 
humanist hökmdar güzəştə getməyi bacarmalıdır və xalqı idarə etməlidir. 
İdarəetmə Konsepsiyasını irəli sürən Men-tsızı idarə edənlə idarə 
olunan arasındakı münasibətlərini müəyyən etməklə  qeyd edirdi ki, sadə 
adamlar hakim təbəqəni təmin etməməlidirlər, bu göyün yerdəkilər üçün 
ən ümumi qanunudur. 
İstehsalın icma formasına üstünlük  verən Men-tsızı, kəndli 
torpaqlarının birgə becərilməsinə, qarşılıqlı yardım edilməsinə xüsusi 
əhəmiyyət verirdi. Eyni zamanda bu istiqamətdə tətbiq ediləcək verimlərin 
həddinin müəyyən edilməsinə də diqqət verilməsini qeyd edirdi. 
Əmtəə mübadiləsinə xüsusi əhəmiyyət verən Men-tsızı qeyd edirdi 
ki, əkinçilərlə sənətkarlar arasında belə mübadilə olmalıdır. Daxili bazarda 
qiymət həddinin müəyyənləşdirilməsində istehsalçının əmək məsrəflərini 
nəzərə almaq lazımdır. "Əgər iri və kiçik başmaqlar eyni qiymətdə olsa, 
onda iriləri kim hazırlayar?" Lakin qiymətlərin tənzimlənməsində aldat-
maların olacağına tərəddüd edən müəllim Men göstərirdi ki, belə olan 
şəraitdə dövləti kim idarə edəcək. 
 34
Bununla müəllim Men qiymətlərin mübadilə şəraitində 
uyğunlaşmasını və dövlətin onları tənzimləməkdən azad olunmasını 
tövsiyə edirdi. 
Qədim Çin ictimai fikrində "Quan-tsızı" kollektiv iqtisadi traktı 
xüsusi yer tutur. Bu iqtisadi traktı  e.ə. 4-3 əsrlərdə hökmdar tipin yaranmış 
olduğu "Qərb qankarında elm sarayı" adlı akademiyasında meydana 
gəlmişdir. 
Müxtəlif alimlərin 500-dən yuxarı əsərlərinin məhsulu "Quan-tsızı" 
traktında birləşmiş 76 fəsilli ensklopedik yadigar bir əsər kimi bugünkü 
günə gəlib çatmışdır.8 
İctimai həyatda baş verən dəyişikliklərin məhsuldar və ya qeyri-
məhsuldar illərlə əlaqəsi və əməyin dövlətin gücünün əsası olduğu "Quan-
tsızı" traktında qeyd olunurdu. Bununla yanaşı əməyin ekvivalent 
mübadiləsinin aparılmasının meyarı olduğu göstərilirdi. Traktın müəllifləri 
hesab edirdilər ki, "ustalarla" "əkinçilərin" əmək məhsullarının mübadiləsi 
şəraitində birinin o birinə nisbətən daha çox fayda götürməsinə heç cür yol 
vermək olmaz. Çünki bütün xalq bir çalışmalı və hamı bərabər qazanc əldə 
etməlidir. 
"Quan-tsızı" traktında qeyd olunur ki, xalq bilikli adamlar üçün gəlir, 
tacirlər üçün isə mənfəət yaradır. Bununla belə sadə xalqla bilikli adamlar 
təbii hüquq konsepsiyası baxımından əsaslandırılırdı. Göstərilirdi  ki, əgər 
hamı bilikli adam olsaydı onda ölkə gəlirsiz qalardı və heç biliksiz adamlar 
da olmazdı. "Quan-tsızı" traktında iqtisadi fikirlər əsasən "hökmdarı 
dövlətli" "xalqı razı" görmək istiqamətindədir. 
"Quan-tsızı" müəllifləri qeyd edirdilər ki, iqtisadiyyatın 
stabilləşməsinin əsasını əkinçilik işinin sürətləndirilməsi və dövlətin daim 
taxıl ehtiyatının yaradılması təşkil edir. Taxılın qiymətinin tənzimlənməsi 
tövsiyə edilirdi. Lakin nə sənətkarlıq, nə də ticarət faydasız iş hesab 
olunurdu. Bundan əlavə traktda qeyd olunurdu ki, "dörd qrup xalqın" 
qulluq adamlarının, əkinçilərin, sənətkarların və tacirlərin əmək və həyatı 
geniş şəkildə reqlamentləşməlidir. Onlar sənətlərini dəyişməməli və 
nəsildən-nəslə keçməlidir. 
                                                        
8 Бах:  Всемирная история экономической мысли. том.I.  стр.105 
 35
Traktda dövlətin "torpağı idarə" edə bilməsi üçün onun təbii 
xüsusiyyətlərinin öyrənilməsi və keyfiyyət şkalasının qoyulması tövsiyə 
edilirdi. 
Əkinçilik işinin sürətləndirilməsi üçün "Quan-tsızı" traktında əhaliyə 
kreditlərin verilməsi tövsiyə edilirdi. Çünki dağlıq ərazilərdə yaşayanların 
taxıl məhsullarına olan ehtiyacı, məhsuldarlığın aşağı olması nəticəsində 
daima artır. Belə şəraitdə dövlət kredit əməliyyatlarından daha çox pul 
resurslarını cəmləyir. Bu da "pulların bahalaşmasına" və "şeylərin 
ucuzlaşmasına" səbəb olurdu. 
"Quan-tsızı" traktının müəllifləri sadə əmtəə təsərrüfatı şəraitində 
pul təsərrüfatının bir sıra qanunauyğunluqlarını müəyyən edə bilmişdilər. 
Belə ki, əmtəələrin qiymətinin artımı, pulun və əmtəələrin qiymətlərinin 
əks hərəkəti pulun ucuzlaşmasına, kreditlərin məhsulların mübadiləsinə 
verilməsi, onların bahalaşmasına səbəb olacağı qeyd olunmuşdur. Digər 
tərəfdən təsərrüfatın sabitləməsi üçün pul nişanlarının emissiyasının 
normalaşdırılmasını göstərirdilər. 
Ümumiyyətlə, qeyd etmək lazımdır ki, "Quan-tsızı" traktı Qədim Çin 
iqtisadi fikirlərinin təşəkkülü və inkişafında misilsiz rol oynamışdır. 
Qədim Hindistanda eramızdan əvvəl XXIII-XXYIII əsrlərdən 
başlayaraq, quldarlıq quruluşunun inkişafı, intensiv şəhərsalma, budda 
ehkamının üstün rola malik olması, xüsusi mülkiyyətlə, əmlakla, vergi ilə, 
dəyərlə, əməklə bağlı Cənubi Asiyada iqtisadi görüşlərin meydana 
gəlməsinə səbəb olmuşdur. 
Qədim Hindistanda mülkiyyət onun sahibinin bir hissəsi hesab 
olunurdu. Lakin bununla yanaşı ilkin buddizm təlimində mülkiyyətdən 
imtina etmək əsas yer tuturdu. Bədənin zahiri ünsürü kimi təsvir olunan 
əmlakdan imtina etmək şəxsiyyətin budda qarşısında ən ali keyfiyyəti kimi 
göstərilirdi. 
Eramızdan əvvəl I minilliyin ortalarında meydana gələn buddizm 
dininin və onun təsvirinə həsr olunan ədəbiyyatın braxmanizmin 
(induzma) meydana gəlməsi cəmiyyətin mədəni həyatının inkişafına 
müsbət təsir göstərirdi. Qədim Hindistanda insanların istər dini, istərsə 
gündəlik fəaliyyətləri, istərsə də mənəvi davranışları o dövrdə yazılmış 
ədəbiyyatlarla tənzimlənirdi. Xüsusi üç kitab vasitəsi ilə insanın 
 36
həyatındakı fəaliyyətinin əsas məqsədi, onun dini borcu (dxarme), qazancı 
(artxe), sevgisi (kame) əsaslandırılırdı. Bunlara "Manunun qanunları" - dini 
borcları , "Artaxaşastra" - qazancı, "Kamasutra" - sevgisini təsvir edən 
kitablar daxil idi. Dini borcların yerinə yetirilməsini birinci dərəcəli vəzifə 
kimi qarşıya qoyan "Manunun qanunları" hər bir fərdə üç məqsəddən 
istifadə olunmasına icazə verilirdi. 
Sərvətin, maddi nemətlərin əldə olunması xüsusən qurban vermə 
ehkamı ilə əlaqədar idi. 
Həyat fəaliyyətində əldə olunan bütün əmlaklar birmənalı olaraq 
allahın yolunda (buddaya) qurban vermək üçün nəzərdə tutulurdu. 
Qeyd etmək lazımdır ki, Qədim Hindistanda iqtisadi fikirlərin 
meydana gəlməsində və formalaşmasında eramızın birinci əsrində 15 kitab 
əsasında tərtib edilmiş "Artaxaşastra" traktı mühüm rol oynamışdır. 
Maddi qazancın əldə olunmasına, ətraf ərazilərin  yeni vergi 
verənlərə görə zəbt edilməsi, bu əsasdan da hökmdarın xəzinəsinin 
doldurulması prinsipi traktda əsas yer tutur. Traktın əsas tərtibatçısı 
hökmdar I Çandra quntanın məsləhətçisi Kanutilya hesab olunur. Dövlətin 
möhkəmlənməsinə, vergi yağmanın təkmilləşməsinə, gəlirlərin 
artırılmasına, xərclərin azalmasına, ticarətin aparılması qaydalarına traktda 
geniş yer verilmişdir. 
"Artaxaşastra" traktında hökmdara dörd elmin öyrənilməsi zəruri 
hesab edilir. Bunlardan biri dini təlim, ikincisi fəlsəfə, üçüncüsü idarəetmə, 
dördüncüsü isə iqtisadiyyat. Traktın ikinci kitabı iqtisadiyyata (vartta) həsr 
edilmişdir. 
Müxtəlif təsərrüfat fəaliyyəti ilə bağlı, xüsusən əkinçilik, 
heyvandarlıq, ticarət sahələri kimi öyrənilən iqtisadiyyat, əslində dövlət 
təsərrüfatı sferası kimi şərh edilərək xəzinənin doldurulması vasitəsi hesab 
olunur. 
İqtisadiyyat bilavasitə hökmdarın inhisarına daxil olduğuna görə, 
ayrı-ayrı təsərrüfatlar da onun hissələri hesab olunurdu. 
Qul əməyinə üstünlük verilən əkinçilik sahələrindən başqa, 
emalatxanalarda muzdlu əməkdən istifadə olunması tövsiyə edilirdi. 
Natural və qul ilə ödənilən muzdlu əməyin ixtisas yönümü əsas 
götürülürdü. Vergilərin mahiyyəti traktda, onun hökmdara ölkəni müdafiə 
 37
etdiyi üçün verilən mükafat kimi göstərilirdi. Lakin bununla yanaşı 
müxtəlif sahələrdən əldə olunan vergilər fərqlənirdi. Belə ki, kənd 
təsərrüfatından əldə olunan vergi məhsul yığımının 1/6 hissəsinə bərabər 
tutulurdusa da, lakin sənətkarlar və tacirlər üçün tamamilə başqa hədd 
müəyyən edilmişdi. Ümumiyyətlə, bütün fəaliyyət sahələrinin vergiyə cəlb 
olunması zəruri hesab olunurdu. 
Vergilərdən yalnız dini təlimin ən aparıcı nümayəndələri azad 
edilirdi. Traktda ticarətlə məşğul olanlar arasında əyyaşlığın geniş 
yayıldığını nəzərə alaraq qeyd olunurdu ki, belə adamlar "oğru adını 
daşımayan oğrulardır".9 
Hökmdara tacirlərin çəki və ölçüləri üzrə ciddi dövlət nəzarətinin 
qoyulması tövsiyə edilirdi. Eləcə də məhsulların idxal, ixracı üzrə müxtəlif 
rüsumların tətbiq olunması qeyd olunurdu. Məhsulların qaçaqmalçılıq 
yolu ilə daşınmasına, bazarlarda deyil, məhsulların istehsal olunduğu 
yerlərdə satıldığına görə çox sərt cəza tədbirlərinin tətbiq olunması məslə-
hət görülürdü. 
"Artaxaşastra" traktında tacirlərin mənfəəti "sair xərclərə" aid 
edilərək, onun həcmi əvvəlcədən müəyyənləşdirilirdi. Yerli tacirlər üçün 
mənfəət qoyulmuş əmtəə qiymətlərinin 5%-ini, xaricilər üçün isə 10%-ini 
təşkil edə bilərdi. 
Tacirlərin öz aralarında məhsulların ucuz və ya baha satılmasına 
görə razılığa gəlmələri, hökmdar tərəfindən ciddi nəzarət altına alınırdı. 
Bazar nəzarətçiləri ekspertlər vasitəsi ilə əmtəələrə "ədalətli qiymət" 
müəyyənləşdirmək hüququna malik idilər. Bəzi hallarda hərrac yolu ilə 
məhsullar satılarkən elan olunmuş qiymətlə bazar qiyməti arasındakı fərq 
xəzinəyə cəlb olunurdu. 
Nəzarətçi məmurların xəzinəyə məxsus vəsaitlərin oğurlanmasının 
qarşısının alınması üçün də, tarktda müəyyən tədbirlər nəzərdə 
tutulmuşdu. Qədim Hindistanda əmtəə-pul münasibətlərinin zəif inkişaf 
etməsinə baxmayaraq, kredit sistemi, icarə haqqı, girov, mənfəətin bölgüsü, 
əmlak, borc faizi və s. bağlı olduqca əsaslandırılmış iqtisadi fikirlər 
mövcud idi. 
                                                        
9Всемирная  история экономической мысли. том 1. стр. 88 
 38
Belə ki, faizlərin həcmi, borcun xarakterindən asılı olaraq 
müəyyənləşdirilirdi. Əgər adi faizin həcmi ayda 1,25% bərabər idisə, lakin 
onun həcmi, kreditorun risk etməsindən və yaxud işin mənfəətli 
olmasından asılı olaraq artırıla bilərdi. 
Kreditlərin verilməsi öhdəliklərin qəbul olunması və yaxud girov 
qoyma yolu ilə həyata keçirilirdi. Belə şəraitdə həm kreditorun təlimatı, 
həm də mənfəətdən pay almaq hüququ qorunurdu. Bəzi hallarda girovun 
özündən istifadə, müəyyən edilmiş müddət ərzində götürülmüş krediti 
ödəməli idi. 
Mənfəətin əldə olunmasının ən geniş yayılmış üsullarından biri 
müvəqqəti istifadə etmək və sərəncam vermək yolu ilə əmlakın icarəyə 
verməsi idi. 
Qədim Hindistanın hüquqi və iqtisadi fikrində mülkiyyətin həqiqi 
sahibi ilə ona müvəqqəti sərəncam verənin dəqiq həddi müəyyən edilmiş 
idi. 
Lakin "Artxaşastra" traktı, heç də tam iqtisadi prosesləri bütövlüklə 
əhatə etmirdi. Bəzi hallarda oradakı iqtisadi görüşlər reallıqdan uzaq 
şəkildə şərh edilirdi. Bütün bunlara baxmayaraq, Qədim Hindistanın bu 
mədəniyyət abidəsi, təsərrüfatçılığın aparılması, ideal dövlətin idarə 
olunması, vergi qoyuluşunun təşkili sahəsində əmlakdan istifadə və 
sərəncam vermək istiqamətində dəyərli iqisadi fikirləri əks etdirə bilmişdir. 
Məhz buna görə də, bu trakt ümumdünya iqtisadi fikir tarixində 
özünəməxsus və əbədi yer almışdır. 
 
 § 3. QƏDİM YUNANISTANDA İQTİSADİ FİKRİN  
TƏŞƏKKÜLÜ VƏ İNKİŞAFI 
 
İqtisadiyyat haqqında söhbət edərkən, bir qayda olaraq, bu sözün 
ilkin şərhini vermiş qədim yunanlar haqqında düşünməli oluruq. Lakin 
cəmiyyətin davranış qaydaları, faydalı fəaliyyətləri haqqında bəhs edən 
iqtisadiyyat lap qədim dövrlərdən bəri mövcud olsa da ancaq bir elmi 
təfəkkür tərzi kimi, uzun müddət elmin müxtəlif sahələri ilə bağlı 
öyrənilmişdir. Özü də bu proses Qədim Yunanıstanda özünə xüsusi məkan 
qazanmışdır. Heç də, təsadüfi deyildir ki, biz iqtisadiyyat haqqında 
 39
danışarkən, bu məfhumun mənşəyini yunan sözü olan "təsərrüfat" və 
"qanun" olduğunu qeyd etməli oluruq. 
"İliada" və "Odisey" əsərlərində sərvətin mənbəyi, natural təsərrüfat, 
xüsusən, taxılın, heyvanların yığımı hər cür məhsulların ehtiyatı sayılırdı. 
Kənd təsərrüfatı işləri ilə məşğul olmaq azad adamların ləyaqətli işi hesab 
olunurdu.10   
Yunanıstanda e.ə. YIII-YII əsrlərdə sənətkarlığın əkinçilikdən 
ayrılması, ticarətin genişlənməsi, eləcə də sələmçiliyin güclənməsi, bir 
tərəfdən adamların torpaqdan məhrum olunmasına gətirib çıxarırdı, digər 
tərəfdən cəmiyyətin Polisey (şəhər-dövlət) deyilən, xüsusi qrupu meydana 
gəldi ki, onlar da kollektiv şəkildə qullara, digər asılı adamlara və yadelli 
adamlara qarşı dururdular. Poliseyaya daxil olan vətəndaşlar, torpaq və 
qullar üzərində hakim mövqedə dayanmaq hüququnu daşıyırdılar. 
Antik dövrün iqtisadi fikri haqqında bəhs edərkən Qədim 
Yunanıstanda e.ə. Y-YI əsrlərdə həyata keçirilən Solonanı və Periklin 
islahatlarından irəli gələn iqtisadi görüşləri xüsusi qeyd etmək lazımdır. Bu 
dövrlərdə azad əhali kütləsi ilə kübarlar arasında gedən mübarizə 
sənətkarlığın əkinçilikdən ayrılması nəticəsində yeni şəhərlərin əmələ 
gəlməsi, qul borcunun birmənalı qəbul olunması, quldarlıq quruluşunun 
sosial bazasının möhkəmləndirilməsi, siyasi sistemin demokratikləşməsi və 
s. ilə bağlı iqtisadi görüşlər üstünlük təşkil edirdi. 
Solon borc hüququ ilə bağlı irəli sürdüyü fikir bütün borcları və 
onunla bağlı faizləri, qul borc verməsini ləğv etdi. Borc yerinə verilmiş 
afinalılar dövlət hesabına alınıb geri qaytarılırdı. 
Quldarlıq quruluşunun inkişafı ilə bağlı irəli sürülən islahatlar 
nəticəsində bir tərəfdən qohumluqla bağlı bir sıra toxunulmaz qanunlar 
ləğv olundu, əmtəə-pul münasibətlərinin geniş vüsət almasına şərait 
yaradıldı. 
Hakimiyyətin nəsli xarakter daşımasına, qohumluq prinsipinə 
əsaslanmasına son qoyan Solona islahatları, heç də cəmiyyətdə mövcud 
təkhakimiyyətliliyi, diktatorluğu aradan qaldırmadı. Əksinə, bu rejimin 
möhkəmləndirilməsi üçün əkinçilərin, sənətkarların, tacirlərin dövlətdən 
iqtisadi asılılığını xeyli gücləndirdi. Bu özünü ən çox güzəştli kreditlərin 
                                                        
10 Бах. История древнего мира, т.II М. 1982 стр. 90 
 40
verilməsində, vergilərin tutulmasında, torpaqların bölgüsündə əks etdirdi. 
Kəndlilərin xeyrinə torpaqlar əgər bərabər bölgü şəklində paylanılırdısa, 
lakin girov qoyulması, icarəyə verilməsi, dəyişdirilməsi qadağan edilirdi. 
Qədim Yunanıstanda iqisadi fikir, ilkin olaraq, bədii ədəbiyyatda, 
iqtisadi siyasətdə, qanunçuluqda öz əksini tapsa da, lakin daha sonralar o 
öz əksini məşhur filosofların görüşlərində tapırdı. Məsələn, Demokrit (e.ə. 
470) sübut edirdi ki, icma cəmiyyətini heç də ideallaşdırmaq lazım deyil. 
Çünki o vaxt adamlar boş əllə mübarizə aparırdılar. Lakin dövlətin yaradıl-
ması yeni cəmiyyətin ən böyük nailiyyəti olmaqla "hər şeydə bərabərliyin" 
qorunması baş verirdi. 
Bununla bərabər Demokrit hesab edirdi ki, hər cür əlavə yığım 
cəmiyyətin "kasıb" və "dövlətli" təbəqəsini əmələ gətirir. Əgər hər hansı kəs 
"öz payından razıdırsa, onu yoxsul adlandırmaq olmaz". Yaxud "malik 
olduğundan razı olmayanı da dövlətli adlandırmaq olmaz". 
Xüsusi mülkiyyəti, qul əməyinin mənimsənilməsini təbii hal hesab 
edən Demokrit göstərirdi ki, qulların məhsuldarlığını yüksəltmək, onların 
təyinatına görə istifadə etmək vacibdir. 
Bundan əlavə Demokrit iri torpaq sahibkarlığını, həddindən artıq pul 
yığımını qəbul etmirdi. Göstərirdi ki, həddindən artıq pula pərəstişlik və 
onun ödənilməsinin sonu yoxdur. Görünməmiş mənfəət "vicdanın 
itirilməsinə" gətirib çıxarır. Yoxsulluğu ləyaqətlə keçirməyi, sağlam 
düşüncəni əks etdirən cəhət kimi qəbul edirdi. 
Qədim Yunanıstanın "Özün-özünü dərk et" tezisinin müəllifi məşhur 
Sokratın (469-399) iqtisadi görüşlərində əsas yeri "mənəvi xeyirxahlıq" 
tuturdu. O qeyd edirdi ki, sərvət əldə etmək üçün qətiyyətlilik, enerji və 
xeyirxahlıq lazımdır. Sərvətin saxlanılması üçün isə, adamlarda onsuz 
keçinmək xüsusiyyəti olmalıdır. Bununla əlaqədar olaraq o, geniş əhali 
kütləsini aza qane olmağa, əldə olunan sərvəti mənəvi xeyirxahlıqla bağlı 
olaraq qorumağa çağırırdı. 
Qədim Yunanıstanın iqtisadi fikir tarixinin, bəlkə də bəşəriyyətin 
antik dövrlə bağlı ən parlaq tərəqqi dövrü e.ə. IY əsridir. Bu dövrdə 
quldarlıq quruluşu inkişafının yüksək mərhələsinə çatmaqla, onun daxili 
ziddiyyətləri kəskinləşmiş, Polisey (şəhər-dövlət) sistemi böhrana uğramış, 
demokratik proseslər isə özünü doğrultmuşdur. 
 41
Kiçik və orta torpaq sahibkarlığı quldarlığın, sənətkarlığın və 
mübadilənin inkişaf səviyyəsi ilə uyğun gəlmirdi. Bütün bunlar iqtisadi 
inkişafın natural və əmtəə təsərrüfatına doğru inkişaf etdirilməsini 
zəruriləşdirirdi. Xüsusi və kollektiv quldarldıq, sənətkarlıq və əkinçiliyin 
inkişafı yeni iqtisadi görüşlərin əmələ gəlməsinə səbəb olurdu. 
Belə iqtisadi görüşlərin formalaşması və Ksenofontun (e.ə. 430-354), 
Platonun (e.ə. 427-347), Aristotelin (e.ə. 384-322) əsərlərində daha parlaq 
şəkildə əks olunmuşdur.  
Afina Poliseyinin kübar ailəsində dünyaya gəlmiş Ksenofont qızğın 
siyasi dairələrdə aktiv iştirak etmiş, spartakçılardan torpaq sahəsi almış və 
öz fəaliyətini bədii ədəbiyyatlarla, kənd təsərrüfatı işləri ilə bağlamışdır. O, 
öz iqtisali görüşlərini "Evqurumu" əsərində şərh etmişdir. Quldarlıq 
quruluşunun görkəmli ideoloqu kimi, o, ev təsərrüfatının aparılması 
qaydaları, xüsusi ev təsərrüfatı ilə əkinçiliyin aparılması üsulları, istehsalın 
təşkili, qulların daha məhsuldar işləməsi, maddi stimullaşmanın aparılması 
haqqında elmi mülahizələr irəli sürmüşdür. 
Ksenofont göstərirdi ki, iqtisadi inkişafın yolu natural təsərrüfatdır. 
Bununla əlaqədar olaraq, o, kənd təsərrüfatını son dərəcə 
ideallaşdırırdı. Əkinçilik sahəsində tətbiqi əməyin bütün sahələrdə əldə 
olunacaq müvəffəqiyyətlərin zəmini olduğunu qeyd edən Ksenofont 
göstərirdi ki, "torpaq ədalətliliyi öyrədir və kim orada ürəklə çalışırsa, o, 
daha çox mənfəət əldə edir". 
Bununla əlaqədar olaraq Ksenofont göstərirdi ki, "əkinçilik bütün 
peşələrin anası və əmizdirənidir". 
Sərvət haqqında bəhs edən alim onu xalis istehlakçı mövqedən izah 
edirdi. 
Əmək bölgüsünə xüsusi diqqət yetirən Ksenofont qeyd edirdi ki, 
eyni bir ustanın müxtəlif əşyalar hazırlamaq qabiliyyətinə baxmayaraq o, 
heç də onları eyni qaydada yaxşı hazırlaya bilməz. Ona görə də hərə öz 
məşğul olduğu peşəyə uyğun məhsul hazırlasa və məhdud bir işlə məşğul 
olsa daha çox fayda gətirə bilər və daha yaxşı hazırlaşa bilər. Əmək böl-
güsünə həm geniş mənada, həm də dar mənada baxan Ksenofont qeyd 
edirdi ki, bazarların həcmi əmək bölgüsünün miqyasından asılıdır. Lakin 
bununla yanaşı o qeyd edirdi ki, bazarların həcminin genişlənməsinə pul 
 42
da təsir göstərir. Pula olan hədsiz meyli əsaslandıran Ksenofont qeyd 
edirdi ki, heç kəs istədiyi qədər pul əldə edə bilmir. Əgər kimdəsə, o həd-
dindən artıqdır, onda o, əlavə pulu basdırır və onun istifadəsindən az 
olmayan bir zövq əldə edir. 
Qiymət yaranma mexanizminə toxunan Ksenofont göstərirdi ki, 
misin, dəmirin, ərzağın təklifindən asılı olaraq, onların qiyməti dəyişir. 
Belə qiymət diyişmə əkinçiliyə də təsir edir və hətta onların peşələrinin 
dəyişdirilməsinə səbəb olur. 
Pelopon müharibəsindən sonra Yunanıstanı dərin böhran 
bürüməklə, quldarlıq quruluşunun ziddiyyətləri olduqca kəskinləşmişdi. 
Kübar ailələrin mənafeyi zəifləyirdi. 
Azad vətəndaşlar, əkinçilər, sənətkarlar, tacirlər və aristokratiya 
arasında ciddi ziddiyyətlər meydana gəlmişdi. Məhz belə şəraitdə 
görkəmli filosof Platonun iqtisadi və sosial proseslərə olan münasibəti, 
iqtisadi fikirdə olduqca dəyərli görüşlərin əmələ gəlməsinə səbəb oldu. 
Onun əsas iqtisadi fikirləri "Dövlət" və "Qanunlar" əsərində şərh 
olunmuşdu. 
Platon da Ksenofont kimi yunan polisinin böhran keçirtdiyi 
vaxtlarda yaşamış, zəmanəsinə xas olan ictimai, iqtisadi, sosial-siyasi, 
mənəvi-hüquqi məsələlərini həll etməyə çalışmışdı. Yaxşı təhsil almış, gəmi 
səyahəti ilə müxtəlif ölkələrdə olmuş və seçilən torpaq sahibi ailəsində 
anadan olmuş Platon kübarlarla demokratlar arasında, dövlətlilərlə 
kasıblar arasında, qullarla quldarlar arasında gedən sinfi mübarizənin həll 
olunmasına çalışmışdı. Məhz buna görə də o, antik dövrün ən məşhur 
mütəfəkkiri kimi, sonrakı elmi dünyagörüşlərin formalaşmasının mənbəyi 
kimi bəşər tarixində əbədiləşmişdir. 
Yeni və ya ideal dövlət yaradılması barədə Platonun kon-
sepsiyasında əsas yeri varlıların və kasıbların maddi mənafelərinə uyğun 
gəlməyən vahid dövlətin olmaması onun hər vaxt parçalanmağa məruz 
qalacağı qeyd olunurdu. 
Çünki dövlət varlılarla kasıbların mənafeyini  birləşdirmədiyindən o, 
iki yerə bölünür. Belə şəraitdə varlanmağa cəhd edən, hərislik göstərən 
dövlətlilər fəaliyyətsizləşir, kasıbların təsərrüfatını aparılmasını 
məhdudlaşdıran imkansızlara çevrilirlər. Ona görə də, Platon göstərirdi ki, 
 43
hakim siniflə azad əhali arasındakı qeyri-bərabər əmlak artımını 
dayandırmaq lazımdır. 
Platon hesab edirdi ki, ümumiyyətlə qeyri-bərabərlik insanların 
təbiətindən irəli gəlir və onu aradan qaldırmaq mümkün deyil. Ona görə 
də hər adam təbii qabiliyyətinə uyğun gələn payı almalıdır. 
O göstərirdi ki, hərə bir işlə məşğul olmalıdır. İşçi işləyənlərin işinə 
deyil, müəyyən bir işə uyğunlaşmalıdır. Bu çox asan məhsul istehsal 
etməyə səbəb olar. 
Platon hesab edirdi ki, dövlət üç təbəqədən ibarət olmalıdır. 
Hökmdar və filosoflardan, hərbiçilər və əkinçilərdən, sənətkar və 
tacirlərdən. Bu təbəqələrin mənəvi təbiətləri müxtəlif olduğundan onlar 
dövlət işlərində də müxtəlif işləri yerinə yetirəcəklər. Əmək bölgüsünə, 
xüsusən ixtisaslaşmaya böyük əhəmiyyət verən Platon göstərirdi ki, 
cəmiyyətdə müxtəlif kəmiyyətli tələbatlar fəaliyyət göstərdiyindən, hətta 
bir adamın tələbatının ödənilməsi üçün çoxnövlü əmək tətbiq etmək la-
zımdır. Beləliklə, o, belə qənaətə gəlirdi ki, əmək bölgüsü cəmiyyətdə 
adamların biri-biri ilə əlaqəyə girməsinə səbəb olur. Belə əlaqə şəraitində 
müxtəlif tələbatlarla, ayrıca bir adamın məhdud qabiliyyəti arasındakı 
ziddiyyəti həll edir. 
Öz sinfi mövqeyindən çıxış edən Platon göstərirdi ki, filosof və 
hərbiçiləri məhsuldar əməkdən azad etmək lazımdır. Bu işə yalnız qullar, 
sənətkarlar, kəndlilər cəlb olunmalıdır. 
Platon əmək bölgüsünün zəruriliyini göstərməklə yanaşı, bu işdə 
ticarətin rolunu xüsusi qeyd edirdi. 
O göstərirdi ki, ticarət ona görə lazımdır ki, o şəhərlər daxilində və 
şəhərlər arasında əmək bölgüsünə xidmət edir. Pulun mahiyyətini izah 
etmədən, Platon onun iki funksiyasını, dəyər ölçüsü və tədavülün 
olduğunu qeyd edirdi. Pulun yalnız mübadilə vasitəsi olduğu qeyd 
olunurdu. 
Dövlətin sabit inkişafını, natural təsərrüft ilə əlaqələndirən Platon 
göstərirdi ki, yalnız quldarlığı saxlamaqla, yeni şəhərlər salmaqla nail 
olmaq olar. Dövlət quruculuğu ilə əlaqədar olan"Qanunlar" əsərində o, 
şəhər-dövlət işinin başlanğıcını, təbii-coğrafi mühitlə əlaqəsini, şəhərsalma 
işini, eləcə də,  orada əhalinin əmlaka görə yerləşdirilməsi qaydalarını 
 44
göstərirdi. Belə ki, yerləşdirilən əhaliyə verilən torpaq payı ilə əlaqədar 4 
əmlakın inkişafı mövcudluğu qeyd olunurdu. Əmlakın azalıb-çoxalması ilə 
əlaqədar bir sinif digər sinfə keçirilməlidir. 
Xüsusən əmlakın çoxalmasına dövlət nəzarətinin gücləndirilməsi 
qeyd olunurdu. Əgər əmlak mövcud payın dəyərindən 4 dəfə çox olarsa, 
onda əlavə əmlak dövlətə və ya allah hesab olunan hökmdara verilməlidir. 
Belə şəraitdə varlı nə kasıb olacaq, nə də deməli, vətəndaşlar 
arasında ciddi narazılıqlar baş verməyəcək. 
Dövlətin iqtisadi inkişafını aqrar bölmə ilə əlaqələndirən Platon qeyd 
edirdi ki, əldə olunan məhsullar 12 hissəyə bölünməlidir. Hər 12 hissə isə 3 
hissəyə bölünməlidir. Bir hissə azad adamlar üçün, digər hissə qullar üçün, 
üçüncü hissə isə xaricilərə satılmaq üçün nəzərdə tutulmalıdır. 
Platon öz dövlət layihəsində faizlə borcun verilməsini, kreditlə mal 
alınmasını qadağan edirdi. Zəruri olmayan malların idxalını, dövlətə lazım 
olan malların ixracını vacib hesab edirdi. Bir gündə bir məhsula iki 
qiymətin qoyulmasını qadağan edirdi. Xırda ticarətin fəaliyyətini Platon 
yalnız anadan olmuş torpaq sahibləri üçün zəruri hesab edirdi. 
Platon iqtisadi inkişafın meyarının, ciddi və vaxtında yerinə-yetirilən 
qanunlardan ibarət olduğunu göstərirdi. 
Dövləti torpağın ali mülkiyyətçisi hesab edən Platon, göstərirdi ki, 
dövlət torpaq paylarını bölür, kollektiv istehlakı təmin etməklə, natural 
təsərrüfatın inkişafını tənzimləşdirir. Bununla yanaşı o, xüsusi mülkiyyəti 
toxunulmaz elan edir. Bu əsasdan da o, cəmiyyət üzvlərinin bərabərliyini 
təmin etməyi və vətəndaşların dövlətə tabe olma ruhunda tərbiyə 
olunmasını tövsiyə edirdi. 
Antik dövrün iqtisadi problemlərinə dair ən mütərəqqi fikirlər irəli 
sürən Aristotel, dünya elminin korifeylərindən hesab olunur. Aristoteldir. 
Məntiqi elmi yaradıcılığa əsaslanan, cəmiyyətdə baş verən sosial-siyasi, 
mədəni-iqtisadi dəyişikliklərin əsasında duran əsas prinsipləri Aristotel 
açıb göstərmişdir. Elm aləmində dahi Platonun şagirdi, qədim dünyanın 
bənzərsiz sərkərdəsi Makedoniyalı İsgəndərin müəllimi kimi tanınan 
Aristotel, quldarlıq quruluşunun iqtisadi sistemini şərh edən ilk iqtisadçı 
hesab olunur. 
 45
Bu da təsadüfi deyildir. Çünki o, "Siyasət", "Afina siyasəti" 
əsərlərində adamların faydalı fəaliyyətini və nemətlər əldə olunmasına 
görə onların davranış qaydalarını təhlil edə bilmişdir. 
Aristotelin iqtisadi görüşləri elə dövrdə foprmalaşmışdır ki, həmin 
şəraitdə quldarlıq cəmiyyəti dərin böhranlara, polisey dövlət qurumu 
tənəzzülə məruz qalmışdır. 
Quldarlığın ilkin olaraq, iqtisadi xarakteristikasını vermiş Aristotel 
göstərirdi ki, nə istehsal, nə də ki, insan həyatının özü qulsuz keçinə 
bilməz. 
Qulları danışan və çevik əmək aləti hesab edən Aristotel, onları 
mülkiyyət obyekti sayırdı. Bununla əlaqədar olaraq meydana gələn iki 
fəaliyyət növünü fərqləndirməyi tövsiyə edirdi. Biri aktiv fəaliyyət kimi 
istehlakdan ibarətdir ki, onlar zəruri yaşayış vasitələrinin yaradılmasını 
tələb edir. İkinci fəaliyyət növü isə qul əməyidir ki, o da zəruri yaşayış 
vasitələrinin istehsalına yönəldilir. Məhz bu baxımdan da Aristotel hesab 
edirdi ki, sərvət, nemət əldə etmək istəyən hər bir kəs mütləq qul 
əməyindən istifadə etməlidir. Qul əməyi və ona hökm vermək "təbiətin 
ümumi qanunu" kimi, "qarşılıqlı özünüsaxlamaq" prinsipindən irəli 
gəldiyini göstərən Aristotel sübut edirdi ki, hətta adamlar hüquqi 
baxımdan azad olsalar belə, müəyyən fiziki işlər yerinə yetirəndə onlar 
qula çevrilirlər. 
Fiziki əməyin cəmiyyətin sosial həyatında daşıdığı mahiyyətdən asılı 
olmayaraq, onun hər cür sərvətin, nemətin mənbəyi olduğunu Aristotel 
qeyd etməklə, bu, iqtisadi fikir tarixində böyük elmi xidmət kimi 
qiymətləndirilir. Aydındır ki, o dövrün iqtisadi inkişaf 
qanunauyğunluqlarından irəli gələn elmi müddəalar, heç də müasir 
iqtisadi təfəkkür baxımından birmənalı qəbul edilə bilməz. Lakin o dövrdə 
gətirilən təhlillər, müxtəlif mülahizələr tarixi-məntiqi səpkidə 
qiymətləndirilməlidir. 
Aristotel qulu gəlir gətirən əmlak hesalb edirdi. Çünki bir halda ki, 
qul quldarın mülkiyyətində idi, onun əməyinin nəticəsi də quldar 
tərəfindən mənimsənilməli idi. Beləliklə, quldarlıq insanla əşya arasındakı 
həddi silmiş, nemət yaradan əmək hər cür azadlıqdan məhrum edilmişdir. 
 46
Aristotel göstərirdi ki, hər cür ağır fiziki işləri qullar görməlidirlər. Fiziki 
işlərdən azad olanlar isə dövlət işləri ilə məşğul olmalıdırlar. 
Nemətdən istifadə olunması üsulunu tədqiq edən Aristotel əmtəənin 
iki tərəfini -istehlak və mübadilə dəyərini təhlil edir. 
İstehlak dəyəri kimi istifadə olunan neməti Aristotel "təbii, mubadilə 
dəyəri kimi istifadə olunan neməti "qeyri-təbii" proses kimi xarakterizə 
edirdi. 
İqtisadi zəruriyyət kimi nəzərdə tutulan ehtiyac, Aristotelə görə 
adamları bir-biri ilə bağlı edir. Tarixi inkişafla, əmək bölgüsü ilə əlaqədar 
olaraq meydana gələn maddi nemətlərin mübadilə olunması zəruriliyini 
göstərən Aristotel ticarətin meydana  gəlməsini və inkişafını tədqiq edir. 
Mübadilənin və ticarətin iqtisadi zəruriliyini və onun dövlətin əmələ 
gəlməsindəki rolunu şərh edən Aristotel qeyd edirdi ki, belə proses 
mənfəət əldə etmək üçün labüddür. 
Mübadilə  qanunlarının   mahiyyətini aşkarlamağa cəhd göstərən 
Aristotel qeyd edirdi ki, mübadilədə əmtəə dəyərlərinin bərabərləşməsi 
prosesi baş verir. Mübadilə prosesinin inkişafı ilə əlaqədar meydana gələn 
pulun mənşəyini təsadüfi saymır və qeyd edirdi ki, "mübadilə ticarətin 
zəruriliyi ilə pul meydana gəlir". Pulun əmtəə mənşəyini və dəyər 
ölçüsünü, tədavül funksiyalarını aşkar edən Aristotel, onun təbii ma-
hiyyətini açmaqla, sözün əsl mənasında dəyər formalarının ilk 
tədqiqatçısına  çevrilmişdir. 
Aristotel hesab edirdi ki, əmtəələr özü-özlüyündə ölçülməklə, lakin 
pul vasitəsi ilə bu prosesə daxil ola bilərlər. Çünki bu praktiki tələbatla 
əlaqədardır. Bununla da o, pulun dəyər ölçüsü funksiyasını qeyd etmişdir. 
O göstərirdi ki, əgər əmtəələr   pulla ölçülərsə, deməli, onlarda   bir  
bərabərlik mövcuddur. 
Bu bərabərləşmənin ümumi bir əsasının olduğunu dərk edən 
Aristotel, onun mənbəyini tapa bilməsə də, lakin gələcəkdə mübadilədə 
əmtəə dəyərlərinin bərabərləşməsinin əsasının ictimai zəruri əməkdən 
ibarət olunması kəşfinin əsasını qoydu. 
Bundan əlavə Aristotel əməkdə bərabərliyin  axtarılmasını mənasız 
hesab edirdisə də, lakin istehsal xərclərində xüsusi əməyə qiymət verirdi. 
 47
Ev və dövlət üçün nemətlər əldə olunması üçün təsərrüfatçılıq 
fəaliyyətinə xüsusi qiymət verən Aristotel qeyd edirdi ki, belə formadakı 
fəaliyyət "iqtisadiyyat"dır. Lakin varidat, sərvət əldə etmək, xüsusən onun 
pul formasında toplanması fəaliyyəti  isə xrematistikadır. 
Xrematistikaya əmlak, mülk mənasını verən Aristotel onu 
iqtisadiyyatla müqayisə etməklə, bu anlayışların təbii tarixi rolunu 
müəyyən etməyə cəhd göstərir. 
Bununla da o, ilk dəfə olaraq pulun tədavül vasitəsi kimi rolu ilə 
sahibkar üçün yeni pul əmələ gətirən pul rolunu fərqləndirir. Beləliklə də 
göstərir ki, iqtisadiyyat nəzərə çarpmadan, lakin zəruri şəkildə 
xrematistikaya, yəni əmlaka, mülkə çevrilir. 
Antik dünyada ticarətin və sələmin istər iqtisadi fəaliyyətdə, istərsə 
də xrematistik fəaliyyətdəki rolunu nəzərə alan Aristotel qeyd edirdi 
ki,"...ticarət fəaliyyətində özünü göstərən sərvət toplamaq məqsədə 
çatmaqda heç bir zaman son hədd olmur, ona görə ki, burada məqsəd 
hədsiz sərvət toplamaq və pula sahib olmaqdan ibarətdir. Pul dövriyyəsi 
ilə məşğul olanların hamısı öz kapitallarını hədsiz dərəcədə artırmağa 
çalışırlar". Beləliklə də "iqtisadiyyata" təbii, xrematistikaya qeyri-təbii 
münasibət bəsləyən Aristotel göstərirdi ki, nemətlərin bölgüsü "ədalət" 
prinsipinə görə həyata keçirilməlidir. Daha doğrusu, belə ədalətli bölgü 
"ləyaqətə görə", adamların cəmiyyətdə və dövlət işlərində tutduğu 
mövqeyə görə aparılmalıdır. 
Aristotelə görə əmlak fərqi saxlanılmalıdır. Lakin o, nə həddən artıq 
varlanmağa, nə də ki, kasıblığa səbəb olmamalıdır. 
Aristotelin iqtisadi fikirləri demək olar ki, əsrlər boyu görkəmli 
filosofların, cəmiyyət həyatı ilə məşğul olan alimlərin daim diqqət 
mərkəzində olmuşdur. 
İqtisadiyyat elmi bir sistem kimi tətbiq olunmasından başlayaraq, 
hal-hazırkı dövrə qədər, Aristotelin bir sıra ideyalarını inkişaf etdirmiş, 
onun elmi təfəkkürün formalaşması üçün daşıdığı əhəmiyyət xüsusi qeyd 
edilmişdir. 
Qədim Yunanıstanda iqtisadi fikrin formalaşması və olduqca yetkin 
səviyyədə qalxması hər şeydən əvvəl icma quruluşunun dağılması, 
quldarlığın inkişaf etməsi, bu zəmində polis dövlət quruluşunun əmələ 
 48
gəlməsi və ziddiyyətlərin kəskinləşməsi ilə əlaqələndirmək lazımdır. Digər 
tərəfdən dövrün görkəmli korifeylərinin quldarlıq quruluşuna haqq 
qazandırması, belə şəraitə uyğun "ədalətli" həyat tərzinin formalaşması 
prinsiplərinin müəyyən edilməsi, qul əməyinin hər cür sərvətin 
mənbəyinin təşkil olunmasının əsaslandırılması iqtisadi fikrinin inkişafına 
səbəb olmuşdur. 
Bundan əlavə şəhərlərin inkişafı, onunla əlaqədar olaraq əkinçiliyin, 
sənətkarlığın, ticarətin inkişaf etməsi, əmək bölgüsünün  əhəmiyyətinin 
düzgün qiymətləndirilməsi iqtisadi fikrin yetkinləşməsinə səbəb olmuş, 
iqtisadi proseslərin aparılmasının ilkin nəzəri istiqamətlərinin verilməsinə 
şərait yaratmışdır. 
 
§ 4. QƏDİM ROMADA İQTİSADİ FİKRİN 
FORMALAŞMASI 
 
Qədim dövrün iqtisadi fikri klassik quldarlıq quruluşunun tərəqqi 
etdiyi e.ə. II əsrdə, eləcə də eranızın III-Y əsrlərində  Qədim Romada 
inkişaf etmiş və başa çatmışdır. Qədim Roma iqtisadi fikri azad və 
bərabərhüquqlu torpaq mülkiyyətçilərinin birləşməsi əsasında əmələ 
gəlmiş şəhər icma əkinçiliyi və qul əməyinin mənimsənilməsi ilə əlaqədar 
idi. 
Roma polis dövlətinin quldarlıq şəraitində inkişafı və kəsb etdiyi 
ziddiyyətlərin aradan qaldırılması əkinçilik, torpaq mülkiyyətçiliyi, 
hərbiçilərin torpaq əldə etməsi hüquqları və sairə məsələlərlə bağlı aparılan 
islahatlarla sıx şəkildə bağlı idi. 
Qeyd etmək lazımdır ki, Qədim Romada xüsusi mülkiyyətçilərin 
hüquqlarının möhkəmləndirilməsi, azad adamlarla qullar arasındakı 
tərəfləri əks etdirən "XII cədvəlli qanunlar" deyilən əsasnamə öz əksini 
tapmışdır. 
 Burada eyni zamanda borc sistemini tənzimləyən çox ciddi qanunlar 
da öz əksini tapmışdır. Həmçinin 125 ha-dan (500 yuqer) yuxarı torpaq 
sahəsini icarə etmək qadağan edilirdi. 
Roma tarixində e.ə. 134-cü ildə  Qrakx qardaşlarının torpaq 
islahatları sahəsindəki layihələri çox mühüm rol oynamışdır. Belə ki, 
 49
dövlətdən torpaq icarəyə götürülməsinin həcmi ailədəki yetkin yaşlı 
oğlanların sayından asılı olaraq artırılırdı. Belə ki, onların ikisinə əlavə 
olaraq hər birinə 250 yuqer (62,5 ha) torpaq sahəsinin icarəyə verilməsinə 
icazə verilirdi. 
Əlbəttə, bu istiqamətdəki islahatlar qədim Roma dövlətinin bütün 
ərazisində eyni səviyyədə həyata keçirilməsə də, lakin mövcud 
resurslardan faydalı istifadə etmək sahəsində çox mühüm rol oynayırdı.  
Eramızdan II-I əsr əvvəl torpaqdan istifadə etməklə bağlı qədim 
Roma iqtisadiyyatında ciddi dəyişikliklər baş vermişdir.Xırda torpaq 
sahələri təmərküzləşməyə, iri torpaq sahibkarları meydana gəlməyə 
başlamışdı. Quldarlıq təsərrüfatına əsaslanan prinsiplərin formalaşması ilə 
yanaşı, muzdlu əməkdən istifadə olunması, təsərrüfatın şəhər tələbatına 
uyğun olaraq aparılması meylləri də güclənirdi. Belə şəraitdə quldarlıq 
təsərrüfatının səmərəli təşkili yeni iqtisadi fikirlərin meydana gəlməsinə 
səbəb oldu. Bu sahədə Mak Portsen Katonun (e.ə. 234-149) "Əkinçilik 
haqqında" traktını xüsusi qeyd etmək lazımdır.  
Katon göstərirdi ki, əkinçiliklə məşğul olmaq, azad vətəndaşlar üçün 
ən ləyaqətli iş hesab olunmalıdır. Çünki "ən sadiq adamlar və ən məşhur 
əsgərlər" əkinçilər arasından çıxır.  Əkinçilər "xalis gəlir" yaradanlardır. 
Katon qeyd edirdi ki, 100 yuqerlik (25 ha. bir qədər çox) kiçik malikanələr 
əldə etmək lazımdır. Həmin malikanələr yaxşı torpaq sahələrində yerləş-
məlidir. Şəhərlərə su hövzələrinə yaxın yerlərdə əldə olunan malikanələr 
üzümlüklə, bostan sahəsi ilə, zeytun bağı ilə, çörək tarlası ilə əhatə 
olunmalıdır. Katon həmin kənd təsərrüfatı sahələrinin gəlir gətirmək 
şkalasını da təsvir etmişdir. 
Natural təsərrüfatın tərəfdarı olan Katon, eyni zamanda qeyd edirdi 
ki, əlavə nə əldə olunsa, hamısı satılmalıdır. Yaxşı mülkədar olmaq naminə 
əlavə hesab olunan və özünə lazım olmayanları satmalıdır. 
Katon mülkədarların qul əməyindən istifadə etmək qaydalarını da 
tövsiyə edirdi. Hər qul, işinin həcmi və növü üzrə konkret tapşırıq 
almalıdır. Bu tapşırıqlar mülkədarların olmadığı vaxtda necə yerinə 
yetirildiyini nəzarət etməyə imkan verirdi. Bundan əlavə muzdlu əməkdən 
istifadə etmək qaydalarını da Katon müəyyənləşdirirdi. 
 50
Qədim Roma iqtisadi fikirində ilk dəfə olaraq Katon, istehsalın təşkili 
və mübadilə ilə əlaqədar quldarlıq təsərrüfatının səmərəlilik problemini 
qarşıya qoymuşdur. Katon əkinçilikdən əldə edəcəyi səmərəni, həm əmək 
alətləri, həm də istehsal prosesi ilə əlaqələndirirdi. Mülk sahiblərinin 
əkinçilik işlərinin təqvim vaxtının və zəruri aqrotexniki qaydalarının yaxşı 
mənimsənilməsi tövsiyə edilirdi. Ümumiyyətlə, Katon əkinçiliyin inkişafını 
sadəcə natural təsərrüfatın forması kimi götürmürdü, o, eyni zamanda 
həmin sahədəki istehsalın təşkilinin bazar meylli istiqamət almasını tövsiyə 
edirdi. 
Qədim Roma iqtisadi fikir tarixində Mark Varron (116-27 e.ə.) kənd 
təsərrüfatı sahəsində irəli sürmüş ideyalarına görə xüsusi yer tutur.  Onun 
"Kənd təsərrüfatı haqqında" əsərində əkinçiliklə yanaşı heyvandarlıq, şəxsi 
təsərrüfat məşğuliyyəti ilə bağlı dəyərli fikirlər irəli sürmüşdür. 
Varron qeyd edirdi ki, əkinçilər iki məqsədə doğru, faydalanmağa və 
zövq almağa can atmalıdırlar. Fayda, gəlir gətirməyi tələb edir. Zövq isə nə 
xoşdur, onu tələb edir. Xoş olandan vacib isə faydalanmaqdır. Varron 
əkinçilik işinin yaxşı mənimsənilməsi üçün göstərirdi ki, toxumu 
səpməzdən əvvəl, əkin sahəsinin xüsusiyyətini bilməklə yanaşı, orada 
hansı avadanlıqlardan istifadə olunacağını da bilmək lazımdır. 
Torpağın təyinatına görə istifadə olunmasına xüsusi əhəmiyyət verən 
Varron eyni zamanda qeyd edirdi ki, ona təbii amillər də təsir göstərir. 
Malikanələrin yerləşməsini təsərrüfatın daxili təşkili ilə əlaqələndirən 
Varron göstərirdi ki, istehsal gəlir gətirə bilmək nöqteyi-nəzərincə 
aparılmalıdır. Varron təsərrüfatların bazar istiqamətində aparılmasını 
xüsusi qeyd edirdi.  
Katondan fərqli olaraq, Varron, malikanələri təkcə şəhər tələbatı ilə 
deyil, kənd yerlərinin tələbatı ilə də əlaqələndirməyə üstünlük verirdi. 
Lakin buna baxmayaraq, Varron quldarlıq təsərrüfatının natural 
xüsusiyyətlərindən kənarlaşa bilməmişdir. 
Quldarlıq təsərrüfatının şəhərətrafı malikanələr və ayrıca mülkədar 
işlərini fərqləndirən Varron qeyd edirdi ki, alqı-satqı prosesi və ya bazar 
şəraiti öz mülkilə hər hansı bir işin görülməsinin faydasız olduğunu əks 
etdirir. Ona görə də əlavə görünəndən gəlir əldə etmək ideyası, bazar 
təsərrüfatının təşkilinə olan təsiri ilə uzaqlaşdı. 
 51
Spartak üsyanından sonra, Varron qulları "Danışan alətlər", "iş 
heyvanları" adlandıraraq onları daha səmərəli işləmək üçün və təsərrüfata 
məcburi cəlb olunmasının daha çevik metodlarından istifadə  olunmasını 
qeyd edirdi. 
O qeyd edirdi ki, bir millətdən olan qullardan çox almaq olmaz. 
Eyni zamanda Varron qulların tox olması, geyindirilməsi, bəzən ev 
heyvanları ilə mükafatlandırılmasını da məsləhət bilirdi. Beləliklə, 
Varronun ideyasında artıq qulların əmlak əldə olunması rüşeymləri 
görünürdü. 
Onun fikrinə görə qullar arasında qabiliyyətliləri seçmək, onlara 
üstünlük vermək və qadın qullarla mükafatlandırmaq, onlarla öz ağaları 
arasındakı münasibətləri yaxşılaşdırmaq qulların təkrar istehsalına səbəb 
olar. Mövsümü kənd təsərrüfatı işlərində qul əməyinin məhdudluğunu 
görən Varron qeyd edirdi ki, belə şəraitdə muzdlu işçilərin əməyindən 
istifadə etmək lazımdır. 
Qulların işinin səmərəliliyini, onun təsərrüfatın daxili quruluşundan 
asılı edən Varron qeyd edirdi ki, yerin xüsusiyyəti, mülkün həcmi, yerinə 
yetirilən işin miqyası mütləq nəzərə alınmalıdır. 
Qədim Roma iqtisadi fikir tarixində mühüm yerlərdən birini tutan 
Yuniyu Kollumelladır (e. I əsri). Kənd təsərrüfatına dair 12 əsərin müəllifi 
olan Kollumella təsərrufatların müəyyən səviyyədə məhsuldarlığının aşağı 
düşməsi, bəzi sahələrin otlaqlıqlara çevrilməsi, torpaqların yararsızlığı, 
iqlim şəraiti və s. bağlı dərin, tutarlı fikirlər irəli sürmüşdür. 
Kollumellada qul əməyinin məhdudluğunu nəzərə alaraq, ondan 
daha səmərəli və məhsuldar istifadə olunması yolları haqqında tövsiyələr 
edirdi. 
Kollumella, Katon və Varrondan fərqli olaraq, qul təsərrüfatının 
ekstensiv inkişafının əleyhinə idi. 
O qeyd edirdi ki, az məhsuldar geniş torpaq sahələrinin əvəzinə, 
yaxşı emal olunacaq kiçik məhsuldar sahələrdən istifadə etmək lazımdır. 
Torpaq sahələrindən olduqca bacarıqlı və səmərəli istifadə olunması, 
Kollumellanı düşündürməklə yanaşı, bir quldar kimi onun praktiki həyata 
keçirilməsi yollarını da müəyyən etməyə çalışırdı. 
 52
Malikanələrin alınıb və satılmasının əsas məqsədini Kollumella gəlir 
əldə etməkdə görürdü. O qeyd edirdi ki, hər bir ağıllı adam istənilən 
torpağı məhsuldarlığından və yaxşı yerdə yerləşdiyindən asılı olmayaraq, 
almaz. Çünki yaxşı təsərrüfatçı istənilən torpağı münbit və gəlirli sahəyə 
çevirə bilər. Eyni zamanda həmin sahəyə uyğun gələn daha məhsuldar 
bitki istehsal edə bilər. 
Təsərrüfatların intensivləşdirilməsini məsləhət bilən Kollumela eyni 
zamanda qul əməyinin ixtisaslaşmasına xüsusi qiymət verirdi. 
Kollumella qulların təbii təkrar istehsalını təsərrüfat daxilində 
tövsiyə edirdi. 
Göstərirdi ki, çoxuşaqlı qul olanları işdən azad etmək lazımdır. Hətta 
onlara sərbəstlik vermək lazımdır. 
Roma imperiyasında ilkin xristianlığın meydana gəlməsi (bizim 
eranın I-II əsr) iqtisadi fikir tarixində xüsusi bir cərəyan yaratmasa da, lakin 
peyğəmbər İsa Məsihin adından həddindən artıq sərvət əldə etmək, 
oğurluq etmək, sələm almaq Allah qarşısında günah işlətmək kimi 
göstərilirdi. İncilin, Yukanın, Mattanın, Markın, Lukanın Yəhyanın 
müqidələrində belə fikirlər öz əksini tapmışdır. "Dəvənin iynə deşiyindən 
keçməsi, varlı adamın Allah hüzurundan keçirilməsindən daha asandır", 
"...Heç bir şey ummadan borc verin". (Lukanın müqidəsi 6:35)11 
Lakin bununla yanaşı ilkin xristianlığın əsas çağırılışı bərabərliklə, 
(Allah qarşısındakı günahkar olmasına görə) əlaqədar idi. Ona görə də 
hesab edilirdi ki, bütün digər bərabərliklər törəmədir, onlar ilkin 
bərabərliklərdən asılıdır. Hər cür fəaliyyətdə ədalətli olmaq tövsiyə edilirdi 
və göstərilirdi ki, "hansı ölçü ilə ölçsəniz, o ölçü ilə də siz ölçüləcəksiniz". 
Lakin ilkin xristianlıq Qədim Romada quldarlıq quruluşuna qarşı heç 
bir sosial-iqtisadi dəyişikliklərə uğramamasının yolunu göstərmədi. 
Əksinə, qullara mövcud ağır və çətin şəraitlə barışmağı, tab 
gətirməyi tövsiyə edirdi.  
Ümumiyyətlə, Qədim Roma iqtisadi fikrində əsas yeri xüsusi 
mülkiyyətin formalaşması, əkinçiliyin inkişafı əsasında torpaqlardan 
səmərəli istifadə olunması, gəlir əldə etmənin sürətlənməsi üçün onların 
                                                        
11 Инъил. Библийа тяръцмя институту, Стокщолм. 1996, сящ.113 
 53
ixtisaslaşdırılması və əlavə məhsulların bazar vasitəsi ilə reallaşması və s. 
tuturdu. 
 54
FƏSİL  3. ŞƏRQDƏ İQTİSADİ FİKİRLƏRİN YARANMASI 
 
§ 1. ŞƏRQDƏ İQTİSADİ FİKRİN FORMALAŞMASINDA 
İSLAMIN ROLU 
 
İqtisadi təlimlər tarixinin bir elm kimi formalaşmasında Şərq iqtisadi 
fikrinin müstəsna dərəcəli təsiri olmuşdur. Bu hər şeydən əvvəl Şərqdə, 
xüsusən İlkin Ərəb Xilafəti dövlətində İslam dininin meydana gəlməsi 
(610-632-ci illər) ilə yeni iqtisadi münasibətlərin və davranış qaydalarının 
meydana gəlməsi ilə əlaqədar olmuşdur. 
Şərqdə spesifik iqtisadi davranış qaydalarının mövcud olması bir 
tərəfdən ənənəvi yaşayış tərzindən, milli vərdişlərdən asılı olmuşdursa da, 
lakin onun spesifik forma alması sırf İslami mənəvi-dini dəyərlərin 
insanların həyat tərzlərində hakim mövqedə durması ilə bağlıdır. Ona görə 
də Şərqdə orta əsrlərdən başlayaraq iqtisadi fikirlər barəsində mülahizələr 
irəli sürərkən, bir qayda olaraq islam elmi dünyagörüşünə, xüsusən 
Qurani-Kərimdə və Məhəmməd (s.ə.s.) sünnəsindən irəli gələn prinsiplərə 
əsaslanmaq lazımdır. 
Min illər boyu insanların mənəvi həyat tərzinin əsası kimi təsvir 
olunan islam eyni zamanda elmin bir sıra sahələrində böyük nailiyyətlərin 
əldə olunmasına istiqamət vermişdir. Sözsüz ki, burada fəlsəfəni, hüququ, 
sosiologiyanı, tarixi, ədəbiyyatı, dilçiliyi, kimyanı, fizika-riyaziyatı, 
coğrafiyanı və s. sahələri xüsusi qeyd etmək olar. Lakin Qurani-Kərimdə 
iqtisad elminə dair külli miqdar ayələrin olmasına, eləcə də şəriətdə xüms, 
zəkat, həcc kimi ərkan və ya rükunların göstərilməsinə baxmayaraq, 
onların sistemşəkilli tədqiqi istənilən səviyyədə aparılmamışdır. 
Şübhəsiz ki,  islam dünyasının bir çox alimləri elmin müxtəlif 
sahələrini əhatə edən, olduqca mükəmməl, dəyərli və zəngin bir xəzinə 
qoyub getmişlər. Lakin ökəmizdə islamın belə möhtəşəm xəzinəsindən 
bəhrələnmək imkanı olmamışdır. İndinin özündə də elmi dairələrin 
müəyyən qrup adamları marksist-ateist düşüncə tərzindən ayrıla 
bilməyərək, islama elmi məntiqə uyğun gəlməyən səpkidə çox səthi 
yanaşırlar. 
 55
İslamda iqtisadi dəyərlərin üzə çıxarılması, onların sistemli şəkildə 
elmi dilə salınması, real həyatda gedən təsərrüfat prinsipləri ilə 
əlaqələndirilməsi, müasir dövrdə tarixi inkişafımızın qorunub saxlanılması 
və qlobal xarakterli iqtisadi problemlərin aradan qaldırılması üçün ən 
tutarlı zəminlərdəndir. 
İslam elmi dünyagörüşü yalnız ərəblərin yaratdığı təlimlə deyil, eyni 
zamanda islam dinini qəbul etmiş bütün xalqların   mənəvi sərvəti əsasında 
formalaşmışdır. Təkcə onu demək kifayətdir ki, islam mənəvi dəyərləri, 
mədəniyyəti, ərəb, fars, türk dillərində qovuşmuş şəkildə sürətlə 
yayılmağa başlamışdır. Bunun nəticəsidir ki, islam dini-mənəvi 
dünyagörüşü, ruhu ilə cilalanmış, elm və bədii söz xəzinəsinin böyük 
yaradıcıları olan İbn Ruşd, Əl-Fərabi, İbn-Sina, Biruni, Firdovsi, Cami, 
Ömər Xəyyam, Nəsirəddin Tusi, Əl-Qəzəli, Buxari, İbn-Xəldun, Füzuli və 
başqa bu kimi yüzlərlə dahi sənətkarların hər biri ayrı-ayrılıqda islam 
mənəviyyatını zənginləşdirən parlaq ədəbi nümunələr yaratdılar. 
Bu dahi sənətkarların islam dini-mənəvi dəyərləri meyarı ilə 
yaratdıqları sənət əsərlərinin bu gün də örnək kimi qəbul edilməsi, təbiət 
və cəmiyyət hadisələrinə onların müdaxilə edə bilməsi bu günkü hər bir 
müasir islam əqidəli araşdırmaçıya imkan verir ki, onlar başqalarına az da 
olsa müəyyən dərəcədə təsir göstərən elmi tədqiqatlar aparmağa səy 
göstərsinlər. Çünki, İslam çoxşaxəli bir hikmətdir. Hər kəsin bu hikmətdən 
xəbərdar olması zəruri və faydalıdır. İslam hər kəsdə olan mənliyi üzə 
çıxardan, cəhaliyyətdən xilas olub, əbədi varlığı dərk etməyə yol göstərən 
həqiqətdir.  
İslam dini və elmi dünyagörüşünün formalaşmasında Həzrəti 
Məhəmmədin (s.ə.s.) müstəsna rolu olmuşdur.  
Miladi tarixinin 570-ci ilində Rəbbiləvvəl ayının 12-də bazar ertəsi 
dünyaya gəlmiş şərəfli və sevimli Peyğəmbərimiz Məhəmməd (s.ə.s.) 
Kəbənin rəisi Əbdül Mütəllibin nəvəsi, onun 13 oğlundan biri olan 
Abdullanın övladı idi. Anası Əbd Mənafın qızı Aminə idi. Süd anası 
Həlimə idi. 
Ana bətnində ikən yetim qalmış, 6 yaşında ikən anasını itirən Həzrəti 
Məhəmməd (s.ə.s.) babası Əbdül Mütəllibin vəfatından sonra ticarətlə 
 56
məşğul olan əmisi Əbutalibin himayəsinə keçdi. On iki yaşında onunla 
Şam şəhərinə, 17 yaşında ikən digər əmisi Zübeyr ilə Yəmənə səfər etmişdi. 
Bu səfərlər ona ciddi təsir göstərmiş və sonralar özünün müstəqil 
ticarətlə məşğul olmasına çox kömək etmişdir. 
Həzrəti Peyğəmbərimiz 25 yaşında ikən, 40 yaşında dul qalmış 
dövlətli Xədicə xanım ilə evləndi. Ondan iki oğlu: Qasım və İbrahim, dörd 
qızı: Zeynəb, Ruqiyyə, Ümmü Gülsüm və Fatimə olmuşdur. Hər iki oğlu 
lap kiçik yaşlarında ikən vəfat etmişdir. Üç  qızını islamiyyətə qədər, 
islamiyyət dövründə isə sonuncu qızı Fatimeyi-Zəhranı əmisi oğlu Həzrəti 
Əliyə ərə vermişdir. 
Böyük qızı Zeynəbi, Əbül-Asa, Ruqiyyəni və Ümmü-Gülsümü əmisi 
Əbuləhəbin oğlanları Ümbə ilə Ümeybərə vermişdir. İslamın qatı düşməni 
mövqeyindən duran Əbuləhəb, sonralar oğlanlarını Həzrəti Peyğəmbərin 
qızlarından boşandırmışdır. 
Əvvəlcə Ruqiyyəni, sonra o vəfat etdikdən sonra Ümmü Gülsümü 
Həzrəti Osman kəbinlə almışdır. Xədicənin vəfatından sonra Həzrəti 
Məhəmmədin (s.ə.s.) kəbin etmiş qadınlardan (yalnız Misirdən olan 
Məryəmdən) İbrahim adında oğlu olur, o da kiçik yaşında ikən vəfat edir. 
Həzrəti Məhəmməd (s.ə.s.) 40 yaşı tamam olduqda (Miladın 610-cu 
illərində) Hira dağında mübarək Ramazan ayının Qədr gecələrinin birində 
pak Quran ayəsinin ona nazil olunması ilə Xatəmi - Ənbiya (sonuncu) 
Peyğəmbər oldu. 
İlk ayələr isə belə idi: "Ya peyğəmbər! Qurani-Kərimi, bütün 
məxluqatı yoxdan yaradan Rəbbinin adı ilə (bismillah deyərək) oxu. O, 
insanları laxtalanmış qandan yaratdı. Oxu. Sənin Rəbbin ən böyük Kərəm 
sahibidir. O Rəbbin ki, qələmlə yazmağı öyrətdi. O Rəbbin ki, insana 
bilmədiklərini öyrətdi" (Əl-Alaq surəsi 1-5). 
İlahi hökmü ilə çox böyük, ağır və şərəfli bir vəzifənin məsuliyyətini 
qəbul edən Həzrəti Peyğəmbərimiz, islamın təbliğilə Qüreyş tayfasını bu 
dini qəbul etməsinə dəvət etdi. İlk dini qəbul edən Həzrəti Xədicə və 
Həzrəti Məhəməd (s.ə.s.) tərbiyəsi ilə böyümüş əmisi oğlu - Həzrəti Əli 
olmuşdur. Təsadüfi deyildir ki, Həzrəti Peyğəmbər, Həzrəti Əli haqqında 
deyirdi: "Mən elmin şəhəriyəm. Əli də bu şəhərin qapısıdır". 
 57
İslamın ilkin gizlin təbliğindən sonra onun açıq qəbul olunması təklif 
edilirdi. Çox böyük qarşıdurma ilə islam qəbul olunurdu. Qüreyş tayfası 
açıqca islam dininə və onu təbliğ edən Həzrəti Peyğəmbərimizə, eləcə də 
onu qəbul edənlərə düşmən münasibəti bəsləyirdi. Burada həm 
peyğəmbərin əmisi Əbuləhəb, həm də qüreyşilərin ən adlı-sanlı adamları: 
Əbucəhl, Vəlid ibn Muğirə (məşhur islam sərkərdəsi Xalid ibn Validin 
atası), As ibn Vail, Əbusüfyan, Ümbə ibn Rabiyə və b. idilər. 
Çox çətin, kobud, təhqiramiz şəraitdə yaşayan Həzrəti Peyğəmbər 
(s.ə.s.) öz yüksək və gözəl əxlaqı ilə, təmkinli və ibrətamiz davranışı ilə 
bütün bu çətinliklərə 12 il dözdü. Miladi 622-ci ildə Rəbiləvvəl ayının 12-
də, bazar ertəsi Mədinəyə, açıq düşmənçilik nəticəsində Hicrət (köçmək) 
etməyə məcbur olmuş Həzrəti Peyğəmbər burada islamın rükunlarının icra 
olunması qaydalarını müəyyən etdi. Gündə 5 dəfə namaz qılmaq, ildə də 
30 günlük oruc tutmaq təyin olundu. 
Mədinə şəhərində islam dininin formalaşması, yayılması, təbliğ 
olunması ilə əlaqədar çox böyük işlər görməklə yanaşı, onun dövlət dininə 
çevrilməsi başlandı. 
İslamın üçüncü rükunu cihadda, məhz Mədinədə Hicrətin ikinci 
ilində nazil olundu. 
Peyğəmbərin sağlığında islam uğrunda 84 irili-xırdalı müharibə 
olmuşdu. 
Bunların 28-ində Peyğəmbər şəxsən iştirak etmişdir. Bu 
müharibələrdən tarixi əhəmiyyətinə görə Bədr, Uhud, Xəndək, Xeybər 
döyüşləri xüsusi qeyd olunmalıdır. 
Peyğəmbərlər iştirak etdiyi müharibələrdən (Qəzəvat) yalnız 9-unda 
qan axıdılmışdır. Digər müharibələr əsasən sülh yolu ilə, yaxud düşmənin 
qaçması ilə başa çatmışdır. 
İslam dini uğrunda gedən müharibələrin hamısında, düşmənə dinin 
qəbul olunması təklif olunardı. Əgər düşmən qüvvələr bütpərəstlər 
olurdusa, onlarla müharibə çox şiddətli olurdu. Çünki, ya onlar islamı 
qəbul etməlidirlər, yaxud da tamamilə məhv edilməli idilər. Əgər 
müharibə aparan yəhudi və ya xristian dininə mənsub olanlardandırsa, 
onlar məcburi dini qəbul etməyə bilərdilər. Lakin onlar vətəndaş kimi 
müəyyən cizyə adı ilə xərclər verməli idilər. 
 58
Hicrətin 2-ci ilində Peyğəmbərin qardaşı oğlu Abdullanın apardığı 
beşinci döyüşdə ələ keçirilmiş qənimətin ilk dəfə olaraq beşdə birinin 
"Xüms", "Beytül-mali", yəni cəmiyyət xəzinəsinə verilməsi qərarı  çıxarıldı. 
      Hicrətin 9-cu ilində Məkkənin alınması ilə islamın əsl zəfər 
yürüşü başlanmışdı. Məkkənin ətrafında yaxın yerlər də tamamilə 
islanmışdı. 
Bununla da əsası İbrahim peyğəmbər  Əleyhüssəlam tərəfindən 
qoyulmuş, əsl həcc qaydalarına riayət olunması qeyd olunduğu Kəbə evi 
çılpaq, ehramla təvaf olunmalı idi.  Bundan sonra isə Məscidül-harama 
qeyri-müsəlman yaxın durmamalı idi. İlk dəfə olaraq əmirülhəcc məqamını 
Həzrəti Peyğəmbər müəyyən etmişdir. O da Həzrəti Əli olmuşdur. Həmin 
ildə "Beytül-mali" üçün hər bir ailə gəlirinin ondan birindən "zəkat" almaq 
tətbiq olundu. 
Hicrətin 11-ci ilində, Miladın 632-ci ilində Rəbiləvvəl  ayının 12-də 
bazar ertəsi Həzrəti Məhəmməd (s.ə.s.) vəfat etdi. Həzrəti Məhəmməd 
Peyğəmbərin (s.ə.s.) dünyaya gəlməsi, Hicrət etməsi, axirət aləminə köç 
etməsi, Rəbiləvvəl ayının 12-nə bazar ertəsi gününə təsadüf etməsi də 
ilahinin ona lütf etdiyi bir sehr, təcəlli və düşünmədir. 
Tarixi mənbələrə görə sevimli Peyğəmbərimiz 62 il, 11 ay, 11 gün 
ömür sürmüşdür. 
Ömrünü insanları cahiliyyət  girdabından xilas etməyə sərf edən, 
sülhü, ədaləti, qardaşlığı, həqiqəti üstün tutan Həzrəti Məhəmməd (s.ə.s.) 
sonuncu Peyğəmbər olmaqla, eyni zamanda Məkkə və Mədinə və ona 
yaxın olan ərazilərdə əmələ gəlmiş ilkin islam dövlətinin qüdrətli başçısı və 
əzəmətli sərkərdəsi idi. 
Xilafətdən sonrakı dövrlərdə iqtisadi həyatda baş verən dəyişikliklər, 
istər-istəməz islamın iqtisadi əsaslarının pozulmasına səbəb oldu. Bu hal 
istər Əməvilər, istər Abbasilər, istərsə də Osmanlı hakimiyyəti dövrlərində 
müşahidə olunmuşdur. Halbuki, dövlətin idarə olunması, xüsusi 
mülkiyyətin toxunulmazlığı, nemətlərin ədalətli bölgüsündə islamın 
iqtisadi əsaslarının mövcud olmasını XYIII əsrdə Qərbi Avropada bu 
istiqamətdə gedən burjua inqilabları üçün nümunə hesab etmək olar. 
 59
İslam dünyasında ictimai fikrin və iqtisadi təfəkkürün inkişafında 
görkəmli Azərbaycan mütəfəkkiri Nəsirəddin Tusinin (1201-1274) çox 
böyük elmi xidməti olmuşdur. 
İslam dini və fəlsəfi elmi dünyagörüşünü əsas  götürərək N.Tusinin 
"Əxlaqi-Nasiri" əsərində göstərilmişdir ki, cəmiyyətin həyatında əmək 
aparıcı rol oynayır və insanlar arasında iqtisadi əlaqələri zəruriləşdirir. 
İnsanı öz təbiəti etibarı ilə ictimai varlıq hesab edən N.Tusi göstərirdi 
ki, onun başqa canlılardan fərqi və üstünlüyü şüurlu ictimai əmək 
fəaliyyəti ilə bağlıdır.  "İnsan yaşamaq üçün yeməyə möhtacdır, insanın 
yeməyi - isə başqa heyvanlardakı kimi alaf  və sudan ibarət deyil və təbiət 
tərəfindən hazır-nazir verilmir."12 Ona görə də insan çalışmalı, işgüzarlığı 
və qabiliyyəti ilə yaşayış vasitələrini əldə etməlidir. Nemətlərin istehsalı və 
sərvətlərin əldə olunması üçün (əmək alətlərini və torpağı birlikdə istifadə 
etməyi qeyd edərək) əmək bölgüsünün xüsusi rola malik olduğu qeyd 
olunurdu. Rəngsazla dülgərin timsalında əmək bölgüsünü şərh edən 
N.Tusi qeyd edirdi ki, "Sənət və peşə olmadan, məsələn, əkmək, biçmək, 
təmizləmək, üyütmək, yoğurmaq və bişirmək mümkün deyildir, bunun 
üçün isə köməkçi işlər, kənd təsərrüfatı ləvazimatını düzəltməyi və 
işlətməyi bacarmaq, uzun müddət böyük əmək sərf etmək lazımdır.13 
Birgə əmək sistemi vasitəsilə  müxtəlif peşələrə yiyələnməyin 
zəruriliyini qeyd edən N.Tusi göstərirdi ki, nəticədə belə bir şərait qarşılıqlı 
köməyə və hamının xeyrinə olan ictimai bir sistem daxilində baş verir. 
İctimaiyyət adı ilə cəmiyyət həyatında baş verən iqtisadi 
münasibətləri öyrənən N.Tusi göstərirdi ki, insan mənəviyyatını əks  
etdirən ruh, əxlaq, nəfs, ağıl, şüur, idrak və s. vaxt bəhrəsini verə bilər ki, 
ictimai əməklə birləşən və istehsalı ən kamil təşkil edən insanlar, evdarlıq 
elmini, ölkənin idarəetmə qaydalarını öyrənə bilsinlər. 
Ailə münasibətilə dünya ictimai münasibətlər sistemini şərh edən 
N.Tusi göstərirdi ki, hər bir adam (ailənin) tərkib  hissəsi olduğu kimi, hər 
ev bir məhəllənin, hər məhəllə bir şəhərin, hər şəhər bir xalqın (ölkənin) 
tərkib hissəsi, hər xalq isə bütün dünya əhalisinin tərkib hissəsi olur".14  
                                                        
12 Н.Туси. Яхлаги-Насири, 1980, сящ.145. 
13 Йеня орада 
14 Н.Туси. Яхлаги-Насири. сящ.178 
 60
Beləliklə, N.Tusi cəmiyyətin bir sistem  halında fəaliyyət 
göstərdiyini, ayrı-ayrı fərdlərin isə bu sistemin bir ünsürü olduğunu və 
onların qarşılıqlı əlaqə və asılılıqda olduğunu qeyd edir. Burada ən vacib 
cəhət odur ki, insanların cəmiyyət həyatındakı birgə əməklə, birgə fəaliyyət 
göstərmənin zəruriliyi qeyd olunur. Cəmiyyətin hər cür səadətə  
qovuşmasının isə insanların qarşılıqlı əlaqə və əlbir fəaliyyətindən asılı 
olduğu da göstərilir.15 
İslam dünyasının ictimai-iqtisadi fikrinin ən böyük dühalarından biri 
də Qərbi Ərəbistanda Tunisdə dünyaya gəlmiş İbn Xəldundur (1332-1406-
cı illər). 
İbn Xəldun ilk dəfə olaraq tarixi tərəqqinin dövrləşməsini, 
"cəmiyyətin sosial fizikasını", onda gedən fərqlənmənin maddi əsaslarını 
göstərmişdir. Cəmiyyətin tarixi təkamül yolunun "primitivdən" 
"sivilizasiya"ya doğru olduğunu göstərmişdir. İbn-Xəldunun traktatlarında 
ilk dəfə olaraq dövlət idarəetmə sistemi ilə iqtisadiyyat arasındakı vəhdətin 
elmi şərhi verilmişdir. Onun "Böyük tarix" və xüsusən "Müqəddimə" 
əsərlərində iqtisadi fikrin formalaşmasına dair çox diqqətəlayiq 
mülahizələr söylənilmişdir. İbn Xəldun göstərirdi ki, nəsillərin yaşadığı 
şərait, nemətlərin əldə olunması vasitələrindən asılı olaraq fərqlənir. 
Bununla əlaqədar göstərirdi ki, müxtəlif coğrafi mühitdə yaşayan insanlar 
öz həyat tərzinə görə müxtəlif olacaqlar. 
Öz dövründə elmi bilikləri iki: fəlsəfi və ənənəvi qismə bölən İbn 
Xəldun eyni zamanda onların təsnifatını da verir. 
İslam fəlsəfi dünyagörüşü ilə müəyyən qanunauyğunluqlar  
şəraitində insan cəmiyyətinin təbiəti haqqında-sosial fizika elmi yaratmaq 
ideyasilə İbn Xəldun, sözün əsl mənasında bəşəriyyətin tarixi inkişafını 
dövrləşdirə bilmişdir. Dünya İbn Xəldun üçün qaydalaşdırılmış və 
təkmilləşdirilmiş şəkildə, səbəb və nəticə əlaqələri çərçivəsində görünür. 
Cəmiyyətin tarixi inkişafı İbn Xəldunun fikrinə görə maddi 
nemətlərin istehsalından, bölgüsündən və istehlakından sıxı surətdə 
asılıdır. Cəmiyyət o vaxt cəmiyyət, adamlar o vaxt adam olur ki, onlar 
zəruri yaşayış vasitələri istehsalına görə birləşirlər. Belə fəaliyyət insan 
                                                        
15 Даща ятрафлы бах: А.Щясянов. Нясиряддин Туси игтисадиййат вя идаряетмя 
щаггында. Игтисад елмляри: нязяриййя вя практика журналы. №3-4, 1997. 
 61
cəmiyyətini təbiətdən ayırır. Məhz belə ayrılma, digər tərəfdən cəmiyyətlə 
təbiət arasında yeni qarşılıqlı əlaqələrin  əmələ gəlməsinə səbəb olur. Belə 
ki, insanlar inkişaf edir, mədəniyyətləri təkmilləşdirir və özünün təbii 
şəraitinə əks-təsir göstərir öz həyat tərzlərini də dəyişirlər. İbn Xəlduna 
görə təbiətən nə dəyişilməzdirsə, o ilahi qanunun əbədi xarakteri ilə 
əlaqələndirilir. "Nə ki, təbiidir, o dəyişilməzdir". 
İbn Xəldun yazır: "Ağıllı siyasətə malik bəzi dövlət kişiləri belə hesab 
edə bilərlər ki, dövlətin dağılması cəhətlərindən uzaqlaşmaq olar. Onlar 
dövləti təkmilləşdirmək, onun vəziyyətini, tərkib hissəsini yaxşılaşdırmağa 
və sağlamlaşdırmağa cəhd göstərə bilərlər. 
Hesab edə bilərlər ki, dövlətin dağılması onlara qədər dövlət 
kişilərinin səhlənkarlığından, axmaqlığından irəli gəlib. Lakin bu belə 
deyil. Belə dağılma təbiidir". 
İbn Xəldun "Sosial fizika" terminini tətbiq etməklə "ictimai 
dəyişikliklər" nəzəriyyəsinin əsasını qoymuşdur. Beləliklə də islam mənəvi 
dünyagörüşü şəraitində ictimai dəyişikliklərin getməsi qanunauyğun 
haldır. 
İbn Xəlduna görə insanlar  ilkin olaraq vəhşi şəkildə mövcud olublar. 
Tədricən onlar təbii dünyadan ayrılmış sosial vəziyyət almışlar. Öz 
inkişafında iki mərhələdən keçmişlər. Bunların biri "bilava", digəri 
"xilara"dır. Bu iki mərhələ "yaşayış vasitələrinin necə əldə olunmasına" 
görə fərqlənirlər. "Bilava" mərhələsində insanlar əsasən əkinçilik və 
heyvandarlıqla məşğul olmuşlar. İkinci "xilara" mərhələsində isə göstərilən 
məşğuliyyətlə yanaşı sənətkarlıqla, ticarətlə, elm və incəsənətlə məşğul 
olmuşlar. 
Müxtəlif insan cəmiyyətlərinin həyatında "bilava" və "xilara" inkişaf 
mərhələləri bir ərazidə və ya region ərazisində fəaliyyət göstərə bilər. 
"Bilava"nı bəzi hallarda tədqiqatçılar köçəri həyat tərzi kimi, 
"xilara"nı isə oturaq həyat tərzi kimi qeyd edirlər. 
Bəzən "bilava" köçəri kənd həyatı, "xilara" isə oturaq şəhər həyatı 
kimi şərh edilir. 
Primitiv həyat tərzindən sivilizasiyalı həyat tərzinə keçidi İbn 
Xəldun izafi məhsulla əlaqələndirir və hər cür inkişafın mənbəyini maddi, 
iqtisadi səbəblərin təşkil etdiyini göstərir. İzafi məhsul, qrup üzvlərinin 
 62
ehtiyacından qat-qat artıq olan hissə kimi əmək bölgüsündən və 
kooperasiyadan asılı olaraq yaradılır. 
İzafi məhsul istehsal edən əmək "izafi əmək", zəruri məhsul istehsal 
edən əmək isə "əsas əmək" adlandırılır. İbn Xəldun onu sivilizasiyanın 
görünməsi kimi qiymətləndirir. Əgər şəhər sivilizasiyalaşırsa və orada 
adamların əməyi artarsa, zəruri tələbatını ödəyib və onları artırırsa, onda 
bu izafi hissə zənginliyi əks etdirən vasitələrə sərf olunacaq.16  
İnsan cəmiyyətinin təbiəti haqqında İbn Xəldunun elmi 
konsepsiyasına bu gün də maraqla müraciət olunur və o adamların 
davranış qaydaları, dövlətin idarə olunması üçün öz əhəmiyyətini 
saxlayır.17 Bir cəhət xüsusi qeyd olunmalıdır ki, İbn Xəldun ictimai-iqtisadi 
fikirlərini sırf islam dini və fəlsəfi dünyagörüşü əsasında şərh etmişdir. 
İslamın iqtisadi prinsiplərini daha sonralar əmələ gəlmiş dünyəvi 
iqtisadi dəyərlərə uyğunlaşdırmaq ideyası bir sıra ərəb-müsəlman 
dövlətlərində müşahidə olunsa da, lakin o istənilən nəticələri verməmişdir. 
Halbuki, inkişaf etmiş dünya ölkələri, islam iqtisadi prinsiplərinə uyğun 
gələn humanitar yardım, sosial-sığorta fondları və s. yardımlarla sivil 
dövlətlər səviyyəsinə qalxmışdır. 
Zəmanəmizin 70-ci illərindən başlayaraq ərəb-müsəlman 
dövlətlərində islamın iqtisadi prinsiplərinə uyğun gələn amillərin, 
proseslərin onların iqtisadi həyatlarına daxil edilməsi nəinki bu ölkələrin, 
eləcə də digər müsəlman mənşəli ölkələrin sürətli inkişaf etməsinə səbəb 
oldu. 
 
§ 2. QURANİ-KƏRİMDƏ İQTİSADİ DƏYƏRLƏR 
 
                                                        
16 А.А.Игнатенко. Ибн Хялдун, 1980, сящ.67. 
17 Даща ятрафлы бах: А.Щясянов, "Ибн-Хялдунун игтисади нязяри фикирляри 
щаггында". Игтисад елмляри: нязяриййя вя практика журналы №3-4, Б-1997. 
Н.Пашайева. Игтисади щяйат тярзинин дювлят щакимиййяти иля ялагяси щаггында 
Ибн-Хялдунун бахышлары. Игтисад елмляри: нязяриййя вя практика журналы №1-2, 
2000. Н.Пашайева. Ибн-Хялдунун ямяк вя ямяк бюлэцсцня даир бахышлары. 
Игтисад елмляри: нязяриййя вя практика журналы №4, 1999, Ибн-Хялдунун 
"Мцгяддямя" ясяри, цч ъилддя, тцркъя. Закир Гафури Уъарын тяръцмяси, 
Истанбул, 1988. 
 63
İslam - dini əqidə olmaqla, insanların həyat tərzini nizamlayan və 
tənzimləyən ictimai-iqtisadi, sosial-siyasi, hüquqi-əxlaqi, mənəvi-mədəni 
davranış qaydalarını əsaslandıran bütöv bir elmi sistemdir. Bu sistem öz 
zənginliyini Qurani-Kərimdən, Həzrəti Məhəmməd (s.ə.s.) hədislərindən, 
əhli-beyt umanlarının fikirlərindən və böyük ilahiyyatçı alimlərin fitvala-
rından (qərar və ya mühakiməli) ictihadları (müstəsna qərar) götürmüşdür. 
Qurani-Kərim Allahdan Həzrəti Məhəmmədə (s.ə.s.)  610-cu ildə  Ramazan 
ayında nazil olunan sözlərin oxunması kimi 23 il ərzində yığılmış və islam 
dininin ən möhtəşəm, müqəddəs kitabına çevrilmişdir. Quran 114 surədən 
ibarət olub, müxtəlif qiraət variantlarına görə 6204 və ya 6236 ayəyə 
bölünür. 1.Əl-Fatihə (kitabı açan) surəsi müstəsna olmaqla, Quranda 
surələr qısalma qaydası ilə düzülmüşdür. Surələrin ardıcıllığını bir-
birindən "Bismillahir-Rəhmanir-Rəhim (Rəhimli, Mərhəmətli Allahın adı 
ilə) kəlamı ayırır. Yalnız 9.Ət-Tövbə surəsinin əvvəlində "Bismillahir" 
kəlamı işlədilmir. Bunun səbəbini müfəssirlər onun 8.Əl-Ənfal surəsinin 
adı olması ilə əlaqələndirirlər.18 Ən uzun surə 2.Əl-Bəqərə surəsidir, 286 
ayədən ibarətdir. Ən qısa surələri isə 103. Əl-Əsr, 108. Əl-Kövsər və 110. 
Ən-Nəsr surələridir ki, hərəsi 8 ayədən ibarətdir. Ayələrdə 1-dən 68-ə 
qədər söz vardır. Ümumiyyətlə, Qurani-Kərimdə 77934 söz mövcuddur. 
Qurani-Kərim Həzrəti Məhəmmədə (s.ə.s.) birdən-birə deyil, hissə-hissə, 
ilkin olaraq Məkkədə, sonra Mədinədə vəhy edilmişdir. Allahın əmri ilə 
cənab Cəbrayıl tərəfindən Həzrəti Məhəmmədə (s.ə.s.) ayə-ayə 
çatdırılmışdır. Məkkə surələri ilkin olaraq həcmcə çox qısa olmuşdur. 
İlahiyyatçı alimlərin fikrinə görə, Quranın 90 surəsi Məkkədə, 24 surəsi 
Mədinədə nazil olmuşdur. Qurani-Kərimin göndərilməsinə işarə edilən 
ayədə göstərilir ki, "elmə ətraflı izah etdiyimiz kitab (Quran) gətirdik" 
(7.Əl-Əraf (sədd) surəsi, ayə 5). İslamın ən böyük möcüzəsi hesab olunan 
Quranın insanların, ətrafda baş verən bütün hadisələri elm və hikmətlə, 
ağıl və məntiqlə müşahidə etməyə istiqamətləndirməsidir. 
İslam elmə varid olanları xüsusi qeyd edir. Bununla əlaqədar 
Qurani-Kərimi bilənlərlə, heç bilməyənlər eyni ola bilərmi? (39.Əz-
Zümrələr surəsi, ayə 9). 2.Əl-Bəqərə surəsinin 247; 6.Əl-Ənam surəsinin 80-
                                                        
18 Бах: В.Мяммядялийев. Юн сюз. Гуран-тяръцмя, сящ..,9, Б, 1991. Ислам - 
гыса мялумат китабы. Бакы, 1985 (русъадан тяръцмя), сящ.,43. 
 64
ci, 148-ci; 7.Əl-Əraf surəsinin 52-ci; 16.Ən-Nəhl surəsinin 27-ci ayələrində 
elmə və ona varid olanlara xüsusi üstünlük verilərək, onlara dünya və 
axirət üçün nəticə çıxartmağı göstərmişdir. 
Qurani-Kərimdə insan azadlığına aid olan ayələrdə göstərilir ki, 
Allah insanı milliyyətindən, rəngindən, cinsindən asılı olmayaraq bərabər 
yaratmışdır. Qulu, köləni azad etmək, onun insani haqlarını bərpa etmək, 
ən ali mənəvi davranış qaydalarına daxil olan, xüsusi, savabı böyük olan 
yaxşı işlərdəndir. 
Mütləq mənada azad olan insan başqasına görə deyil, qarşılıqlı 
fəaliyyət nəticəsində bir-birilə hər cür qarşılıqlı münasibətdə bərabərşəkilli 
sərbəstliyi duymalı və görməlidir. Belə vəziyyət isə ədalətli davranışı 
əsaslandırır. Qurani-Kərimdə göstərilir: "Ölçüdə və çəkidə düz olun. Söz 
söylədiyiniz zaman qohumlar olsa belə ədalətli olun". (6.Əl-Ənam surəsi, 
ayə 152). 
Göstərmək lazımdır ki, istər bu ayədə, istərsə də bu surənin 157-ci; 
7.Əl-Əraf surəsinin 85-ci; 17. Əl-İsra surəsinin 35-ci; 26. Əş-Şuəra surəsinin 
181, 182-ci; 55. Ər-Rəhman surəsinin 89-cu; 8. Əl-Ənfal surəsinin 69-cu; 14. 
İbrahim surəsinin 31-ci; 65. Ət-Talaq surəsinin 7-ci ayələrində göstərilən 
"Ölçü və çəki" bir tərəfdən düzlüyü, halallığı, təmizliyi əks etdirsə də, onun 
rəmzi mənası daha çox ədaləti əks etdirir. 
Digər tərəfdən, islam iqtisadi sistemində ekvivalent mal 
mübadiləsinə xüsusi diqqət yetirilir. Bununla əlaqədar 4. Ən-Nisa surəsinin 
29-cu ayəsində buyurulur: "Ey iman gətirənlər! Qarşılıqlı edilən alış-veriş 
müstəsna olmaqla, bir-birinizin mallarını haqsız bəhanələrlə yeməyin və 
özünüz-özünüzü öldürməyin. Həqiqətən Allah sizə qarşı mərhəmətlidir". 
Yaxud, 7. Əl-Əraf surəsinin 85-ci ayəsində göstərilir: "Adamların mal-
larının dəyərini azaltmayın". Göründüyü kimi, insanın mənəvi davranış 
qaydalarının formalaşdırılmasında müstəsna dərəcədə onun iqtisadi 
fəaliyyətindən irəli gələn davranış qaydaları da xüsusi rol oynayır. Yalnız 
fəaliyyət göstərməklə, başqaları ilə təsərrüfat əlaqələrinə girməklə, insan 
həm mənəvi davranışının meyarını, həm də maddi fəaliyyət həddini 
müəyyənləşdirə bilər. Ona görə də Qurani-Kərimdə insanların nəsillər 
boyu əmək bölgüsünün dərinləşdiyi, mübadilə prosesinin mürəkkəbləşdiyi 
 65
şəraitində qarşılıqlı əlaqəyə girdikləri zaman adamların həm mənəvi, həm 
də maddi davranış qaydalarını rəhbər tutmaq ardıcıl olaraq göstərilir. 
Göstərilir ki, yer üzündə yerləşdirilən insanlar üçün hər cür 
dolanacaq vasitələri mövcuddur. 
Adamlar hər cür zənginliyə, yeməyə, içməyə layiqdirlər. Lakin onlar 
hər cürə israfçılıqdan uzaq olmalıdırlar. "Ey Adəm oğulları, hər ibadət 
vaxtı gözəl libaslarınızı geyin, yeyin, için, lakin israf etməyin. Çünki Allah 
israf edənləri sevməz". (7. Əl-Əraf surəsi, ayə 31). 
İnsanların fərdi qabiliyyəti daxilində dövlət əldə etmək imkanı 
Quranda xüsusi qeyd olunur və göstərilir ki, "hərə öz qabiliyətinə görə iş 
görər" (17. Əl-İsra surəsi, ayə 84) 
Deməli, insanlar qabiliyyətləri daxilində malik olduqları nemət və 
sərvətlərin xüsusi mülkiyyətçisinə çevrilməklə, ondan yalnız istifadə edə 
bilər və sərəncam verə bilər. 
İnsanların təbii sərvətlərə olan münasibətləri bərabərdir, orada hasil 
olunan nemətlər bütövlükdə xalqa, millətə məxsusdur. Yeni iqtisadi 
sistemin formalaşması şəraitində bu islami iqtisadi prinsiplərin nəzərə 
alınması olduqca vacibdir. 
Bununla əlaqədar göstərilir ki, "Sizə verdiyimiz ruzilərin təmizindən 
(halalından) yeyin, lakin bunda həddi aşmayın (israfçılıq, xəsislik, 
nankorluq etməyin, ehtiyacı olana şəriət qaydaları üzrə kömək göstərin), 
yoxsa qəzəbimə düçar olarsınız" (20. Ta ha surəsi, ayə 81). 
İnsanların sərvətlərə olan hərisliyini, tamahkarlığını nəzərə alaraq 
islam iqtisadi sistemində zəkatın, sədəqənin, fitrənin verilməsinə xüsusi 
diqqət, əhəmiyyət və üstünlük verilir. Mal-dövlət yığıb saxlayan və 
müəyyən qənimətlərə sahib olanlara, Allah payını acizlərə, "yoxsullara" 
verməyənlərə ciddi cəza veriləcəyi göstərilir. (70. Ən-Məaric surəsi 
(pillələr), ayə 18; 8. Əl-Ənfal surəsi (qənimət, ayə 41)). 
Əlbəttə, bu payın verilməsi müəyyən hədlə müəyyənləşdiyindən, 
qeyd olunur ki, "Allah heç kəsi özünün ona verdiyindən artıq xərcləməyə 
məcbur etməz. Allah hər bir çətinlikdən sonra asanlıq, yoxsulluqdan sonra 
dövlət əta edər". (65. Ət-Talaq (boşanma) surəsi, ayə 7). 
Eyni zamanda, əldə olunan nemətlərdən qohum-əqrabaya, 
yoxsullara, pulu qurtarıb yolda qalan müsafirlərə haqqın verilməsi zərurəti 
 66
göstərilir. Lakin bununla yanaşı, hər cür israfçılıqdan uzaq olmaq tövsiyə 
edir. 
"Nə əldən çox bərk ol, nə də əlini tamamilə açıb israfçılıq et. Yoxsa 
həm qınanarsan, həm də peşman olarsan" (17. Əl-İsra "Gecə vaxtı seyr" 
surəsi, ayə 29). 
Qurani-Kərimdə islam iqtisadi dəyəri kimi könüllü olaraq öz 
ehtiyacından artıq qalanını verməklə, insan ən yüksək ali davranışa malik 
olur və fərdi mənəviyyatı ucaldan prinsipi əldə edir. Quranda sədəqə ilə 
bağlı olduqca çox ayələr var. "Mallarını Allah yolunda sərf edənlərin halı 
yeddi sünbül verən bir toxuma bənzər ki, bu sünbüllərin hər birində yüz 
ədəd dən vardır. Allah istədiyi şəxs üçün bunu qat-qat artırır". (2. Əl-
Bəqərə surəsi, ayə 261). 
"Sədəqə Allah yolunda canından keçərək yer üzündə hərəkət edə 
bilməyən yoxsullar üçündür" (2. Əl-Bəqərə surəsi, ayə 273). "Həqiqətən 
Allah sədəqə verənləri mükafatlandırır" (12. Yusif surəsi, ayə 88). 
Qurani-Kərimdə pul tədavülü ilə əlaqədar ayələr göstərilir. Pulun 
sələmə, faizə, ribaya verilməsinin ən murdar, iyrənc və çirkin bir əməl 
olduğu qeyd olunur. "Allah sələmi məhv edir, sədəqələri isə artırır" (2. Əl-
Bəqərə surəsi, ayə 276). 
Müamilə, sələmlə bağlı məsələ Qurani-Kərimdə qətiyyətlə 
pislənməklə yanaşı, o müsəlmanın iqtisadi davranış qaydaları üçün 
qadağan hesab olunur. Sələmin haram olması, insanlara bədbəxtlik 
gətirməsi Qurani-Kərimin 2. Əl-Bəqərə surəsinin 275-ci, 276-cı, 278-ci; 3. 
Ali-İman surəsinin 130-cu; 30. Ər-Rum surəsinin 39-cu ayələrində 
göstərilmişdir. Məsələnin mahiyyətinə iqtisadi nöqteyi-nəzərincə 
yanaşdıqda, aydın olur ki, belə bir hal  həm ümumi tələbatı 
məhdudlaşdırır, həm pulu olanları fəaliyyətsizləşdirir. Həm işgüzarlıq 
meylini aşağı salır, həm də adamları bir-birindən ədalətsiz olaraq asılı edir. 
Eləcə də insanın insan tərəfindən istismarını dərinləşdirir, insan əxlaqını, 
etikasını və mənəviyyatını çürükləşdirir. 
Qurani-Kərimdə iqtisadi dəyərlərlə tanışlıq göstərir ki, bu elmin elə 
problemi yoxdur ki, orada ona toxunulmasın. Bəlli olduğu kimi, iqtisadi 
təfəkkürün formalaşdığı və insan həyatında dəyişikliklərin uğramasına aid 
elmi-iqtisadi anlayışların mahiyyətinə  dair  baxışlar əsasən  Qərbi 
 67
Avropada XVIII-XX əsrdə formalaşmışdırsa, lakin Qurani-Kərimdə onların 
anlamına çox incəliklə toxunulmuşdur. İqtisadi davranış qaydalarını, 
fəaliyyət həddini müəyyən edən bir sıra iqtisadi anlayışlar Qurani-Kərimdə 
ardıcıllıqla və əsaslandırılmış şəkildə verilmişdir. Məsələn, nemət, mənfəət, 
xərc, ehtiyac kimi anlayışlar daha çox təkrarlanaraq, sədəqə, sələm, xeyir, 
borc, imkan, fərq, israf kimi anlayışların mahiyyəti, faydalılıq, müvazinət, 
mübadilə, müxtəliflik, qıtlıq, fərq, rəqabət, zəngin, varlı, yoxsul, miskin, 
kölə kimi anlamlar göstərilir. 
Qurani-Kərimdə islami prinsip kimi mövcud olan azadlıq, ədalət, 
bərabərlik, qardaşlıq kimi ifadələrin iqtisadi mahiyyətini əks etdirən mülk, 
seçim, borc, nizam, hədd, ölçü, çəki, haqq, əməl kimi anlayışlar göstərilir. 
İnsanların fəaliyyətini əsaslandıran çalışmaq, əmək, torpaq, sərmayə, vaxt, 
işgüzarlıq kimi amillərin mahiyyəti də əks olunaraq, xüms, zəkat, həcc 
kimi vacib bədən ibadətinin zəruriliyi göstərilir. 
Qurani-Kərimin surələrinə diqqət yetirərkən aydın olur 
ki, onun bir sıra surələrində bilavasitə iqtisadi dəyərləri əks 
etdirən xeyli ayələr vardır. Məsələn, 2. Əl-Bəqərə surəsinin 
286-cı ayəsinin 86-da; 3. Ali-İmran surəsinin 200 ayəsinin 41-
də; 16. Ən-Nəhl surəsinin 128 ayəsindən 31-də, Əl-İsra 
surəsinin 111 ayəsinin 16-da bilavasitə iqtisadi dəyərlərdən 
bəhs edilir. Bundan əlavə, 4.Ən-Nisa; 6.Əl-Ənam; 7.Əl-Əraf; 
8.Əl-Ənfal; 9.Əl-Tövbə; 11.Hud, 20, Ta ha; 30. Ər-Rum; 31. 
Loğman; 39. Əz-Zumar; 41. Fussilət; 47. Məhəmməd; 51. Əz-
Zariyat; 55. Ər-Rəhman; 57. Əl-Hədid; 70. Əl-Məaric 
surələrində 4-10 arasında ayələr vardır. Bunları qeyd etməkdə 
məqsədimiz ondan ibarətdir ki, Qurani-Kərimdə dini-mənəvi 
dəyərlərin ali davranış meyarlarını, eləcə də elmi gerçəkliyin 
müxtəlif sahə və istiqamətləri ilə bağlı ayələri göstərməklə, 
eyni zamanda insanın dünyəvi həyat tərzini nizamlayan, 
tənzimləyən, maddi dəyərlərlə bağlı davranış hədlərini, 
qaydalarını müəyyən edən ayələr də göstərilmişdir. 
 68
Qurani-Kərim bəşəriyyət aləmində, onun müqəddəs ayələrindən 
bəhrələnən insanların həyat yolunda sönməz və əbədi məşəldir. 
 
§ 3. İSLAMDA İQTİSADİ MÜNASİBƏTLƏR SİSTEMİ 
 
İslam iqtisadi fikrini müəyyən münasibətlər sistemi vasitəsi ilə də 
izah etmək olar. Buraya hər şeydən əvvəl əmlak, mülkiyyət, torpaq, icarə, 
ticarət, maliyyə-kredit və bank işi ilə bağlı iqtisadi münasibətlər daxildir. 
İslamda əmlak və mülkiyyət münasibətləri olduqca dərin, səlis və 
məntiqi-elmi ardıcıllıqla, mənimsənilmə, istifadə olunma və 
sərəncamvermə ilə bağlı prinsiplərlə müəyyənləşdirilmişdir. Şəriət 
vasitəsilə tənzimlənən əmlak və mülkiyyət hüquqları həm sahibolma 
prinsipini, həm sərəncamvermə, həm də istifadəetmə üsulunu əsaslandırır. 
Halallıq çərçivəsində əmlakın əldə olunması və ondan faydalı istifadə 
olunması mülkiyyətdən istifadə olunması hüququ üçün çox tutarlı əsas 
yaratmışdır. 
İnsan fəaliyyətinin müxtəlifliyi ilə bağlı olan və onlara verilən 
nemətlərlə biri-birilə ünsiyyətə girənlər müxtəlif əmlak və mülkə malik 
olurlar. İslamda əmlak və mülkiyyətə olan münasibət hər şeydən əvvəl 
müxtəliflik əsasında meydana gəlir. 5. Əl-Maida surəsinin 48-ci, 32. Əs-
Səcdə surəsinin 18-ci, 39. Əz-Zumər surəsinin 9-cu, 41. Fussilət surəsinin 
34-cü ayələrində insan fəaliyyətinin müxtəlifliyi birbaşa göstərilir. 
Lakin bu fəaliyyət müxtəlifliyi ilə bağlı olan əmlak müxtəlifliyi 
insanların davranışında seçmə imkanları verməklə ondan faydalana bilir. 
Düzdür, 3. Ali-İmran surəsinin 26-cı ayəsində göstərilir ki, "(Ya 
Məhəmməd) De ki, Ey mülkün sahibi olan Allah. Sən mülkü istədiyin 
şəxsə verərək, istədiyin şəxsdən alarsan, istədiyin şəxsi yüksəldər və 
istədiyin şəxsi alçaldarsan". 
Lakin əmlak və mülkün səviyyəsindən asılı olmayaraq insanlar öz 
davranışlarında ədalətli olmalı və ondan istifadə etməklə həm mənəvi, 
həm də maddi cəhətdən fayda götürməklə yüksəlməlidir. 
Bir cəhəti qeyd etmək lazımdır ki, əmlaka görə müəyyən olunan 
iqtisadi münasibətlərin işlək mexanizmi, əmlak hüququ vasitəsilə 
tənzimlənən şəriət prinsiplərindən bilavasitə asılıdır. Eyni zamanda bu 
 69
prinsipləri əsas götürməklə, konkret yerli şəraitin xüsusiyyətləri nəzərə 
alınır. 
Yəni əmlakla və mülkiyyətlə bağlı münasibətlər bəsit və donuq 
şəkildə deyil, daima inkişaf, dinamika şəklində götürülür. Məhz əmlak və 
mülkiyyətə görə islamda insanların nəfslərinin tənzimlənməsi diqqət 
mərkəzində durur. 
Digər tərəfdən, islamda əmlak toxunulmazlığı əsas götürülür. Əmlak 
toxunulmazlığı o qədər ciddi məsələdir ki, hətta böyük ehtiyac duyulan 
hər hansı istahsal vasitəsindən, onun sahibinin icazəsi olmadan ona 
toxunmaq və ya istifadə etmək olmaz. Hətta qeyri-müsəlmanlar olsa belə 
onun əmlakına toxunmaq islamda qəti qadağan edilir və əgər onun vasitəsi 
ilə nə isə hasil edilib mənimsənilibsə, haram hesab olunur. Buna görə də 
əmlak ilkin olaraq xüsusi mülkiyyətin ən vacib təzahürü kimi ortalığa çıxır. 
İslamda birmənalı olaraq mülkiyyət toxunulmazlığı elan olunur və onun 
faydalı istifadə olunması təmin olunur. Şəxsi mənafeyin reallaşması əgər 
ilkin olaraq nəzərdə tutulursa, lakin onun cəmiyyət mənafeyinə uyğun 
olaraq istiqamət alması vacib cəhət kimi qeyd olunur. İnsan fəaliyyətinin 
hər cür fərdiçilikdən uzaqlaşdırılıb ictimai xarakter alması, cəmiyyətin 
dünyəvi inkişafının təmin olunması, humanizm prinsiplərinə yiyələnməsi 
əsasında formalaşması meydana çıxacaq hər hansı bir iqtisadi münasibətin 
əsasının təşkil olunmasına üstünlük verir. 
İnsanların istək və arzularından, əqidəsindən asılı olmayaraq malik 
olduğu mülkiyyət, ona sahibolma və istifadəsinə görə əmələ gələn 
münasibətlər islamda şəriət qanunları ilə möhkəmləndirilir. İslam 
iqtisadiyyatında əmlak və mülkiyyətdən istifadə hüququ sərbəst xarakter 
daşıyır. Burada dövlətin rolu müşahidəçilikdən ibarətdir. Yalnız dövlət 
cəmiyyətin ehtiyacını ödəmək məqsədilə müşahidə vasitəsilə insanların 
xüsusi mülkiyyətinə (mal ibadətinə, xüsusən zəkatın, xümsün, xəracın 
verilməsinə) nəzarət edir. 
Dünyada ən demokratik, ən bəyənilən prinsiplərdən hesab olunan 
müsəlman bölgü sistemi, əmlak və mülkiyyətlə bağlı meydana gələn 
münasibətlərin konkretləşməsinə çox ciddi və düzgün təsir göstərir. 
Belə ki, əmlakın bölgüsü islamda vərəsəlik hüququ vasitəsilə çox 
dəqiq həyata keçirilir. Bu, bir tərəfdən onunla bağlı olanların hamısının 
 70
mənafeyinin qorunması, eləcə də ondan istifadə olunması ilə əlaqədardır. 
Burada hüquqi və iqtisadi münasibətlər qovuşaraq mənəvi, əxlaqi və sosial 
münasibətlərin inkişaf etməsinə səbəb olur. Yəni külli miqdar var-dövlət 
yığmağın həm aqibəti aydın olur, həm də onun çoxlarının sərəncamına 
daxil olma prosesinin zəruriliyi qeyd olunur. 
Mülkiyyətin, eləcə də əmlakın formalaşması əsasında faydalı 
fəaliyyətin, həmçinin əmək sərfinin vacib cəhət kimi üstünlüyə malik 
olması əsas şərt kimi çıxış edir. Hətta ərlə arvadın əmlak hüququnda bu 
olduqca çox incə şəkildə nəzərdə tutulur. Əgər qadına verilmiş cehiz, zinət 
şeyləri və ya əmlak xarakterli digər vasitələr, eləcə də torpaq sahəsi, bina 
və s. bilavasitə onun sərəncamındadırsa, onda bunlardan istifadə olunma 
istiqamətini o, özü müəyyənləşdirir. Könüllü olaraq o, öz sərəncam vermək 
və istifadə etmək hüququnu ərinə verə bilər. Şəriətdə istər əmlakdan, 
istərsə də mülkiyyətdən zorla istifadə etmək tamamilə qadağan edilir. 
Hətta ən sadə görünən hər hansı bir əşyanın və ya məmulatdan sahibinin 
icazəsi olmadan istifadə etmək ən böyük qəbahət hesab olunur. Digər 
tərəfdən, bütün əmlak və mülkiyyətdən istifadə olunmaq məcburiyyəti 
mövcud vergi üsulları ilə, xüsusilə xüms vasitəsilə tənzimlənir. Əmlaka 
sahibolma, faydalı istifadəetmə, islamda mülkiyyətin əsas aparıcı forması 
olan xüsusi mülkiyyətin üstün rolu və daha səmərəli olması üçün dövlət 
mülkiyyətinin və vəqflər yolu ilə əmələ gələn ictimai təyinatlı mülkiyyətin 
formalaşmasına da geniş imkanlar yaranır. 
İslam təlimində xüsusi mülkiyyətin iqtisadi əsası hər cür əmlaka və 
istehsal vasitələrinə sahibolma prinsipi ilə müəyyən olunur. Ona görə də 
xüsusi mülkiyyətin əmələ gəlməsi hamı üçün mümkün şəkil alır və 
mövcud cəmiyyət daxilində hökm sürən müxtəlif adət-ənənələrlə bağlı, 
şəriətdən kənar qoyulmuş qanunlarla onun səviyyəsi və ya miqyası 
müxtəlif olur. 
İslam dünyasında torpaq və ondan istifadə olunması məsələsinə 
olduqca zəruri, toxunulmaz və müqəddəs bir nemət kimi baxılır. Bir 
tərəfdən torpaq, yalnız Ulu Yaradanın mülkiyyəti kimi qəbul edilir, digər 
tərəfdən ona təsərrüfat obyekti kimi sahibolma prinsipləri 
müəyyənləşdirilir. Mütləq mənada torpaq Allahındır. Lakin istifadəsinə, 
 71
sahibolmasına, sərəncamverməsinə görə torpaq nisbi mənada mülkiyyət 
obyektinə çevrilir. 
Torpaq və ondan istifadə, onun insan həyatında, davranışında, 
fəaliyyətində oynadığı müstəsan rol barədə Qurani-Kərimin 7. Əl-Əraf 
surəsinin 10-cu, 12. Yusif surəsinin 105-ci, 13. Ər-Rəd surəsinin 4-cü, 20. Ta 
ha surəsinin 53-55-ci. 77. Əl-Mursəlat surəsinin 25; 26; 79. Ən Naziat 
surəsinin 30, 31-ci; 80. Əbəsə surəsinin 24-32-ci ayələrindən çox asanlıqla 
faydalanmaq olar. Bu ayələrdə yer üzünün insan naminə döşənilməsi, 
onun sulanması, müxtəlif dənli, bitkili və meyvələrlə dolu sahələrin, 
tarlaların və bağların yaradılması, otlaqların və bitkilərin insanların 
sərəncamına verilməsi göstərilir. 
Yer üzünün torpaq rəmzində müqəddəsləşməsi, onun insan 
həyatının əzəli və axirət məkanına çevrilməsilə, hər cür sərvət və nemətin 
ilkin toplayıcı amili olması ilə, eyni zamanda onun "insanların anası 
olması" ilə bağlıdır. Həzrəti Peyğəmbər (s.ə.s.) buyurmuşdur: "Yer üzünü 
məsh edin, o, sizə xeyirdir, bərəkətdir". Başqa hədislərdə Peyğəmbər (s.ə.s.) 
torpağı insanın anası (yəni onu yedirdən, içirdən, qidalandıran), insanı isə 
onun atası adlandırmışdır. Həzrəti Əliyə (ə.s.)  "Əbu Turəb torpaq atası" 
deyə müraciət edərək, ona bu küniyyəni vermişdir. 
Torpaq sahələrindən istifadə olunması, onların yararlı vəziyyətə 
salınması, əldə olunan məhsulun razılaşdırılmış sazişə görə bölgüsü kənd 
təsərrüfatının inkişafına səbəb olan mühüm amillərdəndir. 
Göstərmək lazımdır ki, torpağın ərzaq məhsulları əldə 
olunmasındakı həlledici rolu nəzərə alınaraq, onların məhsuldarlığı, 
suvarılması, vergiyə cəlb olunması nöqteyi-nəzərincə, şəriətdə onların 
kateqoriyalara bölünməsi əsaslandırılmışdır. Peyğəmbərin (s.ə.s.) 
sağlığında və onun vəfatından sonrakı dövrlərdə hökmranlıq etmiş dörd 
Rəşidi xəlifələrinin - Həzrəti Əbubəkrin, Həzrəti Ömər ibn Əl Xəttabın, 
Həzrəti Osman ibn Əffanın və Həzrəti Əli ibn Əbutalibin dövrlərində 
torpaq əsasən dörd kateqoriyaya bölünmüşdür. 
Birinci kateqoriyaya əkin üçün yararlı olan torpaq sahələri aid edilir. 
İkinci kateqoriyaya torpaqdan istifadəyə görə hüququnu qoruyub 
saxlamaq naminə islamı qəbul etmiş şəxslərin torpaqları daxildir. Üçüncü 
kateqoriya döyüşlər zamanı ilhaq edilmiş torpaqlardır. Dördüncüsü, xərac 
 72
vergisi alınan torpaqlardır. Torpaqların hər dörd kateqoriyası üçün onların 
yararlı vəziyyətə salınması, faydalı istifadəyə cəlb olunması, icarəyə 
verilməsi zərurəti mövcuddur. 
İslamda həm vaxtı ilə əkilib-becərilmiş, sonralar satılmış torpaqların, 
həm də tam yararsız olan və heç kimin istifadəsində olmayan torpaqların 
istehsal dövriyyəsinə cəlb edilməsi zəruriliyi qeyd edilir. Bu torpaqlar "ölü 
torpaqlar", "yararsız torpaqlar" adlandırılsa da, lakin onların istifadəyə və 
yararlı vəziyyətə salınması vacibliyi qeyd olunur. Belə torpaqların, islamda 
yararlı vəziyyətə salınması çox qiymətləndirilir. Burada torpağın həm 
yararsız vəziyyəti, həm də yaşayan əhalinin ictimai vəziyyəti üçün daşıdığı 
əhəmiyyət nəzərdə tutulur. Gələcəkdə kənd salmaq, biçənəklər, otlaqlar 
kimi istifadə oluna bilməsi zəruriliyi və s. ehtiyacların ödənilməsi 
müstəsna əhəmiyyət daşıyacaqsa, belə torpaqlardan istənilən şəxsin, 
aparıcı din xadimlərinin icazəsi ilə istifadə etmək hüququ vardır. 
Yararsız torpağı yararlı vəziyyətə salan, torpağın mülkiyyətçisinə 
çevrilir. Lakin Ərəb dünyasında torpağın məhsuldarlığı, yararlığı və 
suvarılmasına görə vəziyyəti olduqca məhdud olduğu üçün bütün 
torpaqlara nəzarət edilir və onlardan səmərəli istifadə olunması diqqət 
mərkəzində saxlanılır. Torpaq Allahındır. O, torpağı öz bəndələrinə 
dolanacaq vasitəsi kimi bəxş edir. Burada 7. Əl-Əraf surəsinin 10-cu "Sizi 
yer üzündə yerləşdirdik və orada sizə dolanacaq vasitələri yaratdıq. Siz isə 
olduqca az şükr edənlərsiz" ayəsi əsas götürülür. 
Torpaq sahələrindən istifadə etmək və ehtiyacı ödəmək islamda, 
şəriətin müəyyən etdiyi qaydalar əsasında ya ali din xadimləri və ya dövlət 
başçıları tərəfindən icra edilərək həyata keçirilir. Çünki yararsız torpaqlar 
olsa belə onun üzərində mülkiyyət hüququnun bərqərar olması üçün dini 
hökm vacib şərtdir. Həm də belə vəziyyət torpağa görə özbaşınalıqların, 
çəkişmələrin, müxtəlif mənşəli savaşların son qoyulmasına səbəb olur. 
İslam iqtisadi prinsiplərinə görə, əmlakdan tutmuş, ev əşyalarına 
qədər, torpaq sahəsindən tutumuş ev heyvanlarına qədər nə varsa, 
hamısının icarəyə verilməsi məqbul hesab olunur. Burada iki xüsusiyyət 
nəzərə alınmalıdır.  
Birincisi, əmlakın və ya mülkiyyətin konkret sahibi olsun, ikincisi, 
qarşılıqlı razılaşma və anlaşma olsun. Hər iki şəraitdə qarşılıqlı faydalanma 
 73
prinsipi əsas götürülür. Əgər tərəflərin hər biri belə şəraitdə 
faydalanmazsa, onda icarə məqbul hesab olunmur. Bu məsələnin 
qoyuluşunun birinci aktı ilə bağlıdır. Əgər tərəflər bir-birinin faydalana 
biləcək imkanlarının məhdudluğunu və ya yoxluğunu əvvəlcədən bilib, 
icarə münasibətinə girirlərsə, o, batil hesab olunur. Lakin əgər istifadə 
olunma şəraitində əmlakdan, heyvanlardan və s. yaxşı istifadə 
olunmayıbsa, o halda o icarə haqqını ödəməlidir. Çünki sazişin və ya 
müqavilənin bağlanması ağıllı, sağlam düşüncəli adamlar arasında 
aparıldığından risk etmək dərəcəsi nəzərdə tutulur. 
İcarə və onunla bağlı iqtisadi münasibətlərin baş verməsi, bilavasitə 
əmlakdan, istehsal vasitələrindən, torpaq sahələrindən səmərəli və 
faydalanma əsasında baş verməlidir. Özü də belə şəraitdə aparılan hər 
hansı bir iqtisadi münasibət qarşılıqlı razılaşmaya, müqaviləyə əsaslanır. 
Əgər bir kəs evini, mağazasını, malını icarəyə versə, belə şəraitdə mütləq 
ondan konkret  istifadə  edən  bilinməlidir. Konkret şəxs bilindikdən sonra 
həmin şəxs öz icarədar hüququnu başqasına verə bilməz. Çünki burada 
əsas razılaşan tərəflərdən biri mülkün sahibidir, o da yeni müqavilənin 
aparılmasında iştirak etməlidir. Əgər mülkü icarəyə götürən şəxs sahibin 
razılığını alandan sonra onu başqa şəxsə icarəyə verərsə, o, müəyyən təmir 
işləri aparmalı və ya onun fəaliyyət dairəsini dəyişməlidir. Yəni mənzil 
kirayə edilib bir il ərzində istifadə olunmalıydısa, lakin ondan dərzi sexi 
kimi istifadə ediləcəksə, orada müəyyən əlavə xərclər çəkilməlidir. Əlavə 
xərcin çəkilməsi ilə əlavə qazancın əldə olunmasına nail olmaq olar. 
İslamda icarənin əsas məqsədi onun sahibinin fəaliyyət göstərməsi 
məhdudiyyətləri ilə onu başqasının sərəncamına verməklə əlavə gəlir, 
qazanc əldə etməkdir. Mülk sahibi mülkün istifadə olunmasına görə, 
icarədar və ya işgüzar şəxs isə fəaliyyətinə görə yaradılan əlavə gəlirdən 
pay almaq hüququna malik olurlar. 
Ticarətin və pulun islam iqtisadiyyatında oynadığı rolun əhəmiyyəti 
barədə danışmağa xüsusi ehtiyac yoxdur. Ticarət mürəkkəb bir mexanizm 
kimi müxtəlif adamların, ölkələrin qarşılıqlı əlaqəyə girməsinə səbəb olur. 
O, islam dini-mənəvi dəyərlərinin yayılmasının ən mühüm üsulu olmaqla 
yanaşı, islam iqtisadiyyatının inkişafının mühüm mənbəyidir. Ticarəti 
yalnız alqı-satqı obyekti kimi qəbul etmək səhv olardı. Çünki ticarət bir 
 74
tərəfdən əmək bölgüsünə, xüsusi mülkiyyətə əsaslanırdısa, digər tərəfdən 
ixtisaslaşmanın dərinləşməsinə, sahibkarlıq fəaliyyətinin əmələ gəlməsinə 
səbəb olurdu. Ona görə də ticarət şəbəkələrinin genişləndiyi bir şəraitdə 
onun ixtisaslaşma sayəsində əldə edə biləcəyi böyük nailiyyətə xüsusi 
diqqət yetirmək lazımdır. Çünki ixtisaslaşma həm məhsuldarlığı, həm də 
gəliri artıran prosesdir.  
Təsadüfi deyildir ki, XYIII əsrdən başlayaraq Qərb ölkələrinin sürətli 
iqtisadi inkişafa nail olmaları məhz müəyyən fəaliyyət sferasında 
ixtisaslaşmalar hesabına baş vermişdir. Məhsuldar fəaliyyət istənilən 
məhdud görünən məhsulların əldə olunmasına səbəb olmuşdur. Eyni 
zamanda müxtəlif peşə sahiblərinin müəyyən vəzifənin həyata 
keçirilməsindən ötrü birləşməsinə şərait yaratmış, müxtəlif yenilik əmələ 
gətirmiş, bir qisim adamı əmək bölgüsünün yaxşı təşkilatçısına çevir-
mişdir. Əmək bölgüsü adamların xüsusi keyfiyyətini (yeniliklik yaratmaq 
və təşkilatçılıq bacarıqlarını) üzə çıxararaq, onların yeni görünən  
mövqelərinin möhkəmlənməsinə səbəb olur. Adamların üzə çıxan 
qabiliyyətləri mövcud sfera daxilində tətbiq olunma imkanları tapıldıqca 
inkişaf etmişdir. Qərb ölkələri buna nail olmuş və dünyanın inkişaf 
etməkdə olan ölkələri də bu təcrübədən istifadə edə bilmişlər. Lakin 
müsəlman Şərq ölkələrində yenilikçiliyin, təşkilatçılığın və 
təşəbbüskarlığın tətbiq dairəsi daima məhdudlaşdırılmışdır. Ona görə də 
müsəlman ölkələrində ticarət ona xas olan inkişaf meylini üzə çıxara 
bilməmişdir. Ticarət indinin özündə yalnız alğı-satqı kimi qəbul olunur. 
Halbuki onun daxili gücü yenilikçilik, təşkilatçılıq, təşəbbüskarlıq 
qabiliyyəti ilə bağlıdır. Sahibkarlıq fəaliyyətinin əsas elementlərinin tətbiq 
dairəsi olmadıqda, o ixtisaslaşmanı nəinki dərinləşdirir, əksinə onun 
ətalətli xarakter almasına səbəb olur.  
İqtisadiyyatda ixtisaslaşmanın rolunun nəzərə alınmaması ləng 
inkişafı əsaslandırır, istehsalın səmərəliliyini azaldır. Aydındır ki, zəif 
inkişaf edən və geridə qalan ölkələrdə birdən-birə yüksək ixtisaslaşmaya 
keçidin tətbiq olunması heç də istənilən nəticəni verməz. Çünki 
ixtisaslaşma prosesi adamların ümumi intellektual, mədəni-texniki 
səviyyəsindən asılıdır. Əgər geridə qalmış ölkələr də avtomobilin idarə 
olunmasından ötrü kompüter mikrosxemini öyrənirsə, bu, onun heç də 
 75
neft emalı zavodunda kompüterdə işləyən operator kimi ixtisaslaşması 
demək deyildir. Çünki peşələrin özü illər ərzində formalaşır. 
Təsərrüfat insan cəmiyyətinin, adamların fəaliyyətinin ayrılmaz 
hissəsi olub, meydana gəldiyi gündən əmək bölgüsünün dərinləşməsinə 
səbəb olmuşdur. Lakin ticarət islam sivilizasiyasının meydana gəlməsində 
və formalaşmasında müstəsna rol oynamışdır. Ona görə də təsərrüfat 
fəaliyyətinin mühüm hissəsi olan ticarət, islam iqtisadiyyatında mərkəzi 
yerlərdən birini tutur. İslamın meydana gəlməsi və formalaşması bilavasitə 
ticarət əlaqələrinin fasiləsiz olaraq getdiyi dövrə təsadüf edir. Ticarət və 
onunla bağlı məsələlər islamda çox incə şəkildə öz şərhini tapmış 
məşğuliyyət formasıdır. Lap keçmiş zamanlardan tutmuş, indiyə qədər 
Şərq dünyasını ticarətsiz təsəvvür etmək olmur. Bu baxımdan müsəlman 
dünyasında bazar anlayışı, alğı-satqı kimi görünən və ticarət əlaqələrinin 
getdiyi məkan kimi nəzərdə tutulur. Təsadüfi deyildir ki, indinin özündə 
də bazar sistemi  çox vaxt sırf ticarətlə bağlı olan təsərrüfat məkanı kimi 
qəbul edilir. 
Digər tərəfdən, Həzrəti Məhəmməd (s.ə.s.) gənc yaşlarından 
başlayaraq Peyğəmbərlik dövrünə qədər ticarətlə məşğul olduğundan 
müsəlman dünyasında ticarət seçilən peşələrdən hesab olunurdu. 
Mövhumatın geniş yayıldığı dövrlərdə islam aləmində elə hesab olunurdu 
ki, müsəlmanın yalnız dini işlərlə və ticarətlə məşğul olması daha 
faydalıdır. Halbuki Peyğəmbər (səs) buyurmuşdur: "Mənə mal toplamaq 
və tacir olmaq vəhy edilmədi. Mənə Rəbbinin şənini yay, səcdə edənlərdən 
ol və (ona) qulluq et" əmr edilmişdir. 
Göstərmək lazımdır ki, ilkin olaraq Şərq mədəniyyəti Avropaya 
məhz ərəb tacirləri vasitəsilə yayılmağa başlamışdır ki, bu da xilafətin 710-
cu ilindən başlayaraq İspaniya və Siciliyaya daxil olub və orada tədrici 
olaraq müsəlmanlığın yayıldığı dövrə təsadüf edir. X əsrə qədər Qərbi 
Avropa ölkələri ilə o qədər də böyük olmayan ticarət əlaqələri mövcud 
idisə,lakin bu dövrdə Fatimilərin hakimiyyət başına gələrək 969-cu ildə 
Misiri ələ keçirmələri ilə onun həcmi, xüsusən İtaliya ilə ticarət əlaqələri 
xeyli genişləndi. Orta əsrlərdə Qərbi Avropa ilə müsəlman dünyası 
arasındakı ticarət əlaqələrində əsas yeri (bəzi tədqiqatçılar XIX-XX 
əsrlərdəki müstəmləkə ticarəti ilə eyniləşdirərək göstərirlər ki, fərq yalnız 
 76
ondan ibarət idi ki,  Avropa müstəmləkələrin yerini əvəz edirdi) Avropa 
tuturdu. Avropanın idxalında müsəlman dünyasından gələn istehlak 
şeyləri, ixracında isə xammal və qullar üstünlük təşkil edirdi. 
Xilafətin Əməvilər dövründən başlamış Abbasilər dövrü ilə birlikdə 
özünəməxsus maliyyə-kredit sistemi fəaliyyət göstərmişdir. Bu sistem hər 
şeydən əvvəl müsəlman hüquq konsepsiyasının, eləcə də şəriətin maliyyə-
kredit sistemində mövcud olan fikirlə əlaqədardır. Aydın olduğu kimi, 
ilkin islamın meydana gəldiyi məkanın özü və aparılan əsas təsərrüfat 
fəaliyyəti olan ticarət istər-istəməz külli miqdar mala və ya pula olan 
ehtiyacı artırmışdı. Lakin islam dövlət institutu formalaşdıqca maliyyə-
kredit sisteminin islam prinsipləri ilə uzlaşması və mövcud həyat tərzinə 
qovuşması prosesi getmişdir. Birmənalı olaraq faizin alınması və verilməsi 
Qurani-Kərimdə göstərilən ayələrə uyğun qadağan edilmişdir. "Allah alış-
verişi halal, sələm almağı isə haram (qadağan) etmişdir..." (2., 275). "Allah 
sələmi məhv edər, sədəqələri isə artırar" (2.Əl-Bəqərə surəsi, ayə 2. 276). 
Lakin islam insan əməyinin tətbiqi ilə əldə olunan mənfəəti halal buyurur. 
Mənfəət o şəraitdə mənimsənilə bilinər ki, onun əldə olunmasında 
mübadilə və istehsal prosesi getmişdir. Göstərmək lazımdır ki, ticarətin və 
istehsalın genişlənməsi islamda bəyənilən mühüm istiqamət olmaqla, eyni 
zamanda əldə olunan pul kütləsinin yığılıb saxlanılması pislənilən cəhət 
kimi nəzərdə tutulmuşdur. Ona görə də islam ölkələrində ticarətin 
genişlənməsi, onun pul resursları ilə qovuşmasını təkidlə qarşıya 
qoymuşdur. 
Ticarətin və pul resurslarının birləşməsi, şəriətə əsasən hər iki tərəfin 
qarşılıqlı razılaşması əsasında "pulun və əməyin" qovuşması baş verə bilər. 
Burada mübadilə prosesində iştirak edənin ixtisası, səriştəsi, işgüzarlığı 
əsas götürülərək, pula olan ehtiyac müəyyən edilir. Pul sahibi işgüzar 
şəxslə razılaşaraq birlikdə fəaliyyət göstərir. Əldə olunan mənfəətin 
səviyyəsi, əvvəlcədən müəyyənləşmə prinsipi əsas götürülmür. Aparılan 
ticarət fəaliyyətindən, mübadilə prosesindən asılı olaraq mənfəətin 
səviyyəsi müəyyən edilir. Ondan sonra isə qarşılıqlı razılaşma 
müqaviləsinə (sazişinə, siğəsinə) əsasən mənfəətin bölgüsü baş verir. Belə 
şəraitdə ticarətlə bağlı bütün məsrəflər nəzərə alınaraq, mənfəətin ümumi 
məbləğindən çıxılır. 
 77
Hər şəriatdə iqtisadi aktivlik amili kimi çıxış edən kredit 
münasibətləri islamda xüsusi diqqət mərkəzində saxlanılır. Bununla 
əlaqədar Qurani-Kərimdə deyilir: ". . . (Ya Məhəmməd) qızıl-gümüş yığıb 
onu Allah yolunda xərcləməyənləri şiddətli bir əzabla müjdələ!" (9. 34). Bu 
o deməkdir ki, qızıl və gümüş, eləcə də valyuta və kağız pulların dəfinə 
kimi saxlanılması günah olmaqla yanaşı, eyni zamanda onun sahibi bir sıra 
vacib görünən fəaliyyətini məhdudlaşdırmalı olacaqdır. Əvvəla, o,  
mübadilə prosesindən pul resurslarını çıxartmaqla, məcmu tələbi 
məhdudlaşdıracaq. İkincisi, məcmu təklifin artımı prosesinin qarşısını 
alacaq. Üçüncüsü, pulun xərclənməsi ilə əlavə gəliri əldə etmək 
mümkünlüyü olduğu halda və ondan müəyyən qədər ehtiyacı olanların 
mənafeyinə uyğun istifadə oluna biləcəyi halda, ondan heç nə əldə 
olunmur. Dördüncüsü, pul sahibi həmin vəsaitini mal ibadətinin, xüsusən 
zəkat, xüms verilməsinə cəlb etmir. Beləliklə, fərdi fəaliyyətlə bağlı yığım 
prosesi ictimai rifahı nəinki yaxşılaşdırır, əksinə onu tədricən 
məhdudlaşdırır. İqtisadi fəaliyyətə cəlb olunmayan pul resurslarının 
məbləği artdıqca cəmiyyətdə həmişə yoxsullaşma prosesi dərinləşir və 
xroniki hal alır. 
Göstərmək lazımdırk ki, orta əsrlərdən başlayaraq müasir dövrə 
qədər müsəlman ölkələrində demək olar ki, pul-kredit münasibətləri 
şəriətin hökmünə əsasən uzun müddət dəyişilməz qalmışdır. 
Lakin dünya kapitalist iqtisadiyyatının meydana gəlməsi, sivil bazar 
sisteminin formalaşması, beynəlxalq bazarın təşəkkülü islam pul-kredit 
sisteminin hərəkətə gəlməsinə səbəb oldu. Yəni müsəlman Şərqində neft-
dollar mənbələrinin artması pul-kredit münasibətlərinin dinamik xarakter 
daşımasına təsir göstərdi. Eyni zamanda bir sıra müsəlman ölkələrində, 
xüsusən Misirdə, Pakistanda, Türkiyədə kapitalist iqtisadiyyatına olan 
meylin güclənməsi borc kapitalına olan ehtiyacın artmasına gətirib çıxardı. 
Lakin faizin əldə olunmasına görə qadağaların hökm sürməsi istər-istəməz 
ona yeni yanaşma yollarının axtarılmasına səbəb oldu. 
Nəticədə bir qisim müsəlman ilahiyyatçı alimləri faizin haram 
olmasına yeni baxışla yanaşmağa cəhd göstərməklə, onu modernləşdirmək 
istəyirdilər. Digərləri isə şəriətin müəyyən etdiyi qaydalar əsasında bank 
 78
sisteminin yaradılmasına cəhd göstərirdilər. İkinci istiqamət artıq öz 
bəhrəsini İslam İnkişaf Bankı timsalında vermişdir. 
İslam bank sistemi birmənalı olaraq bu və ya digər layihənin həyata 
keçirilməsi üçün faizsiz kreditləşməni həyata keçirir. Bununla yanaşı, xarici 
ticarət əməliyyatlarını maliyyələşdirməklə əldə olunan mənfəətdə iştirak 
edir. İstər faizsiz kreditləşmənin aparılmasında, istərsə də mənfəətdə 
iştirakda əldə olunan pay əməliyyatların sonunda müəyyənləşdirilir. Bir 
qayda olaraq banklar daha çox ticarətlə bağlı idxal-ixrac əməliyyatlarını 
maliyyələşdirirlər. Burada onların əməliyyatda iştirak etməklə əldə olunan 
mənfəətin payı faiz kimi deyil, ticarət mənfəəti kimi görünür. İslam 
bankının klassik bank sistemindən fərqi onun mənfəətdən əldə etdiyi payın 
aparmış olduğu əməliyyatların sonunda müəyyən etməsi ilə əlaqədardır. 
Beləliklə  də, o, əvvəlcədən müəyyən edilən faizdən, ribadan, sələmdən 
tam uzaqlaşa bilir. 
 
 
 
§ 4. İSLAMDA VERGİ SİSTEMİ 
 
İslam dünyasında iqtisadiyyatın tənzimlənməsinin xüsusi 
üsullarından biri vergi sisteminin tətbiqidir. 
İslamda vergi sisteminin formalaşması prosesi Qurani-Kərimdə 
göstərilən ayələr və Məhəmməd Peyğəmbərin (s.ə.s.) əmrləri əsasında 
getmişdir. İslam dünyasında vergi sisteminin uzun tarixi yol keçməsinə, 
müxtəlif ictimai-iqtisadi, təbii-iqlim şəraitinin mövcud olmasına 
baxmayaraq, o, əsas prinsipini, funksiyasını və mexanizmini qoruyub 
saxlaya bilmişdir. Lakin islam vergi sisteminin uzun tarixi yol keçməsinə 
baxmayaraq, ayrı-ayrı dövrlərdə onun mexanizmi pozulmuş, ayrı-ayrı 
hökmdarların göstərişi ilə onun mahiyyətində ciddi dəyişikliklər baş 
vermişdir. Çox hallarda xalq gücü çatmadığından, artıq yükləndiyindən, 
onlar Allah qarşısında bədənlə olan ibadətlə yanaşı, mal ilə ibadət edə 
bilməmişlər. Bu bir tərəfdən müsəlman dünyasında təriqət və 
məzhəbçiliyin dərinləşməsinə, müsəlmanlar arasında qarşıdurmalara 
səbəb olmuşdur, digər tərəfdən islam əqidəli dövlətlərin idarəetmə 
 79
sistemini pozmuş, yoxsul əhalinin vəziyyəti nəzarətdən tamamilə kənarda 
qalmış və ölkələrin iqtisadi təhlükəsizliyi başlı-başına buraxılmışdır. 
Halbuki, islamın ilkin dövlət quruculuğunda tətbiq olunan 
verginin formaları və məbləği demək olar ki, ölkənin iqtisadi 
təhlükəsizliyinin qorunması ilə əlaqədardır. 
İslam dünyasında tətbiq olunan vergi formalarının sayında fərq olsa 
da, lakin onların bir ümumi hüquqi bazası və işlək mexanizmi mövcuddur. 
Bu da Şəriətdir ki, onun əsasında verginin tətbiq olunma üsulları, vergiyə 
cəlb olunan əhalinin qrup və təsnifatı, alınacaq verginin məbləği, miqyası 
və müddəti müəyyən edilir. 
Şəriət vergiyə cəlb olunmanın aşağıdakı formalarını müəyyən 
etmişdir: 
1. Xüms - əldə olunan qənimət və ya qazancın, eləcə də ona bərabər tutulan 
illik gəlirin beşdə bir hissəsi. 
2. Zəkat - həddi və vaxtı müəyyən olunmuş malın qırxdan bir və ya 2,5 
hissəsi. 
3. Fitrə - orucluğun başa çatması ilə ehtiyacını ödəyənlərin hər birinə 3 kq 
buğdaya, xurmaya, qarğıdalıya və s. bərabər tutulan məbləğ. 
4. Cizyə - müsəlman dövlətlərində yaşayan qeyri-müsəlmanlardan alınan 
can vergisi. 
5. Xərac və üşr - torpaq vergisi, müəyyən edilmiş hədd əsasında məhsulun 
onda bir hissəsi. 
Verginin göstərilən formalarına diqqət yetirdikdə, aydın olur ki, 
onun əsas məqsədi müsəlmanların əmək fəaliyyəti, işgüzarlığı ilə bağlıdır 
və onların işgüzarlığı mal ilə ibadət etməyə sövq edir. 
Digər tərəfdən, ölkədə yaşayan digər qeyri-müsəlman əhalini ictimai 
təhlükəsizliyin qorunması və dövlət idarəçiliyi naminə vergiyə cəlb edir. 
Həm müsəlman, həm də qeyri-müsəlmanların vergiyə cəlb olunmasını, 
həm də onların mülkiyyət və əmlaklarından iqtisadi fəaliyyət ilə bağlı əldə 
etdikləri sərvət və nemətlərdə kasıb və yoxsulların, imkansızların ictimai 
işləri yerinə yetirilməsinə görə pay ayırmaq üsullarını tətbiq edir. Verginin 
müxtəlif formalarının mövcud olması çoxnövlü fəaliyyətlə əlaqədar 
olduğundan, bir tərəfdən bütün əmlak və mülkiyyətin hərəkətə gətirilməsi, 
 80
digər tərəfdən isə iqtisadi fəaliyyətin yararlı, faydalı və sərfəli istiqamət 
alması ilə bağlıdır. 
Allah qarşısında bütün insanların əmlak və mülkiyyətindən asılı 
olmayaraq bərabər mövqedə durmaları onların fəaliyyətləri və əldə olunan 
gəlir hesabına başqalarının ehtiyaclarını ödəmək naminə pay ayırmaq 
qabiliyyətləri onları müxtəlifləşdirir. Ona görə də vergi sisteminin 
çoxnövlüyü bütün imkanı olanların imkanı olmayanların yerinə öz 
nemətlərindən könüllü imtina etmək prinsipini əsaslandırır. 
İslam hüquq konsepsiyası çərçivəsində formalaşmış vergi sistemi 
tarixi inkişafın bütün dövrləri üçün dəyişilməzdir. Müxtəlif fəaliyyət 
növündən irəli gələn müasir dövrdəki gəlir mənbələri vergi formaları 
baxımından, eyni tətbiq sferasına daxildir. 
Müasir şəraitdə xümsün müəyyən hissəsi, yəni Peyğəmbər (s.ə.s.) və 
onun yaxın qohum və əqrəbasına çatacaq hissə, əsasən, ali din xadimlərinin 
sərəncamına keçir ki, bu da ilahiyyat elmlərinin inkişafı, dini işlərlə məşğul 
olanların əmək haqqı, təhsil alanlara təqaüdün verilməsi xərcləri üçün 
nəzərdə tutulur. Belə ki, xüms - əmlak və işgüzarlıqdan alınan vergi olaraq, 
gəlirin beşdə bir hissəsini əhatə edir. O həm pul formasında, həm də natura 
formasında ola bilər. Xümsə əsasən 7 növ gəlirdən pay ayrılır:   
1. Qazanc mənfəətindən, 2. Mədənlərdən, 3. Xəzinələrdən, 4. Halal 
malın harama qarışığından, 5. Dəniz dibindən çıxarılan daş-qaşdan, 6. 
Müharibədən əldə edilən qənimətdən, 7. Qeyri-müsəlmanın müsəlmandan 
satın aldığı torpaqdan. 
Miras qalmış əmlakdan, qadınlara verilən məhrdən xüms tutulmur. 
Vergi sisteminə cəlb olunma üsulları konkret olaraq adamların şəxsi 
fəaliyyətləri, etiqadları, sosial vəziyyəti, ailə tərkibi ilə əlaqədar müəyyən 
edilir. Bir qayda olaraq vergi üsullarının hər hansı birinin tətbiqi adamların 
imkanları, illik dolanacaq xərcləri ilə əlaqədar müəyyən edilir. 
Ümumiyyətlə, islamda vergi sistemi, insanların ən ali davranış 
qaydaları ilə, özünü dərketmə prinsipi ilə əlaqələndirilir. Yəni hər bir şəxs 
əldə etdiyi gəlirin artıq qalan hissəsindən beşdə bir düsturu ilə xüms 
verməlidir. 
Xümsün verilməsi qaydaları müəyyənləşdirilərkən, şəriət və əsasən 
gəlirin artım prosesi nəzərdə tutulur. Əgər hər hansı əmlak miras yolu ilə 
 81
kiməsə verilibsə, o haqda qohumluğun dərəcəsi nəzərdə tutulur. Çox uzaq 
qohumdursa, mirasdan əldə olunan gəlir məxaricdən çoxdursa, o halda 
xüms verilməlidir. 
Qazanc mənfəətindən vergi, əsasən, şəxsin ticarətdən, sənətkarlıqdan 
və s. fəaliyyətdən əldə etdiyi gəlirdən ailəsinin illik xərcini çıxdıqdan sonra 
yerdə qalan hissədən beşdə birini əhatə edir. Əgər hər hansı şəxsin 
xərclərini başqaları ödəyirsə, o halda həmin hissə əldə olunan gəlirdən 
çıxılaraq xüms hesablanır. 
İslam iqtisadi dəyərləri sırasında zəkat anlayışının müstəsna rolu 
vardır. Zəkat özündə islam həyat tərzinin ən zəruri cəhətlərini 
birləşdirməklə, iqtisadi fəaliyyətin təşəkkül tapmasının olduqca vacib 
üsuludur. Zəkat vergisinin mühüm forması olmaqla, təsərrüfat fəaliyyətini 
tənzimləyən iqtisadi mexanizmidir. Onun başlıca məqsədi təkcə dövlət 
büdcəsini formalaşdırmaq deyil, həm də məcmu tələbi stimullaşdırmaqdan 
ibarətdir. 
Göstərmək lazımdır ki, 107. Əl-Maun (zəkat) surəsi islamda vacib 
olan əmr kimi Mədinə illərində nazil olunsa da və orada "4. Vay, halına o 
namaz qılanların ki, 6. Onlar riyakarlıq edir 7. Və (xalqa) zəkat verməyi 
qadağan edirlər" ayələri göstərilsə də, lakin zəkat vergisi ilə bağlı hökmlər 
daha çox hicrət illərinə, yəni Mədinədə vəhy edilmiş Qurani Kərim 
ayələrində daha çox göstərilmişdir. Buna 2. Əl-Bəqərə surəsinin 110-cu, 5. 
Əl-Maidə surəsinin 55-ci, 47. Məhəmməd surəsinin 37-38-ci ayələrində 
zəkat vermək barədə hökmlərini göstərmək olar. 
Zəkat verməyin də Allah yolunda borc olaraq verilməsi, namaz 
qədər vacib və xeyirli bir iş olduğu, mal-dövlətin yalnız il ərzində qırxda 
bir hissəsinin verilməsi zərurəti göstərilir. Düzdür, zəkatın verilməsi də 
mal ibadəti kimi iman sahibləri üçün bərabər şəkildə tətbiq edilsə də, lakin 
burada əsasən imkanlı adamlar, yoxsulluq həddindən qat-qat artıq yaşayan 
və fəaliyyət göstərənlər cəlb olunur. 
Mal-dövlətin hesabı bəlli olduqda, konkret adda məhsullar üzrə 
zəkat vergisi tətbiq olunur. Lakin zəkat verməyənlər, ondan yayınanlar 
islamda son dərəcə pislənilən xəsislik əməli kimi qiymətləndirilir. Zəkat 
sosial-ictimai əhəmiyyəti və dini-mənəvi dəyərlənmə baxımından məcburi 
xarakter daşıyır. 
 82
Zəkat vergisi dənli bitkilərə, giləmeyvə, daş-qaş və ev heyvanlarına 
tətbiq edilir. Şəriət zəkat vergisinin alınması üçün tətbiq olunan konkret 
adda məhsul növü müəyyən etmişdir: 1.Buğda.         2. Arpa. 3. Xurma. 
4.Üzüm. 5.Qızıl. 6.Gümüş.7. Dəvə. 8.Qaramal. 9.Qoyun-keçi. 
İslamda zəkat vergisinə cəlb olunmağın əsas prinsipi şəxsin yetkinlik 
yaşına çatması (müsəlman olması), ağıllı və azad olması, malın nisab19 
həddinə çatmasıdır. Zəkat vergisi ilə bir dəfə 11 aydan bir qırxda bir 
prinsipi ilə hesablanır. Lakin ilk dəfə zəkat vergisinə cəlb olunan 12 aydan 
sonra onu ödəyir. 
Buğda, arpa, xurma və üzümün nisabı 847 kq-a bərabər tutulur. Bu 
həddə çatan və bundan artıq məhsulların zəkatı verilməlidir. Zəkatı 
verilmiş bu məhsullar bir neçə il saxlanılsa, onlar vergiyə cəlb olunmur. 
İslamda nisab həddinə çatan məhsullardan yalnız bir dəfə vergi tutulur. 
Əgər qaramal və ya davar, dəvə, qızıl və ya gümüş sahibi olan 
müsəlman il ərzində ruhi xəstəlik keçirirsə, ondan zəkat vergisi   tələb 
olunmur. Lakin əgər  ilin axırında o, sağalarsa, vergi verməlidir. Əgər belə 
müsəlmanın xəstəliyi bir ildən artıq sürürsə və onun nə vaxt sağalacağı 
məlum deyildirsə, qazılar ağlını itirmiş adama nəzarət üçün yox, əsasən 
onun varidatından vergi ödənilməsinə nəzarət üçün qəyyum etməyə 
çalışırlar. 
Başqasının əlindən qəsb edilmiş, yəni zorakılıqla alınmış əmlak üçün 
zəkat vergisi təyin edilmir. Əgər borc alınmış qızıldan və ya gümüşdən 
dəyərinə görə zəkat alınmalıdırsa və bunlar il ərzində əvvəlki sahibinə 
qaytarılmışdırsa, borc alan həmin varidat üçün zəkat verməlidir. Həmin 
qızılı və ya gümüşü borc verən adam isə bu halda zəkat vermir. 
Taxıldan və giləmeyvədən zəkat tutulması zamanı şəriət 
vergiyığanları xüsusi çəki ölçülərindən istifadə edirlər. Əgər zəkat vergisi 
ödənən dövrdə əmlak sahibi vəfat edirsə, vergi onun əmlakından tutulur. 
Əgər o, vergi toplanan vaxtdan tez ölmüşdürsə, zəkatı ölənin varisləri 
hərəsi öz payından ödəyir. Qazılar xüsusi vergi yığanlar təyin edirlər. 
Onlara əvvəlki məhsulun əvəzinə başqa məhsulla zəkat almaq ixtiyarı 
verilir. Əgər vergi ödənməzsə, qazılar ticarət sazişini ləğv edə bilərlər. 
                                                        
19 Нисаб-мигдар, кямиййят, щяъм, сай демякдир. 
 83
Dənli bitkilərdən, üzüm və xurmadan zəkat vergisi (bu məhsulların 
qurudulmuşundan, həm də bir dəfə) həmin məhsulların neçə il 
saxlanılmasından asılı olmayaraq tutulur. Əgər bu məhsulların saxlanması 
üçün onların nəmliyini süni surətdə artırmaq lazım gəlirsə, vergi 
tutularkən nəmişlik üçün güzəşt edilir. Yəni məhsul quruyandan sonra 
onun nisab həddi aşağı düşdüyündən, ona zəkat vacib deyil. 
İslam zəkat yığılmasının ən xırda təfərrüatını nəzərə alır. Bu, 
xüsusən torpaq sahələrinin süni və ya təbii yolla suvarılması zamanı 
nəzərdə tutulur. Əgər məhsul yağış və rütubət ilə yetişirsə, zəkat məhsulun 
onda biri qədərdir. Əgər süni yolla, su motoru və s. torpaq sulanıb məhsul 
əldə olunubsa, zəkat məhsulun iyirmidə biri qədərdir. 
Əgər məhsul torpağın bir hissəsindən təbii yolla, digər hissəsindən 
süni yolla, yəni suvarma yolu ilə əldə edilirsə, birinci hissədən zəkat onda 
bir, ikinci hissədən isə iyirmidə bir prinsipi ilə tutulur. 
Burada həm torpağın iqtisadi münbitliyi, həm də məhsuldarlığı 
nəzərdə tutulur. Digər tərəfdən müəyyən bir sahənin süni yolla 
suvarılması zamanı onun yanında olan sahədə həmin yerin rütubətindən 
qidalanırsa, onda onların zəkatı müxtəlif olacaqdır. Süni yolla suvarılan 
sahə üçün iyirmidə bir, yanındakı sahə üçün isə onda birdir. 
Müasir mərhələdə kənd təsərrüfatında maşın və texnikadan istifadə 
olunması, kompleksli irriqrasiya işlərinin aparılması, eləcə də muzdlu 
əməkdən istifadə olunduğuna görə zəkat iyirmidə bir prinsipi ilə 
hesablanılır. 
Zəkatın yığılması, istifadə olunması və sərf olunması da istər 
mərkəzləşmiş formada olsun, istərsə də fərdi formada olsun şəriət onun 
konkret istiqamətini müəyyən edir. Zəkat əsasən 8 istiqamətdə verilir. 
Bu istiqamətlərin şəriətdə əsaslanması Qurani Kərimdə 9. Ət-Tövbə 
surəsinin 60-cı ayəsi ilə bağlıdır. Orada göstərilir ki, "Sədəqələr (zəkatlar)" 
Allah tərəfindən müəyyən edilmiş bir fərz (vacib əməl) olaraq ancaq 
yoxsullara, miskinlərə zəkatı yığıb-paylayanlar, ürəkləri (müsəlmanlığa) 
isinilib bağlanmaqda olanlara (iman gətirib hələ kamil mömin 
olmayanlara), azad ediləcək kölələrə, həmçinin (borcu ödəməyə imkanı 
olmayan), borclulara, Allah yolunda cihad edənlərə və yolçulara (pulu 
qurtardığı üçün yolda qalan, vətəninə qayıda bilməyən, müsafirlərə) 
 84
məxsusdur. Allah hər şeyi biləndir və hikmət sahibidir". Bu ayə ilə bağlı 
şəriətdə istiqamətlər konkretləşdirilir: 
1. Özünün və ailəsinin xərcini təmin edə bilməyən fağıra; 
2. Din üzrə fağırdan da vəziyyəti pis olan miskinə; 
3. Zəkatın yığılıb saxlanılmasında və paylanmasında  vəzifəsi olan şəxsə və 
ya məmura; 
4. Zəkat verilərsə, imanları güclənən imanlı müsəlmanlara: 
5. Öz borcunu ödəyə bilməyən borclulara; 
6. İslam və müsəlmanların xeyrinə olan ictimai işlərin görülməsinə; 
7. Qulların alınıb azad olunmasına (hazırda bu zəkata nəzarətlə əvəz 
olunub); 
8. Öz məmləkətində zəngin olan, lakin yolda və ya səfərdə pulu qurtarıb 
yolda qalan şəxslərə; 
Zəkatın fəqir və miskinlərə verilməsi o halda əsas götürülür ki, 
onunla ailələrin illik xərcləri ödənmiş olur. Əgər onların müəyyən 
miqdarda pul və yaxud malları varsa, bu halda zəkat məbləği kimi 
xərclərinin çatmayan hissəsi qədər götürülür. Burada əsasən ilik zəruri 
ehtiyacın ödənilməsi səviyyəsi nəzərdə tutulur. 
İslamda zəkat o şəraitdə fağırlar üçün halal hesab olunur ki, o halda 
onların müəyyən peşəsi, sənəti olmasın və ya onun vasitəsi ilə ehtiyacını 
ödəyə bilməsin. Ona görə də daha qazanclı peşənin, sənətin öyrənilməsi 
fağır üçün zəruridir. Çünki öyrənməyə imkanı və yaxud şəraiti olduqda, 
ona əməl etməyib, güzəranını yalnız zəkatla yaxşılaşdıran hər hansı bir 
fağırın davranışı İslamda xoşagəlməyən hal kimi qiymətləndirilir. 
Hazırda müsəlman ölkələrində zəkatın 1/8 hissəsi prinsipi ilə bərabər 
xərclənməsi nəzərdə tutulur. Yəni nəzərdə tutulan 8 istiqamət üçün ümumi 
zəkat fondu bərabər bölünür. Bölgünün 1/8 prinsipi (yəni 12,5 faiz) bu 
əsasdan hesablanır. Ona görə ayrı-ayrı dövrlərdə iqtisadi aktivlik 
səviyyəsindən asılı olaraq zəkatın paylandığı istiqamətlər üzrə dəyişiklik 
baş verə bilər. Ola bilər ki, yoxsul və ya miskinlərin sayının azalması ilə 
onların əldə etdiyi zəkatın payı yüksəlsin və onların vəziyyəti yaxşılaşsın. 
Yaxud borclu olanlara zəkatın verilməsi tələbi yüksəltməklə, onlar üçün 
sığorta rolunu oynasın. Borclunun xəstəliyi, işsizliyi və s. amillər 
nəticəsində onun ən zəruri ehtiyaclarının ödənilməsi həm tələb sferasına 
 85
daxil olan məhsulların həcmini azaltmır, həm də qiymət sabitliyinə səbəb 
olur. 
Borcluya zəkatın verilməsi həm onun iş qabiliyyətinin qorunmasına, 
həm yoxsul düşməsinə, həm də borcunun qaytarılmasına görə əməli 
fəaliyyət göstərməsinə səbəb olur. 
İslamda zəkatın vergi növü kimi ən böyük üstünlüyü onun tələbli 
stimullaşdırılması ilə bağlıdır. Çünki verginin dəyişilməz həddi və aşağı 
olması istehsala maşın və texnikanın cəlb olunmasına və əlavə işçilərin işlə 
təmin olunmasına imkan yaradır. İnvestisiya prosesinin sürətlənməsi və 
məşğulluq səviyyəsinin yüksəlməsi ilə gəlirlərin məbləği də artır ki, bu da 
nəticə etibarilə məcmu tələbin və məcmu təklifin miqyasını genişləndirir. 
Hazırda zəkat kapitala və ya istehsalın həcminə də tətbiq edilir. İstehsal 
xərcləri ilə mənfəət səviyyəsi arasındakı fərqin qırxda bir prinsipi ilə 
vergiyə cəlb olunması zəkatın mahiyyəti kimi özünü göstərir. Deməli, 
zəkat - Allahın əmri ilə imkanlı adamların mal-dövlətlərinin müəyən 
miqdarının il ərzində ehtiyacı olan fağırlara, kasıblara verilən hissəsidir. Bu 
dəyişilməz, əbədi bir İlahi hökmdür. 
Zəkatın bir qolu da fitrə zəkatıdır. Fitr bayramı ilə, yəni orucluq - 
Ramazan ayının son gününün başa çatması ilə əlaqədar verilir. Öz 
ehtiyacını ödəyən hər bir kəsin, onun çörək yeyən ailə üzvlərinin hər 
nəfərinə görə 3 kq həcmində ya buğdadan, ya arpadan, ya xurmadan, ya 
kişmişdən, ya düyüdən, ya qarğıdalıdan və b. bu kimi şeylərdən verilən və 
ya ona börabər tutulan pul vəsaitinin verilməsi nəzərdə tutulur. Zəkatla 
fitrə zəkatının mahiyyəti aydın olsa da, yəni imkanlı şəxslərin mallarından 
yoxsullara, ehtiyacı olanlara pay olsa da, ildə bir dəfə ödənilsə də. Lakin 
aralarında fərq mövcuddur. Zəkat rəsmi şəkildə mövcuddur və nisab 
həddi ilə müxtəlif dərəcədə ödənilir. Lakin fitrə zəkatının isə nisab həddi 
yoxdur. Orada ən zəruri ərzaq və ya qida məhsullarının 3 kq həcmi ilə 
ödənilməsi nəzərdə tutulmaqla qeyri-rəsmi xarakter daşıyır. Digər 
tərəfdən, zəkat əgər malın həcminə görə verilirsə, lakin fitrə zəkatı ailə 
üzvlərinin sayına görə verilir. Zəkat növü bəlli olan məhsullardan, ilin 
müxtəlif vaxtlarında verilirsə, lakin fitrə zəkatı Orucluq ayının sonuncu 
gününün səhərisi verilir. 
 86
Ehtiyacı olanların, ailəsinin qazancını təmin edə bilməyən şəxslərə 
fitrə zəkatı vermək vacib deyil. 
Hər kəs fitrə bayramı gecəsində onun çörək yeyənləri hesab olunan 
şəxslər üçün fitrə zəkatı verilməlidir. Adamların kiçik və ya böyük 
olmaları, müsəlman və ya qeyri-müsəlman olmaları vacib deyil. Fitrə 
bayramı gecəsi evə daxil olan istər qonaq, istərsə də qeyri-bir şəxs olsun, 
əgər onun çörək yeyəni hesab olunsa, onun fitrəsi ev sahibinin öhdəsinə 
düşür. 
Fitrə zəkatının da, mal zəkatının verildiyi 8 istiqamətdən birinə, 
xüsusən fağırlara verilməsi daha zəruri hesab edilir. Hətta şəxs zəkat 
fitrəsini verəndə, qohum fağırları birinci nəzərə alsa daha yaxşı olar. Sonra 
qonşulara və fağır elm sahiblərinə çatdırılması şəriətdə xüsusi qeyd olunur. 
Bayram günü günortaya qədər nəzərdə tutulan malın yaxşısından 
fitr zəkatı verilməsi vacibdir. 
Göründüyü kimi, istər zəkatın yığımı, istərsə də bölgüsü son dərəcə 
sadə mexanizmə əsaslandığına görə nə ondan yayınmaq, nə də kənarda 
qalmaq mümkündür. Zəkatın vergi kimi aşağı həddi sosial ehtiyacların 
ödənilməsinin maddi mənbəyinin olması hər sağlam düşüncəli adamın ona 
qarşı ciddi münasibət bəsləməyi zəruriləşdirir. 
Əgər ailənin illik xərci üçün haram, həm də halal yolla qazanc əldə 
edilirsə, bir qayda olaraq fitrə zəkatı halal, qanuni yolla edilən qazancdan 
verilməlidir. Əgər birisi müəyyən iş və ya xidmət görmək üçün muzdla işçi 
tutursa, həmin adam onun çörək yeyəni hesab olunursa, onda sahib, işçinin 
əvəzinə fitrə ödəməlidirlər. Fitrənin ödənilməsi ehtiyacı ödənilmiş müsəl-
manların fağırlar qarşısındakı ali mənəvi borcu kimi onların faydalı 
fəaliyyət göstərmələrini tələb edir. 
Xüms, zəkat və zəkat əl-fitrə  islamın vergi sistemində mühüm yer 
tutmaqla yanaşı, bunlardan əlavə verginin xərac (torpaq vergisi), uşr (onda 
bir), cizyə (can vergisi) kimi digər formaları və növləri də vardır ki, bunlar 
həm torpağından istifadənin səmərəliliyinin, həm də müsəlman 
dövlətlərinin himayəsində yaşayan qeyri-müsəlmanların da iqtisadi 
aktivliyinin yüksəldilməsi ilə bağlıdır. 
İslamın hüquqi mənbələrində xərac vergisi olduğu qeyd olunur. 
Bunun da əsas məqsədi dövlətin iqtisadi potensialından istifadə olunması 
 87
ilə əlaqədardır. Aydın olduğu kimi, torpaqların təbii və iqtisadi 
məhsuldarlığı və onların münbitliyi müxtəlif olduğundan, eyni zamanda 
ən pis və yararsız torpaqlardan istifadə olunması üçün xərac tətbiq olunub. 
Tarixi inkişafın müxtəlif dövrlərində xərac vergisinin toplanmasında 
ciddi pozuntular, əyintilər və ziddiyyətlər olmuşdur ki, bu da müsəlman 
müəlliflərinin əsərlərində öz əksini tapmışdır. 
Eyni xüsusiyyətlər üşr (onda bir, natural onda bir vergi) vergisinə də 
aiddir. 
Müsəlman ölkələrində yaşayan qeyri-müsəlmanlar zəkat 
vermədiklərinə görə cizyə vergisinə cəlb olunurlar. Burada bir vacib cəhəti 
nəzərə almaq lazımdır ki, tətbiq olunan cizyə vergisinin səviyyəsi, 
ödənilməsi mümkün olan dərəcədə alınmaqla, eyni zamanda qeyri-
müsəlmanların islama daxil olmaları üçün geniş imkanlar verirdi. Digər 
tərəfdən, Qurani-Kərimdə və Peyğəmbər (s.ə.s.) sünnəsində yəhudilərə, 
xristianlara, "müqəddəs kitab əhli" kimi birgə yaşayışa şərait və imkan 
yaradılmışdır. Şəriətə görə, Allahın vahidliyini qəbul edən Tövrat və İncilə 
əsaslanan qeyri-müsəlmanlar kafir deyil və hər zaman onlar islama tez gələ 
bilərlər. Ona görə də müsəlman dövlətinin təbəəsinə çevrilən və onun 
himayəsində yaşayan "müqəddəs kitab əhli" sayılan qeyri-müsəlmanlar 
ölkə vətəndaşı kimi tətbiq olunan şəriət qanunları qarşısında bərabər 
hüquqa malikdir.  
Məhz cizyə tətbiqi müsəlman və qeyri müsəlmanlar arasındakı fərqi 
silmiş və kütləvi şəkildə yəhudi və xristianların müsəlmanlığı qəbul 
etməsinə səbəb olmuşdur. Düzdür, bu, iqtisadi bir vasitə rolunu oynaya 
bilər. Çünki "həqiqi" "müqəddəs kitab əhli" olanlar islamın dini-mənəvi 
dəyərlərinin əhəmiyyətini cahiliyyətdə yaşayanlara, köçəri həyat tərzi 
keçirən ərəblərə nisbətən daha tez görə bilərdilər. Müasir şəraitdə demək 
olar ki, bu vergi müsəlman ölkələrində ümumi dövlət vergiləri ilə əvəz 
edilmişdir. 
İslam vergi sisteminin mahiyyətindən danımaq heç də müasir 
şəraitdə müsəlman ölkələrində bu vergi formalarının birmənalı tətbiq 
olunmasını əks etdirmir. 
Zəkatla əlaqədar göstərməliyik ki, o vergiqoymanın dünyada 
analoqu olmayan ən mütərəqqi formasıdır. 
 88
Birincisi, onun həddinin son dərəcə aşağı olması, xalis gəlirin qırxda 
birinə bərabər olması ilə məcmu tələbi stimullaşdırır. 
İkincisi, zəkat yalnız xalis gəlirdən ödənildiyinə görə adamlar öz 
fərdi fəaliyyətlərində düzlüyə və təmizliyə riayət edirlər. 
Üçüncüsü, zəkatın səviyyəsi daha mənfəətli sahələrə olan axını 
sərbəstləşdirir. 
Dördüncüsü, hər bir sahibkar öz fəaliyyətinin nəticəsinə görə vergiyə 
cəlb olunacağından daha mənfəətli, ziyansız layihələr əsasında çalışmaq 
meylini gücləndirir. 
Beşincisi, iqtisadi fəaliyyət dairəsində istehsal xərcləri üzərində 
nəzarət etməklə daha çevik idarəetmə şəraiti yaradır. 
Altıncısı, sahibkarları və biznesmenləri risk etmək təhlükəsindən 
qoruyaraq, onlarda təşəbbüskarlıq, yenilikçilik üçün geniş meydan açır. 
  
 
 
 
 
 
 
 
 
 
 
 
 
 
 
 
 
 
 
FƏSIL 4. AZƏRBAYCANDA İQTİSADİ FİKRİN TƏŞƏKKÜLÜ 
VƏ FORMALAŞMASI 
 89
 
Bəşər tarixində xalqların iqtisadi həyatında ideya və fikirlərin 
təkamülü, ümumdünya fikir tarixində onların mövqeyi və rolu böyük 
inkişaf yolu kecmişdir. 
Azərbaycan və digər türk xalqlarının qədim və orta əsrlər dövrü 
xüsusən də IX-XIV əsrlər dövrü iqtisadi ideya və fikirlərlə zəngin 
olmuşdur. Bu fikri Azərbaycan xalqının böyük mütəfəkkir alimi  
Nəsirəddin Tusinin hələ XIII əsrdə yazmış olduğu bəlkə də öz dövrünə 
görə ilk iqtisadi əsər olan "Maliyyə haqqında" traktatı təsdiq edir. Bununla 
yanaşı böyük mütəfəkkir Azərbaycan alimi N.Tusinin ən böyük xidməti 
iqtisadiyyatı öyrənən elmin mövzusu (predmeti), yeri, cəmiyyətin tərəqqi-
sində rolu haqqındakı yürütdüyü nəzəri fikirlər sübut edir. O bunu 
nəzərdə tutaraq yazırdı: "Bu elm (ictimaiyyət) hamının xeyrinə olan birgə 
əməyin həqiqi və ümumi inkişafı haqqında nəzəriyyədir. Bu elmin obyekti 
(mövzusu) ictimai əməklə birləşən və beləliklə, istehsalı ən kamil təşkil 
edən insanlar münasibəti sistemidir... Deməli, hamı bu elmi öyrənməyə səy 
etməlidir ki, fəzilət sahibi olmağı bacarsın; əks halda rəftar və davranışında 
səhvlərə yol verər".20  
Hər bir xalqın həyatında iqtisadi fikrin yetkinliyi onun ümumdünya 
iqtisadi fikir və ideyaları ilə müqayisədə aşkar olunur. Azərbaycan xalqının 
və cəmiyyətinin tarixi keçmişi də bizə əsas verir ki, onun görkəmli alim və 
mütəfəkkirlərinin iqtisadi ideya və fikirləri eləcə də xalqın çoxəsrlik 
təsərrüfat təcrübəsi, əmək vərdişləri, səyləri, çalışqanlığı, əməyə, sərvətə 
münasibəti öz ifadəsini o dövrün ictimai-iqtisadi münasibətlərində, onları 
əks etdirən hadisələrdə və proseslərdə, anlayışlarda, qanun və 
qanunauyğunluqlarda tapır. Bu da xalqın o dövrdə yaratdıqları ədəbiyyat 
nümunələrində, xalq dastanlarında, şifahi ədəbiyyatda və onun içindən 
çıxmış böyük mütəfəkkirlərin əsərlərində ifadə olunur. 
Bu mövzuda prof. T.Vəliyev və dos. A.Həsənov çox dəyərli 
"Azərbaycan iqtisadi fikir tarixi" (I kitab - 1996-cı ildə) dərc elətdirmişlər.  
"Azərbaycanda iqtisadi fikrin təşəkkülü və formalaşması"na həsr 
olunan bu mövzu ilk növbədə qədim dövrlərdə Azərbaycanın iqtisadi 
                                                        
20 Бах: Т.Вялийев, А.Щясянов Азярбайъан игтисади фикир тарихи, Бакы, 1996, 
сящ.104-113. 
 90
həyatı, onun təsərrüfat və iqtisadi münasibətləri haqqında fikir və ideyaları 
açıqlamaqla yanaşı, Azərbaycanda baş vermiş sosial hərəkatlarının, 
(məzdəkilər və xürrəmilər) nəticələrini göstərmək və orta əsrlərin iqtisadi 
fikirlərini, xüsusən də XI əsrdə Nizami Gəncəvinin və XIII əsrdə 
Nəsirəddin Tusinin əsərlərində iqtisadi baxışların və bunların Azərbaycan 
iqtisadi fikir tarixində yeri və rolu işıqlandırılmaqdan, qədim dövrlərdə, 
orta əsrlərdə və XIX əsrin birinci yarısında Azərbaycan xalqının həyatında 
mövcud olan iqtisadi hadisələri yığcam və konkret formada, ilk növbədə 
Azərbaycan oxucusuna, xüsusən də gənclərə çatdırmaq və həmin tarixi 
dövrdə formalaşan və təkamul edən iqtisadi ideya və fikirlərlə tanış 
etməkdən ibarətdir. 
 
§1. QƏDİM AZƏRBAYCANIN İQTİSADİ HƏYATI,  
TƏSƏRRÜFAT VƏ İQTİSADİYYATI HAQQINDA  
TƏSƏVVÜRLƏR 
 
Hər bir xalqın mövcudluğunu, inkişafını, mənəviyyatını, mədəniy-
yətini səciyyələndirən amillərdən biri həmin xalqa məxsus olan iqtisadi 
fikir və ideyalardır. Xalqın iqtisadi fikri onun yaşadığı dövrün sosial-
iqtisadi şəraitinin ifadəsidir. Azərbaycan xalqının həyat tərzi, rastlaşdığı 
problem və çətinliklər onun inkişafının nailiyyətlərini əks etdirir. Bu 
mənada iqtisadi gerçəklik necədirsə  xalqın iqtisadi fikiri də o cür forma-
laşmalıdır. 
Azərbaycan xalqının iqtisadi fikirləri haqqında bizə gəlib çatan ən 
qədim yazılı abidələrdən biri "Avesta"dır. Zərdüştiliyin (zoroastrizmin) 
qanunlar toplusu olan "Avesta" bizim eradan əvvəl X-VII əsrlərdə 
meydana gəlmişdir. Onu qeyd edək ki, Zərdüştilik üç prinsipdə ifadə 
olunur: birincisi, xeyirxah fikirdir; ikincisi xeyirxah söz; üçüncüsü də 
xeyirxah əməl.21 
Bəşər həyatının Məzdə qanunları əsasında qurulması cəmiyyətdə 
xeyirxahlıq və ədalət qanunları əsasında qurulması deməkdir. 
                                                        
21 Бах: Азярбайъан игтисадиййаты, Бакы, 1998, сящ.31. 
 91
Azərbaycanda ilk sosial hərəkatlar olan Manihəçilik (III əsr), 
Məzdəkizm (V-VI əsrlər) və Xürrəmilər (VIII-X əsrlər) hərəkatlarının 
iqtisadi məzmunu hamı üçün mülkiyyət hüququ yaratmaq ideyası təşkil 
edir. 
İslam dininin yaranması (VII əsr), onun qəbul olunması bütün şərq 
xalqlarının, o cümlədən Azərbaycan xalqının sosial-iqtisadi fikrinə öz dərin 
təsirini göstərmişdir. 
Müsəlmanların müqəddəs kitabı olan "Qurani-Kərim" sonrakı 
iqtisadi fikirlərin, mütəfəkkirlərin iqtisadi baxışlarının əsas ideya mənbəyi 
kimi cıxış etmişdir. Torpaq üzərində mülkiyyət, ticarətə münasibət, əmək 
və əmlaka münasibət, vergilər, onların mahiyyəti və əhəmiyyəti və digər 
iqtisadi məsələlər islam ideyaları əsasında və ya ona uyğun şəkildə şərh 
olunmuşdur. 
Azərbaycan xalqı dünya xalqları içərisində ensiklopedik məzmunlu 
qədim yazılı abidələri olan xalqlardan biridir. Bu baxımdan "Dədə-
Qorqud" qəhrəmanlıq dastanı və oradakı iqtisadi ideyalar diqqəti cəlb edir. 
X əsrdə qələmə alınmış bu dastan III-VII əsrlərin real hadisələrini, böyük 
bir dövrün ictimai həyatını, təsərrüfat ukladını öyrənmək baxımından 
əvəzsiz mənbədir. 
"Dədə-Qorqud" dastanının məlumatları təsdiq edir ki, Azərbaycan 
oğuzlarının həyatında natural mübadilə ilə bərabər pul artıq müəyyən rol 
oynayır. Tədavül və yığım vasitəsi kimi istifadə olunur. Məlumdur ki, elmi 
baxımdan iqtisadiyyat, iqtisadi münasibətlər ilk növbədə bir-biri ilə 
qarşılıqlı və üzvi əlaqədə olan  istehsal, bölgü, mübadilə, istehlak 
proseslərinin məcmusudur. Bunların hamısı isə bilavasitə mülkiyyət müna-
sibətləri, mülkiyyət formaları ilə bağlıdır, üzvi qovuşmaqdadırlar. 
Onu da qeyd edək ki, "Kitabi-Dədə-Qorqud" dastanlarındakı ayrı-ay-
rı anlayışlardan, ifadələrdən, məs., xan, bəy, nökər məfhumlarından, bəy-
lərin çoxlu mal-dövlətə, köç sahələrinə malik olması haqqında söz 
birləşmələrindən məhsul (natural) rentasının mövcudluğundan xəbər ve-
rən fikirlərdən məntiqi nəticə çıxarmaq olar ki, bəhs olunan dövrdə feodal 
səciyyəli sosial-iqtisadi quruluş və feodal mülkiyyəti hakim mövqedə olub. 
Tarixi məlumatlara görə həmin vaxt torpaq üzərində xan, bəy, iqta, mülk, 
vəqf, icma torpaq mülkiyyət formaları bərqərar imiş. 
 92
"Müsəlman", "məscid", "namaz", "tanrı". "nəzir", "dua", və s. islamiy-
yətlə bağlı anlayışlardan nəticə çıxarmaq olar ki, bəzi mülkiyyət formaları 
islamiyyətdən sonra meydana gəlib və fəaliyyət göstərməyə başlayıb.22  
Feodal səciyyəli mülkiyyət formaları ilə bərabər, şəxsi mülkiyyət, 
erkən çağlarda icma-qəbilə ukladlarının da mövcud olması yəqinliyi hasil 
edilir. 
Dastanın oğuz tayfalarının o zamankı məşğuliyyətlərindən mötəbər 
xəbər verilir. Orada maddi nemətlər istehsalının müxtəlif sahələri, 
təsərrüfat rəngarəngliyi, onların konkret strukturu, əmək bölgüsü və 
bunun aparıcı təmsilçisi olan ixtisaslaşma növləri aydın duyulur. Mötəbər 
məlumatlara görə ilk içtimai əmək bölgüsü tarixən Şərq aləmində baş 
verib. Bu isə vaxtı ilə cəmiyyətin, xalqların tərəqqisində bir amil olubdur.  
Adam Smit özünün "Xalqların sərvətinin təbiəti və səbəbləri 
haqqında tədqiqat" adlı məşhur əsərində əmək bölgüsünü cəmiyyətin tarixi 
tərəqqisində coşqun təkanverici rola, bir katalizator mahiyyətli gücə malik 
olduğunu dərin elmi əsasla açıqlamışdır. Öz zamanı üçün tarixi tərəqqidə 
misli-bərabəri olmayan bu amilin əzəli beşiyi məhz Asiyada yaşayan 
tayfalar olmuşdur.  
F.Engels "Ailənin, xüsusi mülkiyyətin və dövlətin mənşəyi" əsərində 
ilk böyük ictimai əmək bölgüsünü orada yaşayan ən qabaqcıl tayfalarda 
meydana gəldiyini göstərir və bunun üçünün adını çəkir. Onlardan birinin 
də "Turanlılar" olduğunu göstərir. Məlum olduğu kimi "Turanlılar"ın da ən 
öncül qollarından biri oğuzlar olub. Dədə-Qorqud dövründə isə bunlarda 
əmək bölgüsü və onun tərkibi zamana görə cox əhatəli olub. Bu da kənd 
təsərrüfatı sahəsində (o cümlədən, xüsusilə heyvandarlıqda), habelə 
sənətkarlıqda öz konkret ifadəsini tapıbdır. Bilavasitə, belə bir rəngarəng 
əmək bölgüsü ilə bağlı surətdə, o dövrün ictimai quruluşuna müvafiq 
olaraq kənd təsərrüfatının bəzi sahələri üstünlük təşkil etmişdir. Onların 
özlərində qoyunçuluğu və atçılığı xüsusi olaraq artırmaq yolu ilə 
qoyunçuluğu, atçılığı, dəvəçiliyi, quşçuluğu, ovçuluğu təmsil edən neçə-
neçə məhsul və məmulatın adı çəkilir və bu sahələrə xüsusi diqqət verildiyi 
ifadə olunur. Çox təəssüflər olsun ki, o məhsulların bəzilərinin istehsalı 
artıq aradan çıxıbdır. Heyvandarlıqdan alınan məhsullar içərisində ən çox 
                                                        
22 Бах: М.Х.Мейбуллайев, "Ислам игтисадиййаты", Бакы, 2001 
 93
adı çəkilən ət, qaxac, süd, qımız, pendir, qaymaq, qatıq, ayran və b. içkilər, 
yoğurt, yun, keçi qılı, quş tükü, dəri və s. idi. 
Onu da qeyd edək ki, ictimai əmək bölgüsü obyektiv qanununa 
əsasən tacir həmişə ticarətlə, yəni alqı-satqı prosesi ilə məşğul olan peşə 
sahibinə deyilir. Dastanlarda tacirlikdən, ticarətdən, habelə onların xüsusi 
geyimləri barədə xəbərlər bəyan edilir. Yaxın Şərqin çox məşhur 
şəhərlərindən biri olan Bərdədən keçən ticarət və karvan yolları vaxtı ilə 
Dərbəndi, Tiflisi, Ərdəbili, şimal, cənub və şərq ölkələri ilə birləşdirdi. 
Gəncə, Beyləqan, Bakı, Təbriz, Marağa kimi şəhərlər ticarət və sahibkarlıq 
mərkəzləri sayılırdı. 
Beləliklə, iqtisadiyyata, təsərrüfat sahələrinə, sənətkarlığa, ticarətə 
aid yuxarıda verilən şərhlər göstərir ki, "Kitabi-Dədə Qorqud"un 
formalaşdığı və xüsusilə təşəkkül tapdığı bir şəraitdə maddi nemətlərin 
təkrar istehsalı ardıcıl olmasa da az-çox genişlənmə prosesi ilə səciyyələnir. 
 
§2. AZƏRBAYCANDA ORTA ƏSRLƏRİN İQTİSADİ  
FİKİRLƏRİ VƏ İDEYALARI 
 
Azərbaycan xalqının zəngin tarixi irsini, ictimai-iqtisadi fikrini 
müasir tələblər baxımından tədqiq və təhlil etmək iqtisad elminin və onun 
tarixinin başlıca vəzifələrindən biri hesab olunmalıdır. Müstəqil 
Azərbaycan Respublikasının iqtisadi fikir tarixinin sistemli şəkildə 
araşdırılması, öyrənilməsi iqtisadi fikrin təşəkkülü və formalaşması 
baxımından müstəsna əhəmiyyət kəsb edir. Bu min illər boyu torpağına və 
digər sərvətlərinə sahib olan, əkinçilikdə, heyvandarlıqda, sənətkarlıqda 
ticarətdə öz məharətini göstərən, əmtəə təsərrüfatının təsiri altında yaşayıb 
yaradan keçmiş nəsillərimizin indiki dövr üçün də faydası olan iqtisadi 
həyat tərzinin aşkar edilməsi üçün də çox vacibdir. Bunu nəzərdə tutub 
Mustafa Kamal Atatürk deyirdi: "Tarixi yazmaq - tarixi yaratmaq qədər 
mühümdür. Əgər tarixi yazan tarixini yaradana sadiq qalmazsa, dəyişməz 
həqiqət insanlığı çaşdırmaqdan ibarət olar".23 
                                                        
23 Бах: Т.Вялийев, А.Щясянов. Азярбайъан игтисади фикир тарихи, сящ.7. 
 94
Orta əsrin iqtisadi fikirlərini öyrənərkən, ümumiləşdirmələr 
aparanda və nəticələr çıxaranda əksər hallarda keçmiş irsimizə müasir 
dövrün tələbləri ilə baxırıq. Böyük mütəfəkkirlərin fikir dünyasından 
indiki dövrümüzə nəzər salsaq görərik ki, onların elmi, ictimai-iqtisadi 
baxışlarının milli, ümumbəşəri dəyərləri ortaya çıxmış olur. Şərqin, o 
cümlədən Azərbaycanın orta əsrlərdə yaşayıb yaratmış böyük filosof və 
mütəfəkkirlərinin əsərlərində cəmiyyətin iqtisadi quruluşu və onun inkişaf 
qanunları haqqında irəli sürdükləri dəyərli nəzəri fikirlərlə qarşılaşırıq. 
Məsələn, böyük Şərqin dünya şöhrətli mütəfəkkirlərindən Əl Fərabi (870-
950), İbn Sina (980-1037), Abu Reyhan Biruni (XI əsr), Nizami Gəncəvi 
(1141-1209), Nəsirəddin Tusi (1201-1274), İbn Xəldun (1334-1406) bütün 
bəşər mədəniyyətinə böyük elmi töhfələr vermişlər. Bunların iqtisadi fikir 
sahəsində də böyük xidmətləri olmuşdur. 
Orta əsrlərdə bütün İslam Şərqində o cümlədən Azərbaycanda da 
elmin, mədəniyyətin iqtisadi və mədəni həyatında da bir canlanma 
başlamışdır. Bu dövrdə iqtisadi fikir və təlimlər tarixi vüsətli təkamül və 
inkişaf yolu keçmişdir. Lakin elmi mənbələrdən göründüyü kimi "iqtisadi 
təlimlər tarixi" adı ilə ali məktəblərdə tədris olunan elmi kursda Şərq 
iqtisadi fikri üzərindən yan keçilmişdir. Keçmiş SSRİ dövründə mərkəzdə 
və digər yerlərdə hazırlanan dərsliklərdə, çoxcildli kitablarda və 
proqramlarda Şərqin və eləcə də Azərbaycanın zəngin iqtisadi fikir tarixinə 
ya heç yer verilməmiş, ya da çox qısa səciyyəli ifadələr, səthi məlumatlar 
verilirdi.24 
Lakin, bu gün tarixi bir həqiqəti gizlətmək olmaz, ən qədim böyük 
dövlətlər və mədəniyyətlər Şərq ölkələrində, o cümlədən Azərbaycanda 
meydana gəlmiş və inkişaf etmişdir. Məsələn, qədim Şumerlərdə, Misirdə, 
Mesopotamiyada, Türküstanda, Azərbaycanda meydana gəlmiş və 
təkamül etmişdir. Həmin ölkələrdə iqtisadi həyatda istehsalın ən qədim 
formaları olan əkinçilik, heyvandarlıq, suvarma sistemləri, sənətkarlıq, 
tiçarət, şəhər mədəniyyəti daha yüksək səviyyəyə qalxmışdır. 
F.Engels qeyd edirdi ki, Asiyanın ən qabaqcıl tayfalarında, arilərdə, 
semitlərdə, turanlarda başlıca əmək sahəsi olan əkinçilik, heyvandarlıq, 
suvarma sistemi xeyli inkişaf etmiş, ilk ictimai əmək bölgüsü də bu 
                                                        
24 Бах: Т.Вялийев, А.Щясянов. Азярбайъан игтисади фикир тарихи, сящ.6. 
 95
ölkələrdə meydana gəlmişdir. O, "Kapitalın III cildinə əlavədə yazır ki, 
"Əmtəə mübadiləsi hələ heç bir yazılı tarixin mövcud olmadığı 
zamanlarda, Misirdə bizim tarixdən azı üç və ya bəlkə də beş min il qabaq, 
Babilistanda isə dörd-altı min il qabaq başlanır". 
Tarixi mənbələrdən görünür ki, Qədim Şərqdə, o çümlədən Azərbay-
çanda orta əsrlərdə ictimai əmək bölgüsü və əmtəə mübadiləsinin inkişafı 
erkən dövrlərdə ayrı-ayrı əmtəələrin ümumekvivalent rolunda çıxış 
etməsinə səbəb olmuşdur. Böyük şərqdə və eləcə də Azərbaycanda 
qaramal, qoyun və s. xüsusi bir əmtəə çıxış edərək mübadilə prosesində 
ümumekvivalent ölçü vasitəsi kimi fəaliyyət göstərmişlər. Heç təsadüfi 
deyildir ki, bu günə kimi Azərbaycanda mal, əmtəə anlayışları eyni 
anlamada ifadə olunur. Onlardan metal pullara tədricən keçilməsi də çox 
qədim dövrlərdən başlanmışdır. İndi ana dilində işlətdiyimiz manat pul 
vahidinin adı da eramızdan əvvəl Bisutun qayalarında Mixi yazılarında 
"manat" kimi həkk olunmuş şərq dillərinə məxsus bir termindir. Məşhur 
dilçi azərbaycanlı alim Ə.Dəmirçizadənin verdiyi təhlilə görə bu anlayış, 
söz, yəni "manat" çox qədim dövrlərdə "vergi", "xərac" mənasını ifadə et-
mişdir. Bu anlayış tarixən pulla ödənilən vergini bildirən və tədricən pulun 
öz adını ifadə edən bir kateqoriya kimi işlədilməyə başlanmışdır. Son illər 
"moneta" termini kimi Avropa dillərinə uyğunlaşdırılmış həmin məvhum o 
xalqların dillərində geniş yayılmışdır.25 
Göründüyü kimi indi bizim müstəqil respublikamızın mühüm rəmzi 
olan "manat" milli pul vahidi adını daşıyan pulun adı tarixən çox qədim 
zamanlardan şərq dillərindən gələn və iqtisadi həyatımıza daxil olmuş 
anlayışdır. Buna əsaslanıb qeyd etməliyik ki, "sikkə" termini əvəzinə 
dilimizin tələffüz qaydalarına daha uyğun gələn "moneta" sözünü işlətmək 
daha məqsədəuyğun olardı. Bunları xatırlatmaqda məqsədimiz budur ki, 
ən qədim iqtisadi fikir və təfəkkürlər ümumiyyətlə Şərqdə və o cümlədən 
Azərbaycanda meydana gəlmiş və təkamül etmişdir. Bunun nümunələrinə 
qədim Misirin papirus yazılarında (e.ə. III, II minilliklərdə), Babilistanda 
çar Xammurapinin daş üzərinə mixi yazıları ilə həkk olunmuş 
qanunlarında və s. bu kimi abidələrdən öyrənirik.  
                                                        
25 Бах: Т.Вялийев, А.Щясянов. Азярбайъан игтисади фикир тарихи, сящ.10. 
 96
Heç təsadüfi deyildir ki, Ərəb dünyasının böyük mütəfəkkiri, filo-
sofu və sosioloqu İbn Xəldun (XIV əsr) özünün məşhur üç cildlik "Müqəd-
dimə" əsərində Şərqin keçirdiyi tarixi ictimai-iqtisadi inkişaf mərhələləri və 
onun qanunauyğunluqları haqqında qiymətli elmi-nəzəri fikirlər 
yürüdülmüşdür. O, cəmiyyətin yaranmasının üç mühüm mərhələlərdən: 
köçərilik, oturaq həyat və mədəniyyət mərhələsindən keçdiyini 
əsaslandırmışdır.  
İbn Xəldun cəmiyyətin iqtisadi quruluşu, iqtisadi münasibətləri, 
qiymət qanunu, tələb-təklif və rəqabət qanunları haqqında elmi-iqtisadi 
təfəkkürlərin əsaslarını yaradanlardan olmuşdur. Bu həqiqətlə tanış olan 
A.Aniçkin Maksim Qorkiyə İbn Xəldunun iqtisadi məsələlərin həllində 
əldə etdiyi nailiyyətləri çatdırır. M.Qorki 1912-ci ilin 21 sentyabrında 
A.Aniçkinə yazır ki, "İlk dəfə iqtisadi amillərin və iqtisadi münasibətlərin 
rolunu XIV əsr alimlərindən İbn Xəldunun göstərmiş olduğu haqqındakı 
məlumatınız sensasiyaya səbəb olmuşdur. Bu xüsusilə dostumuz 
V.İ.Lenində böyük maraq oyatmışdır". A.Aniçkin özü sonra bu 
münasibətlə yazmışdı: "V.İ.Lenin ərəb filosofu İbn Xəldunun iqtisadi 
amillərin rolundan bəhs edən "Müqəddimə" əsəri ilə çox maraqlanırdı. 
Lenin soruşurdu. Şərqdə bu qəbildən özgə bir filosof da yoxdurmu? "  
Deməli hələ orta əsrlərdə iqtisadi münasibətlər və onun qanunları 
haqqında açıq-aydın iqtisadi ideya və fikir yürüdən mütəfəkkirin bu 
baxışları təəccüb doğurmuş və "sensasiyaya" səbəb olmuşdur.26 
Dünya iqtisadi fikir tarixinin araşdırılmasında və işıqlandırılmasında 
mühüm rol oynayan İbn Xəldunu XIV əsrin Adam Smiti adlandırsaq səhv 
etmərik. O, "Müqəddimə" əsərinin ikinci cildində özündən 100 il əvvəl 
yaşamış böyük Azərbaycan mütəfəkkiri N.Tusinin adını dahi alimlər 
cərgəsində çəkir və onun sərbəst fikir yürütmək qabiliyyətindən bəhs edir. 
Orta əsrlərdə Azərbaycan mütəfəkkirlərinin, o cümlədən Səlcuqilərin 
uzun müddət ərzində baş vəziri olmuş məşhur "Siyasətnamə" əsərinin 
müəllifi Nizamülmülkün (XI əsr) və Qazan xanın islahatlarının 
aparılmasında bilavasitə iştirak edən məşhur tarixçi "Cəmi ət-tavarix" 
(tarixlər toplusu) əsərinin müəllifi Fəzlullah Rəşid-əd-Dinin (1247-1318) 
                                                        
26 Бах: А.Щясянов. Ибн Хялдунун игтисади-нязяри фикирляри щаггында. //"Игтисад 
елмляри: нязяриййя вя практика", №2-3, Бакы, 1994, сящ. 143-156. 
 97
iqtisadi və siyasi baxışlarının mühüm rolu olmuşdur desək səhv etmərik. 
Elə buna görə də Azərbaycanın müxtəlif dövrlərində yaşayan və dəyərli 
ictimai-iqtisadi fikirlər yürüdən, elmimizi və mədəniyyətimizi 
zənginləşdirən mütəfəkkirlərimizin əsərlərini dərindən araşdırmaq və 
öyrənmək tələb olunur. 
Biz əvvəldə qeyd etdik ki, hər bir xalqın, o cümlədən Azərbaycan 
xalqının iqtisadi fikir və düşüncələri tarixi çox uzaq keçmişlərdən onların 
şifahi ədəbiyyatının nümunələrindən başlayır. Bu fikir və ideyalar çox 
zəngin tarixə malik olan türk xalqlarına, o cümlədən Azərbaycan xalqına 
da aiddir. 
Məşhur türkoloq alim Lev Qumilyev "Qədim türklər" adlı əsərində 
yazır ki, "Altay dəmirçiləri yüksək keyfiyyətli dəmirdən bir tiyəli bıçaqlar, 
yonucu baltalar, üzəngilər, cilovlar, duz, azca maili və geniş tiyəli qılınclar, 
ox və cida ucluqları, habelə ikicür-dəyirmi, asma qazanlar və üçayaq 
üstündə duran qazanlar hazırlayırdılar". Onun qeyd etdiyi kimi, yazılı 
mənbələrin verdiyi məlumat tam inamla məlum edir ki, "Türklər dəmirin 
sənaye üsulu ilə istehsalını Mərkəzi Asiyada mənimsəyən ilk xalq kimi 
tarix səhnəsinə çıxarıblar".  
Bu gün türkləri xəbisliklə köçərilikdə ittiham edən, türkün zəngin 
iqtisadi və mədəni keçmişinə göz yuman balayanlar köçərilik 
mədəniyyətinin özünün də nədən ibarət olmasını başa düşmür və öz 
səthiliklərini, elmsizliklərini açıq biruzə verirlər.  
İbn Xəldun  və ümumiyyətlə başqa elm korifeyləri, mütəfəkkirləri 
bəşər cəmiyyətində insanların köçərilik həyatı sürməsini cəmiyyətin 
inkişafının zəruri bir mərhələsi hesab etmişlər. İbn Xəldun göstərir ki, 
"Köçərilik mədəni və şəhər həyatının əsasıdır və bütün insanların yerləşik 
həyat yaşamasından öncə yaşadıqları və keçirdikləri bir dövrdür".27  
Bütün bu deyilənlərə əsasən bir daha qeyd etməliyik ki, qədim 
dövrlərdə olduğu kimi orta əsrlərdə də iqtisadi fikir və ideyalar cəmiyyətin 
müəyyən tarixi inkişafının, onun iqtisadi şəraitinin ifadəsi kimi meydana 
çıxır, formalaşır və təkamül edir. Məlumdur ki, Azərbaycan xalqının 
iqtisadi fikir və təsəvvürləri əzəldən başlasa da o orta əsrlərdə, xüsusən də 
XI-XIV əsrlərdə çox zəngin olmuş və təkamül etmişdir. Qədim 
                                                        
27 Бах: Т.Вялийев, А.Щясянов. Азярбайъан игтисади фикир тарихи, сящ.18. 
 98
əcdadlarımızın şüurlu əmək fəaliyyətinə, iqtisadi fəaliyyətə başladıqları 
anlardan orta əsrlərə və sonrakı mərhələlərə, bu günümüzə qədər öz 
tələbatlarını necə və hansı vasitələrlə ödəmək haqqında da düşünməyə 
başlamışlar. Lakin yazılı ədəbiyyatın olmadığı dövrlərdə istehsalçı 
insanları ən çox düşündürən ətraf təbii mühitin dərk edilməsi, bu mühitlə 
ünsiyyət, bəsit əmək alətlərilə zəruri yaşayış vasitələri əldə etmək, 
təbiətdən qorunmaq üçün yaşayış məkanları seçmək, bir sözlə, "yaşamaq 
uğrunda mübarizə" məsələləri düşündürmüşdür. Həmin dövrdən bizə 
gəlib çatan əmək alətləri ilk insan nəsillərinin necə və nə istehsal etməsi, 
onların ümumi həyat şəraiti haqqındakı məlumatlar çağdaş dövrümüzdə 
də iqtisad elminin, onun iqtisadi fikir tarixinin başlıca vəzifəsidir.  
Buna görə də biz qədim Azərbayçanın iqtisadi həyatı, təsərrüfat və 
iqtisadiyyat haqqında təsəvvürləri, Azərbaycanda ilkin sosial hərəkatları 
(məzdəkilər və xürrəmilər hərəkatının iqtisadi tələbləri), orta əsrlərin 
iqtisadi ideya və fikirləri haqqında mühakimələrimizi müxtəsər, bəsit 
iqtisadi təsəvvür və fikirləri öyrənməyin çoxlu mənbələri və oradakı 
iqtisadi fikirləri araşdırıb ümumiləşdirmək üçün nəzərdən keçirilmiş, 
öyrənilmişdir. 
İndi də orta əsrin iqtisadi ideyalarını araşdırmaq və sistemə salmaq 
üçün N.Gəncəvini, onun iqtisadi fikir dünyasını bütövlükdə dərk etmək, 
onun yaşadığı (XII əsr) ictimai-iqtisadi mühitə yaxından bələd olmaq tələb 
olunur. 
 
§3. NİZAMİ GƏNCƏVİNİN "XƏMSƏ"Sİ VƏ İQTİSADİ 
BAXIŞLAR SİSTEMİ 
 
Nizami Gəncəvinin iqtisadi fikrini araşdırmaq və sistemə salmaq 
üçün onun fikir dünyasını bütövlükdə dərk etmək, yaşadığı ictimai-iqtisadi 
mühitə yaxından bələd olmaq tələb olunurdu. Bunun üçün 
nizamişünaslığa dair əsas mənbələrlə tanış olmadan, fəlsəfi, əxlaqi və bədii 
görüşlərini öyrənmədən, onun "Xəmsə" boyu sənədləşmiş iqtisadi ideya və 
fikirlərini araşdırmaq çətin olardı.  
Hər bir dövrdə mövcud ictimai-iqtisadi münasibətlərin mahiyyəti, 
iqtisadi anlayışlar, kateqoriyalar və prinsipləri nə dərəcədə dərk olunub 
 99
səciyyələndirilməlidir. Əmək, əmək bölgüsü mübadilə, təcrübə, qiymət, 
pul, sələm kapitalı və s. kimi iqtisadi anlayışlara mütəfəkkirlərin 
münasibəti baxışları eyni ola bilməzdi. Bu da məlumdur ki, elm aləmində 
heç bir şair, yazıçı, ümumiyyətlə qeyri-peşəkarlar qarşılarına heç də bila-
vasitə iqtisadi fikir və ideyalar yürütmək məqsədi qoymurlar. Məsələn, 
Nizami, Xaqani, Nəsimi, Füzuli və b. nəhəng söz mütəfəkkirlərimiz böyük 
poetik əsərlər yaratmaqla dünya şöhrəti qazanmışlar. Lakin onlar qar-
şılarına bilavasitə iqtisadi fikirlər söyləməyi məqsəd qoymamışlar. Lakin 
bu mütəfəkkirlərin əksəriyyəti öz dövrünün ictimai-iqtisadi 
münasibətlərinə, ziddiyyətlərinə də biganə qalmamış, öz əsərlərində az və 
ya çox dərəcədə ictimai-iqtisadi münasibətlər öz əksini tapmışdır.  
Artıq XII əsrdə Azərbaycanda iqtisadi fikir və ideyalar özünün 
yüksək inkişaf səviyyəsinə çatmışdır.28 N.Gəncəvi (1141-1209) əmək və 
sərvət haqqında mükəmməl təlim yaradır. Bu təlimə görə əmək maddi və 
mənəvi sərvətləri artıran əsas mənbədir. Əmək fəaliyyətinin səmərəliliyi 
əməyə stimul doğuran amillərdən asılıdır. Dahi söz ustası böyük 
mütəfəkkir şairimiz N.Gəncəvi əməyin yüksək nətiçələr verməsi üçün hər 
şeydən əvvəl onun azad əmək olması ideyasını hər kəsin öz qabiliyyətinə 
görə işlə təmin olunması fikri, əmək adamının daima öz baçarıq və 
ustalığını artırması ideyalarını irəli sürmüşdür. 
Dahi mütəfəkkir alimimiz N.Gəncəvi alqı-satqı prosesində bərabərlik 
prinsipinin gözlənilməsindən bəhs edir, tələb və təklifin əmtəələrin bazar 
qiymətlərinə təsirini aydın təsvir edir.  
XII əsrdə N.Gəncəvi Azərbaycanda pul sistemi haqqında, 
ümumiyyətlə pulun sosial-iqtisadi təbiəti haqqında mükəmməl elmi fikir 
və təsəvvürlər yaradır. 
N.Gəncəvinin "Xəmsə"sində səpələnən xüsusi forma və üsulunda 
ifadə edilən iqtisadi fikir və ideyalar müəyyən sistem halına salındıqda, 
onun cəmiyyətin ictimai-iqtisadi münasibətləri haqqındakı təsəvvürləri 
daha aydın nəzərə çarpır. Bu baxımdan onun irsinin tədqiqi göstərir ki, 
Nizami Gəncəvi çox zaman humanizm və demokratizmi dahi mütəfəkkirin 
iqtisadi ideyalarının da əsasını təşkil edir. Nizami Gəncəvi çox hallarda 
                                                        
28 Даща ятрафлы бах: Т.Вялийев вя А.Щясянов. Азярбайъан игтисади фикир тарихи, 
сящ.63-104 
 100 
əməyə, sərvətə, mübadiləyə, pula, bölgü və istehlaka öz əxlaq fəlsəfəsi 
mövqeyindən yanaşmışdır. Əmək və əməkçi surətləri (obrazları) demək 
olar ki, onun bütün əsərlərinin başlıca qayəsini təşkil edir. 
İqtisad elmi ("İqtisadi nəzəriyyə" və onun tarixi) mövqeyindən 
yanaşdıqda onun iqtisadi həyat hadisələri və prosesləri haqqında irəli 
sürdüyü ideyalar çox mütərəqqi və öz aktuallığını itirməyən bir sistem 
halında ifadə edilmişdir. 
M.Ə.Rəsulzadə "Azərbaycan şairi Nizami" əsərində "Şairin yaşadı-
ğımız günlər üçün son dərəcə aktual və maraqlı olub siyasi iqtisadla bağlı 
mülahizələri" olduğunu qeyd edir. Bu mülahizə dahi Nizaminin 
"İsgəndərnamə"də ruslarda quru xəz dərinin pul rolu oynaması, onun 
"gümüşdən daha mötəbər" sayılması fikri ilə əlaqədar verilmişdir. 
Dahi mütəfəkkir şairimiz N.Gəncəvinin nəzəri-iqtisadi ideyaları 
onun yaradıcılığında mühüm yerlərdən birini tutur. O, cəmiyyətin ictimai-
iqtisadi quruluşu, əmək, əmək bölgüsü, sərvət və onun mənbələri, bölgü, 
istehlak məsələləri üzrə özünə məxsus bir tərzdə qiymətli fikirlər irəli 
sürmüşdür. Onun mübadilə, ticarət, qiymət, pul və s. haqqında fikir və 
ideyaları haqqında baxışları iqtisadi fikir tariximizi zənginləşdirən  qiy-
mətli töhfədir. 
N.Gəncəvinin yaşadığı cəmiyyətin ictimai ziddiyyətlərini dərindən 
qavraması, cəmiyyətdəki sosial ədalətsizliyə qarşı mübarizəsi və nəticədə 
cəmiyyətin yenidən qurulması üçün yollar axtarması, ideal cəmiyyət 
haqqındakı fikirləri ictimai-iqtisadi fikir tariximizin ən qiymətli inciləridir. 
N.Gəncəvi bir mütəfəkkir alim kimi elmin qarşısında qoyduğu 
vəzifəni "Sən çalış yaxşı öyrən dünyanı, bəşəri, bitkini, daşı, heyvanı" fikri 
ilə şərəflə yerinə yetirmişdir. 
N.Gəncəvinin "Xəmsə"sində: "Sirrlər xəzinəsi", "Xosrov və Şirin", 
"Leyli və Məcnun", "Yeddi gözəl" və "İsgəndərnamə" kimi böyük 
əsərlərində özünün dünyagörüşünü, təbiət və cəmiyyətin inkişaf 
qanunauyğunluqları, onların dərk edilməsinin əhəmiyyəti haqqında nəzəri 
fikirlərini poetik formada əks etdirmişdir. O yazır: "Yeni tarixlərdən ziyadə 
Yahudi, Nəsrani (xristian) və Pəhləvi tarixini aradım....,  hər dildə olan 
xəzinələri topladım".29 
                                                        
29 Бах: Т.Вялийев, А.Щясянов, Азярбайъан игтисади фикир тарихи, с.63. 
 101 
Böyük mütəfəkkir şairimizin "Dünyanın ucqarlarına dağılmış 
kitabları, Ərəb və Dari dilində deyilmiş sözləri, Buxari və Təbərinin 
əlyazmalarını... müxtəlif evlərin (sarayların) xəzinələrində saxlanılan 
əsərləri topladım, öyrəndim, "nə qədər gizli və dərin elmlər vardırsa" 
hamısından xəbərdar oldum və varlıqların sirrini axtarmağa başladım".30 
N.Gəncəvi öz yüksək bilik səviyyəsi və yiyələndiyi dillərin vasitəsilə 
Şərqin böyük mütəfəkkirlərinin: Əl Fərabi, İbn Sina, Biruni, Əl Kindi və 
başqa görkəmli alimlərin əsərləri ilə tanış olmuş, antik, hind və yunan 
fəlsəfəsini və mədəniyyəti mənimsəmişdir. Buna görə də o dahi şair 
olmaqla yanaşı öz dövrünə qədər və öz zəmanəsində mövcud olan əsas 
bilik sahələrinə: tarix, fəlsəfə, məntiq, ilahiyyət, astranomiya, kimya, fizika 
və s. dərindən bələd olan və bunlardan bəşəriyyətin faydalanması üçün 
yollar arayan böyük mütəfəkkir alimdir. 
N.Gəncəvinin əsərlərində insan, onun dünyada yeri və rolu, insanın 
insana, insanın cəmiyyətə və onu əhatə edən təbii mühitə münasibəti, 
cəmiyyətin ədalət və təbii qanunlar əsasında qurulması və idarə edilməsi 
kimi həyati məsələlər əsas yer tutur. Onun nəzəri irsinin və fikir 
dünyasının hərtərəfli və dərindən öyrənilməsi göstərir ki, o öz dövrünün 
mühüm ictimai, iqtisadi və siyasi hadisələrinə, bu hadisələrin cərəyan 
etdiyi mühitə biganə qalmamışdır. 
Dahi Nizami özünün dərin müşahidəçilik qabiliyyəti və elmi 
müşahidələri sayəsində XII əsrdə Azərbaycanda və ona qonşu olan 
ölkələrdə mövcud olan ictimai-iqtisadi quruluşun xarakterini və 
ziddiyyətlərini açıb göstərməyə çalışmışdır. Onun "Xəmsə"si əvvəldən 
axıradək yaşadığı dövrün ictimai, iqtisadi, sosial və mənəvi problemlərin 
həllinə, öz xalqının və bütün bəşəriyyətin əzab-əziyyətdən, ictimai 
bərabərsizlikdən xilas olması məsələlərinə yönəldilmişdir. O. keçmişdən 
danışarkən öz dövrünün ictimai quruluşuna və üsul-idarəsinə qarşı açıq və 
kəskin etirazlarını bildirmiş və cəmiyyətin gələcəyinə nikbin nəzərlərlə 
baxmışdır. Buna görə də N.Gəncəvinin yaradıcılığı öz aktuallığını 
itirməmiş, bəşər sivilizasiyasına 900 ilə yaxındır ki, xidmət etmiş və indi də 
etməkdədir. 
                                                        
30 Бах: Йеня орада 
 102 
N.Gəncəvinin iqtisadi ideyaları onun Azərbaycan iqtisadi fikrinin 
inkişafında tutduğu yer xüsusi və geniş tədqiqat obyekti olmamışdır. Lakin 
bu mövzuda ilk təşəbbüsü unudulmaz görkəmli iqtisadçı alimimiz, 
respublikada mühasibat və təhlil nəzəriyyəsinin əsasını yaradan mərhum 
prof. Ə.Q.Fərəcovun 50-ci illərdə yazdığı bir neçə məqalə və 1956-cı ildə 
nəşr olunmuş «Nizaminin iqtisadi görüşləri haqqında»kı 50 səhifəlik 
kitabçası vardır. Görkəmli alimimiz Ə.Fərəcovun dahi mütəfəkkir şairimiz 
N.Gəncəvinin iqtisadi görüşləri haqqındakı ilk təşəbbüsü təqdirəlayiqdir 
və Azərbaycan iqtisadi fikir tarixinin yazılması və öyrənilməsi üçün də 
əhəmiyyətlidir. Bunu da qeyd etməliyik ki, Ə.Fərəcovun əsərində 
N.Gəncəvinin iqtisadi görüşlərinin yalnız bir qismi işıqlandırılmış, onun 
iqtisadi hadisələr və proseslər haqqındakı elmi ideyaları tam əhatə 
olunmamışdır. Həmin kitabçada istər-istəməz dahi Nizamiyə və onun 
iqtisadi ideyalarına yalnız marksizm-leninizm metodologiyası baxımdan 
yanaşılmışdır. Buna görə də bütövlükdə Nizami irsinə və onun bizim üçün 
tədqiq olunması ən çox vaçib olan iqtisadi-nəzəri ideyalarına obyektiv və 
qərəzsiz yanaşılması yenidən müstəqillik qazanmış Azərbaycanımızın 
bazara keçid dövrünün başlıca tələblərindən biridir.  
Bunu da qeyd etməliyik ki, N.Gəncəvinin «Xəmsə»sində səpələnən, 
xüsusi forma və üslubla ifadə edilən iqtisadi fikir və ideyalar müəyyən 
sistem halına salındıqda, onun cəmiyyətin ictimai-iqtisadi münasibətləri 
haqqındakı təsəvvürləri daha aydın formada nəzərə çarpır. Buna görə də 
dahi mütəfəkkir şairimizin irsinin tədqiqi göstərir ki, onun humanizm və 
demokratizmi iqtisadi baxışlarının da əsasını təşkil edir.  
İqtisadi-nəzəri və tarixi araşdırmalar mövqeyindən yanaşdıqda onun 
iqtisadi həyat hadisələri və prosesləri haqqında irəli sürdüyü fikir və 
ideyalar çoğdaş dövrümüzdə də çox mütərəqqi və öz aktuallığını itirməyən 
bir sistem haqqında ifadə edilmişdir. 
N.Gəncəvinin «Xəmsə»sindəki iqtisadi fikir və ideyalar yaşadığı 
dövrün ictimai-iqtisadi quruluşunun, ən çox feodalizm dövrünün tənqidi 
təhlili və ifadəsi kimi meydana çıxmışdır.  O, ən çox feodal mülkiyyət 
formaları, ondan doğan ziddiyyətlər, vergi sistemi haqqındakı fikirlər öz 
əksini tapmışdır. Elə buna görə də şərq dünyasına məxsus xüsusiyyətlərə 
malik olan feodal mülkiyyət formalarına qısa nəzər salmadan 
 103 
N.Gəncəvinin bu sahədə irəli sürdüyü iqtisadi fikirləri dərk etmək çətindir.  
Tarixi mənbələrdən göründüyü kimi Azərbaycanda (XII əsr) torpaq 
mülkiyyəti formaları haqqında çox müxtəlif və fərqli fikirlər mövcuddur. 
Bunu həmin dövrün ilk mənbələri əsasında araşdıran məşhur şərqşünas 
alimimiz mərhum akademik Z.M.Bünyadov özünün «Azərbaycan 
Atabəyləri dövləti»31 adlı əsərində və redaktoru olduğu «Azərbaycan 
tarixi» (1994-cü il) kitabında torpaq mülkiyyəti haqqında verilən 
məlumatlar N.Gəncəvinin əsərlərində əks olunan fikirlərə uyğun gəlir. Bu 
mənbələrdən aydın olur ki, o dövrdə Azərbaycanda dövlətə məxsus olan 
divan torpaqları, hökmdarların və onun sülaləsinin mülkiyyətində olan 
Xanədan (xass) torpaqları, keçmiş əsrlərdə geniş yayılmış Atabəylər 
dövründə xüsusi formaları olan «iqta» şərti pay torpaqları iri feodalların 
əlində olan «mülk» (əmlak) adlandırılan torpaqlardır.  Bununla yanaşı dini 
müəssisələrə, xeyriyyə cəmiyyətlərinə məxsus olan torpaqlar və kəndlilərin 
bölüşdürülüb becərdikləri icma  torpaqları  da  mövcud  olmuşdur. Həmin  
dövrdə  şübhəsiz,   bu torpaqların əkilib becərilməsində, məhsulların 
yığılmasında kəndlilərin və sənətkarların əməyindən geniş istifadə 
olunmuş, dövlət xəzinəsinin, şah, sultan sülaləsinin, əmirlərin və saysız-
hesabsız məmurların, din xadimlərinin gəlirlərlə təmin olunması müasir 
formalarda tətbiq edilən vergi və ödənişlər vasitəsilə həyata keçirilmişdir. 
Bunu qeyd etmək kifayətdir ki, yalnız Atabəylər dövründə Azərbaycan 
əyalətinin verdiyi illik gəlirin məbləği 8,57 milyon abbasilər dinarı 
həcmində, aran və Muğan əyalətlərindən isə 3 milyon dinar Atabəylər 
xəzinəsinə daxil olurmuş.32 
Tarixi mənbələrdə və N.Gəncəvinin əsərlərində verilən məlumatlara 
görə o dövrdə vergilərin çox olduğu aydın olur ki, bu da vergilərin 
miqdarı, növləri və toplama formaları haqqında müxtəlif  fikirlər 
söyləməyə əsas verir. 
Bu da məlumdur ki, Nizaminin yaşadığı dövr (XII əsr) Azərbaycanda 
və eləcə də Yaxın və Orta Şərq ölkələrində intibah (renessans) dövrü adlan-
dırılmışdır. Bu dövr Şərqdə ondan xeyli əvvəl başlamış və N.Gəncəvinin 
yaşadığı XII əsrdə özünün ən yuksək inkişaf mərhələsinə çatmışıdır ki, bu 
                                                        
31 Бах: Т.Вялийев, А.Щясянов. Азярбайъан игтисади фикир тарихи, сящ. 67-68 
32 Йеня орада, сящ. 68 
 104 
dövrdə intibahın ən böyük simalarından biri N.Gəncəvi olmuşdur. İntibah 
adlandırılan həmin dövr elmin, sənətin və mədəniyyətin geniş vüsət alması 
və çiçəklənməsi dövrü kimi səciyyələndirilir. 
F.Engels «Təbiətin dialektikası» əsərinə yazdığı girişdə renessans 
deyilən dövrün ümumi cəhətlərini göstərir və onun dünyanın bir 
bölgəsində deyil, bəşəriyyətin keçdiyi tarixi inkişaf prosesində müxtəlif 
ölkələrdə və regionlarda baş vermiş çevrilişlər kimi xarakterizə edir. Bunu 
nəzərdə tutub o yazır: «Bu, bəşəriyyətin o vaxta qədər gördüyü çətin 
çevrilişlər içərisində ən böyük mütərəqqi bir çevriliş idi, dahilərə ehtiyacı 
olan, təfəkkür, ehtiras və xarakter cəhətdən kamillik və alimlik cəhətdən 
alimlər yetirən bir dövr idi».33 
Yeri gəlmişkən bu dövr Şərqdən fərqli olaraq Avropada XV əsrin 
ikinci yarısından başlamışdır. F.Engels intibah dövrünü şəhərlərin inkişafı, 
ictimai-iqtisadi münasibətlərdə baş verən dəyişikliklərin yaranması ilə 
bağlı olduğunu qeyd etmişdir. Bu baxımdan da Nizaminin yaşadığı XII 
əsrdə Azərbaycanda şəhər həyatının yüksək və geniş miqyasda inkişaf 
etməsi və çiçəklənməsi dövrü olmuşdur. 
Tarixi mənbələrdən məlum olur ki, XII əsrdə Azərbaycanın Təbriz, 
Gəncə, Naxçıvan, Şamaxı, Beyləqan, Bakı, Ərdəbil, Marağa kimi şəhərləri 
sənətkarlığın, ticarətin və  mədəniyyətin inkişaf  etdiyi   mərkəzə  
çevrilmişdir.  
Akad. Z.Bünyadov göstərir ki, «Azərbaycan Atabəylərinin 
hakimiyyəti dövrü ölkədə şəhər həyatının çiçəklənməsi əsridir. Bu dövrdə 
Azərbaycanın bir çox şəhərləri orta əsr sənətlərinin bütün növlərini özündə 
toplamış iri yaşayış məntəqələri idi. Şəhərlər həm daxili, həm də xarici 
ticarətin mərkəzi rolunu oynayırdı. Əgər Naxçıvan, Beyləqan, Təbriz və 
Şamaxıda 100 min və daha artıq, Gəncədə isə yarım milyona qədər əhali 
yaşadığını nəzərə alsaq, onda aydındır ki, bu inkişaf kənd yerlərindən 
şəhərlərə əhali axınını tələb edən yüksək inkişaf etmiş çoxsahəli kustar 
sənayedə adamların sayının artması hesabına yaranırdı.34 Göstərilən 
şəhərlərin hər birində özünə məxsus əmək alətləri və müxtəlif çeşidli 
                                                        
33 Бах. Ф.Енэелс, Тябиятин диалектикасы. Бакы, 1966, с.5. 
34 Бах: З.М. Бунйадов. Азярбайчан Атабяйляр дювляти. Бакы, 1985, сящ.185. 
 
 105 
istehlak şeyləri istehsal olunurdu. Tarixi mənbələrdən göründüyü kimi 
həmin dövrdə Azərbaycan şəhərlərində ən çox yun, ipək və kətan 
parçaları, müxtəlif növ geyim libasları, mis və şüşədən hazırlanan qab-
qacaq, zərgərlik və musiqi alətləri və s. istehsalı geniş yayılmışdır. Bu 
dövrdə şəhərlərdə sənətkarlıq və ticarətin inkişafı ilə yanaşı memarlıq, 
mühəndislik, nəqqaşlıq və rəssamlıq sənətləri də xeyli inkişaf etmişdir. Bu 
fikiri o dövrdə tikilən memarlıq abidələrinin-məscidlərin, günbəzli 
hamamların, mədrəsələrin, əzəmətli sarayların və b. kimi abidələrin də 
bizim dövrümüzə gəlib çıxan nümunələri də göstərir.  
XII əsrdə Azərbaycan şəhərlərində əhalinin çoxalması əkinçilik, 
maldarlıq və sənətkarlıq məhsullarına olan tələbatın da artmasına səbəb 
olmuşdur. Bu dövrdə əmək bölgüsünün genişlənməsi, əmtəə-pul 
münasibətlərinin inkişafı və genişlənməsi üçün zəmin yaradıldı. Bazarların 
və bazar münasibətlərinin genişlənməsi ölkə daxilində və onun ayrı-ayrı 
əyalətləri arasında iqtisadi, mədəni əlaqələrin genişlənməsinə səbəb 
olurdu, bu eyni zamanda Azərbaycanın xarici ticarət əlaqələrinin 
canlanmasına təsir edirdi. Azərbaycanın Şərqlə Qərbin mühüm ticarət 
yolları üzərində yerləşdiyinə görə, bu onun həmin ölkələrlə ticarət əlaqələri 
yaranmasını asanlaşdırırdı. Azərbaycan tacirləri quru və dəniz yolları ilə 
Yaxın və Orta Şərqin, eləcə də avropanın bir sıra ölkələri ilə ticarət əlaqələ-
rində fəal iştirak edirdilər. 
N.Gəncəvi «Xəmsə»də daxili və xarici ticarət mənbələrinə, onların 
inkişafına və aparılması qayda-qanunlarına dair qiymətli fikirlər 
söyləmişdir. O, tacirlərə, alqı-satqı ilə məşğul olanlara şərait və ədalət 
qanunları ilə sövdələşməyi tövsiyə edir. Həm də onların dükanlarını, 
mallarını oğru-quldurlardan qorumağı da dövlət məmurlarının vəzifəsi 
hesab edir. Bunu nəzərdə tutub yazır ki, «Bu çartı-bazarla mən necə dükan 
qurum ki, oğru-quldurdan amanda qalım. Kimin bu çartı-bazarda dükanı 
varsa, onu hər tərəfdən yarıb oğurlayıblar. Əgər oğru aparandan səs-səmir 
çıxmadısa, demək oğru tutan darğanın əli mala çatıb».35 Bununla da o, 
xarici ticarətlə məşğul olan tacirlərdən danışarkən yenə də onların 
hüquqlarının müdafiə olunmasını xatırladan, yollarda qarşılaşdıqları 
təhlükədən xilas olmaq üçün tədbirlər görülməsini vacib hesab edirdi. 
                                                        
35 Бах. Т.Вялийев, А.Щясянов, Азярбайъан игтисади фикир тарихи, сящ.72. 
 106 
N.Gəncəvi ölkələr və xalqlar arasında ticarət əlaqələrinin inkişaf 
etdirilməsinin mütərəqqi yolunu düzgün qiymətləndirərək deyir ki, 
«Dünya al-ver siyasətində çiçəklənməyə başlanmışdır». 
Dahi mütəfəkkir şairimiz  N.Gəncəvinin yaşadığı doğma Gəncə 
şəhəri o dövrdə Qafqazda deyil, həm də yaxın və Orta Şərqin ən böyük və 
sənətkarlığın, tiçarətin, mədəniyyətin yüksək inkişaf etdiyi mərkəzlərdən 
biri idi. 1139-cu ildə baş verən fəlakətli zəlzələdən əvvəl və şəhərin bərpa 
edilməsindən sonra onu görən və ya tarixi materiallara istinad edərək Gən-
cəni təsvir edən tarixçilərin və səyyahların əsərlərində orada iqtisadi və 
mədəni həyatın  yüksək inkişafından, gözəl tikililərindən, ətrafında göz 
oxşayan bağ-bağçalarından, əhalisindən, xoş və mülayim iqlimindən 
danışılır. O dövrün məşhur Ərəb tarixçisi İbn-əl-Əsir (1160-1234) Gəncəni 
Arranın anası və mərkəzi adlandırmışdır. O qeyd edirdi ki, 1139-cu ildə 
(sentyabrın 30-da)  Arranın da digər vilayətlərində baş verən dəhşətli 
zəlzələdən ən çox dağıntıya və insan tələfatına məruz qalan şəhər 
olmuşdur. Bu zəlzələ nəticəsində təxminən 230 minə qədər insan, o 
cümlədən, Gəncə hakimi Qara Sunqurun 2 oğlu tələf olmuş və külli 
miqdarda saraylar, evlər dağılıb batmışdır.Bunlardan Müşdəsəsid Bəhruzə 
məxsus olan böyük istehkam, zəngin xəzinə və əmlak  da dağılmış və 
xarabalıqlar altında qalmışdır.36 
Tarixi faktlardan məlum olduğu kimi bu zəlzələdən üç il sonra 
dünyaya göz açan N.Gəncəvi  onu ürək ağrısı ilə belə xatırlayaraq yazır: 
«Göyləri parçalayan o zəlzələdən yer üzündə şəhərlər qalmadı. O gün 
çoxlu xəzinənin bada getməsindən şənbə gecəsi Gəncəni yaddan çıxardı. O 
qədər qadın, kişi, cavan və cocuqdan ah-nalədən başqa ayrı səs çıxmadı… 
Torpaq suyun yolunu kəsdi. Lakin çox çəkmədi ki, «Bu ətrafdan müsibət 
uzaqlaşdı, az bir müddətdə o viranə qalmış yer, onun hümməti ilə Rumdan 
da abad oldu».37 Doğrudanda dəhşətli zəlzələ baş verən vaxt səyahətdə 
olan Gəncə hakimi Qara Sunqur geri dönür, şəhərdə sağ qalan və ətrafdan 
cəlb edilən əhalinin gücü ilə şəhəri qısa müddətdə bərpa etdirir və şəhər 
yenə də öz əvvəlki həyatına qaytarılır. 
                                                        
36 Бах: Т.Вялийев, А.Щясянов, Азярбайъан игтисади фикир тарихи, сящ.73. 
37 Йеня орада. 
 107 
Həmin dövrü tədqiq edən tarixçilərin verdiyi məlumatlara görə 
Gəncə şəhəri özünün yüksək sənət növləri və sənətkarlıq ilə məşhur 
olmuşdur. O dövrdə Gəncədə mis və metal əşyalar, xüsusilə barama, onun 
emalı, ipəkdən hazırlanan paltarlar, atlas, pambıq parçaları və s. geniş 
istehsal edilir və başqa ölkələrə ixrac edilirdi. Hətta o dövrdə Azərbaycanın 
və Yaxın və Orta Şərqin digər ölkələrində sənətkarları özündə birləşdirən 
cəmiyyətlər və dərnəklər yaradılmışdır. Belə cəmiyyətlər Gəncədə də 
fəaliyyət göstərirmiş.  
F.Engels uzaq keçmişdə belə cəmiyyətlərin yaradılmasının iqtisadi 
əsaslarını göstərərək yazmışdır: «Əvvəlcə şəhərlə kənd arasında, sonra isə 
şəhərlərin müxtəlif əmək sahələri arasında olan əmək bölgüsü sayəsində 
meydana gəlmiş yeni qruplar öz mənafeyini müdafiə etmək üçün yeni 
orqanlar yaratdılar, cürbəcür vəzifələr təsis edildi».38 
Həmin dövrdə əxilər cəmiyyətləri də təxminən buna uyğun gələn 
təşkilatlardan biri olmuşdur. Məhşur ərəb səyyahı İbn Bətutə (XII əsr) 
Əxilər (qardaşlıq) cəmiyyəti haqqında yazmışdır: «Bütün dünyada Əxilər 
kimi kimsəsizlərə və yurdsuzlara bu qədər qayğı göstərən, acları 
doyuzduran, ehtiyacı olanlara kömək edən, zorakılığa qarşı çıxan, qəddar 
hökmdarları və onların nökərlərini öldürməyə hazır olan insanlar tapmaq 
mümkün deyildir».39 Onların da rəhbər tutduqları prinsiplərin bir çoxu 
dahi mütəfəkkir şair N.Gəncəvinin də sosial ədalət və ideyalarına yaxın idi. 
Buna görədə Əxillərin zəhmətsevərlik, ədalət və bərabərlik uğrunda 
apardıqları mübarizəni Nizami bəyənir və təqdir edirdi. 
N.Gəncəvinin doğulduğu və yaşayıb yaratdığı Gəncə şəhərinin 
ictimai-iqtisadi və mədəni mühit haqqında daha aydın fikir yaratmaq üçün 
mərhum akademik Məhəmməd Cəfərin bir sıra səyyahların və tarixçilərin 
əsərlərindən gətirdiyi bəzi məlumatları göstərmək yerinə düşərdi. O, İbn-
Hövlənin «Surətül-Ərz» əsərində verilən bu fikiri xatırladır ki, «Gəncə 
gözəl, bərəkətli, abad və cəmiyyəti çox olan bir şəhərdir. Onun əhalisi 
comərddir. Davranışları, rəftarları yaxşıdır. Qəribləri sevirlər, alimləri dost 
tuturlar». Hacı Zeynalabdin Şirvani isə «Büstanüs-siyahə» əsərində yazır 
                                                        
38 Бах: Ф.Енэелс, Аилянин, хцсуси мцлкиййятин вя дювлятин мяншяйи, Бакы, 
1971, сящ. 124. 
39 Бах: Азярбайъан тарихи, Бакы, 1994, сящ. 312-313. 
 108 
ki, «Gəncə böyük və yaxşı şəhərdir. Suyu içməli, havası mülayim və 
gözəldir... Oradan çox mənfəət sahibləri çıxmışdır. Onlardan biri «Xəmsə» 
sahibi Şeyx Nizamidir.40 Həqiqətən də öz doğma şəhərindən kənara 
çıxmayan, Şərqin yaratdığı zəngin mədəni və mənəvi irsi mənimsəyən 
Azərbaycan xalqının və bütün türk aləminin dahi şairi və mütəfəkkiri 
N.Gəncəvi bu şəhərdən dünyaya nəzər salmış və onun görünən və 
görünməyən sirlərini açıb göstərməyə çalışmışdır.  
Beləliklə, dahi mütəfəkkir N.Gəncəvinin iqtisadi fikir və ideyaları, 
onun «Xəmsə»sindəki iqtisadi baxışları sistem halında yaşadığı ictimai-
iqtisadi quruluşun tənqidi təhlili və ifadəsi kimi meydana çıxmışdır. Onun 
bu sahədə söylədiyi fikir və ideyaların «Xəmsə»boyu səpələnmiş 
beyitlərdə, misralarda yaratdığı çox saylı obrazların deyimlərində 
iqtisadçıların adət etmədiyi bir tərzdə açıqlanır və nəticədə onun baxışları 
bir sistem halında müəyyənləşir. Buna görə də o dövrdə iqtisad elmi 
olmadığını, iqtisadi fikrin başqa elm sahələri tərkibində inkişaf 
etdirilməsini nəzərə alaraq dahi mütəfəkkir şair N.Gəncəviyə haqq 
qazandırmaq və qiymət vermək olar.  
 
§4. NƏSİRƏDDİN TUSİ. ONUN «ƏXLAQİ-NASİRİ», 
«DÖVLƏT MALİYYƏSİ HAQQINDA TRAKTATLARI» 
ƏSƏRLƏRİNİN AZƏRBAYCAN İQTİSADİ FİKİR TARİXİNDƏ 
YERİ 
 
XIII əsrdə yaşamış böyük Azərbaycan mütəfəkkiri Nəsirəddin 
Tusinin başqa elm sahələri ilə yanaşı iqtisadi nəzəri biliklər sahəsində də 
qiymətli fikir və ideyaları var. Böyük astronom, riyaziyyatçı və filosof 
N.Tusinin əsərlərində iqtisadi-nəzəri baxışlar yüksək dərəcədə öz əksini 
tapmışdır.  
Orta əsrlər iqtisadi fikrində Azərbaycanın görkəmli mütəfəkkiri 
N.Tusinin (1201-1274) xüsusi yeri vardır. Onun məşhur «Əxlaqi-Nasiri» 
(1232-1233) əsərində iqtisadi məsələlərin şərhi və «Dövlət maliyyəsi 
haqqında traktatları»  onu həm də professional bir iqtisadçı hesab etməyə 
                                                        
40 Бах: Т.Вялийев, А.Щясянов, Азярбайъан игтисади фикир тарихи, с.74. 
 109 
imkan verir. Qərbin tanınmış din xadimi İtaliyalı rahib  Foma Akvinski ilə 
bir əsrdə (XIII) yaşayan N.Tusinin iqtisadi-nəzəri görüşlərini Fomanın 
iqtisadi ideyası ilə müqayisə etdikdə Tusi çox yüksək ümumbəşəri 
dəyərlərə malik olan bir iqtisadçı kimi görünür. 
Buna baxmayaraq marksist ədəbiyyatda, sovet dərsliklə-
rində F.Akvinski öyrənilir, onun xidməti qeyd olunurdu, lakin 
N.Tusinin adı belə çəkilmirdi. O dövrdə Avropa katolik kilsə 
xadimlərinin mistik pərdəyə bürünmüş iqtisadi fikirlərindən 
fərqli olaraq N.Tusi iqtisad elminin olmadığı bir şəraitdə "Ma-
liyyə haqqında"traktat əsərini yazmışdır. Bu bəlkə də o dövrdə 
iqtitsadi fikir tarixində yazılan ilk iqtisadi əsər olmuşdur. 
N.Tusi özünün məşhur "Əxlaqi-Nasiri" əsərində elmlərin təsnifatını, 
predmetini və metodlarını vermiş və onların ictimai-iqtisadi həyatın 
öyrənilməsində rolunu göstərmişdir. 
N.Tusi ilk dəfə olaraq insanların iqtisadi münasibətlərini öyrənən 
elmin obyektini müəyyənləşdirmişdir. O, "İctimaiyyət" adlandırdığı elmin 
mövzusunu iqtisadiyyatı, onu əks etdirən hadisə və prosesləri öyrənməkdə 
görür. N.Tusi yazır ki, ictimaiyyət birgə əməyin həqiqi və ümumi inkişaf 
qanunları haqqında nəzəriyyədir. Bu elmin mövzusu (obyekti) ictimai 
əməklə birləşən və istehsalı ən kamil təşkil edən insanlar münasibəti 
sistemidir”. Buna görə də o, hamının bu elmi öyrənməsini və öz iqtitsadi 
davranış qaydalarını bu elmin köməyi ilə tənzim edə bilməsini tövsiyə 
edir. N.Tusi evdarlıq, mühasiblik kimi bilik və sənət növlərinin də məqsəd 
və vəzifələrini müəyyənləşdirir. 
N.Tusini fərqləndirən mühüm cəhət ondan ibarətdir ki, o, bütün 
toxunduğu iqtisadi anlayış, kateqoriyalara və qanunlara son dərəcə 
konkret və aydın təriflər verməyə çalışır. Elə buna görə də N.Tusiyə 
həqiqətən də Azərbaycanın böyük iqtisadçısı desək, səhv etmərik. 
N.Tusi iqtisad elminin predmetini müəyyən etmişdir. O, iqtisad 
elminə "İstehsalı ən kamil təşkil edən insanlar münasibəti sistemi" kimi 
tərif vermişdir. O, pulun dəyəri ilə əmtəənin dəyəri arasındakı əlaqənin 
düzgün aydınlaşdırılması, onun dərin iqtisadi təfəkkürə malik olmasından 
xəbər verir. N.Tusi yazır ki, pulun "dəyişdirilməsi və ya fənaya getməsi 
 110 
mal və ərzaq əldə etmək üçün sərf edilmiş əmək və zəhmətin itirilməsi və 
ya hədərə getməsi kimi olar".  
Tarixi mənbələrdən göründüyü kimi N.Tusi çox qarışıq, mürəkkəb 
ictimai-siyasi şəraitdə yaşayıb yaratmışdır. O, 1201-ci ildə Tusidə 
doğulmuş və 1274-cü ildə Bağdada səfər zamanı orada xəstələnib vəfat 
etmişdir. Onun elmi irsinin tədqiqatçıları N.Tusinin türk mənşəli olduğunu 
və Həmədan şəhərindən Tusa köçdüklərini göstərirlər. Zəngin biliyə, iti 
hafizəyə malik olan N.Tusi elmin müxtəlif sahələri üzrə onlarça əsər 
yazmışdır.  
N.Tusi İranın məşhur tədqiqatçılarından biri olan fizika-riyaziyyat 
elmləri doktoru H.Məmmədbəyli "Marağa rəsədxanasının banisi 
Nəsirəddin Tusi" (Bakı-1961) kitabında onun 76 əsərinin adını çəkir. Onun 
iqtisadi məsələləri həll edən "Əxlaqi-Nasiri" və "Maliyyə haqqında traktatı" 
əsərlərində ictimai-iqtisadi həyatın qanunauyğunluqları və idarə edilməsi 
haqqında öz nəzəri və əməli fikirlərini irəli sürmüş və bir islahatçı alim 
kimi çıxış etmişdir.  Onun iqtisadi-nəzəri fikirlərinin əsasını da ən çox öz 
dövründə baş verən ictimai-iqtisadi proseslər və ziddiyyətlər təşkil edir. 
XIII əsrdə Monqolların Azərbaycana dəfələrlə yürüşləri (1221, 1231, 1256-cı 
illərdə) nətiçəsində ölkəyə böyük dağıntılar və insan tələfatı törədilmiş, 
iqtisadiyyat bərbad hala düşmüş və tənəzzülə uğramışdır. Monqolların 
yürüşləri Azərbaycanda sənət, ticarət və mədəniyyət mərkəzləri olan 
şəhərlərin də dağılmasına və kütləvi qırğın törədilməsinə səbəb olmuşdur. 
Bütün bu basqınlar və yürüşlər Azərbaycanda istehsal (məhsuldar) 
qüvvələrinin inkişafına ağır zərbə vurmuş və əhalinin maddi güzəranının 
xeyli pisləşməsinə və aşağı düşməsinə gətirib çıxarmışdır.  
Tarixi mənbələrdən görünür ki, XIII əsrin ortalarında Azərbaycanda 
vergi və mükəlləfiyyətlərin sayı 40-dan çox olmuşdur. Bu dövrdə 
vergilərin miqdarında və toplanmasında qayda-qanuna əməl edilmir, baş 
divanda və yerli vergi idarələrində özbaşınalıq hökm sürmüşdür. 
Becərilməyən torpaqlardan, gəlir götürməyən sənətkar və tacirlərdən zorla 
vergi tələb etmək adi hala çevrilmişdir.  
XIII əsrin son rübündə Hülakular dövlətində bu iqtisadi 
və siyasi böhranın aradan qaldırılması üçün Qazan xanın 
(1295-1304) dövründə ciddi tədbirlər həyata keçirilmişdir. 
 111 
Qazan xanın bu məqsədlə iqtisadi, siyasi, maliyyə və vergi 
sahəsində apardığı islahatlar nəticəsində ölkədə istehsal  
(məhsuldar) qüvvələrinin inkişafı üçün nisbi sakitlik və imkan 
yarandı. İslam dinini qəbul edən Qazan xan bundan mərkəzi 
dövlət hakimiyyətini möhkəmlətmək, yerli oturaq feodalları 
və din xadimlərini öz tərəfinə çəkmək üçün məharətlə istifadə 
etmişdir. Qazan xanın iqtisadi-siyasi islahatlarının keçiril-
məsində məşhur tarixçi, səlnaməçi alim, "Cəmi-ət-tavarix" 
(tarixlər toplusu) əsərinin müəllifi və dövlətdə baş divan rəisi 
(vəzir) vəzifəsini tutan Fəzlullah Rəşid-əd-Din də (1247-1318) 
fəal iştirak etmişdir. O, N.Tusinin əsərlərinə yaxşı bələd olmuş 
və onu yüksək qiymətləndirmişdir. Görünür ki, 1295-1305-ci 
illərdə iqtisadi, xüsusilə maliyyə vergi sahələrində həyata 
keçirilən islahatlarda N.Tusinin irəlicədən göstərdiyi nəzəri və 
əməli töysiyələrin təsiri az olmamışdır. Çünki Qazan xanın bir 
sıra iqtisadi islahatları N.Tusinin fikirlərinə uyğun gəlir. 
Qazan xanın vergilərin növü, miqdarı, toplanması üsulu və 
vaxtı barədə qayda-qanun yaratması, bu sahədə dövlət 
nəzarətinin güçləndirilməsi tədbirləri Tusinin əvvəlcədən 
dediyi fikirlərlə uzlaşırdı. 
Böyük mütəfəkkir, Azərbaycan alimi N.Tusinin iqtisadi-nəzəri 
görüşlərinin və bütövlükdə cəmiyyətə dair baxışlarını aşkarlamaq üçün ilk 
növbədə onun elm, elmin təsnifatı, mövzu və metodları haqqındakı 
fikirləri ilə tanış olmaq gərəkdir. Çünki onun elmə dair ümumnəzəri 
görüşlərində iqtisadiyyat, idarəetmə, maliyyə, mühasibat, evdarlıq kimi 
bilik sahələrinin rolu, mövzu və vəzifələri də mühüm əhəmiyyət kəsb edir. 
Bu və ya digər məsələlərin araşdırılmasında N.Tusi ən çox Platonun 
və Aristotelin, Fərabinin (870-950) İbn Sinanın (980-1037), Bəhmənyarın ( XI 
əsr) əsərlərindən, ərəb, fars və türk dillərində olan digər elm və ərəbi 
mənbələrdən baçarıqla istifadə etmişdir. Təsadüfi deyildir ki, böyük ərəb 
 112 
alimi İbn Xəldun (XIV əsr) Şərqin dünyada tanınmış mütəfəkkirləri sıra-
sında N.Tusinin də adını çəkir və onu yüksək qiymətləndirir. O yazır ki, 
Şərqdə məşhur olan N.Tusi İbn Sinanın fəlsəfi görüşlərini şərh etmiş, onu 
müdafiə etmiş və öz fikrini bildirmişdir.  
  N.Tusinin başlıca iqtisadi-nəzəri görüşlərini əks etdirən "Əxlaqi-
Nasiri" əsəri cəmiyyətin iqtisadi, siyasi və idarəetmə məsələlərinə həsr 
olunmuşdur. Bu əsərdə o xüsusi bir üsul və ustalıqla fəlsəfi, əxlaqi və 
iqtisadi kateqoriya və anlayışlara konkret təriflərini, onun cəmiyyətin və 
insanın həyatında tutduğu yeri və oynadığı rolu aydınlaşdırmağa 
çalışmışdır. İnsan, onun ictimai-iqtisadi fəaliyyət və davranışı N.Tusi 
fəaliyyətinin özəyini təşkil etməklə elm aləmində xüsusi əhəmiyyət kəsb 
edir. Bunu nəzərdə tutub N.Tusi göstərir ki, elmin başlıca vəzifəsi mövcud 
varlıqların mahiyyətini düzgün dərk etmək, "İnsanın yaradıcı ağıllı və 
sağlam düşüncəsi dairəsində onun xüsusiyyət və keyfiyyətlərini kəşf 
etməkdədir". 41 
N.Tusi insan və cəmiyyətin tərəqqisinə, maddi və mənəvi yüksəlişinə 
xidmət göstərən elmləri faydalı hesab edir. O, tamamilə haqlı olaraq bu 
qaydada hər işi görən, yaradan və quran - insandır fikrini soyləyir. Buna 
görə də insanı öz-özünü dərk etməsinə, tərbiyəsinə və kamilləşməsinə 
xidmət edən elm, təhsil ən şərəfli fəaliyyət sahəsidir deyir. N.Tusi yazır ki, 
«Bu dünyada mövcudatın ən şərəflisi olan insanı kamilliyə çatdırmaq 
məqsədi güdən sənət (elm) dünya sənətlərinin ən şərəflisi olmalıdır».42 
Dahi mütəfəkkirə görə «əsil elm adamlarının ruhu və rahatlığı da 
elmdədir». 
N.Tusi elmin təsnifatı, obyekti və əsasları məsələsində Şərq 
klassikləri üçün səciyyəvi olan nəzəri sistemə əsaslanır. O, dövrünün elm 
sisteminə uyğun olaraq fəlsəfə, ilahiyyat, riyaziyyat, astronomiya, tibb, 
əxlaq, məntiq, iqtisadiyyat kimi elmi bilik sahələrini nəzəri elmlər sırasına 
daxil edir. Əməli (təcrübə) elm və əməli hikmət dedikdə isə o, idarəetmə və 
onun növlərini, evdarlıq, şəhərsalma, maliyyə, mühasiblik, hüquq və s. elm 
və sənət sahələrini nəzərdə tutur. Ümumiyyətlə, onun nəzəriyyəsində elm 
ilə təcrübənin vəhdəti, birinin digərini tamamlaması əsas tutulmuşdur. 
                                                        
41 Бах: Т.Вялийев, А.Щясянов, Азярбайъан игтисади фикир тарихи, сящ. 111. 
42 Йеня орада. 
 113 
Bunu nəzərdə tutaraq o yazır: «Fəzilətlərə yiyələnmək hələ kafi deyildir, 
əsl məsələ onları əməldə (işdə) həyata keçirməkdir».43 N.Tusinin fikrincə nə 
qədər ki, elmi nəzəriyyə reallaşmayıb o bir qüvvə və məqsəd olaraq qalır. 
Bu qüvvənin fəaliyyətə çevrilməsi, yerinə yetirilməsi, onun müəyyən 
maddi şəkilə çevrilməsində, insanın maddi və mənəvi yüksəlişində özünü 
göstərir. O, hər bir elmin obyektinin (mövzu) müəyyən edilməsinə və onun 
hansı üsullarla dərk və təhlil edilməsinə xüsusi əhəmiyyət verir. N.Tusinin 
fikrincə elmin obyektini bilmədən onun məqsəd və vəzifələrini də təyin 
etmək olmaz. Bu baxımdan N.Tusi öz dövründə məşhur olan bir çox 
elmlərin, eləcə də iqtisadiyyatla məşqul olan elmlərin predmetini və 
öyrəndikləri hadisələr dairəsini müəyyən etməyə çalışır. N.Tusi burada ən 
çox Platonun və Aristotelin nəzəri fikir və anlayışlardan xüsusən İbn 
Sinanın «Məntiq» və «Metafizika» əsərlərindən geniş istifadə etdiyini 
göstərir. N.Tusi iqtisadiyyatı, idarəetmənin, ev təsərrüfatını, maliyyəni, 
əkinçiliyi öyrənən elm və bilik sahələrini də müəyyənləşdirir. Onun 
«Əxlaqi-Nasiri» əsərinin «Evdarlıq elmi haqqında» və «Ölkə idarəetmə 
qaydaları» haqqındakı məqalələrində həm elmlərin mövzusu, vəzifələri və 
rolunu təhlil edir. Əlbəttə, bu məsələdə qədim Yunan alimlərinin təsiri də 
özünü göstərmişdir. Onlar iqtisadiyyat anlayışlarını ev təsərrüfatı və onun 
qanunu kimi izah edirdilər. N.Tusinin orjinallığı bundadır ki, o, ev, ailə 
təsərrüfatını dar çərçivədə deyil, ictimai münasibətlərin bir üzvi hissəsi 
kimi şərh edir. Onun «Evdarlıq elmi» haqqındakı düşüncələri əməli 
əhəmiyyətə malik olan məsələdir. Heç təsadüfi deyil ki, hazırda dünyanın 
bir çox universitetlərində və kolleclərində «Evdarlıq» adı ilə xüsusi kurslar 
tədris olunmaqdadır. 
N.Tusi idarəetmə, onun forma və üsullarına da geniş yer vermişdir. 
O, cəmiyyətin, ölkənin idarəedilməsini insanların və müxtəlif təbəqələrin 
arasında qarşılıqlı və ahəngdar müvazinət yaradılmasında görür. N. Tusi 
elmə, hikmətə və ədalətə əsaslanan idarəetmə elmini dərin incəliklərə 
malik olan, insanların həyatı üçün çox önəmli və əməli əhəmiyyətli bir elm 
hesab edir. O, hökmdarları və idarəedənləri həkimə bənzədir və göstərir ki, 
onlar elə bir səviyyədə olmalıdır ki, ölkə xəstələndikdə, onu müalicə edə 
                                                        
43 Йеня орада, сящ.111-112. 
 114 
bilsinlər, sağlam olduqda isə onun səhhətini qorumağı bacarsınlar.44 
N.Tusinin ən böyük xidməti iqtisadiyyatı öyrənən elmin mövzusu, yeri və 
cəmiyyətin tərəqqisində rolu haqqındakı yürütdüyü nəzəri fikirlərdir. 
Yuxarıda qeyd etdik ki, o ayrılıqda iqtisadi elmi anlayışını işlətmir. Lakin 
iqtisadiyyatı «İctimaiyyət» adlandırdığı elmin tədqiqat obyekti hesab edir. 
O, bu haqda yazır: «Bu elm (İctimaiyyət) hamının xeyrinə olan birgə 
əməyin həqiqi və ümumi inkişafı haqqında nəzəriyyədir. Bu elmin obyekti 
(mövzusu) ictimai əməklə birləşən və beləliklə istehsalı ən kamil təşkil 
edən insanlar münasibəti sistemidir... Deməli, hamı bu elmi öyrənməyə səy 
etməlidir ki, fəzilət sahibi olmağı baçarsın; əks halda rəftar... və 
davranışında səhvlərə yol verər.45 Onun iqtisad elminin predmetinə verdiyi 
bu tərif çox müasir və bu gün bizim də vərdiş etdiyimiz və öyrəndiyimiz  
nəzəri anlayışa uyğundur.  
N.Tusi cəmiyyətin və dövlətin həyatında mühüm əməli əhəmiyyət 
kəsb edən maliyyə və mühasiblik və sənət sahələrinin də vəzifələrini açıq-
lamışdır. O, dövlət xəzinəsinin gəlirləri və xərclərinin müəyyən 
edilməsində uçot və nəzarətin həyata keçirilməsində maliyyəçilərin və 
mühasiblərin xüsusi rolu olduğunu qeyd edir. O, bu qəbildən olan bilik və 
vəzifə adamları əhalidən alınan vergilərin miqdarına, dərəçə və ödənilməsi 
qaydalarına düzgün əməl etməli və bunları ədalət qanunları əsasında 
həyata keçirməlidirlər.  
N.Tusinin öz iqtisadi baxımlarında cəmiyyətin ictimai-iqtisadi 
münasibətləri haqqındakı görüşləri bununla məhdudlaşmır. O, cəmiyyətdə 
istehsal, təkrar istehsal, bölgü və istehlak məsələlərinə, burada insanlar 
ictimai təbəqələr arasında yaranan münasibətlərə, onların tənzimi və 
idarəedilməsi məsələsinə toxunur. O, istehsalla istehlak arasındakı 
qarşılıqlı əlaqəni, bütövlüyü düzgün qavramışdır. 
N.Tusi cəmiyyətin ilk ibtidai icmalarından başlamış, yetkin inkişaf 
mərhələlərinə qədər yüksəlişinə nəzər salaraq belə bir həqiqəti görə 
bilmişdir ki, insanın istehsal, birgə əmək fəaliyyətinin təbii və son məqsədi 
tələbatın ödənilməsidir.46 O, bunu müəyyən ictimai formada təşəkkül  
                                                        
44 Т.Вялийев, А.Щясянов, Азярбайъан игтисади фикир тарихи, с.113. 
45 Йеня орада. 
46 Бах: Т.Вялийев, А.Щясянов, Азярбайъан игтисади фикир тарихи, сящ.119. 
 115 
tapan  və   fəaliyyət göstərən insan qruplarının ünsiyyət və əlaqəsində 
görür. Onun göstərdiyi kimi-təbiətdə insanın yaşayıb həyat sürməsi üçün 
hər cür imkan, torpaq, su, mədən, bitki, heyvanat və s. vasitələr 
mövcuddur - deyir. Bu vasitə və insanlardan ağıl və bacarıqla istifadə 
etmək və onları qoruyub saxlamaq insanın başlıca məqsədi olmalıdır. 
Təbiət, onun maddələri və əşyaları insanın şüurlu əmək fəaliyyətinin 
zəruri şərtidir. İstehsal prosesi yalnız «İnsanın əməyi və iradəsi, təbii 
vasitələrin köməyi və iştirakı ilə olur».  
Dahi mütəfəkkir Azərbaycan alimi N.Tusi göstərir ki, insan ilk bəsit 
əmək alətlərindən və peşələrindən tədriclə yüksək sənət növlərinə doğru 
bir yüksəliş yolu keçmişdir. Onun fikrincə, insan təbiətən, anadangəlmə  
dülgər, zərgər, katib və ya başqa mütəxəssis kimi doğulmur. Bütün bunlar 
uzun sürən təcrübə və qazanılan bilik nəticəsində əldə edilir. Bununla bağlı 
o, haqlı olaraq təbiəti müəllim və ustada, sənət və sənətkarı isə şagirdə 
bənzədir.47 Tarixi mənbələrdən göründüyü kimi, təbiət həmişə insanı 
düşünməyə, birləşməyə, axtarışa, özünü dərk etməyə və dəyişməyə vadar 
edən bir varlıq kimi yaratmışdır. Bu varlıq çərçivəsində insan özünü və 
nəslini yaşatmağa, təkrar istehsal etməyə möhtacdır. Bunu nəzərə alıb o, 
cəmiyyətin həyatında istehsalın və təkrar istehsalın yerini və rolunu 
düzgün qiymətləndirmişdir. Onun təkrar istehsal haqqında fikri çox sadə 
və aydındır. Əgər N.Tusinin yaşadığı feodal istehsal üsulu şəraiti nəzərə 
alınsa, onun bu haqda irəli sürdüyü fikir iqtisadi nəzəriyyə və onun tarixi 
(«İqtisadi təlimlər tarixi») baxımından qiymətli görünür. 
N.Tusi insanın əqli, fiziki və mədəni qabiliyyətlərinin təkmilləş-
dirilməsinə, yüksəlişinə və reallaşdırılmasına dair ən dəyərli fikir söyləyən 
mütəfəkkirlərdəndir. O, «hər kəsin bacarığına görə işləməsini, əməyinə 
görə haqq almasını» potensial və bölgüdə insanın maraqlarını təmin edən 
ən ədalətli prinsip hesab edirdi. O, həyatda, təcrübədə bu qanuna əməl 
edilməməsini ədalətin pozulması kimi qiymətləndirir. Əgər bu prinsip 
pozularsa «bir yerdə azlığa, başqa bir yerdə çoxluğa yer verilsə, ədalət 
pozular. İnsanlar içərisində fitnə-fəsad törəyər, ölkədə zorakılıq, zəiflik 
meydana gələr; kömək əvəzinə kələk gəlməyə başlayarlar, hərə öz xeyrinə 
başqasının zərərinə çalışar... nizam-intizam yox olar, yerini onun əksi olan 
                                                        
47 Йеня орада. 
 116 
hərc-mərclik tutar».48 Bununla yanaşı o, insanların fəaliyyətinin qiymət-
ləndirilməsində, bölgüdə bərabərçiliyi də qəbul etmir. O, insanların fitri 
istedada, bacarığa, bilik səviyyəsi və sənətkarlıq dərəcəsi arasında mühüm 
fərq olduğunu göstərir və bunun nəzərə alınmasını da tövsiyə etmişdir. 
Beləlikiə, N.Tusi «Əxlaqi-Nasiri» və «Maliyyə haqqında traktatları» 
əsərlərində keçmiş dövlətlərin tarixi təcrübəsindən, idarəetmə qayda-
qanunlarından öz dövrünün dövlət quruluşundan və ən çox xalqa xidmət 
edən, onun mənafeyini ifadə edən ümumi bəşəri dövlətdən bəhs edir. O, 
mütləq monarxiya, aristoqrafiya (bir qrup ziyalıların idarəsi) və 
demokratiya formalarından danışır. Bunların hər birinin müəyyən tarixi 
şərait, zaman və məkan daxilində mümkünlüyü ideyasını əsaslandır-
mışdır. Bir sözlə N.Tusi Azərbaycan və dünya iqtisadi fikir tarixində 
mühüm yer tutan mütəfəkkir alim və dövrünün (XIII əsr) böyük 
iqtisadçısıdır. 
 
    
 
                                                        
48 Т.Вялийев, А.Щясянов, Азярбайъан игтисади фикир тарихи, сящ.124. 
 117 
FƏSİL 5. QƏRBİ AVROPADA İQTİSADİ  
TƏLİMLƏRİN MEYDANA GƏLMƏSİ.  
MERKANTİLİZM 
 
 § 1. ORTA ƏSRLƏRDƏ QƏRBİ AVROPANIN İQTİSADİ 
İDEYALARI. F.AKVİNSKİNİN BAXIŞLARI 
 
Orta əsr dövrlərinin iqtisadi ideya və baxışları dini örtükdə olmuş və 
bizə də elə o formada gəlib çatmışdı. Orta əsr cəmiyyətinin mənəvi və 
iqtisadi həyatı din xadimlərinin və dini qurumların təsiri altında 
formalaşmışdı və bu təsir o qədər güclü olmuşdur ki, cəmiyyətin iqtisadi 
həyatına aid olan bütün mülahizələrə bir qayda olaraq dini-əxlaqi forma 
verilmişdi və təsərrüfat fəaliyyətinin qaydaları dini etik prinsiplərə əsaslan-
mışdı. Bu dövrdə iqtisadi həyat müstəqil tədqiqat obyekti kimi 
formalaşmamışdı. Lakin bütün bunlar o demək deyildir ki, orta əsrlərdə 
Qərbi Avropada iqtisadi həyatı əks etdirən sırf ideya və baxışlar 
olmamışdı. 
Orta əsrlərdə Qərbi Avropanın ictimai fikrində kononist iqtisad 
nəzəriyyələr mühüm yer tutmuşdu və iqtisad elminin tarixinin şərhini 
verən bəzi iqtisadçılar iqtisad elminin ilkin tarixini kononistlərdən 
başlamağı məqsədəuyğun hesab edirlər; onları XIII əsrin bazar təhlilinin 
pionerləri adlandırırlar və kononist nəzəriyyənin sonrakı klassik iqtisad 
elminə mühüm təsir etdiyini qeyd edirlər. Hətta sanballı "İqtisadi təhlilin 
tarixi" (1954-cü il) əsərinin müəllifi olan görkəmli Amerikan iqtisadçısı 
Y.Şumpeter A.Smitin "Xalqlar sərvəti" əsəri də öz əsaslarını fiziokratlardan 
və XVIII  əsr Britaniya fitredçilərindən deyil, məhz kononistlərdən və təbii 
hüquq filosoflarından götürdüyünü göstərir. İqtisad elminin tarixi və 
metodologiyası ilə intensiv məşğul olan digər görkəmli Amerikan 
iqtisadçısı M.Blauq da A.Smitin kononistlərin baxışlarını inkar etdiyini 
göstərsə də, kononist nəzəriyyənin A.Smitə XVII əsr təbii hüquq 
fəlsəfəçilərindən gəldiyinə də şübhə etməmişdi. Fiziokratların əsərləri də 
kononist əlamətlərdən xali olmadığı da göstərilir və F.Kenenin özünü də 
çox vaxtı XVIII əsrin F.Akvinski kimi səsləndirmişlər. İqtisadi ədəbiyyatda 
 118 
K.Marks da əmək-dəyər nəzəriyyəsi ideyasını kononist "ədalətli qiymət" 
nəzəriyyəsindən götürməsi haqqında fikir də mövcuddur. 
Kononist nəzəriyyə kilsə hüququnu təfsir edən kilsə hüquqşünasları 
tərəfindən yaradıldığından onlar iqtisadi fəaliyyətə hüquqi cəhətdən 
yanaşmışlar. Onlar həmişə iqtisadi məsələlərə sazişin (alverin, alqı-
satqının) həyata keçirilməsində istifadə olunan sazişlərin tipləri 
mövqeyindən yanaşmışlar. Onlar bazar davranışını əxlaq problemi kimi 
təsvir etmişlər. 
Kononistlər iqtisadi məsələləri çox vaxtı Aristotelin baxışlarına 
münasibət bildirməklə və onun mövqeyini əsas götürməklə şərh etmişlər. 
Lakin sosial imtiyazlar iddiasında olan kilsənin özünün xüsusi motivləri 
həlledici əhəmiyyət kəsb etmişdi. 
Kononistlərin ilkin banisi Avqustin Blajenin (353-430), sonrakı inkişaf 
mərhələsinin ən nüfuzlu siması Foma Akvinski (Akvinat - 1225-1274) 
olmuşdu. 
Kononistlərin baxışlarında: 1) qiymətin əsas mənbəyi kimi faydalılıq, 
2) "ədalətli qiymət" ideyası, 3) pul kapitalının qeyri-məhsuldarlığı 
haqqında fikir xüsusi yer tutmuşdu. Bu fikirlər onların elmi nailiyyəti 
hesab olunur. Onlar dəyər konsepsiyasını "faydalılıq üstəgəl nadirlik" ilə 
ifadə olunmuş formula ilə inkişaf etdirmişlər. Onların dəyər konsepsiyası 
faydalılığa əsaslanmışdır. Kononistlər ilk  əvvəllər dəyəri bilavasitə isteh-
lakın ödənilməsilə, son variantda isə nadirliklə əlaqələndirmişlər. 
F.Akvinski bütün nemətlərin dəyərinin yalnız nisbətən insan tələbatlarının 
ödənilməsi ilə ölçülməsi fikrini söyləmişdir. Lakin onun "ekvivalentlik" 
haqqında fikri kononistlərin, əvvəlki fikri inkar edən əmək-dəyər 
nəzəriyyəsinə tərəfdar olması haqqında da rəy yaratmışdı. Çünki, 
F.Akvinski "ədalətli qiyməti" mübadilənin ekvivalentliyi və 
"ekvivalentliliyin" özünü isə məsrəf, əsasən də əmək məsrəfi kimi başa 
düşülməsi niyyətində olmuşdu. 
Kononistlərin "ədalətli qiymət" ideyası rəqabətdən asılı olmayan adi 
qiymətdir. Onlar qiymətlərin qoyulmasına və tənzimlənməsinə şübhə 
etməmişlər və bunun kübar cəmiyyətin ədəb və adətlərinə uyğun 
olduğunu göstərirlər. Onların "ədalətli qiymət" haqqında baxışları 
birmənalı olmamışdı və olduqca ziddiyyətli olmuşdu. 
 119 
F.Akvinskinin "ədalətli qiymət" haqqında fikiri ilkin məktəbin 
nümayəndəsinin fikrindən tamamilə fərqli olmuşdu. İlkin məktəbin 
nümayəndəsi Avqustin "ədalətli qiymət" altında istehsal xərclərinə bərabər 
olan qiyməti başa düşmüşdü. İlkin məktəb "mütənasib tarazlığın gözləmə 
cəmiyyəti tənəzzülə aparması" fikrini söyləmişdi. 
F.Akvinski isə "ədalətli qiyməti" cari bazar qiyməti ilə eyniləşdirir. 
Onun fikrincə "ədalətli qiymət", təkcə istehsal xərclərini ödəməməlidir, 
həm də kübar dairələrə mənsub olan adamların yaşamasını da təmin 
etməlidir. Bununla o, silki mənfeyləri müdafiə edir, mübadiləni qazanca 
bərabər olan xalis subyektiv akt və şeyləri, onların qiymətindən baha 
satmağı kübar hakimiyyətinin hüququ hesab edir. Beləliklə, qiymətqoyma 
prosesini istehsalçıların ictimai statusu ilə müəyyən edir və bu prosesin 
mübadilə iştirakçılarının ictimai statusundan asılı etmiş olur. 
F.Akvinskinin "təbii" və "bazar" qiymətləri arasında əsaslı fərq 
olduğu haqqında da fikiri olmuşdu. O "ədalətli qiymətin" Allah tərəfindən 
müəyyən edilməsi haqqında fikir formalaşdırmışdı. O öyrədir ki, Allah 
qanunu belə deyir: əgər predmet (əşya) "birinin xeyrinə və digərinin 
ziyanına hərəkət edirsə", onda "bu halda qaydaya görə predmeti öz 
dəyərindən baha satmaq mümkün olacaq". Bununla yanaşı o, ümumiyyətlə 
"sahibinə neçəyə başa gəldiyindən baha satılmayacaq", çünki artırılma 
satıcı həmin predmetdən məhrum olmaqla özünə vurduğu ziyanı 
kompensasiya edir.  
Kononistlər ticarət mənfəətinin və faizin mənimsənilməsinə "ədalətli 
qiymətə" görə mübadilənin pozulması kimi baxmışlar. Ona görə də onlar 
mənfəət əldə etmək məqsədilə olan iri ticarətin və sələmçiliyin qadağan 
olunması fikrində olmuşlar. F.Akvinskinin mühakimələrində əmtəə 
istehsalı ikinci dərəcəli yer tutmuş, o pulun dəyər ölçüsü və tədavül 
vasitəsi kimi zəruriliyini qəbul etmişdi. Faizi isə "faydasız metalın" 
törəməsi kimi izah etmişdi. Kononistlər borc pula faizin bütün müxtəlif 
növlərini "sələmçilik" kimi şərh etmişlər. F.Akvinski qeyd edir ki,  pul pul 
törədə bilmir, onun qazanc əldə etmək üçün istifadə edilməsi mümkün 
deyil. 
Kononistlər əmək, mülkiyyət və renta haqqında da müəyyən 
mülahizələr söyləmişlər. Əməyi müsbət qiymətləndirərək onu həyat üçün 
 120 
zəruri hesab edirlər və onun mərhəmət verdiyini qeyd edirlər. İlkin 
kononistlər əməyi fiziki və əqli əməyə ayırmayıb, onları bərabər 
qiymətləndirib və cəmiyyətin ictimai statusuna təsir etmədiyini dedikləri 
halda, F.Akvinski isə fiziki və əqli əmək arasında fərq qoyub, insanların 
ictimai statusunun onunla müəyyən edildiyini güman edibdir. O əvvəlki 
dini təlimlərdə olan bərabərlik ideyasına həmrəylik göstərməmiş və sosial 
bərabərliyə cəhd göstərməyi çox ciddi mühakimə etmişdir və cəmiyyəti 
iyerarxiya və silk kimi təsvir etmişdi. O quldarlığı faydalı hesab edir, onun 
kökünü insanların təbii fərqində və onların günahında görür. 
F.Akvinski bütün əşyaların təbiətən eyni və onların Allaha məxsus 
olduğunu və insanın onlardan ancaq istifadə edə bilməsini qeyd etməklə 
yanaşı, xüsusi mülkiyyəti ümumi xeyir və şəxsi mənafe xatirinə zəruri 
sayır. O qeyd edir ki, zəruri ehtiyaclar çərçivəsində mülkiyyət təbiidir, 
çünki öz işlərinin yaxşı qayğısına qalmağa, insanlarla dinc münasibət 
qurmağa məcbur edir. Renta kononistlər tərəfindən torpaq mülkiyyətçisi 
öz tabeliyində olanları idarə etdiyinə görə onun əməyinin haqqı kimi şərh 
olunmuşdu.  
 
§ 2. MERKANTİLİZMİN MAHİYYƏTİ VƏ İNKİŞAF  
MƏRHƏLƏLƏRİ 
 
İqtisadi nəzəriyyənin ilkin tarixi merkantilizmdir.  Merkantilizmə 
qədər iqtisadi nəzəriyyə müstəqil tədqiqat sahəsi olmamış, iqtisadi 
tədqiqatlar sistemsiz şəkildə aparılmış, hətta iqtisadi fəaliyyətin özü belə 
müstəqil fəaliyyət sahəsi kimi qəbul edilməmişdi. Merkantilizm iqtisadi 
fəaliyyəti, iqtisadi hadisə, prosesləri və qanunauyğunluqları ilk sistemli 
öyrənən nəzəri praktiki sistem olmuşdu. 
Kapitalist iqtisadiyyatının və baza münasibətlərinin mahiyyətini və 
təzahür formalarını ilk dəfə öyrənən merkantilistlər olmuşdu. 
Merkantilizm (italyanca merkante sözü olub, mənaca tacir deməkdir) 
kapitalist iqtisadiyyatının ilk nəzəri işlənilməsidir. Bazar iqtisadiyyatının 
"ticarət sistemi" kimi öyrənilməsidir. Merkantilizm bazar iqtisadiyyatının 
konseptual əsasını təşkil edir və bazar təsərrüfatlı iqtisadi sistemin iqtisadi 
siyasəti və nəzəriyyəsi öz başlanğıcını ondan götürür. Sonrakı iqtisadi 
 121 
siyasət və nəzəriyyə sistemləri isə merkantilizmin tənqidi əsasında 
yaranmışdı. 
Merkantilizm XV-XVIII əsrlərdə Qərbi Avropa ölkələrində iqtisadi 
siyasətin və iqtisadi fikrin əsas cərəyanı olmuşdu. Bunu həmin dövrlərdə 
Qərbi Avropa ölkələrinin iqtisadi inkişafında baş vermiş sosial iqtisadi 
dəyişikliklərlə: böyük coğrafi kəşflər, ilkin kapital yığımı prosesi, əmtəə-
pul münasibətlərinin inkişafı, milli bankların yaranması, dünya bazarının 
yaranması və beynəlxalq ticarətin genişlənməsi və s. əlaqələndirmək la-
zımdır. 
Merkantilist ideyalar və prinsiplər müasir bazar təsərrüfatlı 
sistemlərdə indinin özündə də istifadə edilir. Bunlar ümumi əlamətləri 
merkantilistlər tərəfindən işlənib hazırlanmış mübadilə konsepsiyanı, 
proteksionist tədbirləri, aktiv ticarət balansını və s. bu cür tədbirləri aid 
etmək olar. 
Merkantilizmin əsas ideyaları və prinsipləri aşağıdakılardan ibarət 
olmuşdu: Qiymətli metalların və onların yığımı sərvətin mahiyyətini əks 
etdirməsi; dövlətin sərvətinin və gücünün qızıl və gümüş yığımı yolu ilə 
artırılması; ölkəyə qızıl və gümüş axının təmin olunması məqsədilə xarici 
ticarətin tənzim edilməsi; ucuz xammalın idxalı yolu ilə sənaye inkişafına 
kömək etmək; idxal olunan sənaye məhsullarına proteksionist tariflərin 
qoyulması; ixracın, xüsusən hazır məhsulun ixracının həvəsləndirilməsi; 
əmək haqqının aşağı səviyyəsini saxlamaq üçün əhalinin artırılması və s. 
öz dövrü üçün bu ideyalar iqtisad elminin ciddi nailiyyəti idi. Merkantilist 
ideyalar və prinsiplər o dövrün iqtisadi inkişafının əsl qanuna-
uyğunluqlarını və tələbatını əks etdirmişdi. 
"Siyasi iqtisad" terminin özünün də meydana gəlməsi merkantilizmlə 
bağlıdır. Bu termin ilk dəfə fransız merkantilisti A.Monkretyen tərəfindən 
işlədilmişdi. O, 1615-ci ildə "Siyasi iqtisadın traktatı" adı altında kitab nəşr 
etdirmişdi.  
Göstərildiyi kimi merkantilizm həm iqtisadi siyasət və həm də 
iqtisadi nəzəriyyələr sistemi olmuşdur. Merkantilist iqtisadi siyasəti - 
ölkədə və dövlət xəzinəsində qiymətli metalların, yəni pulun hər vasitə ilə 
toplanmasından; nəzəriyyəsi isə iqtisadi qanunauyğunluqları tədavül 
sahəsində, xüsusən xarici ticarətdə və pul dövriyyəsində axtarılmasından 
 122 
ibarətdir. Merkantilist siyasətin yeganə məqsədi dövlətin sərvətini və 
qüdrətini artırmaqdan ibarət olmuşdu. Bunun yollarını "ticarət sistemində"  
axtarır. Merkantilizmin  ideyaları ticarət və pul kapitalı nümayəndələrinin 
(tacirlərin və sələmçilərin) mənafeyini müdafiə edirdi. Merkantilistlər  
millətin sərvətini mahiyyət etibarı ilə ticarət kapitalının mənafeyi 
baxımından nəzərdən keçirmişlər. Qeyd edək ki, kapitalın tarixən ilkin for-
ması ticarət kapitalı olmuşdur. Sənaye kapitalı tədricən bu formadan 
meydana gəlmişdi. Ticarət kapitalının qanunu-satmaq üçün satın almaqdır. 
Merkantilizmin məğzini və məqsədini ölkəyə pulun, yəni qiymətli 
metalın cəlb edilməsi təşkil edir. Hər cür sahibkarlığın başlanğıcını, çıxış 
nöqtəsini pul təşkil edir. Bu pul da, sahibkarlar onun vasitəsilə fəhlə 
tutduqda, emal üçün və ya yenidən satmaq üçün əmtəə satın aldıqda pul 
kapitalına çevrilir. Bu fakt merkantilizmin əsasında durur. 
Merkantilistlər əsas diqqətlərini tədavül sferasına verirlər. Onlar 
istehsala sadəcə olaraq sərvəti artırmaq üçün bir vasitə kimi baxırlar. 
Onların təlimində istehsal xarici ticarətin məqsədinə tabe etdirilir. İstehsal 
pulun xaricə axmaması işinə xidmət etməli olur. Onlar əsasən sərvətin 
mübadilə dəyəri formasına  diqqət vermişlər. Sərvəti pul ilə 
eyniləşdirmişlər, onu qızıl və gümüş yığımından ibarət təsəvvür edirlər və 
çox pulu olan dövləti daha varlı sayırdılar. Sərvətin mənbəyini tədavül 
sferasında, əsasən xarici ticarətdə görürlər. Qeyri-ekvivalent mübadiləni 
əsas götürürlər və ucuz alıb baha satmağı sərvətin mənbəyi hesab edirlər. 
Ona görə də, onlar iqtisadi siyasətlərini həyata keçirmək üçün dövlət 
müdafiəsinə möhtac olmuşlar. Merkantilist  müdrikliyinin  yüksək zirvəsi-
xaricdən satın alındığından daha çox xaricə satmaq olmuşdu. 
Merkantilistlər, yalnız qızıl və gümüş hasilatı üzrə əməyi və ya 
ölkəyə qiymətli metalların axınını təmin edən (sənayenin ixrac 
sahələrindəki, xarici ticarətdəki) əməyi məhsuldar əmək hesab edirlər. 
Onlar görürlər ki, qızıl və gümüş hasilatına sərf olunan əmək və həmçinin 
ixrac sahələrindəki əmək, digər sahələrdə tətbiq olunan əməkdən çox 
mənfəət gətirir. 
Merkantilizm öz tarixi inkişafında iki mərhələ keçirir. İlk 
merkantilizmin (XV-XVI əsrlərdə) əsas nümayəndələri U.Stafford 
(İngiltərədə), Q.Skaruffi (İtaliyada) olmuşdur. İnkişaf etmiş merkantilizmin 
 123 
(XVII-XVIII əsrlərdə) başlıca nümayəndələri T.Man (İngiltərə), A.Serra 
(İtaliya), A.Monkretyen (Fransa) olmuşdur. 
Merkantilizmin bu iki mərhələsi bir-birindən pulun az xərclənməsi 
və onu çoxaltmaq üçün təklif etdikləri üsul və tədbirlərlə fərqlənir. İlk 
merkantilizm qanunvericilik yolu ilə milli miqyasda pul sərvətinin 
artırılmasına yönəldilmiş monetar siyasət yerinə yetirmişdir. Onların 
fikrincə sərvət pula sahib olmaqdır. Fərd kimi, dövlət də əgər sərvətini 
artırmaq istəyirsə əldə etdiyindən az xərcləməlidir. Onlar bu artıqlığı 
qiymətli pulun (metalın) və yaxud yığımın əldə olunması ilə eyniləşdir-
mişlər. 
İlk merkantilistlər öz "pul balansı" nəzəriyyələri ilə pula əslində 
dəfinə kimi yanaşır və hər bir alqının onun miqdarını azaltdığını göstərib, 
imkan daxilində xaricdən alqıdan imtina etməyə çalışırdılar. Ölkədə nəğd 
pulun (qızıl və gümüş) daha çox toplanması məqsədi ilə onların xaricə 
ixrac olunmasını qadağan edirlər. 
İdxalı məhdudlaşdırırlar, qızıl və gümüş hasilatını gücləndirirlər, 
gətirilən mallara yüksək gömrük qoyurdular. Əcnəbilər  ölkədən ancaq 
yerli məhsullar apara bilərdilər. Bu tədbirləri çox vaxtı iqtisadi yollarla yox, 
inzibati vasitələrlə həyata keçirirdilər. Belə ki, xarici ölkələrə gedən ingilis 
tacirləri yalnız müəyyən sahələrlə alver etməli və ingilis  hökumətinin 
xüsusi nümayəndələrinin nəzarəti altında olmalı idilər. Bunda məqsəd o 
idi ki, satılan ingilis malları müqabilində əldə edilən pulun bir hissəsi 
İngiltərəyə gətirilsin. 
İngiltərəyə gələn əcnəbi tacirlərin də üzərində xaricə pul aparmasın 
deyə nəzarət qoyulurdu. Hər bir əcnəbi tacir öz pulunu ingilis xəzinəsində 
ingilis pullarına dəyişməli və bütün pullarını xərcləməli, yəni ingilis malı 
almalı idi. Bütün bu tədbirlər isə getdikcə xarici ticarətin inkişafına mane 
olurdu. 
Ona görə də son merkantilistlər ağırlıq mərkəzini pul tədavülü 
sferasından əmtəə mübadiləsi sferasına keçirirlər. Xaricə pul ixracının 
qadağan edilməsindən, xarici malların idxalının məhdudlaşdırılmasından 
imtina edirlər və öz diqqətlərini milli, hər şeydən əvvəl sənaye 
məhsullarının ixracının sürətlənməsinə, bazarların, o cümlədən 
müstəmləkələrin alınmasına  yönəltmişlər. 
 124 
İnkişaf etmiş merkantilizm "aktiv ticarət balansı" sistemini müdafiə 
edir. Bu mərhələdə merkantilistlər pula həqiqi kapitalist kimi yanaşır, onlar 
başa düşürlər ki, pulun yeni pul yaratması üçün o, hərəkətə gətirilməlidir. 
Onlar xarici ticarəti inkişaf etdirməyi tələb edirlər. Yetkin merkantilistlərin 
nəzəriyyəsinin əsasında milli rifahın vacib şərti kimi aktiv ticarət balansı 
nəzəriyyəsi durmuşdu 
İnkişaf etmiş merkantilizm ixracatın nisbətən artıq olması vasitəsi ilə 
ölkəyə pul toplamağı və aktiv ticarət balansını təmin etməyi əsas götürür. 
Aktiv ticarət balansını təmin etmək üçün merkantilizmin mühüm tələbi- 
himayəçilik siyasəti, dövlətin təsərrüfat həyatına bilavasitə qarışması 
siyasəti olmuşdu. 
 
 § 3. AYRI-AYRI ÖLKƏLƏRDƏ MERKANTİLİZMİN XÜSU-
SİYYƏTLƏRİ 
 
Müxtəlif ölkələrdə merkantilizmin özünə məxsus xüsusiyyətləri 
olmuşdur. Ən inkişaf etmişi və tipiki ingilis merkantilizmi olmuşdu. 
İngiltərədə merkantilizm iki əsr (XVII əsrin 2-ci yarısında - XIX əsrin 2-ci 
yarısına kimi) rəsmi dövlət siyasəti olmuşdur. Bu, İngiltərədə iqtisadi 
inkişafın sürətli olması və ingilis burjuaziyasının yetkinliyi ilə izah olunur. 
Yetkin ingilis merkantilizminin ideyaları Tomas Man (1571-1641-ci illər) tə-
rəfindən yaradılmışdı. Man 1615-ci ildə ilk dəfə olaraq Şərq-hind 
kampaniyasının direktorları şurasına seçilir. O, ticarət strategi olmuşdur. 
Yetkin ingilis merkantilizminin əsas prinsipləri: xammal (xüsusən yun) 
ixracı qadağan edilməsi və hazır məmulat ixracı olmuşdur. Xarici ölkənin 
sənaye mallarının İngiltərəyə daxil olması yüksək gömrük haqqı ilə 
məhdudlaşdırılmışdır ki, bu da vətən manufakturalarının inkişafına kömək 
edirdi. Həyata keçirilən tədbirlərin mühüm məqsədi qiymətli metalların 
ölkəyə axınının artırılması idi. Donanmaya böyük diqqət yetirilirdi, çünki 
o, dünyanın bütün sahələrinə yük daşımalı və ingilis ticarətini müdafiə 
etməli idi. 
T.Man xarici ölkə mallarının alınması üçün ölkədən qiymətli 
metalların ixracını qadağan edən tədbirlərə qarşı inadlı mübarizə aparmış. 
O, sübut edir ki, hind mallarını satın almaq üçün ixrac edilən gümüş heç də 
 125 
itirilmir, əksinə böyük artımla İngiltərəyə qayıdır. Bu malların xeyli hissəsi 
Avropanın digər ölkələrinə yenidən gümüş və qızıla satılır. O yazırdı ki, 
sonradan məhsul almaq üçün kəndliyə taxılı torpağa səpmək lazım olduğu 
kimi, tacirə də pulu aparıb xarici ölkə mallarını  satın almaq lazımdır ki, 
sonradan daha çox öz malını satsın və əlavə pul məbləği şəklində millətə 
xeyir versin. 
T.Man başa düşürdü ki, ölkəyə qiymətli metalların axını daxili 
qiyməti yüksəldir və "ucuz almaq, baha satmaq" nəzəriyyəsi ölkənin 
özünün əleyhinə çevrilir. O, pul yığımını "ölü yükə" bənzədir və pulu 
artırmaq üçün onun hərəkətə gətirilməsini tələb edir. 
Fransız merkantilizminin iqtisadi ideyaları Antuan Monkretyenin 
(1575-1621), "Siyasi iqtisadın traktatı" əsərində verilmişdir. Monkretyen 
hesab edir ki, "insanların xoşbəxtliyi sərvətdədir, sərvət isə əməkdədir", 
bolluq (israfçılıq) yalnız yerli məhsulların istehlakı, onun istehsalçılarının 
işi olduğu və "mənfəətin ölkə daxilində qaldığı" halda qanunidir. 
Əcnəbiləri Fransadan sərvəti çıxaran nasosla müqayisə edir. O, onların 
qovulmasını, sənayenin inkişafını və onun məhsulunun tək-
milləşdirilməsini təklif edir. İqtisadi həyata dövlətin müdaxilə etməsinin, 
vergilərin alınmasının və ticarət mənfəətinin tərəfdarı olmuşdu. 
Monkretyen xarici ticarəti genişləndirməyə kömək etməyi təklif 
etməmişdir. Onun əsərlərində monotarizmin izləri qalırdı. Merkantilizmin 
əksinə  olaraq "təbii sərvətə" (taxıla, duza, çaxıra və s.) birinci dərəcəli 
əhəmiyyət verir. O, hesab edir ki, dövləti qızılın və gümüşün miqdarı yox, 
"həyat və geyim üçün lazım olan predmetlərin olması" varlı edir. 
Merkantilizmi təcrübədə həyata keçirən Fransada XIV Lüdovikin 
maliyyə naziri Kolber (1619-1683) olmuşdu. O, dövlət gəlirlərini aktiv 
ticarət balansı vasitəsi ilə artırmağa çalışır. Kolberinin merkantil siyasətinin 
əsas və ən səciyyəvi cəhəti ölkədə manufaktura inkişafına himayədarlıq idi. 
Bu siyasət bir sıra himayəçi - qoruyucu xarakterli tədbirlər vasitəsi ilə 
həyata keçirilirdi. Fransız əmtəələrinin xaricə ixracını şirnikləndirməklə 
yanaşı, hazır əcnəbi mallar idxalı azaldılır. Bu məqsədlə idxalat gömrükləri 
sistemi tətbiq edilmişdir. Xarici manufakturaların mallarına yüksək 
gömrük qoyulurdu. Kolber, dövlət büdcəsindən manufakturalara mükafat 
və müstəqil yardım etmək üçün bir milyon lirə pul ayırmışdı. Digər 
 126 
tərəfdən Fransada kənd təsərrüfat xammalı və məhsulları ixracına icazə 
verilmirdi, bununla da ölkədə manufakturalar üçün əlverişli şərait 
yaratmağa çalışırdı. İstər daxili, istərsə də xarici ticarəti inkişaf etdirmək 
üçün nəqliyyat vasitələri də inkişaf etdirilirdi. Bütün bu tədbirlərdə 
məqsəd xarici ixracatı artırmaq, idxalı məhdudlaşdırmaqla aktiv ticarət 
balansı siyasətini həyata keçirmək idi. 
Merkantilistlərin bütün əsərlərinin ana xəttini ixracın idxaldan 
üstünlüyünün iqtisadi rifahın göstəriciisi olması fikri təşkil etmişdi. Onlar 
ticarət balansının aktiv saldosunu millətin sərvətinin yeganə göstəricisi 
hesab etmişlər, onu ölkənin xarici ticarətdən əldə etdiyi yeganə qazanc 
adlandırmışlar. Merkantilistlər ticarət balansının aktiv saldosu haqqında 
danışdıqda, ya ölkəyə qızılın cəlb olunmasını, ya da xarici ölkələrə kreditin 
verilməsini, daha doğrusu kapital ixracını tələb etmişlər. 
 
 127 
  
 FƏSİL 6. ÍÏÀÖÖÊÍ ÖÊÌÀÖÊ İQTİSAD  ÐÇÍTÇÁÊÑÊÑ 
ÐÆÌÅÀÑÀ ÎÇÏÐÇÖÊ 
 
§1. KLASSİK SİYASİ İQTİSAD MƏKTƏBİNİN  
YARANMASININ TARİXİ ŞƏRAİTİ VƏ XÜSUSİYYƏTLƏRİ 
 
Íïàööêí öêìàöê êã÷êöàå ðçí÷çáê íêðê ÷àñëñàñ æïðê êö÷êãàðç÷ 
íàôê÷àïêö÷ êö÷æüöàï ùöøïøñøñ áçõãçõàõ òïðàöë êïç áêõ âàû÷åà ðæìåàñà 
ýëûðëÿåëõ. XVI çöõåçñ áàÿïàìàõàã Êñîêï÷çõçåç úæòåàï ðùñàöêáç÷ïçõêñêñ 
åàäëïðàäà áàÿïàðàöë êïç þçðêììç÷åç íàôê÷àïêö÷ êö÷æüöàï ðùñàöêáç÷ïçõêñêñ 
öùõç÷ïê êñíêÿàúë ñçéçõç ýàõôðàäà áàÿïàåë. Öòìäøñýøïøã ôõòöæöêñêñ 
åàâàð æ÷ðçöê, íçñå ÷çöçõõùúà÷ëñåà ýàïëÿàñïàõëñ ðùúïêöïçÿðçöêñç âç 
÷òõôàãåàñ ðçüõøð òïàõàã ðøéåïø çðçí òõåøöøñøñ öëõàïàõëñà åàûêï 
òïðàöëñà öçáçá òïøõ, ÷òõôàã öàüêáïçõêñêñ «áøõèøàïàÿðàöë» áàÿ âæõêõ âç 
íàôê÷àïêö÷ ÷êôïê úæõðæõ ÷çöçõõùúà÷ëñà êö÷êãàðç÷ïçñçñ «ìæñê 
éàåçîàñïëã» úòõðàïàÿëõåë.  
Íàôê÷àïêö÷ ðùñàöêáç÷ïçõê öçñàìæåç åç êñíêÿàú æåêõ âç àõ÷ëã 
÷êþàõç÷ - åç íàôê÷àï ãòìøïøÿøñøñ çüçðêììç÷ïê öúæõàöëñà ýæâõêïêõåê. 
Ðæõíàñ÷êïêéð áêõ êã÷êöàåê þçõçìàñ íêðê öçüñçåçñ ýëûðàäà áàÿïàöà 
åà, íàôê÷àïêö÷ êñíêÿàúë ìòïøñà ùé ÷ø÷ðøÿ óïíçïçõåçñ ìàïñëé çñ ãàáàãþëïïàõë - 
Êñîêï÷çõç âç Úõàñöàåà íïàööêí öêìàöê êã÷êöàåëñ êåæìàïàõë íóí öàïà 
áêïðêÿåê. Ãæìå æ÷ðçí ïàéëðåëõ íê, ðæõíàñ÷êïêéðêñ öëõàåàñ ýëûðàöëñà, 
êã÷êöàåê úçàïêììç÷ç åóâïç÷êñ áêõáàÿà ñçéàõç÷êñê ðçüåøåïàÿåëõàñ ðæìïïçõ 
åç ÷çíàñ âæõåê. Ñç÷êþçåç, àéàå öàüêáíàõïëã êåæìàïàõëñà îæñêÿ ðæìåàñ 
âæõêïåê íê, áø åà Ô.Öàðøæïöòñøñ úêíõêñç îóõç, ðæõíàñ÷êïêéðêñ óé ìæõêñê 
ìæñê íòñöæôöêìàìà - åóâïç÷êñ êã÷êöàåê ôõòöæöïçõç ãàõëÿðàðàöë ôõêñöêô-
ïçõêñç çöàöïàñàñ êã÷êöàåê ïêáæõàïêéð íòñöæôöêìàöëñà âæõåêìêñç åçïàïç÷ 
æåêõåê. 
Áàÿ âæõðêÿ öòöêàï-êã÷êöàåê åçìêÿêíïêíïçõ öêìàöê êã÷êöàå æïðêñêñ åç 
ûàõàí÷æõêñåç åçìêÿêíïêíïçõç öçáçá òïåø. Ðçüé áø åóâõåç öêìàöê êã÷êöàåëñ 
ìæñê, üçãêãê æïðê ðçí÷çáê úòõðàïàÿðàäà áàÿïàåë íê, áø ðçí÷çáê åç öòñõàïàõ 
íïàööêí ðçí÷çá àåïàñåëõåëïàõ. Áø ðçí÷çáê òñà îóõç “íïàööêí“ ðçí÷çá 
àåïàñåëõëõïàõ íê, òñøñ ðùàöêõ êã÷êöàå æïðêñåç åç óéùñç ìæõ ÷àôàñ áêõ 
 128 
ýòû ñçéçõêììçïçõê âç ðæ÷òåòïòèê ðùååçàïàõë çöï æïðê ðàüêììç÷ íçöá æåêõåê. 
Ýùñíê ÷çåàâùï öúæõàöëñåà áàÿ âæõçñ öç÷üê üàåêöçïçõê ùðøðêïçÿåêõðçíïç 
ðçÿäøï òïàñ ðæõíàñ÷êïêö÷ïçõåçñ úçõãïê òïàõàã, íïàööêí ðçí÷çáêñ 
êã÷êöàåýëïàõë íàôê÷àïêéðêñ åàûêïê êã÷êöàåê çïàãçïçõêñê âç àöëïëïëãïàõëñë 
óìõçñêõåêïçõ. Òñïàõëñ ÷çåãêãà÷ òáìæí÷ïçõêñê ðàååê êö÷æüöàï ÷çÿíêï 
æåêõåê. Í.Ðàõíö ìàéëõåë íê, ðùàöêõ öêìàöê êã÷êöàå, ÷çåãêãà÷ëñ êö÷êãàðç÷ê 
÷çåàâùï ôõòöæöêñåçñ êö÷æüöàï ôõòöæöêñç ìóñçïåêìê éàðàñ üçãêãê æïðç 
ýæâõêïðêÿ òïøõ. Ò, íïàööêí öêìàöê êã÷êöàå àï÷ëñåà Ø.Ôæ÷÷êåçñ 
áàÿïàìàõàã, íàôê÷àïêö÷ êö÷æüöàï ðùñàöêáç÷ïçõêñêñ åàûêïê àöëïëïëãïàõëñë 
÷çåãêã æåçñ áù÷ùñ öêìàöê êã÷êöàåë ñçéçõåç ÷ø÷øõåø. 
 
§ 2. U.PETTİ -  KLASSİK SİYASİ İQTİSADIN BANİSİDİR 
 
Êñîêï÷çõçåç íïàööêí öêìàöê êã÷êöàåëñ áàñêöê Ø.Ôæ÷÷ê (1623-1687) 
òïðøÿåøõ. Ò, ûëõåà öçñç÷íàõ àêïçöêñåç àñàåàñ òïðøÿ, Ïæìåæñ, Ôàõêö âç 
Òíöúòõå øñêâæõöê÷æ÷ïçõêñåç çïà ÷êááê ÷çüöêï àïðëÿåëõ. Ò, ðùû÷çïêú 
þçüç÷ïê êö÷æåàåà ðàïêí êñöàñ òïðøÿåøõ. Ðçöçïçñ, 1647-þê êïåç 
öøõç÷ýëûàõàñ ðàÿëñ êû÷êõà æ÷ðêÿ, 1649-þø êïåç úêéêíà elmləri åòí÷òõø 
æïðê åçõçþçöêñê àïðëÿ, 1651-þê êïåç êöç ðøöêãê âç àñà÷òðêìà ôõòúæööòõø 
òïðøÿåøõ. Ïàíêñ áù÷ùñ áøñïàõïà ìàñàÿë, ò, êïí ôæÿçíàõ êã÷êöàåýë òïðøÿåøõ. 
Áøñø àÿàäëåàíë íêðê  çöàöïàñåëõðàã òïàõ íê, êã÷êöàåêììà÷ óé ðàüêììç÷êñç 
îóõç ÷ç÷áêãê æïðåêõ âç òñøñ çöàö ðçãöçåê âç ðêööêìàöë êñöàñïàõà óé 
üçìà÷ïàõëñë ÷çíðêïïçÿåêõðçìç “àïç÷“ âæõðçíåçñ êáàõç÷ òïàõíçñ, íêð êöç 
êã÷êöàåê áêïêíïçõê íòñíõæ÷ âçéêúçïçõêñ ìæõêñç ìæ÷êõêïðçöê ùýùñ, åêîçõïçõê 
êöç öàåçþç ðàõàã ûà÷êõêñç óìõçñðçìç ýàïëÿëõåëïàõ. Ø.Ôæ÷÷ê ðçüé áø þùõ - 
çöï àïêð íêðê - ðçöçïçìç ìàñàÿðëÿåëõ. Ò, “àïç÷ê“ ÷çíðêïïçÿåêõðçìç ùö÷ùñïùí 
âæõçõçí, ôõàí÷êíàåà áøñøñ ñæþç üçìà÷à íæýêõêïçþçìêñêñ çüçðêììç÷êñç 
âàõðàðëÿåëõ: “ ...ðçñ áø öçüêúçïçõê ìàéàõíçñ, üæý åç áø úêíêõïçõêðêñ üçõ 
üàñöë ûàïãëñ âç ìà àìõëþà áêõ ðùçööêöçñêñ ðçñàúæìêñê åùÿùñðùõåùð, 
öàåçþç òïàõàã áàÿëðë ìòõøþø úêíêõïçõåçñ àéàå æ÷ðçí êö÷çìêõåêð, àððà áêõ 
üàïåà íê, áø úêíêõïçõêñ ðæìåàñà ýëûðàöë üæõöòã Òõðòñåöíêñêñ 
Êõïàñåêìàñëñ âê÷öæ-íõàïë öæýêïðçöê êïç ùö÷-ùö÷ç åùÿðùÿåùõ, áæïç üæöàá 
 129 
æ÷åêð íê, òñïàõ åêîçõ óïíçïçõ íêðê áø óïíç ùýùñ åç àé åà òïöøñ úàìåà îç÷êõç 
áêïçõ“.49 
Ø.Ôæ÷÷ê óé “Âæõîêïçõ âç õùöøðïàõ üàããëñåà ÷õàí÷à÷“ (1662) àåïë  
êïí çöçõêñç ðùãçååêðçñê áø þùõ áàÿïàìëõ. Áø ðùãçååêðçñêñ öòñïøäø åà 
ûàõàí÷æõêíåêõ: 
“Ðçüé áøñà îóõç åç, üæöàá æåêõçð íê, úêíêõïçõêðê Êõïàñåêìàìà ÷ç÷áêã 
æåêá, òñïàõë üàéëõåà, ìçñê òñïàõ àõ÷ëã ðùçììçñ úàìåà îç÷êõç áêïçþçìê éàðàñ 
ñçÿõ æ÷åêõçõíçñ, åçðêõê êö÷ê êíçñ åóìùõçð âç ...üæý áêõ çüçðêììç÷ê 
òïðàìàþàäëñë æü÷êðàï æ÷åêìêð üàïåà áæïç, ìàéåëãïàõëðåàñ üçéé àïëõàð“.50 
Ø.Ôæ÷÷êñêñ êã÷êöàåê áàûëÿïàõëñëñ úòõðàïàÿðàöë âç êñíêÿàúë 
Êñîêï÷çõçåç íàôê÷àïêö÷ ðùñàöêáç÷ïçõêñêñ öùõç÷ïê êñíêÿàúë, Úõàñöàìà 
ñêöáç÷çñ êöç, ÷êþàõç÷êñ, ôøï åóâõêììçöêñêñ åàüà öùõç÷ïê êñíêÿàúë 
ÿçõàê÷êñåç áàÿ âæõêõåê. Ðçüé áø àðêïïçõ ðæõíàñ÷êïêéð êåæìàïàõëñëñ òñà 
÷çöêõêñê ðùðíùñ æåêõ. Ïàíêñ áøñøñïà ìàñàÿë, öçñàìæ êö÷æüöàïë 
öçâêììçöêñç îóõç Êñîêï÷çõçñêñ åêîçõ Àâõòôà óïíçïçõêñê ó÷ðçöê íàôê÷àïêö÷ 
êã÷êöàåêììà÷ëñëñ ñçéçõê þçüç÷åçñ ÷çüïêïêñç çïâæõêÿïê ÿçõàê÷ ìàõà÷åë. 
Ñç÷êþçåç, áù÷ùñ áø ôõòöæöïçõ Ôæ÷÷êìç ìæñê æïðêñ çöàöëñë ãòìðàäà êðíàñ 
âæõåê. 
Ø.Ôæ÷÷ê ò åóâõùñ ÷çïçáïçõêñç øìäøñ òïàõàã áêõ öëõà üçþâïçõ ýàô 
æ÷åêõðçíïç ìàñàÿë, êã÷êöàåêììà÷åà áàÿ âæõçñ ôõòöæöïçõç åç óé 
ðùñàöêáç÷êñê îêéïç÷ðêõåê. Òñøñ çñ áóìùí ñàêïêììç÷ïçõêñåçñ áêõê öêìàöê 
þçáõêñ (ö÷à÷êö÷êíàñëñ) íçÿú æåêïðçöê êåê. Ðùàöêõïçõê òñøñ áàÿïëþà 
ûêåðç÷êñê ðçüé áøñåà îóõöçïçõ åç, àõ÷ëã áçïïêåêõ íê, ò, åçìçõ, õæñ÷à, çðçí 
üàããë, çðçí áóïîùöù âç ôøï üàããëñåà öóìïçåêìê úêíêõïçõê êïç æïðê öêìàöê 
êã÷êöàåëñ çöàöïàõëñë ãòìðøÿåøõ. 
Òñøñ ãçïçðêñåçñ, ìøûàõëåà àõ÷ëã àåë ýçíêïðêÿ “Âæõîêïçõ âç 
õùöøðïàõ üàããëñåà ÷õàí÷à÷“(1662) çöçõêñåçñ áàÿãà “Ðùåõùíïçõç öóé“ 
(1664), “Êõïàñåêìàñëñ öêìàöê àñà÷òðêìàöë“ (1672), “Öêìàöê üæöàá“ (1676), 
“Ôøï üàããëñåà ðùû÷çïêú åùÿùñþçïçõ“(1682) íêðê ìàéëïàõ åà ýëûðëÿåëõ.  
Òñøñ êïí çöçõïçõê çöàöçñ êã÷êöàåê öêìàöç÷êñ çöàöïàñåëõëïðàöëñà 
ìóñçïåêïðêÿåê. Áø çöçõïçõåç ò, “àí÷êâ ÷êþàõç÷ áàïàñöë“ êåæìàöëñë êñíêÿàú 
æ÷åêõêõåê. “Ðùåõùíïçõç öóé“ âç “Öêìàöê üæöàá“ çöçõïçõêñåç Ø.Ôæ÷÷ê 
                                                        
49 В.Петти. Экономические и статистические работы, стр. 30. 
50 Ìæñç òõàåà. 
 130 
öçõâç÷ê ðæõíàñ÷êïêö÷þçöêñç ûàõàí÷æõêéç æåçõçí, ãæìå æåêõåê íê, üçõ áêõ 
óïíçñêñ öçõâç÷ê òñøñ ûàõêþê ÷êþàõç÷åç ðàïêí òïåøäø ôàìà áçõàáçõåêõ. Ò, 
üçðýêñêñ åóâïç÷êñ êã÷êöàåêììà÷à ðùåàûêïçöêñêñ ÷çõçúåàõë òïøá, æìñê 
éàðàñåà, ãæìå æåêõåê íê, áø ðùåàûêïç êö÷æüöàïëñ êñíêÿàúëñë 
ö÷êðøïïàÿåëõðàïëåëõ. 
“Öêìàöê êã÷êöàåëñ à÷àöë âç ðùçììçñ ðçñàåà ö÷à÷êö÷êíàñëñ êû÷ê-
õàýëöë“51 òïàñ Øêïìàð Ôæ÷÷ê áêõêñþê òïàõàã åóâïç÷ ö÷à÷êö÷êíà ûêåðç÷êñêñ 
ìàõàåëïðàöëñëñ éçõøõêïêìê üàããëñåà ðçöçïçñê êõçïê öùõðùÿ  âç ðçïøðà÷ïàõë 
÷òôïàðàäëñ áçéê çöàö êö÷êãàðç÷ïçõêñê ðùçììçñ æ÷ðêÿåêõ. Ò, ö÷à÷êö÷êíàñëñ 
éçõøõêïêìêñê ÷çáïêä æåêõ, æìñê éàðàñåà óéùñùñ êã÷êöàåê ðùååçàïàõëñë 
öùáø÷ æ÷ðçí ùýùñ öçõçñþàðëñåà òïàñ þùéê âç ò ãçåçõ åç æ÷êáàõïë òïðàìàñ 
ö÷à÷êö÷êí ðçïøðà÷ïàõåàñ ðçüàõç÷ïç êö÷êúàåç æåçõçí, òáìæí÷êâ õçãçð 
ðçïøðà÷ïàõë çöàöëñåà Êñîêï÷çõçñêñ êã÷êöàåê âçéêììç÷êñê íçðêììç÷ 
úòõðàöëñåà ãêìðç÷ïçñåêõêõåê. 
Ø.Ôæ÷÷êñêñ áàûëÿïàõëñåàíë öêñúêïêí, òñøñ öçõâç÷ âç öçúàïç÷êñ 
çíöïêìêñêñ ÿçõüêñåç óéùñù áùõøéç âæõêõ. Ò ãæìå æåêõåê íê, çîçõ “áçéê 
êñöàñïàõ åêîçõïçõêñåçñ åàüà íàöëáåëõïàõöà, áø üçðêÿç òïøá âç áæïç åç 
òïàþàã“, áø üçìà÷ëñ åàêðê âç àðàñöëé ãàñøñøåøõ. Ïàíêñ áøñøñïà áæïç, ò, 
üçåöêé åçáåçáçñêñ âç öçõâç÷êñ çïæìüêñç òïøá, îóö÷çõêõåê íê, öçõâç÷ êïç 
öçúàïç÷êñ íçöíêñ ãàõÿëåøõðàöë öòöêàï ôàõ÷ïàìëÿà âç âç÷çñåàÿ 
ðùüàõêáçöêñç îç÷êõêá ýëûàõà áêïçõ. Ðæõíàñ÷êïêéð ðóâãæìêñåçñ ýëûëÿ 
æåçõçí, íòñíõæ÷ ðçöçïçïçõê üçïï æåçñ Ø.Ôæ÷÷ê óé çöçõïçõêñåç êã÷êöàåê 
ôõòöæöïçõêñ ÿçõü òïøñðàöëñà åàüà ýòû ùö÷ùñïùí âæõêõåê. Áø éàðàñ ò, 
ìæñê ðæ÷òå ÷ç÷áêã æåêõ, ìçñê üàåêöçïçõç åàüà åçõêñåçñ ðùåàûêïç æåçõçí, 
òñïàõëñ ÷çöâêõêñåçñ ðàüêììç÷êñêñ ÷çüïêïêñç íæýðçìç þçüå æåêõ. Ò, çöàö 
úêíõêñê, àìõë-àìõë êñöàñïàõëñ àõéø âç êö÷çíïçõêñåçñ àöëïë òïàñ üçõ áêõ 
ÿæìê êñíàõ æåçõçí, êã÷êöàåê üàåêöçïçõêñ åàûêïê öçáçá və   àöëïëïëãïàõëñë 
îóö÷çõðçìç ìóñçïåêõåê. Áøñøñà åà, Ôæ÷÷ê öêìàöê êã÷êöàååà æïðê 
àáö÷õàíöêìàïàõ ðæ÷òåøñøñ ÷ç÷áêãêñêñ çöàöëñë ãòìðøÿåøõ. 
Øêïìàð Ôæ÷÷ê êã÷êöàåê üàåêöçïçõêñ åçãêã íçðêììç÷ ÷çüïêïêñêñ 
éçõøõêïêìêñê öùáø÷ æ÷ðçìç ýàïëÿàõàã êã÷êöàåê ãàñøñ ôõòáïæðêñê ãòìøõåø. 
Áø éàðàñ ò, ÷çíþç ÷çåàâùï öúæõàöëñëñ ÷çåãêãà÷ë êïç íêúàìç÷ïçñðçðçìê âç 
åêããç÷ê êö÷æüöàïà ìóñçï÷ðçìê ÷çíïêú æåêõåê. Ôæ÷÷ê ãæìå æåêõåê íê, öçõâç÷ 
                                                        
51 К.Маркс. Изафи дяйяр нязяриййяляри, Капитал, IV ъилд. 
 131 
ðçüé ðàååê êö÷æöàï öúæõàöëñåà ìàõàåëïëõ, ÷çåàâùï öúæõàöë êöç òñøñ 
áóïîùöùñù ÷çðêñ æåêõ. 
 
§3. U.PETTİNİN İQTİSADİ SİSTEMİ VƏ BAXIŞLARI 
 
U.Petti ìàõàñðàãåà òïàñ íàôê÷àïêö÷ êö÷æüöàïëñë ÷çåãêã æåçõçí, 
öêìàöê êã÷êöàåëñ áù÷óâ æïðê öêö÷æðêñê ìàõàåà áêïðçöç åç, òñøñ áêõ ýòû 
ôõòáïæðïçõê ùéõç ðùüùð ñçéçõê ùðøðêïçÿðçïçõ âæõðêÿåêõ. Òñøñ çñ áóìùí 
ûêåðç÷ê çðçí-åçìçõ ñçéçõêììçöêñêñ çöàöïàõëñë ãòìðàöëåëõ. Ø.Ôæ÷÷ê 
Àâõòôàåà êïí ÿçûö êåê íê, åçìçõêñ ðçñáçìêñê çðçíåç îóõùõåù. Áø ðùååçàñë 
çöàöïàñåëõðàã ùýùñ ò, “÷çáêê ãêìðç÷“ ÷çïêðêñê êÿïçìêá üàéëõïàðëÿåë. 
Ðæõíàñ÷êïêö÷ïçõç üóõðç÷ïç ìàñàÿàõàã, Ôæ÷÷ê çð÷ççñêñ ãêìðç÷ê üàããëñåà 
ðçöçïçñê üçïïæåêþê üæöàá æåêõåê. Ïàíêñ ò, ÷çöàåùúê áàéàõ ãêìðç÷ïçõêñê 
åæìêï, åçìçõ íêðê æü÷êðàï æ÷åêìê òõ÷à âç ìà “÷çáêê ãêìðç÷ê“ ÷çåãêã æåêõ âç 
áæïç üæöàá æåêõåê íê, áêõ áøÿæï ýóõçí áêõ øñöêìà îùðùÿç åçìêÿåêõêïåêíåç, 
öòñøñþø, üçðêñ íçðêììç÷åç ýóõçìêñ “÷çáêê ãêìðç÷ê“ íêðê ýëûëÿ æåêõ. 
Áæïçïêíïç, Ôæ÷÷ê ðàüêììç÷þç, åçìçõ ãàñøñøñø ðùçììçñ æåêõ âç áàÿà 
åùÿùõ íê, áø ãàñøñ ìàïñëé ùðøðê ðæìï íêðê úçàïêììç÷ îóö÷çõêõ. ×ççþþùáïùåùõ 
íê, Ôæ÷÷ê àõ÷ëã ò éàðàñ, ðùàöêõ êã÷êöàåýëïàõëñ êñåêíê åóâõåç 
üæöàáïàÿðàïë òïåøãïàõë áêõ öëõà ãêìðç÷ çðçïç îç÷êõçñ àðêïïçõê: çâçéæåêþê 
ðàïïàõëñ, ÷çéç ðàïïàõëñ, ðòåàïàõëñ, ÷çãïêåêñ âç êö÷æüïàí çñçñçïçõêñêñ 
÷çöêõêñê ãæìå æåêõåê. 
Ôæ÷÷ê åçìçõ ìàõàåàñ çðçìêñ üçõ ñóâùñùñ íòñíõæ÷ ñæðç÷ê, êö÷æüïàí 
åçìçõêñê ( çíêñýêñêñ çðçìê - ÷àûëïë, ÷òûøþøñøñ çðçìê - ôàõýàñë âç ö.) 
ìàõà÷åëäëñë ãæìå æåêõåê. Ò, êã÷êöàå æïðê ÷àõêûêñåç Ðàõíöëñ åçìçõ 
ñçéçõêììçöêñêñ çöàöëñë ÷çÿíêï æ÷ðêÿ òïàñ ðùþçõõçå çðçí êåæìàöëñà êïí ìòï 
àýàñ êã÷êöàåýë òïðøÿ âç êñíêÿàú æ÷ðçðêÿ úòõðàåà òïöà åà, íïàööêí öêìàöê 
êã÷êöàåëñ çöàö æïðê ðùååçàöëñë àÿàäëåàíë íêðê êúàåç æ÷ðêÿåêõ: ñç÷êþç 
æ÷êáàõêïç çðçí ðçöõçúïçõê êïç ðùçììçñ æåêïçñ çð÷ççñêñ ãêìðç÷êñåç çðçí 
üàããë âç êéàúê åçìçõ (õæñ÷à, ðçñúçç÷, úàêé) ÷çõö ðù÷çñàöêáåêõïçõ.  
Îóõùñåùìù íêðê, Ø.Ôæ÷÷ê öêìàöê êã÷êöàå æïðêñåç áêõ êû÷êõà æåçõçí, 
çðçí-åçìçõ ñçéçõêììçöêñêñ çöàöïàõëñë ãòìðøÿ, ïàíêñ ðæõíàñ÷êïêö÷ 
÷çöçââùõïçõêñ ÷òõøñåàñ ãøõ÷øïà áêïðçðçöê øþáà÷ëñåàñ åçìçõê ìàïñëé 
ãêìðç÷ïê ðæ÷àïïàõëñ ýëûàõëïðàöëñà öçõú æåêïçñ çðçíïç çïàãçïçñåêõêõåê. 
 132 
Æïðêñ öòñõàíë êñíêÿàúë Ø.Ôæ÷÷êñêñ éçêú âç åòïàÿëã êåæìàïàõëñë 
àÿíàõïàöà åà, åçìçõêñ ðçñáçìêñê ðçüé çðçìêñ ÷çÿíêï æ÷ðçöêñê òñøñ çâçéöêé 
ûêåðç÷ê üæöàá æ÷ðçí ïàéëðåëõ. 
Òñøñ çðçí-åçìçõ ñçéçõêììçöêñêñ ýà÷ëÿðàéïëãïàõëñà, íàôê÷àïêö÷ 
êö÷æüöàïëñà ÷çáêê ãàìåàñëñ üóíð öùõåùìù åàêðê þçðêììç÷ úòõðàöë íêmê 
áàûðàöëñë, çðçìêñ åçìçõêñêñ ÷çáêç÷êñê áàÿà åùÿðçðçöêñê, ðùþçõõçå âç 
íòñíõæ÷ çðçìê, åçìçõïç êö÷æüïàí åçìçõêñê ãàõëÿåëõðàöëñë àêå æ÷ðçí òïàõ. 
Ø.Ôæ÷÷êñêñ áæïç áêõ íçïàðë âàõ: “Çðçí öçõâç÷êñ à÷àöë âç úçàï 
ôõêñöêôê, ÷òõôàã êöç àñàöëåëõ“. Áø ðùååçà ðàååê öçõâç÷ïçõêñ 
êö÷æüöàïëñåà çðçíïç ìàñàÿë ÷çáêç÷êñ åç êÿ÷êõàíëñë çöàö îó÷ùõåùìù ùýùñ 
çåàïç÷ïê üæöàá òïøñà áêïçõ.  
Ø.Ôæ÷÷ê çðçí üàããëñë âç õæñ÷àñë óéùñùñ åçìçõ ñçéçõêììçöê çöà-
öëñåà ÷çåãêã æ÷ðêÿåêõ. Íïàööêí öêìàöê êã÷êöàåëñ åêîçõ ñùðàìçñåçïçõê íêðê, 
ò åà êÿ ãùââçöêñêñ åæìêï, ðçüé çðçìêñ çð÷çç ÿçíïêñåç ýëûëÿ æ÷åêìêñê êååêà 
æåêõåê. Çðçí üàããëñà ò, çðçìêñ “÷çáêê ãêìðç÷ê“ íêðê áàûëõ âç óé 
âçéêúçöêñê òñøñ íçðêììç÷êñêñ ðùçììçñ æåêïðçöêñåç îóõùõåù. Ò éàðàñïàõ 
Êñîêï÷çõçåç çðçí üàããë ãàñøñâæõêþêïêí ìòïø êïç ÷çñéêðïçñêõ, òñøñ çñ ìùíöçí 
üçååê êöç úçüïçïçõêñ ìàÿàìëÿ ðêñêðøðø öçâêììçöêñåç öàûïàñëïëõåë. Áø þùõ 
ðæ÷òåøñ ÷çõçúåàõë òïàñ Ø.Ôæ÷÷ê òñø ñçéçõê þçüç÷åçñ çöàöïàñåëõðàäà 
ýàïëÿëõåë. Çðçí üàããëñëñ öçâêììçöêñê úçüïçïçõêñ ìàÿàìëÿ ðêñêðøðø êïç 
ðçüåøåïàÿåëõàñ Ø.Ôæ÷÷ê, áøñø áæïç çöàöïàñåëõëõåë íê, “Ãàñøñ... úçüïçñê 
çñ éçõøõê ìàÿàìëÿ âàöê÷çïçõê êïç ÷çðêñ æ÷ðçïêåêõ, çîçõ úçüïçïçõç îóö÷çõêïçñ 
ðêñêðøðåàñ êíê åçúç àõ÷ëã çðçí üàããë óåçìçõïçõöç, òñïàõ êÿïçìç áêïçþçìê âç 
çðçí üàããëñëñ êíêãà÷ àõ÷ðàöëñà ãçåçõ úàí÷êíê òïàõàã êÿïçåêìêñêñ ìàõëöëñë 
êÿïçõ, áø  êöç þçðêììç÷ ùýùñ ðùâàúêã çðçí ðçüöøïøñø ê÷êõðçí åæðçíåêõ“ 52. 
Õæñ÷à ÷çïêðêñê åç ò, çðçí-åçìçõ ñçéçõêììçöê çöàöëñåà êéàü æåêõ. 
Òñøñ ñçéçõêñç îóõç, çíêñýêïêí ðçüöøïøñøñ åçìçõêñåçñ êö÷æüöàï 
ûçõþïçõêñê (÷òûøðøñ åçìçõê âç çðçí üàããëñà ýçíêïçñ ûçõþïçõ) ýëûåëãåàñ 
öòñõà, ãàïàñ üêööçöêñê õæñ÷àìà àêå æ÷ðçí òïàõ. Ïàíêñ çð÷ççñêñ åçìçõê 
öçõú òïøñðøÿ çðçíïç ðùçììçñ òïøñåøäøñåàñ âç çðçí üàããë üçðêñ åçìçõêñ 
÷çõíêá üêööçöê òïøá, ðùçììçñ íçðêììç÷ç áçõàáçõ òïåøäøñåàñ, õæñ÷à úàí÷êíê 
òïàõàã êéàúê çðçìêñ ðçüöøïø íêðê, ìçñê çðçí üàããëñëñ âæõêïðçìçñ üêööçöê 
òïàñ êéàúê åçìçõ íêðê ýëûëÿ æåêõ. Ãæìå æ÷ðçí ïàéëðåëõ íê, ðçñúçç÷ç Ôæ÷÷ê 
                                                        
52 Ïåòòè Ó.Ýêîíîìè÷åñêèå è ñòàòèñòè÷åêèå  ðàáîòû, ñ.70-71. 
 133 
ðùö÷çãêï áêõ íà÷æãòõêìà íêðê áàûðàðëÿ, çâçéêñåç êöç “ôøï õæñ÷àöë“ òïàñ 
áòõþ úàêéêñê ÷òõôàã õæñ÷àöë çöàöëñåà ñçéçõåçñ íæýêõðêÿåêõ. Ò, áæïç 
üæöàá æåêõ íê, üçõ áêõ ôøï öàüêáê ÷òõôàã àïëá, õæñ÷à àïàñà ýæâõêïç áêïçõ.  
Ôæ÷÷êñêñ çöçõïçõêñåç ÷òõôàã õæñ÷àöëñëñ úòõðàïàõëñåàñ áêõê íêðê 
ýëûëÿ æåçñ åêúúæõæñöêàï õæñ÷à àñïàìëÿëñà åà õàö÷ îçïêñêõ. Ò, 
åêúúæõæñöêàï õæñ÷àñëñ ìàõàñðàöëñëñ öçáçáêñê ÷òõôàã öàüçïçõêñêñ 
ðùñáê÷ïêìêñêñ ðùû÷çïêúïêìê, òñïàõëñ áàéàõà ìàûëñïëäë âç ìà øéàãïëäë êïç 
çïàãçïçñåêõêõåê. Ò, ÷òõôàäëñ ãêìðç÷êñê íàôê÷àïïàÿåëõëïðëÿ õæñ÷à üæöàá 
æåêõ âç òñø ÷òõôàäëñ ðùçììçñ êïïçõåç îç÷êõåêìê õæñ÷àñëñ ðçáïçäêñç 
áçõàáçõ ÷ø÷øõåø. Ò, ÷òõôàäëñ ãêìðç÷êñê ðùçììçñ æåçõíçñ, ðùçììçñ åóâõ 
ýçõýêâçöêñåç ìàõàñàñ õæñ÷àñë ÷çåãêã æåêõ âç áø ðùååç÷ê ùý ñçöïêñ 
(áàáàåàñ ñçâçìçåçí) áêõîç ìàÿàðàöëñëñ àåê ðùååç÷ê öàìëïàñ 21 êïç áçõàáçõ 
îó÷ùõçõçí, ÷òõôàäëñ ãêìðç÷êñê (ðùçììçñ öàüçñêñ) 21 êïïêí õæñ÷àñëñ 
ðçþðøöøñà áçõàáçõ ÷ø÷øõdu. 
Øêïìàð Ôæ÷÷ê îóö÷çõêõ íê, þçðêììç÷åç öçõâç÷ ìàïñëé ôøï úòõðàöëñåà 
ýëûëÿ æåêõ âç åçìçõê òñøñ êö÷æüöàïëñà öçõú òïøñðøÿ çðçìêñ íçðêììç÷ê êïç 
ðùçììçñ òïøñøõ. Ò, ôøïø ùðøðê æíâêâàïæñ÷ õòïøñø ìæõêñç ìæ÷êõçñ 
öôæöêúêí çð÷çç íêðê ñçéçõåçñ íæýêõçõçí, åùÿùñùõåù íê, ôøïøñ ðêãåàõëñëñ 
éçõøõê òïåøäøñåàñ ýòû âç ìàûøå àé òïðàöë þçðêììç÷ ùýùñ, æïçþç åç, 
áù÷óâïùíåç êã÷êöàåêììà÷ ùýùñ ðçñúê ñç÷êþçïçõ ÷óõçåç áêïçõ. Áøñøñïà 
çïàãçåàõ òïàõàã, Ø.Ôæ÷÷ê þçðêììç÷ ùýùñ éçõøõê íçðêììç÷åç òïàñ ôøïøñ 
ðêãåàõë üàããëñåà úêíêõïçÿêõ âç ÷çåàâùï ùýùñ ïàéëð òïàñ ôøïøñ ðêãåàõëñë 
õæàïêéç òïøñàñ çð÷ççïçõêñ íçðêììç÷ê, ãêìðç÷ê âç ôøï åóâõêììçöêñêñ öùõç÷ê 
êïç ðùçììçñ æ÷ðçìê ÷çíïêú æåêõåê. 
Ôæ÷÷ê ðàååê öçõâç÷ ìàõàåàñ çðçìê ðçüöøïåàõ çðçí üæöàá æåêõ âç áø 
áàûëðåàñ óïíçñêñ çüàïêöêñê 2 üêööçìç áóïùõ: 
 Ðàååê ÿæìïçõ âç ìàûøå þçðêììç÷ ùýùñ üçãêãç÷çñ úàìåàïë âç ìàõàõïë 
òïàñ ÿæìïçõ êö÷æüöàï æåçñ ÿçûöïçõ; 
 Áøñïàõë êö÷æüöàï æ÷ðçìçñ ÿçûöïçõ. 
Áø íòñ÷æíö÷åç ò, ãæìõê-ðçüöøïåàõ çðçìêñ üçõ÷çõçúïê êû÷êöàõ 
æåêïðçöê úêíõêñê öóìïçìêõ. Ø.Ôæ÷÷ê ÷àþêõïçõêñ åç çðçìêñê “ãæìõê-
ðçüöøïåàõ“ àåïàñåëõàõàã, áø çöàöåà òñïàõëñ öàìëñëñ àéàåëïðàöëñë ÷çïçá 
æåêõåê. 
 134 
Çïáç÷÷ç, Ôæ÷÷êñêñ êã÷êöàåê çöçõïçõêñêñ áàÿïëþà ðçéðøñø áø 
åæìêïçñïçõïç ãøõ÷àõðëõ. Áø ðçéðøñ òïåøãþà åçõêñ òïøá, òñøñ ÷çõçññùð 
æ÷åêìê éêìàïë ÷çáçãçñêñ åùñìàîóõùÿùñù ÷çÿíêï æåêõ. Ôæ÷÷ê êñîêïêö 
áøõèøàéêìàöëñëñ ïàìêãïê ñùðàìçñåçöê òïðàãïà, áêõêñþê òïàõàã óé óïíçöêñêñ 
ðêïïê öçõâç÷êñêñ üæöàáëñë àôàõðëÿåëõ. Ò, Êñîêï÷çõçñêñ ðàååê öçõâç÷êñê 
250 ðêïìòñ úøñ÷-ö÷æõïêñã ðçáïçäêñåç ãêìðç÷ïçñåêõðêÿ âç çüàïêñêñ óéùñùñ 
åç 417 ðêïìòñ ðçáïçäêñåç ôøïïà ãêìðç÷ïçñåêõêïðçöêñê åç áøõàìà çïàâç æ÷ðçìê 
÷çíïêú æ÷ðêÿåêõ. Ôæ÷÷ê ðçüöøïåàõ ãùââçïçõêñ ÿçûöê àðêïêñç ûàö òïàñ çðçí 
âçõåêÿïçõêñêñ ðêãåàõëñë ðùçììçñ ãàìåàåà ãêìðç÷ïçñåêõðçìêñ ùöøïøñø 
àû÷àõëõåë53. 
Ø.Ôæ÷÷êñêñ áù÷ùñ êã÷êöàåê ñçéçõêììçöê çüàïêñêñ öàìë âç ÷çõíêáê 
üàããëñåà ðçöçïçåçñ áàÿïàñëõåëöà åà,  ò, ðêïïê îçïêõêñ üæöàáïàñðàöëñà åàüà 
ýòû çüçðêììç÷ âæõêõåê. Áø ÷çÿçááùöïçõåçñ êöç ðêïïê üæöàáïàðàïàõëñ 
ðùàöêõ öêö÷æðê ðæìåàñà îçïðêÿåêõ. Àõ÷ëã ðùàöêõ ÿçõàê÷åç áø öêö÷æð 
ùðøðêïçÿåêõêïðêÿ úòõðàåà óïíç åàûêïêñåç êö÷æüöàïëñ üçþðê, êö÷æüïàíëñ 
úòõðà âç öçâêììçöê, üçð åç îçïêõïçõ áàõçåç ÷çöçââùõ ìùõù÷ðçìç êðíàñ âæõêõ. 
Øêïìàð Ôæ÷÷êñêñ êã÷êöàåê ÷çïêðê ýòû ðùüùð çüçðêììç÷ íçöá æåêõ âç 
êã÷êöàåê úêíêõ ÷àõêûêñåç îóõíçðïê ìæõïçõåçñ áêõêñê ÷ø÷øõ. Ðçüé ò, çðçí 
åçìçõ ñçéçõêììçöêñêñ çöàöïàõëñë ãòìðøÿ, íàôê÷àïêö÷ îçïêõïçõêñêñ âàüêå 
ðçñáçìêñê àû÷àõàõàã, êã÷êöàåê ãàñøñàøìäøñïøãïàõ üàããëñåà ðçöçïçñê 
ãàïåëõðëÿåëõ. Òñøñ ÷çõçúêñåçñ êõçïê öùõùïçñ æïðê-ñçéçõê ðùååçàïàõ 
öòñõàíë öêìàöê êã÷êöàå ðçí÷çáïçõêñêñ ñùðàìçñåçïçõê ÷çõçúêñåçñ ãçáøï 
æåêïərək  êñíêÿàú æ÷åêõêïðêÿdir. 
 
§4. FRANSADA KLASSİK SİYASİ İQTİSAD MƏKTƏBİ. 
P.BUAGİLBERİN İQTİSADİ SİSTEMİ VƏ İSLAHATLARI 
    
Úõàñöàåà íïàööêí öêìàöê êã÷êöàåëñ êñíêÿàú ÷çíàðùïù Êñîêï÷ç-
õçåçíêñåçñ úçõãïê ÷àõêûê ÿçõàê÷åç áàÿ âæõêõåê. XVIII çöõêñ öòñøñàåçí 
Úõàñöà úæòåàï óïíç òïaõàã ãàïëõ âç áøõàåà éàåçîàñïàõ üóíðõàñïëã 
æåêõåêïçõ. Íàôê÷àïêö÷ ðùñàöêáç÷ïçõê ïçñî êñíêÿàú æåêõåê. XIV Ïùåòâêíêñ 
üóíðõàñïëäë éàðàñë óïíç ÷çöçõõùúà÷ëñë Íòïáæõ êåàõç æåêõåê. Ò, 
                                                        
53 W.Petty. The Economic Writings.Ed. by Ch.H.Hill  vol.1.Cambridge,1899, 
p.236. 
 135 
öçñàìæñêñ çüçðêììç÷êñê áàÿà åùÿöç åç, åóâïç÷ ùýùñ ðàïêììç âàöê÷çïçõêñêñ 
ðçñáçìê íêðê íçñå ÷çöçõõùúà÷ëñë ñçéçõåçñ íæýêõêõåê. Òñøñ öêìàöç÷êñêñ 
áàÿïëþà ãùöøõø úæòåàï ðùñàöêáç÷ïçõêñê ãòõøìøá öàûïàðàã êö÷çìê êåê. 
Üçðêñ ðùñàöêáç÷ïçõ êöç óïíçñêñ êã÷êöàåê âç öòöêàï êñíêÿàúëñë ïçñîêåêõåê. 
Íõàï üàíêðêììç÷êñêñ, Íòïáæõêñ ãàõÿëöëñåà óéùñùñ åçáåçáçïê öàõàì üçìà÷ëñë 
÷çðêñ æ÷ðçí âç ýòûïø ðùüàõêáçïçõ ùýùñ ôøï ÷òôïàðàã âçéêúçöêñê ãòìðàöë 
åà óïíçåç áêõðçñàïë ãàõÿëïàñðëõåë. 
Áù÷ùñ áøñïàõ ðæõíàñ÷êïêéðêñ Úõàñöàåà ðùúïêöïçÿðçöêñç öçáçá 
òïøõ âç ìæñê êã÷êöàåê åòí÷õêñàñëñ ðæìåàñà ýëûðàöëñë éçõøõê æåêõ. Áø 
ìæñê êã÷êöàåê åòí÷õêñàñëñ ìàõàåëþëöë âç êïüàðâæõêþêöê Úõàñöàñëñ 
íïàööêí öêìàöê êã÷êöàå ðçí÷çáêñêñ áàñêöê Ôìæõ Ïæôæéàñ åæ Áøàîêïáæõ 
(1646-1714) òïðøÿåøõ. Ò, 1646-þë êïåç Õøàñåà éàåçîàñ àêïçöêñåç àñàåàñ 
òïðøÿåøõ.  
Îçñþ Ôìæõ Ïæôæéàñ óé åóâõù ùýùñ çïà ÷çüöêï àïðëÿ, öòñõà êöç 
Ôàõêöç íóýçõçí çåçáêììà÷ïà ðçÿäøï òïðøÿåøõ. ×æéïêíïç ò, àêïçöê ùýùñ 
çñçñçâê üùãøã ôæÿçöêñç ìêìçïçñðêÿ âç êã÷êöàåêììà÷ïà ìàïñëé 70-þê êïïçõåç 
ðçÿäøï òïðàäà áàÿïàðëÿåëõ. Åæðçí ïàéëðåëõ íê, àõ÷ëã 1691-þê êïåç ò, áêõ 
öëõà áøõèøà-åæðòíõà÷êí ûàõàí÷æõïê êöïàüà÷ïàõë çüà÷ç æ÷ðêÿ 
“öêö÷æðê“ñê üàéëõïàìëõ. Ò, áø öêö÷æðê ùý çöàö æïæðæñ÷ç áóïùõåù: 
 Áøàîêïáæõ áóìùí âæõîê êöïàüà÷ëñëñ íæýêõêïðçöêñê éçõøõê üæöàá 
æåêõ, íóüñç õæãõæööêâ âæõîê öêö÷æðêñê ðù÷çõçããê âæõîêãòìðà öêö÷æðê 
êïç çâçé æ÷ðçìê ÷çíïêú æåêõåê. 
  Ò, åàûêïê ÷êþàõç÷ê ðçüåøåïàÿåëõðàïàõåàñ àéàå æ÷ðçìê ÷çíïêú æåêõ 
âç áø ÷çåáêõêñ ñç÷êþçöêñåç åàûêïê áàéàõëñ âç çðçí áóïîùöùñùñ 
îæñêÿïçñçþçìêñê, çð÷çç âç ôøïïàõëñ åóâõàñëñëñ îùþïçñçþçìêñê îóéïçìêõåê. 
 Ô.Áøàïîêáæõ ÷àûëïëñ àéàå öøõç÷åç áàéàõåà öà÷ëÿëñë ÷ç÷áêã 
æ÷ðçìê âç òñøñ ãêìðç÷êñêñ ÷çáêê öøõç÷åç àõ÷ðàöëñëñ ãàõÿëöëñë àïðàðàäë 
÷çïçá æåêõåê.  
 Ò, áæïç üæöàá æåêõåê íê, êã÷êöàåêììà÷ çð÷ççïçõêñ óéùñùñ “üçãêãê 
ãêìðç÷êñê“ ÷àôà áêïçþçìê àéàå õçãàáç÷ ÿçõàê÷êñåç åàüà ìàûÿë êñíêÿàú æåç 
áêïçõ. Áø êöïàüà÷ïàõë Áøàîêïáæõ ÷çöçõõùúà÷ ìùíöçïêÿêñêñ, óïíçñêñ âç 
ûàïãëñ õêúàü üàïëñëñ ìùíöçïðçöêñêñ çöàö ÿçõ÷ïçõê üæöàá æåêõåê. Ò, 
üàíêðêììç÷ áàÿýëïàõëñë êñàñåëõðàäà ýàïëÿëõåë íê, åóâïç÷êñ îçïêõïçõêñê 
ìàïñëé áø ìòïïà àõ÷ëõðàã ðùðíùñåùõ. 
 136 
Òñøñ öêìàöê âç êã÷êöàåê áàûëÿïàõë “XIV Ïùåòâêíêñ íõàïïëäë 
åóâõùñåç Úõàñöà üàããëñåà ÷çúöêïà÷“(1696), “Úõàñöàñëñ îùñàüïàñåë-
õëïðàöë“(1707), “Úõàñöàñëñ ôçõàíçñåç ÷êþàõç÷ê“(1709), “Öçõâç÷êñ, ôøïøñ 
âç âæõîêñêñ ÷çáêç÷ê üàããëñåà“ àåïë çöçõïçõêñåç óé çíöêñê ÷àôðëÿåëõ. 
Áøàîêïáæõêñ çöçõïçõê ò åóâõ Úõàñöàöëñëñ êã÷êöàåêììà÷ëñëñ 
àþëñàþàãïë âçéêììç÷ê üàããëñåà, åóõååç ùý üêööçöê íçñåïêïçõåçñ êáàõç÷ 
òïàñ ûàïãëñ àäëõ âçéêììç÷ê üàããëñåà ãêìðç÷ïê ðçñáçïçõåêõ. Áù÷ùñ çââçïíê 
êã÷êöàåýëïàõ íêðê Áøàîêïáæõ óé ñçéçõê ðùååçàïàõëñë ÷çþõùáçìç, ÷çíïêú 
æ÷ðêÿ òïåøäø öêìàöç÷êñ çöàöïàñåëõëïðàöëñà ÷àáæ æ÷ðêÿåê. Êã÷êöàå 
æïðêñêñ áàñêïçõêñåçñ áêõê íêðê òñøñ õòïø áøñøñïà ðùçììçñ æåêïêõ íê, ò, 
óéùñùñ ÷çíïêú æ÷åêìê êöïàüà÷ïàõëñ çöàöëñåà ñçéçõê áàûëÿïàõëñ ò åóâõ 
ùýùñ áø÷óâ âç åçõêñ öêö÷æðêñê ãòìðøÿåøõ. Ò åà Ôæ÷÷ê íêðê óïíçñêñ 
êã÷êöàåê êñíêÿàúëñëñ ñç êïç ðùçììçñ æåêïðçöê ðçöçïçöêñê óé ãàõÿëöëñà 
ãòìðøÿåø. Áøàîêïáæõê Úõàñöà êã÷êöàåêììà÷ëñëñ åùÿåùìù âçéêììç÷ ýòû 
ñàõàüà÷ æ÷åêìêñåçñ, ò, ùðøðêììç÷ïç, êã÷êöàåêììà÷åàíë ôõòöæöïçõêñ 
ãàñøñàøìäøñïøãïàõëñë àû÷àõëõåë. 
Ãêìðç÷ïçõêñ ìàõàñðàöë âç åçìêÿðçöê ãàñøñïàõëñëñ àû÷àõëïëá 
÷àôëïðàöë íêðê, üçïç Àõêö÷ò÷æïåçñ (Çõçö÷øñ) áàÿïàìàñ ýòûçöõïêí áêõ 
ôõòöæöç Áøàîêïáæõ åç óé ÷óüúçöêñê âæõðêÿåêõ. Êñåê åæìêïåêìê íêðê, 
ðçöçïçìç “òô÷êðàï ãêìðç÷ãòìðà“ ðóâãæìêñåçñ ìàñàÿàõàã ò ìàéëõåë íê, 
ôõòôòõöêòñàï âç ìà ñòõðàï ãêìðç÷ïçõ êã÷êöàåê ðùâàéêñç÷êñ âç ÷çõçããêñêñ 
ýòû ðùüùð ÿçõ÷êåêõ. 
Ãêìðç÷ïçõ ãàñøñøñøñ, ìçñê ðàüêììç÷ æ÷êáàõêïç åçìçõ ãàñøñøñøñ 
êã÷êöàåêììà÷ëñ ôõòôòõöêòñàïïëäëñëñ êúàåçöê íêðê áàÿà åùÿùïðçöê, ò éàðàñ 
ýòû þçöàõç÷ïê âç ìæñê úêíêõ êåê. Ãêìðç÷ïçõêñ áø þùõ ÿçõüêñåç “òô÷êðàï 
ãêìðç÷ïçõ“êñ ö÷õøí÷øõø õçãàáç÷ àéàåïëäë ÿçõàê÷êñåç íòõ÷çáêê öøõç÷åç 
÷çÿçííùï ÷àôëõdı. Áøàîêïáæõ õçãàáç÷ àéàåïëäëñëñ ôòéøïðàöëñëñ çöàö 
öçáçáêñê íòñíõæ÷ òïàõàã ÷àûëï ùýùñ ðàíöêðøð ãêìðç÷ïçõêñ ðùçììçñ 
æåêïðçöêñåç îóõùõ âç áæïç üæöàá æåêõåê íê, ðàíöêðøð ãêìðç÷ïçõêñ ïçäâ 
æåêïðçöê êïç ÷àûëïëñ áàéàõ ãêìðç÷ïçõê àõ÷àþàã âç ñç÷êþçåç, íçñåïêïçõêñ 
îçïêõïçõê ýòûàïàþàãåëõ. Áø êöç, óé ñóâáçöêñåç, òñïàõëñ öçñàìæ 
ðçüöøïïàõëñà ÷çïçáà÷ëñëñ âç üçðêñ ðçüöøïïàõëñ êö÷æüöàïëñëñ 
ìùíöçïðçöêñç öçáçá òïàþàã, æìñê âàû÷åà âç çñ ùðøðê ÿçíêïåç “ôõòôòõöêòñàï 
 137 
ãêìðç÷ïçõêñ“ ðùçììçñ æåêïðçöêñê âç ÷çöçõõùúà÷ëñ îøõ êñíêÿàúëñë ÷çðêñ 
æåçþçíåêõ. 
Áøñøñïà ìàñàÿë, Áøàîêïáæõ åóâïç÷êñ êã÷êöàåê úøñíöêìàïàõëñë êñíàõ 
æ÷ðêõ âç îùðàñ æåêõåê íê, åóâïç÷ àäëïïë âæõîê öêìàöç÷êñêñ íóðçìê êïç óïíçåç 
÷çíïêúêñ âç ÷çïçáêñ ìùíöçí öçâêììçöêñç íóðçí æåç áêïçõ. 
Áøàîêïáæõêñ áóüõàñïàõ üàããëñåà åùÿùñþçïçõê åç öòñõàíë çöõïçõåç 
êã÷êöàåê úêíõêñ êñíêÿàúë áàûëðëñåàñ ýòû çüçðêììç÷ïêåêõ. Ýùñíê áøñïàõë ò, 
÷çöçõõùúà÷ëñ åàûêïê ãàñøñàøìäøñïøãïàõëñåàñ åàüà ýòû ôêö åóâïç÷ 
öêìàöç÷ê êïç çïàãçïçñåêõêõåê. ßøðôæ÷æõ ãæìå æåêõ íê, Áøàîêïáæõ êö÷æüïàí 
÷çïçáêñêñ àéàåïëäëñåà âç çðàñç÷ïçõêñ àõ÷ëãïëäëñåà íàôê÷àïêö÷ 
êã÷êöàåêììà÷ëñëñ öàáê÷ïêìê ùýùñ ÷çüïùíç îóõùõåù, áøñà îóõç åç ò, “Öæì 
ãàñøñøñøñ“(Èàñ Áà÷êö÷ Öæìç îóõç, ðçüöøïïàõëñ àéàå ðùáàåêïçöêñç 
çöàöïàñàñ öêö÷æðåç üæý áêõ éàðàñ ðçüöøïïàõëñ üçååêñåçñ àõ÷ëã 
êö÷æüöàïë ðùðíùñ åæìêïåêõ) ÷çñãêåýêïçõêñêñ, ûùöøöêïç åç Íæìñöêñ 
öçïçúêåêõ54. Áøñøñïà áæïç, Áøàîêïáæõ óéùñùñ áàÿïëþà ñçéçõê çöçõê òïàñ 
“Öçõâç÷êñ, ôøïøñ âç âæõîêñêñ ÷çáêç÷ê üàããëñåà åùÿùñþçïçõ“-åç ôàõïàã âç 
òáõàéïë ÿçíêïåç êã÷êöàåê áóüõàñïàõ éàðàñë ñçïçõ áàÿ âæõåêìêñê îóö÷çõðêÿ 
âç ãæìå æ÷ðêÿåêõ íê, êñöàñïàõ ñæðç÷ïçõêñ ñçêñíê ýà÷ëÿðàðàöëñåàñ, üç÷÷à 
àõ÷ëãïëäëñåàñ åà ðçüâ òïà áêïçõïçõ. Áòïïøã ÿçõàê÷êñåç áàÿ âæõçñ áø 
üçïàíòïðà ðçñéçõçöê XX çöõêñ úàí÷ïàõëñë: åçñêéç ÷óíùïçñ öùåù âç ñæú÷ê, 
æíòïòîêìàñëñ ðçüâê ñç÷êþçöêñåç áàÿ âæõçñ ûçö÷çïêíïçõê, êõêáøìñøéïø ðàï-
ãàõàñëñ ðçüâ òïðàöëñë, áêõ ÷çõçúåçñ åçáåçáçïê üçìà÷ öùõçñïçõi, åêîçõ ÷ç-
õçúåçñ òñ ðêñïçõïç êñöàñëñ àþïëãåàñ ðçüâ òïðàöëñë âç ö. ìàåà öàïëõ. 
Ñçéçõêììçåç òïåøäø íêðê, öêìàöç÷åç åç Áøàîêïáæõêñ ðóâãæìê ðæõ-
íàñ÷êïêö÷ïçõêñ áàûëÿëñåàñ úçõãïçñêõ. Ò, êã÷êöàåê ãàñøñàøìäøñïøãïàõë 
÷çåàâùï öàüçöêñåç åæìêï, êö÷æüöàï öàüçöêñåç ÷àôðàäà ýàïëÿëõåë âç íçñå 
÷çöçõõùúà÷ëñë êã÷êöàåêììà÷ëñ êïí çöàöë üæöàá æåêõåê. Ò, óïíçñêñ 
öçõâç÷êñêñ ôøïåàñ êáàõç÷ òïðàöë êåæìàöëñë ãçáøï æ÷ðêõ âç çð÷ççïçõ 
íù÷ïçöê ÿçíïêñåç õæàï öçõâç÷ê ôøïà ãàõÿë ãòìðàãïà, òñø îóéåçñ öàïðàäà 
ýàïëÿëõåë. Ò, ñçéçõç àïðëõåë íê, åçìçõ ãàñøñøñøñ úçàïêììç÷ îóö÷çõåêìê 
þçðêììç÷åç çð÷çç âç ôøï ãëõëïðàé áêõ âçüåç÷ ÷çÿíêï æåêõ, àáö÷õàí÷ çðçí 
óéùñùñ áê÷íêñ êúàåçöêñê ðçüé ôøïåà ÷àôëõ. Ò, ôøïà êö÷æüïàí ôõæåðæ÷êñç 
àêå òïðàìàñ öùñê áêõ ÿæì íêðê áàûëõ âç “Öçõâç÷êñ ÷çáêç÷ê üàããëñåà 
                                                        
54 I.A.Scщumpeter. History of Economic Analysis, p. 285-287. 
 138 
åùÿùñþçïçõ“ çöçõêñê òñà ãàõÿë üùþøðïàõïà áàÿïàìëõ: “Ãçïáïçõêñ 
ôòéäøñïøäø ãëéëï âç îùðùÿù ... áù÷ç ýæâêõðêÿåêõ...Òñïàõë “àïïàüïàõ“à 
ýæâêõêáïçõ âç áø àïïàüïàõà - ïàô ãçåêðïçõåçñ ûàïãïàõëñ áóìùí üêööçöêñêñ 
ìæîàñç àìêñêñç âç åêñêñç ýæâõêïðêÿ òïàñ áø àïïàüïàõà - ãçåêð éçðàñçñêñ 
åùÿùñðçåçñ ãøõáàñ âæõåêìêñåçñ åàüà àõ÷ëã ñæðç÷, öçõâç÷ âç üç÷÷à 
êñöàñïàõë åà ãøõáàñ âæõêõåêïçõ âç ãøõáàñ âæõðçíåçåêõïçõ“55. 
Ãæìå æ÷ðçí ïàéëðåëõ íê, íàôê÷àïêö÷ êö÷æüöàïëñëñ çöàöïàõëñë 
åçìêÿåêõðçåçñ, òñø “ôøïøñ çöàõç÷êñåçñ ûêïàö æ÷ðçí“ êåæìàöë ùðøðêììç÷ïç, 
Áøàîêïáæõåçñ Ôõùåòñàåçí olan úõàñöëé öêìàöê êã÷êöàåëñëñ “êõöê ðêïïê 
ûçö÷çïêìê“ êåê. Åêîçõ ÷çõçúåçñ, Áøàîêïáæõ óé åóâõùñåç úæòåàïêéð 
ãøõøïøÿøñøñ êýçõêïçõêñåç ìæñêþç úòõðàïàÿðàãåà òïàñ áøõèøà 
þçðêììç÷êñêñ êö÷êöðàõýë ÷çáêç÷êñê ÷àð àýà áêïðçðêÿåêõ. Ïàíêñ ò, êã÷êöàåê 
âç öòöêàï áçõàáçõöêéïêìê, éùïðù və éòõàíëïëäë íçöíêñ ÷çñãêå æ÷ðêÿåêõ. 
Åæìêïçñïçõê ùðøðêïçÿåêõçõçí ãæìå æ÷ðçí òïàõ íê, Áøàîêïáæõêñ åç 
Ø.Ôæ÷÷ê íêðê çñ áóìùí ûêåðç÷ê áøñåàñ êáàõç÷åêõ íê, ò, çðçí åçìçõ 
ñçéçõêììçöêñêñ ìàõàåëþëöë (Úõàñöàåà) òïðøÿ âç îóö÷çõðêÿåêõ íê, çð÷ççñêñ 
“üçãêãê åçìçõê“ çðçíïç ðùçììçñ òïøñàõàã, òñøñ ðæìàõëñë êÿ âàû÷ë ÷çÿíêï 
æåêõ. Ïàíêñ òñïàõëñ ðùçììçñ ðçöçïçïçõç áàûëÿïàõëñåà úçõãïçõ ðóâþøå 
òïðøÿåøõ. Ðçöçïçñ, ðæõíàñ÷êïêéðç òïàñ ðùñàöêáç÷åç çîçõ Ø.Ôæ÷÷ê ãç÷ê 
ðóâãæìç ðàïêí åæìêïåêöç, Áøàîêïáæõ ðæõíàñ÷êïêö÷ ñçéçõêììçöêñêñ âç 
öêìàöç÷êñêñ éêìàñïë òïåøäøñø îóö÷çõêõåê âç áøñø óéùñùñ çöàö 
âçéêúçïçõêñåçñ áêõê öàìëõåë. Áøñåàñ áàÿãà, çîçõ Ôæ÷÷ê öçñàìæìç ùö÷ùñïùí 
âæõêõåêöç, çíöêñç, Áøàîêïáæõ íçñå ÷çöçõõùúà÷ë âç íçñåïêïçõêñ ðàõàãïàõëñë 
ðùåàúêç æåêõåê. Çîçõ Ôæ÷÷ê ôøïø êã÷êöàåê êñíêÿàúëñ ö÷êðøïø üæöàá 
æåêõåêöç, Áøàîêïáæõ òñà áù÷ùñ áçåáçû÷ïêíïçõêñ öçáçáê íêðê áàûëõåë. 
Ôæ÷÷ê åêããç÷êñê ðùáàåêïç åçìçõêñç ìóñçïåêõåêöç, Áøàîêïáæõ çöàö úêíõêñê 
êö÷æüïàí åçìçõêñç ìóñçïåêõ âç íàôê÷àïêéðêñ ðù÷çõçããê õòïøñø ãçáøï æ÷-
ðçìçõçí, êö÷æüöàïëñ çöàö ðçãöçåêñêñ êö÷æüïàí òïåøäøñø êååêà æåêõåê. 
Ôæ÷÷ê êöç úæòåàïêéðê ÷çñãêå æåçõçí, ãæìå æåêõåê íê, ðçüé òñøñ ðçüâ 
òïðàöë êö÷æüöàïëñ êñíêÿàúëñà çïâæõêÿïê ÿçõàê÷ ìàõà÷ðàïëåëõ. 
 
                                                        
55 «Economistes financiers du XVIII-e ciecle», publ.  par  E.Daire. P., 1843, p. 
394-395. 
 139 
§5. BENCAMİN FRANKLİN VƏ ONUN ƏMƏK-DƏYƏR 
NƏZƏRİYYƏSİ 
 
Çðçí-åçìçõ ñçéçõêììçöêñêñ ìàõàåëþëïàõëñåàñ áêõê åç XVIII çöõåç 
ìàÿàìëá ìàõà÷ðëÿ, îóõíçðïê Aðæõêíà åóâïç÷ ûàåêðê Áæñjàðêñ Úõàñíïêñ 
(1706-1790) òïðøÿåøõ. 1729-þø êïåç ò, óéùñùñ çöàö çöçõê òïàñ “Íàäëé 
ôøïïàõëñ éçõøõêïêìê âç ÷çáêç÷ê üàããëñåà öç÷üê ÷çåãêãà÷“ àåïë êÿêñåç 
Ø.Ôæ÷÷êñêñ çðçí-åçìçõ ñçéçõêììçöêñê ðùåàúêç æ÷ðêÿ âç ðùáàåêïç 
åçìçõêñêñ ÷çüïêïêñê êÿ âàû÷ëñà þàïàìàñ êïí êã÷êöàåýë òïðøÿåøõ. 
Ðæõíàñ÷êïêö÷ïçõêñ áàûëÿïàõë êïç õàéëïàÿðàìàñ Úõàñíïêñ ãæìå æåêõåê íê, 
öçõâç÷êñ ìæîàñç ðæìàõë ìàïñëé çðçí òïà áêïçõ. 
 O, mùáàåêïç åçìçõêñê çðçíïç ðùçììçñ æ÷öç åç, áø êã÷êöàåê íà÷æãò-
õêìàñëñ êþ÷êðàê ÷çáêç÷êñê áàÿà åùÿðçðêÿåêõ. Åçìçõ òñøñ úêíõêñç îóõç, 
çð÷ççñêñ ÷çáêê ûùöøöêììç÷êåêõ âç çöàö ðçöçïç òñøñ åçãêã íçðêììç÷ 
óïýùöùñù ÷àôðàãåàåëõ. Áø óïýù âàüêåêñê ò, êÿ âàû÷ëñåà îóõùõåù. 
Çðçí ôõòáïæðêñêñ óéù Úõàñíïêñ ùýùñ üçïïæåêïðçé ôõòáïæðç 
ýæâõêïðêÿåê. Ò, çðçìêñ êþ÷êðàê ÷çáêç÷êñê âç ûàõàí÷æõêñê àýà áêï-
ðçåêìêñåçñ, åçìçõêñ çð÷çç âç ôøï úòõðàïàõë àõàöëñåàíë åàûêïê çïàãçñê âç 
ôøïøñ ðæìåàñà ýëûðàöë ãàñøñàøìäøñïøãïàõëñë îóõðùõåù. Áøñà îóõç åç, 
ðùáàåêïç åçìçõêñê ìàõàåàñ çðçí âç ôøï òñøñ ñçéçõêñåç üæý áêõ åàûêïê 
çïàãçïçõç ðàïêí åæìêïåêõïçõ. Ðçüé áø åà òñà ðæõíàñ÷êïêéðêñ ÷çöêõêñåçñ ÷àð 
ãøõ÷øïðàã êðíàñë âæõðçðêÿåêõ. Òñøñ çöçõêñåç ðæõíàñ÷êïêö÷ 
íònöæôöêìàöë åà óé çíöêñê ÷àôðëÿåëõ. Bæïçíê, áøõàåà åà öçõâç÷êñ çöàö 
ðæìàõë íêðê ôøï íçðêììç÷êñ àõ÷ëðë öàìëïëõåë. Öòñõàíë çöçõïçõêñåç ( “Îçñþ 
÷êþàõç÷ýêìç ðçöïçüç÷“, “Öçñàìæ, ÷çð÷çõàãïëã âç áæíàõïëã üàããëñåà“, 
“Êÿïçìçñ ìòûöøïïàõ üàããëñåà“ âç ö.) åêîçõ êã÷êöàåê íà÷æãòõêìàïàõ åà ÿçõü 
òïøñðøÿåøõ. Ðçñúçç÷ê Úõàñíïêñ àìõëþà ÷çåãêã æ÷ðçðêÿ âç òñø úàêéïç 
æìñêïçÿåêõðêÿåêõ. Õæñ÷àìà ÷òõôàäëñ ÷óüúçöê íêðê áàûðëÿ âç òñøñ 
ðçñáçìêñê àýðàðëÿåëõ. Õæñ÷àñëñ âç ðçñúçç÷êñ åçìçõïç çïàãçöê åç ÷çåãêã 
æåêïðçðêÿåêõ.  
Ðçïøðåøõ íê, ÀÁß-åà áøõèøà öêìàöê êã÷êöàåëñëñ ìàõàñðàöë éàðàñë 
åêããç÷ íàôê÷àïêéðêñ çöàö êã÷êöàåê ãàñøñïàõëñëñ ÷çüïêïêñç åæìêï, öàåçþç 
òñøñ ðçåüêñç ìóñçïåêïðêÿåê. Áêõ öëõà Aðæõêíà êã÷êöàåýëïàõë ÷æé-÷æé 
Úõàñíïêñêñ çöçõïçõêñç êö÷êñàå æ÷öçïçõ åç, çöàöçñ åêããç÷ïçõêñê òñøñ çðçí-
 140 
åçìçõ ñçéçõêììçöêñêñ ðùååçàïàõëñà åæìêï, íàôê÷àïêö÷ ìëäëðë 
íòñöæôöêìàöëñà ìóñçïåêõåêïçõ. Çñ öæâêðïê âç ýòû êÿïçñçñ ÷æéêö êöç 
áøñåàñ êáàõç÷ êåê íê, íàôê÷àïêö÷ ìëäëðëñëñ âç êõê öçõâç÷êñ ìàõàåëïðàöëñëñ 
çöàö ðçñáçìêñê êö÷êöðàõ åæìêï, çðçíöæâçõ êñöàñïàõëñ ãçñàç÷þêïïêìê ÷çÿíêï 
æåêõ. Àðæõêíà íàôê÷àïêéðêñê êåæàïïàÿåëõàõàã Á.Úõàñíïêñ êååêà æåêõåê 
íê, ãçñàç÷, çðçìç öæâîê - éçüðç÷íæÿïçõêñ âçéêììç÷êñêñ ìàûÿëïàÿåëõëïðàöëñëñ 
çñ åùéîùñ ìòïøåøõ. 
Ìøûàõëåà åæìêïçñïçõåçñ îóõùñùõ íê, Áæñjàðêñ Úõàñíïêñ çðçí åçìçõ 
ñçéçõêììçöêñêñ ÷çõçúåàõë òïöà åà, öêìàöê êã÷êöàåëñ åêîçõ ôõòáïæðïçõêñêñ 
ÿçõüêñåç íïàööêí ðçí÷çáêñ åàâàðýëïïàõëñåàñ úçõãïçñðêÿ âç áøõèøà öêìàöê 
êã÷êöàåëñåà óéùñçðçûöøö ìæõ ÷ø÷ðøÿåøõ. 
  
 
 
 
 
 
 
 
 
 
 
 
 
 
 
 
 
 
 
 
 
 
 
 141 
 
 
 
FƏSIL 7. FİZİOKRATİZM 
 
§ 1. FİZİOKRATLAR MƏKTƏBİNİN YARANMASININ 
TARİXİ ŞƏRAİTİ VƏ ÜMUMİ XÜSUSİYYƏTLƏRİ 
 
İqtisadi təlimlər tarixində fiziokratlar məktəbi mühüm yer tutur və 
bu məktəbin nümayəndələri bir çox yeniliklər yaratmışlar. Fiziokratların 
yaradıcılığı feodalizmdən kapitalizmə keçid dövrünə təsadüf edir ki, bu 
dövrdə Qərbi Avropa nisbətən yetkinləşmiş iqtisadi inkişaf mərhələsində 
idi. XVIII əsrin ortalarında Qərbi Avropada kapitalizmin inkişafı çox uzağa 
getmişdi. İngiltərədə sənaye çevrilişi başlamışdı. Fransada isə manufaktura 
kapitalizmi möhkəmlənirdi. Fransada manufaktura kapitalizmi antifeodal 
inqilab ərəfəsinə daxil olmuşdu. Məhz buna görə də Qərbi Avropada 
kapitalizmin yaranması və inkişafı merkantilistlərin proqramına və 
nəzəriyyələrinə yenidən baxmağı tələb edirdi. 
İlkin kapital yığımı dövrü artıq başa çatmışdı. Aqrar ölkələrdə, 
xüsusilə müstəmləkələrdə ticarət  öz ictimai əhəmiyyətini itirmişdi. 
Merkantilistlərin iqtisadi ideyaları ilə mübarizənin nəticəsi olaraq 
fiziokratlar məktəbi yaranır. Fiziokratların xidmətlərindən biri ondan 
ibarətdir ki, bu məktəbin nümayəndələri XVIII əsrdə Qərbi Avropada baş 
verən iqtisadi irəliləyişləri ümumiləşdirmişlər. Merkantilistlərlə olan 
iqtisadi ideyalar  mübarizəsi Qərbi Avropa ölkələrində gedirdi, lakin bu 
mübarizə İngiltərədə xüsusi əhəmiyyət kəsb edirdi. Merkantilistlər ilə 
gedən mübarizə Fransada Fiziokratizm adlanırdı. Bu onunla əlaqədar idi 
ki, XVIII əsrdə Fransada antifeodal inqilabı güclənirdi. Qeyd edək ki, 
Fransız merkantilizmi mütləqiyyət və feodal üsul-idarəsi ilə sıxı əlaqədar 
idi. 
Göstərdiyimiz dövrdə merkantilizmin tənqidi feodal üsul-idarəsinin 
tənqidi ilə üst-üstə düşürdü. Lakin feodalizmlə mübarizə təbii ki, kənd 
təsərrüfatının müdafiəsinə yönəldilmişdi. Bu da öz növbəsində milli 
sərvətin kənd təsərrüfatında axtarılması demək idi. Odur ki, zəruri bir 
 142 
proses kimi əkinçilik ideallaşdırılırdı. Əgər İngiltərədə iqtisadi fikirlər 
merkantilizm ilə mübarizədə manufaktura sənayesinə əsaslanırdısa bu sə-
naye Fransada çox böyük nüfuza malik deyildi. XYIII əsrdə Fransada "kral 
manufakturaları" feodal sisteminin qol-budağına çevrilmişdi. Fiskal 
siyasətə olan nifrət onlara qarşı çevrilmişdi. Bütün bunlara baxmayaraq 
fiziokratizmin ideyalarının təməli yaranırdı. 
İnqilab ərəfəsində Fransanı narahat edən iqtisadi problemlər təkcə 
merkantilizmin iflası ilə əlaqədar deyildi. Feodal üsul-idarəsi artıq 
böhranla üzləşirdi. Feodalizm fransız kəndlərində də hakim mövqe 
tuturdu. Bu üsul-idarə mürtəce xarakter daşıyırdı və sənaye istehsalını 
ləngidirdi. 
Belə bir şəraitdə Fransa zadəganları və ruhaniləri tüfeyli  sinfə 
çevrilmişdilər. Onların torpaq üzərində olan inhisarı saxlanılırdı. 
Mütləqiyyət zadəganları dəstəkləyirdi, zadəganlar isə təsərrüfatla məşğul 
olmurdular, kənddə yaşamırdılar. Onların məqsədi töycü və vergi yığmaq 
idi. 
XIV-XV əsrlərdə təhkimçilik öz əhəmiyyətini sarsıtsa da XVIII əsrdə 
təhkimçilik müəyyən mənada saxlanılırdı. Geniş miqyasda olmasa da 
işləyib ödəmə  münasibətləri qalırdı. 
XVIII əsr Fransasında kənd təsərrüfatı iqtisadi ziddiyyətlərin 
mərkəzinə çevrilmişdi. Kənd təsərrüfatını belə bir vəziyyətdən çıxarmaq 
üçün aqrar münasibətlərini kökündən dəyişdirmək tələb olunurdu. Odur 
ki, aqrar münasibətləri məsələsi ön plana keçirdi. Kənd təsərrüfatında 
kapitalizmin inkişafının yollarını və formalarını müəyyən etmək tələb 
olunurdu. Kapitalizmin kənd təsərrüfatında inkişafına olan maraq getdikcə 
artırdı və belə bir şəraitdə fiziokratizmin yaranması üçün şərait yaranırdı. 
Fransada merkantilizmin tənqidi aqrar istiqamət alır, çünki XVIII əsrdə 
Fransada kənd təsərrüfatında pozitiv iqtisadi məsələlərin həlli ön plana 
keçirilir. Fiziokratlar Fransanın iqtisadi durğunluğunun həllini kənd 
təsərrüfatında görürdülər. 
Belə bir şəraitdə Buagilber (1646-1714) Fiziokratlar məktəbini 
xarakterizə edən bir sıra ideyalar irəli sürür. Buagilber merkantilistləri 
ciddi tənqid edir, təbii qaydalara bəraət qazandırır, ticarət azadlığını tələb 
edir, taxıl üzərində yüksək qiymətlərin qoyulmasını faydalı hesab edir, 
 143 
əkinçilikdə olan kasıb vəziyyətə diqqəti artırır, vergilərin bərabər 
bölünməsini müdafiə edir, əkinçiliklə məşğul olanların kasıbçılıqdan azad 
olmasını təbliğ edirdi. 
Buagilberdən sonra Marşall Voban (1623-1707) özünün "Kral onluğu" 
(1707) adlı anonim əsərini buraxır. Bu əsərində o mütləqiyyət Fransasının 
kasıbçılığını açıb göstərir, onun xalqının yoxsullaşmasını açıqlayır, 
vergilərin ağırlığından danışır, ziynət və dövlət borclarını tənqid edir, 
imtiyaz sistemini və yardarlığı (otkup) qamçılayır, yaxşı əməyi və əkinçiliyi 
tərifləyirdi. Marşall Voban Buagilberi tərifləyərək göstərirdi ki,  XYIII  əsrin 
əvvəllərində Fransada vergilər ən yüksək dərəcəyə, öz apogeyinə 
çatmışdır, Fransanın  küçələrində ayaqyalınlar, ac-yalavaclar gəzişirlər. 
Vobanın təklifləri ondan ibarət idi ki, vergilər vahid şəklə salınsın, 
zadəganlara və ruhanilərə çatacaq vergilərin toxunulmazlığı ləğv edilsin. 
Deməli, Voban fiziokratlara qədər vergilərin vahid şəklə salınması 
ideyasını irəli sürmüşdü. 
XYIII əsrin birinci yarısında merkantilizmin ciddi tənqidi ilə Markiz 
dArjanson (1694-1757) çıxış edirdi. Onun iqtisadi fikirləri ancaq 1764-cü 
ildə nəşr olunmuşdur. Markiz dArjanson iqtisadi həyatın inkişafına 
qaydalar və üsullar tətbiq edilməsi əleyhinə çıxırdı, gömrük rüsumlarını 
tənqid edir, Avropanın vahid bir bazara çevrilməsini tövsiyə edir, birbaşa 
vergilərin qoyulması proyektlərini işləyib hazırlayır. Onun fikrincə yaxşı 
idarə etmək üçün idarəçiliyin özünü məhdudlaşdırmaq lazımdır. Ölkənin 
yaşayış vəziyyətinin mənbəyini dArjanson əkinçiliyin uğurlu olmasında, 
sənətkarlıqda və daxili ticarətdə görürdü. 
Fiziokratlar üçün xarakterik xüsusiyyət kəsb edən iqtisadi liberalizm 
ideyası dArjanson tərəfindən formalaşdırılır. Bu ideyanı isə Qurne (1712-
1759) sonralar ardıcıl olaraq inkişaf etdirir. 1751-ci ildə ticarət intendantı 
(hərbi təchizat sahəsinin işçisi) işləyən Qurne ticarət üzərində olan bir neçə 
məhdudiyyətləri aradan qaldırır. O merkantilistlərin siyasətini tənqid edir, 
feodal imtiyazlarının əleyhinə çıxır, vergi islahatı keçirməyi tələb edir və 
iqtisadi liberalizm anlayışını irəli sürür. 
Fiziokratların ideyalarına yaxın fikirləri bankir Riçard Kantilyon 
inkişaf etdirir. O 1733-cü ildə "Ticarətin təbiəti haqqında oçerk" adlı əsər 
yazır. Kantilyon bu əsərində açıq şəkildə fiziokrat ideyaları irəli sürürdü. O 
 144 
qeyd edirdi ki, məhz sərvətin yeganə mənbəyi torpaqdır, çünki torpaq 
yaşayış vasitələri ehtiyatına malikdir, insan əməyi torpaqdan sərvət ya-
radır. Bununla belə Kantilyon iddia edirdi ki, bütün əhali, zümrələr, 
təbəqələr torpaq mülkiyyətçiləri hesabına varlanırlar. O hətta cəmiyyəti üç 
sinfə də bölmüşdü. Kantilyonun fikrincə cəmiyyət əkinçilərdən (kənd 
sahibləri, icarədarlar), sənətkarlardan və tacirlərdən ibarətdir. 
Kantilyonun fikrincə əmtəənin həqiqi və ya daxili dəyərliliyi onun 
istehsalına sərf olunan əmək və torpağın miqdarına uyğun olur. O ictimai 
məhsulun hərəkətini, tədavül prosesində onun reallaşdırılmasını 
göstərməyə çalışmışdır. Lakin belə bir cəhəti də qeyd edək ki, Kantilyon 
merkantilistlərin baxışlarından tam azad ola bilməmişdir. Çünki ticarət 
balansı naminə o sənaye məhsullarının ixracının, lazım olan xammalın isə 
idxalının gücləndirilməsi tərəfdarı idi. 
Fransua Kene fiziokratizmin əsasını qoymuş və bu məktəbin rəhbəri 
idi. O, nəinki fiziokratlar məktəbinin əsasını qoymuş, hətta fiziokratizmin 
iqtisadi və siyasi proqramını formalaşdırmışdır. F.Kenenin ideyalarını və 
axtarışlarını XYIII əsrin ikinci yarısı Fransasının dövlət xadimi baş maliyyə 
nəzarətçisi Ann Raber Jak Tyürqo (1727-1781) davam etdirmişdir. 
Fiziokratizmin ideyalarını P.Dyupon de Nemur, Viktor Mirabo, P.Mersye 
de la Rivyer, Q.Letron təbliğ edirdilər. Belə ki, həqiqi fiziokratlar məktəbi, 
öz dövründə adlandırıldığı kimi "iqtisadçılar" məktəbi yaranmışdı. 
XYIII əsrin ortalarında İngiltərədə sənaye çevrilişi başlamışdısa 
Fransada isə manufaktura kapitalizmi möhkəmlənirdi. Lakin Fransada 
XYIII əsrin sonlarına kimi feodalizm, aqrar münasibətləri qalırdı. Fransa 
monarxiyası kəndliləri ağır vergilər altında saxlayırdı. Güclü mütləqiyyət 
sistemi, feodal iyerarxiyası kapitalizmin inkişafına maneəçilik edirdi. Kənd 
təsərrüfatı çıxılmaz vəziyyətə düşmüşdü. 
Bu dövrdə, yararlı torpaq sahələrinin 80%-i zadəganların əlində idi.56 
Fransız kəndlisi torpaqdan və mal-qaradan məhrum edilmişdi, məhsul 
verimi çox aşağı səviyyədə idi. Göstərdiyimiz dövr Fransasında feodal 
istismarının forması olan töycü, pul və məhsul  vergi sistemi hökm 
sürürdü. Şəxsi təhkimçiliyin müxtəlif formaları, əsarət və zülm geniş 
tüğyan edirdi. Töycü pul və natural şəkildə ödənilirdi. XYIII  əsrin sonuna 
                                                        
56 Всемирная история экономической мысли. Т.1, М.,1987, стр.442 
 145 
kimi töycünün pul forması daha da artmışdı. Yardarlıq geniş inkişaf 
tapmışdı. Torpaqsız və az torpaqlı kəndlilər mülkədarlardan icarəyə 
torpaq alsalar da məhsulun yarısını onlara verirdilər. Bütün bunlardan 
başqa kənd təsərrüfatı merkantilizm ideyalarına tabe etdirilirdi. Taxıl 
üzərində ən yüksək qiymətlər mövcud idi. Xaricə taxıl aparmaq qadağan 
idi, ucuz taxılın gətirilməsi isə getdikcə genişləndirilirdi. Kasıb fransız 
kəndi sənaye məhsullarının satılması üçün yararlı deyildi. 
Fransa mütləqiyyəti proteksionizmi, xarici ticarəti, gəmiçiliyi və 
sənayenin inkişafını genişləndirirdi. Bu dövrdə, yəni XYIII əsrin 
ortalarında İngiltərə dünya bazarında hakim mövqe tuturdu. Kiçik həcmli 
Fransız sənayesi texniki tərəqqi üçün maneəçilik törədirdi, kapitalist 
sənayesinin artmasının qarşısına əngəl törədirdi. 
Qeyd etdiyimiz amillərlə əlaqədar olaraq Fransada aqrar 
münasibətləri kəskin xarakter almışdı. Bu məsələnin həllində fiziokratlar 
müstəsna rol oynayırdılar. Fiziokratlar ölkədə yeganə sərvət yarada biləcək 
sahəni kənd təsərrüfatında görürdülər. Odur ki, fiziokratlar tədqiqat 
obyekti kimi öz baxışlarını kənd təsərrüfatına həsr etdilər. Onlar sənayeni 
məhsuldar sahə hesab etmirdilər. Kənd təsərrüfatında izafi məhsulun 
yaradılmasını sərf-nəzər edən fiziokratlar istehsal dairəsini aqrar 
münasibətləri ilə məhdudlaşdırırdılar. 
Siyasi iqtisad elmində fiziokratların əhəmiyyəti, rolu və mövqeyi 
ondan ibarət idi ki, Uilyam Petti və Buagilberdən sonra onlar öz 
tədqiqatlarını tədavül dairəsindən istehsal dairəsinə keçirmişdilər. Bununla 
da fiziokratlar kapitalist istehsalının sonrakı elmi təhlilinin əsaslarını 
qoydular. 
 
§ 2. FRANSUA KENE FİZİOKRATLAR MƏKTƏBİNİN  
BANİSİ KİMİ VƏ ONUN İQTİSADİ BAXIŞLARI 
 
Fiziokratlar məktəbinin əsasını qoyan Fransua Kene 1694-cü ildə 
Versalın yaxınlığında kasıb kəndli ailəsində anadan olmuşdur. Onun ailəsi 
kiçik ticarətlə məşğul idi. Valideyinləri F.Keneye heç bir təhsil verə 
bilməmişdilər. Lakin o, müstəqil olaraq təhsillə məşğul olur, hətta latın və 
yunan dillərini öyrənir. Çox gənc yaşlarında tibb ilə maraqlanır. Kənd cər-
 146 
rahından dərs alan Kene sonralar Parisdə tibb məktəbində oxuyur və 
nəhayət, məşhur həkim olur. O, bir neçə tibb əsəri yazır və 1749-cu ildə 
istedadlı bir həkim kimi Markiz de Pompadurun şəxsi həkimi, 1752-ci ildə 
isə XY Lüdovikin həkimi olur. Ona zadəgan titulu verirlər, Versal sarayına 
köçür, sonralar isə iri mülk sahibinə çevrilir. O, görkəmli alim-bioloq kimi 
də fəaliyyət göstərmişdir. 
F.Kene tibb və biologiya elmləri ilə yanaşı fəlsəfə ilə də məşğul olur, 
Malbranşın və Dekartın əsərlərini öyrənir. Fəlsəfə ilə məşğul olmaqla, 
maarifpərvər filosofların əsərlərini öyrənməklə F.Kene insan cəmiyyətinə 
kainatın məhsulu kimi baxırdı. İnsan cəmiyyətini F.Kene təbiətin 
qanunlarına tabe olan aləm adlandırırdı. Təbiət qanunlarını öyrənərək o 
hesab edirdi ki, nəinki təbiətdə, hətta cəmiyyətdə də mübadilə 
ekvivalentlik prinsipinə əsaslanır. Bu ideyadan Kene iqtisadi tədqiqatla-
rında da istifadə edirdi. 
F.Kene 60 yaşlarında bir iqtisadçı kimi formalaşır. 1756-cı ildə Didro 
onu Ensiklopediya yazılışına cəlb edir. Bu hadisə Kenenin həyatında çox 
mühüm rol oynayır. Versalda 50-ci illərdə Kenenin ətrafına 
ensiklopedistlərdən Didro, Helvetsi, Tyürqo və Mirabo toplanırdılar. Bu 
şəxslər inqilabi ruhda idilər. Dini,   təbiəti  dərk etməyi, cəmiyyəti, dövlət 
quruluşunu bu maarifçilər ciddi tənqid edirdilər. 
Xalq arasından çıxan Kene xalqın iztirab və əzablarını yaxşı başa 
düşürdü. Saray mühitində, eyş-işrət içərisində yaşayan Kene aristokratları 
da, şəhər zəhmətkeşlərini də, fransız kəndlisinin acınacaqlı həyatını da 
düzgün dərk edirdi. Kenenin isə aristokratlar və zadəganlarla olan əlaqəsi 
çox sıx idi. Bu ikilik onun iqtisadi platformasına təsir etməyə bilməzdi. 
1756-1757-ci illərdə Kene aşağıdakı məqalələrini Ensiklopediya üçün yazır: 
"Fermerlər", "Taxıl", "Əhali" və "Vergilər". Kənd təsərrüfatına həsr edilmiş 
Kenenin əsərləri böyük maraq doğurur. Onun tələbələri, ardıcılları 
meydana çıxır. 
F.Kene idealist idi. Dinin hərtərəfli hökmranlığını qəbul edirdi. Lakin 
Ensiklopediyada olan maarifçilər tərəfindən materialist ideyalar 
qərarlaşmışdı. Bundan qorxan Kene Ensiklopediya ilə olan 
əməkdaşlığından imtina edir.  
 147 
Fransua Kene "Fermerlər" və "Taxıl" məqalələrində kənd 
təsərrüfatına və iqtisadi siyasətə xas olan ziddiyyətləri açıqlayır, XY 
Lüdovikin apardığı siyasəti əks etdirirdi. Bir çox faktiki materiallar 
əsasında əkinçilik sistemində olan geriliyi göstərir, kənd təsərrüfatının 
təşkilinin və aqrar münasibətlərin  yenidən qurulmasının zəruriliyini 
açıqlayırdı. F.Kene primitiv, bəsit texnikaya əsaslanan natural təsərrüfatın 
iri fermer təsərrüfatı ilə əvəz olunmasını istəyirdi. Fermer təsərrüfatı, onun 
fikrincə, bazar üçün işləməli və iri kapital qoyuluşuna əsaslanmalı idi. 
F.Kene aqrar mədəniyyətinin artmasını və kənd təsərrüfatında muzdlu 
əməyin tətbiq edilməsini istəyirdi. O iddia edirdi ki, Fransa kiçik, qeyri-
məhsuldar istehsaldan və yardarlıqdan imtina etməlidir. Kiçik istehsal və 
yardarlıq külli miqdarda sərvətin itməsinə və daimi aclığın qalmasına 
səbəb olur. 
Deməli, F.Kene mahiyyət etibarilə feodalizmin qalıqlarının ləğv 
edilməsinə çağırırdı və iri kapitalist əkinçiliyinə keçilməsini istəyirdi. O 
yazırdı ki, həm kiçik, həm də iri təsərrüfatlar xərclərə olan münasibətlərdə 
qeyri-proporsional mənfəət gətirirlər. Bununla əlaqədar olaraq varlı 
əkinçilər bir neçə kotandan istifadə edərək özləri və dövlət üçün əlverişli 
şərait yaradırlar. Buna görə də varlıların təsərrüfatında iş qüvvəsinə qənaət 
edilir və nəticədə onlar özlərini yüksək mənfəətlə təmin edirlər. 
F.Kene öz iqtisadi proqrammasını ümumiləşdirilmiş şəkildə 
"Əkinçilik dövlətinin iqtisadi siyasətinin ümumi prinsipləri və bu 
prinsiplərə aid qeydlər" (1758) əsərində vermişdir. 
Sənaye istehsalının təhlilini vermiş klassik ingilis burjua siyasi 
iqtisadından fərqli olaraq F.Kene, kənd təsərrüfatının təhlilini verməklə bu 
sahəni yeganə istehsal sahəsi kimi izah etmişdir. 
Fiziokratlar məktəbi merkantilizm ilə mübarizədə inkişaf etmişdir. 
F.Kene özünün "Əhali" məqaləsində XY Lüdovikin merkantilist siyasəti və 
ticarət müharibələri əleyhinə çıxış edirdi. Bu sahədə o "Ticarət haqqında" 
(1765) adlı əsərində xüsusilə aktual çıxış edirdi. Merkantilizmin əksinə 
olaraq Kene və ümumiyyətlə fiziokratlar, ekvivalent mübadilə ideyasını 
irəli sürürdülər. F.Kene belə hesab edirdi ki, tədavülə daxil olan əmtəələr 
qabaqcadan verilmiş qiymətlər əsasında çıxış edirlər. Lakin F.Kene nə üçün 
əmtəələr qabaqcadan müəyyən olunmuş qiymətlər əsasında çıxış edirlər 
 148 
səbəbinin elmi əsasını verə bilməmişdir. O, mübadilənin ekvivalent 
xarakter daşıdığını əsas tutaraq merkantilizmi tənqid edirdi. Çünki 
merkantilistlər iddia edirdilər ki, sərvət tədavüldə yaradılır. Buna görə də 
F.Kene göstərirdi ki, əmtəələrin alışı hər iki tərəfdə bərabərlik yaradır, satış 
hər iki tərəf üçün uyğun olan qiymətlər əsasında aparılır və mübadilə heç 
nəyə üstünlük vermir. 
F.Kene "Cənab M.X. memuarlarına cavab (sənaye və ticarətin 
səmərəsi, qeyri-məhsuldar sinfin məhsuldarlığı haqqında)" (1765) 
məqaləsində belə bir qərara gəlir ki, bazar qiymətinin yaranmasının əsas 
səbəbi əmtəələrin az tapılması və ya məhsul bolluğudur və ya satıcılar ilə 
alıcılar arasında olan zəif və ya güclü rəqabətdir. 
Merkantilistlərdən fərqli olaraq F.Kene pulu qeyri-faydalı sərvət 
adlandırmışdır. O elan edirdi ki, pul mübadilədə vasitəçi rolunu oynayır. 
Əgər merkantilistlər pula yığım kimi baxırdılarsa, F.Kene bunu inkar 
edirdi, çünki Keneyə görə pul ölkə sərvətinin təkrar istehsalına kömək 
etmir. Məlumdur ki, merkantilistlər sərvətin mənbəyini xarici ticarətdə 
görürdülər, Keneyə görə isə ölkənin sərvətinin mənbəyi və varlanmağın 
açarı maddi istehsaldır. Maddi istehsal dedikdə o kənd təsərrüfatını 
nəzərdə tuturdu. Kene iddia edirdi ki, xarici ticarət müxtəlif ölkələrdə 
əmtəələr üzərində olan qiymətləri bərabərləşdirir. Xarici ticarət qiymətləri 
bərabərləşdirsə də heç bir əlavə şey vermir. Tacirlərin gəliri ölkənin 
mənfəəti deyil, bu proses təkrar istehsalın yox olması ilə aradan çıxır. Əgər 
merkantilistlər tacirləri bazarın ağası adlandırırdılarsa (öz əmtəələri 
üzərində özləri istədiyi qiyməti qoyurlar), F.Kene qeyd edirdi ki, satışdan 
əldə edilən fayda alış zamanı yox olur. Qeyd edək ki, merkantilizmi tənqid 
etməsinə baxmayaraq F.Kene ticarət mənfəətinin reallığını və əhəmiyyətini 
düzgün olmayaraq inkar edirdi. 
Fiziokratların nəzəri axtarışlarının əsasını "təbii qaydalar" təşkil 
edirdi. Belə bir konsepsiyanı F.Kene özünün "Təbii hüquq" (1765) əsərində 
şərh etmişdir. Onun bu əsəri özünün və ümumiyyətlə fiziokratların dünya 
görüşü və fəlsəfi baxışlarını əks etdirən bir traktatdır. F.Kene belə hesab 
edirdi ki, ictimai qanunların özü "təbii qaydalar" qanunlarıdır. Bu qanunlar 
allah tərəfindən göndərilmişdir və cəmiyyət onlardan təkrar istehsal və 
bölgü münasibətlərində istifadə etməlidir. F.Kene bu ideyasını "Çin əsarəti" 
 149 
(1767) əsərində də inkişaf etdirmişdir. O, göstərirdi ki, fiziki qanunlar təbii 
qaydaları müəyyən etməklə yanaşı insan nəsli üçün də əlverişlidirlər. Bu 
qanunlar dəqiq olaraq insanların bütün təbii hüquqlarını müəyyən edirlər. 
Belə qanunlar əbədidir, dəyişməzdir və ən yaxşı qanunlardır. 
F.Keneyə görə mülkiyyət hüququ təbii hüququn əsasıdır. Mahiyyət 
etibarilə "təbii qaydalar" F.Kene tərəfindən burjua qaydaları kimi qəbul 
edilirdi. F.Kene "təbii qaydalar" pərdəsi altında kapitalizmi müdafiə edirdi. 
Kapitalizm isə xüsusi mülkiyyət münasibətləri və azad rəqabət əsasında 
inkişaf edirdi. F.Kene bəyan edirdi ki, insanların təbii hüquqları təxminən 
onların şeylər üzərində olan hüquqları ilə müəyyən olunur. Bu şeylər isə 
onlara istifadə etmək üçün zəruridir. 
Fiziokratların "təbii hüquq" və "təbii qaydalar" haqqında olan 
təlimləri tərəqqipərvər ideyalar idi. Bu ideyalar ictimai inkişafın obyektiv 
və qanunauyğun qaydalarını irəli sürürdü. Fiziokratlar cəmiyyətə canlı 
ictimai orqanizmin inkişafı kimi baxırdılar. İqtisadi həyatı isə öz daxili 
qanunauyğunluqları olan təbii proses adlandırırdılar. 
Fiziokratların  xidməti ondan ibarət idi ki, onlar ictimai formaya 
cəmiyyətin fizioloji forması kimi baxırdılar. Cəmiyyətin fizioloji forması 
dedikdə Fiziokratlar istək və arzudan, siyasətdən asılı olmayaraq istehsalın 
özünün təbii zərurətindən irəli gələn formaları nəzərdə tuturdular. 
Fiziokratların iqtisadi nəzəriyyələrinin mərkəzi nöqtələrindən biri 
"xalis" və ya izafi məhsul haqqında olan təlimləridir. Merkantilistlərin 
əksinə olaraq fiziokratlar izafi məhsulun mənşəyini tədavül sferasından 
maddi istehsal sferasına daxil edirlər, bununla da kapitalist istehsalının 
təhlilinin əsasını qoyurlar. F.Kene "Cənab M.X. memuarlarına cavab" 
əsərində əkinçiliyin məhsuldarlığının müstəsna əhəmiyyət kəsb etdiyini 
əsaslandırmış və ticarəti ancaq şeylərin bir-birinə qarşı mövcud 
qiymətlərinin əsasında mübadilə olunduğu vasitə adlandırmışdır. Məhz bu 
səbəbdəndir ki, Fiziokratlara görə ticarət sərvət yaratmır. 
"Xalis məhsulu" Fiziokratlar (məlumdur ki, əkinçilikdə) istehsal 
xərclərindən artıq əldə edilən artıq məhsul adlandırırdılar. "Vergilər" 
məqaləsində F.Kene yazırdı ki, "xalis məhsul" hər il yaradılan sərvətdir. Bu 
sərvət millətin gəlirini təşkil edir ki, əkinçilikdə yaradılan məhsuldan 
bütün xərcləri çıxdıqdan sonra qalan gəlirdir. Beləliklə, Fiziokratlar 
 150 
göstərirdi ki, "xalis məhsul" ancaq əkinçilikdə yaradılır. F.Kene qət edirdi 
ki, sənaye ancaq istehlak edir və buna görə də sənayedə xalis məhsul 
yaradılmır; sənaye əməyi ilə yaradılan sərvət torpağın verdiyi gəlir 
hesabına olur və ona görə də sənaye qeyri-məhsuldar sahədir. F.Kene 
göstərirdi ki, sənayenin təkrar istehsalı torpaq sahələrindən əldə edilən 
gəlir hesabına həyata keçirilir. F.Keneyə görə sənayedə xammal və 
materiallara yeni forma verildiyi üçün istehsalın bu sahəsi qeyri-
məhsuldardır.  
Bu ideyaları F.Kene "Sənətkar əməyi haqqında" (1766) əsərində 
inkişaf etdirmişdir. F.Kene bu əsərində yazırdı ki, sərvət istehsalı onun 
təkrar istehsalıdır. İstehlak isə məhsulun, maddi nemətlərin məhv olması 
deməkdir. Bu əsərində F.Kene göstərirdi ki, sənətkar xammalın 
dəyərliliyini (qiymətini) artırır, lakin o saat qət edirdi ki, sərvət əkinçilikdə 
yaradılır. O izafi məhsulu naturalcasına izah edərək onu təbiətin bəxşeyişi 
kimi qəbul edirdi. İzafi məhsula onun belə yanaşmasını dəyər kəmiyyəti 
kimi izah etmək olar. Əgər F.Kene "Əkinçilik dövlətinin ümumi iqtisadi 
prinsipləri..." əsərində "torpaq sərvətin yeganə mənbəyidir" deyirdisə, "Çin 
əsarəti" əsərində "xalis məhsulun" daha geniş anlayışını verirdi. O qeyd 
edirdi ki, xərclər çıxıldıqdan sonra qalan artıq məhsul "xalis məhsuldur". 
Bu xalis məhsul isə, F.Keneyə görə dövlətin və xüsusi mülkiyyətçilərin 
gəlirini təşkil edir. 
İzafi dəyər probleminin öyrənilməsində Fiziokratların çox böyük 
xidmətlərinə baxmayaraq onların "xalis məhsul" haqqında olan təlimləri 
məhdud və ziddiyyətli xarakter daşıyır. Feodal nümayəndələrinə üstünlük 
verərək izafi məhsul (izafi dəyər) problemini onlar tam şəkildə həll edə 
bilməmişlər. Fiziokratlar izah edə bilmirdilər ki, izafi dəyər dəyərin 
artmasıdır. F.Kene bir tərəfdən iddia edirdi ki, "xalis məhsul" torpağın 
məhsuludur, təbiətin bəxş etdiyi nemətdir. Digər tərəfdən iddia edirdi ki, 
"xalis məhsul" muzdlu fəhlənin izafi əməyi tərəfindən yaradılan 
məhsuldur. Fiziokratizmdə olan bu ikililik onların dəyərin mahiyyətini 
başa düşməməsindən irəli gəlirdi. 
Belə bir hal onunla əlaqədar idi ki, Fiziokratların nəzəri bazası yox 
idi, əmtəə və dəyərin təbiətini onlar təhlil etməmişdilər. Fiziokratlar maddi 
nemətlərin artmasını təbiətin özü  ilə əlaqələndirirdilər. Fiziokratların 
 151 
fikrincə kənd təsərrüfatında sərvətin artması istehsal prosesinə sərf olunan 
istehlak dəyərlərindən çox istehlak dəyərlərinin yaranması təbii amillərin 
hiss ediləcək dərəcədə artması ilə əlaqədardır.   
F.Kene iddia edirdi ki, kənd təsərrüfatı "xalis məhsul" gətirən yeganə 
sahədir. Məhz buna görə də o izafi dəyəri renta ilə eyniləşdirirdi. Deməli, 
F.Keneyə görə torpaq rentası "xalis məhsulun", izafi dəyərin yeganə 
formasıdır. 
Fiziokratlar iddia edirdilər ki, sənayedə izafi məhsul yaradılmır, 
kapitala görə sənayedə mənfəət də yoxdur. Kapitalistlərin gəliri yüksək 
əmək haqqı kimi izah edilirdi. Onlar belə hesab edirdilər ki, gəlir və 
fəhlənin əmək haqqı istehsal xərclərinə daxildir. Fiziokratlar, xüsusilə 
F.Kene belə hesab edirdilər ki, sənayedə yaradılan məhsulun dəyəri onun 
istehsalına çəkilən xərclərə bərabərdir. Beləliklə, fiziokratlar sənayedə, 
kənd təsərrüfatında və ticarətdə yaradılan mənfəət kateqoriyasını nəzərə 
almırdılar. 
F.Kene ticarət mənfəətini qeyri-iqtisadi kateqoriya hesab edirdi və 
göstərirdi ki, ticarət mənfəəti haqq-hesabda aldatma yolu ilə əldə edilir. O, 
belə hesab edirdi ki, "xalis məhsul" tam mənası ilə torpaq sahibinə çatır, 
fermerlər guya xalis məhsuldan heç bir hissə almırlar, onlar özlərinin 
muzdlu fəhlələri kimi əmək haqqı alırlar. Fermerlərin və onların muzdlu 
fəhlələrinin aldıqları əmək haqqı da istehsal xərclərinə daxildir. 
Fiziokratların bu ideyasına görə guya fermerlər özləri özlərinə əmək haqqı 
verirlər. Faktiki olaraq bu o demək idi ki, kənd təsərrüfatında fermer-
kapitalistlər və muzdlu fəhlələr eyni adamlardır. 
Fiziokratların "xalis məhsul" haqqında olan təlimləri onların 
məhsuldar və qeyri-məhsuldar əmək haqqındakı konsepsiyaları ilə 
əlaqədar idi. Fiziokratların bu sahədə olan xidməti ondan ibarət idi ki, 
siyasi iqtisad elmində onlar əmək məhsuldarlığı anlayışını açıqlamışdılar. 
Onlar düzgün başa düşürdülər ki, məhsuldar əmək elə bir əməkdir ki, o 
izafi dəyər yaradır, yəni "xalis məhsul" istehsal edir. Ancaq yuxarıda qeyd 
etdiyimiz kimi, onlar məhsuldar əməyi kənd təsərrüfatına, əkinçiliyə tətbiq 
edilən əmək hesab edirdilər. Sənayedə tətbiq edilən əməyi qeyri-məhsuldar 
əmək adlandırırdılar. Daha dəqiq desək, sənayedəki əmək səmərəsiz əmək 
kimi qəbul edilirdi. 
 152 
Fiziokratlar iddia edirdilər ki, əmtəələr tədavülə irəlicədən müəyyən 
olunmuş qiymətlə daxil olurlar. Mahiyyət etibarilə bu o demək idi ki, dəyər 
istehsalda yaradılır. F.Kene dəyər kateqoriyasını həll etmədən əmtəənin 
dəyərə və istehlak dəyərinə malik olmasını ayırd edirdi. 
Fiziokratlar, o cümlədən F.Kene bazar qiyməti şəraitində tələb və 
təklif arasında olan nisbətlə məhdudlaşırdılar. 
Məlumdur ki, fiziokratlar dəyər nəzəriyyəsi yaratmamışlar. Onların 
belə bir mövqeyi U.Petti və P.Buagilber ilə müqayisədə bir addım geri 
demək idi. Çünki U.Petti və P.Buagilber dəyərin əsasını əmək təşkil edir 
ideyasını vermişdilər, fiziokratlar isə bunun əksinə olaraq iddia edirdilər 
ki, dəyəri torpaq, təbiət yaradır. 
F.Kene və ümumiyyətlə, fiziokratlar pul haqqında da heç bir 
nəzəriyyə yaratmamışdılar. Fransua Kene "Ticarət haqqında", "Sənətkar 
əməyi haqqında", "Əkinçilik dövlətinin iqtisadi siyasətinin ümumi 
prinsipləri və bu prinsiplərə qeyd" adlı əsərlərində göstərirdi ki, pul elə bir 
vasitədir ki, o mübadiləni yüngülləşdirir. O, pul yığımının əleyhinə çıxış 
edirdi, puldan dəfinə kimi istifadə olunmasını istəmirdi. F.Kene yazırdı ki, 
pul öz özlüyündə adamların tələbatını ödəmir və pul pul yaratmır. Əgər 
real sərvət yoxdursa pul sərvəti də səmərəsizdir və faydasızdır. Kene daha 
sonra göstərirdi ki, pul istehlak olunmur, təkrar istehsal edilmir, lakin 
daima sərvət mübadiləsi vasitəsi kimi çıxış edir. 
F.Kenenin və onun məktəbinin nümayəndələrinin ideyalarının təhlili 
göstərir ki, əmək haqqı barədə olan merkantilistlərin fikirlərini onlar təkrar 
etmişlər. F.Kene əmək haqqını fiziki yaşayış minimumu hesab edirdi. O 
iddia edirdi ki, əmək haqqı adi, elementar tələbatı ödəməli və dəyişməz 
qalmalıdır. 
Fiziokratların kapital haqqında olan nəzəriyyələri isə böyük 
əhəmiyyət kəsb edir. Merkantilistlər kapital ilə pulu eyniləşdirirdilər, 
Fiziokratlar isə kapitalın əşya tərkibini təhlil edirdilər. İstehsal xərclərinin 
təhlili F.Keneyə imkan verirdi ki, kapitalın tərkib hissələrini o ayıra bilsin. 
Əkinçilik işlərinə hər il sərf edilən xərcləri F.Kene illik avans adlandırırdı 
(toxum, iş qüvvəsi). Bir neçə il fəaliyyət göstərən kənd təsərrüfatı 
maşınlarına, tikililərə, mal-qaraya və s. çəkilən xərcləri isə ilkin avans 
hesab edirdi. 
 153 
F.Kene yazırdı ki, illik avans bir başa və tam şəkildə xərclərə daxildir, 
ilkin avans isə hissə-hissə istehsal xərclərinə daxil edilir. Lakin, kapitalın 
belə bir bölgüsünü-illik və ilkin avansı Kene kənd təsərrüfatı istehsalına aid 
edirdi. Odur ki, kənd təsərrüfatında fəaliyyət göstərən kapitalı o 
məhsuldar kapital adlandırırdı. 
Merkantilistlər kapitalı bir çox tarixi dövrlərə aid kateqoriya 
adlandırırdılarsa da fiziokratlar belə fikri nəzərə almırdılar. 
§3. FRANSUA KENENİN "İQTİSADİ CƏDVƏL"İ 
   
Kapital haqqında təlim təkrar istehsal prosesinin və bütövlükdə 
ictimai kapitalın tədavülünün təhlili F.Kene üçün çıxış nöqtəsi idi. Siyasi 
iqtisad  elmində o, ilk dəfə istehsalın və satışın daima "təkrar istehsalı" 
anlayışından istifadə etmiş və ümumiyyətlə, "təkrar istehsal" kateqoriyasını 
bu elmə o gətirmişdir. Təkrar istehsal prosesinin təhlilini F.Kene özünün 
məşhur əsəri olan "İqtisadi cədvəl"də vermişdir (1758). 
"İqtisadi cədvəl"də F.Kene üç birləşmiş sinifdən ibarət olan 
cəmiyyətə vahid bir orqanizm kimi baxmışdır.  Çünki F.Kenenin "İqtisadi 
cədvəl"ində məcmu məhsul tədavül prosesi zamanı bilavasitə üç sinif 
arasında bölüşdürülür. F.Kene yazırdı ki, millət üç sinif vətəndaşlardan 
ibarətdir. Buraya o, aşağıdakı sinifləri daxil edirdi: məhsuldar sinif, 
mülkiyyətçi siniflər, səmərəsiz sinif. Məhsuldar sinfə və ya fermerlərə o 
torpaqdan istifadə edənləri, torpaqla əlaqədar olaraq xərc çəkən adamları 
daxil edirdi. Beləliklə, məhsuldar sinif dedikdə o, kəndliləri, fermerləri, 
kənd təsərrüfatında olan muzdlu fəhlələri, yəni kənd təsərrüfatında 
məşğul olan bütün əhalini başa düşürdü. Mülkiyyət sahiblərinə isə F.Kene 
"xalis məhsul" əldə edənləri, yəni torpaqdan gəlir alanları aid edirdi. 
Mülkiyyət sahiblərinə F.Kene kralı, torpaq sahiblərini, kilsə işçilərini 
daxil edirdi. Sənayedə məşğul olan bütün əhali "səmərəsiz", qeyri-
məhsuldar sinif adlandırılırdı. "Səmərəsiz", qeyri məhsuldar sinif dedikdə 
F.Kene sənayedə məşğul olan muzdlu işçiləri, sənətkarları, kapitalistləri, 
tacirləri və kiçik alverçiləri nəzərdə tuturdu. F.Keneyə görə "səmərəsiz 
sinif", mülkiyyət sahibləri "xalis məhsul" yaratmırlar, lakin onlar öz 
əməkləri vasitəsilə özlərinə lazım olan miqdarda istehlak şeyləri istehsal 
edir və tələbatlarını ödəyirlər. 
 154 
F.Kene sübut etməyə çalışırdı ki, kral və torpaq sahibləri cəmiyyətin 
əsasını təşkil edirlər. Lakin mülkiyyət sahiblərini birinci yerə keçirə 
bilmirdi. Əgər o mülkiyyət sahiblərini birinci yerə keçirsəydi öz 
nəzəriyyəsinə qarşı ziddiyyət yaradardı. Çünki F.Kene üstünlüyü kənd 
təsərrüfatına verirdi. Kənd təsərrüfatına verilən belə bir üstünlük 
fiziokratların əsas konsepsiyasını təşkil edirdi. 
Torpaq sahibləri F.Kenenin əsas ideyasını təşkil edir və xüsusi sinif 
kimi izah edilirdi. O, xüsusi sinif adlandırdığı torpaq sahiblərini məhsuldar 
siniflə  "səmərəsiz" sinif arasında yerləşdirirdi. 
Qeyd edək ki, F.Kenenin siniflərin belə bir bölgü prinsipi onun 
yaşadığı tarixi şəraitdən irəli gəlirdi. Çünki F.Kenenin dövründə Fransa 
fəhlə sinfi təzə formalaşırdı. Kapitalist müəssisələri rüşeym halında idi, 
kapitalizm manufaktura dövrünü yaşayırdı və bu manufakturalar 
feodalizmin tərkibində inkişaf edirdi. 
F.Kene tərəfindən cəmiyyətin fermerlərə, mülkiyyət sahiblərinə və 
sənayeçilərə bölünməsi cəmiyyətin orta əsrlərdə silklərə-kəndlilərə, 
zadəganlara və şəhərlilərə bölgüsünə uyğun gəlirdi. Onun dövründə 
məlum idi ki, sənaye kənd təsərrüfatından asılı idi. Məhz buna görə 
fiziokratlar belə bir nəticəyə gəlirdilər ki, guya sənaye "xalis məhsul" 
istehsal etmir və qeyri-məhsuldar sahədir. Sənayeçi siniflər də "səmərəsiz" 
siniflərdir. Məlumdur ki, kapitalistlərin özləri "xalis məhsul" istehsal 
etmirlər (xalis gəlir), sənayedə olan fəhlələr əmək prosesində istehlak 
dəyərlərinin şəklini dəyişirlər. 
F.Kene tərəfindən kənd təsərrüfatının yeganə istehsal sahəsi və 
fermerlərin ancaq məhsuldar sinif elan edilməsinin əsası vardı. Çünki kənd 
təsərrüfatında yaradılan torpaq rentası izafi məhsul kimi dərk edilirdi. 
F.Kene öz "İqtisadi cədvəl"ində əsas problemlərdən biri olan xalq 
təsərrüfatı proporsiyalarını açmışdır ki, bu proporsiyalar da ölkənin 
iqtisadi inkişafını təmin edirdi. "İqtisadi cədvəl" cəmiyyətin illik 
məhsulunun reallaşdırılmasını və təkrar istehsalın formalaşdırılmasının 
şərtlərini özündə əks etdirən bir sxemadır. Milli miqyasda sadə təkrar 
istehsalın imkanlarını və siniflər arasında olan iqtisadi əlaqələri göstərmək 
məqsədilə bu "cədvəldə" reallaşdırma prosesini sadələşdirmiş və bir çox 
momentləri sərfnəzər etmişdir. Beləki o "İqtisadi cədvəldə" sadə təkrar 
 155 
istehsalı təhlil etmək məqsədilə yığım prosesini cədvəldən çıxarmışdır. 
F.Kene "İqtisadi cədvəldə" pulun dəyərinin dəyişməzliyini, əmtəələrin 
qiymətlərinin sabitliyini təklif etmiş və reallaşma prosesinə xarici ticarətin 
təsirini cədvəldən çıxarmışdır. 
F.Kenenin "İqtisadi cədvəl"i iqtisad elmi sahəsində böyük kəşflərdən 
biri hesab edilir. Çünki o, bu əsərində bütövlükdə kapital istehsalı 
prosesinə təkrar istehsal prosesi kimi baxmış, tədavülü isə təkrar istehsal 
prosesinin forması kimi izah etmişdir. F.Kene təkcə bununla 
kifayətlənməyərək kapital və gəlirlər arasında olan mübadiləni, təkrar 
istehsal ediləcək və istehlak üçün yaradılacaq münasibətləri, istehsalçılar 
və istehlakçılar arasında olan əlaqələri (həqiqətdə kapital ilə gəlirlər 
arasında olan əlaqələri) də cədvəldə təhlil etmişdir. Digər tərəfdən 
F.Kenenin dahiliyi ondan ibarətdir ki, o, iki istehsal bölməsinin-xammal 
istehsalı ilə sənaye arasında olan əlaqələrin iqtisadi mənalarının təhlilini 
vermişdir. Qeyd edək ki, XVIII əsrin son rübündə belə bir "İqtisadi 
cədvəl"in yaradılması siyasi iqtisad elmində inqilab demək idi. Çünki 
siyasi iqtisad da göstərilən dövrdə bir elm kimi hələ də formalaşmamışdı, 
bu elm hələ də özünün bəsit dövrünü yaşayırdı. Siyasi iqtisad elmində 
F.Kenenin bu konsepsiyası böyük bir elmi kəşf idi. 
F.Kenenin "İqtisadi cədvəl"inə görə torpaq sahibləri məhsulu 
reallaşdırmaq üçün şərait yaradırlar. Çünki torpaq sahibləri fermerlərdən 
istehlak (tələbatları ödəmək üçün) məhsulları alırlar. Bu məhsullar bir 
mlrd. livr təşkil edir. Bu pullar fermerlərdə qalır. Sonrakı reallaşdırma 
ikinci mlrd. dolların hesabına həyata keçirilir. Buna da torpaq sahibkarları 
sənaye əmtəələri alırlar. Bununla da torpaq sahibkarlarının ictimai 
məhsulun reallaşdırılması prosesində olan iştirakı başa çatır. Çünki 
F.Keneyə görə torpaq sahibləri özlərini istehlak malları ilə təmin edirlər, 
yəni onların yaşayış vasitələri artıq vardır, bu məhsullar bir il üçün 
nəzərdə tutulur və öz öhdələrinə təkrar istehsal prosesində düşən 
vəzifələrini yerinə yetirmiş olurlar. 
F.Kene "İqtisadi cədvəl"ində daha sonra göstərir ki, ictimai məhsulun 
sonrakı mübadiləsi sənayeçilər sinfi ilə fermerlər arasında baş verir. Belə 
bir münasibət ondan irəli gəlir ki, torpaq sahibkarlarına satılan sənaye 
əmtəələrinə görə sənayeçilər bir mlrd. livr əldə etmişlər. Sənayeçilər əldə 
 156 
etdikləri bir mlrd. livri yenidən fermerlərə qaytarırlar, ona görə ki, 
sənayeçilər fermerlərdən bir mlrd. livrlik istehsal məqsədli məhsullar 
alırlar. Fermerlərdən xammal alan sənayeçilərə ikinci mlrd. livr çatır, çünki 
sənayeçilər fermerlərə bir mlrd. livrlik məhsul satmışdılar. F.Kenenin 
"İqtisadi cədvəl"ində reallaşdırmanın belə bir prosesi başa çatır. Çünki 
sənayeçilərdən məhsullar və pul vəsaiti fermerlərə, fermerlərdən məhsullar 
və pul vəsaiti sənayeçilərə keçdiyi üçün istehsal və təkrar istehsalın davam 
etdirilməsi məqsədilə şərait yaranmış olur. Məhz buna görə də istehsal və 
təkrar istehsal dəyişməz miqyasda davam etdirilir. 
F.Kenenin "İqtisadi cədvəl"inin mahiyyətinin təhlili göstərir ki, o, bu 
cədvəldə siyasi iqtisad elmində birinci dəfə olaraq ictimai məhsülün 
reallaşdırılmasının əsas yollarını göstərmişdir. Belə bir proses daxilində o 
pul və əmtəələrin hərəkətini mübadilə prosesində çoxsaylı aktlarının 
birləşməsi prinsiplərini təhlil etmişdir. Belə bir metodoloji prinsip F.Keneyə 
imkan vermişdir ki, o, təkrar istehsal prosesini və reallaşdırmanın fasiləsiz 
həyata keçirilməsini təhlil edə bilsin. F.Keneyə görə belə bir proses o 
zaman həyata keçirilə bilər ki, xalq təsərrüfatının inkişafında müəyyən 
proporsiyalara riayət edilsin. 
Kənd təsərrüfatı məhsulunun     istehsalına sərf olunmuş bütün 
xərclər çıxıldıqdan sonra əmələ gələn artığı Kene "xalis məhsul" 
adlandırmışdır. F.Kene öz "İqtisadi cədvəl"ində xalis məhsulun istehsalını, 
bölgüsünü və dövranını təhlil etmişdir. Fiziokratların şərhində xalis 
məhsul izafi məhsulun və izafi dəyərin ən yaxın timsalıdır. Doğrudur, 
fiziokratlar xalis məhsulu birtərəfli olaraq torpaq rentasına müncər edir və 
torpağın təbii bəhrəsi hesab edirdilər. Lakin fiziokratların, o cümlədən 
F.Kenenin çox böyük xidmətləri bunda idi ki, onlar izafi dəyərin mənşəyi 
haqqında tədqiqatı tədavül dairəsindən bilavasitə istehsal dairəsinə 
keçirmişdilər. Belə bir metodologiyaya baxmayaraq F.Kene və fiziokratlar 
dəyər anlayışının sirlərini təhlil etmirdilər. 
Fiziokratlar əkinçilikdə izafi məhsulu haqqı ödənilməmiş insan 
əməyinin nəticəsi kimi deyil, təbiətin bəhrəsi kimi izah edirdilər. İzafi 
məhsul artıq natural məhsul formasında, xüsusilə də çörəkdə bilavasitə 
mövcuddur. Öz modelini yaradarkən Kene bu model üçün yardarlığa 
 157 
işləyən kasıb kəndlini deyil, daha çox işçi qüvvəsini  və sadə avadanlığı 
olan, həmçinin pulla muzdur tutan icarəçi fermeri əsas götürmüşdür. 
F.Kene yazırdı ki, kapitalist nəyin hesabına kapital (o, kapital 
qoyuluşunu avans adlandırırdı) yığa bilər? Bunu aydınlaşdırmaq üçün 
F.Kene belə bir fikir irəli sürürdü ki, yalnız xalis məhsuldan alınan, yəni 
torpaq sahiblərinin gəlirindən alınan yığım normaldır, iqtisadi cəhətdən 
"qanunidir". Fabrik sahibi və ya tacir isə öz "əmək haqqlarından" müəyyən 
şey kəsib  götürməklə o qədər də "qanuni" olmayan üsulla kapital yığa 
bilərlər. 
F.Kenenin iqtisadi fikirlərindən, xüsusilə onun "İqtisadi cədvəlindən" 
hansı əməli nəticələr irəli gəlir. Hər şeydən əvvəl F.Kenenin ilk tövsiyəsi iri 
fermer təsərrüfatı formasında əkinçiliyin hər cür həvəsləndirilməsi 
olmuşdur. Lakin, daha sonra ən azı o vaxtlar üçün o qədər də zərərsiz 
görünməyən iki tövsiyə var idi. F.Kene belə hesab edirdi ki, yalnız yeganə 
həqiqi iqtisadi "artıqlıq" olan xalis məhsula vergi qoymaq lazımdır. Hər  
cür başqa vergilər təsərrüfatı çətinə salır. 
F.Kenenin bu qədər mühüm və şərəfli sosial funksiyalar aid etdiyi 
həmin feodallar əslində bütün vergiləri verməli idilər. O zamankı Fransada 
məsələ tamam əksinə idi: həmin feodallar heç bir vergi vermirdilər. 
Bundan əlavə, F.Kenenin dediyi kimi, sənaye və ticarət əkinçiliyin 
"himayəsində" olduğundan lazım idi ki, bu himayə ucuz başa gəlsin. Bu isə 
o zaman baş tuta bilərdi ki, sənaye və ticarət üçün yaradılmış bütün 
məhdudiyyətlər və çətinliklər ya ləğv edilsin və ya heç olmasa zəiflədilsin. 
F.Kenenin iqtisadi təlimi öz dövrü üçün istər nəzəriyyədə və istərsə 
də praktikada mütərəqqi olan bütün iqtisadi və sosial dünyagörüşü idi. 
Məsələn, F.Kenenin məşğul olduğu başlıca problem, müasir elmin dili ilə 
deyilsə, iqtisadiyyatın inkişafını təmin edən əsas xalq təsərrüfatı 
proporsiyaları problemidir. Bu problem müasir dövr üçün son dərəcə 
aktual və əhəmiyyətlidir. Demək olar ki, F.Kenenin ideyaları bir çox 
ölkələrdə tərtib edilməkdə olan sahələrarası əlaqələr balanslarının əsasında 
dururdu. Bu balanslar sahələrin (mikroiqtisadiyyat) və təsərrüfatın idarə 
edilməsində daha böyük rol oynayırdılar. 
Sahələrarası balans (xərc balansı) məcmu ictimai məhsulun (ümumi 
milli məhsulun-ÜMM) istehsalı və bölgüsünün təhlili  və iqtisadi cəhətdən 
 158 
əsaslandırılmış makroiqtisadi proporsiyaların proqnozlaşdırılması üçün 
daha dolğun ilkin statistik material verir. Bu metodun tətbiq edilməsi 
bizim zəmanəmizin iqtisad elminin ən böyük və praktik cəhətlərindən biri 
olmalıdır. 
 
§ 4. A.R.JAK TYÜRQONUN İQTİSADİ BAXIŞLARI VƏ 
FİZİOKRATİZMİN İNKİŞAFI 
 
Fiziokratlar məktəbinin tarixi inkişafında Ann Rober Jak Tyürqonun 
(1727-1781) xüsusi xidmətləri olmuşdur. 
Elmi cəhətdən Tyürqo novator, dərin biliyə və tərəqqipərvər 
ideyalara malik idi. Onda incə müşahidəçilik və əsl nəzəri qabiliyyət vardı. 
Tyürqo ensiklopedistlər və fiziokratlar ilə yaxınlaşaraq "Ensiklopediyada" 
məqalələr çap etdirir və iqtisadi məsələlərə dair bir çox əsər yazır. 
1766-cı ildə "Sərvətin yaranması və bölüşdürülməsi haqqında 
düşüncələr" adlı əsərini yazır və əsəri 1776-cı ildə kitab şəklində çap etdirir. 
Çox maraqlı olan bu əsərdə Tyürqo fiziokratların doktrinalarını əks 
etdirir, lakin bir çox əlavələr və şərhlər də fiziokratların fikirlərinə əlavə 
edir. Məsələn, Tyürqo qət edir ki, ticarətin özünün mövcud olması torpağın 
qeyri-bərabər bölüşdürülməsinin nəticəsidir. Əgər torpaq bərabər 
bölüşdürülsəydi onda hər kəs özünə lazım olan yemək şeyləri əldə edə 
bilərdi. Eyni zamanda muzdlu əmək sistemi də olmazdı, əgər hamısı 
bərabər olsaydı heç kim digəri üçün işləyə bilməzdi. Tyürqo belə bir ideya 
irəli sürürdü ki, torpaq bölüşdürülməmişdən əvvəl becərilməyə 
başlanmışdır, becərilmə başlanandan sonra torpaq insanlar arasında bölüş-
dürülməyə məruz qalmış. Bu səbəbdəndir ki, sonralar torpaq üzərində 
olan mülkiyyət qanunları da yaranmışdır. 
Sonralar, torpağın müxtəlifliyi və tələbatların çoxluğu, Tyürqoya 
görə, mübadiləni yaratmışdır. Tyürqo göstərirdi ki, işçilərin arasında olan 
rəqabət minimum dərəcədə məhdudlaşdığına görə həyat minimumu 
yaranır, yaşayış vasitələri istehsal edilir və əmək haqqı meydana çıxır. 
Beləliklə, sahibkarlarla fəhlələr arasında seçmə üsulu tətbiq edirlər və kim 
ən az əmək haqqı ilə işləməyə razılıq verərsə onları işə götürürlər. Torpaq 
isə əksinə, adamlardan asılı olmayaraq və onların bir-birləri ilə razılığı 
 159 
olmadan işçilərə bilavasitə əməklərinin qiymətini verir. Torpaq adamlarla 
ticarət etmir, onları məcburiyyətə çəkmir. Torpaq adamların alacaqları 
əmək haqqı barədə onlarla razılığa girmir. Digər tərəfdən, torpağın 
verəcəyi hər hansı bir məhsul qabaqcadan torpaqla razılaşdırılmır və 
insanların gündəlik əməklərini torpaq qiymətləndirmir. Torpağın insanlara 
bəxş etdiyi nemətlər torpağın fiziki münbitliyinin nəticəsidir. Adamların 
əldə etdikləri öz səylərinin və əmək haqqından artıq olan torpağın xalis 
bəxşeyişidir. 
Beləliklə,  torpaq sahibi asılı olmayan sərvət əldə edir ki, bunun da 
nəticəsində istehsalı təşkil edir. Bu göstərdiyimiz fikirlər əsasında Tyürqo 
cəmiyyəti iki əsas sosial qrupa ayırmışdır. Birinci qrupa Tyürqo istehsal 
edənləri və ya torpaq sahiblərini, ikinci qrupa isə aylıq məvacib alanları, 
yəni sənətkarları daxil edir. Birinci qrupa daxil edilən sosial qrup sərvət 
yaradır, ikinci qrupa daxil olanlar isə şeylərə lazımi forma verirlər. 
Tyürqonun fikrincə "ilkin vaxtlarda mülkiyyətçilərlə əkinçilər 
arasında fərq olmamışdır, sonra torpaq üzərində mülkiyyətçilər 
yaranmağa başlayır. Beləliklə, insanlar arasında bərabərsizlik meydana 
çıxır. Çünki insanlar güclüdürlər, əməksevərdirlər və qənaətcillik, 
ehtiyatlılıq göstərib mühüm torpaq sahələrini tutmuşlar, nəticə etibarilə 
borc verənlərə çevrilmişlər. Bu proseslərin nəticəsində icarə münasibətləri 
yaranır. Torpağın məhsuldarlığının nəticəsi əkinçilər və sahibkarlar 
arasında bölünməyə başlayır ki, bu da xalis məhsul yaradır. Həmən bu 
xalis məhsul və ya gəlir, Tyürqoya görə, sahibkarların verəcəkləri əmək 
haqqı və ödəyəcəkləri xərclər çıxıldıqdan sonra qalan hissəsidir. 
Nəhayət, Tyürqo iddia edir ki, cəmiyyəti üç sinfə bölmək zərurəti 
yaranır. O, belə bir sxema irəli sürür ki, cəmiyyət aşağıdakı siniflərdən 
ibarətdir: məhsuldar sinif, əmək haqqı yaradanlar sinfi və sərbəst sinif. Belə 
bir şəraitdə öz əməyinə görə əkinçilər də mükafatlandırılırlar, yəni əmək 
haqqı alırlar (sənətkarlar kimi). Əkinçiliklə məşğul  olanlar və sənətkarlar 
çox istehsal edirlər. 
Tyürqo göstərirdi ki, sənətkarlar özləri və başqaları üçün heç bir gəlir 
yaratmırlar. Tyürqo torpaqdan əldə edilən gəlirin beş üsulunu izləmişdir: 
muzdlu əmək sisteminin müxtəlifliyi, köləlik, təhkimçilik, yarılığa 
işləyənlər, qeydə alınan icarədarlıq. 
 160 
Dəyərlilik təhlilinə xüsusi diqqət verərək Tyürqo göstərirdi ki, 
puldan gəlir əldə etmək və ya faiz götürməklə əməksiz və torpaqsız varlı 
olmaq olur. O, mübadiləni tələbatların qarşılıqlı olması ilə əsaslandırırdı. 
Qızılı və gümüşü adi əmtəə kimi izah edən Tyürqo, qeyd edirdi ki, hər bir 
əmtəə pulun ikili keyfiyyətinə malikdir. Çünki pul vasitəsilə əmtəələrin 
dəyərliliyi ölçülür, pul vasitəsilə əmtəələrin dəyərliliyi ifadə olunur. 
 Lakin öz keyfiyyətliliyinə, bölünmə qabiliyyətinə görə qızıl və 
gümüş pul rolunu oynamışlar. Bu proses şeylərin təbiəti ilə baş vermiş və 
burada razılıqlar və qanunlar heç bir rol oynamamışdır. 
Tyürqoya görə əmtəənin nisbi dəyərliliyinin minlərlə səbəbi var. 
Lakin belə bir nəticəyə də gəlirdi ki, mübadilə olunan hər bir şeyin 
dəyərliliyi başqa ölçüyə gələ bilməz, ancaq razılaşma, istehlak və arzu 
şeyin dəyərliliyinə təsir edə bilər. Məsələn, o göstərirdi ki, dəyərlilik 
insanların arzularının razılığı ilə müəyyən oluna bilər. Tyürqo qeyd edirdi 
ki, rəqabət qiymətləri bərabərləşdirir və onların bazar səviyyəsini yaradır, 
satıcılar və alıcılar da bununla razılaşırlar. 
Tyürqonun əsərində kapital problemi xüsusi yer tutur. Feodal 
rejiminin böhranında və feodalizmin iflası şəraitində Tyürqo çalışırdı ki, 
mənfəət və faiz əldə edən kapitalistlərin hüquqlarını əsaslandırsın. O 
göstərirdi ki, hərəkət edən sərvətin olması qazanc əldə etmək üçün 
irəlicədən müəyyən olunmuş zəruri şərtdir. Tyürqo belə bir dəlil göstərirdi 
ki, torpaqdan istifadə etmək üçün avadanlıq, qoşqu alətləri, mal-qara 
yerləşdirmək üçün yer və s. lazımdır. 
Tyürqoya görə, torpağın alınması kapitalın ilkin mənimsənilməsi 
demək idi. Torpağın qiymətini torpaqdan alınan gəlirə bərabər tuturdu. 
Mənfəət əldə etmək məqsədilə sənaye müəssisələrinə sərf edilən kapitalı o 
ikinci hadisə hesab edirdi. Onun fikrincə, kapitalist öz əməyinə görə əmək 
haqqı almalıdır. Buna görə də kapitalist qayğıkeş olmalı, risk etməli və 
nəhayət öz bacarığını göstərməlidir. Əgər bu belə olmazsa onda kapitalist 
öz əməyinə görə gəlir əldə edə bilməyib yaşaya bilməz. Mənfəətin əldə 
edilməsi Tyürqoya görə zəruridir ki, kapitalist istehsal alətləri alır və bu 
alətlər sonradan aşınırlar, mal-qara-qoşqu alətləri saxlanılmalıdır, xammala 
xərc çəkilməlidir. 
 161 
 Əgər kapital çatışmazlığı olarsa onda kapitalistlər torpağı kəndlilər 
vasitəsilə becərməlidirlər. Məhz buna görə də Tyürqo belə bir nəticəyə 
gəlirdi: ancaq kapital iri əkinçiliyi yarada bilər, torpağa daima "muzdlu 
dəyərlilik" verər və sahibkara çoxlu gəlir gətirər. 
Tyürqo hesab edirdi ki, mənfəətin bütün formaları - kapitalistin 
əmək haqqı, risk və bacarıq əvəzinə ödəmələr, renta xarakterli gəlirlər 
torpağın yetişdirdiyi məhsulun qiymətindən irəli gəlir. İri kənd təsərrüfatı 
istehsalının təşkilini Tyürqo kapital tətbiqinin üçüncü üsulu hesab edirdi. 
Ticarətin verdiyi qazancı dördüncü üsul adlandırırdı. 
Merkantilistləri tənqid etməyinə baxmayaraq Tyürqo ticarət 
mənfəətini qəbul edirdi. Lakin burada da o, əmək, risk və bacarıq  
fərqlərini görürdü. 
Tyürqo kredit əməliyyatını kapital tətbiqinin beşinci üsulu 
adlandırırdı. Tyürqoya görə bu doğru hal idi. Borcun qiymətini və ya faizi 
o, tələb və təklifdən asılı olaraq təhlil edirdi. Məlumdur ki, faiz  borc 
kapitalının gətirdiyi mənfəətin səviyyəsi ilə müəyyən olunur. Borc 
məsələlərində Tyürqo heç bir cinayət görmürdü. O göstərirdi ki, əgər borc 
müqaviləsi hər iki tərəf üçün əlverişlidirsə bu ədalətlidir.  
Tyürqo pul ilə kapitalı fərqləndirirdi. O yazırdı ki, bazara çıxarılan 
pul borc kimi xərclənmir. Kapital isə müəyən formada dəyərlilik amili kimi 
yığıla bilər. Əgər pulun qiyməti ticarət dövriyyəsində metalın qiymətindən 
asılı olursa, faizin səviyyəsi yığılmış kapitalın miqdarı ilə müəyyən edilir. 
Tyürqo kapitalı yaradan amillər barədə məsələ qoymuş və 
qənaətçilliyə geniş yer vermişdir. O, pulun oynadığı böyük rolu inkar 
etmirdi, çünki bütün qənaətcilliklər, əmanətlər pul formasında həyata 
keçirilir. Fiziokratlar kimi Tyürqo da qət edirdi ki, bütün kapitallar 
torpaqdan yaranır və ya kapital torpağın yaratdığı dəyərlərin bir hissəsinin 
yığılmış formasıdır. Tyürqo tərəfindən torpağın məhsulu "sərbəst gəlir" 
kimi qəbul edilirdi. O, eyni zamanda göstərirdi ki, "sərbəst gəlir" yığımın 
ilkin mənbəyidir. 
Eyni zamanda, onun fikrincə, bu gəlirin yaranmasında torpağın 
alınmasına sərf edilən kapital əsas rol oynayır. Tyürqo göstərirdi ki, əgər 
torpaq alınmasa idi daha çox gəlir verərdi. Onun belə bir fikri fiziokratların 
 162 
ideyaları ilə üst-üstə düşürdü ki, hər bir torpaq sahibi kapitalistdir. Ona 
görə ki, hər cür torpaq müəyyən kapital ilə eyni gücə malikdir. 
Tyürqo qeyd edirdi ki, gəlir faizin səviyyəsinə enərsə, bu çox 
qorxuludur. Çünki bunun ardınca əmək fəaliyyəti dayana bilər, torpaqdan 
istifadə zəifləyər, sənayenin və ticarətin iflici başlayar. 
Belə bir cəhəti də qeyd edək ki, Tyürqo maliyyə siyasəti barədə olan 
fiziokratların fikirlərinə şərik çıxırdı. O yazırdı ki, pul faizi üzərində 
kortəbii vergi qoymaq olmaz. Əgər bu belə olarsa kapitalist öz pulunu geri 
götürər, yəni borc verməz, müəssisə də borcsuz öz fəaliyyətini davam 
etdirməz. 
Tyürqonun iqtisadi fikirlərinin təhlili göstərir ki, o fiziokratların 
mövqeyində dayanmışdır. Çünki Tyürqo əkinçiliyin müstəsna məhsuldar 
sahə olması barədə əlavə dəlillər gətirməklə fiziokratizmi inkişaf 
etdirmişdir. Lakin Tyürqonun gətirdiyi dəlillər  fiziokratizmin zəif 
tərəflərilə üst-üstə düşür və fiziokratların sübutları ilə eyniyyət təşkil edir. 
Məlumdur ki, həm F.Kene, həm də Tyürqo iddia edirdilər ki, 
xammal və ərzaqla təmin etdirənlərdən asılı olan sənətkarlar və məhsul 
istehsal edən bu zümrə səmərəsiz sinif adlandırılırdı. Aclıqdan əziyyət 
çəkən və tələbatını ödəmək üçün, ailəsinin minimum yaşayışını güclə 
təmin edən və sənayedə məşğul olan əməyin nümayəndələri də səmərəsiz 
sinifə daxil edilirdi. 
F.Kenenin xalis məhsul haqqında olan təliminə Tyürqo heç bir 
yenilik gətirməmişdi. Kene xalis məhsul barədə öz təlimini möhkəm elmi 
əsaslar və dəlillər üzərində yaratmışdı. Fiziokratların ideyaları 
çərçivəsindən kənara çıxa bilməyən Tyürqo isə digər iqtisadi problemlər 
haqqında siyasi iqtisada öz yeni fikirlərini gətirə bilmişdir. F.Keneyə 
nisbətən Tyürqo kapitalizmin yaranması, bərabərsizliyin və siniflərin 
meydana gəlməsi barədə dəyərli elmi fikirlər irəli sürmüşdür. Tyürqo 
düzgün hesab edirdi ki, kapitalizmin yaranması prosesində xalq 
kütlələrinin yoxsullaşması, torpaqdan məhrum olmaları mühüm rol 
oynamışdır. Tyürqoya görə, məhz kəndlilərin torpaqdan və istehsal 
alətlərindən məhrum edilməsi onları muzdlu əmək səviyyəsinə gətirib 
çıxarmışdır. Əgər XYIII-XIX əsrlərdə kəndlilərin təsərrüfatı kütləvi surətdə 
 163 
ləğv edilməsəydi göstərdiyimiz dövrdə kapitalizm öz nüfuzunu Avropada 
yaya bilməzdi. 
Tyürqoya görə iqtisadi inkişaf torpaq bölgüsündən çox asılı 
olmuşdur. Bu bölgüdən asılı olaraq müxtəlif siniflərin yaranması mövcud 
olmuşdur. Bu vəziyyətin düzgünlüyünü feodalizmin tarixi inkişaf taleyi də 
təsdiq edir. 
Fiziokratlar üçün xarakterik xüsusiyyət kəsb edən cəmiyyətin sinfi 
quruluşu haqqında olan fikirləri Tyürqo öz tədqiqatlarında daha da 
dərinləşdirmişdir. Tyürqo sənayeçilər və fermerlər arasında kiçik təsərrüfat 
sahiblərini və muzdlu işçiləri fərqləndirirdi. Məlumdur ki, Kene 
cəmiyyətin üçsinifli modelini vermişdi. Tyürqo isə onu beşsinifli edir. 
F.Kenenin əksinə olaraq Tyürqo sosial statusu olan kapitalistlərlə muzdlu 
işçilərin əksliklərini açıqlamışdır. O, cəmiyyətin sinfi quruluşuna dərindən 
nüfuz edirdi. Beləliklə, Tyürqo iqtisadi nəzəriyyəni müəyyən mənada 
irəliyə apara bilmişdi. 
Fiziokratlara nisbətən Tyürqo əmək haqqı qanunu haqqında dərin 
məna kəsb edən fikirlər irəli sürmüşdü. O, düzgün izah edirdi ki, "əməkçi" 
adamların torpağı yoxdur, muzdlu işçilər arasında olan rəqabət və 
kapitalistlərin hüquqları şərait yaradır və imkan verir ki, mövcud olan iş 
qüvvəsindən ən ucuzunu kapitalistlər seçə bilsin və onları işlə təmin etsin. 
Tyürqonun iqtisadi baxışlarında qiymətli cəhətlərdən biri də ondan 
ibarətdir ki, o, pulla əmtəə dünyası arasında olan əlaqələri açmış və belə bir 
nəticəyə gəlmişdir ki, pulun özünün də əmtəə təbiəti vardır. 
F.Kene kapitalın formalaşmasını nəzərə almırdı və göstərirdi ki, 
sənayeçilər və tacirlər torpaq sahiblərindən məvacib alırlar. Tyürqo isə 
kapital yığımı prosesinin aktivləşməsini vurğulayırdı və kapitalizmin 
genişlənməsini izah etməyə çalışırdı. Hərəkət edən sərvətin yığılmasını o, 
iqtisadi proseslərin vacib şərti hesab edirdi. 
Tyürqo kapitalı hərəkət edən dəyərlərin yığımı kimi izah edirdi. 
Bununla da fiziokratlarda olan naturalizmi o aradan qaldırırdı. Onun bu 
baxışları kapital haqqında olan qiymətli fikirlər idi. 
Tyürqo öz iqtisadi baxışlarının bir hissəsini dəyər probleminə həsr 
etmişdir. Ancaq dəyər problemlərini axıra kimi həll edə bilməmiş və bu 
 164 
məsələdə müəyyən nöqsanlara yol vermişdir. Bu da onun yaşadığı dövrün 
məhdudluğundan irəli gəlirdi. 
Tyürqo belə bir fikir irəli sürürdü ki, muzdlu əməkdən istifadə edən 
kapitalist-fermer öz kapitalı üçün fabrik sahibi qədər mənfəət, üstəlik də 
renta kimi torpaq sahibkarına verməli olduğu müəyyən artıq məhsula 
malik olmalıdır. 
Tyürqo kapital tərəfindən yaradılan məhsulun dəyərinin nədən 
ibarət olduğunu aydınlaşdırmağa çalışırdı. O qeyd edirdi ki, məhsulun 
dəyərindən kapital xərci, o cümlədən fəhlələrin əmək haqqı ödənilir. Yerdə 
qalan hissəsi üç yerə bölünür. Birinci hissə kapitalistin "heç bir əməksiz", 
pul kapitalının sahibkarı kimi ala biləcəyi gəlirə bərabər olan mənfəətdir. 
Bu, mənfəətin borc faizinə bərabər olan, uyğun gələn hissəsidir. Mənfəətin 
ikinci hissəsi öz pullarını fabrikə və ya fermaya digər istehsal sahələrinə 
qoymaq qərarına gələn kapitalistin "əməyini, riskini və məharətini" ödəyir. 
Bu, sahibkar gəliridir. Üçüncü hissə torpaq rentasıdır. Bu hissə yalnız 
əkinçiliyə qoyulmuş kapitallar üçün mövcuddur. 
Sözsüz ki, Tyürqonun bu qeyd etdiyimiz baxışları iqtisad elmində 
yeni fikirlər idi. 
 
§ 5. FİZİOKRATLARIN İQTİSADİ PROQRAMI 
 
Fiziokratlar məktəbinin görkəmli nümayəndələrinin iqtisadi 
baxışlarının şərhindən sonra bu məktəbin yaratdığı və qarşıya qoyduqları 
məqsəd - onların iqtisadi proqramı - üzərində dayanaq. 
Fiziokratların iqtisadi siyasət proqramının bir çox ideyalarını F.Kene 
özünün yuxarıda göstərdiyimiz, "Əkinçilik dövlətinin iqtisadi siyasətinin 
ümumi prinsipləri" kitabında şərh etmişdir. O, bu əsərində göstərmişdir ki, 
ali hakimiyyət vahid olmalıdır və cəmiyyətin bütün üzvlərindən yüksəkdə 
dayanmalıdır. Ali hakimiyyət cəmiyyətin bütün təbəqə və zümrələrinə 
qarşı ədalətli olmalıdır. 
Onun fikrincə mülkiyyət üzərində bu mülkiyyət sahiblərinin 
(təminatı) qarantı olmalıdır. 
 Çünki mülkiyyətlə təmin olunmaq cəmiyyətin iqtisadi quruluşunun 
fundamentini, əsasını təşkil edir. Başqa cürə olarsa torpaqdan istifadə 
 165 
etmək, onu becərmək olmaz. Vergi siyasəti elə təşkil olunmalıdır ki, o, 
çətinlik yaratmasın və milli gəlirin həcminə proporsional olaraq müəyyən 
edilsin. 
F.Kenenin və bütünlükdə fiziokratların proqramında belə bir fikir də 
öz əksini tapmışdır ki, torpaq sahiblərinin "xalis məhsulundan" vergi 
tutulmalıdır. Fiziokratlar əmək haqqı və zəruri istehlak şeylərindən vergi 
alınmasının əleyhinə çıxış edirdilər. Onların fikrincə vergilərin çoxluğu 
vergi toplamağı çətinləşdirir və bu proses xeyli xərclərin olmasını tələb 
edir. Əgər bu belə olarsa ticarət əngəlliklərlə qarşılaşa bilər və nəticədə 
cəmiyyətin sərvətinin bir hissəsi məhv olar.  
Fiziokratlar məktəbinin əsasını qoyan  və onun rəhbəri olan F.Kene 
hər hansı bir şəraitdən asılı olmayaraq fermerlər üzərində vergi tətbiq 
edilməsinin əleyhinə idi, dövlətin əkinçiliklə əlaqədar olaraq çəkdiyi 
xərcləri toxunulmaz fond kimi qorunmasını təbliğ edirdi. Fiziokratların 
proqramına əsasən belə bir proses ona görə lazım idi ki, bu fondun 
hesabına vergi, gəlir və bütün sinifdən olan vətəndaşların yaşaması üçün 
vəsait əldə edilə bilsin. Əgər bu belə olmazsa vergilər soyğunçuluq 
vəsaitinə çevrilə bilər və dövlət isə dağılar. 
Fiziokratların proqramına görə satış nə cür olsa, təkrar istehsal da elə 
olacaqdır. Kənd təsərrüfatı məhsullarının və əl əməyi məmulatlarının 
satılması üçün yollar yaxşılaşdırılmalı və su nəqliyyatından istifadə 
edilməlidir. Fiziokratlara görə ərzaq malları və digər əmtəələr üzərində 
olan aşağı səviyyəli qiymətlər düzgün deyildir, çünki aşağı səviyyəli 
qiymətlər millətin xarici ticarətini əlverişsiz edir. 
Fiziokratların proqramında göstərilirdi ki, əkinçilərin xeyrinə 
olmayan cah-cəlalı genişləndirmək olmaz, bu hal səmərəsiz qənaətcilliyə 
gətirib çıxarar və dövlət də tərəqqi edə bilməz. Fiziokratların proqramına 
görə vergilər alınarkən və onları xərcləyərkən pul əmlakının artmasına 
şərait yaratmaq olmaz. Çünki pul əmlakının artması "xəlvəti sərvətin" 
artmasına səbəb olar və nəticədə adamlar həm vətənlərini, həm də padşahı 
(çarı) tanımazlar. Belə adamlar tədavül vasitələrini mənimsəyə bilərlər, 
nəticədə bölgü və istehsal çətinləşir. 
Fiziokratların proqramında daha sonra göstərilirdi ki, borc 
məsələlərində dövlət ehtiyatlı olmalı, bu pul rentası yarada bilər, ticarət 
 166 
zəifləyər və alverçilik, möhtəkirlik artar. Daha sonra proqramda qeyd edilir 
ki, əhali xaricilərlə olan ticarətdə ehtiyatlı olmalıdır və millət elə bilər ki, 
belə bir ticarət əlverişli pul balansı yaradır. Eyni zamanda iddia edilirdi ki, 
ticarətə tam azadlıq verilməlidir, çünki xalq və dövlət üçün ən ümidverici 
və əlverişli sahədaxili və xarici ticarəti idarə etməkdir. Fiziokratlara görə 
ticarət üzərində tam rəqabət təmin olunmalıdır. 
Fiziokratların proqramına görə torpaq sahiblərinin gəlirlərinə 
qoyulan vahid vergi bu gəlirlərin yarısına bərabər ola bilər. Əhalinin 
özünün və onun əmək haqqının üzərinə qoyulan vergilər muzdlu əməyin 
qiymətini artıra bilər, bu da öz növbəsində sahibkarlara ziyan gətirər. Belə 
bir prosesin nəticəsində əmək məsrəflərinin həcmi, ərzaq istehsalı və 
əhalinin tərkibi azalar. 
Fiziokratların proqramında göstərilir ki, kənd təsərrüfatı işçilərinin, 
bütün sənətkarların və ticarətçilərin vergilərdən azad olunması təbii qanun 
olmalıdır. Əgər göstərilən əmək sahəsində məşğul olanlar vergilərdən azad 
olmasalar ölkənin gəliri üzərinə ikiqat ağırlıq düşər və millət müflisləşər. 
Bütün bu qeyd etdiklərimizlə yanaşı fiziokratların proqramına görə 
torpaq dövlətin mülkiyyətində deyil, sahibkarlar arasında 
bölüşdürülməlidir. Çünki belə zümrədən olanlar gəlirlərin artmasına 
maraq göstərirlər və idarəçiliyi yaxşılaşdırmağa çalışırlar. Onların fikrincə 
xalis gəlir torpaq sahibinin mülkiyyətinin və idarəçiliyinin nəticəsidir. 
Fiziokratların tələb etdiyi vahid vergi siyasəti və bu vergilərin torpaq 
sahiblərindən alınması onların "üçüncü təbəqə" üçün irəli sürdükləri 
maliyyə məsələlərinə həsr olunmuş maksimum proqramında da öz əksini 
tapmışdır. 
Onların maliyyə proqramı siyasi radikalizm ilə fərqlənirdi. Bu 
proqram siyasi cəhətdən daha yetkin idi. Vergi və maliyyə məsələlərində 
fiziokratlar obyektiv fəaliyyət göstərən iqtisadi qanunlara əsaslanırdılar. 
Məlumdur ki, fransız kəndi feodal üsul-idarəsindən əziyyət çəkirdi 
və buna görə də kapitalist fermerçiliyinin Fransada inkişaf etdirilməsi o 
dövr üçün tərəqqipərvər bir hal idi. Əgər kapitalizm kənd təsərrüfatında 
inkişaf edərdisə, əlbəttə feodalizmin əsasları sarsıla bilərdi. O zaman 
Fransa çətinlikdən çıxa bilər və öz milli sənayesini inkişaf etdirərdi. 
 167 
Kapitalın kənd təsərrüfatına axını onun inkişafına tə:sir edər və səmərəlilik 
arta bilərdi. 
 
§ 6. İQTİSADİ TƏLİMLƏR TARİXİNDƏ    
FİZİOKRATİZMİN YERİ VƏ ROLU 
 
İqtisadi təlimlər tarixinin inkişafında və siyasi iqtisadın bir elm kimi 
formalaşmasında fiziokratlar mühüm rol oynamışlar və onların bu elm 
sahəsində xüsusi mövqeyi və yeri vardır. 
XYIII əsrdə meydana gələn burjua siyasi iqtisadının ilk sistemi 
birtərəfli - analitik metodun aradan götürülməsi ilə üzvi surətdə bağlıdır. 
Birtərəfli - analitik metod sadə, bir-birilə əlaqəsi olmayan iqtisadi 
abstraksiyaya (mücərrədlik) söykənirdi. Bir-birilə əlaqəsi olmayan bu sadə 
iqtisadi hadisələrin qeydə alınması və abstraktlaşdırılması nəticəsində 
aşağıdakı kateqoriyalara əsaslanan iqtisadi sistem yaranmağa başladı. 
Məsələn, əmək, əmək bölgüsü, tələbat, mübadilə dəyəri. Mübadilə dəyəri 
dövlətə, beynəlxalq mübadiləyə və dünya bazarına aid edilirdi. 
İqtisad elminin ilk prinsiplərinin hazırlanması birinci növbədə 
fiziokratlara məxsusdur. Çünki, fiziokratların təlimi kapitalist istehsalı 
haqqında olan sistemli konsepsiyadır. Bu konsepsiyada mərkəzi yeri 
F.Kenenin "İqtisadi cədvəl"i tutur. 
F.Kene cəmiyyətə canlı bir orqanizm kimi baxmışdır. O göstərirdi ki, 
cəmiyyət də xəstə və sağlam vəziyyətdə ola bilər. Məhz buna görə də 
məqsəd cəmiyyətin xəstə tərəflərini sağaltmaq üçün müəyyən üsullar 
tapmaqdan ibarətdir. Cəmiyyətin sağlamlığı dedikdə Fransua Kene 
cəmiyyətin təbii vəziyyətini nəzərdə tuturdu. O qeyd edirdi ki, cəmiyyətə 
təbii sağlamlığı qayıdarsa bu istehsal tarazlığı deməkdir. Əgər cəmiyyətin 
təbii sağlamlığı varsa o zaman istehsal tarazlığı da yaradılan məhsul ilə 
bütün burjua sinfinin yaşamasını təmin edə bilər. Belə bir şəraitdə, 
F.Keneyə görə, istehsal prosesi sonrakı dövrlər üçün də davam edər, yəni 
təkrar istehsal təmin edilər. Ancaq belə bir elmi konsepsiyada F.Kene ilə 
U.Petti arasında fərq var idi. 
Faktiki olaraq F.Kene istehsalın obyektiv xarakter daşıyan 
qanunlarını qəbul edirdi. Bunun üçün o, "təbii qaydalar" və "təbii 
 168 
hüquqlar" prinsipinə söykənirdi ki, "təbii qaydalar"ı , "təbii hüquqlar"ı 
XYIII əsr fransız maarifçiləri təbliğ edirdilər (Monteksye, Russo və s.). 
Digər tərəfdən, qeyd edək ki, U.Pettiyə nisbətən F.Kene dövlətə 
başqa münasibət bəsləyirdi. Dövlət məsələlərində U.Petti merkantilistlərin 
mövqeyində qalırdı. Merkantilistlər isə iddia edirdilər ki, ölkənin sərvəti 
iqtisadi siyasət vasitəsilə müəyyən edilir. F.Kene isə göstərirdi ki, dövlət 
cəmiyyətin həkimidir (lekar). Odur ki, dövlət həkim kimi cəmiyyətin xəstə 
tərəflərini müalicə etməli və cəmiyyəti öz "təbii qaydalar"ına qaytarmalıdır. 
Məsələnin belə qoyuluşu o demək idi ki, elə prinsiplər axtarılıb 
tapılmalıdır ki, bu prinsiplər ictimai istehsalın ayrı-ayrı hissələrini, 
tərəflərini deyil (çünki söhbət burada bütövlükdə cəmiyyətin normal, təbii 
vəziyyətindən gedir), ictimai istehsalı bütövlükdə əhatə edə bilsin. 
İstehsalı fiziokratlar məhsulu və onun dəyərini yaradan sahə hesab 
edirlər, lakin onlar əmtəənin dəyər və natural formasını dəqiq ayırd 
etmirdilər. Bununla belə, əkinçilik istehsalını "xalis məhsul"u yaradan sahə 
elan edirdilər. Bu ideya fiziokratizmin mərkəzi ideyası idi. Onların bu 
fikirləri epizodik xarakter daşımırdı. Məhz əkinçilikdə "xalis məhsul"un 
(izafi dəyərin) yaradılması fiziokratların tədqiqatının başlanğıcı və son çıxış 
nöqtəsi idi. Onların təliminin bu prinsipləri F.Kenenin "İqtisadi cədvəl"inin 
bütün mahiyyətini və məzmununu təşkil edirdi. 
F.Kene belə bir müddəadan çıxış edirdi ki, "xalis məhsul" ancaq 
cəmiyyətin bir qütbündə (əkinçilikdə) yaradılır və cəmiyyətin bu 
qütbündən "xalis məhsul" istehlaka doğru hərəkət edir. 
Qeyd edək ki, ümumi prinsiplər olmasa monist elmi sistem də 
olmaz. Fiziokratlarda da bu fikir var idi. Məhz buna görə də fiziokratların 
xidməti və tarixdəki rolu ondan ibarət idi ki, onlar kapitalist istehsalı 
haqqında ilk sistemli konsepsiya yaratmışdılar. 
 
 
 
 
 
 
 
 169 
 
 
FƏSİL 8. ADAM SMİTİN İQTİSADİ TƏLİMİ 
 
İqtisadiyyatın xüsusiyyətlərinin araşdırılmasının bir elm olaraq 
ortaya çıxması Adam Smitlə başlayır. A.Smit klassik siyasi iqtisad 
adlandırılan iqtisadi fikir sisteminin qurucusu olmuş və onun 
ideyaları zəmanəmizdə də iqtisadi düşüncənin özəyini təşkil edir. 
A.Smit özünün iqtisadi sistemini 1767-1776-cı illərdə yazdığı 
"Xalqların sərvətinin təbiəti və səbəbləri haqqında tədqiqat" adlı 
əsərində yaratmışdı. Onun bu əsərinin əsas tədqiqat predmeti 
xalqların sərvəti və onun artırılmasının mənbə və yolları, stimulları 
və qanunlarıdır. Ona görə də bu əsər "millətlərin zənginliyi", 
"xalqların sərvəti" adları ilə də istifadə edilir. İqtisad tarixində kitabı 
bu qədər oxunan bir başqa iqtisadçı yoxdur. Məşhur iqtisadçıların 
söylədiyi kimi A.Smitin bu kitabı "Liberalizmin incili" halına 
gəlmişdir. 
 
§ I. A. SMİT VƏ ONUN YAŞADIĞI DÖVR HAQQINDA 
 
1723-cü ildə anadan olan Adam Smit 14 yaşında Qlazqo 
Universitetinə girmiş və teologiya, əxlaq elmi, hüquq və siyasi 
iqtisad təhsili almışdır. Üç il sonra təqaüd alma haqqı qazanaraq 
Oksforda Valliol kollecinə getmiş və orada 6 il oxumuşdur. 27 
yaşında Qlazqo Universitetində məntiq müəllimi kimi işə 
başlamışdır. Bir il sonra əxlaq fəlsəfəsi professoru, yeddi il sonra 
həmin məktəbdə dekan olmuşdur. İlk böyük kitabı "Əxlaqi hisslər 
nəzəriyyəsi" 1759-cu ildə çap edilmişdir. 
Manufaktura dövrünün ən görkəmli iqtisadçısı olan A. Smit çox 
böyük intellektə malik, humanist insan idi. Ədalətsizliyi, amansızlığı, 
 170 
zorakılığı sevməzdi. O, zəka və mədəniyyətin müvəffəqiyyətinə 
inanan, sözün əsl mənasında böyük ziyalı olmuşdur. 
A. Smitin dövründə Böyük Britaniya dünyanın iqtisadi cəhətdən 
inkişaf etmiş ən qüdrətli dövləti idi. XYIII əsrdə İngiltərədə sənaye və 
kənd təsərrüfatı inkişaf etmiş, xarici ticarəti genişlənmişdi. 
Təxminən XYIII əsrin 50-ci illərində Şotlandiya böyük mədəni yük-
səliş mərhələsinə daxil olur ki, bu da elm və incəsənətin müxtəlif 
sahələrdəki inkişafında özünü göstərir. 
A.Smit Qlazqoda professor  Fransis Hatçesonun ictimai quruluş 
haqqında mühazirələrinə qulaq asmışdı, o zaman iqtisadiyyat da 
bura daxil idi. Məhz bu mühazirələrdən A.Smit özü də hiss etmədən 
iqtisadi biliklər almışdı. Professor F. Hatçeson iqtisadi məsələlərdə 
merkantilist mövqe tuturdu. Lakin XYIII əsrin sonu və XIX əsrin əv-
vəllərində merkantilizm dağılır və ona əsas zərbəni öz əsəri ilə A. 
Smit endirir. 
A. Smit tədricən yaşadığı cəmiyyətin daxili quruluşuna dərin 
nüfuz edir və öz iqtisadi təlimini yaradır. O, öz iqtisadi nəzəriyyəsini 
əmək-dəyər nəzəriyyəsinin zəminində qurur ki, bu da ona 
fiziokratlarla müqayisədə irəliyə doğru mühüm addım atmağa imkan 
vermişdi. 
A. Smitin bir iqtisadçı kimi şöhrət tapmasında yaranan ictimai 
mühitin, yəni kapitalist münasibətlərinin hökmranlığı və inkişafda 
olması şəraitinin də mühüm rolu olmuşdur. 
İngiltərədə ilkin kapital yığımının tarixi prosesinin başa 
çatması, istehsalın manufaktura formasının üstünlük təşkil etməsi, 
sənaye çevrilişinin baş verməsi, ölkənin rəqabət mərhələsinə 
keçməsi, İngiltərə burjuaziyasında ictimai inkişafı sürətləndirməyə 
və azad sahibkarlıq fəaliyyətinə həvəs yaranmasına səbəb oldu. 
Bütün bu və digər amillər kapitalizmin feodalizmdən üstünlüyünü 
elmi şəkildə təsdiq edən təlimin yaradılmasına ehtiyac yaratdı. 
 171 
Beləliklə, XYIII əsrin ikinci yarısında İngiltərədə iqtisadi fikirlər 
inkişaf etməyə və tərəqqi yolunda olan yeni quruluşun elmi təhlilinə 
başlandı. Məhz belə bir şəraitdə A. Smit dahisi üzə çıxdı. O, azad 
sahibkarlıq mərhələsində kapitalist təsərrüfatının fəaliyyəti 
prinsiplərini nəzəri əsaslandıran elmi-siyasi iqtisadın sistemini 
yaratmağa cəhd edir və özünün şah əsərini yazır. 
 
§ 2. A. SMİT VƏ ONUN "XALQLAR SƏRVƏTİNİN TƏBİƏTİ VƏ 
SƏBƏBLƏRİ HAQQINDA TƏDQİQAT" ƏSƏRİ 
 
A. Smitin bu dahi əsəri 1776-cı ilin mart ayında  Londonda 
çapdan çıxmışdır. Smit bu əsəri ilə dünya şöhrəti qazanmış və 
iqtisad elminin atası səviyyəsinə yüksəlmişdir. 
Əsərdə irəli sürülmüş sosial, iqtisadi və siyasi problemlərin 
A.Smit təhlili tezliklə geniş oxucu kütləsini cəlb etdi və buna görə 
1778-ci ildə kitab yenidən nəşr olundu. 
Amerikada istiqlaliyyət müharibəsinin başa çatması və 
Avropada kapitalist münasibətlərinin püxtələşdirilməsinə doğru 
irəliləyişlər kitaba olan marağı yenidən artırmış oldu və A.Smit öz 
kitabının üçüncü nəşri haqqında fikirləşməyə başladı. Yeni nəşrlər 
zamanı müəllif fəsilləri dəyişməsə də merkantilizmin xüsusən də o 
dövrdə fəaliyyət göstərən "Ost-hind şirkətinin" apardığı soyğunçuluq 
siyasətinin tənqidini kəskinləşdirir. Beləliklə əsər 1784-cü ildə 
üçüncü dəfə nəşr olunur və Smit hər nəşrdə mətnlərin 
yaxşılaşdırılması üçün əlindən gələni edirdi. Bundan sonra kitab 
daha iki dəfə 1786 və 1789-cu illərdə nəşr olunmuşdur. 
A.Smitin bu şah əsəri ingilis dilindən, alman, fransız, ispan, 
italyan və rus dillərinə tərcümə edilərək nəşr edilmişdir. Şübhə 
yoxdur ki, A. Smit və onun fikirləri elmə və təfəkkürə çox böyük təsir 
göstərmişdir. O, dövlətin iqtisadi fəaliyyətini və kapitalist istehsalı 
 172 
iştirakçılarının psixologiyasının formalaşmasında mühüm rol 
oynamışdır. 
A. Smit adi təsərrüfat hadisələrini dərindən duymaq qabiliy-
yətinə malik idi. İstehsal, alqı-satqı, torpaq icarəsi, işçi qüvvəsi 
tutulması, vergilərin ödənməsi, veksellərin uçotu və s. iqtisadi mü-
nasibətlər Smitin qələmində elmi izahını tapmışdır. Əlbəttə, A.Smitin 
elmdəki rolu ilk növbədə onun siyasi iqtisadın elmi sistemini 
yaratması ilə müəyyən olunur. Əgər, A.Smitə qədər siyasi iqtisadda 
klassik məktəblərin yalnız ayrı-ayrı hissəcikləri var idisə, ondan 
sonra məhz bütöv mülahizə və qanunlar sisteminə malik olan 
məktəblər yaranır. A.Smitin kitabı həqiqətən liberal iqtisadi 
nəzəriyyənin doğuluşu olmuşdur. Merkantilistlərin sistemindən 
fərqli olaraq xalqların sərvətinin artırılmasında görünməyən əl kimi 
fəaliyyətdə olan təbii azadlıq və rəqabət cəmiyyətin ahəngdar 
inkişafına güclü təsir göstərmişdir. 
A.Smit, sərvətin istehsalı, artırılması, mübadiləsi və istehlakı 
proseslərini bir sistem şəklində araşdırmış və onun inkişaf 
qanunlarını aşkara çıxarmışdır 
Əlbəttə, Smit, sərvəti "ölü bir varidat" kimi iqtisad elminin 
predmetinə daxil etməyib, o, insanı, onun iqtisadi və mənəvi maraq-
larını, həyat tərzini, davranış qaydalarını da araşdırmış və qiymətli 
fikirlər söyləmişdir. (İqtisadi nəzəriyyə, Bakı, 1999, səh.21). A.Smitin 
"Xalqlar sərvətinin təbiəti və səbəbləri haqqında tədqiqat" əsəri beş 
kitabdan ibarətdir. Bunlardan yalnız ilk iki kitab Smitin nəzəri 
görüşlərinin quruluşunu və mahiyyətini əhatə edir. 
Birinci kitabda - iqtisadi artımın əsas faktoru olan əmək 
bölgüsünə baxılır. Sonra müəllif istehsal olunan əmtəələrin və xid-
mətlərin dəyəri problemlərini araşdırır. A.Smit hesab edir ki, dəyəri 
əmək yaradır (əmək-dəyər nəzəriyyəsi). 
 173 
 Birinci kitab əmək haqqı, kapitala mənfəət və rentanı əhatə 
edən bölgü nəzəriyyəsinin şərhi ilə başa çatır. 
İkinci kitab- iqtisadi artım üçün zəruri olan kapital yığımına və 
bu yığımı təmin edən qənaətin əhəmiyyətinə həsr edilmişdir. 
Üçüncü kitabda bir qədər iqtisadi təhlildən uzaqlaşan müəllif 
müxtəlif xalqların rifahından bəhs edir, ictimai inkişafa dair gö-
rüşlərini şərh edir. 
Dördüncü kitab- siyasi iqtisadın sistemləri haqqındadır. Bura-
da siyasi iqtisadın tarixindən və tənqidindən bəhs edilir. Bu kitab 
özü doqquz fəsildən ibarətdir. Bunlardan səkkizi merkantilizmin 
tənqidinə, bir fəsil isə fiziokratlara həsr edilmişdir. Burada müəllif ilk 
olaraq azad mübadilənin zəruriliyinin nəzəri isbatını verir. 
Beşinci kitab- ictimai maliyyəyə həsr edilmişdir. Dövlətin 
xərcləri barədə Smitin təhlili bu günə qədər liberal fikrin böyük 
nailiyyəti olaraq qalır. Bu kitabın birinci fəslində dövlət məsrəfləri, 
üçüncü fəsildə dövlət borcları nəzərdən keçirilir. A.Smit məhz bu 
beşinci kitabda konkret materiallar əsasında əsaslı iqtisadi 
problemlərə dair öz mülahizələrini bildirir. Məsələn, onun vergilər 
haqda mülahizəsi də diqqətə layiqdir. Smitə görə, dörd vergi prinsipi 
vardır: bərabərlik, aydınlıq, ödəmə rahatlığı və vergi toplanmasının 
iqtisadi bir formada aparılması. 
Stimulu cəmiyyətin başlıca məhsuldar qüvvəsi adlandıran Smit, 
əsərində istehsalın zəruri əlamətləri olan əmək, torpaq və kapital 
anlayışlarının mahiyyətini açır, əmək haqqı, renta və mənfəətin 
mənbəələrini və təbiətini, onlardan istifadə edən sinif və təbəqələrin 
iştirakı və rolundan danışır. Habelə Smit kitabında əmək bölgüsü və 
onun əmək  məhsuldarlığına göstərdiyi təsiri, mübadilə və bazar 
problemini, qiymət və onun tərkib hissələrini təhlil etmişdir. Əmək 
resurslarını, sərvətin mənbəyi hesab edən Smit, iqtisadiyyatı, maddi 
nemətlər istehsalı sahəsini bütöv və tam halında tədqiq etmiş və 
 174 
onun inkişaf qanunlarını aşkar etmişdir. O, sərvətin yaradılması və 
artırılması mənbələrini maddi istehsalın bütün sahələrində axtarıb 
tədqiq etməklə iqtisad elminə müəyyən aydınlıq gətirmişdir. A.Smit 
əsərini yazarkən özünün dərin biliyindən, incə müşahidə 
qabiliyyətindən istifadə etmiş və orijinal ümumiləşdirmələr apara 
bilmişdir. Kitabda iqtisadi nəzəriyyəyə münasibəti olmayan bəzi 
məlumatların da olmasına baxmayaraq A.Smit siyasi iqtisada hər 
şeyi əhatə edən - cəmiyyət haqqında bir elm kimi baxmışdır. Onun 
fikrincə siyasi iqtisad hər şeydən əvvəl, cəmiyyətdə maddi 
nemətlərin istehsalının, mübadiləsinin, bölüşdürülməsinin, 
istehlakının, insanların iradəsindən asılı olmayaraq mövcud olan 
obyektiv qanunlarını öyrənən bir elmdir. O yazır ki, siyasi iqtisadın 
məqsədi xalqın varlanmasını təmin etməkdir. A.Smitin fikrinə görə 
siyasi iqtisad obyektiv təhlil əsasında əməli vəzifələri həll etməlidir. 
O, tədqiqatını elə bir istiqamətdə aparmalıdır ki, "Xalq üçün bol gəlir 
və yaşayış vasitələri təmin edə bilsin, daha doğrusu bu vasitələri 
əldə edə bilmək üçün ona imkan təmin edə bilsin". Eyni zamanda 
siyasi iqtisadın vəzifələrindən biri Smitə görə ictimai quruluşda 
iqtisadi münasibətlərin təkmilləşdirilməsi yolu ilə maddi nemətlər 
istehsalının artırılmasına nail olmaqla "Dövlətə, yaxud cəmiyyətə 
ictimai istehlak üçün lazımi qədər gəlir gətirməkdir". 
Öz tədqiqatında elmi abstraksiya metodundan istifadə edən 
A.Smit əmək bölgüsü və mübadilə dəyəri kimi kateqoriyaları əsas 
götürməklə öz iqtisadi sistemini qurmağa çalışmışdır. 
A.Smitin metodologiyası iqtisadi hadisələrin həm daxili 
əlaqəsini, həm də zahiri görünüşünü öyrənmək olmuşdur. O, bir 
tərəfdən hadisənin daxilinə nüfuz edərək onun əlaqələrini açır və 
mahiyyətini öyrənir; digər tərəfdən isə təzahür formalarını öyrənir və 
zahiri təsvirini verir. Ona görə də o, müəyyən bir hadisə haqqında 
bəzən müxtəlif fikirlər söyləmişdi. A.Smitin ən müsbət cəhəti 
 175 
hadisələrə cəmiyyətin məhsuldar qüvvələrinin və millətin sərvətinin 
inkişafı nöqteyi-nəzərindən yanaşması olmuşdur. A.Smitə görə 
siyasi iqtisad (iqtisadi nəzəriyyə) işini elə bir istiqamətdə aparmalıdır 
ki, cəmiyyətdə məhsuldar qüvvələrin inkişafı üçün maksimum 
əlverişli şərait yaradan qayda fəaliyyət göstərsin. A.Smit siyasi 
iqtisadın və iqtisadi tədqiqatın vəzifəsini sərvətin təbiətini və 
mənbələrini öyrənməkdə, xalqın rifahının təmin edilməsi yollarının 
axtarılmasında görür. A.Smit yazır: "hər millətin illik əməyi, o 
millətin bir il içərisində istehlak edəcəyi mal və xidmətləri təmin 
edən fond"dur. Smitin, əməyin əhəmiyyətini vurğulaması, kapitalın 
və torpağın əhəmiyyətini rədd etmək istəməsindən deyil, 
fiziokratların istehsalın orijinal mənbəyi olaraq sadəcə təbiəti və 
təbii qüvvələri göstərməsinin səhv olduğuna reaksiya verməsindədir. 
Ona görə, əməyin əlavəsi olmadan, nə torpaq, nə də kapital nə isə 
istehsal edə bilməz. Smitin iqtisadi sisteminin əsasında insanın 
təbiəti və mənafeyi durur. O, cəmiyyətə müxtəlif əmək növlərinin 
mübadiləsi ittifaqı kimi baxırdı. Mübadiləyə həvəsli insanı, bunu 
onun təbiətinə xas əlamət hesab edirdi və bu prosesin səbəbini 
əmək bölgüsündə görürdü.  
Cəmiyyəti xüsusi mülkiyyətsiz təsəvvür edə bilməyən Smitin 
fikrinə görə insanın iqtisadi fəaliyyətinin başlıca məqsədi 
varlanmaqdı, motivi isə şəxsi mənafedir. Bu mənafe isə bir insanın 
başqa adamlara xidmət göstərməsi, öz əməyini və əmək 
məhsullarını azad surətdə mübadilə etməsi ilə həyata keçə bilər. 
A.Smit ayrıca adamı öz kapitalı olan "iqtisadi adam" kimi təsvir edir 
və cəmiyyətə bu adamların əmək və mübadilə ittifaqı kimi baxır. 
"İqtisadi adam" anlayışının əsasını Smitin insanın təbiəti, insan və 
cəmiyyətin qarşılıqlı münasibəti haqqındakı baxışları təşkil edir. 
Onun fikrinə görə anadan olma şəraitindən və vəziyyətindən asılı 
olmayaraq əgər hər bir əmək adamına öz faydasını güdmək 
 176 
sahəsində bərabər hüquq verilərsə, bütün cəmiyyət bundan udmuş 
olar. Smit üçün onun "iqtisadi adamı" əbədi və təbii insan təbiətinin 
ifadəsidir. O, "iqtisadi adam" konsepsiyası ilə insana cəmiyyətdə 
bütün proseslərə çıxış amili kimi baxmış, insanın təsərrüfat 
fəaliyyətinin motivləri və stimulları haqqında öz nəzəri və əməli 
əhəmiyyətli fikirlərini söyləmişdir. 
A.Smit insana cəmiyyətin inkişafının hərəkətverici qüvvəsi kimi 
baxmış və qeyd etmişdir ki, insanlar öz mənafelərini güdməklə eyni 
zamanda cəmiyyətin inkişafına, onun məhsuldar qüvvələrinin 
artmasına əhəmiyyətli şərait yaratmış olurlar. Onun fikrincə əgər hər 
bir fərdə öz mənafeyini, öz qazancını ağıllı surətdə güdmək imkanı 
verilsə, onda bu, bütün cəmiyyətin sərvətinin artmasına, 
çiçəklənməsinə kömək edər.  
A.Smit qeyd edir ki, insanların öz maddi vəziyyətini 
yaxşılaşdırmağa təbii surətdə çalışmaları elə bir güclü stimuldur ki, 
hətta "İnsan qanunlarının ağılsızlığının insanın fəaliyyətini bu qədər 
tez-tez çətinləşdirdiyi yüzlərlə acınacaqlı maneəçilikləri aradan 
qaldırmağa qadirdir". Bununla A.Smit insanın "təbii azadlığını" yəni, 
işçi tutmaq, istehsal və istehlak etmək, almaq və satmaq azadlığını 
məhdudlaşdıran merkantilizmə qarşı kəskin çıxış edir.  
A.Smitin iqtisadi nəzəriyyəsinin əsasını rəqabət azadlığı 
prinsipi təşkil edir. O, azad rəqabətin söndürülməsini iqtisadiyyatın 
sərbəst inkişafı üçün böyük fəlakət hesab edir. Rəqabət azadlığı 
pulun, kapital və əməyin hərəkət, yerdəyişmə azadlığı şəraitində 
cəmiyyətin ehtiyatlarından ən səmərəli və optimal şəkildə istifadə 
olunacaqdır. 
Əgər hər bir şəxsin iqtisadi fəaliyyəti nəticə etibarı ilə 
cəmiyyətin rifahına aparıb çıxarırsa, onda bu fəaliyyəti heç bir şeylə 
məhdudlaşdırmaq lazım gəlmir. İngilis hökuməti bir əsrdən çox 
 177 
müddət ərzində A.Smit proqramını həyata keçirməkdə davam 
etmişdir.  
A.Smit proqramı konkret olaraq aşağıdakılardan ibarət idi: 
Birincisi,  A.Smit işçi qüvvəsinin mobilliyini, sürətlə hərəkət 
etmək qabiliyyətini məhdudlaşdıran bütün tədbirlərin ləğv 
edilməsini tələb edir, bu tələbin obyektiv mənası iş adamları üçün 
fəaliyyət azadlığının təmin edilməsidir. 
İkincisi, A.Smit torpaq alveri sahəsində tam azadlıq uğrunda 
çıxış etmişdir. O, iri torpaq sahibkarlığının əleyhdarı idi, irs qalmış 
torpaqların parçalanmasına mane olan qanunların ləğv edilməsini 
tələb edirdi. Smit torpaqlardan səmərəli istifadənin tərəfdarı 
olmuşdur. 
Üçüncüsü, A.Smit sənaye və ticarətin dövlət tərəfindən nizama 
salınmasının qalıqlarının ləğv edilməsini tələb edirdi. 
Dördüncüsü, A.Smit İngiltərənin bütün xarici ticarət siyasətini 
ətraflı tənqid etmiş və xarici ticarət azadlığı üçün proqram işləyib 
hazırlamışdır. Onun bu proqramı birbaşa merkantilizmə qarşı 
yönəldilmişdir. XIX əsrdə ingilis sənaye burjuaziyasının bayrağına 
çevrilmiş fritredeçilik (azad ticarət) belə yaranmışdı. 
Beynəlxalq ticarət sahəsində irəli sürülmüş nəzəriyyələrdən biri 
A.Smitin "mütləq üstünlüklər nəzəriyyəsi"dir. Beynəlxalq ticarətdə 
müqayisəli xərclər və üstünlüklər prinsipinə böyük əhəmiyyət verən 
Smit, bunu beynəlxalq əmək bölgüsü və ixtisaslaşma ilə bağlayır və 
göstərir ki, beynəlxalq ticarət vasitəsi ilə ayrı-ayrı ölkələr 
varlandıqca dünya iqtisadiyyatı da inkişaf edir; dünya ölkələri qapalı 
iqtisadiyyatdan imtina edərək daha sərfəli beynəlxalq ticarətlə 
məşğul olmalıdırlar. Hər hansı ölkə digəri ilə müqayisədə yüksək 
kefiyyətdə olan əmtəəni mütləq olaraq daha ucuz istehsal edə 
bilərsə, onda həmin ölkənin, həmin əmtəə istehsalı üzrə 
ixtisaslaşması məqsədəuyğun olar. Mütləq üstünlüyə malik olmadığı 
 178 
əmtəələrin istehsal və ixracı ilə digər ölkələr məşğul olar. A.Smit 
sənayenin sıxışdırılması və ticarətin məhdudlaşdırılması siyasətini 
uzağı görməyən və mənasız bir siyasət hesab edirdi. A.Smit yazırdı: 
"bütöv bir xalqa öz əməyinin məhsulundan ona bacara bildiyi hər 
şeyi düzəltməyi, öz kapitalını və sənaye əməyini özü üçün daha 
faydalı hesab etdiyi tərzdə sərf etməyi qadağan etmək bəşəriyyətin 
müqəddəs hüquqlarının aşkar şəkildə pozulması deməkdir". 
A.Smit müəyyən əmtəələrin ölkəyə gətirilməsinin və ölkədən 
kənara aparılmasının qadağan edilməsini, yüksək idxal kömrük 
haqları qoyulmasını, idxal və ixracda inhisarçılığı kəskin tənqid 
etmişdir. O, ingilis müstəmləkəçiliyi siyasətinə qarşı çıxaraq, açıq 
bildirirdi ki, bu siyasət millətin mənafeyindən deyil, bir ovuc 
inhisarçının mənafeyindən irəli gəlir. 
A.Smit proteksionizmə və inhisarçılığa qarşı mübarizə aparmış, 
azad ticarətin və iqtisadi azadlığın tərəfdarı olmuşdu. O, kortəbii 
iqtisadi qüvvələri dövlət qanunlarından güclü hesab edir və 
iqtisadiyyatda hər şeyi bu iqtisadi qüvvələrin azad oyununun 
sərəncamına verməyi lazım bilirdi. 
İlk dəfə olaraq A.Smit iqtisadiyyatın insanların iradəsindən asılı 
olmayan obyektiv iqtisadi qanunların fəaliyyət göstərdiyi bir sistem 
olması haqqında təlim işləyib hazırlayır və dövlətin iqtisadi 
siyasətinin bu qanunlara əsaslanmasını zəruri hesab edirdi. 
A.Smitin bu ideyası iqtisadi fikir tarixinə "görünməyən əl" 
təlimi kimi daxil olub. Bu təlimə görə sərbəst iqtisadiyyat şəraitində 
hər hansı bir şəxsin özü üçün qazanc əldə etməyə, başqa sözlə 
mənfəət götürməyə yönəldilən fərdi siyasəti son nəticədə hərc-
mərcliyə deyil, bazar ünsürləri vasitəsi ilə cəmiyyətdə qayda-qanun 
yaradılmasına səbəb olur və "gözə görünməyən əl" vasitəsi ilə fərdi 
mənafe ümumi mənafeyə uyğunlaşdırılır. 
 179 
 Smitin təliminə görə bazar iqtisadiyyatı "görünməyən əl" 
vasitəsi ilə özü-özünü avtomatik tənzimləyən bir sistemdir. Buna 
görə də o, iqtisadi proseslərə dövlətin müdaxilə etməsini 
məqsədəuyğun saymırdı. Beləliklə, iqtisadiyyatı çox incə surətdə 
tənzimləyən "görünməyən əl" məhz özü-özünə fəaliyyət göstərən 
elə bir qayda yaradır ki, bazar iqtisadiyyatı onun vasitəsi ilə 
qarışıqlığa qarşı dura bilir. 
Beləliklə, klassik iqtisadın banisi A.Smitin əsas ideyası-bazar 
iqtisadiyyatında liberalizm, dövlətin iqtisadiyyata minimal 
müdaxiləsi, tələb və təklifdən asılı olaraq azad qiymətlər əsasında 
bazar özünüidarəsi ideyası idi. Bu cür iqtisadi idarəetməni isə o, 
"görünməz əllər"lə əlaqələndirirdi. Bununla bərabər Smit göstərirdi 
ki, bazarın normal inkişafı və ayrı-ayrı istehsalçıların normal şəraitdə 
mənfəət əldə etməsi üçün bir sıra funksiyaları dövlət öz üzərinə 
götürməlidir. 
Deyilənlərdən aydın olur ki, Adam Smit özünün iqtisadi 
sistemini "Xalqlar sərvətinin təbiəti və səbəbləri haqqında tədqiqat"  
əsərində yaratmışdır və onun bu əsəri "iqtisadi nəzəriyyə" (siyasi 
iqtisad) elmi tarixində çox mühüm rol oynamış iqtisadi tədqiqat 
əsəridir. Onun nəzəri irsi - elmin, iqtisadiyyatın və mədəniyyətin 
inkişafında indi də öz xidmətini göstərir və aktuallığını saxlayır. 
Əsərin nəşrindən iki yüz ildən artıq vaxt keçməsinə baxmayaraq indi 
də A.Smitin iqtisadi ideyaları dünyanın çox ölkələrində, habelə 
müstəqillik əldə etmiş və bazar iqtisadiyyatı quran Azərbaycanda da 
istifadə edilir. 
 
§ 3. A.SMİTİN ƏMƏK BÖLGÜSÜ, MÜBADİLƏ VƏ PUL 
HAQQINDA TƏLİMİ 
 
 180 
Əmək bölgüsü probleminə A.Smit öz tədqiqatının çıxış nöqtəsi 
kimi yanaşdığından, əsərini əmək bölgüsündən başlayır və onu 
ictimai əmək məhsuldarlığının artırılmasının başlıca amili kimi təsvir 
edir. Onun fikrincə insanları cəmiyyətdə bir-birinə bağlayan əmək 
bölgüsüdür. O qeyd edirdi ki, hər bir şəxs cəmiyyətdə yalnız bir 
cismin istehsalında ixtisaslaşdığından nəticədə bütün insanlar bir-
birindən asılı vəziyyətə düşürlər. Beləliklə, cəmiyyət əmək bölgüsünə 
əsaslanan əmək birliyinə çevrilir və əmək insanları bir tam halında 
əlaqələndirir. 
A.Smit hansı sahədə sərf edilməsindən asılı olmayaraq sərvətin 
mənbəyinin həmişə əmək olduğunu göstərmişdir. Əmək bölgüsünə 
insanlıq tarixinin mühüm amillərindən biri kimi baxan Smit onu 
sərvətin artımını sürətləndirən bir amil kimi də nəzərdən keçirir. 
A.Smitə görə şəxsi mənafe və mübadiləyə meyl əmək bölgüsünün 
yaranması və inkişafına səbəb olmuşdur. 
Alətlərin və maşınların ixtirası və təkmilləşdirilməsinin özünü 
əmək bölgüsü ilə bağlayan Smit özünün sancaq istehsalı 
manufakturasını misal gətirir. Burada 10 işçi arasında əmək bölgüsü 
təşkil edilir və həmin 10 adam gündə 48 min sancaq hazırlayır və bu 
hər işçinin gündə 4800 sancaq istehsal etməsi deməkdir. Burada 
əmək bölgüsü olmasaydı, işçi tək işləyəndə bir gündə bir sancaqdan 
çox istehsal edə bilməzdi. Göründüyü kimi əmək bölgüsü əmək 
məhsuldarlığının artımına güclü təsir göstərir. Smit bu misalı və ona 
istinad edərək irəli sürdüyü əmək bölgüsü təklifi, iqtisadiyyatın 
klassik mövzularından biri olmuşdur. Əlbəttə, onun əmək bölgüsü 
ilə əlaqəli fikirləri sancaq manufakturasında ortaya qoyulduğundan 
daha ətraflı və geniş şərh edilmişdir. Smit bu barədə fikirlərini 
sadəcə əl bacarığına görə həyata keçirilən əmək bölgüsü ilə 
məhdudlaşdırmamışdır O, əmək bölgüsünü: ixtisaslar, vəzifələr, 
firmalar, sahələr və sektorlar yönümündən fikirləşdiyi kimi, 
 181 
bölgələrarası və ölkələrarası əmək bölgüsü və ticarət yönümlü 
sahələri  üzrə də genişlətmişdir. 
A.Smit deyirdi ki, cəmiyyətin sərvətinin həcmi və onun artımı 
iki amildən asılıdır: 
1. Əhalinin məhsuldar əməklə məşğul olan hissəsindən 
(istehsalda tətbiq olunan əməyin miqdarından, işçilərin sayından) 
2. Əmək məhsuldarlığının səviyyəsindən. 
A.Smit özünün uzaqgörənliyi ilə ikinci amilin böyük 
əhəmiyyətə malik olduğunu göstərmiş və əmək məhsuldarlığının 
artımını əmək bölgüsü ilə müəyyən olunduğunu dəfələrlə qeyd 
etmişdir. 
Smitə görə əmək bölgüsü, başlıca üç səbəbə görə əməyin 
məhsuldarlığını artırır: 
Birincisi, əmək bölgüsü nəticəsində hər bir əməkçinin bilik və 
bacarığı, cəldliyi və qabiliyyəti artır. 
İkincisi, əmək bölgüsü bir əmək növündən digərinə keçdikdə 
itirilən vaxta qənaət edilməsi şəraiti yaradır. 
Üçüncüsü, əmək bölgüsü əməyə qənaətedici yenilikləri 
stimullaşdırır və beləliklə maşınların ixtirası və tətbiqi prosesi 
sürətlənir. 
Nəticədə, müəyyən bir iş qüvvəsinin ortaya çıxardığı istehsalda 
böyük bir artım olur. A.Smitin fikrincə əmək bölgüsü nəticəsində 
məhsuldarlığın artması bütün əhalinin güzəranının yaxşılaşmasına 
səbəb ola bilər. Əmək məhsuldarlığı yüksək olan mədəni xalqlar 
daha çox sərvət yaradır və yaxşı yaşayırlar. 
 Beləliklə, A.Smit iqtisadi qanunauyğunluqların tədqiqini əmək 
bölgüsündən, onun səbəb və nəticələrinin təhlilindən başlayır və 
ayrı-ayrı ölkələrin, hətta ərazi və sahələrin inkişafının qeyri-
bərabərliyini əmək bölgüsünün səviyyəsi ilə əlaqələndirirdi. Məsələn, 
o, kənd təsərrüfatının inkişafının sənayedən geri qalmasının 
 182 
səbəbini, hər şeydən əvvəl kənd təsərrüfatının özünün 
xüsusiyyətlərinin əmək bölgüsünün inkişafına törətdiyi maneçilikdə 
görürdü. 
A.Smit manufakturadaxili və cəmiyyətdaxili əmək bölgüsünə 
aid müəyyən fikirlər söyləmişdir. Manufakturada məşğul olan 
fəhlələr müxtəlif əməliyyatlar üzrə ixtisaslaşırlar və birlikdə hazır 
məhsul, misal üçün, A.Smitin dediyi həmin sancaqları istehsal 
edirlər, hər bir sancaq 18 müstəqil əməliyyat nəticəsində başa gəlir 
buna manufakturadaxili əmək bölgüsü deyilir. 
 Cəmiyyətdə olan əmək bölgüsü ayrı-ayrı müəssisələr və 
sahələr  arasında olan bölgüdür. Məsələn, maldar, mal-qara 
yetişdirir və onu ətliyə satır, qəssab heyvanı kəsir, ətini və dərisini 
satır, dərini alan gönü aşılayır və çəkməçiyə satır... 
Məlumdur ki, manufakturadaxili əmək bölgüsündə alqı-satqı 
yoxdur, cəmiyyətdaxili əmək bölgüsündə isə geniş mənada alqı-
satqı mövcud olur. Manufakturadaxili əmək bölgüsü ilə 
cəmiyyətdaxili ictimai əmək bölgüsü arasında prinsipial fərq 
qoymayan A.Smit prosesi bütün cəmiyyəti nəhəng bir manufaktura, 
əmək bölgüsünü isə "Xalqlar sərvəti" naminə insanların iqtisadi 
əməkdaşlığının ən ümumi forması kimi təsəvvür edir. Smitə görə 
əmtəə mübadiləsi elə bölünmüş əmək məhsullarının mübadiləsidir. 
Ayrı-ayrı ölkələrin istehsal etdikləri müəyyən növ əmtəə və 
xidmət üzrə ixtisaslaşması və həmin məhsulların ölkələrarası 
mübadiləyə çıxarması ilə həmin ölkə beynəlxalq əmək bölgüsü 
sisteminə  daxil olur. 
"Beynəlxalq əmək bölgüsü ölkələr arasında ərazi əmək 
bölgüsünün yüksək mərhələsi olub, ölkələrin müəyyən növ məhsul 
istehsalı üzrə ixtisaslaşmasına və onların istehsal etmiş olduqları 
məhsulların qarşılıqlı şərtlər əsasında kəmiyyət və keyfiyyətə görə  
mübadiləsinə əsaslanır... və iqtisadi artımın tə"min edilməsi 
 183 
prosesinə xidmət edir." (İqtisadi nəzəriyyə, dərslik, Bakı, 1999, səh. 
596-597). 
A. Smitin pul haqqında təlimini də əmək bölgüsü, mübadilə və 
bu proseslərin inkişafı və dərinləşməsi ilə əlaqələndirmişdir. 
Cəmiyyət üzvlərinin tələbatlarının çox böyük hissəsi mübadilə yolu 
ilə ödənilir. Bu barədə Smit yazır: "Hər insan mübadilə ilə  yaşayır və 
müəyyən bir səviyyədə tacir olur və cəmiyyət necə deyərlər ticari 
ittifaqa çevrilir." (A. Smit "Xalqların sərvətinin təbiəti və səbəbləri 
haqqında tədqiqat" I cild IY fəsil, Moskva, 1935, səh.24) 
Deməli, cəmiyyətdə, mübadilə vasitəsi"nə ehtiyac yaranır; Bu 
mübadilə vasitəsi elə bir əmtəə olmalıdır ki, hər kəs öz məhsulunu 
onunla  dəyişdirməyə razı olsun. Pulun əsas vəzifəsinin mübadilə 
vasitəsi olmasını hesab edən Smit, qiymətli metalların bu işə ən 
uyğun olacağını qeyd etmişdir. A.Smitin fikrinə görə  pul birbaşa 
əmtəə mübadiləsi zamanı qarşıya çıxan çətinlikləri aradan qaldırmaq 
üçün bir vasitədir və pulsuz müntəzəm mübadilə mümkün deyil, o, 
pulun yaranmasını əmtəə dövriyyəsinə olan ehtiyacdan irəli gələn 
təbii proses kimi xarakterizə etmişdir. 
A. Smit pulu bir tərəfdən əmək məhsullarının mübadiləsini 
asanlaşdıran texniki vasitə hesab etmiş, digər tərəfdən onu ən 
ümumi  ekvivalent olan xüsusi bir əmtəə kimi müəyyən etmişdi. 
A.Smit pulun mübadilə funksiyasına, ilk növbədə dövriyyə vasitəsi 
olmasına xüsusi diqqət yetirir. O, pulu "tədavülün böyük təkəri" 
adlandırmışdır. O yazır: "Pul tədavülün böyük təkəridir, mübadilə və 
ticarətdə böyük vasitədir".  (A.Smit - "Xalqların sərvəti" əsəri I cild 
səh. 243. Moskva, 1935).  A.Smit bütün əmtəələr kimi pulun da 
dəyərə malik olduğunu (qiymətli metal, qızıl, gümüş nəzərdə 
tutulur) qəbul edirdi; Smit merkantilistlərin pulun yeganə sərvət 
olması fikrinə qarşı çıxırdı. O, qızıl və gümüşün kağız pulla əvəz 
edilməsini məqsədəuyğun hesab edirdi, onun fikrinə görə bu, 
 184 
tədavül xərclərində qənaətə imkan verər, lakin bununla bərabər 
tədavül kanallarını kağız pullarla doldurmaq olmaz; ona görə Smit 
kağız pulların banklar tərəfindən məhdud həcmdə buraxılması 
fikrini irəli sürürdü. İstehsal prosesinə üstünlük verən Smit pul və 
kreditin əsas vəzifəsini istehsala xidmətdə görür, banknot 
emissiyasının istehsalın artımına şərait yaradacağını təsdiq edirdi. 
 
§4. A.SMİTİN QİYMƏT VƏ DƏYƏR NƏZƏRİYYƏSİ 
 
A.Smit pulun əhəmiyyətini şərh etdikdən sonra "Qiymət" 
məfhumunu araşdırır. Smitə görə əmtəələrin iki növ qiyməti vardır: 
"İstifadə qiyməti" və "mübadilə qiyməti". Bu iki qiymətin eyni şey 
olmadığını söyləyən Smit yazmışdır: "Ən böyük istifadə qiymətinə 
sahib olan şeylər, çox hallarda aşağı mübadilə qiymətinə malik olur 
və əksinə çox böyük mübadilə qiymətinə sahib olan şeylər, çox 
hallarda ya az istifadə qiymətinə malik olur və ya heç istifadə 
qiyməti olmur. Heç bir şey sudan daha yararlı deyildir, fəqət su ilə 
çox nadir hallarda bir şey satın alına bilər, çox nadir hallarda az bir 
şeylə dəyişdirilə bilər. Bunun əvəzinə almaz, çox məhdud bir istifadə 
yararına sahib olduğu halda, onunla dəyişdirilə biləcək xeyli sayda 
əmtəə vardır". 
Burada Smit aydın bir nöqtəni diqqətdən qaçırır ki, istifadə 
qiyməti olmadıqda bir əmtəənin başqa bir əmtəəyə dəyişdirilməsi və 
ya pul əvəzində satılması mümkün deyil. Smit bu mövzudakı başqa 
bir səhvi, əmtəənin nisbi məhdudluğunun (və ya bolluğunun) onun 
qiymətinin təyin olunmasındakı əhəmiyyətini diqqətdən 
qaçırmasıdır. 
Sonra Smit daha çətin mövzunu, qiymətin 
müəyyənləşdirilməsində əməyin rolu problemini araşdırır. Smitin 
fikrincə "əmtəələri istehsal edən əmək onların həqiqi qiyməti, pul isə 
 185 
onların nominal qiymətidir". (Smit, "Xalqların sərvəti". I cild, Y fəsil, 
səh.35, Moskva, 1935). 
A.Smit kitabında "əmtəələrin real və nominal qiymətləri və ya 
onların əmək cinsindən və pul cinsindən qiymətləri" adını daşıyan 
bölümünə belə başlayır: "hər insan, həyatı üçün lazım olan şeylərə 
və əyləncəyə nə səviyyədə xərcləyə bilməsinə görə varlı və ya 
yoxsuldur. Fəqət əmək bölgüsü tamamilə yerləşdikdən sonra, 
bunların çox azını insan öz əməyi nəticəsində əldə etdikləri 
vasitəsilə ödəyə bilər.  
Ehtiyac duyduqlarının çoxunu, başqa insanların əməyindən 
əldə etmək məcburiyyətindədir və fərd bu cür əməkdən nə qədərini 
satın almağa gücünün çatmasına görə zəngin və ya yoxsul olacaqdır. 
Bu səbəblə, hər hansı bir əmtəəni istehlak etmək istəməyən, lakin 
onu başqa əmtəələrlə dəyişdirmək istəyənin sahibinə, onun qiyməti, 
satın ala biləcəyi və ya əmr edə biləcəyi əmək miqdarına bərabərdir; 
Dolayısı ilə əmək, bütün əmtəələrin mübadilə edilə bilən qiymətinin 
həqiqi ölçüsüdür". Bu tərifin müəyyənləşdirdiyi mənaya "qiymətin 
əmək-əmr nəzəriyyəsi" adı verilir. Bu nəzəriyyəyə görə bir əmtəənin 
qiyməti onunla dəyişdiriləcək digər əmtəənin bir başa və ya dolayı 
şəkildə ehtiva etdiyi əmək miqdarı ilə ölçülür. Bu mənada əmək, bir 
"qiymət" ölçüsü xüsusiyyəti qazanır. A.Smit daha sonrakı izahatında 
əməyi "qiymətin yaradıcısı" olduğunu da qeyd edir. Bununla yanaşı  
Smit "qiymətin real məsrəf nəzəriyyəsi" adlanan ikinci nəzəriyyəni də 
önə çəkir və göstərir ki, bir əmtəənin qiyməti, istehsalında istifadə 
olunan zəhmətlə ölçülür və bu səbəbdən əmtəələr mübadilədə əmr 
etdikləri əməyin qiymətinə sahib olurlar. Deməli iki gün və ya iki 
saatlıq bir əməklə istehsal olunan bir şeyin, bir günlük və ya bir 
saatlıq əməklə istehsal olunana görə iki qat artıq qiymətə  sahib 
olması təbiidir. 
 186 
Pul olaraq ən uyğun metallar olan qızıl və gümüşün də 
istehsalı üçün lazım olan əmək miqdarına uyğun mübadilə edilir 
deyən Smit, belə nəticəyə gəlir ki, əmək yeganə ümumbəşəri və eyni 
zamanda yeganə etibar edilən qiymət ölçüsüdür. 
Smit,  bazarın əmtəə qiymətlərinin, əmtəələrin ehtiva etdiyi 
əməyin qiymətinə görə müəyyənləşəcəyinə inanmış olduğunu 
bildirir; və təbii qiymət və bazar qiyməti probleminin şərhinə keçir; 
Məlumdur ki, hər bir cəmiyyətdə zaman və məkana görə "təbii" 
qəbul edilən əmək haqqı, mənfəət və rentanın bir orta səviyyəsi 
mövcuddur. Deməli, hər hansı bir əmtəə: işçinin, torpaq sahibinin və 
yığım sahibinin payını bu təbii səviyyədən ödəməyə yetəcək bir 
qiymətdə satıldığı zaman, əmtəə "təbii qiyməti"ndə satılmış 
olacaqdır. Əlbəttə bu, bütün əmtəələrin təbii qiymətə satılacağı 
mənasına gəlmir. Çox vaxt bu əmtəəyə olan tələblə o əmtəə təklifi 
arasındakı əlaqənin dəyişməsi "bazar qiymətinin" "təbii qiymətdən" 
yuxarı və ya aşağı olması ilə nəticələnir. Lakin belə bir dəyişmə, öz-
özünə düzəlmə meyli içərisində olur; çünki təklif, təbii olaraq özünü 
effektiv tələbə görə müəyyənləşdirməyə meyli içərisindədir. Beləliklə 
bazar qiyməti artma və ya azalma yolu ilə  yenidən təbii  qiymətə 
bərabər olur. Bu səbəblə, təbii qiymət bir mərkəzi qiymət 
xüsusiyyətində olub, bütün əmtəələrin qiymətləri bu qiymətə 
yaxınlaşma meylindədir. Müxtəlif dəyişmələr bəzən bazar 
qiymətlərini təbii qiymətdən yuxarı, bəzən də aşağı olmasına səbəb 
olur. Lakin bazar qiymətlərinin davamlı mərkəzə çatmasına mane 
olan əngəllərə baxmayaraq bu qiymətlər (yəni bazar qiymətləri) 
mütəmadi formada təbii qiymətə doğru meyilli olacaqdır. 
Beləliklə, A.Smit "uzun dövr təbii qiyməti" qısamüddətli tələb 
və təklif tarazlaşdırılması nəticəsində hər zaman özünə dönüləcək 
bir "uzun dövr tarazlıq qiyməti" olaraq qəbul edir. 
 187 
A.Smit qiymətin müəyyənləşməsində "rəqabətin" oynadığı rol 
üzərində də dayanmışdır. Smit, həm bazarda çoxlu sayda satıcı 
olmasının əhəmiyyətini vurğulamış və həm də bazar ilə əlaqədar 
məlumatların az və ya çox olmasının bazardakı qiymətə təsir edə 
biləcəyinə işarə  etmişdir. Rəqabət qiymətinin ən aşağı qiymət 
olmasını söyləyən Smit, inhisar qiymətini isə "hər şərt daxilində 
istehsalçıdan sızdırıla biləcək ən yüksək qiymət" olmasını göstərmiş 
və inhisar qiymətinin yuxarı həddinin, sözü gedən əmtəəyə olan 
tələblə məhdudlaşacağını qeyd etmişdir. 
A.Smit qiymət nəzəriyyəsini dəyər nəzəriyyəsi ilə 
əlaqələndirmişdir. 
A.Smitin dəyər nəzəriyyəsi onun iqtisadi təhlilində mərkəzi yer 
tutur. O, öz iqtisadi nəzəriyyəsini əmək-dəyər nəzəriyyəsi əsasında 
qurmuşdur, əmək prosesinə dəyərin yaranması prosesi kimi 
baxmışdır, məhsuldar əməyin bütün növlərinin dəyərin yaranması 
nöqteyi-nəzərindən əhəmiyyətə malik olmasını qəbul etmişdir. O, 
dəyərin kəmiyyətini əməyin miqdarı ilə ölçür və əmtəələrin 
mübadiləsinin ancaq onların istehsalına sərf olunan əməklə 
tənzimləndiyini göstərirdi. Smit yazırdı ki, hələ ibtidai zamanlarda 
müxtəlif şeylərin mübadiləsində ölçü rolunu oynayan ancaq əmək 
olmuşdur. O, əmtəə dəyərinin kəmiyyətinin əməyin miqdarından 
asılılığını bu cür şərh edir: "İki gün və ya iki saatlıq əməyin məhsulu 
olan bir şey, bir gün və ya  bir saatlıq əməyin məhsulu olan şeydən 
iki dəfə çox dəyərə malik olacaqdır. . . hər şeyin həqiqi qiyməti 
həmin şeyi əldə etmək üçün lazım olan əməyin və ya gücün 
məsrəfindən ibarətdir". 
A.Smit əmtəənin istehlak və mübadilə dəyəri anlayışlarını  
müəyyən etmiş və bir-birindən fərqləndirmişdi. Smit yazır: " ... dəyər 
sözünün iki müxtəlif mənası var: bəzən o hər hansı predmetin 
faydalılığını göstərir, bəzən isə müəyyən predmetə sahib olmaq 
 188 
üçün onun başqa predmetlə dəyişmə imkanı olması mənasını verir. 
Birincini istehlak dəyəri, ikincini mübadilə dəyəri adlandırmaq olar. 
(A.Smit, "Xalqların sərvəti", I cild, IY fəsil, səh.28, Moskva, 1935). O, 
əməyi, dəyərin yaradıcısı və ölçüsü olduğunu qəbul etməklə yanaşı, 
dəyərin mübadilə dəyərində, digər əmtəələrlə onun kəmiyyət 
nisbətində, inkişaf etmiş əmtəə təsərrüfatında isə pulda ifadə 
olunması qanunauyğunluğunu göstərirdi. Diqqətini mübadilə 
dəyərində, dəyərin kəmiyyət ölçüsünə verən Smit hesab edir ki, 
mübadilə dəyəri əmtəənin təbii qiymətidir, əmtəələrin mübadiləsi 
onlarda maddiləşmiş müxtəlif miqdarda əməyin mübadiləsidir. Ona 
görə də mübadilə dəyəri əməklə müəyyən olunur. Smit yazır: "Əmək 
bütün əmtəələrin mübadilə dəyərinin həqiqi ölçüsüdür". (A.Smit 
"Xalqların sərvəti", I cild, Y fəsil, səh.30). O göstərir ki, dəyərin 
kəmiyyəti ayrıca əmtəə istehsalçısının əmək məsrəfləri ilə yox, 
cəmiyyətin mövcud vəziyyətində orta zəruri məsrəflərlə müəyyən 
olunur. Smit qeyd edir ki, ixtisaslı və mürəkkəb əmək, ixtisassız və 
sadə əməklə müqayisədə vaxt vahidi ərzində daha çox dəyər yaradır. 
Əməyin yalnız qızıl və gümüş istehsalı sahəsində dəyər 
yaratdığını düşünən U.Pettidən (1623-1687) fərqli olaraq, Smit qeyd 
edir ki, əmək bütün əmtəə istehsalı sahələrində dəyər yaradır, o, iş 
vaxtı ilə dəyərin həcmi arasındakı birbaşa əlaqəni aşkar etmiş və 
göstərmişdir ki, dəyərin yeganə yaradıcısı əməkdir. 
A.Smit təsviri metoddan istifadə edərək dəyərin başqa bir 
nəzəriyyəsini də irəli sürmüşdür. O yazır: "hər əmtəənin dəyəri onun 
sahibi üçün, bu əmtəə ilə satın alına bilən əməyin miqdarına 
bərabərdir". Deməli, dəyər əmtəənin müqabilində alınan əməklə 
ölçülür. Smit yazır: " yeganə ümumi və eləcə də yeganə dəqiq dəyər 
ölçüsü əməkdir" (A.Smit "Xalqlar sərvəti", I cild, Y fəsil, səh.35, 
Moskva, 1935). 
 189 
A.Smit dəyər nəzəriyyəsinə verdiyi bu iki izahatdan başqa bu 
barədə bəzi digər fikirlər də söyləmişdir. Onun fikrincə, kapitalist 
təsərrüfatı şəraitində "fəhlələrin materialların dəyərinə əlavə etdikləri 
dəyərin özü də iki hissəyə bölünür, - biri onların əmək haqqının 
ödənilməsinə, digəri isə sahibkarın avans etdiyi bütün kapitala görə 
onun mənfəətinin ödənilməsinə yönəlir". (A.Smit, "Xalqların sərvəti", 
I cild, YI fəsil, səh.46, Moskva,1935) Bundan əlavə Smit dəyərin 
üçüncü tərkib hissəsi kimi rentanı nəzərdən keçirir və qeyd edir ki, 
kapitalizm şəraitində dəyər: əmək haqqı, mənfəət və rentaya 
bölünür.  
Göründüyü kimi A.Smitin dəyər nəzəriyyəsində ziddiyyətli 
fikirlər vardır. 
 
§5. A.SMİTİN SİNİFLƏR VƏ GƏLİRLƏR BARƏDƏ  
FİKİRLƏRİ VƏ BUNLARLA ƏLAQƏDAR ONUN ƏMƏK HAQQI, 
MƏNFƏƏTVƏ RENTA NƏZƏRİYYƏSİ 
 
A.Smit gəlirlər bölgüsünü "üç böyük sosial sinif" adlandırdığı: 
əməkçi sinfi, kapitalist sinfi və torpaq sahibləri sinfinin: əmək haqqı, 
mənfəət və renta adı verilən gəlir paylarını necə əldə etdiklərini təhlil 
etmiş və beləliklə "klassik bölgü nəzəriyyəsi"nin əsaslarını 
müəyyənləşdirmişdir. "Hər bir ölkədə torpaq və əməyin bütün illik 
məhsulu yaxud da bu illik məhsulun bütün qiyməti deyildiyi kimi 
təbii olaraq üç hissəyə: torpaq rentasına, əməyin əmək haqqına və 
kapitalın mənfəətinə bölünür və xalqın üç müxtəlif sinfinin gəlirlərini 
təşkil edir". (A.Smit, "Xalqların sərvəti", I cild, səh.220, Moskva, 
1935). 
A.Smit adamları istehsal vasitələrinə görə siniflərə bölmüşdü. 
O, İngiltərə cəmiyyətində üç əsas sinfin: torpağa sahib olan torpaq 
mülkiyyətçilərinin, digər növ istehsal vasitələrinə yəni əmək 
 190 
alətlərinə, sənaye qurğularına və əmək cisimlərinə sahib olan 
kapitalistlərin və iş qüvvəsinə sahib olan fəhlələr sinfinin olduğunu 
qeyd edir. Bu əsas siniflərlə yanaşı cəmiyyətdə ara qrupların və 
təbəqələrin də olduğunu göstərir və əsas sinifləri və digər qrupları 
bir-birindən, onların gəlirlərinin əsas, ilkin və törəmə olmasına görə 
fərqləndirir. 
Gəlirin üç əsas növünü: əmək haqqı, mənfəət və rentanı qəbul 
edən Smit, bunları bir-birindən fərqləndirir. O, hesab edir ki, üç 
gəlirdən yalnız əmək haqqı əmək gəliridir, mənfəət və torpaq rentası 
isə fəhlənin əməyi ilə yaradılan əmək məhsulundan çıxmadır. Smit 
öz dahi əsərinin heç bir yerində kapital sahibinin mənfəət əldə 
etməyə və torpaq sahibinin də renta gəliri əldə etməyə haqqı 
olduğunu rədd etməmişdir, əksinə bu prosesə təbii bir hal kimi 
baxmışdır. Bu halı o, istehsal vasitələrinin və torpağın xüsusi 
mülkiyyətə çevrilməsi və onun inhisarı ilə əlaqələndirmişdir. Bununla 
yanaşı Smit iri torpaq sahibkarlığının əleyhdarı  olmuş və torpaqların 
parçalanmasına (bölünməsinə) mane olan qanunların ləğv edilməsini 
tələb etmişdir. Torpaqları, onlardan daha səmərəli istifadə etməyi 
bacaran sahibkarların sərəncamına verməyi təklif etmişdir. 
Fəhlənin gəliri olan əmək haqqı Smitə görə əməyin təbii 
qiymətidir, onun işinin mükafatlandırılmasıdır. O, əmək haqqının 
kəmiyyətini fəhlənin və onun ailəsi üçün zəruri olan yaşayış 
vasitələri dəyəri ilə müəyyən edir. Smit hesab edir ki, əmək haqqı 
insanın yaşaması üçün kifayət edən səviyyədən bir qədər yüksək 
olmalıdır; əmək haqqı özündə tarixi və mədəni ünsürləri də əks 
etdirməlidir. Onun fikrinə görə kortəbii bazar mexanizmi təbii əmək 
haqqını müəyyən səviyyədə saxlayır. A.Smitin "bazarlıq 
nəzəriyyəsi"nə görə "hər yerdə əmək haqqı və mənfəətlər bir-
birindən fərqli olan iki tərəf arasındakı razılaşmaya dayanır... Bu iki 
tərəfdən hansının normal şəraitlərdə daha üstün vəziyyətdə 
 191 
olduğunu və digər tərəfi öz şərtlərini qəbul etməyə məcbur 
edəcəyini əvvəlcədən müəyyənləşdirmək çətin deyildir". Smitin 
"yaşayış üçün minimum əmək haqqı" adını verdiyi və işçi ilə ailəsinin 
yaşayışına yetəcək bu əmək haqqı səviyyəsi uzun dövrdə əmək 
haqqının düşəcəyi minimum səviyyəni göstərir. O, əmək haqqının 
dəyişmə meylini ölkənin təsərrüfat vəziyyəti ilə əlaqələndirir və 
cəmiyyətin üç vəziyyətini qeyd edirdi: 1. İqtisadi tərəqqi, 2. İqtisadi 
sabitlik, 3.İqtisadi tənəzzül. Smitə görə yüksək əmək haqqı 
tərəqqiyə işarədir, çünki bu, əmək məhsuldarlığının artması üçün 
stimul rolunu oynayır. O, əmək haqqının artımının əməyə stimulu 
azaldacağı və fəhlələri tənbəl edəcəyi fikrinə qarşı çıxış edirdi. O, 
xalqın əsas hissəsinin muzdlu fəhlələrdən ibarət olduğunu bildirərək 
yazırdı: "Əgər cəmiyyətin böyük bir hissəsi kasıb və bədbəxtdirsə, o, 
heç bir zaman xoşbəxt adlandırıla bilməz. Bundan başqa, bütün 
xalqı yedizdirən, geyindirən, yaşayışla təmin edən insanların (yəni 
fəhlələrin q.m.) dilənçi halında yaşamaları ən azından ədalətsizlikdir 
və onlar heç olmazsa orta yaşayışları üçün lazım olan vasitələrlə 
təmin olunmalıdırlar". Smit fəhlələrin yoxsulluğunun burjuaziyaya da 
ziyan vurduğunu izah etməyə çalışmış və əmək haqqının mənfəətə 
toxunmadan artırılmasının mümkünlüyünü qeyd etmişdi; və əməyə 
tələbin əmək haqqı fondunun böyüklüyü ilə bağlılığını göstərmişdir. 
Smit əmək haqqı səviyyəsi ilə əhalinin artımı arasındakı əlaqəni 
də təhlil etmişdir, ona görə "hər canlı növünün artımı, onun yaşayışı 
üçün mövcud olan vasitələrlə düz mütənasibdir". 
Burjuaziyanı mütərəqqi sinif edən Smit onun mənafeyini 
müdafiə edir və onlara cəmiyyəti tərəqqi etdirən və millətin sərvətini 
artıranlar kimi baxır və bununla yanaşı onların bəzilərinin 
mənfəətləri artdıqca amansızlaşmasını, cəmiyyətin mənafeyinə qarşı 
mənfi hərəkətlər etməsini tənqid edir. Sənayeçilər və tacirlər daim 
azad rəqabəti boğmağa, məhdudlaşdırmağa, cəmiyyət üçün zərərli 
 192 
olan inhisar yaratmağa çalışdıqlarını tənqid edir. Bununla belə Smit 
son nəticədə  kapitalizmə təbii və əbədi cəmiyyət kimi baxır.  
A.Smit mənfəət anlayışını ictimai əməyin bütün sferalarına 
şamil edir. Yuxarıda qeyd edildiyi kimi Smitə görə fəhlələrin 
materialların dəyərinə əlavə etdikləri dəyər iki hissəyə bölünür: 
bunun bir hissəsi ilə əmək haqqı ödənilir, digər hissəsini isə 
sahibkar qoyduğu kapitala görə mənfəət şəklində mənimsəyir. 
Deməli Smit mənfəətə bütün avans olunmuş kapitalın törəməsi kimi 
baxmışdı. A.Smit yazır: "mənfəət ümumiyyətlə işdə istifadə olunan 
kapitalın dəyəri ilə müəyyən olunur, bu kapitalın həcmindən asılı 
olaraq az və ya çox ola bilər". (Smit, "Xalqların sərvəti", I cild, YI fəsil, 
səh.46, Moskva, 1935). O, mənfəəti kapitalın özünün və onun 
məhsuldarlığının qanunauyğun nəticəsi kimi qiymətləndirmişdi. 
A.Smit yazır: "Ayrı-ayrı şəxslərin əlində yığılan ehtiyatlar 
meydana gəldikdə təbiidir ki, onların bəziləri həmin ehtiyatlardan 
dərhal istifadə etməyə başlayır, əmək sevən adamlara iş verir, onları 
materialla və yaşayış vasitələri ilə təchiz edirlər ki, emal olunan 
materialların dəyərinə bu fəhlələrin əməyinin əlavə etdiyi şeydən 
mənfəət götürsünlər. Fəhlələrin əməyi ilə yaradılan məhsulun bir 
hissəsini, yaxud emal etdikləri materiala öz əməkləri ilə əlavə 
etdikləri dəyərin bir hissəsini bu sahibkar əldə etməlidir; sahibkarın 
mənfəətini məhz bu hissə təşkil edir". Bununla yanaşı o qeyd edir ki, 
mənfəət kapitalistin kapitala görə aldığı haqqdır, onun yaşayış 
fondudur. Smit yazır ki, "Kapital sahibi istehsal etdiyi məhsulun 
satışından, sərf etdiyi kapitalları ödəmək üçün lazım olan  
məbləğdən artıq pul əldə edə bilməzsə, onun fəhlə tutmağa marağı 
olmaz. Mənfəət kapitalistin yaşaması (və istehsalını davam 
etdirməsi, q.m.) üçün lazım olan vəsaiti təmin edən həqiqi bir 
fonddur". 
 193 
A.Smit mənfəətin əmək haqqının digər forması kimi  elan 
edilməsinə qarşı çıxmış və göstərmişdirki, mənfəətin kəmiyyəti 
kapitalın miqdarı ilə müəyyən edilir və bu əməyin güman edilən 
həcmi və mürəkkəbliyi ilə bağlı deyil. 
Mənfəət normasının və faizin aşağı səviyyəsini yüksək iqtisadi 
inkişafın və millətin sağlamlığının göstəricisi kimi xarakterizə edən 
Smit göstərir ki, varlı ölkələrdə rəqabətin artması nəticəsində 
mənfəət normasının aşağı düşmə meyli olur. A.Smit qeyd edirdi ki, 
kapitalist təsərrüfatının əsas məqsədi mənfəət əldə etməkdir və bu 
proses bütün cəmiyyətin mənafeyinə uyğundur, çünki şəxsi 
mənafeyi güdmək son nəticədə bütün cəmiyyət üçün xeyirli olur. 
A.Smit yazırdı: "Onların maraqları həmişə bir çox 
münasibətlərdə cəmiyyətin mənafeyi ilə eyni olur. Lakin bəzən 
ziddiyyət də təşkil edir". 
Torpaq rentasını - Smit torpaqda işləyənin əmək məhsulundan 
çıxma kimi elan etmiş və onda inhisar elementi görürdü. O yazırdı: 
"Bu və ya digər ölkədə bütün torpaqlar xüsusi mülkiyyətə çevrildiyi 
vaxtdan torpaq mülkiyyətçiləri də, bütün başqa adamlar kimi əkmə-
dikləri yerdə biçmək istəyirlər və hətta torpağın təbii bəhrələri üçün 
də renta tələb etməyə başlayırlar... işçi öz əməyi ilə yığdığının və 
istehsal etdiyinin bir hissəsini və ya bu hissənin qiymətini torpaq 
mülkiyyətçisinə güzəştə getməlidir. Bu hissə- torpaq rentasını təşkil 
edir". (A.Smit, "Xalqların sərvəti". I cild, YI fəsil, səh.47, Moskva 
1935). 
O, torpaq sahələrinin məhsuldarlığına və yerləşmə məkanına 
görə bir-birindən fərqləndiyini qeyd edərək, bildirirdi ki, bunların 
hər ikisi rentanın formalaşmasına təsir edir. O, "millətlərin zəngin-
liyi" əsərində differensial rentaya aid fikirlər söyləmişdir. O yazırdı: 
"Daha münbit və ya bazarlara daha yaxın olan torpaqlar artıq renta 
verirlər. Torpaq rentası nəinki torpağın... yalnız münbitliyindən, 
 194 
habelə onun məkanından da asılı olaraq dəyişir. Şəhər yaxınlığındakı 
torpaqlar, ölkənin uzaq yerlərindəki eyni dərəcədə münbit 
torpaqlardan daha artıq renta verir" 
Rentaya gəlirin müəyyən forması kimi baxan Smit daha sonra 
yazırdı: "Torpaq xüsusi mülkiyyətə çevrildikdə, torpaq mülkiyyətçisi, 
işçinin həmin torpaqda yetişdirə və ya toplaya bildiyi mühsulun 
demək olar hamısından özünə dərhal müəyyən bir pay tələb edir, 
onun rentası torpağın becərilməsinə sərf edilmiş əməyin 
məhsulundan birinci növbədə çıxılmalıdır". Rentaya "müxtəlifdən 
yaranan" bir qazanc kimi də baxan Smit onu torpaq sahibinin təbii 
mükafatı da adlandırırdı. Deməli, Smitin renta nəzəriyyəsində 
fiziokratik elementlər də vardır. O göstərir ki, kənd təsərrüfatında 
təbiət də insanla işləyir və ona görə də renta- əkinçilikdə təbiətin 
insana köməyinin nəticəsidir. Deyilənlərdən aydın olur ki, Smitin 
renta nəzəriyyəsində müəyyən ziddiyyətli məqamlar olsa da, dəyərli 
fikirlər də çoxdur. O, əkinçiliyi kapital qoyuluşu üçün ən sərfəli sahə 
hesab edərək göstərirdi ki, kənd təsərrüfatı böyük miqdarda 
məhsuldar qüvvəni hərəkətə gətirir və illik məhsula daha çox dəyər 
əlavə edir. 
 
§6. A.SMİTİN KAPİTAL VƏ TƏKRAR İSTEHSAL 
HAQQINDA TƏLİMİ 
 
A.Smitə görə kapital toplanmış və maddiləşmiş əməkdir. O, 
kapitalın təhlilini bütün maddi istehsal dairəsinə şamil edirdi. 
Smitə görə "bütün kapital qənaətin nəticəsidir, kapital qənaətlə 
artar, israf və pis istifadə ilə azalar". Kapitalı təbii bir kateqoriya kimi 
təsvir edən Smit mənfəət gətirən hər bir şeyi kapital hesab edir. 
Onun fikrincə kapital, istehsala başlamaq və gələcəkdə onu davam 
etdirmək üçün lazım olan alətlərin, xammalın, yaşayış vasitələrinin 
 195 
və pulun toplanmış ehtiyatıdır. Smitə görə kapital bəşər cəmiyyətinin 
müəyyən inkişaf mərhələsində meydana gəldikdən sonra o həmişə 
mövcud olmuşdur və əbədi olaraq mövcud olacaqdır; çünki belə bir 
ehtiyat olmadan heç bir istehsal mümkün deyil. Fiziokratlar yalnız 
kənd təsərrüfatında fəaliyyət göstərən kapitalı məhsuldar hesab 
edirdilərsə, A.Smit bütün növ kapitalı birləşdirir və hamısını 
məhsuldar hesab edir, o sənaye və ticarət kapitalı arasında mühüm  
fərq görmür. 
A.Smitin mühüm xidmətlərindən biri, onun əsas və dövriyyə 
kapitalı anlayışlarını inkişaf etdirməsi və bu kateqoriyaları tətbiq 
olunduğu sahədən asılı olmayaraq bütün fəaliyyət göstərən kapitala 
şamil etməsidir. O, əsas  və dövriyyə kapitalı haqda yazmışdır: 
"Onun kapitalı (yəni sahibkarın kapitalı q.m.) müəyyən bir formada 
daima ondan uzaqlaşıb və sonra başqa formada ona qayıdır və 
yalnız bu cür, tədavüllə yaxud daimi mübadilə ilə sahibinə müəyyən 
mənfəət gətirir. Bu cür kapitalı dövriyyə kapitalı adlandırmaq 
tamamilə düzgün olar. 
İkinci tərəfdən, kapital torpağın yaxşılaşdırılmasına, faydalı 
maşın və alətlərin və ya buna bənzər predmetlərin alınmasına sərf 
edilə bilər ki, bu da sahibkardan başqasına keçmədən və ya tədavülə 
daxil olmadan gəlir və ya mənfəət gətirir, ona görə belə kapitalı 
qanuni olaraq əsas kapital adlandırmaq olar. (A.Smitin əsəri, I cild, 
səh.232, Moskva 1935). 
Bu barədə şəhrini davam etdirərək A.Smit yazır: "Fermerin 
kapitalının torpağı becərmə alətlərinə sərf edilən hissəsi əsas kapi-
tal, əmək haqqı və fəhlələrin saxlanılmasına sərf edilən hissəsi isə 
dövriyyə kapitalıdır. İş heyvanlarının qiyməti və ya dəyəri, onun 
təsərrüfat alətlərinin qiyməti kimi əsas kapital, heyvanların 
saxlanmasına sərf edilən yem isə, fəhlələrin saxlanmasına sərf 
edilən vəsait kimi dövriyyə kapitalıdır. Həmçinin iş üçün yox, satış 
 196 
üçün alınan və yemlənən heyvanların qiymət və dəyəri dövriyyə 
kapitalıdır", "Tacir kapitalı tamamilə dövriyyə kapitalıdır". (A.Smitin 
əsəri, I cild, səh.232, M.1935). 
A.Smit qeyd edir ki, "əsas kapital ilk olaraq dövriyyə kapita-
lından meydana gəlib və bu mənbə hesabına daima tamamlanır və 
ən faydalı maşın və alət, dövriyyə kapitalsız heç nə istehsal edə 
bilməz. Ona görə istehsalla məşğul olan hər bir sahibkarın kapitalı 
mütləq iki yerə: əsas və dövriyyə kapitalına bölünür". (A.Smitin əsəri, 
I cild, səh.235, 243, M.1935) 
Beləliklə, Smit dövriyyə kapitalı dedikdə əsasən pulu, qida 
ehtiyatlarını, xammalı, hazır olan, lakin hələ satılmayan əmtəələri 
nəzərdə tutduğu halda, maşınları və əmək alətlərini, ticarət və 
sənaye məqsədləri üçün tikilən binaları, torpağı və cəmiyyətin bütün 
üzvlərinin qabiliyyət və bacarığını əsas kapital kimi nəzərdən keçirir. 
Əsas kapitalla, dövriyyə kapitalı arasındakı əlaqəni Smit onda 
görür ki, birincisi, yəni əsas kapital yalnız ikincisinin, yəni, dövriyyə 
kapitalının köməyi və iştirakı ilə fəaliyyət göstərə və mənfəət gətirə 
bilər. 
Əsas kapital "bir sahibdən digərinə keçmədən yaxud da, 
sonrakı tədavülsüz gəlir gətirdiyi halda dövriyyə kapitalı daim bir 
formada gedib, digər formada qayıdaraq" gəlir gətirir. 
A.Smit kapital yığımına böyük əhəmiyyət vermiş və qeyd 
etmişdir ki, kapitalistlər özlərinin gəlirlərinin mühüm hissəsinə 
qənaət edərək yığdıqları vəsaitləri istehsalın genişləndirilməsinə sərf 
edirlər, fəhlələr üçün əlavə iş yerləri açırlar və son nəticədə 
cəmiyyətin sərvətinin artırılmasına səbəb olurlar. 
A.Smit dəfələrlə göstərmişdir ki, yığım millətin sərvətinin 
artırılması mənbəyidir; yığımla, qənaətlə məşğul olan hər bir insan 
millətin xeyirxahıdır, hər bir israfçı isə ictimai rifahın düşmənidir. 
 197 
Smitin fikrincə kapitalist qənaətçilliyi istehsalatda çalışan 
fəhlələrin təminatı və məhsuldar fəhlələrin sayının çoxaldılmasını 
nəzərdə tutan fondun artmasına səbəb olur.  
A.Smit kapital yığımının ölkənin iqtisadi prosesləri ilə sıx 
əlaqədə olduğunu göstərmişdir. O, ictimai kapitalın təkrar istehsalı 
prosesini tədqiq edərkən ümumi gəlirlə xalis gəlirin fərqini qeyd 
etmişdir. 
Ümumi və xalis gəlir anlayışlarını irəli sürən Smit, ölkənin 
əhalisinin bütün illik məhsulunu ümumi gəlir, bunun fəhlənin və 
kapitalistin şəxsi istehlakına gedən hissəsini isə xalis gəlir 
adlandırır. 
Smitə görə xalis gəlir - bu milli gəlirdir, il ərzində əməyin 
yenidən yaratdığı dəyərdir. Burada sovet iqtisadçıları aydın olmayan 
cəhəti onda görürdülər ki, Smit xalis gəliri şəxsi istehlak fondu kimi 
şərh edir, onun istehsalın genişləndirilməsinə gedəcək hissəsini 
yada gətirmir. 
Lakin Smitin iqtisadi təhlillərinə dərindən diqqət yetirdikdə 
aydın olur ki, elə Smitin dövründə kapitalistlər öz şəxsi yığımları 
hesabına nəinki sadə təkrar istehsalı, habelə geniş təkrar istehsalı da 
həyata keçirə bilmişlər. Onun ideyalarından bəhrələnən kapitalizm 
cəmiyyəti sonrakı inkişaf dövründə də geniş təkrar istehsalla tərəqqi 
etmişdir. 
Smit dəfələrlə qeyd etmişdir ki, ayrıca bir əmtəənin dəyəri və 
eləcə də illik məhsul - əmək haqqı, mənfəət və renta kimi gəlirdən 
ibarətdir. İstehsal vasitələrinin dəyərinin keçirilməsi məsələsini Smit 
belə həll edir; istehsal vasitələrinin dəyəri son nəticədə əmək haqqı, 
mənfəət və rentada öz əksini tapır. Smitə görə cəmiyyətin illik 
məhsulunun dəyəri yalnız gəlirlərdən ibarət olur. 
 198 
Beləliklə ictimai kapitalın təkrar istehsalının təhlilində sovet 
iqtisadçılarına görə sabit kapital A.Smit tərəfindən nəzərdən 
qaçırılmış olur. 
İctimai məcmu məhsulun təhlilindən sabit kapitalın 
çıxarılmasını K.Marks "Smitin ehkamı" adlandırırdı. 
 
§7. A.SMİT MƏHSULDAR VƏ QEYRİ-MƏHSULDAR ƏMƏK 
HAQQINDA 
 
A.Smitin məhsuldar əmək haqqında təlimi bu gün də öz elmi 
əhəmiyyətini saxlayır. Smit hansı növ əməyin "Millətin sərvətinin" 
artırılmasına xidmət etdiyini aydınlaşdırmışdır. Dəyər yaradan əməyi 
Smit məhsuldar əmək hesab etmişdir. Onun fikrincə məhsuldar o 
əməkdir  ki, onun alınmasına kapital sərf olunur və istehsal 
prosesində yeni dəyər yaradır. Gəlirlərdən ödənilən əmək isə qeyri-
məhsuldardır. 
İkinci tərifə görə məhsuldar əmək faydalı bir şeydə təcəssüm 
etməlidir. Smitə görə kapitalist istehsalının bütün sahələrində tətbiq 
olunan əmək məhsuldardır. 
A.Smit yazır: "Sərf olunan bir növ əmək, predmetin dəyərini 
artırır, başqa növ əmək belə nəticə vermir. Birincisi, necə ki, 
müəyyən dəyər istehsal edir, o, məhsuldar əmək adlandırıla bilər, 
ikincisi isə qeyri-məhsuldar adlanır. Beləliklə, manufaktura fəhləsi 
adətən üzərində işlədiyi materialın dəyərini öz əməyi ilə artırır, bu 
artım onun özünün saxlanması və sahibkarın mənfəətini ödəməlidir: 
ev qulluqçusunun əməyi isə dəyərə heç bir şey əlavə etmir. Onun 
xidməti elə xidmət göstərdiyi anda yoxa çıxır, çox təsadüf hallarda 
özündən sonra iz, yaxud hər hansı bir dəyər qoya bilir". (A.Smitin 
əsəri, I cild, IY fəsil, səh.278-279, M.1935) 
 199 
Beləliklə, Smit belə nəticəyə gəlir ki, məhsuldar işçi tutan adam 
varlanır, qulluqçu tutan adam isə kasıblaşır. A.Smit nəinki ev 
qulluqçularının habelə bürokratik idarə məmurlarının da 
azaldılmasının tərəfdarı olmuşdur. 
Smit yazır ki, "cəmiyyətin bəzi ən möhtərəm silklərinin əməyi 
ev qulluqçularının əməyi kimi, heç bir dəyər yaratmır... Məsələn, 
hökmdar, onun bütün məmurları və zabitləri, bütün ordu və 
donanma qeyri-məhsuldar işçilərdir. A.Smit, keşişlər, 
hüquqşünaslar, həkimlər, hər cür qəbildən olan yazıçılar, aktyorlar, 
klounlar, musiqiçilər, opera müğənniləri, rəqqaslar və s. bu qəbildən 
olanların hamısının əməyini qeyri-məhsuldar əmək hesab etmişdir. 
Smitin məntiqinə görə cəmiyyətdə qeyri-məhsuldar işçilərin və 
tamam işləməyənlərin sayı nə qədər azdırsa, onun sərvəti bir o 
qədər sürətlə artar. 
Smitə görə hər adam başına düşən milli gəliri müəyyənləşdirən 
amil ikidir: birincisi, əməyin məhsuldarlığı, ikincisi, məhsuldar 
əməyin qeyri-məhsuldar əməyə nisbətidir. 
A.Smit məhsuldar və qeyri-məhsuldar əməyi fiziki əmtəə 
istehsal edib və etmədiyinə görə də fərqləndirir. Ona görə bəzi əmək 
"satıla bilən bir əmtəə" istehsal edir və özünü bu əmtəədə 
maddiləşdirir. Bu cür əmək, məhsuldar əmək olaraq qəbul edilir, 
başqa bir cür əmək "özünü əmək istifadəsi bitdikdən sonra davam 
edəcək və bərabər miqdarda bir əməyi satın ala biləcək hər hansı bir 
malda (əmtəədə) maddiləşmir", bu cür əmək, məhsuldar olmayan 
əmək olaraq qəbul edilir. 
Bəzi məsələlərdə fiziokratlara qatılan Smit kənd təsərrüfatında 
təbiətin də əməklə birlikdə bir artıq dəyər istehsalında iştirakını 
qəbul edir. Aqrar sahədə istifadə olunan kapitalın digər sahələrdə 
istifadə olunan kapitala nisbətən daha məhsuldar olacağını deyən 
Smit yazır: "Bu səbəblə, aqrar sahədə istifadə olunan kapital sadəcə 
 200 
çox sayda məhsuldar işçiləri cəlb etməklə, ölkədə yaşayanların real 
sərvətinə və gəlirinə çox böyük dəyər əlavə edirlər". 
Əlbəttə qısa tədris vəsaiti çərçivəsində A.Smit kimi dahinin 
bütün deyimlərini və fikirlərini əhatə etmək mümkün deyil, o öz 
əsərləri ilə XYIII əsr ictimai fikrinin ən yüksək zirvəsinə yüksəlmiş 
şəxsiyyət olmuşdur. 
 
 
 
 
 
 
 
 
 
 
 
FƏSİL 9. D.RİKARDONUN İQTİSADİ TƏLİMİ 
 
§.1 D.RİKARDONUN BAXIŞLARININ  
FORMALAŞMASININ TARİXİ ŞƏRAİTİ 
 
Klassik siyasi iqtisadın inkişafında D.Rikardonun rolu 
diqqətəlayiqdir və həm də bu məktəb onun şəxsində başa çatır. 
Rikardonun rolu onunla izah olunmur ki, o, öz təhlilini sona çatdırır, 
tamamlayır yaxud da ondan sonra iqtisadçılar arasında kifayət qədər 
qabiliyyətli və ya hazırlıqlı insanlar olmamışdır. Bu rol dərin 
səbəblərlə izah olunur və ona şahidlik verir ki, klassik siyasi 
iqtisadın inkişafı burjua sinfinin iqtisadi təfəkkür forması kimi bir 
tərəfdən obyektiv sosial-iqtisadi qanunlara, digər tərəfdən burjua 
 201 
sinfinin onunla sıx bağlı olan iqtisadi baxışlarının 
qanunauyğunluğuna tabe olur. Bu hal əsasən XYIII əsrin sonu və XX 
əsrin əvvəllərində sənaye inqilabının təsiri altında burjua 
cəmiyyətində baş verən sosial-iqtisadi dəyişikliklərlə müəyyən 
olunur. 
Bu dövrdə İngiltərə müharibələrlə rastlaşmış, Napoleonun 
ingilis ticarətini boğmağa ümid bəslədiyi qitə mühasirəsi 
parçalanmış olsa da onun varlanmağına maneçilik törətmişdir. 
İngiltərə sənaye inqilabı dövrünü yaşayırdı. Kapitalizm manufaktura 
mərhələsindən maşın sənaye mərhələsinə qədəm qoymuşdu. Kustar 
emalatxanaların yerini yüzlərlə adamın işlədiyi fabriklər tutmağa 
başlamışdı. 
İngiltərənin kənd təsərrüfatı dəyişirdi. Xırda müstəqil kəndli 
təsərrüfatları və ya icarə torpaqları öz yerini iri torpaq sahibkarlığına 
və kapitalist icarəçi fermerlərin təsərrüfatına verirdi. Bu zaman 
fəhlələrin yaranmaqda olan hər cür birlik və ittifaqları qadağan edilir 
və qiyamçılıq kimi nəzərdən keçirilirdi. Fəhlə sinfi zəif idi və 
mütəşəkkil deyildi. Torpaq sahiblərinin hərəkətləri isə burjuaziyanın 
mənafeyi üçün təhlükə yarada bilirdi. Taxılın qiymətinin artması 
onlar üçün torpaq rentasının artmasına səbəb olurdu və bu da 
parlamentdən taxıl qanunlarının qəbul edilməsinə zərurət yaradırdı. 
Qəbul edilmiş qərarlar xarici ölkə taxılının İngiltərəyə gətirilməsini 
məhdudlaşdırdığı üçün taxılın qiymətinin yüksək olmasının davam 
etdirilməsinə kömək göstərirdi. Fabrikçilər üçün isə bu faydalı 
deyildi. Belə ki, bunun əvəzində fəhlələrə pulla daha yüksək əmək 
haqqı verilməsini tələb edirdi. Taxıl qanunları sahəsində mübarizə 
XIX əsrin bütün birinci yarısında İngiltərənin siyasi həyatının mühüm 
sahəsi idi və iqtisadçıların, xüsusilə Rikardonun nəzəri mövqelərini 
xeyli dərəcədə müəyyən edirdi. Rikardonun təliminin təşəkkül 
tapdığı və ingilis klassik məktəbinin özünün zirvəsinə çatdığı tarixi 
 202 
şərait belə idi. Bu şərait Rikardonun nə üçün köklü sosial-iqtisadi 
problemləri böyük elmi obyektivliklə, qərəzsizliklə təhlil edə 
bilməsini qismən də olsa aydınlaşdırmış olur. 
Klassik siyasi iqtisadın görkəmli nümayəndəsi David ailənin 17 
uşağından üçüncüsü olmaqla 1772-ci ilin aprel ayında Londonda 
anadan olmuş, adi ibtidai məktəbdə oxumuş, sonra isə iki illiyə 
Amsterdama göndərilmişdir ki, burada da öz dayısının kontorunda 
ticarətin sirlərini öyrənməyə başlamışdır. 14 yaşında onun 
müntəzəm təhsili başa çatmışdır. 16 yaşında David kontor və birjada 
atasının ən yaxın köməkçisi olmuşdur. 21 yaşında ailə qurmuş və 
onun səkkiz uşağı olmuşdur. 
O, birja alış-verişindən başqa digər bir iş tanımır və bu işlə 
atasının köməkçisi kimi yox, artıq müstəqil olaraq məşğul olurdu. 
Beş il müddətində o, artıq varlı idi və böyük əməliyyətlarla məşğul 
olurdu. 26 yaşında Rikardo maliyyə cəhətdən müstəqilliyə və hətta 
müəyyən sərvətə nail olmuş bir adam kimi gözlənilmədən təbii 
elmlərə, o cümlədən təbiətşünaslıq və riyaziyyata müraciət edir. 
Onun təfəkkürü ciddi, demək olar ki, riyazi məntiqiliklə, dəqiqliklə 
fərqlənirdi. Bu vaxt Rikardo ilk dəfə olaraq bir elm kimi siyasi 
iqtisadla üz üzə gəlir. Bu zaman siyasi iqtisadda bütünlüklə Adam 
Smit hökmran idi və gənc Rikardo onun təsiri altına düşməyə 
bilməzdi. Bununla yanaşı Maltus ona güclü təsir bağışlamışdır. Bir 
qədər sonra Londonda sosial-iqtisadi məsələlər üzrə kəskin 
publisist və yazıçı gənc şotlandiyalı olan Cems Mill meydana çıxır. 
Rikardo onunla tanış olur və bu tanışlıq tezliklə dostluğa çevrilir. 
İlk illərdə Mill Rikardoya hami tərbiyəçi rolunu oynamış, onu ilk 
əsərlərini yazmağa vadar etmişdir. Rikardonun əsas əsərləri çapdan 
çıxdıqdan sonra Mill özünü onun şagirdi və davamçısı elan etmişdir. 
David Rikardo elm aləmində ilk dəfə öz diqqətini pul tədavülü 
problemləri üzərində cəmləşdirir. 1809-cu ildə o "Qızılın qiyməti" 
 203 
adlı anonim məqalə ilə çıxış edir və bu bir sıra imtinalara səbəb olur. 
Onlara cavab verməklə Rikardo öz mövqeyini yaradır və "Külçənin 
yüksək qiyməti- banknotların ucuzlaşmasına sübutdur" adlı broşüra 
buraxır. Bundan sonra banknotların bilavasitə qızıla dəyişdirilməsi-
nin məhdudlaşdırılması ilə əlaqədar qəbul edilmiş qanun İngilis 
banklarından qızılın sürətlə azalmasına, banknotların isə qiymətdən 
düşməsinə səbəb olduğu üçün Rikardo yaranmış mübahisələrin 
mərkəzində durur. Nəticədə parlament komitəsi yaradılır və Rikardo 
həmin komitəyə seçilir. Komitədə etdiyi çıxış banknotun qiymətdən 
düşməsini elan edən qərarın qəbul edilməsinə səbəb olur. 
1811-ci ildə Rikardo "Komitetdə külçə haqqında" çıxışa 
"Bozanketin praktik iradlarına cavab" adlı işlə, 1916-cı ildə "Xarici 
çörəyin idxalının məhdudlaşdırılması siyasətinə baxışların əsasları" 
adlı Maltusun işinə qarşı çıxır və 1916-cı ildə isə "Qənaətli və sabit 
pul dövriyyəsinin xeyrinə təkliflər" məqaləsini yazır. 
Bu işləri ilə o, İngiltərədə pul tədavülünün sağlamlaşdırılması 
uğrunda ciddi mübarizə aparır və dövlət borcunu idarəetməklə 
qazanc götürən İngiltərə bankını (ingilis hökuməti emissiya və kredit 
əməliyyatlarını bu səhmdar cəmiyyətə həvalə etmişdir) kəskin tənqid 
edir. 
Nəhayət, 1817-ci ildə Rikardo özünün iqtisadi təliminin əsas-
larını əks etdirən "Siyasi iqtisadın və vergi qoyulmasının əsasları" adlı 
sanballı elmi əsəri ilə çıxış etmişdir. 
1819-cu ildə Rikardo parlamentə seçilir. Özünün parlament 
fəaliyyətində "Dictionary of National Biography" adlı Rikardonun 
tərcümeyi-halının müəllifi Lesli Stefan yazır ki, o, həmin dövrün 
radikal partiyalarının siyasəti ilə demək olar ki, sözsüz razılaşır... hər 
cür dini təqibləri kəskin tənqid edir,  çörək qanunlarına, sələmçilik 
haqqında qanunlara, ümumiyyətlə, göstəriş və məhdudiyyətlərə 
qarşı çıxırdı. Rikardo siyasətçi kimi radikal olmuş, çörək 
 204 
qanunlarının əksinə çıxmış, ticarət azadlığı, koalisiya, fəhlə ittifaqı 
və parlament islahatı uğrunda mübarizə aparmışdır. Rikardo özü 
sənaye burjuaziyasının mənafeyini müdafiə etmişdir. Bununla yanaşı, 
o, dövlət azadlıqlarının məhdudluğundan da öz şikayətlərini 
gizlətmir və göstərir ki, palatada mənə göstərilən hörmətə 
baxmayaraq çox müdrikliklə, sağlam ehtiyatlılıqla, sakitcə səs 
verməklə qənaətlənməli olurdum. Rikardo elmdə qərəzsiz və məlum 
olduğu kimi özünə tənqidi yanaşma qabiliyyətinə malik olmuşdur. O 
məhsuldar qüvvələri inkişaf etdirməklə kapitalizmə, kapitalist 
istehsal üsuluna, ümumiyyətlə, istehsal üçün ən əlverişli üsul kimi 
baxmışdır. 
Adam Smit və David Rikardo yaşadıqları dövr etibarilə feodal 
cəmiyyətinin qalıqlarına qarşı mübarizəyə təsadüf etməklə 
məhsuldar qüvvələri  artırmaqla sənaye və ticarətə yeni təkan 
vermək, burjua istehsal münasibətləri şəraitində sərvətin əldə 
edilməsini aydınlaşdırmaq, bu münasibətləri kateqoriya və qanunlar 
şəklində şərh etmək, bununlada bu qanun və kateqoriyaların sərvət 
əldə edilməsi işində feodal qanun və kateqoriyalarından yüksəkdə 
durduğunu göstərmək zəruri idi. 
 
 
 
 
 
§ 2. D.RİKARDONUN İQTİSADİ SİSTEMİ VƏ METODU 
 
Rikardo ingilis klassik siyasi iqtisadının sonuncu nümayəndəsi 
olmaqla onun iqtisadi sistemi Smitin sistemindən fərqli olaraq 
özünün nisbətən tamlığı, bütövlüyü, məntiqi quruluşu, ardıcıllığı ilə 
xarakterizə olunur. Xarici formasına görə Rikardonun sistemi bir çox 
 205 
hallarda Smitin, hətta Tyurqonun sistemindən fərqlənir. Lakin 
Rikardonun əsərində kompozisiya uyğunluğu baxımından ciddi bir 
monizm, bir ümumi prinsip baxımından dərin vəhdətlik 
gizlənmişdir. Əsərinin ilk fəsillərindən görünür ki, Rikardonun bütün 
sistemi dəyərin əməklə müəyyən olunması prinsipinə köklənir. Onun 
təlimində iqtisadi nəzəriyyənin dövrün gündəlik məsələləri ilə sıx 
əlaqələndirilməsi və tədqiqatının vahid ümumi konsepsiya əsasında 
qurması ən mühüm xüsusiyyətdir. Rikardo iqtisadiyyatı mürəkkəb 
bir sistem kimi tədqiq edir və burada obyektiv iqtisadi qanunların 
fəaliyyətini qəbul edir. Bununla yanaşı, bu qanunların fəaliyyətini 
təmin edən mexanizmlərin mövcudluğunu göstərmiş olur. İqtisadi 
siyasət məsələsində dövlətin iqtisadiyyata nüfuzunun 
məhdudlaşdırılması və azad rəqabət tərəfdarı kimi çıxış edir. 
Rikardo kapitalist təsərrüfatının fəaliyyət mexanizminin öyrənilməsi 
üzrə Smitin işini davam etdirir. Mövcud siyasi iqtisadın ənənələrinə 
uyğun olaraq təsərrüfatın inkişafının hərəkətverici qüvvəsini şəxsi 
maraq və xüsusi sahibkarlıq hesab edir. Məhsuldar qüvvələrin 
inkişafına böyük əhəmiyyət verir və sahibkarlığın rolunu bu vəzifənin 
həyata keçirilməsində görür. Bu baxımdan sənaye burjuaziyasının 
mənafeyini müdafiə edir və başqa siniflərdən üstün tutur. 
Rikardonun tədqiqat metodu ilə əlaqədar göstərmək olar ki, o, 
öz sisteminin əsasını siyasi iqtisadın əmək-dəyər kateqoriyasına 
qoymaqla deduksiyanı tətbiq edir. O hər vəchlə göstərməyə çalışır 
ki, burjua cəmiyyətinin iqtisadi kateqoriyaları - əmək haqqı, 
mənfəət, renta- dəyərin ifadəsindən başqa bir şey deyildir. Rikardo 
onları dəyərdən ayırıb nəzəri cəhətdən dəyərin təzahür formaları 
kimi inkişaf etdirmək istəyir. 
Rikardo ingilis klassik siyasi iqtisadının başa çatdırıcısı olmaqla 
onun metodunun da işlənməsinin yekunlaşdırıcısı hesab olunur. 
Lakin metodologiyada o, sələflərinin də yaradıcılığında yol verilən 
 206 
empirizmə bağlılığın aradan qaldırılması xəttini tutmuşdur. O 
deduksiya və sintezin tətbiqini inkişaf etdirmiş, eyni zamanda 
induksiya və analizdən də imtina etməmişdir. 
Rikardonun müasir fəlsəfə ilə əlaqəsindən danışılırsa, onun 
metoduna Qobbas və Dekartın fəlsəfəyə göstərdikləri yeni ideyalar 
təsir etmişdir. Bu ideyalar riyaziyyatın inkişafı ilə əlaqədar olub, 
onun təbii biliklər sferasına tətbiqilə bağlı olmuşdur. Burada söhbət 
siyasi iqtisadda riyazi tədqiqat metodunun tətbiqindən getmir. 
Rikardo öz sisteminin işlənməsində riyazi metod sistemi 
mühakiməsindən istifadə etmişdir. 
Rikardo öz sisteminin əzəlini haradan götürmüşdür? O, dəyərin 
əməklə müəyyən edilməsini necə əsaslandırmışdır və nə üçün bunu 
öz sisteminin özülü hesab etmişdir kimi suallara cavab axtarmalı 
olsaq aşağıdakıları söyləmək olar: O, dəyərin əməklə müəyyən 
edilməsinin düzgün olub-olmamasının sübut edilməsinə xüsusi 
əhəmiyyət verməmiş və iki məqama söykənmişdir. Birincisi, mövcud, 
təcrübi və tarixi fakt olan "arzu olunan, bütün nemətlərin əksər 
hissəsinin əməklə əldə edilməsi". O nemətlər ki, bilavasitə təbiət 
tərəfindən verilir və onun yaradılmasında əmək iştirak etmir, dəyəri 
yoxdur və əməklə müəyyən olunmur. İstisna olaraq nadir əmtəələr 
bu cür müəyyən olunma sferasından kənarda qalır. Bu qayda 
Rikardoda heç bir şübhə doğurmur. Belə ki, cəmiyyətin inkişafının 
ilkin inkişaf mərhələlərində əmtəələrin dəyəri onların istehsalına sərf 
olunan əməyin miqdarından asılı olmuşdur. Sondakı inkişaf 
mərhələlərində bu əmək sərfinə istehsalda istehlak olunmuş istehsal 
vasitələri  məsrəfləri, "Kapital" məsrəfləri də əlavə olunur. İkincisi, 
Rikardo əmək-dəyər nəzəriyyəsini öz sələflərindən düzgün hesab 
edərək mübahisəsiz qəbul etmişdir. Bu siyasi iqtisadın iki yüz illik 
təcrübəsinin mahiyyəti idi.  D.Rikardo bu elmi nəzəriyyənin 
davamçısı olmuşdur. 
 207 
Rikardonun iqtisadi təlimində onun mövqeyinin 
xüsusiyyətlərindən biri siyasi iqtisadın predmetinin bölgü sferasının 
öyrənliməsində görməsidir. O, hesab edir ki, iqtisad elminin 
problemi gəlirlərin bölgüsünü tənzimləyən qanunu tapmaqldan 
ibarətdir. "Siyasi iqtisadın və vergi qoyuluşunun əsasları" əsərində 
yazır: "Torpağın məhsulu - əmək tətbiqi, maşın və kapitalın 
birləşməsilə onun səthindən alınan nə varsa - cəmiyyətin üç sinfi 
arasında bölüşdürülür: bilavasitə torpaq sahibləri, pul və yaxud 
kapital mülkiyyətçiləri və onu əməyilə becərən işçilər. Lakin torpağın 
bütün məhsulundan bu siniflərə "renta", "mənfəət" və "əmək haqqı" 
adı altında çatan pay cəmiyyətin müxtəlif inkişaf mərhələlərində 
olduqca müxtəlifdir. Bu bölgünü idarə edən qanunların müəyyən 
edilməsi siyasi iqtisadın başlıca vəzifəsidir.  
Rikardo bütün gəlirlərin yeganə mənbəyinin əmək olduğunu 
göstərərək belə bir nəticə çıxardır ki, siniflərin mənafeyi müxtəlifdir, 
bir-birinə ziddir. Lakin o, siniflərin mənafeyinə  yalnız istehsalın 
inkişafı,  millətin sərvətinin artması nöqteyi-nəzərindən baxmışdır. 
Yəni o, öz təhlil obyektindən istehsal sferasının təhlilini kənar etmir. 
Bununla birlikdə, bölgü sferasını vurğulamaqda istehsalın ictimai 
formasını siyasi iqtisadın bilavasitə predmeti kimi  ayırmaq 
məqsədini güdür. Lakin bu problem  Rikardo tərəfindən özünün tam 
elmi həllini tapmamışdırsa da klassik məktəbin başa çatdırıcısının 
əsərlərində məsələnin bu şəkildə qoyuluşu mühüm əhəmiyyət kəsb 
edir. 
D.Rikardo əsərlərində faktiki olaraq cəmiyyətin məhsuldar 
qüvvələrindən fərqli olaraq insanların istehsal münasibətlərini 
ayırmaq və onu siyasi iqtisadın predmeti elan etmək səyi aydın 
görünür. Bu siyasi iqtisadın predmetinin elmi təhlilində mühüm 
addım idi. Lakin, o, insanların istehsal münasibətlərini xüsusi sosial 
hadisə kimi açmamış və bu kateqoriyanı şərh etməmişdir. 
 208 
D.Rikardo iqtisadi hadisələrin tədqiqinin elmi metodunun 
işlənməsində mühüm addım atmış və siyasi iqtisad tarixində ilk dəfə 
olaraq kapitalizmin  iqtisadi nəzəriyyəsinin əsasına anlaqlı şəkildə 
əmək-dəyər nəzəriyyəsini qoymuşdur ki, bu də kapitalist 
münasibətləri üçün ümumi, xüsusilə də əmtəə münasibətləri üçün 
tipik olan xüsusiyyətləri əks etdirir. Rikardonun kapitalizmin 
təhlilində ilk dəfə şüurlu olaraq əmək-dəyər nəzəriyyəsinə 
əsaslanması məsələni əhəmiyyətli şəkildə dəyişmiş və kapitalist 
iqtisadiyyatının fərdi, eləcə də xüsusi hadisələrini deyil, onların 
daxili əsası nöqteyi nəzərdən məcmu halda elmi təhlilinə şərait 
yaratmışdır. İqtisadi hadisələrə yeni baxış metodu həmçinin bir çox 
hallarda Smitin iqtisadi ziddiyyətlərinin aradan qaldırılmasında 
Rikardoya imkan vermişdir. 
 
§3. D.RİKARDONUN "SİYASİ İQTİSADIN VƏ VERGİ 
QOYULMASININ ƏSASLARI" ƏSƏRİ VƏ İQTİSADİ  
NƏZƏRİYYƏLƏRİ 
 
"Siyasi iqtisadın və vergi qoyulmasının əsasları" əsəri 
D.Rikardonun əsas və qiymətli əsəri hesab olunur. O, parlamentin 
üzvü olduğu üçün sessiyalar dövrü onun bütün vaxtını alırdı. İqtisadi 
problemlər Rikardonun parlament fəaliyyətində mühüm yer tutsa da 
1819-1923-cu ildəki bütün əsərləri parlamant fəaliyyəti ilə bağlı idi. 
Bu əsərlərdən başlıcaları çörək qanunlarına və dövlət borcuna həsr 
olunmuşdur. Rikardo yay aylarında elmlə məşğul ola bilir və əsərin 
üçüncü nəşri üzərində işləməklə dəyər, torpaq rentası, maşınların 
tətbiqinin iqtisadi nəticələri problemləri üzərində gərgin 
fikirləşməkdə davam edirdi. 1823-cü ilin sentyabrında 51 yaşında 
qəflətən Getkemb-parkda vəfat etmişdir. 
 209 
Əsərin üçüncü nəşri üç hissəyə bölünən 32 fəsildən ibarətdir. 
Müəllifin əsas iqtisadi fikirləri 7 fəsildən ibarət birinci bölmədə şərh 
olunur. Xüsusilə də dəyər və renta haqqında məsələlər birinci iki 
fəsildə - dəyər haqqında və renta haqqında- şərh olunur. Qalan 27 
fəsildən 12-si vergi məsələlərinə həsr edilir. 13 fəsil isə müxtəlif 
əlavələr, digər iqtisadçıların, əsas etibarilə Smitin, Maltusun və Seyin 
ünvanına söylənilmiş fikirlər və tənqidi mülahizələri əhatə edir. Bu 
əsərlə Rikardo K.Marksın ifadəsilə desək, "Burjua sistemi 
fiziologiyasının çıxış nöqtəsinin əsasını" təhlil edir. Bilavasitə bu 
əsərdə bəşəriyyətin keçdiyi bütün tarixi, iqtisadi, sosioloji inkişaf 
mərhələlərində müəyyən mülahizələr, ideyalar, fikirlər 
söylənilmədən keçinmək mümkün olmayan, elmi-iqtisadi 
mübahisələrə səbəb olan dəyər anlayışını və eləcə də dəyər 
qanununu inkişaf etdirmişdir. Kitabda birinci fəsil "dəyər haqqında" 
adlanır. 
İqtisadi hadisələrin öyrənilməsində Rikardonun metodologiyası 
abstraksiyadan istifadə və siyasi iqtisad sisteminin işlənməsinə  
əsaslanmaqla iqtisadi nəzəriyyənin əsasına dəyər nəzəriyyəsinin 
qoyması təsadüfi deyildir. Rikardoya görə bu kateqoriyanın izah 
edilməsində qeyri-müəyyənliyin aradan qaldırılması "Siyasi iqtisad 
üçün ən yüksək mənada mühüm əhəmiyyət kəsb edir". Bu problemə 
baxarkən o, Smit tərəfindən söylənilən ideyanı davam etdirir, eyni 
zamanda bir sıra məqamlar üzrə onunla qələm mübahisəsinə girir. 
Rikardo özünün "Siyasi iqtisadın və vergi qoyulmasının 
əsasları" əsərində A.Smitin "Xalqların sərvətinin təbiəti və səbəbləri 
haqqında tədqiqat" əsərində dəyər ifadəsinin izahında belə bir 
məqama diqqət yetirir. Smit yazır: "Dəyər sözü iki müxtəlif 
əhəmiyyətə malikdir: bəzən o hər hansı cismin faydalılığını göstərir, 
bəzən isə həmin cisim başqa cisimlərin əldə edilməsi üçün imkan 
verir. Birincini istehlak dəyəri adlandırmaq olar, ikincini - mübadilə 
 210 
dəyəri. Daha çox istehlak dəyərinə xas olan cisimlər çox vaxt cüzi 
mübadilə dəyərinə malik olurlar yaxud da buna heç malik olmurlar; 
əksinə, daha çox mübadilə dəyərinə malik olan cisimlər çox vaxt 
cüzi istehlak dəyərinə malik olub, yaxud da heç ona malik 
olmurlar"57 
Rikardo göstərir ki, hava və su həddən artıq faydalıdırlar, onlar 
yaşamaq üçün zəruridir, lakin adi şəraitdə onların əvəzində 
mübadilə ilə heç nə almaq mümkün deyildir. Əksinə, qızılın hava və 
su ilə müqayisədə  istehlak dəyəri çox azdır, lakin çox miqdarda 
başqa nemətlərə mübadilə olunur. Beləliklə, faydalılıq mübadilə 
dəyəri üçün nə qədər zəruri olsa da onun ölçüsü ola bilməz.  
Faydalılıq, faydalı əmtəələr öz mübadilə dəyərlərini iki mənbədən 
götürürlər. Bu onların nadir olması və əmtəələrin istehsalına daha 
çox əmək sərf olunmasının tələb edilməsidir. Nadir əmtəələr 
dedikdə, bu az bir qrup məhsullara aid edilməlidir və hansı ki, 
həmin əmtəələr azad surətdə yenidən təkrar istehsal (bərpa) 
olunmur və ya uzun müddət məşhur anbarlarda saxlanılmış olur. 
Dəyər haqqında ümumi qanunauyğunluğa gəldikdə Rikardonun 
fikrincə əmtəələrin dəyəri onların istehsalına çəkilən əməklə düz və 
əmək məhsuldarlığı ilə tərs mütənasibdir. O, ilk dəfə olaraq əməyi 
fərdi və ictimai zəruri əməyə bölür və göstərir ki, dəyər fərdi əməklə 
deyil, zəruri əməklə müəyyən olunur. 
Rikardo Smitin dəyərin yalnız kapitalın və muzdlu əməyin 
olmadığı "cəmiyyətin ibtidai vəziyyətində" əməklə, iş vaxtı ilə 
müəyyən olunması fikrini qəbul etmir və dəyər qanununun 
kapitalizm şəraitində tam surətdə tətbiq olunduğunu göstərir. 
                                                        
57 А.Смит, Исследование о природе и  приципах богатства  народов, т.1.  
1935, стр.28. 
Д.Рикардо,  Соч. т.1. Москва, 1955,стр.34. 
 
 211 
Bundan başqa, Smitin "müasir cəmiyyətdə dəyər faktiki olaraq 
əmtəənin istehsalından və realizə olunmasından alınan əmək haqqı, 
mənfəət və renta şəklində gəlirlərin məcmusu ilə müəyyən olunur" 
kimi fikri Rikardonun ciddi məntiqi zəkası üçün əl vermirdi. Çünki 
dəyər qanunu kimi belə əsaslı qanun cəmiyyətin inkişafı ilə tam 
dəyişə bilməz. Rikardo deyirdi ki, bu ola bilməz; dəyərin iş vaxtı ilə 
müəyyən edilməsi mütləq, ən ümumi qanundur. Smitin və xüsusən 
onun davamçılarının baxışlarından belə çıxırdı ki, pul, əmək 
haqqının artması (ümumiyyətlə, dəyişməsi) əmtəələrin dəyərində və 
qiymətlərində müvafiq dəyişiklik əmələ gətirməlidir. Rikardo bu fikri 
qətiyyətlə rədd edərək göstərir ki, əmtəənin dəyəri və ya onun 
mübadilə olunduğu hər hansı bir digər əmtəənin miqdarı onun üçün 
lazım olan nisbi əmək miqdarından asılıdır, bu, əmək üçün haqq 
kimi verilən çox və ya az mükafatdan isə asılı deyildir. Əgər əmək 
məhsuldarlığında heç bir dəyişiklik baş vermədən əmək haqqı 
yüksələrsə əmtəənin dəyəri bunun nəticəsində dəyişməyəcəkdir. 
A.Smit, həmçinin dəyər haqqında öz təhlilində göstərir ki, "hər 
bir əmtəənin həqiqi qiyməti" ona sərf olunan əmək və onu əldə 
etmək istəyindən asılıdır. Odur ki, o, Rikardoya mübadilə dəyərinin 
köklü mənbəyini nə qədər düzgün müəyyən etsə də A.Smit bu işdə 
ardıcıl olmamışdır. Rikardo daha da irəliyə gedərək göstərir ki, 
əmtəələrin dəyəri bazarda nə məqsədə və hansı miqdarda məhsul 
almaq istəyi və imkanı ilə deyil, "onlarda maddiləşmiş əməklə" bu və 
ya digər məhsulun istehsal məsrəfləri ilə müəyyən olunur. 
Əmtəələrin dəyərlərinin dəyişməsinə səbəb onların istehsalının çox 
və ya az yüngüllüyü, başqa sözlə, əmək miqdarının çoxalması və ya 
azalmasıdır. Daha dəqiq demiş olsaq "cisimlərin dəyəri onlara sərf 
olunan əməkdən asılıdır". 
Rikardo istehsal olunan məhsulların dəyərinə onun yaradılma-
sında iştirak edən əsas kapitalın dəyərini də daxil etməklə Smitin 
 212 
mövqeyinə düzəliş verir. O göstərir ki, əmtəənin dəyərində təkcə 
onun istehsalına bilavasitə sərf olunan əmək deyil, maddiləşmiş 
əmək də iştirak edir. Başqa sözlə, maşın və avadanlığa sərf olunan 
əmək, onların vasitəsilə tətbiq olunur. Yəni əmək vasitələri başqa 
insanların əməyi ilə yaradıla bilər, lakin onların köməyi ilə başqaları 
əmək sərf edirlər. Belə ki, məhsulların qiyməti həm bilavasitə məhsul 
istehsalına sərf olunan əməyə, həm də maşın və avadanlıqda 
maddiləşmiş əməyə nisbətən müəyyən olunur. 
Rikardo Smitdən fərqli olaraq dəyərlə sərvət arasındakı fərqə 
də ciddi aydınlıq gətirmiş, onların eyniləşdirilməsini düzgün hesab 
etməmişdir. Smitə görə "insanın varlı və ya kasıb olması onun zərüri 
yaşayış vasitələrindən, rahatlıq və zövqdən istifadə etmək səviyyə-
sindən asılıdır". 
Bu fikrin sonrakı aydınlığı baxımından Rikardo göstərir ki, 
dəyər əhəmiyyətli dərəcədə sərvətdən fərqlənir və nəticə etibarilə 
ondan bolluğa görə deyil, istehsalın yüngüllük və ya çətinliyindən 
asılıdır. İnsanın varlı  yaxud yoxsulluğu onun sərəncamında olan 
yaşayış vasitələri və zinət şeylərinin (qiymətli şeylərin) miqdarından 
asılıdır. Pula, çörəyə, yaxud əməyə nisbətdə götürülməklə bu 
cisimlərin mübadilə dəyəri necə dəyişirsə-dəyişsin, o istər çox 
yüksək, yaxud çox aşağı olsun onlar öz sahibkarlarına eyni təminat, 
eyni rahatlıq, eyni dəbdəbə gətirəcəkdir. Yalnız dəyər və sərvət, 
yaxud rifah halı anlayışlarının qarışdırılması nəticəsində təsdiq 
etmək olar ki,  sərvət əmtəələrin kəmiyyətinin azalması yolu ilə arta 
bilər, əgər dəyər sərvətin ölçüsü olsaydı biz bununla razılaşmalı 
olardıq. Ona görə ki, əmtəələrin dəyəri onların nadir olmaları 
nəticəsində yüksəlir. Lakin əgər Adam Smit haqlıdırsa, yəni sərvət 
zəruri cisimlərlə və cah-cəlalla bağlıdırsa, onda sərvət onların 
kəmiyyətinin azalması yolu ilə arta bilməz, lakin ölkənin sərvətinin 
ikili yolla artırılması mümkündür. O gəlirin daha çox hissəsinin  
 213 
əmək məhsuldarlığının saxlanmasına sərf olunmaqla artırıla bilər. Bu 
vaxt sərvət yalnız kəmiyyətcə deyil, bütün əmtəə kütləsinin dəyəri 
baxımından artar. Yaxud da o əlavə əmək sərf etmədən arta bilər. 
Əgər həmin miqdar əmək daha məhsuldar olarsa, onda əmtəələrin 
dəyəri yox, kəmiyyəti arta bilər. Beləliklə, Rikardo istehlak dəyəri ilə 
dəyər arasındakı fərqi ("faydalılıq", "sərvət"), - bu faydalılığın 
istehsalına çəkilən məsrəfləri daha ardıcıllıqla izləmiş olur və dəyər 
qanununu formalaşdırır. Aydın olur ki, əmtəənin dəyəri onun 
istehsalına çəkilən əməklə düz və əmək məhsuldarlığı ilə tərs 
mütənasibdir. O, J.B. Seyin "cismin faydalılığı əmtəələrin dəyərinin 
tənzimləyicisidir" fikrini tənqid edərək göstərir ki, bu o vaxt düzgün 
olardı ki, əmtəələrin dəyəri yalnız alıcılar tərəfindən tənzimlənmiş 
olsun. Rikardo qeyd edir ki, əmtəələrin faydalılığı, başqa sözlə, 
istehlak dəyəri əmtəənin dəyərə malik olması üçün zəruridir, lakin 
dəyərin mənbəyi deyildir. Rikardonun belə bir fikri daha aktual 
səslənir ki, siyasi iqtisadda bir çox səhvlər əmtəənin iki tərəfinin - 
dəyər və mübadilə dəyəri - qarışdırılması ilə izah olunur. 
Rikardonun dəyər nəzəriyyəsində mühüm yer tutan 
məsələlərdən biri də odur ki, o əmtəənin substansiyası kimi əməklə, 
dəyərin daxili ölçüsü kimi əməyi biri-birindən fərqləndirmişdir. O, 
qeyd etmişdir ki, "...əmək bütün dəyərlərin əsası hesab olunur və ... 
onun müəyyən miqdarı demək olar ki, ancaq əmtəələrin müəyyən 
dəyərini müəyyən edir". Bu fərqləndirmə abstrakt dəyər 
kateqoriyasının müəyyən edilməsinə səbəb olmuşdur. Baxmayaraq 
ki, Rikardo əməyin ikili təbiətini açmamışdır, ancaq o, Smitdən fərqli 
olaraq əməyin sahəvi xüsusiyyətini daha tam verməklə göstərmişdir 
ki, əmək, bütün istehsal sahələrində dəyərin mənbəyi kimi eyni 
səviyyədə çıxış edir. 
Əmtəənin dəyər kəmiyyətini onun istehsalına sərf olunan 
əməklə müəyyən etməklə Rikardo bu kəmiyyətin əmək 
 214 
məhsuldarlığının səviyyəsindən  ümumi asılılığını görə bilmişdir. 
Əgər əmtəələrin mübadilə dəyəri onlarda maddiləşən əməyin 
kəmiyyətilə müəyyən edilirsə, onun artması əmək sərf olunan 
əmtəənin dəyərini artırmalı, hər cür azalması isə onu aşağı 
salmalıdır. Əmtəənin dəyərinin onun istehsalına sərf olunan əməklə 
bağlı olmasını müəyən etməklə Rikardo dəyərin bilavasitə hansı 
əməklə tənzimlənməsi sualı ilə qarşılaşmış olur. Buna görə də 
ictimai əmək probleminin qoyuluşu onun xidməti hesab olunur. Belə 
ki, xırda sənətkarın, manufaktura fəhləsinin və maşınlı fabrik 
işçisinin eyni növdən olan əmtəələrinin istehsalı zamanı sərf 
etdikləri əmək ictimai əməkdən əhəmiyyətli dərəcədə fərqlənirlər. 
Rikardo belə nəticəyə gəlir ki, əmək məhsuldarlığı dəyərin əməklə 
müəyyən edilməsini aradan qaldırmır. Çünki dəyərin kəmiyyəti 
məlum əmtəənin hazırlanmasına faktiki sərf olunan əməklə deyil, pis 
şəraitdə onun istehsalı üçün zəruri olan əməklə tənzimlənir. 
Burada Rikardo iqtisadi fikrin əsrlərlə düşündüyü problemin 
həll edilməsində mühüm addım atır. O, faktiki olaraq fərdi və ictimai 
zəruri əməyi fərqləndirməklə dəyər qanunu mexanizminin 
mahiyyətinə toxunmuş olur. Bu həmçinin iqtisad elminin inkişafında 
da mühüm rol oynayır. Lakin Rikardonun təklif etdiyi qərar, yaxud 
da dəyərin tənzimlənməsi probleminin həlli məqsədilə gəlinən nəticə 
heç də tam və dəqiq deyildir. Bu ondan irəli gəlir ki, pis şəraitdə 
əmtəələrin dəyərini yaradan fərdi əmək məsrəfi dəyər kəmiyyətinin 
tənzimləyicisi kimi əks etdirilir. Digər tərəfdən, qiymətin əmələ  
gəlməsində kənd təsərrüfatı, hasilat sənayesi və nadir hallarda emal 
sənayesi üçün tipik olan proses iqtisadiyyatın bütün sahələrinə aid 
edilir. Bu da öz növbəsində əmtəələrin dəyər kəmiyyətinin həqiqətən 
məhsuldar qüvvələrin inkişaf səviyyəsindən asılı olduğunun dərk 
olunmasını çətinləşdirmiş olur. 
 215 
D.Rikardo dəyərin əməklə müəyyən edilməsində sadə və 
mürəkkəb əmək məsələsini də qoymuş və bu da öz həllini tapmışdır. 
Birincisi, o müəyyən edir ki, bu növ fərqləndirilmə dəyərin mənbəyi 
kimi əməyə baxılmasına maneçilik etmir. Müxtəlif keyfiyyətli əməyin 
qiymətləndirilməsi bazarda bütün praktik məqsədlər üçün tezliklə 
kifayət qədər dəqiqliklə müəyyən olunur: "Bununla Rikardo faktiki 
olaraq bazarda müxtəlif keyfiyyətli əməklərin müəyyən kəmiyyətdə 
sadə əməklə müqayisə olunmasını, ortaq ölçüyə gətirilməsini 
görmüşdür. İkincisi, o, belə bir nəticəyə gəlir ki, əməyin müxtəlif 
səviyyədə mükafatlandırılması əmtəələrin dəyərinin onların 
istehsalına sərf olunmuş əməklə müəyyən edilməsində mühüm 
dəyişikliklərə gətirib çıxartmır. O, qeyd edir ki, "müxtəlif keyfiyyətli 
əmək müxtəlif şəkildə mükafatlandırılır. Bu vəziyyət əmtəələrin nisbi 
dəyərlərinin dəyişməsinə səbəb olmur", belə ki, əmək haqqı 
əmtəələrin dəyərini müəyyən etmir. 
Bununla birlikdə D.Rikardo müəyyən edir ki, cəmiyyətin 
siniflərə bölünməsi və gəlirin siniflər arasında bölüşdürülməsi 
əmtəələrin dəyərinin əmək prinsipi əsasında müəyyən edilməsini 
aradan qaldırmır. 
D.Rikardo muzdlu işçilərin əmək haqqının dəyişməsinin, 
onların əməyilə yaradılan məhsulun dəyərinə təsiri haqqında 
məsələyə də xüsusi fikir verir. Özünün dəyər qanununun izahına 
əsaslanaraq o, əmək haqqının əmtəənin dəyərinə təsirini inkar edir. 
Rikardo yazır: "əmtəənin dəyəri və ya onun mübadilə olunduğu hər 
hansı bir əmtəənin miqdarı onun istehsalı üçün lazım olan nisbi 
əmək miqdarından asılıdır. Bu, əmək üçün haqq kimi verilən çox və 
ya az mükafatdan isə asılı deyildir", əgər əmək məhsuldarlığında heç 
bir dəyişiklik baş vermədən əmək haqqı yüksələrsə əmtəənin dəyəri 
bunun nəticəsində dəyiməyəcəkdir. Digər bərabər şərtlər daxilində 
bu əmtəələrin satıldığı qiymətə də təsir etməyəcəkdir, yalnız 
 216 
əmtəənin qiymətində əmək haqqı ilə mənfəət arasındakı nisbət 
dəyişə biləcəkdir. 
Renta nəzəriyyəsi Rikardonun iqtisadi təlimində mühüm yer 
tutur və o, renta münasibətlərinin əsaslı təhlilçisi kimi həmişə 
xatırlanır. İlk baxışda renta özündə xüsusi, gizli məna daşımır. 
Maraqlı burasıdır ki, müxtəlif ərazilərdə, torpaqlarda, iqlim 
şəraitində əkilib yetişdirilməsinə baxmayaraq taxıl istehlakçılar 
tərəfindən bu fərqlər nəzərə alınmadan qoyulan qiymətlərə alınıb 
satılır. Taxıla olan tələbat istər yüksək məhsuldarlığa malik olan, 
istərsə də az məhsuldar olan torpaqlardan istehsal olunan məhsul 
hesabına ödənilir. 
Rikardoya görə renta - yerin pozulmayan qüvvələri və imkan 
istifadəsindən əldə edilən məhsuldan torpaq sahibinə verilən 
hissədir. Onu adətən kapitala görə mənfəət və faizlə qarışdırırlar. 
Hesab edək ki, eyni təbii məhsuldarlığa və eyni sahəyə malik olan iki 
firma var. Onlardan birində bütün səmərəli təsərrüfat tikintiləri var, 
qurudulub, gübrələnib və s., digəri isə bu üstünlüklərə malik 
deyildir. Təbiidir ki, birinci sahənin istifadəsi ikinciyə nisbətən daha 
çox mükafatlandırılacaqdır. Bununla birlikdə hər iki halda bu 
mükafatlandırma renta adlandırılır. Yəqin ki, hər il keyfiyyətcə 
yaxşılaşdırılmış fermaya ödənilən külün bir hissəsi yerin ilkin və 
pozulmamış qüvvəsinə görə verilir, digər hissəsi isə yerin istifadə 
üçün yararlı vəziyyətə gətirilməsi üçün sərf olunan kapitala görə 
verilir. 
Bundan başqa əgər bütün torpaqlar eyni xüsusiyyətli, 
kəmiyyətcə qeyri-məhdud və keyfiyyətcə yekcins olsaydı onda 
xüsusi əlverişli vəziyyətdə olan torpaqlardan başqa, onlardan 
istifadəyə görə ödəniş almaq mümkün olmazdı. Deməli, torpaqdan 
istifadəyə görə həmişə ödəniş ona görə verilir ki, torpaqlar 
kəmiyyətcə məhduddur, keyfiyyətcə eyni deyildir, əhali artdıqca isə 
 217 
becərilməyə daha aşağı keyfiyyətli və az əlverişli torpaq sahəsi daxil 
olur. Cəmiyətin inkişafı ilə məhsuldarlığına görə becərməyə ikinci 
dərəcəli torpaq daxil olur. Bu zaman birinci dərəcəli torpaq üçün 
renta əmələ gəlir və həmin rentanın  həcmi bu iki torpaq sahəsinin 
fərqini müəyyən etmir. 
Rikardo öz təhlilində belə nəticəyə gəlir ki, əgər yaxın 
torpaqlar çox olsaydı və köhnə torpaqlara daim qoyulan kapitalın 
gəliri azalmasaydı rentanın səviyyəsi yüksəlməzdi. Çünki daimi renta 
ona görə baş verir ki, əlavə miqdar əmək tətbiqi proporsional olaraq 
az gəlir gətirir. Becərməyə aşağı keyfiyyətli torpaq daxil olduqca 
xam materialın mübadilə dəyəri yüksəlir. Belə ki, onların istehsalı 
üçün daha çox əmək tələb olunur. Deməli, çörək bahadır ona görə 
yox ki, renta ödənilir, renta ödənilir ona görə ki, çörək bahadır. 
Rikardo fiziokratların "renta (onlar bunu xalis məhsul adlandırır) 
təbiətin bəxşişidir" fikrinin səhv olduğunu sübut etmişdir. O, 
həmçinin Smitin də rentaya baxışında ardıcıl olmadığını görə 
bilmişdir.  Smit dəyərin mənbəyinin əmək olduğunu qəbul etməsinə 
baxmayaraq, yenə də əkinçilikdən əldə olunan gəlirin bir hissəsinin 
öz yaranmasına görə təbiət qüvvəsinin hesabına olduğunu israr 
edirdi. Qeyd etmək lazımdır ki, renta nisbətən məhsuldar olan 
torpaq sahəsi hesabına torpaq sahibinin payına düşən artıq məhsul 
deyil. Təbiət rentanın yaranmasında iştirak etmir, o qiymətin 
səviyyəsini müəyyən etmir. Rikardo yazır ki, "çörəyin dəyəri onun 
istehsalına sərf olunmuş əməyin kəmiyyətilə tənzimlənir". Deməli, 
"çörək bahadır ona görə yox ki, renta ödənilir. Renta ödənilir ona 
görə ki, çörək bahadır...  Əgər torpaq sahibi özünün bütün 
rentasından imtina etmiş olsaydı belə, çörəyin istehsalına çəkilən 
məsrəflər, eləcə də çörəyin qiyməti əvvəlki səviyyədə qalmış olardı". 
Smitin "əkinçi daha yüksək əmək məhsuldarlığına malikdir, ona 
görə ki, bu  spesifik sahədə əməklə yanaşı dəyərin yaranmasında 
 218 
təbiət də iştirak edir" fikrinə Rikardo öz etirazını bildirir. O göstərir 
ki, "məgər emal sənayesində təbiət insan üçün heç bir şey etmir? 
Məgər maşınları və gəmiləri hərəkətə gətirən külək və suların gücü 
sıfıra bərabərdirmi? ... Sənayenin elə bir sahəsini göstərmək 
olmazmı, təbiət insana əvəzsiz və səxavətlə kömək etməmiş olsun". 
Rikardo diferensial rantanın mövcudluğunu qəbul edir və onu 
ilk dəfə olaraq dəyərin ümumi nəzəriyyəsi əsasında izah edir. 
Rentanın mənbəyini hər hansı bir səxavətdə deyil, torpağa tətbiq 
olunan əməkdə görür. O göstərir ki, kənd təsərrüfatı məhsullarının 
qiyməti pis sahələrdəki əmək məsrəflərilə müəyyən olunur. Orta və 
yaxşı torpaqlar əlavə gəlir verir, bu həmin torpaqlardakı istehsal 
xərclərindəki fərq kimi çıxış edir. Əldə olunan əlavə gəlir renta 
formasında torpaq sahiblərinə çatır. O, mütləq rentanı inkar edir və 
torpağın münbitliyinin azalması qanununu qəbul edir. 
Əmək haqqı məsələsini bilavasitə təhlil edərkən Rikardo yazır 
ki, bütün cisimlər alınır, satılır və onların kəmiyyəti bazardan asılı 
olaraq artıb-azala bildiyi kimi əmək də özünün təbii və bazar 
qiymətinə malikdir. Əməyin təbii qiyməti fəhlələrin yaşaması və 
saylarını artırıb-azaltmadan nəsillərini davam etdirməsi üçün zəruri 
olan qiymət hesab olunur. Bu səviyyədə həyat tərzini təmin etməsi 
üçün fəhlənin özünü və ailəsini yaşada bilmək qabiliyyəti təkcə onun 
əmək haqqı kimi aldığı pulun miqdarından deyil, həmin adla ala 
biləcəyi (yaşayış vərdişlərinə görə) zəruri həyat vasitələrinin 
miqdarından bilavasitə asılıdır. Ona görə də əməyin təbii qiyməti bu 
şeylərin qiyməti ilə bağlıdır. Bunların qiyməti artdıqca əməyin təbii 
qiyməti artır, aşağı düşdükcə isə azalır. 
Rikardo həmçinin göstərir ki, cəmiyyət inkişaf etdikcə əməyin 
təbii qiymətində həmişə yüksəlmə meyli vardır. Əmək və xammaldan 
başqa bütün əmtəələrin təbii qiyməti cəmiyyətin və əhalinin 
tərəqqisi ilə bağlı olaraq aşağı düşməyə meyl edir. 
 219 
Əməyin bazar qiyməti tələb və təklif arasındakı təbii təsir 
nisbətinin dəyişməsilə ona ödənilən həqiqi qiymət hesab olunur. 
Lakin əməyin təbii qiymətilə bazar qiyməti arasındakı fərqlənmə 
peşə dəyişirsə dəyişən  əmtəələrin qiyməti kimi onunla uyğunlaşma 
meylinə malikdir. 
Beləliklə, Rikardo hesab edir ki, fəhlə öz əməyini satır və əmək 
haqqını əməyin təbii qiyməti adlandırır. O, əmək haqqının minimum 
yaşayış vasitələrinin dəyərini keçməməsini qeyd edir. O, Maltusa 
əsaslanaraq hesab edir ki, əmək haqqı kapitalizmin özündən doğan 
spesifik qanunları üzündən deyil, ümumi təbii qanun nəticəsində 
sərt fiziki minimum hüdudlarında qalır. Belə ki, orta əmək haqqı 
yaşayış vasitələri minimumundan bir qədər artıq olan kimi fəhlələr 
daha çox uşaq törədib tərbiyə edə bilərlər, bu da əmək bazarında 
rəqabəti gücləndirmiş olar və əmək haqqı yenidən aşağı düşər. Onun 
fikrincə əməyin bazar qiyməti onun təbii qiymətindən yüksək 
olduqca fəhlə özünün çiçəklənən və xoşbəxt vəziyyətinə çatır, ona 
görə də daha çox artım imkanına malik olur. Əmək haqqının 
fəhlənin və onun ailəsinin yaşayış vasitələrinin dəyəri ilə müəyyən 
edilməsi Rikardo tərəfindən öz sələflərindən qəbul edilmişdir. O, 
Maltusun əhali nəzəriyyəsinin əsas prinsiplərini qəbul edir və əsas 
etibarilə cəmiyyətin üç əsas sinfinin ilkin gəlirləri olaraq əmək haqqı, 
mənfəət və renta haqqında Smitin baxışlarını inkişaf etdirmişdir. 
Rikardonun fikrincə əməyin bazar qiymətinə tələb və təklif 
təsir göstərirsə, onun əsasını əməyin təbii qiyməti, yaxud əməyin 
dəyəri təşkil edir. Onun təsəvvürünə görə əgər çörəyin qiyməti 
artdığı şəraitdə əmək haqqı artmazsa, fəhlələr acından ölməyə və 
onların nəsli kəsilməyə başlayar. Bu baxımdan o, dövlətin əmək 
bazarının fəaliyyətinə qarışması mövqeyindən çıxış edir. 
Əhalinin artması, daha çox yaşayış vasitələrinin tələb olunması, 
qızılın dəyəri, onun miqdarı, əmək məhsuldarlığı,   münbit 
 220 
torpaqların bolluğu, kapital artımı, qiymətlərin dəyişməsi və s. 
məsələlərə toxunaraq əmək haqqı ilə bunları əlaqələndirməklə 
Rikardo yazırdı ki, əmək haqqının yüksəlməsi, ümumiyyətlə o zaman 
baş verir ki, sərvətin və kapitalın çoxalması əməyə yeni tələb 
yaratsın, bu da qeyri-şərtsiz olaraq əmtəələrin istehsalının 
artırılması ilə müşahidə olunur. Hər dəfə əvvəlkindən çox miqdarda 
əmtəələr tələb olunduqda onları əldə etmək üçün lazım olan 
əmtəələrin dəyərilə müqayisədə onun nisbi dəyəri yüksəlmiş olur. 
Əgər daha çox qızıl lazım gələrsə, onda onun qiyməti yüksələr, 
inflyasiyanın qiyməti aşağı düşmüş olar, çünki əvvəlki miqdar qızıl 
əldə etmək üçün indi daha çox qızıl və digər bütün şeylər zəruri 
olar. Belə olan halda əmək haqqının artmasına görə əmtəələrin 
qiymətləri yüksəlmişdir, deməklə biz bilərəkdən ziddiyyətə yol 
vermiş oluruq. Əvvəlcə biz deyirik ki, tələbin artması nəticəsində, 
qızılın nisbi dəyəri yüksəlir, sonra isə qiymətlər yüksəldiyi üçün 
onun nisbi dəyəri aşağı düşür. Məsələnin bu növ qoyuluşu tamamilə 
bir-birinə uyğun gəlməyən şeydir. Belə ki, əmtəələrin qiymətləri 
yüksəlmişdir demək, pulun nisbi dəyəri aşağı düşmüşdür demək 
kimi bir şeydir. Ona görə ki, qızılın nisbi dəyəri əmtəələrlə 
müqayisədə hesablanır. Əgər bütün əmtəələrin qiymətləri 
yüksəlmişdirsə onda bu bahalı əmtəələrin alınması üçün lazım olan 
qızıl xaricdən axa bilməz. Əksinə, belə halda qızıl ölkədən kənara 
axmış olar və nisbətən ucuz olan xarici əmtəələrin əldə edilməsi 
üçün istifadə edilmiş olardı. 
Beləliklə görünür ki, metalın evdə (ölkədə), yaxud da xaricdə 
istehsal olunmasından asılı olmayaraq, əmək haqqının yüksəlməsi 
əmtəənin qiymətini qaldırmır. Əlavə pul miqdarı olmadan - tədavülə 
əlavə pul kütləsi daxil olmadan eyni vaxtda bütün əmtəələrin 
qiyməti yüksələ bilməz. Əlavə və ya hər hansı pul miqdarının (qızılın) 
xaricdən alınması, yaxud daxil olması üçün ölkədə əmtəələr baha 
 221 
yox, ucuz olmalıdır. Qızılın ixracı və onun alınmasına sərf olunan 
ölkə əmtəələrinin bütövlüklə eyni vaxtda qiymətlərinin yüksəlməsi 
bir araya sığa bilməz. Kağız pulların geniş miqyasda istifadəsi 
vəziyyəti dəyişdirmir. Ona görə ki, kağız pullar qızılın dəyərinə 
uyğun,  yaxud ona müvafiq olmalıdır. Odur ki, onların dəyərinin 
dəyişməsinə amillər təsir edir ki,  metal pulun da dəyərinə təsir 
etmiş olsun. 
Nəticə etibarilə bütün cəmiyyətlərdə əhalinin nisbətən çox 
hissəsinin rifahını və əmək haqlarını idarə edən qanunlar belədir. 
Bütün digər müqavilələrdə və razılaşmalarda olduğu kimi əmək 
haqqının miqdarının müəyyən edilməsi azad bazar rəqabətinin 
ixtiyarına verilməlidir və heç vaxt qanunvericilik müdaxiləsinin 
nəzarətində olmamalıdır. 
Rikardonun fikrincə yoxsullar haqqında verilən qanunlar 
onların vəziyyətinin yaxşılaşmasına doğru yox, əksinə, həm 
yoxsulların, həm də varlıların vəziyyətinin pisləşməsinə doğru aparır. 
O hesab edir ki, fəhlənin taleyində yoxsulluq böyük bədbəxtlikdir. 
Bu bədbəxtlik ya ərzaq məhsullarının, yaxud da insan 
çatışmazlığından irəli gəlir. Ona görə də qeyri-mümkün olan şeyin 
dalınca qaçmaqla mümkün olan yaxşını da itirə bilərik və yazşı olar 
ki, bu gücün həddini öyrənək.  Bu fikri davam etdirərək Rikardo 
qeyd edir ki, yoxsulluğun təbiəti özü onun dərmanını göstərir. 
Yoxsullar haqqında qanunların tətbiqi sferasını getdikcə 
məhdudlaşdırmaq, onlara asılı olmamağın dəyərliliyini başa salmaq, 
onları sistemli olmayan, yaxud təsadüfi xeyirxahlığa öyrətmək 
əvəzinə, onları öz gücünə inandırmaqla biz tədricən nisbi normal və 
sağlam vəziyyətə gələ bilərik. O, hesab edir ki, yeni yaradılmış dəyər 
iki hissədən - əmək haqqı və mənfəətdən ibarətdir; əmək haqqı və 
mənfəət yalnız əks nisbətdə diyişə bilər. Belə ki, əgər əmək haqqı 
artarsa onda mənfəət aşağı düşür və əksinə, mənfəət artarsa, əmək 
 222 
haqqı aşağı düşür.  Rikardonun bu fikrə gəlməsi heç də təsadüfi 
olmamışdır. Əmək- dəyər nəzəriyyəsinə əsaslanmaqla o, 
kapitalistlərin bütün gəlirlərinin - mənfəət, torpaq rentası və faiz 
vahid bir ümumi əsasa söykənməsini görmüşdür. Baxmayaraq ki, o, 
izafi dəyər qanunu məsələlərini açmamışdır, amma dəyərin yeganə 
mənbəyinin əmək olmasına əsaslanmaqla istehsalda iştirak etməyən 
siniflərin, sosial qrupların gəlirlərinin özgə əməyinin ödənilməyən 
hissəsinin mənimsənilməsinin nəticəsi olduğunu aydın şəkildə 
təsəvvür etmişdir. D.Rikardo, A.Smit kimi kapitalizm cəmiyyətində 
üç əsas sinfin mövcudluğunu - kapitalist, muzdlu fəhlə, torpaq 
sahibləri müəyyən etmişdir. Lakin Smitdən fərqli olaraq Rikardo bu 
siniflər arasında iqtisadi ziddiyyət olduğunu görmüş və əmək-dəyər 
nəzəriyyəsi mövqeyindən onlar arasında "daxili əlaqəni" 
göstərmişdir. D.Rikardonun bu nöqteyi-nəzəri biri-birinə əks 
proporsional asılılıqda olan mənfəət və əmək haqqı, eləcə də 
mənfəət və torpaq rentası konsepsiyasında öz əksini tapır. 
Əmək-dəyər nəzəriyyəsi mövqeyindən yanaşmaqla D.Rikardo 
bölgünün bayağı konsepsiyasını ciddi surətdə rədd edir. O, izafi 
dəyərin başlıca forması olan mənfəətin təhlilində mühüm elmi 
nəticəyə gəlir. Lakin o, bu mövqedən onu sübut edə bilmir.  O, 
müəyyən edir ki, mənfəət əmtəənin dəyərinin bir hissəsidir və hər 
bir dəyər kimi onun da mənbəyi muzdlu fəhlənin əməyidir. Deməli, 
Rikardo məsələyə bu mövqedən yanaşmaqla mənfəətin istismar 
mahiyyətini açmış olur, fəhlənin və kapitalistin sinfi mənafelərinin 
əksliyini görür. Belə ki, Rikardoya görə mənfəət faktik olaraq 
kapitalist tərəfindən ödənilməyən muzdlu əməyin mənimsənilməsi 
kimi çıxış edir.  Lakin Rikardo əməyin ikili xarakterini (təbiətini) 
təhlil etmədiyi üçün, əməyin məzmunu, onun ictimai forması 
açılmadığı üçün əməklə iş qüvvəsi biri-birindən fərqləndirilmir. 
Rikardoya görə əmək əmtəədir və kapitalistlə muzdlu əməkçinin 
 223 
sövdələşməsində əmək reallaşır. O, mənfəətə izafi dəyərin konkret 
bir forması kimi baxmır.  Əslində isə mənfəətlə əmək haqqının tərs 
proporsional asılılığı izafi dəyərlə iş qüvvəsi dəyərinin biri-birindən 
asılılığına gətirib çıxarır. Belə ki, mənfəət izafi dəyəri iş qüvvəsinin 
dəyərinə deyil, bütün kapitala (istehsala qoyulan, avans edilən 
kapitala) nisbəti əks etdirdiyi üçün sabit kapitalın  kəmiyyəti 
dəyişdikdə o da dəyişdiyi kimi, əmək haqqı dəyişdikdə də o nisbət 
dəyişir. Bu iki amil biri-birinə əks istiqamətdə də dəyişə bilər. 
D.Rikardonun mənfəət nəzəriyyəsinin təhlili göstərir ki, 
mənfəətlə izafi dəyərin qarışdırılması mənfəət nəzəriyyəsi ilə izafi 
dəyər nəzəriyyəsinin eyniləşdirilməsinə gətirib çıxarır. İkinci tərəfdən 
o, mənfəəti bizə məlum olan nisbi izafi dəyərlə qarışdırmış olur. İş 
ondadır ki, Rikardo iş günü müddətinin dəyişməzliyini və eyni 
zamanda mənfəətin həcminin əmək məhsuldarlığından bilavasitə 
asılılığını nəzərdə tutur. 
D.Rikardo iqtisadi təhlilində elmi cəhətdən haqlı olaraq əmək-
dəyər nəzəriyyəsinə (əmtəənin dəyərinin onun istehsalına sərf 
olunmuş əməklə yaranmasına) əsaslanır. Digər tərəfdən, əməyi 
əmtəə hesab etməklə belə nəticəyə gəlir ki, mənfəət yalnız qeyri-
ekvivalent mübadilənin nəticəsidir.  Beləliklə, əgər Rikardo əmək-
dəyər nəzəriyyəsi əsasında çıxış edirsə onda o, izafi dəyər 
nəzəriyyəsini inkar etməli idi. Əksinə, əgər o, izafi dəyər 
nəzəriyyəsini (mənfəəti) qəbul edirsə onda o, dəyər nəzəriyyəsini 
inkar etməli idi.  
Digər tərəfdən Rikardonun mənfəət nəzəriyyəsində dəyər 
nəzəriyyəsi ilə orta mənfəət nəzəriyyəsi arasında ziddiyyət yaranır. 
Belə ki, Rikardo dəyərin istehsal qiymətinə çevrilməsi prosesinə 
toxunur, onu həll etməyə çalışır. Bunu əmək-dəyər nəzəriyyəsi ilə 
əlaqələndirməyə cəhd edir. Lakin bu sahədə müəyyən çətinliklərlə 
rastlaşır. Son nəticədə orta mənfəət qanununu bilavasitə dəyər 
 224 
qanununa qarşı qoyur və onların arasında ziddiyyət olduğunu qeyd 
edir, dəyəri istehsal qiymətilə eyniləşdirir. O, orta qiymətlərin 
dəyərlə uyğun gəlməsini təsadüfi, müstəsna bir hal kimi verir. 
Rikardo belə nəticəyə gəlir ki, mənfəət işdə olan işçilərin yaxud 
onların tutulmasına sərf olunan kapitalın həcminə proporsional 
olmalıdır. Həqiqətdə isə mənfəətin bütün kapitalın həcminə 
proporsional olması aydınlaşır. Bununla o, hesab edirdi ki, kapital 
yeni dəyər yaratmır və bu səbəbə görə mənfəət bütün kapitalın 
həcminə proporsional olmamalıdır. Ona görə də, bu halda ziddiyyət 
yaranır və əmək-dəyər nəzəriyyəsinə uyğun gəlmir. 
Rikardonun iqtisadi təlimində kapital anlıyışına diqqət 
yetirərkən sənaye çevrilişi dövründə əmtəə istehsalına sərf olunmuş 
istehsal vasitələrinin dəyərinin götürülməsi probleminin qoyuluşu 
böyük əhəmiyyət kəsb edir. Belə ki, bu zaman o, məhsuldar formada 
külli miqdar kapital yığımı yaratmışdır. Bu məsələyə əvvəllər diqqət 
yetirilsə də ilk dəfə olaraq problemin qoyuluşunu konkretləşdirmiş 
və göstərmişdir ki, "Əmtəənin dəyərinə təkcə bilavasitə ona tətbiq 
edilən əmək deyil, bu əməyə şərait yaradan avadanlığa, maşına, 
alətlərə, binaya sərf olunan əmək də təsir edir". Lakin Rikardo 
dövriyyə kapitalının rolunu aydınlaşdırmamışdır. Bu ondan irəli gəlir 
ki, Rikardonun yaşadığı dövr kapitalın bir tərəfdən əsas və dövriyyə 
kapitalına, digər tərəfdən isə sabit və diyişən kapitala bölgüsünün 
aparılmasına ya elmi cəhətdən imkan verməmiş, yaxud da bu onun 
üçün məqsəd olmamışdır. Bu da öz növbəsində kapitalın üzvi 
quruluşunu müəyyənləşdirməyə və eləcə də kapitalist 
iqtisadiyyatının bir sıra mürəkkəb problemlərinin (istehsal qiyməti, 
mütləq renta, izafi dəyərin konkret formaları, mənfəət normasının 
azalma meyli qanunu və s.) həlli haqqında müəyyən fikir 
söylənilməsini çətinləşdirmişdir. Nəticə etibarilə Rikardo kapitalı 
istehsal vasitələrilə eyniləşdirmişdir. 
 225 
D.Rikardonun iqtisadi təlimində pul tədavülü və banklar 
məsələsi mühüm yer tutur. Bu Rikardonun dərin nəzəriyyəçi olması 
ilə yanaşı, yaşadığı dövrlə də bilavasitə bağlıdır. Belə ki, XYIII əsrin 
sonu, XIX əsrin əvvəllərində İngiltərədə banknotların qiymətdən 
düşməsi, onun qızıla dəyişdirilməsinin qadağan edilməsi, qızıl 
valyutaya qayıtmaq kimi iqtisadi əhəmiyyətli məsələlər müzakirə 
olunurdu və Rikardo bunlardan kənarda qala bilməzdi. 
Rikardo hələ o vaxt pul tədavülü haqqında çox deyildiyini 
göstərərək yalnız tədavüldə olan pulların kəmiyyətini və onların 
dəyərini tənzimləyən bəzi qanunların qısa oçerkini verməklə 
kifayətlənmişdir. Onun fikrincə qızıl və gümüşün dəyəri, eyniylə də 
bütün digər əmtəələrin dəyəri onların istehsalı və bazara çıxarılması 
üçün zərüri olan əməyin miqdarına bərabərdir. Qızılın gümüşdən 
bahalığı ona olan tələbin çoxluğu ilə deyil, qızılın həmin miqdarda 
gümüşdən əldə edilməsi üçün sərf olunan əməkdən artıq əməyə 
başa gəlməsi ilə əlaqədardır. İkincisi, ölkədə istifadə oluna bilən 
pulun miqdarı onların dəyərindən asılıdır. Belə ki, əgər tədavüldə 
yalnız qızıldan istifadə olunarsa onda onun miqdarı həmin məqsədə 
istifadə olunan gümüşdən aşağı olar. Yəni qızıl gümüşjən 15 dəfə 
bahadırsa, onda tədavülə lazım olan qızıl gümüşdən 15 dəfə az 
olacaqdır. Üçüncüsü, tədavül heç vaxt o qədər bol ola bilməz ki, öz 
həddindən kənara çıxa bilsin. Çünki tədavül vasitəsinin dəyərini 
aşağı salmaqla həmin nisbətdə onların kəmiyyətini artırmaq, onların 
dəyərini artırmaqla isə kəmiyyətini azaltmaq olar. Bununla yanaşı 
Rikardo İngiltərədə pul kəsilməsi işinə, onun tənzimlənməsinə öz 
münasibətini bildirir və göstərir ki, tədavül vasitəsi (metal pul 
nəzərdə tutulur) heç vaxt onların çəkisinin azalmasına bilavasitə  
proporsional olaraq aşağı salınmamışdır. Bunun da səbəbi odur ki, 
onların kəmiyyəti heç vaxt metal pulların daxili dəyərinin (çəkisinin) 
aşağı düşməsinə proporsional olaraq artırılmır. 
 226 
Rikardonun fikrincə ölkədə pul buraxılışı qaydaya salınmalı və 
kağız pulların buraxılışı məlum məhdudiyyətlərə və nəzarətə 
əsaslanmalıdır. Digər tərəfdən, o göstərir ki, hər cür qiymətli metal 
külçələrinin idxal və ixracına tam azadlıq verilməlidir. Onun fikrincə 
pulun dəyəri tədavüldə bərqərar olur və onların kəmiyyətindən 
asılıdır. Belə ki, əgər qızıl pul ölkəyə çox gələrsə onda qiymətlər 
yuxarı olar, əgər az gələrəsə qiymətlər aşağı olar. Bununla o, ölkədə 
qızılın toplanmasına müsbət hal kimi baxır və göstərir ki, bu halda 
qiymətlər yüksəlir, xaricdən ölkəyə mal gətirilməsi faydalı olur. 
Deməli, ölkənin ticarət balansında qızılla ödənilməli olan vəziyyət 
yaranır, qızıl ölkədən kənara çıxır, qiymətlərin aşağı düşməsi baş 
verir. Bu da öz növbəsində xarici malların ölkəyə gətirilməsini 
məhdudlaşdırır və müvazinət yaranır. Ölkədə qızıl çatışmadıqda 
vəziyyət əks istiqamət alır və beləliklə, ticarət balanslarını 
bərabərləşdirən və ölkələr arasında qızılı bölüşdürən avtomatik 
mexanizm yaranır. 
Ümumiyyətlə götürdükdə, Rikardo pul tədavülünün 
çatışmazlıqlarını göstərməklə yanaşı bazar iqtisadiyyatının inkişaf 
tələblərinə uyğun gələn pul sistemini hazırlamışdır. O, iqtisadiyyatın 
inkişafının mühüm şərti kimi sabit pul tədavülünü qəbul edir və bu 
sabitliyin yalnız qızıla əsaslanan pul sistemində görür. İngilis 
bankına banknotlar buraxmaq, dövlət vəsaitini idarə etmək hüququ 
almaq və s. Milli Bank yaratmağı təklif edir. Pul nəzəriyyəsinin 
əsasına əmək-dəyər nəzəriyyəsini qoyur, qiymətli metallara xüsusi 
növ əmtəə kimi baxır və onların dəyərini əmək məsrəflərilə müəyyən 
edir. Digər tərəfdən isə, kağız pul tədavülü ilə qızıl əsasında 
prinsipial fərq qoymur və hesab edir ki, qızıl da mahiyyət etibarilə 
dəyərin nişanəsidir və qızıl pullar kağız pula dəyər nişanəsi kimi tam 
dəyişdirilə bilər. Odur ki, pulu tədavül vasitəsi hesab edir. 
 227 
D.Rikardonun yaşadığı dövr və ondan da əvvəl İngiltərə üçün 
xarici ticarət mühüm rol oynamışdır. "Siyasi iqtisadın və 
vergiqoymanını əsasları" əsərində o, beynəlxalq ticarət məsələlərinə, 
onun reallaşdırılması amillərinə diqqət yetirmiş, öz iqtisadi 
mülahizələrini söyləmişdir. Onun fikrincə, xarici ticarətin 
genişlənməsi ölkədə bilavastə dəyərin məbləğini artıra bilməz, 
amma bu əmtəə kütləsinin, nəticə etibarilə həyat rahatlıqlarının 
miqdarının sürətlə artmasına səbəb ola bilər. Göründüyü kimi xarici 
ticarətin açıq, yaxud da qapalı iqtisadiyyat üçün əhəmiyyət kəsb 
etmədiyi, əmək haqqına və mənfəət normasına təsir etmədiyi, lakin 
ölkənin sərvətinin və gəlirinin real olaraq artmasına səbəb olacağı 
təsdiq olunur. Daha sonra Rikardo ardıcıl olaraq təhlil etdiyi üç növ 
nemətlər arasındakı fərqləri aydınlaşdırmağa çalışır: ölkə daxilində 
istehsal edilmiş, daxili istehlak üçün nəzərdə tutulmuş nemətlər- 
parça, ayaqqabı, taxıl, baş geyimləri və s; ölkə daxilində istehsal 
edilən, lakin ixrac olunan nemətlər; idxal olunmuş dəbdəbə- zinət, 
bəzək əşyaları, şərab kimi məhsullara olan tələbi elastik hesab 
olunur. Mahiyyət ondan ibarətdir ki, əgər idxal olunan əmtəələr 
əmək haqqına əldə olunan əmtəələrdən ibarət deyildirsə mənfəət 
norması yüksəlməyəcəkdir. Buna baxmayaraq o, idxal olunan 
dəbdəbə zinət əşyalarının nisbətən ucuz olmasını, istehlakçı kimi 
kapitalistlərin qənaət etmələrinə səbəb olmasını və kapital yığımını 
stimullaşdırması fikrini irəli sürür. Bu da öz növbəsində müqayisəli 
xərclər "coğrafi əmək bölgüsü" qanununa gətirib çıxarır. 
Rikardo demək olar ki, ilk iqtisadçıdır ki, xarici ticarəti daxili 
ticarətdən ayıraraq xüsusi nəzəriyyə kimi irəli sürür. Kapitalın 
ölkələr arasında hərəkətə qabil olmaması, əmək-dəyər 
nəzəriyyəsinin milli sərhədlər vasitəsilə aparılan ticarətə aid 
edilməməsi bu nəzəriyyənin əsasında durur. Belə hesab edilir ki, 
xarici ticarətdə ölkələr arasında mənfəət norması bərabərləşir. Belə 
 228 
olan halda ölkələr arasında ticarət hərəkəti tənzimləyicisinin nə 
olacağı, barter ticarətinin nə əsasda müəyyən ediləcəyi suallarına 
cavab axtarılır və müqayisəli xərclər prinsipinə üstünlük verilir. 
Müqayisəli xərclər dedikdə bu və ya digər əmtəələr üzrə çəkilən 
xərclərin bərabər, mütləq və müqayisəli səviyyələri nəzərdə tutulur. 
Rikardoya görə əgər mövcud ölkə həm yulafı, həm də şərabı az 
xərclə istehsal edirsə, lakin şəraba nisbətən yulafda onun üstünlüyü 
çoxdursa, o zaman xərclərin müəyyən nisbətində və mübadilənin 
müəyyən proporsiyalarında onun üçün, yalnız yulaf, başqa ölkə üçün 
yalnız şərab istehsal etmək hər halda daha faydalı olar. Müqayisəli 
xərclər prinsipi və ya müqayisəli üstünlük prinsipi bunu nəzərdə 
tutur. Bu fərdi mənafe ardınca getmək ən təəccüblü formada 
hamının ümumi rifahı ilə bağlıdır. Eyni zamanda əməksevərliyə 
stimul yaradır, fərasətliliyi, bacarığı mükafatlandırmaqla, təbiətin 
bizə verdiyi bütün qüvvələri müxtəlif millətlər arasında ən faydalı, 
daha da qənaətli əmək bölgüsünə  gətirir. Bütövlükdə məhsul 
kütləsini artırmaqla o ümumi rifahı yüksəldir, ümumi mənafe və 
birlik naminə bütün sivil millətləri vahid ümumdünya icması ilə 
bağlamış olur. Lakin Rikardoya görə bu o şərtlə mümkün olar ki, 
şərab Fransa və Portuqaliyada, çörək Amerika və Polşada, müxtəlif 
metal məmulatları və digər əmtəələr İngiltərədə hazırlanmış olsun. 
D.Rikardonun vergilər haqqında fikirləri də diqqəti cəlb edir. 
Onun fikrincə vergilər ölkənin torpağı və əməyinin məhsulundan 
dövlətin sərəncamına daxil olan hissədir və onlar nəticə etibarilə ya 
ölkənin kapitalından, yaxud da gəlirindən ödənilir. Rikardo kapitala, 
istehsal vasitələrində təcəssüm edən yığıma əmək kimi baxır. 
Ölkənin illik istehsalı onun illik istehlakını əsaslı şəkildə 
qabaqlayarsa, belə deyilir ki, kapital artır. Ölkənin illik istehlakını 
illik istehsalı ödəmədiyi halda, belə deyilir ki, kapital azalır. Beləliklə, 
 229 
kapital istər istehsalın artırılması ilə, istərsə də istehlakın (qeyri 
istehsal istehlakın) azalması nəticəsində arta bilər. 
Əgər dövlətin istehlakı əlavə vergilərin alınması nəticəsində 
artırsa və istehlak istehsalın artırılması yaxud da əhali tərəfindən 
istehsalın azalması yolu ilə ödənilirsə onda vergi gəlirin üzərinə 
düşür və milli kapital toxunulmamış qalır. Əgər istehsal artmırsa 
yaxud əhalinin istehlakı (qeyri-məhsuldar) bütövlükdə azalmırsa, 
onda vergilər kapitalın üzərinə düşmüş olur. Başqa sözlə, nəzərdə 
tutulmuş istehsal təyinatlı fonda toxunulur. Ölkənin kapitalı tarazlı  
(mütənasib) şəkildə azaldıqda onun istehsalı da azalmış olur. Ona 
görə də xalqın və dövlətin qeyri-istehlak xarakterli xərcləri davam 
edirsə və əgər illik təkrar istehsal daim azalırsa, onda xalqın və 
dövlətin resursları artan sürətlə aşağı düşər, nəticə isə dilənçilik və 
yoxsullaşma ilə bitmiş olar. 
Rikardonun fikrincə İngiltərənin timsalında əhalinin artması, 
əkinçiliyin genişlənməsi, gəmiçilik və sənayenin inkişafı, limanların 
tikilməsi, ümumiyyətlə qiymətli (burada kapital tutumu nəzərdə 
tutulur) müəssisələrin tikilməsi həm kapitalın, həm də illik istehsalın 
artmasına əyani sübutdur. O, qeyd edir ki, əgər vergilər olmasa 
kapitalın artımı daha da yüksək ola bilər. Bununla Rikardo vergilərin 
əleyhinə çıxmır və bütün vergilərin ya kapitalın yaxud da gəlirin 
üzərinə düşdüyünü təkidlə israr edir. Belə ki, əgər vergilər kapitalın 
üzərinə düşərsə onda ölkənin istehsal fəaliyyətinin həcmini 
tənzimləyən fond müvafiq olaraq azalmış olur. Əgər vergilər gəlirin 
üzərinə düşərsə onda ya yığım azalmış olur, yaxud da vergi 
ödəyicilərini, özlərinin əvvəlki qeyri-məhsuldar (həyati tələbatların 
ödənilməsi baxımından) istehlakları müvafiq olaraq aşağı salmağa 
məcbur edir. Bu fikri davam etdirərək Rikardo vergilərin tətbiqi 
məsələsində göstərir ki, insanların öz ictimai vəziyyətlərini və öz 
sərvətlərini nail olduqları səviyyədə qoruyub saxlamağa çalışmaları 
 230 
həmişə onları vergilərin gəlirlərdən ödənilməsinə sövq edir. Ona 
görə də vergi qoyuluşlarının və dövlət xərclərinin artdığı hallarda 
insanlar müvafiq olaraq öz kapital və gəlirlərini artıra bilmirlərsə 
onda rahatlıqları üçün istifadə etdikləri nemətlərin (əşyaların) 
kəmiyyətini azaltmalıdırlar. Buna görə də yığıma olan səyləri 
mükafatlandırmaq dövlət siyasətində bir vəzifə kimi qoyulmalıdır. O, 
kapitalın üzərinə düşə biləcək vergiləri heç bir zaman tətbiq 
etməməlidir. Belə ki, bu əməyin saxlanması fonduna toxunur və 
bununla da ölkənin gələcək istehsalını aşağı salmış olur. 
İngiltərədə bu siyasətə etinasızlıq göstərilmişdir. Belə ki, ölən 
adamdan sağ qalan adama mülkiyyətin keçməsində, vergilərin 
qoyulması və vəsiyyətnamənin təsdiq edilməsində rüsumlar tətbiq 
olunurdu. Əgər 1 min f. st. mirasa 100 f. st. vergi qoyulmuşsa 
vərəsə mirası 900 f. st.-qə bərabər hesab edir və həmin verginin öz 
xərcləri üçün nəzərdə tutduğu gəlir hesabına ödəməyə xüsusi həvəs 
göstərmir. Odur ki, ölkənin kapitalı azalmış olur. Bununla yanaşı, 
əgər o, həqiqətən 1 min f. st. almış olsa onda vergi kimi nəzərdə 
tutulmuş 100 f. st.-qi ödəmək üçün yəqin ki, öz xərclərini həmin 
miqdarda azaltmış olardı və ölkənin kapitalı toxunulmamış qalardı. 
D.Rikardo Adam Smitin fikrinə müraciət edərək göstərir ki, 
mülkiyyət ölən adamdan sağ qalan adama keçərkən vergilər son 
nəticədə mülkiyyətin verildiyi şəxsin üzərinə düşür. Torpaq 
satılarkən vergilər bütövlüklə satanın üzərinə düşür. Satıcı həmişə 
zərurət üzündən bu addımı atır və ona təklif olunan qiymətə 
razılaşmalıdır. Satıcı isə demək olar ki, almaq üçün heç vaxt 
məcburiyyətdə qalmır və ona görə də istədiyi qiyməti verməyi zəruri 
hesab edir. Digər tərəfdən o, torpağın vergi ilə birlikdə neçəyə başa 
gələcəyində maraqlı olur və verginin məbləği çox olduqda torpağa 
daha aşağı qiymət qoyulmsı ilə razılaşır. Ona görə də belə vergilər 
 231 
həmişə ehtiyacı olan şəxsin üzərinə düşür və odur ki, tez-tez 
kəskin, incidici mövqe tutmalıdır. 
Mülkiyyətin bütün növlərinin, bir əldən digərinə keçərkən 
ödənilən vergilərin bu mülkiyyət növlərinin kapital dəyərini aşağı 
salır və bu da öz növbəsində məhsuldar əməyin saxlanılması üçün 
nəzərdə tutulmuş fondun azalmasına səbəb olur. Bunu əsas 
götürərək Rikardo hesab edir ki, bu hallar həmişə istər az və ya 
istərsə də çox səviyyədə xeyirsiz vergilərdir. 
D.Rikardonun fikrincə ümumi rifah naminə mülkiyyətin 
sahibini dəyişmək və mübadiləni hər cür yüngülləşdirmək lazımdır. 
Belə ki, bu hər cür kapitalın onu tez və nisbətən əlverişli tətbiq edən 
əllərə düşməsinə yol açar, ölkədə istehsalın artmasına səbəb olar. O, 
Seyin belə bir fikrini də əsas götürür ki, rüsumlar, vergilər nə qədər 
ağır olarsa, hər cür razılıqlara, işgüzar fəaliyyətə və ümumi gəlirin 
artmasına bir o qədər maneçilik edər. 
 
 
  
 
  
 
 
 
 
 
 
 
 
 
 
 232 
 
 
 
 
 
 
 
 
 
 
 
FƏSİL 10. KLASSİK SİYASİ İQTİSAD MƏKTƏBİNİN DAVAMI VƏ 
TƏNQİDİ 
 
Kapitalizmin gələcək inkişafı ilə klassik siyasi iqtisad da 
müəyyən dəyişikliklərə məruz qalmışdır. XIX əsrin 30-50-ci illərinin 
əvvəllərində iqtisadçılar Smit və Rikardonun davamçıları kimi, onların 
ideyalarının şərhçiləri kimi çıxış edirdilər. Lakin kapitalizmin inkişafı 
sinfi mübarizənin - İngiltərədə çartizmin, Lion üsyanının və 1848-ci 
il inqilabında fransız fəhlələrinin səngər döyüşlərinin və s. kəskin 
güclənməsi ilə müşayiət olunurdu. Bu şəraitdə kapitalizmin tənqidi, 
A.Smitin və D.Rikardonun ideyalarının tənqid edilməsi üçün baza 
yaranırdı. 
 
§1. S.SİSMONDİ 
 
Jan Şarl Leonar Sismond və Sismondi (1773-1842) İsveçrənin 
Fransız hissəsində protestant keşişinin ailəsində anadan olmuşdur. 
O, böyük ədəbi irs qoymuşdur. 1801-ci ildə onun "Tockananın kənd 
təsərrüfatının tənqidi", 1803-cü ildə "Kommersiya sərvəti haqqında 
 233 
və ya ticarət qanunvericiliyinə tətbiqdə siyasi iqtisadın prinsipləri"; 
1807-ci ildə  iki cilddə "İtalyan respublikalarının tarixi" əsərləri 
çapdan çıxmış, 1819-cu ildə onun "Siyasi iqtisadın yeni əsasları və 
ya əhali barəsində olan sərvət haqqında" başlıca əsəri, 1837-ci ildə 
"Siyasi iqtisad üzrə etüdlər", bir sıra əsaslı işləri nəşr olunmuşdur. 
Sismondinin sosial-iqtisadi baxışlarının inkişafına iki dövrü 
ayırd edirlər. Əvvəlcə Sismondi mömin Smitçi olmuş, A.Smitin 
ideyalarını vicdanla təbliğ etmiş, rəqabət azadlığı və şəxsi 
mənafelərin azad oyunu uğrunda çıxış etmişdir. Lakin artıq özünün 
əsas "Siyasi iqtisadın yeni əsasları" əsərində o, bütün bəlaların kökü 
olan azad rəqabəti kəskin ittiham edir. Sismondinin tələbi iqtisadi 
azadlıq deyil, dövlət müdaxiləsi olmuşdur. Təsadüfi deyil ki, onun 
siyasi iqtisad predmetinin yeni tərifi Smit və Rikardodan fərqli 
olaraq, - "İnsanların maddi rifahının dövlətdən asılı olduğuna görə 
siyasi iqtisadın predmetini təşkil edir. Təsərrüfat proseslərini təbii 
kimi şərh edən ingilis klassiklərindən fərqli olaraq, -Sismondi belə 
hesab edirdi ki, bu proseslər də dövlət tərəfindən yönəldilməlidir. 
Siyasi iqtisadın predmetini başqa cür təyin edən Sismondi 
ingilis klassiklərinin istehsalın istehlakdan ayırmalarını hesab 
edərək, Smitin və Rikardonun metodunun əleyhinə çıxış etmişdir. O, 
təcrid edilmiş insanın - Robinzonun istehsalını və istehlakını 
tədqiqatın çıxış nöqtəsi götürür. 
Sismondi öz nəzəriyyəsinin mərkəzində bazarlar problemini, 
böhranların reallaşdırılmasını qoymuş və cəmiyyətin sinfi strukturu 
ilə sıx bağlamışdır. Onun fikrincə, iki sinifli "xalis" kapitalizm 
cəmiyyəti qəddar böhranlara məhkumdur, o qurtuluşu "üçüncü 
şəxslər"də - ara siniflərində (kəndlilər, kustarlar, sənətkarlar) görür. 
Sismondinin dəyər, kapital və resurs nəzəriyyələri iqtisadi 
təlimlər tarixində özünəməxsus yer tutur. Smit və Rikardonun 
ardınca Sismondi əməyin sərvətin yeganə mənbəyi olduğunu elan 
 234 
edərək, əmtəənin dəyərini əməklə müəyyən edir. O, kapitalı istehsal 
ehtiyatı kimi, sərvətin mənfəət gətirən hissəsi kimi müəyyənləşdirir. 
Bu tərifdə o, kapitalın istehsal amili kimi nəzərdən keçirən 
mövqeyində durur. Kapitalın bu cür tərifdən irəli gələrək, Sismondi 
mənfəətin kapitalın özünün məhsuldarlığının nəticəsi olduğu tərifini 
verir. Sismondidə mənfəətin başqa şərhləri də - fəhlə əməyinin 
məhsulundan çıxarılması və ya kapitalistin qənaətkarlığı üçün 
mükafat kimi kapitalistin gəlirini ifadə edən şərhlər də vardır. 
Renta haqqında təlimdə Sismondi özünü fiziokratların tərəfdarı 
kimi göstərmişdir (renta  torpağın sovqatıdır), o, əmtəə təsərrüfatı 
və kapitalizm kateqoriyalarının əkinçiliyə keçirilməsini qeyri-
mümkün hesab edərək, Rikardonun renta tarixini rədd etmişdir. 
Kapitalizmdə aşağı əmək haqqını Sismondi kapitalist 
münasibətlərilə əlaqələndirmişdir. O, zənn edirdi ki, əmək haqqı 
fəhlə əməyinin məhsulunun bütün dəyərinə bərabər olmalıdır, o, 
həmçinin əhalinin artımı ilə əmək haqqı arasında birbaşa əlaqəni də 
görürdü. Sismondi əhalinin artımını gəlirlər çərçivəsi ilə 
məhdudlaşdırmağı təklif edir və uşaqların doğulması valideynlərin 
gəlirləri ilə təmin olunmayıbsa, kilsəni fəhlələr arasında nigahları 
pisləməyə çağırırdı. 
Sismondinin təkrar istehsal və böhranlar nəzəriyyəsi onun 
bütün iqtisadi təlimi əks olunan güzgüdür, müəyyən mənada bu 
onun keçmişə qayıdış utopik proqramıdır. Təcrid olunmuş insanın 
tarixinin bütün bəşəriyyətin tarixi olduğunu hesab edərək, o adi 
əmtəə istehsalçıları və kapitalist cəmiyyətləri arasındakı fərqi yalnız 
kəmiyyət fərqində görürdü. O, istehlakı kapitalist istehsalının 
məqsədi hesab edirdi. Sismondinin reallaşdırma və böhranlar 
haqqındja şərhi belədir. Bu problemlərə o, birlikdə baxmışdır. O, 
özünü Smitin və Rikardonun istehsal nəzəriyyəsinin əleyhdarı elan 
etmişdir. İctimai məhsulun dəyərini gəlirlərə gətirərək, Sismondi 
 235 
hesab edirdi ki, bütöv istehsal əmtəəsinin reallaşdırılması üçün 
istehsalın cəmiyyətin gəlirlərinə bütövlükdə uyğunluğu zəruridir. 
Sismondi yazırdı: "Beləliklə, milli gəlir və illik istehsal qarşılıqlı 
surətdə tarazlaşır və bərabər kəmiyyət olurlar". Reallaşdırmanı şəxsi 
istehlaka müncər edirdi və onun rəyincə, kapitalistlər məhz üstəlik 
dəyəri reallaşdıra bilməzlər, çünki ictimai məhsulun iki hissəsindən 
əmək haqqını fəhlələr öz istehlakları ilə reallaşdırırlar.  Buradan 
Sisimondi belə nəticəyə gəlir ki, kapital üçün reallaşdırmanın şərtləri 
üzrə kapitalizmin inkişafı genişləndiyinə görə, daralan xarici bazar 
zəruridir. O an gələcək ki, kapitalist ölkələrinin inkişafı üçün xarici 
bazarlar olmayacaq və o zaman kapitalizmin iflası baş verəcək. 
Böhranlar nəzəriyyəsi Sismondinin iqtisadi təlimini tamamlayır. 
O, isitehsal və istehlakın uyğunsuzluğunu böhranların əsas səbəbi 
hesab edir və böranları istehlakın kifayət qədər olmaması ilə izah 
edirdi. O zənn edirdi ki, 100 xırda istehsalçı bir kapitalist və 99 
fəhlədən xeyli çox istehsal edirlər. 
Sismondi kapitalizm yoluna qədəm qoymuş ölkələrin 
hökumətlərinə kapitalist inkişafını dayandırmaq xahişi ilə müraciət 
edirdi, oun fikrincə, ümumi rifahı və bollüğü yalnız hökumət təmin 
edə bilər. 
 
§2. PYER JOZEF PRUDON  
 
40-60-cı illərdə Fransada fabrik sistemi qalib gəldi və sosial-
iqtisadi ziddiyyətlərin kəskinləşməsini doğurdu. Bu dövrün qabaqcıl 
nəzəriyyəçilərindən biri P.J.Prudon sayılırdı. Bir çox iqtisadi və fəlsəfi 
- sosioloji xarakterli əsərlər onun tərəfindən yazılmışdır. Bu 
əsərlərdən ən mühümləri - "Mülkiyyət nədir"? (1840) və "İqtisadi 
ziddiyyətlər sistemi və ya yoxsulluq fəlsəfəsi" (1846), "Vergi 
nəzəriyyəsi" (1861) və s.-dir. Sismondi kimi o da kapitalizmi 
 236 
yaxşılaşdırmağa səy edərək, tənqid edirdi. Prudonu  reformizmin və 
anarxizmin banisi hesab edirdi. Onun nəzəri irsi ziddiyyətlidir və 
Prudonun iqtisadi nəzəriyyəsinin təhlili çətindir. 
Prudon "Mülkiyyət nədir?" kitabında məşhur "mülkiyyət 
oğurluqdur" tezisini irəli sürmüşdür. Bu müddəanı o, fransız 
inqilabının görkəmli xadimi Brissodan iqtibas etmişdir. O hesab 
edirdi ki, mülkiyyət məhvə məhkumdur, belə ki, təbiətə və şüura 
ziddir. Onun mövcudluğunu Prudon zorakılıq və yalanla bağlayır və 
buna görə də mülkiyyəti məhv edib, mülkü saxlamağı təklif edirdi ki, 
yalnız bu zaman yer üzündə pislik yox olacaqdır. 
Prudon hesab edirdi ki, fərdi əməyə əsaslanan mülki 
mülkiyyətin meydana çıxmasına gətirə bilməz. O, mülkiyyəti faizin 
və mənfəətin yox edilməsi ilə aradan qaldırmağı təklif edirdi. Bu 
layihəni həyata keçirməyi hökumətin üzərinə qoyurdu. O, şəxsi 
mülkiyyəti ehtiyacsız yaşayışın əsası hesab edərək, idealizə edirdi. 
Prudona görə kateqoriyalar "mütləq şüurun" hərəkəti 
nəticəsində meydana çıxır və dialektik hərəkət yaxşının və pisin 
ayrılması ilə nəticələnir, materiya isə onların mexaniki birləşməsini 
göstərir. Vəzifə - yaxşı tərəfi saxlayıb, pisi aradan qaldırmaqdır. 
Prudon belə hesab edirdi ki, əmək bölgüsünün, mülkiyyətin, dəyərin, 
rəqabətin və s. mənfi tərəflərini aradan qaldırmaqla, kapitalist əmtəə 
təsərrüfatını yaxşılaşdırmaq olar. Belə ki, əmək bölgüsündə 
yoxsulluğun, işsizliyin artımına aparan pis tərəfi aradan qaldırmaq, 
sərvətin artmasına kömək edən yaxşını isə saxlamaq; xüsusi 
mülkiyyətdə - bərabərsizliyə aparan tərəfi aradan qaldırıb, azadlıq 
və müstəqilliyi təmin edən yaxşı tərəfi saxlamaq lazımdır. O, 
rentanın müsbət tərəfini torpağa sahib olmaq və ondan istifadə 
etməkdə bərabərlik yaratmaq qabiliyyətini, torpağın 
məhsuldarlığının fərqli olması səbəbindən torpaq sahibinin gəliri 
mənimsəməsini mənfi hesab edirdi. 
 237 
Prudonda dəyərin şərhi daha orijinaldır. O, etiraf edirdi ki, 
sərvətin bütün elementlərini yalnız əmək yaradır, lakin eyni 
zamanda o, mübadilənin də mühüm rolunu göstərirdi. Bu onun 
"mübadilə dəyəri"nin təhlilindən və "müəyyən edən dəyər" 
adlandırılan dəyərdən xüsusilə görünür. Prudon hesab edirdi ki, 
mübadilə dəyərinin yaranması mübadiləni doğuran bir insan 
tələbatlarının müxtəlifliyi ilə bağlıdır. O, mübadilə dəyərini az 
tapılanla; istehlak dəyərini bolluqla eyniləşdirirdi, belə ki, az tapılan 
və bolluq anlayışları bir-birinə əks münasibətdədir, o bunu iqtisadi 
kateqoriyalara da aid edirdi. O, insanın azad iradəsini bu antitezanın 
səbəbi hesab edirdi. Mübadilə və istehlak dəyərləri arasındakı 
ziddiyyətlərin həlli vasitəsi kimi Prudon "müəyyən edən dəyəri"  
bilavasitə iş saatlarında ifadə olunmuş proporsional dəyəri 
adlandırmışdır. 
O, mübadilənin rolunu ictimai sərvət elementlərinin məlum 
proporsiyada vahid bütövə birləşməsində, onların "müəyyən edən 
dəyərə" çevrilməsində və maddi nemətlərin bir hissəsinin 
uzaqlaşdırılmasında görürdü. Bu mənada həcmlə yol verilə bilən 
"müəyyən edən dəyər" proporsional dəyər kimi çıxış edir. Prudon 
hesab edirdi ki, bütün məhsullar müvafiq "müəyyən edən dəyərlə" 
satılarsa, onda tələblə təklifin uyğunluğu təmin olunacaq və hər kəs 
öz alıcısını tapacaqdır. 
Prudon "müəyyən edən dəyər" nəzəriyyəsi ilə göstərmək 
istəmişdir ki, heç də hər bir dəyər bazarda reallaşdırılmır. əsl dəyər 
olmur və bazarda tutulmur. Buradan o belə bir nəticə əldə edirdi ki, 
dəyəri qabaqcadan müəyyən etməyə səy etmək lazımdır ki, bu 
məhsul hökmən realizə olunsun və qabaqcadan məlum olmur ki, o, 
dövriyyəyə düşəcək və istehlak sferasına keçəcək.  
Prudon Sismondinin "üçüncü şəxslər"dən istifadə edilmədən 
"üstəlik dəyər"i realizə etməyən qeyri-mümkünlüyü haqqında 
 238 
müddəasına şərik idi. Prudon hesab edirdi ki, kapitalistlər xərclərə 
faiz artırırlar, bunun nəticəsində fəhlələr öz şəxsi məhsullarını 
buraxa bilmirlər. Prudon faizi istismar gəlirinin əsas forması hesab 
edərək, həmişə onun əleyhinə çıxış etmişdir. 
Prudon kapitalizmi tənqid edərkən, iki sinfin (proletariat və 
burjuaziya) birləşməsi haqqında ideya irəli sürmüşdür.  Onun 
fikrincə, zəhmətsiz gəlirlərin aradan qaldırılması üçün pulları fəhlə 
qəbzləri ilə ödəmək zəruridir. Ədalətli mübadilənin təşkilində əsas 
rol əmtəə istehsalçılarına "fəhlə qəbzlərini" verən xalq bankına 
ayrılırdı. Buradan onun digər - xırda istehsalçılara və fəhlələrə 
"müftə" mübadilə ideyası doğurdu. Prudonun arzusu xırda xüsusi 
mülkiyyətin əbədiləşdirilməsi idi. 
Rikardo məktəbinin dağılması mərhələsində onun sonuncu 
görkəmli nümayəndəsi Con Stüart Mill (1806-1873) hesab edilir. 
XIX əsrin 40-cı illərində əmək və kapital arasındakı 
antaqonizm sənaye inqilabının sona çatması, çartistlərin çıxışları, 
1848-ci ilin inqilabi hadisələri ilə daha artıq bərqərar olurdu. Bütün 
bu hadisələr C.Millin əsərlərində öz əksini tapmışdır. O, londonda 
anadan olmuşdu, Rikardonun dostu, ingilis iqtisadçısı - 
rikardoçunun böyük oğlu idi. 
C.Milli daha mühüm siyasi - iqtisadi ideyaları 1844-cü ildə çap 
olunmuş "Siyasi iqtisadın bəzi həll olunmamış problemlərinə aid 
oçerklər" əsərində öz əksini tapmışdır. 1848-ci ildə o, beş kitabdan 
ibarət iri həcmli "Siyasi iqtisadın əsasları və onların sosial fəlsəfəyə 
tətbiqinin bəzi aspektləri" əsərini nəşr etdirir. C.Mill öz dövrü üçün 
nisbətən qabaqcıl alim və ictimai xadim kimi çıxış etmişdir. 1865-ci 
ildə o, ümumi ingilis parlamentinin palata üzvü olmuş, əhalinin 
geniş təbəqələrinin islahatlarını fəal dəstəkləmiş, kişilərin və 
qadınların hüquq bərabərliyini müdafiə etmiş, mötəbər 
demokratiyanın genişləndirilməsi uğrunda fikirlərini bildirmişdir. 
 239 
C.Mill Rikardo təliminin tərəfdarı olub, onun təhlilini siyasi iqtisadda 
yaranmış vəziyyətə tətbiq etməyə çalışmışdır (Maltusun, Seyin və 
Sektorun təlimi nəzərdə tutulur).  Onun başlıca əsəri olan "Siyasi 
iqtisadın əsasları" 1890-cı ildə - Marşallın "İqtisadiyyaitın 
prinsipləri" çap olunana qədər siyasi iqtisad elminin mötəbər ifadəsi 
hesab edilirdi. Kitabda kapitalizmin tənqidindənsə, XX əsr ingilis 
leyborizminin iqtisadi və sosial ideyalarının  əsasına qoyulmuş 
fikirləri ən mühüm hesab olunur. 
"Siyasi iqtisadın əsasları"nın strukturu onun baxışlarının 
məntiqi haqqında əyani təsəvvür yaradır. İstehsal, bölgü və mübadilə 
problemləri birinci, ikinci və üçüncü kitabın müvafiq bölmələrində 
şərh edilir; dördüncü və beşinci kitablarda o, nəzəri bazanı sosial 
islahatlar proqramına yaxınlaşdırır, bununla o, kapitalizmin gələcək 
inkişaf perspektivlərini bağlayır. C.Mill tərəfindən nəzərdən keçirilən 
sosial-iqtisadi problemlərin tədqiqinin metodologiyası klassiklərdən 
fərqli olaraq, bölgü və istehsal qanunlarının kəskin surətdə bir-
birinə qarşı qoyulmasına əsaslanır. Göstərilənləri əsaslandırmaq 
üçün o, insan cəmiyyəti təkamülünün müxtəlif pillələrində bu 
münasibətlərin dəyərlərini mülkiyyət formalarının inkişafı ilə 
bağlayaraq, bölgü münasibətləri inkişafının tarixinə  ekskurs edir. 
C.Mill kapitalizmin başlıca kateqoriyalarınını təhlili zamanı bir 
qayda olaraq, A.Smitin və D.Rikardonun ideyalarını iəkrar edir. Lakin 
C.Mill faktiki olaraq, dəyərin əmək nəzəriyyəsi ilə əlaqəsini kəsir. 
C.Milldə yalnız mübadilə dəyəri və dəyər problemləri var, o, bunları 
"Mübadilə" adlanan üçüncü kitabında təhlil edir. C.Mill istehsal 
xərcləri nəzəriyyəsi mövqelərinə keçir və hesab edir ki, dəyər 
istehsal xərclərinin dəyərləri ilə müəyyən edilir. İstehsal xərcləri 
tərkibinə C.Mill mənfəəti də daxil edir. 
Onun qiymətin sorğuya olan təsiri haqqında fikirləri məlum 
maraq doğurur. C.Mill "sorğunun elastikliyi" anlayışını bilmirdi, lakin 
 240 
qiymətin dəyişdiyi zaman sorğunun dəyişməsinin bəzi meyllərini 
xarakterizə etmişdi. Məhsuldar və qeyri-məhsuldar əmək problemini 
C.Mill bütövlükdə klassik siyasi iqtisad kimi həll etmişdir. Onun 
şərhində pul-dəyəri istehsal xərcləri ilə müəyyən edilən əmtəədir. 
C.Mill kreditə böyük diqqət yetirmiş və ingilis bankına açıq 
bazarda əməliyyatları genişləndirməyi, uçot stavkalarının 
tənzimlənməsi üzrə fəal siyasət yeritməyi tövsiyə etmişdir. 
"Siyasi iqtisadın əsasları" adlı beşinci kitabında C.Mill  
infrastrukturun yaradılmasında, elmin inkişafında  dövlətin iqtisadi  
rolunu təhlil edir,  sosial təminatın dövlət sisteminə və vergiqoyma 
problemlərinə böyük əhəmiyyətini qeyd edir. 
 
§3. NASSAU UİLYAM SENİOR 
 
Senior kənd keşişinin ailəsində anadan olmuşdur. Oksford 
universitetinii bitirdikdən sonra o, vəkil işləmişdir. 30-40-cı illərdə 
o, müxtəlif hökumət komissiyalarında fəal iştirak etmişdir. 
Seniorun (1790-1864) iqtisadi baxışları "Siyasi iqtisadın başlıca 
əsasları" (1836) və "Fabrikqanunvericiliyi haqında məktəblər" (1837) 
əsərlərində ifadə olunmuşdur. "Qənaətkarlıq nəzəriyyəsi" Seniora 
məxsusdur, Rikardonun əmək haqqında təliminə qarşı o, istehsal 
dəyərindəki xərclərin əmək və kapital olması, fəhlənin qənaətkarlığı 
üçün mükafatın əmək haqqı, kapitalistin isə mənfəət olması tezisini 
qoyurdu. 
Senior tərəfindən əmək öz asudə vaxtını və dincliyini itirən 
fəhlənin fədakarlığı kimi nəzərdən keçirilirdi. Sennor kapitalın yerinə 
öz kapitalını istehsal vasitələrinə çevirərək, şəxsi istehlakdan özünü 
saxlayaraq kapitalistin fədakarlığını qoyur. 
XIX əsrin 30-cu illərində Böyük Britaniyada 10 saatlıq iş günü 
uğrunda güclü mübarizə gedirdi. Senior 11,5 saatlıq iş günü ərzində 
 241 
(iş gününün uzunluğu bu qədərdir) birinci 10,5 saat avans edilmiş 
kapitalın dəyəri ödənilən, son saatda isə mənfəət yaradılan nəzəriyyə 
irəli sürmüşdür. Beləliklə, iş gününün 10 saata qədər qısaldılması 
mənfəətin yox olmasına səbəb olar, bu isə İngiltərənin iqtisadi 
vəziyyətinə mənfi təsirini göstərərdi, belə ki, sahibkarlarda 
təsərrüfat fəaliyyəti stimulları itərdi. Marks "Kapital"ın birinci cildində 
bu ideyanı istehza ilə Seniorun "sonuncu saatı" kimi xarakterizə 
etmişdir. "Son saat" nəzəriyyəsi o qədər cəfəngiyyat idi ki, sonralar 
müəllif özü də ondan imtina etmişdi. 
 
§4. CON RAMSEY MAK - KULLOX 
 
Şotland iqtisadçısı Mak-Kullox (1789-1864) Rikardonun 
davamçısıdır. Onun baş əsəri olan "Siyasi iqtisadın əsasları" 1825-ci 
ildə çap olunmuşdur. Mak-Kullox əməyi dəyər mənbəyi hesab 
edərək, əməyin özünün tamamilə sərbəst şərhini vermişdir. O, 
əməyin insanlar, maşınlar, heyvanlar və ya təbiətin qüvvələri 
tərəfindən yerinə yetirilməsindən  asılı olmayaraq, onu hərəkətlər və 
əməliyyatlar növü kimi müəyyən edirdi. Mak-Kulloxun fikrincə, 
dəyəri yalnız insanlar deyil, həm də heyvanlar, maşınlar, bioloji 
proseslər və təbiətin başqa qüvvələri işləyir və yaradır. Mak-
Kulloxun baxışları XIX əsrin 20-ci illərində yenilik deyildi, hələ 
1803-cü ildə Fransada istehsalın üç amili nəzəriyyəsi ilə J.B.Sey çıxış 
edirdi. Müvafiq olaraq, mənfəət onun şərhində kapital tərəfindən 
yaradılan dəyər idi. 
 
§5. TOMAS ROBERT MALTUS  
 
İngiltərədə xırda istehsalçıların müflisləşməsi ilə müşayiət 
olunan sənaye çevrilişinin genişlənməsi  prosesi daha çox xüsusi 
 242 
mülkiyyətin hökmranlığı ilə bağlanır. T.Maltusun yaradıcılığı əsasən 
XIX əsrin birinci rübündə formalaşmışdır, lakin onun elmi 
araşdırmalarının nəticələri müasir iqtisadi nəzəriyyə üçün 
qiymətlidir. 
T.Maltus zadəgan ailəsində anadan olmuşdur. Kembric 
universitetini bitirdikdən sonra o keşiş, 1807-ci ildən isə kollecdə 
siyasi iqtisad professoru olmuşdur. 1798-ci ildə çoxsaylı hücumlar 
predmeti olan "Əhali qanunu haqqında təcrübə" adı altında anonim 
şəkildə çap etdirilmiş kitabı çıxmışdır. O, 1799-1803-cü illərdə 
Avropanın bir sıra dövlətlərinə səyahət edir və beş ildən sonra, 
1803-cü ildə artıq öz adı ilə kitabın ikinci nəşrini buraxdırır (onun 
sağlığında cəmi 6 nəşr buraxılmışdır). Sonrakı nəşrlər yeniləşdirilmiş 
və genişləndirilmiş, nəticədə kitab geniş traktata çevrilmişdir. 
Bitkilərin və heyvanların hədsiz çoxalması qabiliyətinin 
saxlandığı təbiətlə analogiya üzrə Maltus israr edirdi ki, hər 25 ildə 
əhalinin 2 dəfə (yəni həndəsi silsilə ilə) artdığı zaman, insanların 
yaşayış vasitələri ədədi silsilədə olduğundan, tez arta bilməz. 
Əhalinin yaşayış vasitələrini üstələyən əhali qanunu da məhz 
çoxalmaq meylindən ibarətdir. 
T.Maltusun elmi əsəri bir çox dünya şöhrətli alimlərin 
metodoloji bazası olmuşdur. V.M.Blauqun58 hesab etdiyi kimi, 
nəzəriyyənin yeniliyi və orijinallığı iqtisadi fikir tarixində heç nə ilə 
müqayisə olunmayan inanılmaz uğur gətirmişdir. 
Maltusun əhali nəzəriyyəsi əhali artımının cəmiyyətin ərzaq 
resurslarından sərt asılılığını müəyyən etdi, yaşayış minimumu ilə 
müəyyən edilən əmək haqqı nəzəriyyəsini əsaslandırmağa kömək 
etdi. Maltus öz nəzəriyyəsi ilə klassiklərin siyasi iqtisad haqqında 
bütün təsəvvürlərinə əsaslanan nə isə bir standart müəyyən etdi. 
Əhalinin optimal ölçüləri konsepsiyası əhalinin dəyişməsi haqqında 
                                                        
58 В.М.Блауг. Игтисади фикир ретроспективдя, М., 1994. 
 243 
mühakimə yürütməyə imkan verir. XIX əsrin ikinci yarısında 
doğumun aşağı düşməsi iqtisadçıların əhali problemlərinə marağını 
azaltdı və onlar ikinci dünya müharibəsindən sonra zəif inkişaf etmiş 
ölkələrdə əhali probleminə hazırlıqsız oldular. 
1815-ci ildə T.Maltus elmi araşdırmalarını davam etdirərək, ilk 
sözləri A.Smitin məşhur "Xalqların sərvətləri"nin sərlövhəsini 
təkrarlayan daha bir əsər nəşr etdirdi. Bu, "Təbiət və torpaq 
rentasının artması haqqında tədqiqat" kitabı oldu. O, həmin əsərdə 
rentanın təbiətindən irəli gələrək, onun formalaşmasının və artımının 
mexanizmini açmağa, cəmiyyətdə istehsal olunan məcmu məhsulun 
reallaşdırılmasında gəlirlərin bu növünün əhəmiyyətini 
əsaslandırmağa cəhd edirdi. Lakin renta və iqtisadiyyatın bəzi başqa 
problemləri haqqında son mühakiməsini sonradan 1820-ci ildə 
yürütmüşdür. Həmin ildə Maltus nəzəri-metodoloji cəhətdən 
Rikardonun bir il əvvəl nəşr olunmuş məşhur "Siyasi iqtisadın 
əsasları"ndan az fərqlənən "Siyasi iqtisadın əsasları" adlı baş əsərini 
buraxdı. T.Maltus və D.Rikardo arasında dostluq münasibətləri və bir 
çox sosial-iqtisadi proqramlar üzrə ümumi fikirlər mövcud idi. Belə 
ki, Maltus mənfəət nəzəriyyəsinin işıqlandırılmasında, faktiki olaraq 
D.Rikardonu təkrarlayırdı. Hər iki müəllif sonuncunu qiymətin tərkib 
hissəsi kimi təsəvvür edirdilər. 
Maltusun Rikardodan irəliyə getdiyi əsas aspekt - onun məcmu 
ictimai məhsulun realizə problemlərinin tədqiqatlarıdır. XIX əsrin 
əvvəllərində "klassik məktəbin" iqtisadi nəzəriyyəsinin nail olduğu 
səviyyəyə uyğun olaraq, yığım istehsalın gələcək artımının 
investisiyalaşdırılmasını təmin edən əsas problem hesab olunurdu. 
İstehlakdakı mümkün çətinliklər nəzərə alınmırdı və T.Maltus 
"Prinsiplər"də ictimai məhsulun yaradılmasına və realizə edilməsinə 
kömək edən "üçüncü şəxslər"i haqqında o dövr üçün gözlənilməz 
olan müddəanı irəli sürür. Müasir iqtisadi nəzəriyyə nöqteyi-
 244 
nəzərindən Maltusun "üçüncü şəxs"lərinin təqdim etdikləri sorğu 
vasitəsilə tam reallaşmasının mümkünlüyü haqqında konsepsiyası 
özünü doğrultmadı, lakin o, C.Keynsi antiböhran ideyaları və 
"səmərəli sorğu" amilləri ilə, "istehsal məhsulunun cəmiyyətin ara 
təbəqələrində" istehlakında rolu ilə silahlandırırdı. 
Maltus dəyərin əmək nəzəriyyəsinə qarşı əmtəənin həmin 
əmtəəyə alınan əmək dəyərinin Smit tərifi variantını qoymuşdur. 
Əməyin kəmiyyəti onun canlı maddiləşmiş əməyə və "avans edilmiş 
kapitala" mənfəəti ilə bu əmtəənin aid etdiyi istehsal xərcləri ilə 
müəyyən edilir. Məhz "üçüncü şəxs"lər kapitalistlərin mənfəətinin 
reallaşmasını mümkün edirlər. Mənfəətin "üçüncü şəxs"lərsiz 
reallaşmasının mümkünlüyü haqqında ideya Sismondidən iqtibas 
edilmişdi. 
Maltusun Rikardoya qarşı çıxması Rikardo təliminin tərəfdarları 
ilə əleyhidarları arasındakı mübahisələrin başlanğıcını qoymuşdur. 
 
§6. JAN BATİST SEY 
 
XYIII əsrin sonu - XIX əsrin birinci yarısı - Fransa tarixinin bu 
dövrü görkəmli hadisələr və böyük sarsıntılarla zəngindir. 1789-cu 
il - Böyük Fransa inqilabının başlanğıcı, 1799-1815-ci illər - 
Napoleon Bonapartın Konsulluğu və İmperiyası, 1815-ci il - 
Burbonların bərpa edilməsi, 1830-cu il - iyul inqilabı, Lui Filippinin 
konstitusiyalı monarxiyasının qurulması. 1848-ci il - Fevral inqilabı 
və Respublika elan edilməsi. 1851-ci il - Banopart çevrilişi. 1852-ci 
il -ikinci imperiyanın əsasının qoyulması. 
Siyasi dəyişikliklərlə yanaşı, Fransanın iqtisadiyyatı da 
dəyişikliklərə məruz qalmışdı. Bu dövrdə sənaye inqilabı 
genişlənmiş, maşın sənayesi inkişaf etməyə başlamışdı. Burjuaziya 
cəmiyyətdə üstünlük təşkil edən qüvvə kimi zadəganlığı iqtisadi və 
 245 
siyasi cəhətdən dəyişdi. Bir çox şeylərdə (xüsusilə maşınların 
tətbiqində) İngiltərədən geridə qalan Fransa yenə də sənaye 
çevrilişinin əsas mərhələlərindən sürətlə keçirdi. Paris iri sənaye və 
maliyyə mərkəzinə çevrilirdi. Səhmdar cəmiyyətlərin sayı və birja 
sövdələrinin həcmi artır, banklar inkişaf edir, əmanət kassaları 
yaranırdı. 
Fransada XIX əsrin birinci otuz ilində A.Smitin yaradıcı irsininin 
önəmli davamçısı J.B.Seyin iqtisadi təliminin formalaşdığı və inkişaf 
etdiyi şərait belə idi. 
J.B.Sey 1767-ci il yanvarın 5-də Lionda tacir ailəsində anadan 
olmuşdur. İqtisadçı - alim kimi J.B.Seyin həyat yolu məlum mənada 
Fransada XYIII əsrin sonu - XIX əsrin əvvəllərində baş vermiş siyasi 
hadisələrin təsirilə və qismən 1789-cu ildə öz ölkəsindən fərqli 
olaraq, təsərrüfatda və siyasi iqtisadda ön plana keçən aqrar 
problemlərlə deyil, sənaye problemləri keçən İngiltərəyə səfərinin 
təəssüratları altında formalaşmışdır. 
J.B.Seyin ilk nəzəri xidmətlərindən biri əsasən milli əhəmiyyətə 
malikdir. Məlum olduğu kimi, 1802-ci ildə A.Smitin "Xalqların 
sərvətləri"nin fransızca tərcüməsinin meydana çıxmasına 
baxmayaraq, XYIII əsrin ortalarında Fransada ölkənin iqtisadi 
fikrində hakim vəziyyət tutmaqda davam edən fiziokratik 
nəzəriyyələr yarandı və geniş yayıldı. Fiziokratizmin yaranmış 
stereotiplərini yalnız J.B.Sey "Siyasi iqtisad traktatı və ya sərvətlərin 
yaranması, bölünməsi və istehlakı üsulunun sadə xülasəsi" (1803) 
adlı öz ilkin, lakin mühüm əsərləri sayəsində aradan qaldıra 
bilmişdir. 1817-ci ildə o, özünün "Siyasi iqtisadın katekizisi", "Siyasi 
iqtisad traktatı"nın qısa xülasəsini çapdan buraxmışdır. 
1830-cu ildən başlayaraq, J.B.Sey ömrünün son illərində Kollec 
de Franeda xüsusi olaraq onun üçün yaradılmış siyasi iqtisad 
kafedrasına başçılıq etmiş, sonradan Frederik Bastianın, Mişel 
 246 
Şevalyenin, Şarl Donuayanın və başqalarının təmsil etdikləri iqtisadi 
fikir məktəbinin banisi olmuşdur. J.B.Sey vəfatından bir neçə il əvvəl, 
öz həyatında yekun işi olan "Praktiki siyasi iqtisadın tam kursu"nu 
(1828-1830-cu illər) nəşr etdirmişdir. Burada o, hər şeydən əvvəl, 
iqtisadi liberalizm, kənardan iqtisadiyyata müdaxilə edilməməsi 
prinsiplərinə əsaslanan iqtisadi nəzəriyyəsinin praktiki əhəmiyyətini 
əks etdirməyə çalışmışdır. 
 Jan Batist Sey 1832-ci ilin noyabrında Parisdə vəfat etmişdir. 
Başqa klassiklər kimi, J.B.Sey də siyasi iqtisadı dəqiq elmlər 
nümunəsi üzrə qururdu. Metodoloji planda bu, universal və birinci 
dərəcəli əhəmiyyətə malik olan qanunların, kateqoriyaların və 
nəzəriyyələrin qəbul edilməsini bildirir. 
J.B.Sey metodologiyası üçün siyasi iqtisadın üç sərbəst 
hissəsində istehsal, bölgü və istehlakda təsnifləşdirilməsi 
xarakterikdir, bu onun "Siyasi iqtisad traktatı"nın - "Sərvətlərin necə 
istehsal edilməsi, bölüşdürülməsi və istehlakı haqqında 
tədqiqatları"nın hazırlanmasında da öz əksini tapmışdır. Bununla 
belə, J.B.Seyə görə istehsal, bölgü və istehlak sərbəst və müstəqil bir 
şey kimi çıxış edir. 
J.B.Sey metodologiyası üçün tarixə ziddilik xarakterikdir. Belə 
ki, "İstehsal" bölməsində başlanğıc anı kimi onda ictimai müəyyən 
edilmiş  istehsal tipi deyil, ümumiyyətlə, maddi nemətlər istehsalı 
çıxış edir. 
J.B.Seyin fikrincə, siyasi iqtisadın böyük praktiki əhəmiyyəti 
vardır. Dövlət xadimləri görülən tədbirlərin nəticələrini qabaqcadan 
görmək üçün onun prinsiplərini rəhbər tutmalıdırlar. 
J.B.Seyin və onun məktəbinin iqtisadi təliminin nəinki 
müasirləri, həm də sonrakı dövrün iqtisadçıları arasında çoxlu 
tərəfdarları və davamçıları olmuşdur. Belə ki, D.Rikardo Seyə hörmət 
və rəqabətlə yanaşmış, özünün ölümünə qədər onunla intensiv 
 247 
surətdə məktublaşmışdır. Rikardo qeyd edirdi ki, fransız 
tədqiqatçıları sırasında siyasi iqtisadı Türqo, Sismondi və Sey 
zənginləşdirmişdir. 
J.B.Sey bazarların, qiymətqoymanın, daxili və xarici ticarətin 
azadlıq prinsiplərini, azad rəqabəti və proteksionizmin hər hansı 
təzahürlərinin yolverilməz olduğunu sözsüz qəbul edərək, bu 
prinsipləri absolyut dərəcəsinə qaldıraraq özünə şübhəsiz, smitçi 
nüfuzu qazanmışdır. Bunların qəbul edilməsi ilə o, bəşəriyyətə 
iqtisadi böhranların obyektiv qeyri-mümkünlüyünü qabaqcadan 
göstərmişdir. J.B.Seyin ictimai məhsulun reallaşdırılması müddəası 
sonralar "bazarlar qanunu" və ya sadəcə "Sey qanunu" adını aldı və 
bu "qanun"a nəinki elmi siyasi iqtisadın dayaqları olan Rikardo, 
Maltus və başqaları, həm də XX əsrin əvvəllərinə qədər iqtisadi fikir 
məktəblərinin başqa iqtisadçıları da şərik oldular. Helbreytin obrazlı 
tə:birincə, "Sey qanunu"nun insan tərəfindən qəbul olunub- 
olunmaması XX əsrin 30-cu illərinə qədər iqtisadçıların dəlillərdən 
fərqləndikləri əsas əlamət olmuşdur. 
Daxili və xarici ticarətdə "Məhsullar məhsullar üçün ödənilir" - 
J.B.Seyin bazarlar qanununun mahiyyətidir. Bu məşhur fikir 
tamamlanmış mənada dərin makroiqtisadi təhlilin başlanğıcıdır. 
Məcmu tələb və təklif bir-birindən asılı olur, yə:ni Seyin qanunu 
makroiqtisadi təhlildən irəli gələn fikirləri makroiqtisadi göstəricilərə 
tətbiqindən qoruyur. Ayrıca əmtəə bütün qalan əmtəələrə nisbətən 
artıqlaması ilə istehsal oluna bilər. 
"Seyin qanunu" ondan ibarətdir ki, cəmiyyət tərəfindən iqtisadi 
liberalizmin bütün prinsiplərinə nail olduqda və riayət etdikdə, 
istehsal uyğun istehlak doğuracaq, yəni əmtəə və xidmətlərin 
istehsalı hökmən bu əmtəə və xidmətəlirn sərbəst reallaşdırılan 
gəlirlərini doğuracaq. "Sey qanunu" bazarda çevik və azad 
qiymətqoyma iqtisadiyyatın özünü tənzimlənməsinin təminatçısı 
 248 
olmaqla, təsərrüfat konyukturundakı dəyişikliklərə, demək olar ki, 
ani reaksiya verməsinə səbəb olacağını güman edən iqtisadi 
liberalizm konsepsiyasının tərəfdarları tərəfindən bu cür qəbul 
edilirdi. 
Bununla bərabər, Seyin özü "təklif müvafiq tələb yaradır" 
ifadəsini heç zaman işlətməmişdir, bu  ifadə isə Keyns tərəfindən 
kəşf olunmuşdur. Yəqin ki, o, bu fikrə Seyin bu və ya digər əmtəənin 
ayrılıqda artıqlaması ilə istehsal oluna biləcəyi, lakin heç zaman 
bütün əmtəələrin bir dəfəyə istehsal oluna biləcəyi haqqında başlıca 
fikrini təkzib etmək üçün müraciət etmişdir. 
Bizim dövrdə "Sey qanunu" haqqında diskussiya - iqtisadi 
nəzəriyyədə neoklassik və neoispan istiqamətlərinin tərəfdarları 
arasındakı diskussiyadır. 
Seyin iqtisadi baxışları Maltusun əsərlərində müəyyən əksini 
tapmışdır. Onlar hər ikisi hesab edirdi ki, əmtəənin dəyəri istehsal 
vasitələrinə, əmək haqqına və rentaya istehsal prosesində 
mülkiyyətçi - sahibkarın xərclərindən düzəlir. Smit və Rikardonun 
davamçıları mənfəət və rentanın yaranmasını fəhlələrin əməyinin 
dəyərindən tutulmalar kimi, əməyin kapitalla istismarından nəzərdən 
keçirirdilər. Sey,  Maltus davamçıları isə həm əmtəənin dəyərini, həm 
də cəmiyyətin siniflərinin gəlirlərini birgə əməkdə və bu siniflərin 
nümayəndələrinin dinc əməkdaşlığında görürdülər. Lakin Sey də 
Smitdəki kimi dəyərin bir neçə tərifi vardır. Smitin istənilən əmtəənin 
iki ayrılmaz xüsusiyyətlərini - mübadilə dəyəri və istehlak dəyəri 
olması müddəasını yadda saxlayaraq, Sey predmetlərin faydalılığı və 
dəyərlərin qarşılıqlı əlaqəsinin xüsusi əhəmiyyətini qeyd etmişdir. O 
yazırdı ki, "Dəyərlər predmetin faydalılığının meyarıdır". Bununla da, 
Sey dəyərin əmtəənin faydalılığı dərəcəsi ilə ölçülməsini ehtimal 
edirdi, ona qədər bu nəzəriyyəni Türqo və başqaları inkişaf 
etdirmişdir. 
 249 
Eyni zamanda, əmtəənin dəyərinin yaradılmasında Sey özünün 
təklif etdiyi istehsalın üç amili nəzəriyyəsinə böyük əhəmiyyət 
verirdi. Əmək, torpaq və kapital, onun fikrincə, istehsal prosesində 
iştirak edərək, dəyərin yaradılmasına xidmət göstərirlər. 
Sey üç amil nəzəriyyəsindən irəli gələn üçcəhətli düstura uyğun 
olaraq, "əmək" amilinin fəhlələrin gəliri kimi əmək haqqını, "kapital" 
amilinin kapitalistlərin gəliri kimi mənfəəti, "torpaq" amilinin isə 
torpaq sahələrinin gəliri kimi rentanı doğurması, əslində A.Smitin 
baxışlarının özünəməxsus şərhi olmuşdur. Söhbət ondan gedir ki, 
Sey cəmiyyətin sinfi strukturunun gəlirlərin müxtəlif növlərinin 
mənşəyinə və bölüşdürülməsinə təsiri ideyasını Smitdən iqtibas 
edərək, "dəqiqləşdirmişdir" ki, yuxarıda adları çəkilən amillər 
("əmək", "kapital", "torpaq") fəhlələrin, kapitalistlərin və torpaq 
sahiblərinin gəlirlərinin yaradılmasında müstəqil əhəmiyyətə 
malikdirlər. 
Seydə qeyri-məhdud azad rəqabət şəraitində sahibkarların 
istehsal amillərinin və cəmiyyətin siniflərini istismar etməsinin 
mümkünlüyü haqqında hər cür fikir rədd edilir. 
Seydə dəyərin üçüncü tərifi də vardır. O israr edirdi ki, 
predmetin dəyəri müəyyən olunmayana qədər "sərbəst və qeyri-
müəyyən"dir. O yalnız mübadilədə müəyyən edilir: bu predmetin 
dəyərinin ölçü meyarı "üçüncü şəxs"lərin onun mübadiləsi üçün 
verməyə razılaşdıqları predmetlərin sayıdır. Başqa sözlə, Seyə görə, 
dəyər tələb və təklifin nisbəti ilə müəyyən edilir. 
 İctimai məhsulun proporsiyalarında dəyərin gəlirlərə 
bölüşdürülməsi haqqında məsələ, Seyin fikrincə, müstəqil 
əhəmiyyətə malik deyildi. 
Sey sahibkarın "sənaye qabiliyətlərinə, istedadına, fəaliyyətinə 
intizam və rəhbərlik ruhuna görə mükafat əvəzinə daxil olan 
 250 
mənfəət hissəsi və "kapitalın məhsuldar xidmətləri hesabına aid olan 
hissəsi arasında məhdudiyyət qoyur." 
Sahibkar mənfəətinin əmək versiyası sahibkarlarla fəhlələri 
birləşdirir, onlar arasında fərq yalnız əmək haqqının ölçüsündədir - 
səviyyəsinə görə sahibkarın daha yüksək əmək haqqının əsası onun 
yüksək ixtisaslı əməyidir. 
Sey əmək haqqının yüksəldilməsinə qarşı xərclər nəzəriyyəsinə 
əsaslanaraq, qəti etiraz edirdi - əmək haqqının artımı dərhal əmtəə 
qiymətlərinin yüksəldilməsini doğurar ki, bundan da, hər şeydən 
əvvəl fəhlələr zərər çəkirdilər. 
Sey təlimində texniki tərəqqi, onun fəhlə sinfinin vəziyyətinə 
təsiri xüsusi yer tutur. Sey dövründə maşınlar haqqında məsələ bir 
çox iqtisadçıların diqqət predmetinə çevrilir, bu, sənaye çevrilişinin 
sürətləndirilməsi ilə izah olunur. 
Sey "kompensasiya nəzəriyyəsi"nin əsaslarını qoymuşdur ki, bu 
nəzəriyyəyə uyğun olaraq, ilk zamanlar maşınların tətbiqi fəhlələri 
sıxışdırır, sonra onlar məşğulluğun artımını doğurur və məhsulu 
ucuzlaşdırırlar. Seyin "Satış nəzəriyyəsi" ona əsaslanır ki, hər bir 
satıcı eyni zamanda alıcıdır və ona görə də, cəmiyyət miqyasında 
təklif və tələb bərabərləşir və ümumi yenidən istehsal mümkün 
deyil. O ayrı-ayrı sahələrdə yalnız qismən yenidən istehsalın 
mümkünlüyünə yol verirdi. 
İstehlakçılar Sey tərəfindən cəmiyyətin ən mühüm sinfi kimi 
xarakterizə olunurlar, ona görə ki, o, - ən çoxsaylıdır, ona görə ki, 
onun tərkibinə hər növ istehsalçılar daxildir və bu həm sinfin 
xoşbəxtliyi, həm ümumi rifahı, həm də bütün ölkənin çiçəklənməsini 
təşkil edir. 
 
§7. FRİDRİK BASTİA 
 
 251 
XIX əsrin 40-50-ci illərində Fransada Bastia (1801-1850) adı 
xüsusilə məşhur idi. 
F.Bastia iri fransız kommersantı ailəsində anadan olmuşdur. 
İnqilabdan sonra 1830-cu ildə o, Fransanın siyasi həyatında fəal 
iştirak etmişdir. O barışıq hakimi seçilmiş, departamentin baş 
məsləhətçisi təyin olunmuş, milli yığıncağın deputatı olmuşdur. 
O, özünün parlaq palirletlərində proteksionizmin qızğın 
əleyhadrı və freytrederçilərin coşğun tələbatçısı kimi çıxış edir. 
Onun təliminin başlanğıc nöqtəsi cəmiyyətin şəxsi maraqda və 
azad mübadilədə təşkili ideyası olmuşdur. O, mübadiləni və heç 
nəylə məhdudlaşdırılmayan rəqabəti maraqların tam harmoniyasının 
mənbəyi hesab edirdi. Öz tezisini əsaslandırmaq üçün o, Seyin 
"xidmətlər nəzəriyyəsi"ndən istifadə edirdi. Lakin seydən fərqli 
olaraq, o, şəxsi xidmətlərə onların ictimai həyatın əsası sferasında 
olmasından asılı olmayaraq, üstünlük verirdi. "Xidmət" dedikdə, o, 
yalnız istehsal prosesindəki real əmək sərfini deyil, həm də kimsə 
tərəfindən qoyulan hər hansı qüvvəni və ya bu xidmətdən istifadə 
edənin azad olmasını başa düşürdü, yəni dəyər istehsalına 
"xidmətləri" həm fəhlələr, həm də kapitalist və torpaq sahibləri 
göstərirlər. 
Bastia B.Kerinin "kapital yığımı qanunu"na əsaslanaraq, əmək 
və kapital arasında harmoniyanı əsaslandırır. Bastiaya görə, kapitalın 
artması ilə fəhlələrin payı nəinki mütləq, həm də nisbi, kapitalistlərin 
payı isə yalnız mütləq artır. 
Torpaq rentası isə torpağa qoyulmuş kapitalın faizinin 
müxtəlifliyinə gətirilir və bununla da əmək və kapitalın harmoniyası 
və torpaq mülkiyyətçilərinin də sosial harmoniyası ilə tamamlanır. 
Bastiaya görə, cəmiyyət öz "xidmətləri" ilə ekvivalent mübadilə 
aparan müxtəlif siniflərin "harmonik əməkdaşlığıdır" - bu, onun 
mühüm əsası olan "iqtisadi harmoniyalar"ın (1850) başlıca fikridir. 
 252 
Bastianın əmək və kapital arasındakı "harmoniya" ideyası bütövlüklə 
Kerinin tə"liminə əsaslanırdı. "Mənafelər harmoniyası"nın amerikan 
variantı "Siyasi iqtisadın prinsipləri" (1837-1840) kitabında şərh 
edilmişdir. 
Henri Çarlz Keri - amerikan iqtisadçısıdır. O, iri kitab naşirinin 
oğlu olmuşdur. Varlandıqdan və iri fabrikant olduqdan sonra o, 
iqtisadi problemlərə müraciət etmiş və çoxlu iqtisadi əsərlər 
yazmışdır. Onun "Mənafelər harmoniyası" nəzəriyyəsi ilk dəfə  "Siyasi 
iqtisadın prinsipləri"ndə (1837-1840) şərh olunmuşdur.  
 Keri harmoniya nəzəriyyəsini özünün baş əsəri olan - "Sosial 
elmin əsasları"nda daha ətraflı şərh etmiş (1857-1859-cu illər) və 
bu əsərin daha qısa nəşrində - "Sosial elmin dərsliyi"ndə (1865) 
xüsusi inkişaf etdirmişdir. Nəzəri quruluşlar və onun praktiki 
proqramı XIX əsrin birinci yarısında ABŞ-ın tarixi inkişafının 
xüsusiyyətlərini əks etdirir. ABŞ müstəqil dövlət kimi müstəqillik 
uğrunda müharibə nəticəsində (1775-1783-cü illər) yaranmışdır. Bu 
müharibə ABŞ-ın sürətli iqtisadi artımına kömək etmişdir; ABŞ-ın 
başqa xüsusiyyəti şimal ştatlarının sürətli inkişafından və cənubda 
plantasiya quldarlığının olmasından ibarət idi ki, bu Şimal və Cənub 
arasında münaqişəyə səbəb olmuşdur (1861-1865-ci illərin 
vətəndaş müharibəsi). Amerikan burjuaziyasının spesifik mənafeləri 
onun ingilis klassik siyasi iqtisadına qarşı kəskin müxalifətçiliyini 
şərtləndirirdi. 
Ona görə də təəccüblü deyil ki, Kerinin əsərlərinin başlıca 
məqsədi Rikardo nəzəriyyəsinin tənqidindən ibarət idi. Keri 
"Mənafelər harmoniyası" nəzəriyyəsinin əsasını Rikardonun gəlir 
haqqında təliminə qarşı yönəldilmiş "bölgü qanunu" təşkil edir. Bu 
qanuna görə əmək məhsuldarlığının artımı ilə işçilərin payı mütləq 
və nisbi artır, kapitalistlərin payı isə mütləq artır, lakin nisbi aşağı 
düşür. Onun fikrincə, əmtəənin dəyəri istehsalın deyil, əmtəənin 
 253 
təkrar istehsal xərcləri ilə müəyyən edilir; əmək məhsuldarlığının 
artımı ilə istehsal vasitələrinə fərqlər azalır  ki, bu da kapitalın 
dəyərinin və faizin, yəni əmək məhsulunun kapital mülkiyyətçisinə 
ödənilən payının aşağı düşməsinə səbəb olur. 
Keri Rikardonun torpaq rentası nəzəriyyəsinə, xüsusilə onun 
başlanğıc nöqtəsi - keyfiyyətcə pis torpaqların becərilməyə cəlb 
edilməsinin labüdlüyü haqqında müddəaya qarşı çıxış edir. Keri ABŞ 
şəraitindən irəli gələrək, özünün pis torpaqlarını yaxşı torpaqlara 
becərilməsinə keçidin hər yerdə olmasının və deməli, rentanın həm 
kapitalistlərə, həm də fəhlələrə xeyri olan aşağı düşməsinin baş 
verməsi nöqteyi-nəzərini Rikardoya qarşı qoymuşdur. Keri faktiki 
olaraq, torpaq rentasının mövcudluğunu rədd edir, onu əkinçiliyə 
qoyulmuş kapitala faizin müxtəlifliyi kimi baxırdı, - torpaq sahibləri 
icarə haqqının torpaq üçün deyil, torpağa çəkilən xərclər üçün alırdı. 
Keri özünün ilk əsərlərində azad ticarət uğrunda fikirlər 
söyləmiş və iqtisadiyyata dövlət müdaxiləsinə qarşı çıxışlar etmişdir. 
Lakin sonralar amerikan burjuaziyasının mənafelərinin İngiltərə 
tərəfindən sıxışdırılması və onun dünya bazarında ekspansiyası 
Kerini proteksionizm mövqelərinə keçməyə sövq etdi. Bu onunla 
əlaqədardır ki, Keri istehsalçının istehlaka yaxınlığını "mənafelər 
harmoniyası"nın özüllərindən biri hesab edirdi, İngiltərə isə sənaye 
inhisarına can atırdı və ona görə də, azad ticarət uğrunda çıxış 
edirdi. Britariya siyasətinin dağıdıcı təsirini Keri Türkiyə timsalında 
göstərirdi O İngiltərədən yeganə müdafiə kimi dövlət müdaxiləsini 
və hökumətin gömrük rüsumlarını elan edirdi. O ABŞ-ın hələ 
möhkəmlənməmiş sənayesinin möhtac oduğu proteksionizm 
siyasəti uğrunda çıxış edirdi. Onun A.Smitin və D.Rikardonun 
sistemlərini kəskin ittiham etməsi bununla izah olunur. 
Klassik siyasi iqtisad özünün ən yüksək zirvəsinə D.Rikardonun 
əsərlərində müvəffəq olmuşdur. Siyasi iqtisadın sonrakı inkişafını 
 254 
ayıran hüdudlar XIX əsrin 30-cu illəri hesab edilir. Başlanğıc 
mərhələdə yuxarıda göstərilən iqtisadçılar hələ Smtin və ya 
Rikardonun davamçıları kimi, onların təliminin şərhçiləri kimi çıxış 
edirdilər. Lakin sonrakı dövr (XIX əsrin 30-50-ci illəri) artıq klassik 
məktəblə açıq ayrılıqda xarakterizə olunur. 
 
 
 
 
 
 
 
FƏSİL 11. K. MARKSIN İQTİSADİ TƏLİMİ 
 
§1. K.MARKS ALTERNATİV İQTİSADİ TƏLİMİNİN  
YARADICISIDIR 
 
XIX  əsrin birinci yarısı K.Marksın iqtisadi ideyalarının və 
iqtisadi görüşlərinin təşəkkül tapıb qərarlaşması dövrünün ilk 
mərhələsidir. Heç də təsadüfi deyildir ki, K.Marksın və onun dostu və 
silahdaşı F.Engelsin Siyasi İqtisad elmində irəli sürmüş olduqları 
alternativ iqtisadi ideyalar onlara dünya şöhrəti gətirmişdir. 
K.Marks öz əsərlərində siyasi iqtisadın tarixini araşdırmış və 
burjua siyasi iqtisadının əsas kateqoriyalarının təhlilini vermişdir. 
Yaradıcılığının bu mərhələsində K.Marks xüsusilə dəyər, istehsal 
xərcləri, torpaq rentası, kapital, əmək, rəqabət anlayışlarına daha 
çox diqqət yetirməklə bu kateqoriyalaraı öyrənib tədqiq etmişdir. 
Qeyd etdiyimiz problemlər, xüsusilə K.Marksın 1844-cü il iqtisadi-
fəlsəfi əlyazmalarında öz əksini tapmışdır. 
 255 
K.Marksın fikrincə cəmiyyətin aparıcı qüvvəsi proletariatdır və 
proletariat xüsusi mülkiyyəti ləğv edə bilər. Bunun üçün proletariatı 
yeni ideyalarla, iqtisadi və fəlsəfi ideyalarla silahlandırmaq lazımdır. 
K.Marks göstərirdi ki, proletariat üçün yeni bir iqtisadi elmi sistemin 
yaradılması zəruridir. 
"İqtisadi - fəlsəfi əlyazmalarında" K.Marks istehsal xərclərinin 
tərkib ünsürlərini, əmək haqqını, kapitala görə əldə edilən mənfəəti 
və torpaq rentasını təhlil edir.  Lakin bu dövrdə o, A.Smitin, 
D.Rikardonun və J.B.Seyin əsərlərinin və eləcə də onların iqtisadi 
fikirlərinin təsiri altında idi. K.Marks əmək və kapital 
kateqoriyalarına özgəninkiləşdirilmə kimi baxmaqla qeyd edirdi ki, 
özgəninkiləşdirməyə şüur dairəsində deyil, iqtisadi akt kimi baxmaq 
lazımdır. Odur ki, kapitalı əməkdən ayırmaq olmaz. 
Qeyd edək ki, K.Marksın kapitala və əməyə belə yanaşması öz 
əsərlərindən fərqli olaraq yeni metodoloji prinsip idi. Məlumdur ki, 
K.Marksın sələfləri heç bir izahat vermədən xüsusi mülkiyyətdən 
çıxış edirdilər. K.Marks əksinə olaraq, sərvət və kasıbçılıq arasında 
ziddiyyət görürdü. O göstərirdi ki, fəhlələr nə qədər çox sərvət 
istehsal etsələr də, bir o qədər kasıbçılığa yuvarlanırlar. 
Belə bir metodoloji prinsip K.Marks üçün sonralar onun 
"Kapital" əsərində çxış nöqtəsi olur və K.Marks göstərilən metodoloji 
prinsipə əsaslanaraq konkretlilikdən abstraktlığa doğru hərəkət edir. 
Beləliklə, K.Marks kapitalist istehsalı prosesinin və kapital yığımının 
ümumi qanununun tərkib hissələrinin elmi təhlilini verir. 
Yoxsulluq və sərvət arasında olan əksliklərdə K.Marks 
özgəninkiləşdirmənin müxtəlif növlərini görürdü. O göstərirdi ki, 
əməyin məhsulu kapitalizm cəmiyyətində özgələşdirilir, istehsal 
özgələşdirilir, əmək özgələşdirilir, əmək məcburi əməyə çevrilir,  
fəhlənin əməyi özününki deyil, o, kapitalistə mənsubdur, əmək 
prosesində fəhlə özünə deyil, başqasına tabedir. 
 256 
Əməyin və xüsusi mülkiyyətin özgəninkiləşdirilməsinin 
köməyilə K.Marks bütün iqtisadi kateqoriyaları inkişaf etdirir. Lakin 
bu məsələlərin həllini o, iki prinsiplə əlaqələndirir: 
birincisi, xüsusi mülkiyyətin ümumi mahiyyətinin müəyyən 
edilməsi -  çünki xüsusi mülkiyyət əməyin özgəninkiləşdirilməsinin 
nəticəsidir; 
ikincisi, əməyin özgəninkiləşdirilməsinin mənşəyi. Xüsusi 
mülkiyyətin mənşəyini tədqiq etmək üçün K.Marks əməyin və 
kapitalın dialektik əlaqəsini təhlil edir. O belə bir nəticəyə gəlir ki, 
əməyin özgəninkiləşdirilməsi üçün azad, sərbəst və yaradıcı əməyin 
olması zəruri şərtdir. K.Marks iqtisadi sisteminin sonrakı inkişafı və 
təkmilləşdirilməsi onun 1844-cü ildə Parisdə F.Engels ilə olan 
tanışlığı və sonrakı dostluğu olmuşdur. K.Marks və F.Engels 1845-ci 
ildə birgə yazdıqları "Müqəddəs ailə və ya tənqidi tarixdən" əsərini 
çap etdirirlər. Əsər gənc Hegelçilərin əleyhinə yönəlmişdir. 
Göstərilən əsərdə K.Marks və F.Engels belə bir nəticəyə gəlirlər ki, 
proletariat özünü iqtisadi cəhətdən azad etməklə cəmiyyətində azad 
olunması üçün maddi ilkin şərtlər yaradacaqlar. 
"Müqəddəs ailə" əsərinin beşinci fəslində K.Marks P.J.Prudonun 
iqtisadiyat haqqında fikirləri inqilabiləşdirir. Lakin K.Marks onun 
bə:zi fikirləri ilə razılaşmırdı. Burjua iqtisadçıları xüsusi mülkiyyəti 
insanpərvərliyin və insan zəkasının nəticəsi kimi izah edirdilər. 
Prudon isə göstərirdi ki, xüsusi mülkiyyət qeyri-insani münasibətlər 
nəticəsində yaranmışdır. Buna baxmayaraq Prudon xüsusi 
mülkiyyətin bəzi formalarına bəraət qazandırırdı. Məhz bu 
səbəbdəndir ki, K.Makrs burjua siyasi iqtisadının məhdudluğunu 
aradan qaldırmağa çalışırdı. 
XIX əsrin birinci yarısında K.Marks burjua siyasi iqtisadını 
tənqid edərək Prudondan irəli getmiş və siyasi iqtisadı fəhlə sinfinin 
mənafeyi baxımından inkişaf etdirmişdir. K.Marks xüsusi 
 257 
mülkiyyətin tənqidini özgəninkiləşdirilməsi ilə əlaqədə verərək 
yoxsullar və sərvətlilər arasında olan əkslikləri xüsusi mülkiyyətin 
inkişafı nəticəsi kimi təhlil etmişdir. O qeyd edirdi ki, əgər varlılar 
sinfi özgəninləşdirmə şəraitində özlərini yüksək təbəqə 
nümayəndələri kimi hiss edirlərsə, yoxsullar belə bir şəraitdə 
özlərini məhv olmuş kimi görürlər. Odur ki, burjua siyasi iqtisadı bu 
vəziyyəti konservativ hal kimi izah edirlər, bu konservativ 
antaqonizm və mənafeləri saxlamağa çalışırlar. Lakin bu 
münasibətlərin dağılması və məhv olmasının tərəfdarıdır. 
Beləliklə, K.Marks proletariatın tarixi rolunu əsaslandırmışdır. 
Proletariatın tarixi rolu dedikdə, xüsusi mülkiyyətin ləğvini nəzərdə 
tuturdu. Qeyd edək ki, XIX əsrin birinci yarısında K.Marks və F.Engels 
öz əsərlərində, xüsusilə fəlsəfi baxımdan yazdıqları əsərlərində 
göstərdiyimiz əsrə uyğun olaraq fəlsəfənin və "həqiqi sosializmin" 
alman həqiqətilə əlaqəsini açıqlayırdılar və bu fəlsəfənin xırda 
burjua xarakteri daşımasını tənqid edirdilər. K.Marks və F.Engels 
tam mənası ilə A.Feyerbaxın ideoloji baxımlarını aradan qaldıraraq 
tarixi materialistcəsinə anlamaq nəzəriyyəsini irəli sürürdülər. 
K.Marks və F.Engels tarixi inkişafa nəsillərin ardıcıl olaraq 
dəyişməsi mərhələsi kimi baxırlar. Belə ki, bu proses zamanı 
insanlarla təbiət arasında maddi istehsalla əlaqədar olaraq 
münasibətlər yaranır ki, bu münasibətlər də məhsuldar qüvvələri 
ehtiva edirlər. İnsanlarla təbiət arasında və insanların öz aralarında 
yaranıb təzahür edən münasibətlər nəticəsində yeni nəsillərdə 
şəkildəyişmə baş verir. Bu konsepsiya onu göstərir ki, tarixi inkişaf 
obyektiv qanunauyğunluq prosesi daxilində hərəkət edir. 
A.Feyerbaxın fikirlərindən fərqli olaraq K.Marks və F.Engelsin tarixi 
inkişaf prosesinə dialektik materializm nöqteyi-nəzərindən 
yanaşması o demək idi ki, kommunizm fatalizm, yəni abstrakt 
 258 
təxəyyüllərdən deyil, tarixin konkret inkişafından irəli gəlir. 
P.Feyerbax isə insanın mahiyyətinə antropoloji baxımdan yanaşırdı. 
XIX əsrin əvvəllərində K.Marks və F.Engels birgə yazdıqları 
"Alman ideologiyası" əsərində göstərirdilər ki, tarix ümumdünya 
tarixinə çevrilməlidir. Çünki tarixin ümumdünya tarixinə çevrilməsi, 
fərdin real olaraq azad olması o deməkdir ki, kommunizm 
cəmiyyətində kollektiv quruluşa əsaslanan, istehsal edənlərin özləri-
özlərinə nəzarət edəcək münasibətlər hökm sürəcək. K.Marksın 
iqtisadi sisteminin və baxışlarının sonrakı formalaşması 1847-ci ildə 
nəşr etdirdiyi "Fəlsəfə yoxsulluğu" əsəri ilə əlaqədardır. Bu əsərdə 
Marksın XIX əsrin birinci yarısında apardığı iqtisadi təhlillər və tarixi 
materialistcəsinə anlamaq ideyaları öz əksini tapmışdır. Eyni 
zamanda K.Marks bu kitabıda Prudonun xırda burjua və metafizik 
konsepsiyalarının tənqidini vermişdir. K.Marks bir tərəfdən Prudoun 
dəyər nəzəriyyəsini, digər tərəfdən isə onun metodunu ("iqtisadi 
ziddiyyətlər")  tənqid edirdi. 
K.Marksın iqtisadi görüşlərinin və iqtisadi sisteminin sonrakı 
formalaşmasında onun mülkiyyət məsələləri barədə Prudonun 
fikirlərini tənqid etməsi olmuşdur. Əgər "Müqəddəs ailə" əsərində 
K.Marksın baxışları Prudonun fikirlərindən az fərqlənirdisə "Fəlsəfə 
yoxsulluğu" əsərində (bu əsəri K.Marks Prudonun "Yoxsulluq 
fəlsəfəsi" kitabının əleyhinə yazmışdı) isə o tamamilə Prudona əks 
olan elmi fikirlər irəli sürürdü. Beləliklə, K.Marks Prudona qarşı əks 
mövqe tutur. O göstərirdi ki, iqtisadi münasibətlər sistemində 
mülkiyyətdən başlamaq olmaz. Mülkiyyət anlayışı tarixi kateqoriya 
olsa da onu istehsal münasibətlərindən ayırmaq olmaz. Çünki bütün 
iqtisadi formasiyalarda mülkiyyət müxtəlif formalarda inkişaf 
etmişdir. K.Marks daha sonra göstərirdi ki, burjua mülkiyyətinin 
mahiyyətini müəyyən etmək  o deməkdir ki,  mülkiyyətin tarixi 
 259 
inkişafı təhlil edilir. Bu fikir isə, K.Marksın təbirincə desək, burjua 
istehsalına bəraət vermək deməkdir. 
O qeyd edirdi ki, iri maşınlı sənaye proletariatı birləşdirirsə, 
rəqabət onların arasında olan birliyi zəiflədir. Odur ki, proletariat 
fəhlə sinfi daxilində rəqabətə son qoymalıdır və kapitalistlərə qarşı 
mübarizədə onlar birləşməlidirlər. 
Göstərdiyimiz dövrdə, fəhlə sinfinin mənafeyi baxımından 
K.Marksın "Ticarət azadlığı haqqında"kı nitqini klassik misal göstərə 
bilərik. 9 yanvar 1848-ci ildə Brüsseldə demokratik assosiasiya 
qarşısında etdiyi nitqində K.Marks göstərdi ki, ticarət azadlığı kapital 
üçün fəhlə sinfinin şirəsinin və qanının sorulması vasitəsidir və bu 
vasitə kapitalın artması və proletariatın yoxsullaşması üçün geniş 
üfüqlər yaradır. 
K.Marks qeyd edirdi: Proteksionizmdən fərqli olaraq azad 
ticarət sistemi obyektiv olaraq kapitalizmin inkişafına təkan verir, 
sürətləndirir. Lakin ticarət azadlığı proletariat ilə burjuaziya arasında 
ziddiyyətləri daha da kəskinləşdirir. Ticarət azadlığı sosial inqilabın 
partlamasına, onun baş verməsinə şərait yaradır. Məhz bu 
səbəbdəndir ki, ticarət azadlığını K.Marks alqışlayırdı. Onun bu 
çıxışları "Yeni Reyn qəzeti"ndə çap olunur və bunların əsasında 
K.Marksın "Muzdlu əmək və kapital" əsəri yaranır. Göstərdiyimiz 
əsərlə yanaşı 1847-ci ildə o, "Əmək haqqı" kitabçasını yazır. Bu hər 
iki əsərdə K.Marks muzdlu əməklə kapital arasındakı münasibətləri 
təhlil etməklə yanaşı, əmək haqqı nədir və onu necə müəyyən etmək 
olan sualının izahını da verir. 
K.Marks yazırdı ki, kapital və muzdlu əmək qarşılıqlı olaraq 
bir-birini müəyyən edir, qarşılıqlı olaraq bir-birini yaradır və 
qarşılıqlı olaraq bir-birini tamamlayır. Fəhlələr və kapitalistlər 
arasında olan mənafe ümumiliyini tənqid edərək K.Marks göstərdi 
ki, fəhlələrin vəziyyəti istehsal təyinatlı kapitaldan asılıdır, bu 
 260 
kapitalın artması burjuaziyanın fəhlələr üzərində olan ağalığını 
artırır. Bu nöqteyi-nəzərdən  o, nominal və real əmək haqqını  təhlil 
edirdi və göstərirdi ki, əmək haqqı kapitalizmlə nisbi olaraq artır. Bu 
proses isə özlüyündə muzdlu əməklə kapital arasında olan 
ziddiyyətləri aradan qaldırmır. Bu ziddiyyətin aradan qaldırılması 
üsulu kimi proletar inqilabının baş verməsi zəruriliyi irəli sürülürdü. 
F.Engels göstərirdi ki, proletariat inqilab etdikdən sonra 
aşağıdakı iqtisadi tədbirlər sistemini həyata keçirəcəkdir: 
Xüsusi mülkiyyətin məhdudlaşdırılması və onun tədricən 
sahibkarlardan məhrum edilməsi, əhalinin əksəriyyətinə qarşı çıxış 
edənlərin varidatının və əmlakının zəbt olunması. Milli mənafelər 
naminə əməyin təşkili, sənaye ordusunun təşkili, kredit və ticarət-
pul sisteminin mərkəzləşdirilməsi, xüsusi bankların bağlanması, 
milli fabriklərin artırılması, uşaqların dövlət hesabına saxlanması və 
tərbiyəsi, torpaqdan səmərəli istifadə və s. K.Marks, F.Engelsin 
yuxarıda qeyd etdiyimiz bütün fikirlərilə razılaşırdı. Belə ki, 29 
noyabr-8 dekabr 1847-ci ildə keçirilən Kommunistlər İttifaqının II 
konqresində proletar partiyası proqramının yazılması K.Marksa və 
F.Engelsə tapşırılır. Beləliklə, "Kommunist partiyasının manifesti" 
yaradılır və onun ilk şüarı olan "Bütün ölkələrin proletarları birləşin" 
şüarı bütün Avropaya yayılmağa başlayır. 
1848-1849-cu illərdən başlayaraq proletar sinfi ilk dəfə olaraq 
elmi cəhətdən əsaslandırılmış proqram sənədi əldə edir. Bu yuxarıda 
göstərdiyimiz kimi K.Marks və F.Engelsin birgə yazdıqları 
"Kommunist partiyasının manifesti" əsəri idi. Tarixi materializmi 
ictimai həyata tətbiq etməklə, K.Marks və F.Engels "Manifest" 
əsərində belə bir nəticəyə gəlirlər ki, bu günə kimi mövcud olan 
cəmiyyətlərin mübarizəsi siniflərin mübarizə tarixi olmuşdur. Onlar 
göstərirdilər ki, maddi istehsal şəraitində baş verən dəyişikliklər 
 261 
burjuaziyanı və proletariatı yaratmışdır ki, bunlar da bir-birinə qarşı 
dayanan antaqonist ziddiyyət təşkil edən siniflərdir. 
İri sənaye dünya bazarı yaratmışdır və onlar bir-birinə qarşılıqlı 
olaraq təsir göstərirlər. Sənayenin feodal forması sıxışdırılır, oyuna 
uyğun olan orta əsr sinifləri ikinci plana keçirilir. Bu möhtəşəm 
iqtisadi mübarizədə burjuaziya uğur qazanır. Burjuaziya özünə 
uyğun olan dövlət hakimiyyətini ələ keçirir. Beləliklə, kapitalizm 
cəmiyyətində dövlət maşını burjuaziyanın mənafeyinə uyğun 
idarəçilik metodlarından istifadə edir. "Kommunist partiyasının 
manifesti" əsərində bir də apardıqları tədqiqatlarda K.Marks və 
F.Engels belə bir nəticəyə gəlirlər ki, 100 ilə qədər hökmranlıq edən 
burjuaziya çox güclü və inkişaf etmiş məhsuldar qüvvələr, məhdud 
xarakter daşıyan burjua xüsusi mülkiyyəti ilə bir araya sığmır. Burjua 
mülkiyyət münasibətləri ilə toqquşan məhsuldar qüvvələr öz 
ifadəsini böhranlarda tapır. Mövcud böhrandan çıxmaq üçün 
burjuaziya bir tərəfdən maddi məhsuldar qüvvələrin bir hissəsini 
məhv edir, digər tərəfdən isə yeni bazarlar zəbt edir, köhnə 
bazarların isə istismarını daha da dərinləşdirir. K.Marks və F.Engels 
yazırdılar ki, bundan sonra məhsuldar qüvvələrlə istehsal 
münasibətləri arasında olan ziddiyyəti aradan qaldırmaq üçün burjua 
mülkiyyətini ləğv etmək lazımdır. Burjuaziyanın özü bu ziddiyyətləri 
həll etmək məqsədilə müəyyən şərtlər və şərait yaradır. Digər 
tərəfdən burjuaziya ilə maşınlaşdırılmış istehsal arasındakı rəqabət 
fəhlə sinfinin bütün kateqoriyalardan ibarət olan üzvlərinin əmək 
haqqını minimum səviyyəyə endirir. Öz ümumi mənafelərini müdafiə 
etmək məqsədilə fəhlə sinfi həmkarlar ittifaqları yaradaraq açıq 
şəkildə mübarizə aparırlar. K.Marks və F.Engels "Manifest"də 
yazırdılar ki, hər cür sinfi mübarizə siyaisi mübarizədən başqa bir 
şey deyildir. 
 262 
"Manifest"də göstərilir ki, burjua istehsal üsulu şəraitində fəhlə 
əməyinə görə əmək haqqı alır. Bu əmək haqqı da həyat üçün zəruri 
olan vəsaitlərin minimumuna bərabərdir. Kommunizmdə isə yığım 
istehsalın genişlənməsinə, həyat səviyyəsinin daim yaxşılaşmasına 
xidmət edəcəkdir. K.Marks və F.Engels bu əsərdə yazırdılar ki, 
burjua cəmiyyətində keçmiş bu gün üzərində hökm edərsə, 
kommunizm cəmiyyətində isə bu gün keçmiş üzərində hökm 
edəcəkdir. K.Marks və F.Engels inandırıcı surətdə öz əleyhdarlarına 
sübut edirdilər ki, kommunizm cəmiyyəti əməyin yaradıcı məhsuldar 
qüvvəsini məhv etmir, təhsil sistemini aradan qaldırmır, ailə 
münasibətlərini məhdudlaşdırmır. Əksinə, bütün bunlar kommunizm 
cəmiyyətində yaradıcı xarakter daşıyacaqlar və hər cürə 
çatışmazlıqlardan azad olacaqlar. 
Beləliklə, qalib gələn proletar inqilabı nəticəsində burjua 
cəmiyyətinin yerinə sinfi antaqonizmdən və istismardan və xüsusi 
mülkiyyətdən azad olan assosiasiya gələcəkdir ki, bu assosiasiyada 
hər bir fərdin sərbəst inkişafı bütün cəmiyyət üzvlərinin sərbəst və 
azad inkişafına xidmət edəcəkdir. 
 
§ 2. K.MARKS TƏLİMİNİN İQTİSADİ MAHİYYƏTİ  
VƏ XÜSUSİYYƏTLƏRİ 
 
K.Marks öz iqtisadi fikirlərini formalaşdırmaq məqsədilə ciddi 
olaraq siyasi iqtisad tarixinə dair, iqtisadi tarixə aid olan və burjua 
həqiqətini özündə əks etdirən əsərlərlə məşğul olmağa başlayır. Belə 
ki, o, öz iqtisadi nəzəriyyəsini sistem halına salmağa cəhd edir. 
K.Marks yazırdı ki, mənim məqsədim müasir cəmiyyətin, yəni burjua 
cəmiyyətinin istehsalını idarə edən qanunları tədqiq etməkdən 
ibarətdir.  
 263 
K.Marks ilk əvvəl D.Rikardonun pul nəzəriyyəsinin tərəfdarı idi. 
Lakin sonralar o pul haqqında nəzəriyyələr barədə prinsipial mövqe 
tutur. K.Marksın əlyazmalarında göstərilirdi ki, pul ilə dəyər arasında  
daxili bir əlaqə mövcuddur. Pulun nəzəri təhlili göstərdi ki, pul 
ümumi əməyin təzahür formasıdır, onu mübadilə dəyəri yaradır. Nə 
qədər ki, mübadilə dəyəri məhsulun ictimai forması kimi qalır, yəni, 
əmtəə mövcud olduqca pul da zəruri vasitə kimi qalacaqdır və pulu 
ləğv etmək olmaz. Əmtəə təsərrüfatının və mübadilənin dərinləşməsi 
və inkişafı ilə əlaqədar olaraq məhsul kimi əmtəənin təbiəti ilə onun 
ümumi təbiəti olan mübadilə arasında ziddiyyət mövcud olacaqdır. 
Məlumdur ki, əmtəə-pul münasibətləri kapitalizmə qədər 
mövcud idi, lakin bu əlaqələr tabeçilik xarakteri daşıyırdı və fəaliyyət 
dairələri məhdud idi. Klassik burjua siyasi iqtisadı ilə müqayisədə 
K.Marks qeyd edirdi ki, bu məktəbin əksinə olaraq kapitalın 
inkişafını, onun yaranma mənbəyini dəyər anlayışı ilə, dəyərin pul 
forması ilə əlaqələndirdi. İqtisadi əlyazmalarında K.Marks ilk dəfə 
olaraq göstərirdi ki, kapital dəyərdir və mənfəət gətirir. 
Kapitalın dialektik təbiətinin K.Marks tərəfindən açılması, 
kapitalın daimi hərəkətdə, tədavüldə olmasının açılması prinsipial 
əhəmiyyət kəsb edirdi. Bu münasibətləri burjua cəmiyyətində sadə 
anlayış deyil, proses halında götürməklə K.Marks kapitalın elmi 
təhlilini verirdi. Məhz bu baxımdan kapitala tərif  verərək K.Marks 
göstərirdi ki, kapital mübadilə dəyəridir, o tədavüldən öz hərəkətini 
başlayır və tədavül vasitəsilə mövcudluğunu saxlayır. 
K.Marksın müəyyən etdiyi kimi, kapitalın digər tərəfi, onun 
digər xüsusiyyəti ondan ibarətdir ki, göstərilən proses zamanı 
kapital əmək tərəfindən istehlak olunmalıdır. Məhz buna görə də 
kapital öz ilkin kəmiyyətinə nisbətən artmalıdır. Lakin bu proses 
xüsusi iqtisadi münasibətlər daxilində olmalıdır, yəni kapitalistlə 
muzdlu işçi arasında olan münasibətlər əsasında baş verməlidir. 
 264 
Göstərdiyimiz fikrə uyğun olaraq K.Marks kapitalı keçmiş 
əməklə və canlı əməklə, yəni canlı əməyin subyekti olan muzdlu 
fəhlənin əməyilə əlaqələndirirdi. O yazırdı ki, istehlak dəyərini 
yaradan əmək eyni zamanda dəyəri yaradır. K.Marks göstərirdi ki, bu 
istehlak dəyəri iki prosesi ifadə edir. Birincisi, sadə mübadilə 
nəticəsində kapitalist özgə əməyinə sərəncam verir, fəhlə isə 
əməyinin sərfinin ekvivalentini (əmək haqqı) alır, ikincisi, kapitalist 
yaşadır, o hətta kapitalı artırır. 
Digər tərəfdən, K.Marks artıq zəruri və izafi əmək arasında 
olan fərqi də aşkar edə bilmişdi. Lakin hələlik izafi dəyərlə mənfəət 
ararsında olan əlaqəni tam aça bilmirdi. İzafi əməklə zəruri əməyi 
araşdırdıqdan sonra K.Marks izafi dəyəri və mənfəəti elmi baxımdan 
izah etməyə başlayır. Beləliklə, o, mənfəətin mahiyyəti olaraq qeyd 
edirdi ki, mənfəət izafi dəyərin çevrilmiş formasıdır, yəni mənfəət 
izafi dəyərdən törəyir. D.Rikardo izafi dəyərlə mənfəət arasında olan 
bu münasibəti bilmədiyi üçün K.Marksın iqtisadi fikirləri artıq 
D.Rikardonun fikirlərini üstələmişdi. 
K.Marksın böyük xidmətlərindən biri də ondan ibarətdir ki, o, 
siyasi-iqtisad elmində sabit və dəyişən kapitalın tam elmi şərhini 
vermişdir. O qeyd edirdi ki, məhsuldar qüvvələr artdıqca sabit 
kapitalın hissələri dəyişən kapitala nisbətən tez artır, yəni maşın və 
avadanlıqların artım tempi əmək haqqı fondunu üstələyir. 
Nəhayət, qeyd edək ki, K.Marks irəliyə doğru daha bir addım 
ataraq göstərirdi ki, kapitalistlərlə fəhlələr arasında spesifik bir 
münasibət mövcuddur. Bununla da o, kapitalın spesifik təbiətinin 
elmi xarakteristikasını vermiş oldu. Öz sələflərilə müqayisədə 
K.Marksın belə bir elmi nəticəyə gəlməsi o demək idi ki, kapitalın 
nəzəri anlayışında yeni tarixi bir mərhələ kəşf edilmişdi. Digər 
tərəfdən K.Marks sübut etdi ki, kapital meydana gəlməklə sonrakı 
inkişafında öz-özünə artan dəyərə çevrilir. Burjua iqtisadçıları 
 265 
kapitalı yığılmış əmək kimi izah edirdilər. Buradan da belə bir nəticə 
çıxırdı ki, burjua cəmiyyəti təbii və əbədi istehsal üsuludur. 
K.Marks tərəfindən irəliyə doğru atılan addım o demək idi ki, 
kapitalın tarixi xarakteri xüsusi qeyd edilməklə açıqlanırdı ki, burjua 
cəmiyyətində yaranan iqtisadi münasibətlər  bir-birinə qarşı ilkin 
şərt kimi, yəni səbəb və nəticə kimi çıxış edirlər. Bu səbəbdəndir ki, 
kapitalist istehsal üsulu özünə məxsus daxili dialektik inkişafa 
malikdir. 
Qeyd edək ki, K.Marks "Kapital" haqqında bir neçə kitab 
yazmaq fikrində idi.  
Birinci 3 kitabda (kapital, muzdlu əmək və torpaq mülkiyyəti 
haqqında) K.Marks göstərirdi ki, burjua cəmiyyətinin üç sinfinin 
yaşamasının iqtisadi şərtləri şərh ediləcəkdir. Axırıncı üç kitabda isə 
(dövlət, xarici ticarət, dünya bazarı) o tamam yeni fikirlər üzərində 
dayanacağını vurğulayırdı. 
K.Marksın iqtisadi fikirlərinin formalaşmasının yeni 
mərhələsində o, aşağıdakı problemlər üzərində düşünürdü:  necə 
olur ki, pul kapitala çevrilir? Və ya hansı yollarla pul sahibi (əmtəə 
sahibi) kapitalist olur: 
Göstərdiyimiz suallara cavab vermək məqsədilə K.Marks öz 
tədqiqatına kapitalın ümumi formulası P-Ə-P-nin təhlilindən 
başlayırdı. O göstərirdi ki, P-Ə-P münasibətləri, P-Ə-P olan sadə 
əmtəə tədavülündən irəli gəlir. Bu formulaların daxili ziddiyyətlərinin 
açılması o deməkdir ki, kapital haqqında yeni iqtisadi nəzəriyyə 
yaranacaqdı. K.Marks yazırdı ki, pulun həqiqi kapitala çevrilməsi 
üçün xüsusi əmtəə olan iş qüvvəsinin mövcudluğu vacib şərtdir. Bu 
da xüsusi bir tarixi şəraitin olmasını tələb edir: fəhlənin şəxsi 
azadlığı və onun istehsal vasitələrindən ayrı düşməsi. 
K.Marksın iqtisadi fikirlərinin formalaşmasının ilkin mərhələsi 
ilə bu mərhələ ararsında olan fərq ondan ibarət idi ki, bu mərhələdə 
 266 
iş qüvvəsi əmtəəsinin xarakteristikası üzərində sözün geniş 
mənasında çox dayanırdı. Burada o daha dəqiq  olaraq əmək və iş 
qüvvəsi arasında olan fərqi artıq açıqlayırdı. Bütün əmtəələrdən 
fərqli olaraq iş qüvvəsi əmtəəsinin spesifikliyi müəyyən edilirdi. 
İlk dəfə olaraq K.Marks spesifik əmtəə olan iş qüvvəsinin 
dəyərini artıq müəyyən etmişdi. İş qüvvəsinin dəyəri həyat 
vasitələrinin (yaşayış vasitələrinin) dəyərilə müəyyən edilirdi. O 
yazırdı ki, iş qüvvəsinin dəyəri müxtəlif ölkələrdə və müxtəlif 
mədəniyyət şəraitində eyni deyildir. 
D.Rikardoya görə əmtəənin istehlak dəyəri iqtisadi 
kateqoriyaların (mübadilə dəyəri, pul, kapital və s.) sadə ilkin 
şərtləridir. K.Marks isə göstərirdi ki, iş qüvvəsi əmtəəsinin istehsal 
prosesi zamanı istehlakı bu iqtisadi münasibətlərin spesifikliyini 
göstərir və nəticə etibarı ilə izafi dəyər yaradılır. Bu izafi dəyər isə iş 
qüvvəsi dəyərindən artıqdır. 
K.Marksa qədərki siyasi iqtisadda iddia edilirdi ki, əmək və 
kapital arasında olan münasibətlər "mübadilə" kateqoriyasına 
əsaslanır və bu çərçivədən kənara çıxmırdı. K.Marks isə ilk dəfə 
olaraq izafi dəyərin mənşəyinin elmi izahını verirdi. Çünki əməyin 
alınıb-satılması anlayışını K.Marks iş qüvvəsi əmtəəsinin alınıb-
satılması ilə əvəz etdi. Məhz bu səbəbdəndir ki, pulun kapitala 
çevrilməsi prosesinin təhlilinə iş qüvvəsi əmtəəsi də daxil edilmişdi. 
Çünki bu dəyər yeni dəyər yaradır, yeni yaradılan dəyərdə isə 
izafi dəyər var. Bu izafi dəyər isə kapitalist istehsalının spesifik 
məqsədini xarakterizə edir. Marks tərəfindən əmək prosesinin və 
dəyərin artması prosesinin ciddi surətdə elmi baxımdan müəyyən 
edilməsi sabit və dəyişən kapital anlayfışının açıqlanmasına səbəb 
oldu. Bu da imkan verirdi ki, kapitalistlər ilə fəhlələr ararsında olan 
mübadilə münasibətləri dialektikcəsinə başa düşülsün. 
 267 
K.Marks göstərirdi ki, iş qüvvəsi dəyərinin ödənilməsinə zəruri 
iş vaxtı uyğun gəlir. İş vaxtının müəyyən hissəsində fəhlə kapitalist 
üçün işlədiyinə görə  bu vaxta izafi iş vaxtı uyğun gəlir. İzafi iş 
vaxtında fəhlə izafi dəyər istehsal edir ki, bunu da kapitalist özgə 
əməyinin nəticəsi kimi havayı mənimsəyir. Belə bir anlayış əsasında 
K.Marks mütləq və nisbi izafi dəyər istehsalının izinə düşə bildi.  
İzafi dəyər istehsalını tədqiq edərkən K.Marks belə bir nəticəyə 
gəlirdi ki, kapitalist münasibətləri o zaman yaranıb meydana çıxır ki, 
məhsuldar qüvvələr müəyyən inkişaf səviyyəsinə nail olsun, yüksək 
səviyyəli əmək məhsuldarlığı olsun. Bütün bunları K.Marks təbiətin 
vergisi deyil, tarixi inkişafın nəticəsi adlandırırdı. 
Qeyd edək ki, nisbi izafi dəyər istehsalını K.Marks kapitalın 
inkişafı ilə, fəhlə kooperasiyası, əmək bölgüsü (manufaktura) və 
maşınlı istehsalla əlaqələndirirdi: Kooperasiya, manufaktura və 
maşınlı istehsalı K.Marks belə xarakterizə edirdi: əməyin məhsuldar 
qüvvəsinin artması ilə nisbi izafi dəyər istehsalı və spesifik kapitalist 
istehsalının, kapitalist istehsal üsulunun qərarlaşması və inkişaf 
etməsi əmək prosesinin xüsusiyyətlərinə daim diqqət yetirən 
K.Marks, xüsusilə maşınlı istehsalın, texnologiyanın tarixinin, 
istehsal prosesinin texniki tərəflərinin, texnikanın və texnologiyanın 
daxili ünsürlərinin də elmi şərhini verirdi. 
K.Marks burjua siyasi iqtisadının tənqidini qarşısına məqsəd 
kimi qoymamışdı. Onun məqsədi bu idi ki, burjua siyasi iqtisadını 
tənqid etməklə, ümumiyyətlə, siyasi iqtisadı bir elm kimi inkişaf 
etdirsin.  O göstərirdi ki, izafi dəyərin mahiyyətini açmaq üçün 
hökmən dəyər anlayışını təhlil etmək lazımdır. Dəyər onu yaradan 
əməyin miqdarı ilə müəyyən olunur. 
K.Marks göstərirdi ki, dəyər istehsal fəaliyyətilə əlaqədar 
olaraq təzahür edən münasibətlərdir. Lakin  dəyərin daxili aləmi ona 
sərf olunan əməyin miqdarını ifadə edir. Əmtəənin pula mübadiləsi 
 268 
hökmən funksional olmalıdır və bu mübadilə prosesində baş 
verməlidir. Məhz mübadilə prosesində pul yaranır və dəyərin pulla 
ifadəsi olan qiymət təzahür edir. 
K.Marks göstərirdi ki, dəyərin mahiyyətini açmaq üçün dəyər 
əməyə müncər edilməlidir, izafi dəyər isə izafi məhsulda ifadə 
edildiyinə görə izafi dəyər izafi əməyə müncər edilməlidir. Bu 
problemlər burjua siyasi iqtisadında, ziddiyyətli xarakter daşıyırdı. 
İzafi dəyər münasibətləri ilə əlaqədar olaraq burjua siyasi iqtisadı iki 
problemi həll edə bilməmişdi. Birinci, dəyər qanunu əsasında 
kapitalla əmək arasında olan mübadilədə izafi dəyərin mənşəyini; 
ikinci, dəyər qanunu əsasında orta mənfəətin yaranması 
mexanizmini. 
Burjua iqtisadçılarının fikirlərini tənqid edərkən, K.Marks belə 
bir nəticəyə gəlirdi ki, A.Smit və D.Rikardo dəyər, izafi dəyər və 
mənfəət kateqoriyalarının tədqiqi və təhlilində məhdud və birtərəfli 
analitik metoddan istifadə etmişlər. Bu iqtisadçılar üçün iqtisadiyyatı 
tədqiq edəndə hadisələrə dialektik yanaşma məhdud idi. Bu 
iqtisadçılar üçün bütün iqtisadi formalar, o cümlədən, əmtəə, pul, 
kapital, mənfəət, əmək haqqı, torpaq rentası və i. guya irəlicədən 
məlum  iqtisadi kateqoriyaları olan empirik kateqoriyalar idi. 
K.Marksın qeyd etdiyi kimi, klassiklər bu kateqoriyalara bu və ya 
digər obyektiv iqtisadi proseslərin və münasibətlərin nəticəsi kimi 
baxmırdılar. 
İzafi dəyərlə əmək haqqı ararsında olan nisbətə K.Marks ciddi 
fikir yetirməklə əməyin formal və real olaraq kapitala tabe olması 
üzərində geniş dayanırdı. O göstərirdi ki, əməyin formal  olaraq 
kapitala tabe olması mütləq izafi dəyər istehsalına uyğun gəlir. O 
qeyd edirdi ki, muzdlu əmək sahibi özünün və ailəsinin yaşaması 
üçün zəruri əmək sərf edir və əvəzində əmək haqqı alır. Eyni 
 269 
zamanda o izafi əmək sərf etməklə izafi məhsul, yəni izafi dəyər 
yaradır ki, bu izafi dəyəri kapitalist mənimsəyir. 
K.Marks göstərirdi ki, əmək bölgüsünə əsaslanan manufaktura 
əməyi real olaraq kapitala tabe edir və onun nəticəsində nisbi izafi 
dəyər istehsalı artırılır. 
 
§ 3. "KAPİTAL" ƏSƏRİ, ONUN PREDMETİ VƏ TƏDQİQAT 
METODU 
 
 K.Marks öz iqtisadi əlyazmalarını xüsusi bir cild halında nəşr 
etdirmək qərarına gəlir. Odur ki, birinci kitabını 27 mart 1867-ci 
ildə başa çatdırıb Hamburq şəhərinə gəlir və "Kapital"ın birinci cildini 
kitab nəşriyyatçısı Meysierə təqdim edir. Beləliklə, 1867-ci ilin 
sentyabr ayında "Kapital" əsərinin birinci cildi nəşr olunur. 
Hər şeydən əvvəl "Kapital" əsərində K.Marksın  özünün qeyd 
etdiyi kimi, əsər onun həyat işidir. Onun fikrincə iqtisadi quruluş 
əsasdır, həlledicidir, müəyyənedicidir və aparıcıdır. Bununla yanaşı 
siyasi üstqurum iqtisadi quruluş üzərində təşəkkül tapır. F.Engelsin 
qeyd etdiyi kimi "Kapital" əsəri müasir kapitalizm cəmiyyətinin 
iqtisadi quruluşunu, yəni kapitalist istehsal üsulunun anatomiyasını 
öyrənən bir kitabdır. 
1848-ci il inqilabının süqutundan sonra K.Marks bir çox burjua 
cərəyanları ilə və xırda burjua "sosializmi" ilə mübarizə aparmağa 
başlayır. Belə ki, K.Marks kapitalizmin siyasi iqtisadının bütün 
ünsürlərini öyrənib təhlil edir. Nəhayət, 1859-cu ildə "Siyasi 
iqtisadın tənqidinə dair" əsərini yaradır. Bu əsərdə K.Marks gələcək 
"Kapital" əsərinin əsas müddəalarını inkişaf etdirir. K.Marksın 
sağlığında "Kapital" əsərinin birinci cildində bilavasitə kapital 
istehsalı prosesini, ikinci cilddə tədavül prosesini, üçüncü cilddə 
bütövlükdə götürülmək şərtilə kapitalist istehsalı prosesini 
 270 
öyrənmişdir. Dördüncü cild "Kapital" əsəri isə iqtisadi nəzəriyyələr 
tarixinə həsr edilmişdir. 
Qeyd edək ki, kapitalın hərəkəti istehsal prosesi ilə başa 
çatmır, onun hərəkəti tədavüldə tamamlanır. Məhz buna görə də 
K.Marks kapitalist istehsalına istehsal prosesinin və tədavülün 
vəhdəti kimi baxmışdır. O yazırdı ki, "kapitalist istehsal üsulunun 
hökm sürdüyü cəmiyyətlərin sərvəti" külli əmtəə yığını kimi, ayrıca 
bir əmtəə isə bu sərvətin bəsit forması kimi meydana çıxır. Buna 
görə də bizim tədqiqatımız əmtəənin təhlilindən başlanır. Deməli, 
K.Marks əmtəə istehsalına kapitalizm cəmiyyətinin "iqtisadi 
hüceyrəsi" kimi baxmışdır.   
Əmətəənin iki amilinə istehlak dəyərinə və mübadilə dəyərinə 
baxmaqla yanaşı K.Marks onların arasında olan ziddiyyəti açmış və 
əməyin ikili xarakterini kəşf etmişdir. 
K.Marks əməyin ikili xarakterini - konkret və abstrakt əmək 
olmaqla, "Kapital" əsərində  kapitalizmin bütün əsas iqtisadi 
kateqoriyalarının təhlilini vermişdir. K.Marks sübut etdi ki, əmtəə 
kateqoriyasında kapitalizmin bütün ziddiyyətləri rüşeym halında əks 
olunmuşdur. Sonrakı tədqiqatında o, bu ziddiyyətləri açmış və həm 
də inkişaf etdirmişdir. 
"Kapital" əsərində K.Marks dəyər formalarını və pulu təhlil 
etməklə yanaşı bu tədqiqatında mübadilənin geniş tarixi prosesini, 
əmtəə istehsalının ümumi prosesini, əmtəə istehsalının ümumi 
xarakter daşımasını və dəyərin pul formasını işıqlandırır. Əmtəə 
istehsalının və mübadilənin inkişaf nəticəsi olan pulun meydana 
gəlməsi də "Kapital"da geniş şərhini tapmışdır. K.Marks qeyd edirdi 
ki, əmtəə tədavülünün son məhsulu olan pul kapitalın ilkin 
formasına çevrilir. Lakin tarixi inkişafın müəyyən bir mərhələsində 
onlar kapitala çevrilirlər ki, bunun da nəticəsində "ictimai istehsal 
prosesinin" xüsusi dövrü başlayır. 
 271 
K.Marks "Kapital" əsərində göstərirdi ki, kapital tarixi forma 
daşıyan müəyyən bir ictimai münasibətdir və bu münasibətlər 
kapitalist istismarını ifadə edir. Belə ki, kapitalın mahiyyətini açmaq 
ilk dəfə K.Marksa nəsib olmuşdur, çünki o xüsusi bir əmtəə olan işçi 
qüvvəsi əmtəəsini kəşf etmişdir. K.Marks göstərirdi ki, kapitalist 
istehsalının ilkin şərtlərindən biri işçi qüvvəsinin alınıb-satılmasıdır. 
Bu zaman iki qütb üz-üzə dayanır, pul sahibi olan kapitalist və işçi 
qüvvəsinin sahibi olan fəhlə. Çünki işçi qüvvəsi (fəhlə) istehsal 
vasitələrindən məhrum edilmiş və özünün iş qüvvəsini zərurət 
üzündən satır. Sahibkar kapitalist isə istehsal vasitələri, yəni 
mülkiyyət üzərində mövcud olan inhisarından istifadə edərək 
muzdlu işçi qüvvəsini istismar edir. 
Deməli, kapitalist istehsal prosesi fəhlənin iş qüvvəsinin 
kapitalist tərəfindən istehlak olunmasıdır, istehsal vasitələrinin 
sahibləri tərəfindən muzdlu iş qüvvəsinin istismarıdır. 
"Kapital" əsərində izafi dəyər istehsalının təhlili göstərir ki, 
kapital keçmiş əməkdir. K.Marksın təbirincə desək kapital izafi 
əməyə hərisdir, o qəddarcasına hər cürə sərvətin mənbəyi olan 
cəmiyyətin iş qüvvəsini mənimsəyir. 
K.Marksın bu şah əsərində kapitalın yaranmasının maddi ilkin 
şərtləri də tədqiq edilmişdir, yəni "Kapital" əsərinin müəllifi ilkin 
kapital yığımı prosesini də nəzərdən qaçırmamışdır. İlkin kapital 
yığımı prosesi dedikdə, K.Marks onu nəzərdə tuturdu ki, bilavasitə 
maddi nemətlər istehsal edənlər, cəmiyyətin sərvətini yaradanlar 
zorakılıq yolu ilə istehsal vasitələrindən və yaşayış vasitələrindən 
məhrum edilmişlər. Beləliklə, K.Marks "Kapital" əsərində burjua 
məddahlarının uydurduğu  "guya kapital dinc yolla yaranmışdır" 
ideyasına növbəti zərbəsini endirmişdir. Deməli, kapitalın dinc yolla 
meydana gəlməsi tarixi həqiqətlə heç bir uyğunluq təşkil etmir. 
 272 
"Kapital" əsərində  K.Marks nəinki hərtərəfli olaraq izaifi dəyər 
istehsalını tədqiq etmişdir, o hətta göstərir ki, nisbi və mütləq izafi 
dəyər istehsal olunur. Bununla əlaqədar olaraq K.Marks "Kapital" 
əsərində kapitalist istehsalının üç əsas tarixi inkişaf mərhələsini də 
öyrənmişdir. Bu mərhələlər sadə kapitalist kateqoriyalarından, 
manufakturadan və iri maşınlı sənaye istehsalı prosesindən 
ibarətdir. İqtisadi təlimlər tarixi elmində ilk dəfə olaraq K.Marks 
sübut etmişdir ki, maşınlı istehsal bütün ənənəvi istehsal növlərini 
inqilabiləşdirir, iri sənaye istehsalı sistemi yaradır. İri maşınlı sənaye 
istehsalı əsasında əmək real olaraq kapitala tabe etdirilir. Bunun 
əsasında da kapitalist istehsal üsulunun ziddiyyətləri daha da 
dərinləşir və kəskinləşir, proletariatın isə həyat səviyyəsi aşağı 
düşür, yoxsulluq artır. Bu yolla da istismarçı siniflərin sərvəti çoxalır.  
"Kapital" əsərində göstərilir ki, uzun-uzadı iş günlərinin qısaldılması 
uğrunda proletariat mübarizə aparır. Kapitalizmin eninə və dərininə 
inkişafı kapitalizmin ziddiyyətlərini kəskinləşdirir ki, bu da 
kapitalizmin əsas ziddiyyətinin təzahür etməsinə gətirib çıxarır. 
Kapitalizmin əsas ziddiyyəti dedikdə, K.Marks istehsalın ictimai 
xarakteri ilə mənimsəmənin xüsusi kapitalist forması anlayışını 
nəzərdə tuturdu. 
K.Marks göstərirdi ki, kapitalist yığımının ümumi qanunu hər 
an fəhlə sinfinin mütləq və nisbi yoxsullaşmasını yaradır. Kapitalın 
təmərküzləşməsi və mərkəzləşməsi kiçik istehsalın iri istehsal 
tərəfindən sıxışdırılması və s. cəmiyyətdə iki qütbün, iki ziddiyyətli 
sinfin yaranmasına gətirib çıxarır. K.Marks tərəfindən "Kapital" 
əsərində verilən kapitalizmin təhlili burjua cəmiyyətində siniflər 
arasında olan və getdikcə kəskinləşən ziddiyyətlərin təhlili idi. 
Bununla K.Marks burjua ideoloqlarının irəli sürdükləri kapitalizmdə 
mənafelərin harmonik ideyasını alt-üst edirdi. 
 273 
"Kapital" əsərinin ikinci cildində K.Marks kapitalın dövranı və 
dövriyyəsini öyrənərək kapitalist təkrar istehsalının bütövlükdə 
götürülmüş halda tədqiqini vermişdir. Burada K.Marks göstərilən 
problemlərlə əlaqədar olaraq klassik burjua siyasi iqtisadının 
görkəmli nümayəndələri olan A.Smitin və D.Rikardonun buraxdıqları 
səhvlərin həm təhlilini vermiş və həm də onların səmərəli fikirlərini 
inkişaf etdirmişdir. 
Klassiklər belə bir fikir irəli sürürdülər ki, gəlir əmək 
haqqından, mənfəət və rentadan ibarətdir. K.Marks isə göstərirdi ki, 
əmtəənin dəyəri həqiqətən istehsal vasitələri dəyərindən, işçi 
qüvvəsinin dəyərindən və izafi dəyərdən ibarətdir. Deməli, K.Marksa 
görə sabit kapitalın (s) dəyərindən, dəyişən kapitalın (v) dəyərindən 
və izafi (m) dəyərdən ibarətdir. 
Bu prinsipə uyğun olaraq iqtisadi təlimlər tarixində birinci 
olaraq K.Marks bütün ictimai istehsalı iki bölməyə ayırmışdır: 
Birinci bölmə - istehsal vasitələri istehsalı, İkinci bölmə -  
istehlak şeyləri istehsalı. Hər iki bölmədə istehsal olunan məhsulun, 
yəni sadə və geniş təkrar istehsalda yaranan məhsulun 
reallaşdırılmasını K.Marks sxemlər vasitəsilə izah etməklə iqtisad 
elmində iqtisadi hadisələrin və proseslərin modelləşdirilməsi 
prinsiplərinin əsasını qoymuşdur. 
"Kapital" əsərinin ikinci cildində K.Marks göstərirdi ki, həm 
sadə, həm də geniş təkrar istehsalda istehsalın külli miqdarda qeyri-
normal inkişafı böhranlar yaradır, bu böhranlar iqtisadi inkişafın 
sabitliyini və ümumi müvazinəti pozurlar, nəticədə isə 
disproporsional inkişaf yaranır. 
"Kapital" əsərinin üçüncü cildində K.Marks mürəkkəb 
mexanizm olan izafi dəyərin müxtəlif kapitalist qrupları arasında 
bölüşdrülməsi prosesini tədqiq və təhlil etmişdir. K.Marks göstərirdi 
ki, belə bir bölgü prosesini orta mənfəət qanunu tənzimləyir. 
 274 
Beləliklə, sənayeçi kapitalist mənfəət, ticarət kapitalisti ticarət 
mənfəəti, borc kapitalisti faiz, torpaq sahibləri isə renta əldə edirlər. 
Bütün istismarçı siniflərin əldə etdikləri bu qeyri-əmək gəlirlərinin 
mənbəyi muzdlu fəhlənin əməyi ilə yaradılan izafi dəyərdir. 
Üçüncü cilddə K.Marksın bu tədqiqatları ilə yanaşı dövlət 
strukturlarının əldə etdikləri mənfəətin də mənbəyi tədqiq edilir. 
K.Marks qeyd edirdi ki, burjua dövləti vergilər hesabına varlanır. 
Göstərilən bütün problemlərlə yanaşı "Kapital" əsərinin müəllifi 
K.Marks tacir və sələm kapitalının mənşəyini, onların oynadığı rolu, 
əhəmiyyətlərini və ziddiyyətli cəhətlərinin də təhlilini vermişdir. 
Sonra isə K.Marks tacir və sələm kapitalına, renta formalarına 
əsaslanaraq kapitalizmin mənşəyini öyrənrir. Digər tərəfdən K.Marks 
izafi dəyərin mənfəətə, izafi dəyər normasının mənfəət normasına 
çevrilməsini və mənfəət normasının azalma meyli qanununu 
araşdırmışdır. O yazırdı ki, bu qanunun sirri üzərində klassik siyasi 
iqtisadın nümayəndələri çox düşünmüşlər, lakin heç bir nəticə əldə 
edə bilməmişlər. 
"Kapital" əsərinin dördüncü cildində K.Marks - marksizmə 
qədərki iqtisadi nəzəriyyələrin tarixini öyrənmişdir. Belə ki, o burjua 
siyasi iqtisadının iqtisadi fikirlər tarixində oynadığı rolu izah etmiş, 
"bayağı" (vulqar) siyasi iqtisadın mahiyyətini vermiş, yeni bir siyasi 
iqtisad məktəbi, marksist siyasi iqtisad elmini yaratmışdır. K.Marks 
kapitalist istehsal üsulunun meydana gəlib yaranması, inkişaf 
qanunauyğunluqlarını və bu cəmiyyətin məhv olub getməsi 
qanunlarının elmi-nəzəri prinsiplərini öz şah əsərində şərh etmişdir. 
K.Marks "Kapital" əsərində kapitalist istehsal üsulunu tədqiq 
edərkən dialektik və tarixi materializm metodundan istifadə 
etmişdir. K.Marksın bu dialektik metodu ümumi elmi əhəmiyyət kəsb 
edir. K.Marks kapitalist istehsal üsulunu tədqiq edərkən öz 
sələflərinin səmərəli ideyalarını götürüb yaradıcı surətdə daha da 
 275 
zənginləşdirərək inkişaf etdirmişdir. O, konkret materiallar əsasında 
kapitalist istehsalının ümumi və spesifik qanunlarını kəşf etmiş və 
bunun əsasında kapitalist iqtisadiyyatının hərəkət mexanizmini 
tədqiq etmişdir. 
Marks təkcə ictimai istehsalın spesifik kapitalist formasını 
deyil, insan cəmiyyəti həyatının əsasını təşkil edən maddi istehsalın 
ümumi qanunauyğunluqlarını, ümumi şəraitini, ümumi tərəflərini 
öyrənmişdir. 
K.Marksın dövründə burjua iqtisadçıları maddi istehsalın 
ümumi və xüsusi cəhətlərini eyniləşdirir və maddi istehsalın ümumi 
və xüsusi tərəfləri arasında olan fərqlərə fikir vermirdilər. K.Marksa 
görə bu metodoloji səhv idi. K.Marks hələ öz dövründə burjua siyasi 
iqtisadının bu metodoloji səhvini dərindən və əsaslı surətdə tənqid 
etmişdir. 
Marksın yaratdığı dialektik metod bütün elmlər üçün eynidir. 
Lakin bu dialektik tədqiqat metodunun tətbiq edilməsinin obyektiv 
səbəbi maddi varlığın vəhdətindən və maddi varlığı ifadə edən 
qanunların vahidliyindən irəli gəlir. Lakin bu vəhdət daxilində hər bir 
elmin xüsusi tədqiqat metodunun özünün öyrəndiyi obyektiv və 
ayrı-ayrı problemləri var. Elmin predmeti həmişə inkişaf edir və 
təkmilləşir. Elmin tədqiqat metodu, tədqiqat üsullarının 
məcmusudur, həqiqəti dərk etmək vasitəsidir. Elmin metodu 
vasitəsilə təfəkkür öyrənilən obyekti iqtisadi qanunlar və 
kateqoriyalar sisteminə daxil edir. Lakin metodologiya nisbi olaraq 
metoddan fərqlənir, yəni metodologiya metoda nisbətən geniş 
anlayışdır. Metodologiya dərketmə metoduna və dərketmə metodu 
olan təlimləri özündə birləşdirir. Bizim fikrimizcə, əgər tədqiqat 
metodu öz-özlüyündə yaranır və sonra hazır şəkildə gerçəkliyin, 
müəyyən tərəflərinin öyrənilməsində tətbiq edilir desək, nisbi səhvə 
 276 
yol vermiş olarıq. Metod tədqiqatın ilkin şərtidir, onun daxili 
momentləridir. 
Hər bir elmin metodunun spesifikliyi birinci növbədə həmin 
elmin predmetinin xüsusiyyətliliyi ilə müəyyən olunur. Hər hansı bir 
elmin metodu ümumiliyin və xüsusiliyin vəhdətidir. Ümumilik 
materialist metodunun məzmunudur, materialist dialektikanın 
özüdür, ümumilik maddi varlığın vəhdətini və onun ümumi 
qanunlarının dərk olunmasını ifadə edir. 
Marksist siyasi iqtisad yarandığı gündən indiyə kimi dialektik 
materialist dünyagörüşünün umumi prinsiplərinə əsaslanır. K.Marks 
"Kapital" əsərində sözardında (ikinci nəşr) yazır ki, mənim bu 
kitabda tətbiq etdiyim metod materialist dialektikasının səmərəli 
forması olan dialektik metoddan savayı bir şey deyildir. 
   Materialist Hegeldə qiymətli nə varsa, K.Marks hamısını 
götürmüş və qiymətli olanı inkişaf etdirmişdir. 
Deməli, iqtisadi hadisələrin və proseslərin inkişafı və daxili 
əlaqələrinin obyektiv və hərtərəfli təhlilini vermək, iqtisadi 
proseslərin əsas təmayüllərinin dialektik mahiyyətini müəyyən etmək 
(yəni iqtisadi proseslərin ziddiyyətliliyini, keyfiyyət müxtəlifliliyini, 
daima təkrar olunmasını açmaq) iqtisad elmindən dialektikanın 
etdiyi tələbdir. 
Məlumdur ki, vahid dialektik metod iqtisadi tədqiqatlarda 
konkret üsullar və yollar vasitəsilə tətbiq edilir. 
Siyasi iqtisadda mühüm tədqiqat metodlarından biri elmi 
abstraksiya metodudur, konkretlilikdən abstraktlığa hərəkət və 
abstraktlılığdan konkretlililiyə keçiddir. Bununla əlaqədar olaraq 
K.Marks "Kapital" əsərinin birinci cildində  yazır ki, iqtisadi formalar 
təhlil edilərkən nə mikroskopdan, nə də kimyəvi reaktivlərdən 
istifadə etmək mümkün deyildir. Bunların yerini abstraksiya qüvvəsi 
tutmalıdır. 
 277 
Elmi abstrakt metodun iki tərəfi var: birinci, konkret empirik 
materiallar toplanır, onlar ümumiləşdirilir, ən sadə, adi iqtisadi 
münasibətlər təsvir edilir; ikinci, abstraktlıqdan konkretliyə yüksəliş, 
sadə və ümumi iqtisadi kateqoriyalardan daha da mürəkkəb, daha 
konkret və spesifik kateqoriyaların təhlilinə keçir. Lakin tədqiqatın 
gedişinin müəyyən bir həddi, mərhələsi olmalıdır. İqtisadi 
nəzəriyyənin mühüm müddəalarından biri də ondan ibarətdir ki, o 
öz nəticələrini hansı konkretlilik daxilində izah edir və hansı 
nəticələrə gəlir. Məsələn, K.Marks "Kapital" əsərində dəyər 
kateqoriyasını ümumi və abstrakt şəkildə təhlil etməklə bu sahədə 
öz tədqiqatının istehsal qiymətini öyrənməklə başa çatdırır. 
Abstraksiya prosesi hadisələri "xalis şəkildə", təmiz şəkildə 
götürür. Abstraktlaşdırma (sadə nəzarətetmə, fikrən təsvir etmə) 
prosesinin nəticəsi elmi anlayışlar, kateqoriyalar, modellər və s.-dir. 
Abstraksiya hadisələrin müəyyən bir tərəfini ifadə edir, abstrakt 
metodun tətbiqi gerçəkliyi daha ətraflı, daha dərindən öyrənməyə 
imkan verir, abstraksiya gerçəkliyin mühüm, əsas tərəfini üzə 
çıxarır. Məlumdur ki, təfəkkür konkretdən abstrakta yüksələrkən 
həqiqətdən uzaqlaşmayıb, ona yaxınlaşır. Bütün elmi abstraksiyalar 
təbiəti daha dərin, daha düzgün, daha dolğun əks etdirir. 
Elmi anlayışlar və kateqoriyalar real gerçəklik ifadələridirlər. 
Müəyyən anlayışlarsız və kateqoriyalarsız elm yoxdur. Konkret 
gerçəkliyi dərk etsək, onun mahiyyətini və çoxcəhətliyini   açmaq 
üçün konkretlilikdən abstraktlığa, abstraktlıqdan konkretliliyə keçid 
metodundan istifadə edilir. Konkretdən abstrakta keçid məntiqi bir 
prosesdir, bu zaman fikir predmetin, hadisələrin, proseslərin, 
münasibətlərin mahiyyətinə nüfuz edir. Marksın, sözü ilə desək, 
konkretdən abstrakta keçid seyr edilmiş hadisələrin anlayışlarda 
ifadə edilməsidir. Konkretdən abstrakta keçiddə isə nəyin qəbul 
 278 
edilməsini, nəyin qəbul edilməməsini, hadisənin hansı tərəflərindən 
sərf-nəzər ediləcəyini bilmək lazımdır. 
Konkretdən abstrakta keçid tədqiqatın birinci mərhələsidir. 
Tədqiqatın sonrakı mərhələsi abstraktdan konkretə keçidlə 
tamamlanır. Elmi anlayışların, kateqoriyaların müəyyən edilməsi 
tədqiqat prosesində zəruri və vacib şərtdir. Lakin bunlar real 
gerçəkliyin konkret tərəfini dərk və izah etmək üçün mərhələlərdir. 
Elmi anlayışlar, kateqoriyalar konkretin ayrı-ayrı hissələrini, 
tərəflərini öyrənmək üçün imkan yaradır. Əslində isə məqsəd 
konkreti bütövlükdə dərk etməkdir. Belə bir dərketmə üçün 
abstraktdan konkretə keçid metodunda istifadə edilir. K.Marks 
"Kapital" əsərində elmi abstraksiya metodu vasitəsilə burjua 
cəmiyyətinin iqtisadi hadisə və proseslərinin mahiyyətini açmış, 
kapitalist istehsal münasibətlərini tədqiq etmiş, kapitalizmin iqtisadi 
kateqoriya və qanunlar sistemini yaratmışdır. 
 
§ 4. K.MARKSIN İQTİSADİ TƏLİMİNİN İQTİSADİ  
TƏFƏKKÜRÜN FORMALAŞMASINDAKI ROLU 
 
K.Marks abstrakt metodu klassik formada "Kapital" əsərinə və 
özünün digər əsərlərinə tətbiq etməklə burjua cəmiyyətinin iqtisadi 
hüceyrəsi olan əmtəənin mahiyyətini, onun ikili xassəsini və daxili 
ziddiyyətlərini açmış, əmtəədə maddiləşən əməyin ikili xarakterini 
kəşf etmiş, əmtəənin dəyər kəmiyyəti, dəyərin inkişaf formaları və s. 
haqqında təlimlər sistemi yaratmışdır. Marks abstraksiya metodunu 
tətbiq etməklə kapital və izafi dəyəri, onların konkret formalarını, 
sənaye, ticarət, borc kapitalını, borc mənfəəti kateqoriyalarını təhlil 
etmişdir. 
Belə ki, Marks yazır ki, istehsal münasibətlərini, iqtisadi hadisə 
və prosesləri tədqiq edib öyrənərkən abstrakt metoddan istifadə 
 279 
edilməsi zəruri şərtdir. İqtisadi hadisə və proseslərin inkişafından və 
onları öyrənmə dərəcəsindən asılı olaraq bu metodu üç mərhələdə 
tətbiq etmək olar. 
Abstrakt metodun birinci mərhələsində ümumi anlayışların 
mahiyyətini, onların ictimai, iqtisadi məzmunundan asılı olmayaraq 
öyrənmək lazımdır. Bu ümumi anlayışlara aşağıdakılar daxil edilir: 
istehsal, əmək prosesi, istehsal vasitələri, istehsal münasibətləri. 
İkinci mərhələ: iqtisadi sistemlərin qanunlarının kəşf edilməsi 
və onların məzmununun açılması, onların təzahür formalarının və 
fəaliyyət mexanizmlərinin, praktiki fəaliyyət prosesində bu 
qanunlardan istifadə olunmasının öyrənilməsi. 
Abstraktlaşdırma metodunun üç mərhələyə ayrılmasının 
əhəmiyyəti ondan ibarətdir ki, abstraksiyanın bu mərhələsindən 
digərinə keçid prosesində cəmiyyətin iqtisadiyyatında fəaliyyət 
göstərən hadisələrin mahiyyətini daha dərindən, daha düzgün izah 
edə bilək. 
Bununla birlikdə Marks öz təlimlər sistemini yaradarkən 
tarixilik və məntiqilik metodundan geniş istifadə etmişdir. 
Məntiqiliyin və tarixiliyin vəhdəti iqtisadi hadisələrin mahiyyətini 
dərindən dərk etməyə, qanun və kateqoriyaların daxili məntiqini, 
onlar arasında olan əlaqə və asılılığı açmağa və ardıcıllıqla şərh 
etməyə imkan verir. 
Tarixilik metodu real iqtisadi münasibətlərin necə, nə cür 
yaranması və inkişaf ardıcıllığını öyrənir. Məntiqi metod isə obyektiv 
iqtisadi hadisələrin mahiyyətini, onlar arasında olan möhkəm və 
sabit əlaqələri açır. 
İqtisadi hadisə və proseslərin tədqiqində və şərh edilməsində 
məntiqilik və tarixilik üzvi əlaqədə götürülür. Məntiqi təhlil 
dərketmənin obyektiv əsasını təşkil edir. Məntiqi metod fikirlərin 
düzgün və ardıcıl qurulmasıdır. Məsələn, Marks "Kapital"da belə bir 
 280 
ardıcıllığa riayət edir: əmtəə-pul-kapital. Bu kateqoriyaların ardıcıl 
yaranması və inkişafı, eyni zamanda tarixiliyi də özlərində əks 
etdirir. Məlumdur ki, əvvəl əmtəə yaranır, sonra pul. 
Lakin əmtəə təsərrüfatının müəyyən mərhələsində pul kapitala 
çevrilir. Deməli, məntiqi və tarixilik metodu tələb edir ki, bu və ya 
başqa bir hadisəni dərk etmək üçün hökmək onun tarixini tədqiq 
etmək lazımdır. 
F.Engels göstərir ki, tarix çox vaxt sıçrayışlarla inkişaf edir. Bu 
zaman külli miqdarda təsadüflər yaranır və təhlil prosesini 
çətinləşdirir. Deməli, xalis şəkildə tarixi inkişaf təsadüfi 
momentlərdən təmizlənməlidir. Bu zaman məntiqi metod iqtisadi 
hadisələrin, onların mahiyyətinin izahını və onlar arasında olan 
zəruri daxili əlaqələri açmaq imkanı və inkişaf istiqaməti verir. 
"Kapital" əsərinin şərh üsulu göstərir ki, siyasi iqtisadın 
kateqoriyaları həmişə tarixən ardıcıl olaraq yaranmırlar. Buna misal 
olaraq Marksın tədqiq etdiyi sənaye kapitalını göstərə bilərik, çünki 
sənaye kapitalı ticarət və borc kapitalından sonra yaransa da 
kapitalist istehsal üsulunda sənaye əsas rol oynayır. Ticarət və borc 
kapitalı sənaye kapitalından asılıdırlar və axırıncının ayrılmış 
hissələridir. Deməli, buradan belə bir nəticəyə gəlmək olar ki, 
iqtisadi kateqoriyaları yaranma və meydana gəlmə ardıcıllığı ilə 
götürməmək də olar. Burada əsas məqsəd ondan ibarətdir ki, 
iqtisadi kateqoriyaların yaranma ardıcıllığı hansı iqtisadi sistemə 
daha çox uyğundur. 
İqtisadi hadisə və proseslərin elmi surətdə dərk edilməsi 
vasitələrindən biri də təhlil və sintezdir. İqtisadi hadisələr, proseslər 
və istehsal münasibətləri sistemi mürəkkəb və çoxcəhətlidir. Bu 
mürəkkəb və çoxcəhətli hadisələri və prosesləri iqtisadi 
münasibətlər sistemi içərisində seçmək və ayırmaq, bu çoxcəhətli 
 281 
hadisə və prosesləri əlaqələndirmək təhlil və sintez metodu ilə 
mümkündür. 
Təhlil metodu nəzəriyyədə o deməkdir ki, iqtisadi münasibətlər 
sistemi ayrı-ayrı hissələrə ayrılır. Bu zaman ayrı-ayrı hissələr, 
münasibətlər hərtərəfli tədqiq edilir. Belə bir təhlil ona görə edilir ki, 
ayrı-ayrı hissələrə ayrılmış münasibətlər içərisində tədqiq edilən 
hadisə və proseslərin mahiyyətini müəyyən edən tərəflər aşkar 
edilsin. Təhlil nəticəsində konkretdən abstraktlığa, təsadüfdən 
zərurətə, hadisədən onun mahiyyətinə keçirilir. Əlbəttə, iqtisadi 
qanunlar və formalar əsas götürülmür. İqtisadi hadisə və proseslər 
təhlil edilən zaman bu hadisələrin, proseslərin və iqtisadi qanunların 
mahiyyəti açılır. 
Elmi dərketmənin yüksək mərhələsi sintezdir. Təhlilin son 
mərhələsi sintezin başlanğıc mərhələsidir. Təhlil zamanı ayrı-ayrı 
hissələrə ayrılmış tərəflərin bir yerə yığılması, vəhdət, bütöv halına 
salınması sintez demək deyildir. Əgər təhlil zamanı tək-tək 
fərdlərdən, konkretlikdən abstraktlığa və ümumiliyə doğru hərəkət 
edilirsə, sintez zamanı ümumilikdən hadisələrin müxtəlifliyinə, 
ümumiliyin ayrı-ayrı mövcudluq formalarına doğru hərəkət edilir. 
Sintez metodunun nəticəsi hadisələrin və proseslərin bütövlüyü və 
vəhdətidir. 
K.Marks sintez dedikdə, təfəkkür prosesinin həqiqi inkişafının 
konkret formalarını nəzərdə tuturdu. Kapitalist istehsal üsulunu, 
onun iqtisadi inkişaf qanunlarını K.Marks tədqiq edərkən təhlil və 
sintez metodundan da geniş istifadə etmişdir. 
Abstraktlıqdan konkretliyə keçid prosesinin bütün 
mərhələlərində təhlil və sintez metodundan istifadə edilməlidir, 
çünki təhlil sintez üçün şərait, sintez təhlil üçün əsaslar yaradır ki, 
təhlil daha dərindən aparıla bilsin. 
 282 
Siyasi iqtisad tədqiqatlarında təhlil və sintezlə yanaşı induksiya 
və deduksiya metodlarından da istifadə edilir. İnduksiya dedikdə, 
xüsusi mülahizələrdən ümumi nəticə çıxarmaq üsulu, deduksiya 
dedikdə isə ümumi mülahizələrədən xüsusi nəticəyə gəlmək 
nəzərdə tutulur. Bu metod xüsusi və ümumi faktları nisbətən hadisə 
və proseslərdə ifadə edir. İnduksiya və deduksiya metodundan 
düzgün istifadə etmək o deməkdir ki, ümumi və xüsusi anlayışlar 
hansı dialektik əlaqədədirlər. Qeyd edək ki, ümumi yalnız ayrıcada, 
ayrıcanın vasitəsilə mövcuddur. Hər bir ümumi ayrıcanın hissəciyi və 
ya tərəfi, yaxud mahiyyətidir. Hər bir ümumi bütün ayrı-ayrı 
predmetləri yalnız təqribən əhatə edir. Hər bir ayrıca ümumiliyə 
natamam daxil olur və s. 
 Deduksiya tədqiqatçını oxşar faktlardan azad edir. Deduksiya 
elə bir şərait yaradır ki, bu şərait daxilində ancaq əldə edilən 
nəticələr tətbiq edilir. İnduksiya metodu isə müşahidə və 
eksperimentlərə əsaslanır. Bu zaman real faktlar əsas, başlanğıc kimi 
götürülür. 
Marks deduksiya və induksiya metodunu siyasi iqtisada 
dialektcəsinə tətbiq edir. Belə ki, Marks "Kapital" əsərində nəinki 
külli miqdarda faktiki materialları təhlil edir, o, həmçinin faktiki 
materialların müşahidəçisi kimi də çıxış edir. Marks yazır ki, 
tədqiqat gərək materialı ətraflı öyrənsin, onun müxtəlif inkişaf 
formalarını təhlil etsin, bu formaların daxili rabitəsini izləsin. Ancaq 
bu iş qurtardıqdan sonra gerçək hərəkət təsvir edilə bilər. 
K.Marks deduksiya metodu ilə yanaşı induksiya metodundan 
da istifadə etmişdir. Məsələn, iş gününü götürək. Deduksiya 
metodunu tətbiq etməklə K.Marks göstərir ki, iş günü zəruri iş 
vaxtından çox olmalıdır. Əgər belə olmazsa, kapitalist istehsal üsulu 
da olmaz. Lakin izafi iş vaxtının uzunluğunu Marks induksiya 
 283 
metodu ilə müəyyən edir. "Kapital" əsərinin bir çox fəsillərində hər 
iki metoddan geniş istifadə olunmuşdur. 
K.Marks sosializm cəmiyyəti haqqında olan utopik baxışları 
elmi nəzəriyyəyə və elmi sistemə çevirərək   belə qənaətə gəlir ki, 
bütün cəmiyyətlərin əsasını maddi istehsal təşkil edir. O yazırdı ki, 
bütün cəmiyyətlərdə məhsuldar qüvvələr maddi istehsalın əsasını 
təşkil edir. Məhsuldar qüvvələr maddi istehsalın müxtəlif 
formalarının yaranmasının əsasında dayanır. Digər tərəfdən, 
məhsuldar qüvvələr istehsal prosesində insanlar arasında olan 
münasibətlərin inkişaf mərhələlərini təşkil edir. Bu qəbildən olan 
münasibətlər cəmiyyətin iqtisadi bazisini təşkil edir. İqtisadi bazis 
üzərində isə cəmiyyətin siyasi, hüquqi və mənəvi münasibətləri 
təşəkkül tapır. 
K.Marks "Kapital" əsərində göstərir ki, iqtisadi qanun hadisələr 
arasında olan daxili və zəruri əlaqələrdir. O, öz vəzifəsi kimi 
kapitalist istehsalının təbii qanunlarını tədqiq etməkdə görürdü. Bu 
qanunlar da K.Marksa görə "dəmir qanunlar" kimi fəaliyyət göstərir. 
O yazırdı: kapitalist istehsal prosesinin özünə uyğun 
qanunauyğunluqları var. Bütün mövcud olan tarixi dövrlər siniflərin 
mübarizəsi dövrü olmuşdur. Siniflərin bu mübarizəsi maddi şəraitə 
əsaslanır, çünki bütün cəmiyyətlər maddi nemətlər istehsal edirlər. 
Maddi nemətlər isə insan cəmiyyətinin yaşayıb inkişaf etməsinin 
əsası, zəruri şərtidir. 
K.Marksın ikinci böyük elmi xidməti əmək və kapital arasında 
olan münasibətlərin elmi baxımdan açıqlanmasıdır. Bu açıqlama isə 
izafi dəyər nəzəriyyəsinin ümumi məzmununu təşkil edir. İzafi dəyər 
nəzəriyyəsi haqqında K.Marksın yaratdığı təlim, iqtisadi nəzəriyyənin 
(siyasi iqtisadın) təməl daşını təşkil edir. İzafi dəyər nəzəriyyəsi 
haqqında Marksın təlimi proletariat ilə burjuaziya arasında olan 
münasibətləri açıqlayır və kapitalistlər tərəfindən muzdlu əməyin 
 284 
istismar olunduğunu sübut edir. İzafi dəyər haqqında K.Marksın 
təlimi kapitalizm cəmiyyətində sinfi ziddiyyətlərin və sinfi 
mübarizənin kökünə endirilmiş zərbə idi. K.Marks bu əsərində 
kapitalizm cəmiyyətini insan əməyinin istismarı baxımından əvvəlki 
cəmiyyətlərə nisbətən daha çox ifşa edirdi. Çünki Engelsin sözlərilə 
desək, kapitalizm muzdlu əməyi (iş qüvvəsini) qəddarcasına istismar 
etmək üçün küllü miqdarda metodlar, üsullar və yollar yaratmışdır. 
Bu istismar formalarının başında çoxluğu istismar edən azlıq 
dayanırdı. Xırıda burjuaziya çalışırdı ki, sinfi ziddiyyətə daxil olanlar 
barışdırıcı mövqe tutsunlar. Onlar iddia edirdilər ki, qeyri-sinfi 
sosializm siniflər üzərində "üstün" quruluş demokratiya lazımdır. 
Göstərdiyimiz bu ideya ilə əlaqədar olaraq qeyd edək ki, Marksın 
"Kapital" əsərində göstərilirdi ki, ümumiyyətlə, kapitalizm 
cəmiyyətinin əsas qüvvəsi burjuaziya və proletariatdır. Bu ideya o 
demək idi ki, burjuaziya kapitalizm cəmiyyətinin qurucusudur, bu 
cəmiyyətin rəhbəridir, lakin kapitalizmin hərəkətverici qüvvəsi 
proletariatdır. "Kapital" əsərində klassik iqtisadi təlim işlənib 
hazırlanmışdır. Bu iqtisadi təlim böyük siyasi-iqtisadi və elmi 
sistemdir. "Kapital" əsərinə qədər kapitalizm haqqında çox əsərlər 
yazılmışdır. Lakin bu əsərlərin müəlliflərilə müqayisədə  K.Marks 
kapitalizm cəmiyyətinin düzgün elmi şərhini vermişdir. O 
göstərmişdir ki, kapitalizm keçici xarakter daşıyan istehsal üsuludur. 
"Kapital" əsərində K.Marks özünün kəşf etdiyi tarixi 
materialistcəsinə anlamaq ideyasından istifadə etmişdir. Bu metodla 
o, kapitalist istehsal üsulunu tədqiq etmişdir. Bu proses daxilində 
burjua iqtisadçıları əmtəənin əmtəəyə dəyişdirilməsini şeylər 
münasibəti kimi görürdülər. Bu münasibətlər daxilində olan şeylər 
prosesini K.Marks insanlar arasında olan münasibət kimi izah edirdi. 
K.Marks göstərirdi ki, kapitalist əmtəə təsərrüfatı əmək 
məhsuldarlığını artırmaqla yanaşı həmin kapitalist istehsalı ilə 
 285 
ziddiyyətə daxil olur və bu ziddiyyətlər barışmaz xarakter daşıyır. 
Bununla K.Marks kapitalitst istehsalının ziddiyyətli inkişafının 
mahiyyətini açmış və sübut etmişdir ki, bu cəmiyyət nə qədər 
tərəqqipərvər olsa da bir o qədər ziddiyyətli quruluşdur. K.Marks 
"Kapital" əsərində burjua cəmiyyətinin məhsuldar qüvvələri ilə onun 
istehsal münasibətlərinin dialektikasını da tədqiq və təhlil etmişdir. 
O göstərirdi ki, məhsuldar qüvvələrin müəyyən bir inkişaf 
səviyyəsində kapitalist istehsal münasibətləri yaranmışdır. Sonrakı 
inkişaf nəticəsində isə kapitalist istehsal münasibətləri məhsuldar 
qüvvələri ləngidir. Bu prosesin əsasını kapitalizm ziddiyyətlərinin 
tarixi dərinləşməsi və kəskinləşməsi təşkil edir. 
Qeyd edək ki, K.Marksın "Kapital" əsəri təkcə iqtisadi nəzəriyyə 
üçün deyil, o, eyni zamanda fəlsəfə və tarix üçün əvəzedilməz 
xəzinədir. "Kapital" əsərində K.Marks özünün yaratdığı və inkişaf 
etdirdiyi dialektik materializm metodundan istifadə etmişdir. Bu 
metod öz növbəsində bütün ictimai fənlərdə istifadə olunan metoda 
çevrildi.  
 
 
 
 
 
 
 
 
 
 
 
 
 
 
 286 
 
FƏSİL 12. ALMAN TARİXİ MƏKTƏBLƏRİ 
 
§ 1. ALMANİYADA SİYASİ İQTİSADIN MEYDANA 
GƏLMƏSİ. F.LİST, ONUN İQTİSADİ BAXIŞLARI. 
MƏHSULDAR  
QÜVVƏLƏR NƏZƏRİYYƏSİ 
 
Qərbi Avropanın başqa ölkələrindən fərqli olaraq, 
Almaniyanın özünün klassik siyasi iqtisadı olmamışdır, bu da 
hər şeydən əvvəl, onunla izah olunur ki, burjua siyasi 
iqtisadının meydana gəlməsi üçün kapitalist istehsalının 
müəyyən yetkinliyinin olmamasıdır.  Bununla belə, Almaniya 
bütün Qərbi Avropa ölkələrindən sonra kapitalist inkişafı 
yoluna qədəm qoymuşdur.  Hətta XIX əsrin birinci yarısında 
Almaniya hələ də siyasi cəhətdən parçalanmış, iqtisadi 
cəhətdən geridə qalmış aqrar ölkə olaraq qalırdı. Ölkənin 
iqtisadi həyatı daxili gömrük maneələrinin bolluğu şəraitində 
keçir, vahid ticarət qanunvericiliyinin, vahid pul sisteminin, 
həmçinin vahid ölçü və çəki sisteminin olmaması ilə 
xarakterizə olunurdu.  Almaniyanın iqtisadi birləşməsinin 
başlanğıcını qoymuş gömrük ittifaqı yalnız 1843-cü ildə 
yaranmışdır. Almaniyada sənaye çevrilişi, əgər XIX əsrin 40-cı 
illərində,baş vermişdirsə, lakin İngiltərə artıq güclü sənaye 
dövləti, kimi o dövr üçün "dünyanın emalatxanası"   
adlandırılırdı. 
O dövrdə Almaniyada xarici ticarətin tam azadlığı hökm sürürdü və 
bu, gənc milli iqtisadiyyat üçün son dərəcə təhlükəli idi, belə ki, 
Almaniyanın texniki cəhətdən geridə qalan sənayesi ucuz və keyfiyyətli 
ingilis manufakturası və başqa fabrik malları ilə rəqabətə davam gətirə 
 287 
bilmirdi. Bu şəraitdə Almaniya sənayesinin İngiltərə və Fransa tərəfindən 
tamamilə məhv edilməsi təhlükəsi reallaşırdı. 
Alman iqtisadi fikri qarşısında ölkənin yaranmış vəziyyətdən çıxış 
problemi qoyulurdu.  Ölkənin iqtisadi geriliyinin aradan qaldırılması, 
onun siyasi birləşməsi məsələsinin həlli hər şeydən əvvəl, gənc kapitalist 
sənayesinə himayədarlıq edən və onun üçün möhkəm gömrük müdafiəsini 
yaradan, ölkəni birləşdirə bilən milli ideologiya hazırlaya biləcək güclü 
dövlət hakimiyyətinin yaranmasını tələb edirdi. Bu ideologiya alman 
millətçiliyi oldu. 
Bu ideyalar F.Listin təlimində tam və parlaq ifadəsini taparaq inkişaf 
etdirildi.  
Fridrix List (1789-1846-cı illər) XIX əsrin birinci yarısında alman 
burjuaziyasının görkəmli ideoloqu idi. XIX əsrin 40-cı illərində Almaniyada 
yaranmış alman siyasi iqtisad tarixi məktəbinin əsasında məhz onun 
baxışları dururdu. List kiçik Reytlingen şəhərində, varlı dabbaq ailəsində 
anadan olmuşdur. O, gənc yaşlarında Vürtemberq krallığının mərkəzi 
hökumətində işləməyə başlayır. 1817-ci ildə List Tübingen Universitetinin 
professoru olur. 1819-cu ildə Listin təşəbbüsü ilə Frankfurtda daxili 
gömrükxanaların ləğv edilməsini və vahid ümumalman proteksiya 
sisteminin qurulmasını qarşısına başlıca məqsəd qoyan "Alman 
sənayeçilərinin və kommersantlarının baş assosiasiyası"nın əsası qoyulur.  
Almaniyada feodal qaydalarının və feodal bürokratiyasının tənqidi üçün 
hökumət tərəfindən həbs olunmaq təhlükəsi ilə izlənilən List ABŞ-a 
mühacirət edir.  Orada o, varlanıb 1832-ci ildə Amerika konsulu kimi 
Almaniyaya qayıtmışdı. O vaxtdan da List amerikan iqtisadçısı Hamilton 
tərəfindən irəli sürülmüş, dövlətin fəal surətdə iqtisadiyyata müdaxiləsini 
nəzərdə tutan və umummilli bazarın yaradılmasını, milli istehsalın ingilis 
səviyyəsi rəqabət qabiliyyətinə çatmasına qədər müdafiəsini qarşısına 
məqsəd qoyan proteksionizm ideyalarını inkişaf etdirmişdir. 
1841-ci ildə Listin baş əsəri olan "Siyasi iqtisadın milli sistemi" 
buraxılır. Bu əsərin mərkəzi ideyası ondan ibarətdir  ki, ayrı-ayrı ölkələrin 
iqtisadiyyatı öz xüsusi qanunları ilə inkişaf etdiyinə görə bütün ölkələr 
üçün vahid siyasi iqtisad ola bilməz. Hər bir ölkənin öz milli siyasi iqtisad 
sistemi olmalıdır. Sonuncunun məqsədi, Listin rəyincə millətin müasir 
 288 
şəraitdə bütün dünyada və xüsusi milli münasibətlərin mövcudluğu 
zamanı özünün iqtisadi vəziyyətini saxlamaq və yaxşılaşdırmaqdan 
ibarətdir. List dəfələrlə qeyd etmişdir ki, siyasi (milli) iqtisadın vəzifəsi hər 
şeydən əvvəl, millətin iqtisadi tərbiyəsindən ibarətdir. List "siyasi iqtisad" 
terminini əvəz edərək, "milli iqtisad" terminini tətbiq edir. "Milli iqtisad" 
dedikdə o, inkişaf edən alman burjuaziyası üçün iqtisadi siyasət üzrə 
tövsiyələr sistemini başa düşür. 
Ümumiyyətlə, List ayrı-ayrı ölkələrin iqtisadi inkişafında olan və 
müxtəlif formasiyaların iqtisadi qanunlarının məzmununu təşkil edən 
ümumini, tipik və  təkrar olanı rədd edərək, milli xüsusiyyətləri ön plana 
çəkirdi. 
Milli sistemdə List məhsuldar qüvvələr nəzəriyyəsinə, həmçinin 
onunla əlaqədar əmək bölgüsü və millətlərin təsərrüfat inkişafı mərhələləri 
haqqında təlimə mühüm yer ayırırdı. List hesab edirdi ki, Almaniya üçün 
proteksionist siyasət əsasında sənayenin sürətli inkişafı daha mühümdür. 
List belə hesab edirdi ki, millətin rifahı var-dövlətin kəmiyyəti ilə 
deyil, bu sərvəti yaradan məhsuldar qüvvələrin inkişaf dərəcəsi ilə 
şərtləndirilir. Məhsuldar qüvvələrin tərkib hissəsini o, "əqli kapital"da, yəni 
onun sərvətin başlıca mənbəyi hesab etdiyi elmdə, incəsənətdə olan 
nailiyyətlərdə, kəşflərdə, ixtiralarda və s. görürdü. 
List başlıca və müəyyənedici məhsuldar qüvvələr dedikdə, fabrik-
zavod sənayesini nəzərdə tutmuşdur. List belə hesab edirdi ki, məhz o, 
nəinki bütün başqa məhsuldar qüvvələri (əkinçilik, nəqliyyat, ticarət və s.) 
doğurur, həm də ölkənin mənəvi və mədəni tərəqqisinin, həmçinin onun 
siyasi müstəqilliyinin sadiq rəhnidir. 
Millətin iqtisadi inkişaf mərhələləri haqqında təlim də Listə 
məxsusdur. "Millətin milli-iqtisadi irəliləyiş hərəkatında o, beş əsas 
mərhələni: 1) vəhşilik halı, 2) çobanlıq, 3) əkinçilik, 4) əkinçilik-
manufaktura, 5) əkinçilik-manufaktura-ticarət mərhələlərini ayırmışdır. 
Millətlərin təsərrüfat inkişafı mərhələləri haqqında olan təlimdən 
List öz iqtisadi siyasət konsepsiyasını yaradırdı. List təsərrüfatçılığın idealı 
kimi beşinci mərhələ üçün xarakterik olan sahələrin birliyini hesab edirdi. 
Bu inkişaf səviyyəsinə o zaman yalnız İngiltərə çatmışdı. Gənc ölkələrə - 
Almaniya və ABŞ kimi hələ III və IY mərhələlər arasında olan və təzəcə 
 289 
irəliyə - sənaye inkişafına tərəf hərəkət edən ölkələrə - gəldikdə isə, 
dövlətin dəstəyi onun daha qüdpətli və yetkin sənaye dövlətlərinin 
rəqabətindən milli iqtisadiyyat daxilində  gömrük rüsumlarının köməyilə 
müdafiə köməyi olmadan bu ideala çatmaq mümkün deyil. 
List hesab edirdi ki, geridə qalan ölkələri onları qabaqlayan 
millətlərin səviyyəsinə qaldırmaq üçün yeganə vasitə proteksionist 
(himayəçilik) siyasətidir. O, proteksionizm sistemini "millətlərin sənaye 
tərbiyəsi" vasitəsi adlandırırdı. Öz inkişaflarının ilk mərhələlərini yaşayan 
və sənayenin inkişafı üçün maddi şəraiti olmayan sırf aqrar ölkələrdə isə 
List proteksionizmi məqsədəuyğun hesab etmirdi. 
Listə görə, Almaniya öz məhsuldar qüvvələrini və sənaye gücünü 
inkişaf etdirməklə birinci dərəcəli sənaye ölkəsi olub İngiltərəni ötər, 
Asiyada və Afrikada onun müstəmləkələri ola bilər. Gələcəkdə bu ideyalar 
geosiyasəti əsaslandırmaq üçün nasistlər tərəfindən istifadə olunmuşdu. 
Listin ideyaları müasir dövrdə də öz əhəmiyyətini saxlayaraq iqtisadi 
geriliyini aradan qaldırmağa, siyasi birliyini möhkəmlətməyə can atan, 
inkişaf etməkdə olan ölkələr üçün xüsusilə aktualdır.  
 
§ 2. K.RODBERTUSUN İQTİSADİ KONSEPSİYASI 
 
Karl Rodbertus - Yagetsov (1805-1875-ci illər) alman iqtisadçısı, 
hüquqşünas, dövlət sosializmi nəzəriyyəsinin banilərindən biridir. 
1848-ci il İnqilabı dövründə Frankfurt parlamentinin üzvü, 
mədəniyyət və maarif naziri. 
Rodbertusun iqtisadi konsepsiyası D.Rikardonun və utopik 
sosializmin güclü təsiri ilə formalaşırdı, kapitalizmin dərin tənqidindən 
ibarət idi və eyni zamanda Rodbertus bu konsepsiyada islahatlar yolu ilə 
sosial problemlərin həlli üçün çıxış edirdi. 
Rodbertus D.Rikardonun əmək dəyəri nəzəriyyəsinin tərəfdarı 
olmasına baxmayaraq, əmtəənin dəyərini bilavasitə fəhlə pulu adlandırılan 
pulların buraxılması yolu ilə iş vaxtında qanuni olaraq ifadə etməyi təklif 
edirdi. Beləliklə, onun hesab etdiyi kimi, dövlətin köməyi ilə qiymətin və 
dəyərin bərabərləşməsinə nail olmaq olardı. 
 290 
Rodbertus iqtisadi konsepsiyasında mənfəətin nəzəriyyəsi və 
normalarına, torpaq rentası və fəhlə sinfinin vəziyyəti məsələlərinə 
toxunurdu. 
D.Rikardonun əmək dəyəri nəzəriyyəsindən yalnız əməyin dəyəri 
doğurduğu haqqında postulatı çıxararaq o, belə nəticəyə gəlir ki, torpağa 
və kapitala olan mülkiyyət torpaq mülkiyyətçilərinin və kapitalistlərin 
əməyi ilə yaranmır. Mülkiyyətin bu növlərini Rodbertus "gəlir gətirən, 
sahiblərinə renta verən, lakin onların öz şəxsi əməyi sərf olunmayan 
mülkiyyət" kimi müəyyən etmişdir. 
Rodbertus "ümumiyyətlə renta" kateqoriyasını tətbiq edir. O, hesab 
edirdi ki, torpaq rentasının və kapitalist mənfəətinin hökmran 
xarakteristikası odur ki, hər iki forma zəhmətsiz gəliri təşkil edir. Torpaq 
rentasının yaranma mənbəyini Rodbertus torpağa olan xüsusi mülkiyyət 
hesab edirdi. Bundan başqa, o tamamilə düzgün olaraq torpaq rentasının 
torpağa mülkiyyət obyekti kimi inhisarla əlaqəsini üzə çıxarmışdır. 
Rodbertusun "dövlət sosializmi" nəzəriyyəsi xüsusi maraq doğurur. 
Rodbertusa görə, insan cəmiyyəti öz təkamülündə üç aşağıdakı 
mərhələdən keçir: 1) antiklik 2) feodalizm və kapitalizm 3) kommunizm. 
Bu mərhələlər kapitalizmin inkişaf səviyyəsi və istehsal vasitələrinə 
mülkiyyətin xarakteri ilə müəyyən edilir. Antikliyin əsasını o dövrün əsas 
məhsuldar qüvvəsi olan insan-qula olan mülkiyyət təşkil edirdi, feodalizm 
və kapitalizm dövrləri torpağa və kapitala, kommunizm dövrü isə əməyə 
və əmək haqqına olan mülkiyyətlə xarakterizə olunur. 
Rodbertusun rəyincə, kommunizmin rüşeymləri bəşəriyyətin 
inkişafının kommunizmə qədərki inkişaf dövrlərində yaranır. Dövlətin isə 
rolu ondan ibarət olur ki, o son dövrə - kommunizmə təkamül keçidi üçün 
ideal təşkilatdır. 
Rodbertus hesab edirdi ki, ölkənin sosial və iqtisadi problemlərini 
yalnız dövlət həll edə bilər və həll etməlidir. 
Rodbertusun iqtisadi konsepsiyası iqtisad elminin inkişafında 
mühüm rol oynadı, sonralar isə Almaniyanın yeni tarix məktəbinin 
nümayəndələri tərəfindən əsas konsepsiya kimi qəbul edildi. 
 
§3. ALMANİYADA TARİX MƏKTƏBİNİN YARANMASI 
 291 
VƏ İNKİŞAFI 
 
Almaniyada tarix məktəbi XIX əsrin 40-cı illərində meydana gələrək, 
XIX əsrin ortalarında yarandı. Bu məktəb F.Listin iqtisadi təhlilini, 
həmçinin Almaniyada XIX əsrin əvvəllərində yaranmış hüquq tarix 
məktəbinin ideya motivlərini qəbul edib inkişaf etdirdi.   
Almaniyada iqtisadi fikir tarixini dövrlərə bölərkən 2 tarixi məktəbi 
ayırırlar: XIX əsrin ortalarında klassik siyasi iqtisada və utopik sosializmə 
qarşı çıxış edən köhnə tarix məktəbi və XIX əsrin  70-90-cı illərində 
yaranmış, elmi sosializm nəzəriyyəsinin ziddinə olan gənc tarix məktəbi. 
Köhnə tarix məktəbinin baniləri Vilhelm Roşer (1817-1894-cü illər), 
Bruno Hildebrandt (1812-1898-ci illər) və Karl Knisdir (1821-1898-ci illər). 
Hettingen və Leypsiq universitetlərinin professoru V.Roşer iqtisad 
elminin klassik burjua siyasi iqtisadına qarşı yönəldilmiş tarixi və ya tarixi-
fizioloji metodunu işləmişdir. O, siyasi iqtisadı digər ictimai elmlərlə sıx 
əlaqədə faktları toplamaq, müşahidə olunan təsərrüfat təzahürlərini təsvir 
etmək və bunları nəzəri ümumiləşdirmələr əsasında deyil, tarixi 
analogiyaların axtarışı yolu ilə izah etməyə qadir olan milli elm kimi bəyan 
edirdi. 
Roşer 1843-cü ildə buraxılmış "Tarixi metod" nöqteyi-nəzərindən 
siyasi iqtisad kursunun qısa əsasları" əsərində ilk dəfə tarixi metodun 
ümumi cizgilərini vermişdir. Roşerin "Xalq təsərrüfatının əsasları" (1854-
1894) kitabı da maraq doğurur. Burada o, tarixi metoda müvafiq olaraq, hər 
bir millətin inkişafını aşağıdakı amillərin: təbiətin, əməyin və kapitalın, 
dəyişən hökmranlığı ilə əlaqələndirərək, J.B.Seyin üç istehsal amili 
nəzəriyyəsini şərh edir.  
Listin ardınca Roşer müxtəlif xalqların tarixində iqtisadi təzahürlərin 
təkrarlanmasını və deməli, iqtisadi inkişafın ümumi qanunlarının 
mümkünlüyünü rədd edirdi.  Roşer xalqların təbii fərqlərini, həmçinin 
onun rəyincə müxtəlif millətlərdə ümumi təsərrüfat tipinin 
mümkünlüyünü istisna edən qabiliyyətlərinin və inkişaf dərəcələrinin 
fərqlərini ön plana çəkirdi. Roşer belə hesab edirdi ki, "donun eyni ölçü 
üzrə tikilmədiyi kimi, bütün xalqlar üçün də eyni iqtisadi ideal ola bilməz". 
 292 
Roşer cəmiyyətin inkişafının inqilabi yolunu rədd edərək, inkişafın 
yalnız təkamül formasını qəbul edirdi. İnqilabi çevrilişləri qeyri-qanuni 
hesab edir, xalqları öz həyat formalarını dəyişdirərkən hər şeyi dəyişdirən 
zamanı rəhbər tutmağa çağırırdı ki, çox yavaş və tədricən həyata keçirilən 
dəyişikliklər hiss olunmasın. 
Roşer inanırdı ki, hər bir inqilab, onun etdiyi dəyişikliklərə nə qədər 
ehtiyac olsa belə, böyük bədbəxtlik və xalq həyatını ölüm xəstəliyi olaraq 
qalır. 
Bruno Hildebrandt-alman iqtisadçısı və statistiki, Almaniyanın və 
İsveçrənin bir sıra universitetlərində siyasi iqtisad professoru. Əsas əsəri 
iqtisadi təzahürlərin tarixi tədqiqat metodunu irəli sürdüyü "İndinin və 
gələcəyin siyasi iqtisadı" əsəridir ki, bu kitab 1848-ci ildə nəşr olunub. 
1864-cü ildə Hildebrandtın "Natural təsərrüfat, pul təsərrüfatı və 
kredit təsərrufatı" əsəri işıq üzü görür, burada o, millətin tarixinin 
aşağıdakı dövrlərə ayrılmasını göstərir: 1) orta əsrlərin təbii təsərrüfatı 
(natural təsərrüfat nəzərdə tutulur) 2) pul təsərrüfatı 3) kredit təsərrüfatını 
o, təsərrüfatın ali tipi hesab edirdi, belə ki, kredit kapitalı olmayan işgüzar 
adamlara sahibkar olmağa imkan verir. Hildebrandt krediti pulların və 
kapitalın hökmranlığına son qoymağa və müasir kapitalist dünyasını 
ədalət əsasında dəyişdirməyə qabil olan qüvvə hesab edirdi. Onun fikrincə, 
kredit təsərrüfatı pul təsərrüfatının antiporu deyil, yalnız gələcək 
inkişafıdır. Ona görə Hildebrandtın krediti pulların və kapitalın 
hökmranlığına son qoymağa, onun müasiri olan kapitalist dünyasını ədalət 
əsasında dəyişəcəyinə qadir olan hər hansı yaradıcı qüvvə kimi təqdim 
etməsi əsassızdır. 
1853-cü ildə Marburq, Freyburq və Heydelburq universitetlərinin 
professoru, tarix məktəbinin üçüncü nümayəndəsi K.Knisin "Tarixi metod 
nöqteyi-nəzərdən siyasi iqtisad" kitabı çap olundu ki, burada tarix 
məktəbinin metodoloji yanaşmalarının sistemli ifadəsi verilmişdi. Onun 
digər mühüm əsəri iki cildlik "Pul və kredit" (1885-86-cı illər) əsəridir. 
Knis də tarix məktəbinin digər nümayəndələri kimi siyasi iqtisad 
klassik məktəbinin antitarixliyini tənqid edirdi. Cəmiyyətin iqtisadi 
inkişafının obyektiv qanunauyğunluğu ideyası Knis tərəfindən xüsusi 
 293 
tənqid olunur. O, təbii qanunların cərəyan etdiyi təbiəti hər hansı 
qanunların təsirindən azad olan cəmiyyətə qarşı kəskin surətdə qoyurdu. 
Knis tarix məktəbinin digər nümayəndələri kimi müxtəlif xalqların 
tarixində iqtisadi təzahürlərin təkrarlanmasını, bununla da iqtisadi 
inkişafın ümumi qanunlarının mümkünlüyünü rədd edirdi. 
Tarix məktəbi Listin siyasi iqtisada olan baxışını tarixi inkişafda 
təbiətin müstəsna xüsusiyyətləri, xalqın və onun idarələrinin xarakteri ilə 
müəyyən edilən milli təsərrüfatı öyrənməyə qadir olan milli elm kimi əks 
etdirirdi. 
Almaniyanın yeni tarix məktəbinin nümayəndələri Q.Şmoller (1838-
1917-ci illər), L.Brentano (1844-1931-ci illər) və K.Büxerdir (1847-1930-cu 
illər). 
Yeni tarix məktəbinin rəhbəri Q.Şmoller alman iqtisadçısı və tarixçisi, 
Almaniyanın dövlət və ictimai xadimi, Qall, Strasburq və Berlin 
Universitetlərinin professoru olmuşdur. 
Şmollerin başlıca əsəri "Xalq təsərrüfatı haqqında ümumi təlimin 
əsasları" (1900-1904-cü illər) rus dilində tərcüməsi "Xalq təsərrüfatı, xalq 
təsərrüfatı haqqında elm və onun metodları: təsərrüfat, qayda-qanun və 
hüquq, əmək bölgüsü"  
Şmoller tarix məktəbinin ideyalarına əsaslanaraq iqtisadi təzahürlərə 
təsviri, empirik yanaşmaya və faktiki materialın toplanmasına üstünlük 
verərək elmi abstraksiyaların rolunu inkar edirdi. 
Şmollerin rəyincə iqtisadçılar kifayət qədər faktiki material toplaya 
bilmədikləri üçün yalnız bir neçə yarım həqiqət və mübahisəli 
ümumiləşdirmə irəli sürə bilmişlər. Onlar həmçinin israr edirdilər ki, 
müasir iqtisad elmi iqtisadi təzahürlərin "Empiriya", "İncə təcrübi 
öyrənmə" mərhələsindədir. Yalnız çox illər keçdikdən sonra, material 
yığdıqca təcrübi məlumatların izahının ali səmərəli dövrü gələ bilər. 
Şmoller hesab edirdi ki, iqtisadi nəzəriyyənin yaranmasından əvvəl 
konkret-tarixi tədqiqat aparılmalıdır, beləki, yalnız dərindən, genetik 
yanaşma sosial təzahürlərin səbəb bağlılıqlarını müəyyən etməyə imkan 
verir. Şmoller israr edirdi ki, iqtisad elmində tədqiqat obyekti təsərrüfat 
subyektlərinin niyyətləri, texnikanın inkişaf səviyyəsi, yanaşı fəaliyyət 
göstərən sosial institutların xarakteri, təbiət və başqa şərtlərdir, belə ki, 
 294 
iqtisadi subyektlərin hərəkəti müxtəlif amillərin qarşılıqlı təsirinin 
nəticəsidir. Şmollerin fikrincə, siyasi iqtisada psixologiya, sosiologiya, 
coğrafiya və s. daxildir, onun normativ xarakteri vardır və etik qiymətlər, 
praktiki tövsiyələrin mümkünlüyünü açır. O, israr edirdi ki, təsərrüfat 
həyatı yalnız təbiət və texniki tövsiyələrlə deyil, həmçinin mənəvi amillərlə 
müəyyən edilir: sərt qayda-qanunsuz nə bazar, nə pul mübadiləsi, nə əmək 
bölgüsü, nə də dövlət vardır. 
Şmoller milli iqtisadda etik prinsipdən irəli gələrək, sosial və sinfi 
fərqlərin mövcudluğuna bəraət verirdi. O, yazırdı ki, "Biz onları ədalətli 
hesab edirik, beləki onlar siniflərin keyfiyyətini bərabərliyi və fərqi 
cəhətdən bizim müşahidələrimizə uyğundur". Şmoller israr edirdi ki, 
əmlak bərabərsizliyi də çox zəruridir, belə ki, "müvəqqəti səhvlər istisna 
olmaqla, xalqın hissiyyatı həmişə əməlləri başqaları arasında müəyyən 
qədər seçilənlərə şərəf, sərvət və vəzifə verir". 
Şmoller milli iqtisadiyyatı dəstəkləmək və sinfi ziddiyyətləri 
yumşaltmaq məqsədilə dövlətin təsərrüfat həyatına fəal müdaxiləsi 
uğrunda çıxış edirdi. 
Siyasi iqtisadın nəzəri problemlərindən imtina edilməsi nəinki 
Şmollerə, bütün yeni tarix məktəbinə xas idi. 
L.Brentano - Breslav, Strasburq, Vyana, Leypsiq və Münxen 
Universitetlərinin professoru, iqtisadi və sosial siyasət, iqtisadiyyat, tarix, 
fəhlə hərəkatı məsələləri üzrə çoxsaylı əsərlərin müəllifi. Öz iqtisadi 
baxışlarında həmçinin iqtisad nəzəriyyəsindən imtina edilməsini təbliğ 
edirdi. Vyana universitetində mühazirələrlə çıxış edərək (1888-ci il), 
Brentano ümumi və ya nəzəri iqtisada "iqtisadi hadisələrin bilavasitə 
müşahidə" vəzifəsini qarşı qoyaraq onun "ikinci dərəcəli əhəmiyyətindən" 
danışırdı, çünki "siyasi iqtisad bir zaman təbiyyət elmlərinin təbiətdə 
müşahidə olunan fakt və proseslərin təsvirinə keçməsinin aprior 
mühakimələrinə əsaslanmalıdır. Brentano belə hesab edirdi ki,  iqtisadi 
həyatın hətta ən sadə təzahürlərinin dəqiq təsviri eqoizmdən olan ən ağıllı 
deduksiyadan da müqayisəolunmaz dərəcədə daha qiymətlidir".  
Qeyd etmək lazımdır ki, iqtisad nəzəriyyəsində abstrakt metoda 
qarşı mübarizədə həm Şmoller, həm də Brentano klassik məktəbin istehsal 
münasibətlərinə və deməli kapitalizmin iqtisadi kateqoriyalar məcmusunu 
 295 
əbədi, dəyişməz elementlər kimi nəzərdə tutan metodoloji zəifliklərindən 
istifadə etmişlər.  
Yeni tarix məktəbinin nümayəndələri müasir kapitalist ölkələrinin 
təsərrüfat inkişafını tədqiq edərkən bu ölkələrin təsərrüfat quruluşunun 
dəyişkənliyini sübut etmiş və cəmiyyətin iqtisadi həyatının inkişafının və 
obyektiv iqtisadi qanunların qanunauyğun xarakterini inkar etmişlər. 
Brentano yuxarıda qeyd olunan mühazirədə merkantilistləri hətta 
siyasi iqtisadın klassiklərindən yüksəkdə tuturdu, belə ki, onun fikrincə, 
merkantilistlər sənaye və ticarətə dövlət təsirinin müxtəlif üsullarını tədqiq 
edərək, iqtisadi qanunlar üzə çıxarmağa cəhd etməmişlər. 
Yeni tarix məktəbi dəyər, izafi dəyər, kapitalist yığımının tarixi meyli 
qanununun problemlərini süni və uydurma hesab edərək, klassik siyasi 
iqtisadın və marksist təliminin kəskin tənqidi ilə çıxış etdi. Şmoller 
göstərirdi ki, Karl Marksın ümumiləşdirmələri abstrakt anlayışlar və 
ümumi tarixi - fəlsəfi obrazlardan başqa bir şey deyildir. 
Tarix məktəbinin tərəfdarları həmçinin "iqtisadi insanın" marjinalist 
konsepsiyasına qarşı çıxış edirdilər. Onlar göstərirdi ki, insanın davranışı 
sosial mühitdən, ictimai münasibətlərdən təcrid olunmuş halda 
götürülməməlidir, insanı primitiv istehlakçı kimi təsvir etmək olmaz. 
1872-ci ildə Q.Şmoller, L.Brentano və A.Vaqner sosial-iqtisadi 
islahatları praktiki surətdə həyata keçirmək üçün "Sosial siyasət ittifaqı" 
təşkil etdilər. Bu ittifaq fəhlələrin vəziyyətinin yaxşılaşdırılması üzrə 
qanunvericilik tədbirlərinin dəstəklənməsi üçün, daha doğrusu: 
məktəblərdə məcburi tədrisin həyata keçirilməsi (12 yaşına qədər), 
uşaqların, yeniyetmələrin və qadınların əməyinin dövlət tərəfindən 
tənzimlənməsi, xəstəlik və bədbəxt hadisələrdən fəhlələrin sığorta 
edilməsinin təşkili, qocalıq və əmək qabiliyyətini itirmişlər üçün təqaüdün 
müəyyən edilməsi, istehlak və mənzil kooperasiyasının təşkili üçün 
yaradılmışdı. Tarix məktəbinin nümayəndələri bu tədbirləri "dövlət 
sosializmi" adlandırırdılar. Dövlət sosializmi ideyaları Almaniyanın 
iqtisadi siyasətinə və tarix məktəbinin ayrı-ayrı müddəalarının praktiki 
surətdə həyata keçirilməsinə güclü təsir göstərdi, dünyada onun nüfuzunu 
qaldırdı və ayrı-ayrı ölkələrdə onun ideyalarının geniş yayılmasına kömək 
etdi. 
 296 
Yeni tarix məktəbinin nümayəndələri arasında mühafizəkar və 
liberal istiqamətlər seçilirdi. Mühafizəkar istiqamətin rəhbəri Şmoller idi. 
L.Brentano həmkarlar ittifaqlarının praktiki surətdə geniş inkişafı üçün 
çıxış etdiyi zaman, Şmoller öz  tərəfdarları ilə "Sosial siyasət ittifaqı"nın 
islahatçılıq fəaliyyətini dayandırmağa çalışırdı. Brentano "Sosial siyasət 
ittifaqın"da liberal islahatçı qrupu təmsil edirdi ki, bu qrupun məqsədi 
onların fikrincə, başlıca amili həmkarlar ittifaqının inkişafı olan siniflər 
dünyasının qurulması idi.  Özünün "Fəhlələrin müasir birləşmələri" (1871-
1872) 2 cildlik monoqrafiyasında Brentano yazırdı ki, fəhlənin sahibkara 
satdığı əmtəə (yəni əmək) xüsusi növ əmtəədir. Öz ilkin sahibindən 
ayrılmaz olduğu üçün fəhlə hər yerdə öz əmtəəsinin dalınca getməlidir, və 
satış üçün yalnız əməyə malik olduğu üçün də tez-tez onu sahibkara ən 
əlverişsiz şərtlərlə güzəştə getməli olur. Əməyin alış-satışı sahəsində bir-
birindən ayrılmış işçilərin yerinə yaxşı təşkil olunmuş həmkarlar gəldikdə 
isə vəziyyət kəskin dəyişir. 
Brentano yazırdı ki, "Onların sayəsində əməyin ... satıcı kimi fəhlənin 
və əmtəənin zərərli xüsusiyyətlərinin təsiri aradan qalxır".  
Brentano aqrar məsələ üzrə də marksizmin əleyhinə çıxış edirdi. O, 
sübut edirdi ki, xırda kəndli təsərrüfatı tamamilə möhkəmdir, iri 
təsərrüfatlar isə yalnız dən təsərrüfatında bəzi üstünlüklərə malikdir. 
Qalan sahələrdə xırda təsərrüfat daha əlverişli və perspektivlidir, iri 
təsərrüfatdan sərfəlidir. 
Brentano K.Marksın izafi dəyər nəzəriyyəsi ilə də razılaşmırdı. 
K.Marksa zidd olaraq, Brentano israr edirdi ki, kapitalistin mənfəəti "yeni 
məhsulda istehsal elementlərinin hamısının birləşməsi yolu ilə, bu 
elementlərin birləşməsinə qədərki dəyər üzərindəki dəyərin artığından" 
ibarətdir. Faktiki olaraq, Brentano mənfəəti, onun fikrincə, sahibkarın 
yaradıcı ruhu olan sahibkarlıq gəlirinə aid edir. 
Karl Büher - Derpt, Bazel, Karlsruer və Leypsiq Universitetlərinin 
professoru tərəfindən "Xalq təsərrüfatının meydana gəlməsi" (1893)-cü il) 
adlı əsərində təklif olunan bəşəriyətin iqtisadi tarixinin dövrləşdirilməsi 
böyük maraq doğurur. Büher təsərrüfatın inkişaf sxemini irəli sürərək onu 
üç mərhələyə ayırır: "qapalı və ev təsərrüfatı pilləsi" (xüsusi istehlak üçün 
istehsal, mübadiləsiz təsərrüfat), "şəhər təsərrüfatı pilləsi" (xarici istehlakçı 
 297 
üçün istehsal və ya bilavasitə mübadilə pilləsi) və "xalq təsərrüfatı pilləsi" 
(mallar istehlakçıya çatana qədər bir sıra təsərrüfatlardan keçir). 
Buherin təsərrüfatın inkişaf sxemi onun fikrincə bəşəriyyətin inkişaf 
səviyyəsini müəyyən edən mübadilə konsepsiyasına əsaslanır. 
Büher mübadilə üsulunu iqtisadi inkişafın əsası hesab edirdi. 
Büherin təsərrüfat tarixinin ümumi sxemindən onun sənayenin 
inkişafının forma və mərhələlərinin təsnifatı doğur. O, göstərir ki, bunun 
birinci mərhələsi ev, qapalı istehsalla, ikincisi - sifarişlə işləyən sənətkarın 
işi ilə, üçüncüsü - onun azad bazar üçün işi ilə, dördüncüsü - möhtəkir 
üçün ev istehsalı ilə, beşincisi - iri fabrik istehsalı ilə üst-üstə düşür. 
Yeni tarix məktəbi və onun nəzəri irsi kifayət qədər ziddiyyətli 
olmuşdur. Şmoller və onun arxadaşları monarxizmlə, iqtisadiyyata güclü 
əlin yaxşı təsirinə inamları ilə, milliyyətçilik və mühafizəkarlıqla 
fərqlənirdilər, onlar sağ mühafizəkarların iqtisadi proqramlarının 
formalaşmasına böyük təsir göstərdilər. 
Brentanonun sosial münaqişələrin dinc tənzimlənməsi konsepsiyası 
ilə olan təlimi isə islahatçı cərəyanlara, sosial məktəblərə, 
institutsionalizmə, iqtisadiyyatın dövlət-inhisarçı tənzimlənməsi 
nəzəriyyələrinə yaxın idi. 
Bütövlükdə, tarix məktəbinin metodologiyası və ənənələri siyasi 
iqtisadın gələcək təkamülünə böyük təsir göstərdi. 
 
§4. VERNER ZOMBARTIN İQTİSADİ TƏLİMİ 
 
Verner Zombart (1863-1941-ci illər) - alman iqtisadçısı, sosioloq və 
tarixçi, Breslav və Berlin Universitetlərinin professoru Şmollerin şagirdi 
olub, bir çox fikirlərində siyasi iqtisadın tarix məktəbinin tərəfdarı idi. 
Lakin Zombart iqtisad elmində tarixi və abstrakt tədqiqat metodlarını 
birləşdirməyə cəhd edərək, tarix məktəbindən qabağa getmişdir. Və o, 
buna nail olmuşdur. 
Zombartın mühüm əsəri "Müasir kapitalizm"dir, birinci nəşri 1903-cü 
ildə olmuşdur. Sonralar bu əsər dəfələrlə nəşr olunmuş, yeni nəşrin son 
cildləri 1928-ci ildə buraxılmışdır.  
 298 
Zombart bu əsərdə kapitalizm tarixini erkən kapitalizm (XYIII əsrin 
ikinci yarısında sənaye inqilabına qədər), inkişaf etmiş kapitalizm (birinci 
dünya müharibəsinə qədər) və gecikmiş kapitalizm kimi inkişaf 
mərhələlərinə ayıraraq bütövlüklə təhlil etmişdir. 
Zombart kapitalizmin iqtisadi inkişaf perspektivlərini nəzərdən 
keçirərək, "sosial plüralizm" nəzəriyyəsini irəli sürmüşdür. Təsərrüfat 
formalarının inkişaf tarixindən Zombart belə bir nəticəyə gəlir ki, cəmiyyət 
inkişaf etdikcə təsərrüfat formaları da artır, belə ki, köhnə formalar itmir, 
əksinə, yenilərilə yanaşı fəaliyyətlərini davam etdirirlər. Məsələn, orta 
əsrlərdə Avropada həm kəndli təsərrüfatı, həm biyar - mülkədar 
təsərrüfatı, həm də şəhər sənətkarlığı paralel mövcud olmuşdur. Sonra 
kapitalizm yaranmışdır, lakin natural təsərrüfat və sənət mövcud olmaqda 
davam etmişdir. Zombart belə nəticə çıxarır ki, gələcəyin cəmiyyətində 
aşağıdakı 6 forma mövcud olacaqdır: kapitalizm, kooperativ təsərrüfat , 
ictimai təsərrüfat (bura Zombart dövlətə və başqa ictimai təşkilatlara, 
məsələn, şəhər özünüidarə təşkilatlarına aid olan müəssisələri də daxil 
edir), natural təsərrüfat, sənət, kəndli təsərrüfatı. 
Zombart öz əsərlərində kapitalizmlə sosializmin yaxınlığını sübut 
etməyə cəhd edirdi. O, deyirdi ki, sabitləşdirilmiş və tənzimlənmiş 
kapitalizmlə texniki cəhətdən təkmilləşmiş, səmərələşdirilmiş sosializm 
arasında fərq çox da böyük deyildir və deməli, insanların və insan 
mədəniyyətinin taleyi üçün təsərrüfatın kapitalistcəsinə, və ya 
sosialistcəsinə təşkil olunacağı az və ya çox dərəcədə əhəmiyyətsizdir. 
Sonralar Zombartın "sosial plüralizm" konsepsiyası kapitalizmin 
təkamülünün mümkünlüyünü əsaslandıran və müasir kapitalizmi xüsusi 
və ictimai (dövlət müəssisələri şəklində) təsərrüfatların elementlərinin 
birləşməsi kimi təsvir edən "qarışıq iqtisadiyyat" nəzəriyyəsinin əsasını 
təşkil edir. 
"Konyukturun sabitləşdirilməsi" haqqında təlim də həmçinin 
Zombarta məxsusdur. Zombart belə hesab edirdi ki, kapitalizm inkişaf 
etdikcə ziddiyyətlərin aradan qaldırılmasına, yumşaldılmasına və son 
nəticədə onların tamamilə itib getməsinə meyl üzə çıxır. Zombart 
konyunkturun sabitləşməsinə kömək edən bir sıra amilləri irəli sürür: 
kapitalistlər tərəfindən bazar strukturunun daha dərindən dərk edilməsi, 
 299 
konyuktur institutlarının yaradılması, səhmdar cəmiyyətlərin təşkili 
sahəsində dövlətin rolunu tənzimləyən Mərkəzi bankın ağıllı uçot siyasəti 
və pul dövriyyəsinin şüurlu təşkili və başqaları. Zombartın fikrincə, 
dövlətin təsirinin güclənməsi iqtisadiyyatda tsiklik dəyişikliklərin 
hamarlanmasına, böhranların, işsizliyin aradan qaldırılmasına səbəb olur, 
kapitalizm tənzimlənən kapitalizm olur. 
1934-cü ildə V.Zombartın  "Alman sosializmi" əsəri nəşr olunur ki, 
burada o, iqtisadiyyatın dövlət tənzimlənməsi sistemini nəzərdən keçirir. 
Almaniya üçün "dövlət sosializmi" şəklində olan sosial idealı o, planlı və ya 
mütəşəkkil kapitalizm kimi təsəvvür edirdi. Dövlət sosializmi modelinin 
formalaşması üçün Zombart iqtisadiyyata dövlət müdaxiləsinin 
zəruriliyini əsas hesab edirdi. O, iqtisadiyyatın gələcək inkişafını və 
millətin rifahının təmin edilməsini iri istehsalın məhdudlaşdırılması, xırda 
biznesin və əkinçiliyin hər cür dəstəklənməsi ilə bağlayırdı ki, bu da 
Zombartın fikrincə, labüd olaraq əhalinin deproletarlaşmasına gətirməlidir. 
Bundan başqa, Zombart dövlət tənzimlənməsi sistemində sosial 
münasibətlərin fəhlə və sahibkarlar arasında əmək qanunvericiliyi, tarif 
müqavilələri, əmək şəraitinə nəzarət formasında tənzimlənməsinə xüsusi 
əhəmiyyət verirdi. O, belə hesab edirdi ki, nəticədə prioritet ictimai 
mənafelər əsasında mənafelər harmoniyası müəyyən olunmalıdır. 
Sonralar alman sosializminin bir çox elementləri, mərkəzləşdirilmiş 
idarəetmə, milli iqtisadiyyatın dövlət tərəfindən planlaşdırılması, 
təsərrüfat sisteminin bütün elementlərinin sərt tabeliyi alman faşist 
dövlətinin iqtisadi siyasətinin əsasını təşkil etdi. 
Zombart öz təlimində təsərrüfat dövrü və təsərrüfat sistemi kimi 
kateqoriyaları ayırır. Təsərrüfat dövrü dedikdə, Zombart sınaq tədqiqatı 
obyekti kimi xidmət edən real iqtisadi sistemi nəzərdə tutur. Dövrlərin 
ayrılması nəzəri cəhətdən formalaşmış modellər - Zombartın fikrincə, 3 
qrup elementlə: ruh, forma və mahiyyətlə xarakterizə olunan təsərrüfat 
sistemləri əsasında həyata keçirilir. 
Zombart hesab edirdi ki, inkişaf, təsərrüfat sisteminin təkamülü 
çoxamilli prosesdir, onun bütün struktur elementlərinin kombinə edilmiş 
inkişafıdır. İqtisadi inkişafın əsas amili, hərəkətverici qüvvəsi onun sosial-
psixoloji səviyyəsi ilə müəyyən olunan təsərrüfat ruhudur. 
 300 
Kapitalist ruhu, yəni təsərrüfat fəaliyyətinin əsas vadaredici motivi 
Zombart tərəfindən iki tərkib hissəyə - işgüzarlıq ruhuna və burjua ruhuna 
ayrılır. İşgüzarlıq ruhu - hər şeydən əvvəl, yeniyə, iqtisadiyyatda yeni 
kombinasiyaların yaradılmasına, riskə hazır olmaq cəhdidir, maksimum 
mənfəət almağa cəhddir. 
Burjua və ya bürger ruhuna əməksevərlik, sadəlik, qənaətcillik, 
təsərrüfat bacarıqları, müqaviləyə sadiqlik daxildir. 
Formaya sosial, hüquqi, siyasi münasibətlərin məcmusu daxildir, 
mahiyyət isə maddi-texniki istehsal bazası, texnika və texnologiyadır. 
Zombart iqtisadi fikrin inkişafında böyük rol oynamışdır. O, 
"təsərrüfat" və ya "iqtisadi" sistem kateqoriyalarına tərif vermək və "qarışıq 
iqtisadiyyat"ın müxtəlif tiplərinin nəzəri modelini yaratmaq cəhdi edənlər 
arasında birinci olmuşdur. Zombartın iqtisadi sistemlər nəzəriyyəsi iqtisadi 
mexanizm sferasında səmərəli seçimin ümumi qaydalarını formalaşdırmaq 
üçün yaranmışdı. 
Siyasi iqtisadda tarixi istiqaməti yekunlaşdırarkən, demək olar ki, o 
özünün müxtəlif ifadə variantlarında iqtisad elminin XIX əsrin sonunda 
düşdüyü böhrandan çıxmağa, bazar iqtisadiyyatının təhlilinə daha həyati 
yanaşmalar hazırlamağa cəhd edir. Tarix məktəbinin konsepsiyası praktika 
tərəfindən qoyulan mühüm məsələlərə cavab tapmaq cəhdi demək idi. 
 
§5. ALMANİYADA SOSİAL MƏKTƏB VƏ ONUN 
 METODOLOGİYASI 
 
Almaniyada sosial məktəb XIX əsrin sonunda meydana gəlmişdir. 
Almaniyada, həmçinin ABŞ-da inhisarlar çox sürətlə inkişaf edirdi, birinci 
dünya müharibəsi illərində isə burada dövlət - inhisarçı kapitalizm sistemi 
yaranmışdı. 
Cəmiyyətin təsərrüfat inkişafında dəyişikliklər, istehsalın 
sosialistləşdirilməsinə başlanması, iqtisadi hadisələrin təhlilinə sosial 
yanaşmanın zəruriliyi, Avstriya məktəbinin individualist göstərişlərinin 
aşkar köhnəlməsi - bütün bunlar mərkəzi sosial problemlərə meyl olan yeni 
elmi istiqamətin meydana gəlməsinə kömək etdi. 
 301 
Almaniyada sosioloq və iqtisadçı R.Ştammler (1856-1938-ci illər) və 
siyasi iqtisad professoru R.Ştolsman (1852-1930-cu illər) oldu. 
R.Ştammlerin əsas əsəri "Təsərrüfat və hüquq"dur (1896-cı il), burada 
o sosial məktəbin fəlsəfi və metodoloji prinsiplərini dürüst ifadə etmişdir. 
Ştolsman "Sosial kateqoriyalar" (1896-cı il), "Xalq təsərrüfatında məqsəd" 
(1909-cu il), "Xalq təsərrüfatı fəlsəfəsinin əsasları" (1925-ci il) əsərlərində 
həm də bu təlimin nəzəri - metodoloji əsaslarını inkişaf etdirmişdir. 
Sosial məktəbdə A.Ammonun "Siyasi iqtisadın predmeti və əsas 
anlayışları" (1911-ci il), "Xalqın rifahı haqqında təlimin əsasları" (1926-cı il), 
F.Oppengeymerin "Xalis və siyasi iqtisadın nəzəriyyəsi" (1902-ci il), "Sosial 
məsələ" (1912-ci il), "Kapital olan dəyər və mənfəət" (1922-ci il), F.Petrinin 
"Marksın dəyər nəzəriyyəsinin sosial məzmunu" (1916-cı il), K.Dilin 
"Nəzəri və siyasi iqtisad (1916-cı il), "Kapitalizmin hüquqi əsasları" (1929-
cu il) əsərləri mühüm yer tutur. 
Sosial məktəb yeni tarix məktəbinin varisi olub, onun 
nümayəndələrinin arxasınca iqtisadi həyatın müəyyənedici amilləri kimi 
hüquqi və etik normaları nəzərdən keçirirdi. Lakin yeni tarix məktəbindən 
fərqli olaraq, sosial məktəbin tərəfdarları göstərirdilər ki, iqtisadi 
münasibətlər müəyyən sosial məzmuna malikdir ki, bu münasibətlərin 
arxasında insanlar arasında ictimai münasibətlər durur və əsasını iqtisadi 
hadisələrin təhlilinə sosial yanaşma təşkil edən iqtisadi nəzəriyyə 
yaratmağa cəhd edirdilər. 
Bu məktəbin metodologiyası formanın məzmun üzərində 
üstünlüyünün qəbul edilməsinə əsaslanırdı. 
Ştammler göstərirdi ki, insanlar üzərində əlaqələri məhz hüquq 
müəyyən edir, Dil isə qeyd edirdi ki, elmi tədqiqatın predmeti yalnız 
hüquqi iqtisadiyyatdır və sosial həyatda səbəb-nəticə yox, hüquqi qanun 
hökmranlıq edir. Ştammler hesab edirdi ki, iqtisadi hadisələrdə formanı və 
məzmunu fərqləndirmək lazımdır: məzmun insanların ictimai əmək 
bölgüsünə əsaslanan birgə fəaliyyətin, forma isə hüququn, dövlətin, 
qanunların köməyi ilə həyata keçirilən xarici tənzimlənmədir və sosial 
təsərrüfat yalnız forma ilə ölçülür. 
Sosial məktəb iqtisadi qanunun mümkünlüyünü inkar etməklə çıxış 
etdi. Bu məktəbin tərəfdarları hesab edirdilər ki, iqtisadi həyatda həlledici 
 302 
və vahid motivi ayırmaq olmaz və sosial inkişafda qanunlar mövcud deyil. 
Dil sübut edirdi ki, siyasi iqtisadçı öz nəticələrinin subyektivizmi barədə 
xəbərdar etməlidir, belə ki, "digər bərabər şərtlər"ə olan isnadlar bir qayda 
olaraq bərabər olmayıb, qeyri-qanunidir. O yazırdı ki, insan təbiət elmlərilə 
məşğul olarkən tədqiq edir, sosial elmlərdə isə insan bu və ya digər 
təsəvvürlərə, məqsədlərə malik olmaqla, öz arzusu ilə yaradır. Sosial 
məktəbin nümayəndələri hesab edirdilər ki, sosial qanunlar insani motiv 
qanunlarıdır. 
Ştolsman öz əsərlərində milli iqtisadiyyatda məqsədli göstərişlər 
haqqında xüsusilə yazaraq sübut edirdi ki, ali məqsədi cəmiyyətin bütün 
üzvlərinin layiqli yaşamasını təmin etməyə qabil olan xalq təsərrüfatında 
axtarmaq lazımdır. 
Sosial məktəbin qiymətqoyma problemlərinə yanaşması da maraq 
doğurur. Sosial məktəb dəyər probleminin özünü və onun qanununu inkar 
etməklə çıxış etdi, avstriya məktəbinin əsas postulatlarını qəbul etdi və 
özünün qiymətqoyma nəzəriyyəsində bölüşdürücü fikri inkişaf etdirdi. 
Sosial məktəbin nümayəndələri qiymətin tərifini verəndə tələb və 
təklif nəzəriyyəsinə əsaslanırdılar. Belə ki, Amon qiymətlərin 3 amilini: 
tələbi, istehsal əmsalını, ilkin istehsal olunan nemətlərin kəmiyyətini 
göstərirdi. Oppengeymer israr edirdi ki, mübadilə dəyəri funksiyadır, ikili 
münasibətlərin-hər bir əşyanın tələb və təklifinin nəticəsidir. İnhisar 
qiyməti onlar tərəfindən tələb-təklif funksiyası kimi şərh edilirdi. 
Ştolsman və Oppengeymer dəyərin bölüşdürücülük nəzəriyyəsini 
yaratmışlar. Ştolsman hesab edirdi ki, dəyər yalnız bölüşdürücülük 
prinsipi əsasında başa düşülə bilər, belə ki, o, fəhləyə əmək haqqını, 
kapitalistə mənfəəti, torpaq sahibinə isə rentanı təmin etməlidir. Ştoltsman 
göstərirdi ki, dəyər problemi bölüşdürmə problemidir, əməyin özü isə 
dəyər üçün bölüşdürmə amili kimi əhəmiyyətə malikdir. 
Sosial məktəb iqtisad nəzəriyyəsinin gələcək təkamülünə böyük təsir 
göstərdi. Bu məktəbin tərəfdarları bazar iqtisadiyyatının iqtisadiyyatın 
sosial islahatlaşdırılması vasitəsilə yaxşılaşdırılması, işçilərin 
korporasiyalarının təşkili yolu ilə mümkünlüyü müddəasına əsaslanırdılar. 
Onlar kapitalizmin sosial-iqtisadi ziddiyyətlərinin aradan qaldırılmasının 
əsas vasitəsini məhz istehsalın dövlət-hüquqi tənzimlənməsində və 
 303 
bölüşdürülməsində görürdülər. Sosial məktəb sosial antoqonizmlərdən 
uzaq olan yeni ictimai quruluşun əsasını xüsusi mülkiyyətin gələcək 
təkamülündə, onun səhmdar mülkiyyətə çevrilməsində, öz fəaliyyətlərini 
plan üzrə quran inhisarların inkişafında görürdü. 
  
 
 
 304 
FƏSİL 13 . MARJİNALİZMİN YARANMASI. AVSTRİYA 
MƏKTƏBİNİN İQTİSADİ TƏLİMİ 
 
§ 1. MARJİNALİZMİN YARANMASI. AVSTRİYA 
MƏKTƏBİ-MARJİNALİZMİN İLK NƏZƏRİ MƏKTƏBİDİR 
 
XIX əsrin 70-ci illərində kapitalizmin iqtisad elmində subyektiv-
psixoloji istiqamət - marjinalizm  meydana gəlmişdir. Marjinalizm - fransız 
sözü olub, mənası "hədd" deməkdir. Marjinalizm iqtisadi hadisə və 
proseslərin təhlilində son kəmiyyətə, həddə üstünlük verir, faydalılıq 
həddi, məhsuldarlıq həddi, gəlirlilik həddi, məsrəf həddi və s. bu kimi 
iqtisadi kateqoriyaları öz tədqiqatının mərkəzində saxlayır. Marjinalizmin 
ideyalarının ilkin yaradıcıları və tədqiqatçıları Avstriyanın paytaxtı Vyana 
Universitetinin professorları Karl Menger (1840-1921), Yevgeni Bem-Baverk 
(1864-1914) və Fridrix Vizer (1851-1926) olmuşlar. Məhz həmin 
səbəbdəndir ki, bu cərəyanın çox mühüm bir hissəsi hazırda Avstriya 
məktəbi adı ilə məşhurdur. Bununla yanaşı həmin məktəbin İngiltərədə 
Uilyam Stenli Cevons, İsveçrədə Leon Valras, Fransada Şarl Jid və s. kimi 
görkəmli tərəfdarları və davamçıları olmuşlar. 
Avstriya məktəbi nümayəndələrinin və onların davamçılarının 
tədqiqatlarının əsas məzmunu odur ki, burada fərdin psixologiyası ictimai 
münasibətlərin əsasında saxlanılır, məhdud resurslar şəraitində subyektin 
öz mövcud tələbatlarını ödəmək üçün iqtisadi qərarları, davranışı əsas 
tədqiqat obyektinə çevrilir. Avstriya məktəbinin yaranması hər şeydən 
əvvəl o dövrdə geniş yayılmış klassik məktəbin bir sıra iqtisadi 
baxışlarının, başlıcası isə K.Marksın dəyər və izafi dəyər nəzəriyyəsinin 
tənqidi zərurətindən irəli gəlmişdir. 
Avstriya məktəbi qarşısında dayanan ən mühüm məqsəd 
məhsulların faydasının (istehlak dəyərinin) istehlakçı tərəfindən müqayisə 
edilməsi yolu ilə onun arzu və istəyini, ilk növbədə hansı tələbatlarının 
ödənməsinə üstünlük verəcəyini aşkar etməkdir. 
Avstriya məktəbi belə hesab edir ki, istehlakçının davranışını başa 
düşmək üçün onun həvəsləndirici motivlərinin necə əmələ gəldiyini və 
növbələşdiyini tədqiq etmək lazımdır. Bunun üçün isə suyun, çörəyin, 
 305 
paltarın, mənəvi sərvətin dəyərini istehlakçının mövqeyindən 
qiymətləndirmək tələb olunur. Yalnız bu yolla onun bazarda necə çıxış 
edəcəyini, bu məhsullardan hansını, hansı ölçüdə, hansı ardıcıllıqla almağa 
çalışacağını bilmək olar. 
Avstriya məktəbinin dəyər haqqında təliminin əsasında faydalılığı 
iqtisadi inkişafın əsas amilinə çevirən "faydalıq həddi" adlanan nəzəriyyə 
dayanır. Bu nəzəriyyəyə görə əmtəənin dəyərini onun son ədədinin 
faydalığı, yəni mövcud əmtəə ehtiyatı şəraitində insanın öz əhəmiyyətinə 
görə axırıncı yerdə dayanan, mühüm olmayan tələbatını ödəyən son əmtəə 
vahidinin faydalığına verilən subyektiv qiymət müəyyən edir. "Son 
faydalıq" kimi səciyyələnən bu nəzəriyyəyə görə faydalıq özü də iki 
amildən asılıdır. Bu, əvvəla, tələbatın intensivliyidir, yəni tələbat nə qədər 
çox olarsa, məhsulun faydalığı da bir o qədər yüksəkdir; ikincisi isə 
məhsulun az tapılması, yəni nadirliyidir. Başqa sözlə desək, məhsula nə 
qədər az təsadüf edilərsə, onun faydalığı da bir o qədər yuxarıdır. Buna 
uyğun olaraq tələbatın ödənilməsi hüdudu bilavasitə mövcud nemətlərin 
kəmiyyətindən asılı olaraq bu və ya digər istiqamətdə dəyişilə bilər. Lakin 
tələbat özü də sabit kəmiyyət olmadığı üçün, o həmin dəyişikliyə də təsir 
edir. 
"Faydalıq həddi" nəzəriyyəsinin başlıca məzmunu dəyərin yeganə 
mənbəyinin əməkdən və yaxud məlum üç amildən (əməkdən, torpaqdan 
və kapitaldan) ibarət olmasını tənqid etməklə bağlıdır. Bu nəzəriyyəyə görə 
əmtəə dəyəri onu yaradan əməyin kəmiyyətindən deyil, (məlum olduğu 
kimi, marksizmin əmək-dəyər nəzəriyyəsi məhz belə bir müddəadan çıxış 
edir), əsasən əmtəənin istehlak dəyəri və onun tələbata nisbətən 
nadirliyindən asılıdır. Avstriya məktəbi belə hesab edir ki, dəyər hər hansı 
bir xərclərlə deyil, yalnız son faydalığın səmərəsi ilə ölçülə bilər. Bu 
faydalıq insanın sərəncamında olan məhsulun kəmiyyəti artdıqca 
azalmağa doğru meyl edir. 
Qeyd etmək lazımdır ki, Avstriya məktəbi tərəfindən aparılan 
tədqiqatın mərkəzində dayanan bir sıra iqtisadi problemlər həmin 
məktəbin yaranmasından əvvəllər də müxtəlif iqtisadi fikirlər və məktəblər 
tərəfindən bu və ya digər səviyyədə öyrənilmiş və təhlil olunmuşdur. Belə 
ki, məhsulun faydalığı ilə bilavasitə əlaqədar olan istehlak dəyəri, tələbat 
 306 
və tələb məsələlərinə hələ qədim dövrlərdə Ksenofont və Aristotel, orta 
əsrlərdə F.Akvinski, İbn-Xəldun və digərlərinin iqtisadi baxışlarında geniş 
yer verilmişdir. 
Əmtəənin istehlak dəyəri (faydalığı) məsələsinin təhlili xüsusilə 
kapitalizm dövrünə qədəm qoymaqla və klassik məktəb tərəfindən 
sərvətin mənbəyinin mübadilədə deyil, istehsalda axtarılmasına keçilməklə 
daha da genişlənmişdir. Bununla belə klassik məktəb istehlak dəyərini 
mübadilə dəyərinin vacib şərti hesab edirdi və ona görə də bu anlayışı 
fərdi cəhətdən deyil, ümumi baxımdan öyrənirdi, tələbi (faydalığı) 
təklifdən, istehsal xərclərindən doğan törəmə iqtisadi forma kimi nəzərdən 
keçirirdi. Bu  məktəbin nümayəndələri belə hesab edirdilər ki, tələb yalnız 
məhsul istehsal olunduqdan  və bazarda təklif edildikdən sonra yaranır. 
Nəticədə tələb istehlak etmək arzusundan deyil, istehlak etməyin 
mümkünlüyündən doğur.  
Düzdür, məhsulun dəyərinin subyektiv psixoloji baxımdan 
qiymətləndirilməsi probleminə klassik məktəbin məşhur 
nümayəndələrindən olan D.Rikardonun tədqiqatında müəyyən qədər rast 
gəlinir. Lakin o, şeyin faydalığını təkrar istehsalı mümkün olmayan 
sərvətlərlə - nadir rəsm əsərləri, kitablar, heykəllər, tarixi və mədəniyyət 
abidələri, qədim sikkələr və s. əlaqələndirir. Rikardonun fikrincə, əksər 
sərvətlər əməyin nəticəsi olduğu üçün onların dəyəri də istehsallarına 
çəkilmiş əmək sərfi ilə müəyyən olunur. 
Məhsulun dəyərinin müəyyən edilməsində subyektiv-psixoloji 
amilin rolu məsələsi Fransa fiziokratizmi ideyalarının davamçısı 
A.Tyurqonun iqtisadi baxışlarında da öz əksini tapmışdır. O, özünün 
"Sərvətin yaradılması və bölüşdürülməsi haqqında düşüncələr" əsərində 
məhsulun obyektiv və subyektiv dəyərlərini biri-birindən fərqləndirməyə 
çalışırdı. Tyurqoya görə subyektiv dəyər məhsulun sahibi tərəfindən ona 
verilən qiymətdir. Obyektiv dəyər isə bazarda tələb və təklif, habelə bir sıra 
digər səbəblər nəticəsində yaranır. O yazırdı ki, mübadiləyə daxil olan hər 
bir məhsulun dəyəri qarşı tərəflərin tələbatı, arzusu və imkanları, habelə 
məhsulun nadirliyi ilə müəyyən edilir. Başqa sözlə, Tyurqonun fikrincə, 
əmtəənin dəyərinin əsasını onun faydalığının və istehlak dəyərinin alıcı və 
satıcı tərəfindən subyektiv şəkildə qiymətləndirilməsi təşkil edir. 
 307 
Tyurqo ilə yanaşı digər fransız iqtisadçısı Kondilyak Avstriya 
subyektiv-psixoloji məktəbinin yaranmasından hələ 100 il əvvəl, yəni 1776-
cı ildə bu məktəbin əsas təməl prinsiplərindən olan faydalıq haqqında 
yazırdı ki, o, ayrıca bir məhsula birdəfəlik, həmişəlik bağlanmış bir 
məfhum deyil. Faydalıq məhsulun yararlılığı onun tələblərə cavab verə 
bilməsi səviyyəsi ilə əlaqədar olan baxışları əks etdirir. Bizim tələbat artıb - 
azaldıqca məhsulun dəyərliliyi (faydası) də genişlənir və ya məhdudlaşır. 
Şübhəsiz, Avstriya məktəbinin əsas ideyalarının formalaşmasında 
XIX əsrin əvvəllərində yaşamış istedadlı alman iqtisadçısı German Henrix 
Qossenin çox mühüm rolu olmuşdur.  Onun 1854-cü ildə çapdan çıxmış 
"İctimai mübadilə qanunlarının və insan fəaliyyətinin buradan irəli gələn 
qaydalarının inkişafı" haqqında əsərində məhsulun "son faydalığı" 
haqqında iki mühüm prinsip əks olunmuşdur ki, onlar da müasir iqtisad 
elmində Qossenin I  və II qanunları adlanır. I qanuna görə subyektin 
sərəncamında olan nemətin kəmiyyəti artdıqca onun hər bir əlavə 
vahidinin son faydalığı da aşağı düşür, həmin sərvətlə təmin olunma 
həddindən artıq olduqda isə (son həddə çatdıqda) faydalıq sıfra çatır. 
Qossenin II qanununda göstərilir ki, istehlakın (tələbin) optimal quruluşu 
bütün əldə edilə bilən nemətlərin faydalığının tarazlığı şəraitində mümkün 
olur. 
Qossenin fikrincə, konkret tələbatı ödəyən məhsulun kəmiyyətcə hər 
bir artımı özündən əvvəlki "nüsxəyə" nisbətən daha az faydalıdır. İqtisadi 
resursların məhdudluğu şəraitində isə insanın ən vacib tələbatının 
ödənilməsinə xidmət edən "məhsulun son nüsxəsi" vardır. Buradan isə belə 
bir nəticə çıxarılır ki, məhsulun qiyməti fərdin tələbatını ödəmək üçün 
vacib olan "son nüsxənin" faydası ilə ölçülür, deməli, əmtəənin dəyəri onun 
son faydalığı ilə müəyyən olunur. 
Yeri gəlmişkən qeyd edək ki, Qossenin qanunları nəinki 
marjinalizmin Avstriya məktəbinin, eləcə də onun sonrakı  iqtisadi məktəb 
və cərəyanların makroiqtisadi nəzəriyyəsində geniş istifadə olunmuşlar. 
Nəhayət, Avstriya məktəbinin iqtisadi köklərindən danışarkən 
alman İ.Q.Tyunenin "Təcrid olunmuş dövlət" (1826), fransızlar 
A.O.Kurnonun "Sərvət nəzəriyyəsində riyazi prinsiplərin tədqiqi" (1838) və 
 308 
J.Dyupyuinin "İctimai işlərin faydalığının ölçülməsinə dair" (1844) 
əsərlərini və s. vurğulamaq lazımdır. 
Göstərilənlər sübut edir ki, Avstriya məktəbi özbaşına, birdən-birə 
yaranmamışdır. Subyektiv iqtisadi məktəbin təşəkkülündə yuxarıda adları 
çəkilmiş tədqiqatçıların, habelə bir çox digərlərinin iqtisadi baxışlarının və 
əsərlərinin mühüm rolu və əhəmiyyəti olmuşdur. 
Avstriya məktəbinin ən fərqləndirici cəhətlərindən biri məhsulun 
qiymətinin formalaşması üçün mühüm rol oynayan amillərdən biri olan 
tələbə olan münasibətdir. Təklif amilinin mühüm rolundan çıxış edən 
klassik məktəbdən fərqli olaraq Avstriya məktəbi belə hesab edirdi ki, 
məhz tələb (faydalıq) istehsalın (təklifin) parametrlərini müəyyən edir. 
Buna görə də o, əsas diqqəti təklifin deyil, ayrı-ayrı iqtisadi subyektlərin 
irəli sürdüyü tələbin öyrənilməsinə yönəltmişdir. Bu məktəbə görə tələbin 
subyektiv kəmiyyəti sərvətin faydalığından asılıdır. Həm də faydalıq 
mütləq yox, nisbi anlayışdır. Bu, hər bir ayrıca subyektin konkret şəraitdə 
konkret tələbi, bu tələbi ödəmək üçün zəruri məhsulların kəmiyyəti və 
həmin məhsulların subyekt tərəfindən psixoloji baxımdan 
qiymətləndirilməsi və əldə edilməsi imkanları ilə bilavasitə əlaqədardır. 
Avstriya məktəbinin əsas tədqiqat istiqamətlərindən biri də iqtisadi 
və qeyri-iqtisadi sərvətlərin bir-birindən fərqləndirilməsidir. Bu zaman 
onlar belə bir metodoloji prinsipdən çıxış edirlər ki, tələbatların kəmiyyəti 
qeyri-məhduddur və onlar müxtəlif gərginliyə malikdir, cəmiyyətin malik 
olduğu sərvətlərin kəmiyyəti isə məhduddur. Buna uyğun olaraq hər hansı 
bir tələbatın ödənilməsinə xidmət edən, lakin tələbatlarla müqayisədə 
kəmiyyətcə az olan sərvətlər (məsələn, qızıl) iqtisadi sərvətlərdir. Bunun 
əksinə olaraq bəzi sərvətlər (məsələn, hava, su və s.) təbiətdə qeyri-
məhdud həcmdədirlər. Onlar istənilən qədər istehlak edilə bildikləri üçün 
qeyri-iqtisadi sərvətlərdirlər. 
Avstriya iqtisadçıları göstərirlər ki, suya tələbat böyük olsa da onun 
"faydalıq həddi" çox aşağıdır, çünki insanların suya olan tələbatı xeyli 
dərəcədə ödənilir. Lakin qızılın "faydalıq həddi" suyun faydalıq həddinə 
nisbətən yüksəkdir. Ona görə də qızılın qiyməti suya nisbətən yüksəkdir. 
Avstriya məktəbi belə hesab edir ki, iqtisadi sərvətlər tələbin tam 
ödənilməsi üçün kifayət etmədiyindən bu tələb ödənilməmiş qalacaqdır. 
 309 
Belə hallarda isə insanlar az mühüm olan tələbin ödənilməsindən imtina 
edəcəklər. Beləliklə, tələbin ödənilməsi hüdudu bilavasitə mövcud 
sərvətlərin kəmiyyətindən asılı olaraq bu və ya digər istiqamətdə dəyişilə 
bilər.  
Avstriya məktəbi nümayəndələrinin öz tədqiqatlarında istifadə 
etdikləri ilkin metodlarından biri robinzonçuluqdur. Kimsəsiz adada 
yaşayan adamın təsərrüfatında nə istismar, nə antaqonist ziddiyyətlər, nə 
iqtisadi böhranlar, nə də işsizlik yoxdur. Avstriya məktəbinin tənqidçiləri 
bunu əsas götürərək hələ vaxtilə iddia edirdilər ki, bu məktəbin 
nümayəndələri Robinzonçuluq metodundan təsərrüfatına xas olan 
xüsusiyyətləri kapitalist iqtisadiyyatına tətbiq etməyə çalışırlar. Bununla 
belə göstərmək lazımdır ki, Avstriya məktəbinin nümayəndələri 
Robinzonçuluq metodundan istifadə etməklə hər bir fərd tərəfindən 
məhsulların subyektiv cəhətdən qiymətləndirilməsi xüsusiyyətini açıb 
göstərməyə çalışırdılar. Bundan əlavə onlar öz tədqiqatlarını daha da 
dərinləşdirərək konkret subyektiv baxışlara malik olan insanı sonralar 
ictimai münasibətlər şəraitində təhlil edirlər, fərdin subyektiv-psixoloji 
xüsusiyyətlərinin mübadilə, bazar şəraitində, tələbatına üyğun məhsul 
seçilməsi prosesində necə və nə dərəcədə təzahür etdirdiyini öyrənirlər. 
 
§ 2. K.MENGER - MARJİNALİZMİN AVSTRİYA 
MƏKTƏBİNİN BANİSİDİR 
 
Əvvəldə göstərildiyi kimi, Avstriya məktəbinin ilkin 
yaradıcılarından biri K.Menger olmuşdur. O, "Xalq təsərrüfatı haqqında 
elmi prinsiplər", ictimai elmlərin, xüsusən "Siyasi iqtisadın metodları 
haqqında tədqiqat" (1883) və s. əsərlərin müəllifidir. Bununla belə onun son 
faydalıqla bağlı nəzəri baxışları əsasən "Siyasi iqtisadın əsasları" (1871) 
əsərində irəli sürülmüşdür. Bu əsərdə K.Menger Avstriya məktəbi 
nümayəndələri içərisində ilk dəfə sərvətin faydalığının onun az 
tapılmasından (nadirliyindən) asılılığını göstərməyə çalışmış, faydalığın 
azalması prinsipini əsaslandırmışdır. Bu prinsipə üyğun olaraq məhsulun 
dəyəri təklifin həcmindən asılıdır və onun sərəncamda (ehtiyatda) olan son 
vahidinin, yəni az vacib olanının faydası ilə müəyyən olunur. 
 310 
Son faydalılıq prinsipinə tərif verərək K.Menger göstərirdi ki, onun 
nəzəriyyəsi sərvətlər və insanlar arasında olan münasibətlərə həsr 
edilmişdir. Bu münasibətlərdə isə ən mühüm məsələ hər hansı bir 
məhsulun tələbatlar sırasında tutduğu yerdir. 
K.Menger tədqiqatının metodoloji bazasının fərqli 
xüsusiyyətlərindən birini mikroiqtisadi təhlil və fərdiyyətçilik təşkil edir. 
İqtisadi proseslərə belə bir mövqedən yanaşmaq ona cəmiyyətin iqtisadi 
münasibətlərini təcrid olunmuş (əlahiddə) şəkildə təsərrüfatçılıq edən 
subyekt baxımından təhlil etməyə imkan vermişdir. 
K.Mengerin tədqiqatının əsas cəhətlərindən birini də iqtisadi 
nemətlərin ayrı-ayrı səviyyələrə bölgüsü təşkil edir. Onun fikrincə insanın 
ən zəruri, məsələn, ərzağa olan tələbatlarının bilavasitə ödənilməsi ilkin 
səviyyəli nemət üzərində sərəncam verməyi müəyyən edir. İkinci, üçüncü 
və daha uzaq səviyyəli nemətlərə malik olmaq üçün isə onları dolayı 
yollarla tələbatların ödənilməsinə cəlb etmək lazımdır. Menger yazırdı ki, 
əgər biz yüksək səviyyəli nemətlərə malik deyiliksə, həmin nemətlərin heç 
birini öz tələbatımız üçün istifadə edə bilmərik. Məsələn, çörək istehsalı 
üçün (yüksək səviyyəli nemət üçün) ikinci səviyyəli nemətlərə (yanacağa 
və suya) malik olmasaq, hətta digər zəruri nemətlərin mövcudluğu 
şəraitində də çörək istehsal edilə bilməz. Onun fikrincə, ilk əvvəl yüksək 
səviyyəli nemətlər istehlaka daxil olur. Yalnız müəyyən vaxt keçdikdən 
sonra bu nemətlər dəyişikliyə uğrayaraq daha aşağı səviyyəli sərvətlərə 
çevrilirlər. Menger qeyd edirdi ki, yüksək səviyyəli nemətlər əsasən 
istehsal üçün vasitələr şəklində çıxış edirlər. 
Avstriya məktəbi üçün mühüm olan problemlərdən biri məhsulun 
qiymətinin əmələ gəlməsi ilə bağlıdır. Bu məktəb qiymətin əmələ gəlməsi 
prosesinin insanların iradə və şüurundan asılı olmayaraq obyektiv iqtisadi 
qanunların təsiri altında formalaşması haqqında marksizm nəzəriyyəsinə 
əks çıxır. Avstriya məktəbinə görə qiymət əmtəənin alıcı və satıcıları 
tərəfindən irəli sürülmüş subyektiv fikirlərinin toqquşması nəticəsində 
yaranır. 
Məhsulun qiyməti haqqında bəhs edərək K.Menger göstərirdi ki, o 
nemətlərə birdəfəlik xas olan cəhət deyildir. Qiymət bizim tələbatımızın 
ödənilməsi səviyyəsindən asılı olaraq belə bir cəhət kəsb edir. Öz 
 311 
mövqeyini sübuta yetirmək üçün K.Menger səhradakı vahəni misal 
göstərir. O yazır ki, buradakı suyun miqdarı insan tələbatını tam ödədiyi 
bir şəraitdə dəyər (qiymət) kəsb etmir. Əksinə, suyun miqdarı kəskin 
şəkildə azalarsa və onun hər hansı bir miqdarı vahənin konkret sakininin 
tələbatını ödəmək üçün zəruri olarsa, bu halda suyun hər hansı bir 
səviyyəsi də müəyyən qiymət kəsb edəcəkdir. Deməli, iqtisadi nemətin 
dəyəri insan tərəfindən tələbatların ödənilməsi prosesində aşkara çıxır. Bu 
halda insan həmin nemətlərin həcmindən asılılığını hiss edir. Beləliklə, 
yalnız qeyri-iqtisadi sərvətlər insanlar üçün heç bir qiymət kəsb etmir. 
K.Menger məhsulun qiymətinin mübadilənin vacib momenti olması 
və mübadilədə məhsulların qiymətlərinin ekvivalentliyi haqqında klassik 
məktəbin fikrini də tənqid etmişdir. Bu barədə o belə yazırdı: "Qiyməti 
öyrənən tədqiqatçılar iki nemətin kəmiyyətcə bir-birinə bərabərliyinin 
səbəbini öyrənmək üçün xeyli zəhmət sərf edirlər. Bəziləri bunun səbəbini 
həmin sərvətlərə çəkilən əməyin, digərləri isə istehsal xərclərinin 
bərabərliyində görürlər. Hətta bu zaman belə bir mübahisə də yaranırdı ki, 
məhsullar ekvivalent  olduqlarına görə bir-birinə bərabərdirlər, yoxsa bir-
birilə mübadilə edildikləri üçün ekvivalentdirlər? Əslində isə heç bir yerdə 
iki məhsulun dəyəri heç zaman bərabər olmur". 
K.Menger mübadilə kateqoriyasının məzmununu qarşı tərəflərin hər 
biri üçün sərfəli olan, lakin heç də ekvivalent olmayan fərdi akt kimi 
səciyyələndirirdi. O göstərirdi ki, dəyər (qiymət) insanların sərəncamında 
olan, onların həyatını və rifahını təmin edən nemətlər haqqında subyektiv 
mülahizəsidir. Dəyər təkcə öz məzmununa görə deyil, həm də həcminə 
görə subyektivdir. 
Qeyd etmək lazımdır ki, K.Menger tərəfindən mübadilənin və 
dəyərin (qiymətin) bu cür subyektiv izahı sonralar Avstriya məktəbinin 
digər nümayəndələrinin tədqiqatları üçün də çıxış nöqtəsini təşkil etmişdir. 
 
§3. Y.BEM-BAVERKİN VƏ F.VİZERİN İQTİSADİ 
BAXIŞLARI 
 
Avstriya məktəbinin son faydalıq nəzəriyyəsi K.Mengerdən sonra 
Bem-Baverk tərəfindən dərinləşdirilmiş və zənginləşdirilmişdir. Bem-
 312 
Baverkin müvafiq subyektiv-iqtisadi baxışları onun əsasən "Təsərrüfat 
nemətlərinin qiymət nəzəriyyəsinin əsasları" (1886), "Kapital və mənfəət" 
(1884), "Kapitalın pozitiv nəzəriyyəsi" (1889), "Marksist sistemin başa 
çatması" (1890) və s. əsərlərində əks olunmuşdur. 
Bem-Baverkin tədqiqatı üçün əsasən aşağıdakı istiqamətlər xasdır: 
- təkcə  fərdi   mübadilənin deyil, bütövlükdə bazar 
kateqoriyalarının, o cümlədən istehsal və bölgü sferalarının sistemli 
tədqiqatı əsasında subyektiv və obyektiv dəyər anlayışlarının bir-birindən 
fərqləndirilməsi və bu əsasda qiymətin subyektiv baxımdan 
səciyyələndirilməsi; 
- istehsal xərclərinin sahibkar tərəfindən subyektiv 
qiymətləndirilməsi və mövcud sərvətlərin gələcəyin və hazırkı dövrün 
sərvətlərinə bölünməsi əsasında "Gözləmələr nəzəriyyəsi"nin irəli 
sürülməsi. 
Mübadilə prosesini tədqiq edərkən Bem-Baverk yazırdı ki, ictimai 
mübadiləyə daxil olan hər kəs üç əsas prinsipdən çıxış etməlidir. Birincisi, 
mübadilə fayda gətirməlidir, yəni alqı-satqı zamanı əldə edilmiş məhsulun 
faydası satılmış məhsulun faydasından daha çox olmalıdır; İkincisi, 
mübadilənin hər bir iştirakçısı çalışır ki, onu özü üçün daha faydalı 
şərtlərlə həyata keçirsin; üçüncüsü isə, faydanın yüksək səviyyədə 
olmadığı hallarda mübadilədən imtina etməkdənsə, onu az fayda ilə 
həyata keçirmək daha münasibdir. 
Bem-Baverk Qossenin qanunlarından istifadə edərək istehlak dəyəri 
kimi mübadilə dəyərinin də məhsulların son faydalığı ilə subyektiv 
cəhətdən müəyyən olunduğunu sübut etməyə çalışırdı. O, subyektiv və 
obyektiv dəyər anlayışlarını bir-birindən fərqləndirmişdir. Subyektiv dəyər 
məhsulun alıcı və satıcı tərəfindən fərdi qiymətidir. Obyektiv dəyər isə 
bazarda rəqabət şəraitində formalaşan mübadilə nisbətidir. Məhz bu 
obyektiv və subyektiv dəyərlərin mübadilə prosesində qarşılaşdırılması 
nəticəsində məhsulun qiyməti meydana çıxır. Bem-Baverk qiymətin əmələ 
gəlməsi prosesini aşağıdakı kimi təsvir edir: əgər bazarda bir alıcı və bir 
satıcı olarsa, bu halda rəqabət olmur. Bu zaman alıcının təklif etdiyi 
subyektiv qiymətin maksimum, satıcının qiymətinin isə minimum 
səviyyələri mövcud olacaq, real qiymət bu hüdudlarda tərəddüd 
 313 
edəcəkdir. Şübhəsiz, burada əmtəənin qiyməti alıcı və satıcıların 
sövdələşmə bacarığından asılı olaraq bu və ya digər istiqamətdə dəyişə 
bilər. Lakin bazarda bir satıcıya qarşı öz aralarında rəqabət aparan bir neçə 
alıcı dayanarsa, bu halda rəqabət mübarizəsində qalib gələn alıcının 
qiyməti minimum, ən ağır şəkildə məğlub olan alıcının qiyməti isə 
maksimum hədd kimi müəyyən ediləcəkdir. Beləliklə, qiymət, qalib gələn 
alıcı ilə məğlub olan alıcının verdikləri qiymətin hüdudları daxilində 
müəyyən edilmiş olur. Nəticədə qiymət mübadilə zamanı əmtəənin alıcı və 
satıcı tərəfindən irəli sürülmüş subyektiv fikirlərinin toqquşmasından 
yaranır. 
Bem-Baverkin tədqiqatında dəyər - insanların sərəncamında olan 
nemətlərin faydalığı haqqında onların fikirləridir və o, insan şüurundan 
kənarda mövcud deyildir. Bu zaman dəyər həmin nemətlərin son 
kəmiyyətinin faydası ilə ölçülür. Həmin müddəanı sübuta yetirmək üçün 
o, meşədə tənha yaşayan insanın təsərrüfatını və onun psixologiyasını 
tədqiq etmişdir. Bu zaman fərz edilir ki, həmin adam beş kisə taxıla 
malikdir. Birinci kisə onun yeməklə bağlı ilkin həyati tələbatının 
ödənməsinə, ikinci kisə istehlakı daha da yaxşılaşdırmağa, insanın səhhəti 
və qüvvətini qorumağa, üçüncü kisə çörəkdən ibarət olan yeməyə ət 
məhsulunun da əlavə edilməsi məqsədi ilə quşlar saxlamağa və 
yedirtməyə, dördüncü kisə çörəkdən araq çəkməyə, beşinci kisə isə öz səsi 
ilə tənha insana zövq verən tutuquşunu yemləməyə sərf edilir. Belə bir 
şəraitdə hər bir kisə taxılın subyektiv qiymətini müəyyən etmək zərurəti 
yaranır. Bem-Baverkin fikrincə, məhsul vahidinin qiyməti onun daha 
lazımsız, az əhəmiyyətli olan tələbatının ödənilməsi üçün zəruri olan son 
məhsulun faydası ilə ölçülür. Buna görə də məhsulları mübadilə etmək 
istərkən "tənha sakin" tutuquşunu yemləmək üçün istifadə edilən axırıncı 
kisə taxıldan imtina edəcəkdir. Buradan isə Bem-Baverk belə bir nəticə 
çıxarır ki, subyektiv qiymət mübadilə prosesində insanın malik olduğu 
nemətin ən az faydasından asılıdır, son faydalıq isə nemətlərin kəmiyyəti 
və fərd tərəfindən istehlakın intensivliyi ilə müəyyən edilir. Beləliklə, 
qiyməti təhlil edərkən Bem-Baverk belə bir nəticəyə gəlir ki, o, əvvəldən 
axıradək nemətlərin subyektiv qiymətləndirilməsinin nəticəsidir. 
 314 
Bem-Baverkin iqtisadi tədqiqatlarının əsas istiqamətlərindən birini 
də "gözləmələr nəzəriyyəsi" təşkil edir. Həmin nəzəriyyəyə görə bütün 
sərvətlər iki yerə bölünürlər. Bunlardan birincisi şəxsi tələbatların 
ödənilməsinə xidmət edən istehlak nemətlərindən, ikincisi isə istehsal 
vasitələrinin aid edildiyi istehsal sərvətlərindən ibarətdir. Bem-Baverk 
göstərirdi ki, istehsal nemətləri öz müstəqil dəyərinə malik deyillər, belə ki, 
insan tələbatını bilavasitə ödəmirlər. Bem-Baverk onları "gələcək sərvət" 
adlandırır, həmin sərvətlərin faydasını isə "hazırkı sərvət" kimi çıxış edən 
istehlak nemətlərinin faydası ilə müəyyən edirdi.  Kapitalist iqtisadiyyatı 
şəraitində hazırki sərvətin əldə edilməsində fəhlənin aldığı əmək haqqının 
müstəsna əhəmiyyətindən çıxış edərək onu "hazırkı sərvət" kimi 
səciyyələndirirdi. Bem-Baverkin mənfəət və faiz haqqında düşüncələri də 
bilavasitə onun "Gözləmələr nəzəriyyəsi" ilə müəyən edilir. Konkret olaraq 
onun "Kapital və mənfəət" əsərində sahibkarın mənfəət əldə etmək hüququ 
sübut edilir və o, faizə müncər olunur. Bem-Baverk göstərirdi ki, insanlar 
öz istehlakında bu gün istifadə etdikləri hazırki sərvətlərə daha çox 
üstünlük verirlər, belə ki, hazırki dövrdə onların səmərəsi gələcək 
sərvətlərin səmərəsindən daha çoxdur. Nəticədə faizin (mənfəətin) 
mənbəyi kimi hazırki və gələcək sərvətlərin qiymətləndirilməsindəki fərq 
çıxış edir, faiz özü isə sahibkarın gözləməsinin nəticəsində yaranır. İş 
ondadır ki, kapitalist hər hansı bir məbləğdə kapital avans edərkən gələcək 
sərvət naminə hazırkı sərvətdən imtina edir. O, bu sərvəti reallaşdırmağı 
gözlədiyi üçün mənfəət əldə edir. 
Bem-Baverk yazırdı ki, hazırkı sərvətlərdən daha səmərəli istifadə 
olunması gələcəkdə daha çox sərvət əldə etməyə imkan verir. Belə bir fikri 
sübut etmək üçün Bem-Baverk Robinzonun təsərrüfat fəaliyyətinə 
müraciət edərək göstərirdi ki, əgər o, vaxtının bir hissəsini meyvənin 
toplanması və balıq ovu ilə yanaşı əmək alətlərinin hazırlanmasına da sərf 
edərsə, bu halda onun cari istehlak sərvətlərinin ehtiyatı ilk dövrdə 
azalacaqdır. Lakin hazırlanmış əmək alətləri Robinzona gələcəkdə daha 
çox istehlak sərvətləri əldə etməyə imkan verəcəkdir. 
Bununla belə Bem-Baverk subyektivizm prinsiplərinə sadiq olan 
insanları sabah deyil, məhz bu gün sərvət almağa sövq edən aşağıdakı üç 
səbəbin olduğunu göstərirdi: Birincisi, cəmiyyətdə hər bir vaxt çoxlu sayda 
 315 
aztəminatlı insanların mövcudluğu; ikincisi, cəmiyyətdə kifayət səviyyədə 
zəif iradəli insanların olması; üçüncüsü, insanların hazırkı dövrdə daha çox 
fayda götürməyə can atmaları, belə ki, onlar belə hesab edirlər ki, 
gələcəkdə istehsalın nəticəsi aşağı düşə bilər.  
Beləliklə, deyilənlər sübut edir ki, Avstriya məktəbinin son faydalıq 
nəzəriyyəsi Bem-Baverkin tədqiqatlarında yeni-yeni cəhətlərlə daha da 
zənginləşdirilmişdir. 
Əvvəldə göstərildiyi kimi, Avstriya məktəbinin görkəmli 
nümayəndələrindən biri də Fridrix Fon Vizer olmuşdur. Vizerin son 
faydalılıqla bağlı fikirləri onun "İqtisadi qiymətliliyin mənşəyi və əsas 
qanunları" (1884), "Təbii qiymətlilik" (1899) və "İctimai təsərrüfat 
nəzəriyyəsi" (1914) əsərlərində tədqiq olunmuşlar. 
Avstriya məktəbi nümayəndələri arasında ilk dəfə Vizer "qossen 
qanunları", "son faydalıq", "əvəzetmə" kimi anlayışları işlətmişdir. Bundan 
əlavə, o ilk dəfə olaraq məcmu faydalığın müəyyən edilməsi üsulunu 
axtarıb tapmağa cəhd etmişdir. Bu məqsədlə sərvətin son faydalığını 
həmcins sərvətlərin kəmiyyətinə hasili kimi hesablamağı təklif edir ki, bu 
da iqtisad elmində məcmu faydalığın müəyyən edilməsinin multiplikativ 
üsulu adlanır. Bu barədə Vizer belə yazır: "Faydalığın hesablanmasının 
əsas qanunu göstərir ki, məhsulun hər bir vahidi son faydalığa uyğun 
olaraq müəyyən edilir. Bu qanunu biz son faydalıq qanunu və yaxud daha 
qısa desək son qanun adlandıracağıq". 
Vizer göstərir ki, məhsulların dəyəri istehsal xərclərinin dəyəri ilə, 
istehsal xərclərinin dəyəri isə son sərvətin faydalığı ilə müəyyən edilir. Belə 
bir mövqedən çıxış edərək o, istehsal xərclərini qurban verilmiş və ya 
alternativ fayda kimi qiymətləndirir. Yeri gəlmişkən qeyd edək ki, belə bir 
müddəa iqtisad elmi tarixinə "istehsal xərcləri qanunu" və yaxud "Vizer 
qanunu" adı ilə daxil olmuşdur. Həm də Avstriya məktəbi bu qanunu 
bütün sərvətlərə şamil etmiş, yalnız hava, su, torpaq və s. bu kimi "sərbəst 
sərvətlər" adlandırdığı nemətlərə aid etməmişdir. Vizer həmin qanunu 
aşağıdakı kimi şərh edir: "Hər hansı bir sərvətin real dəyəri bu sərvətin 
istehsalına yönəlmiş resursların köməkliyi ilə istehsal edilə biləcək digər 
sərvətlərin əldə olunmayan faydalığıdır...  Faydalıq haqqında düşünərək 
"xərcləri" unudan hər bir kəs sadəcə olaraq yalnız bir istehsalın faydası 
 316 
haqqında düşünür, başqasının faydası haqqında isə unudur". Vizer qeyd 
edirdi ki, xərclər (məsrəflər) dəyəri müəyyən etmir, əksinə, bu axırıncı 
müstəqil surətdə mövcud olur və xərcləri sanksiyalaşdırır. 
Vizerin tədqiqatının mühüm istiqamətlərindən biri də "əvəzetmə" 
nəzəriyyəsi ilə əlaqədardır. Qeyd etmək lazımdır ki, Avstriya məktəbinin 
yaradıcısı K.Menger sərvətin yaradılması prosesində iştirak edən istehsalın 
üç amilinin - əməyin, kapitalın və torpağın ayrı-ayrılıqda rolunu və 
əhəmiyyətini bir-birindən seçib ayırmamışdır. Mengerdən fərqli olaraq 
Vizer istehsalın üç amili konsepsiyasından çıxış edir və göstərirdi ki, bu 
amillərin əlaqələndirilməsini öyrənmək, sonra isə hər bir amilin digəri ilə 
əvəz ediləcək hissəsini müəyyən etmək lazımdır. Onun fikrincə 
əvəzetmənin vəzifəsi bir çox səbəblər içərisindən qoyulmuş məqsədə 
uyğun olan və buna görə də praktiki əhəmiyyət kəsb edən həlledici 
səbəbləri axtarıb tapmaqdan ibarətdir. Buradan isə Vizer belə bir nəticəyə 
gəlirdi ki, əvəzetmə gəlirin amillər üzrə bölünməsini faydalığının 
hesablanması aktından başqa bir şey deyildir. Öz iqtisadi tədqiqatında 
xüsusi mülkiyyətin səmərəliliyi məsələsinə də yer verən Vizer onu 
təsərrüfatçılığın məzmunu ilə müəyyən edirdi. Bu mövqeyi sübuta 
yetirmək üçün o, xüsusi mülkiyyətin səmərəsini aşağıdakı üç şərtlə 
əlaqələndirir: birincisi, öz mülkiyyətini digər iddiaçılardan qorumaq üçün 
təsərrüfat nemətlərinin xərclənməsinə qənaətlə yanaşmanın zəruriliyi; 
ikincisi - "mənimki" və "səninki" məsələlərinin fərqləndirilməsinin 
vacibliyi; üçüncüsü isə mülkiyyətin təsərrüfatçılıqla istifadəsi üçün hüquqi 
təminatın vacibliyi. 
Vizerin son faydalıqla bağlı iqtisadi görüşlərinə yekun vuraraq 
göstərməliyik ki, onlar bütövlükdə marksizmin əmək-dəyər nəzəriyyəsinə 
qarşı yönəlmişdir. Əmək-dəyər nəzəriyyəsinə iqtisadi-praktiki baxımdan 
qiymət verərək Vizer yazırdı ki, dəyəri bu cür (yəni, marksizm nəzəriyyəsi 
əsasında) başa düşdükdə gələcəyin dövləti bircə gün də olsa iqtisadiyyata 
rəhbərlik edə bilməz. 
 
§4. AVSTRİYA MƏKTƏBİNİN ƏHƏMİYYƏTİ 
 
 317 
Avstriya məktəbinin məzmunu və xüsusiyyətləri haqqında yuxarıda 
deyilənlər onun iqtisad elminin inkişafı üçün mühüm əhəmiyyət kəsb 
etdiyini və vacib xidmətləri olduğunu sübut edir. Konkret olaraq bu 
xidmətlər əsasən aşağıdakılardan ibarətdir: 
Birincisi, Avstriya məktəbi ilk dəfə olaraq iqtisad elminə son faydalıq 
anlıyışını gətirmişdir. Əgər klassik məktəbə görə məsrəflər son nəticəni 
müəyyən edirsə, Avstriya məktəbinə görə nəticə (son məhsulun faydalığı) 
məsrəfləri (istehsal resurslarının qiymətlərini) müəyyənləşdirir; 
İkincisi, insandan kənarda dayanan obyektiv iqtisadi amilləri iqtisadi 
təhlilin mərkəzində saxlayan klassik məktəbdən fərqli olaraq Avstriya 
məktəbi əsas diqqətini fərdlərin iqtisadi fəaliyyətini yönəldən subyektiv 
psixoloji qərarlarının və davranışlarının öyrənilməsinə yönəltmişdir. 
Nəticədə o, iqtisad elminin həqiqətən şəxsiyyətin mənafeyinə xidmət 
etməsi, insana doğru çevrilməsi üçün şərait yaranmışdır.  
Üçüncüsü, öz tədqiqatında orta kəmiyyətlərlə çıxış edən klassik 
məktəbin əvəzinə Avstriya məktəbi iqtisadi tədqiqatda son kəmiyyətlərdən 
istifadənin əsasını qoymuşdur. Sonradan bu prinsip universal xarakter 
kəsb etmiş və faydalıq nəzəriyyəsi çərçivəsindən xeyli kənara çıxmışdır.  
Şübhəsiz, Avstriya məktəbinin iqtisadi baxışlarında bir sıra 
metodoloji çatışmazlıqlar və dəqiqsizliklər vardır. Bu baxımdan Avstriya 
məktəbinin ən əsas çatışmazlığı klassik məktəb tərəfindən dəyərin 
məsrəflər əsasında müəyyən olunmasını əvvəldən axıradək səhv hesab 
etməsidir. Qeyd etmək lazımdır ki, Avstriya məktəbi bazar subyektləri 
arasında, əsasən son məhsulun faydasını özü üçün qiymətləndirən alıcının 
(istehlakçının) subyektiv davranışını müəyyən etməyə imkan verir və 
beləliklə də bazar mexanizminin yalnız bir ünsürü olan tələbin 
mövqeyindən çıxış edir. Lakin məlumdur ki, bazarın digər vacib subyekti 
satıcıdır (istehsalçıdır), onun isə mal və xidmətlər təklifi ilə bağlı bir sıra 
problemləri vardır. Həmin problemlərin əsasında isə ictimai məsrəflər və 
iqtisadi resursların qiyməti dayanır. Deməli, vahid bazar problemlərinin 
öyrənilməsi üçün ictimai məsrəflərlə (klassik məktəb) və faydalığı 
(Avstriya məktəbi) birləşdirmək, məsrəfləri və nəticəni vəhdət halında 
tədqiq edən ümumi bir nəzəriyyə yaratmaq lazımdır. İqtisad elmində bu 
vəzifə ilk dəfə XIX əsrin axırlarında neoklassik istiqamətin əsas 
 318 
nümayəndəsi, vahid bazar nəzəriyyəsinin ilkin yaradıcısı A.Marşall 
tərəfindən yerinə yetirildi və həmin istiqamətin digər tərəfdarları C.Klark, 
K.Viksel, F.Edcuort, L.Valras və s. tərəfindən daha da inkişaf etdirildi. 
 319 
FƏSİL 14. NEOKLASSİK  İQTİSADİ TƏLİM 
 
§1. A.MARŞALL NEOKLASSİK İQTİSADİ CƏRƏYANIN  
YARADICISIDIR 
 
XIX əsrin sonu XX əsrin əvvəllərində mə'lum olduğu kimi dünya 
kapitalist iqtisadiyyatında ciddi dəyişikliklər baş verdi. Kapitalizm öz fərdi 
fəaliyyətini genişləndirib, ictimai xarakter almağa başladı. Belə şəraitdə baş 
verən iqtisadi hadisələrə klassik yanaşmaq metodundan fərqli olaraq, yeni 
yanaşma metodları baş verdi. İqtisadi hadisələr təkcə əmək-dəyər 
baxımından deyil, subyektiv psixoloji və faydalılıq baxımından 
qiymətləndirilməyə başladı. İqtisadi tədqiqatların belə yanaşılması 
görkəmli ingilis iqtisadçısı Alfred Marşallın (1842-1924) əsərlərində 
aparılmağa başlanmışdır.  
Kembric universitetinin professoru A. Marşallın "İqtisad elminin 
əsasları" (1890), "Sənaye və ticarət" (1922) əsas iqtisadi əsərləri kimi "son 
faydalılıq", "son məhsuldarlıq" ideyaları öz əksini tapmışdır.  
Neoklassik elmi cərəyanın görkəmli banilərindən hesab olunan A. 
Marşall iqtisad elmində klassik iqtisadi nəzəriyyə ilə marjinalizmin inqilabi 
nailiyyətlərini sıxı surətdə birləşdirən görkəmli iqtisadçıdır.  
İlk dəfə olaraq siyasi iqtisadı "ekonomiks" termini ilə əvəz etməklə, 
iqtisadi nəzəriyyəni praktika ilə qrafik metodla, riyazi yolla birləşdirməyə 
cəhd göstərən görkəmli mütəfəkkirlərdəndir.  
Siyasi iqtisadın predmetinin rifah halının maddi əsasının yaradılması 
və istifadə olunması fəaliyyətindən ibarət olduğunu qeyd edir. Avstriya 
iqtisadçılarından başlamış siyasi iqtisadın predmetinin iki müstəqil 
obyektə bölünməsini makroiqtisadiyyat və mikroiqtisadiyyatdan ibarət 
olduğunu əsaslandırır.  
İqtisadiyyatın hərəkətverici qüvvələri sırasına iqtisadi sərbəstliyə və 
rəqabətə üstünlük verən A.Marşall iqtisadi məqsədlərin formalaşması 
prosesini əsaslandırır.  
Marşall iqtisadi təliminin əsasında, ilkin marjinalistlər göstərdikləri 
bazarın tələb, təklif və qiymət amilləri arasındakı funksional asılılıq əlaqə-
sini nəzərə almaqla, o göstərmişdir ki,  bu əlaqə sadə xarakter daşımır. O 
 320 
göstərdi ki, qiymətin aşağı düşməsi ilə tələb artır. Lakin qiymətin aşağı 
düşməsi ilə təklif də aşağı düşür, qiymətin artımı ilə isə artır.  
Ona görə də A. Marşall, sabit və yaxud müvazinatlı elə qiymətin 
olmasını göstərirdi ki, o tələb və təklif üst-üstə düşdüyü nöqtə ilə tuş 
gəlsin. Beləliklə, kəmiyyət qiymətləndirilməsinin əhəmiyyətini 
iqtisadiyyata gətirən Marşall, onun kasıb və dövlətlilər üçün daşıdığı 
əhəmiyyəti göstərmişdi. "Ekonomiks" adı ilə iqtisadi nəzəriyyəyə dəqiq 
elmlər kimi baxan Marşall, göstərirdi ki, iqtisadi həyata siyasi təsirlərdən, 
dövlət müdaxiləsindən kənar baxmaq lazımdır. 
A.Marşall "Ekonomiksin prinsipləri" adlı əsəri ilə iqtisad elmində 
"müvazinatlı qiymət" anlayışı ilə bazar iqtisadiyyatında baş verən bütün 
funksional dəyişikliklərin sistemli yanaşma üsulunun əsasını yaratdı.  
İqtisadi fikir tarixində ən görkəmli şəxsiyyətlərdən olan Alfred 
Marşall 1842-ci ildə Londonda bank işçisi ailəsində olmuşdur.  
Atası Ulyams Marşall öz xarakterinə görə olduqca sərt, qəti və 
qəddar xarakterli, protestant ruhlu dindar bir şəxs idi. Onun sərt rəftarı ən 
çox qadınlara, xüsusən həyat yoldaşına idi. Təsadüfi deyildir ki, o hətta 
"kişilərin hüququ və qadınların borcu" adlı traktat da yazmışdır.59 
Atasının olduqca ciddi həyat tərzini qəbul etmiş Alfred Marşall da 
olduqca çalışqan, zəhmətkeş bir gənc kimi təmkinliyi, düşüncəliyi və 
dərrakəliyi ilə fərqlənirdi. 
Təhsil aldığı məktəbdə 1861-ci ildə üçüncü yer tutan Alfred o 
dövrdəki şərtlərə görə, artıq özünə Oksford kollecinin təqaüdünü almaq 
hüququnu təmin etmişdir. 
Sonralar üç illik aspirantura təhsili üçün də belə təqaüdün alınması 
hüququnu əldə etmişdir. Oğlunu belə zəngin biliklə ruhani görmək istəyən 
atasından fərqli olaraq, Alfred daha perspektivli həyat yolu axtarmağı 
üstün tuturdu.  
Ona görə də qədim dilləri öyrəndiyi Oksforddan Kembric 
universitetinin riyaziyyat fakültəsinə keçməyi qət etdi. Təhsil haqqının 
ödənilməsinə dayısı Çarlizin köməyi sayəsində, artıq o 1865-ci ildə riyaziy-
yat üzrə ikinci yeri tutdu. 
                                                        
59 Бах. Ъ. М. Кейнс "Алфред Маршалл 1842-1924. А. Маршаллын "Принципы 
экономеческой науки" ясяриндя I М. 1993. сящ. 5-50. 
 321 
1866-ci ildə Marşallın Ruhani Con Qrautun təsis etdiyi  klubda 
iştirakı və onun mənəviyyatın fəlsəfəsi mühazirələrini dinləməyi, onda 
ciddi mənəvi dünyagörüşünün dəyişilməsinə səbəb olur. 
C.L.Milin "Kamiltonun fəlsəfəsinin tədqiqi" və C. Darvinin "Növlərin 
mənşəyi" əsərləri A. Marşallın fəlsəfi dünyagörüşünə ciddi təsir göstərir və 
etikaya meyl göstərir. 
Məhz etika problemlərinin tədqiqi ilə o, iqtisad elminə gəlmişdir. Bu 
istiqamətdə C. S. Milin "Siyasi iqtisad" əsərinin ona böyük təsiri olur. Eləcə 
də 1868-ci ildə Almaniyaya Kantın əsərlərinin orijinaldan oxumaq fikri ilə 
səfəri də onun iqtisadi dünyagörüşünün formalaşmasına təsir göstərir.  
Marşalın iqtisadi görüşlərinin samballı şəkildə formalaşmasına təsir 
göstərən əsas cəhətlər kimi, artıq Smitin iqtisadi sisteminin, Rikardonun 
iqtisadi təliminin və Milin iqtisadi ideyalarının İngiltərə təhsil sistemində 
aparıcı mövqedə durması xüsusi təsir göstərmişdir.  
Eyni zamanda Almaniyada formalaşmış fəlsəfi baxışların mövcud 
olması Marşallın iqtisadi hadisələrin tətbiqindəki mövqeyinə ciddi təsir 
göstərmişdir. Eyni zamanda Almaniyada formalaşmış tarixi məktəb 
nümayəndələrinin, xüsusən Romerin iqtisadi görüşləri Marşalda ciddi elmi 
maraq yaratmışdı.  
Fransanın "fiziokratlar" məktəbinin nümayəndələrinin, eləcə də 
kəmiyyət nəzəriyyəsinin yaradıcılarının əsasən Kurnonun fikirləri ona 
iqtisadi hadisələrin izahını yeni metodla, qrafik üsulla şərh etməyə imkan 
vermişdir. 
Marşalın riyazi təfəkkürü, fəlsəfi baxışı, iqtisadi düşüncəsi onda yeni 
bir iqtisadi nəzəriyyənin formalaşmasına imkan verir.  
Marşalın iqtisadiyyat sahəsindəki ilkin tədqiqatları 1867-ci ildə 
başlayır və 1883-cü ilə qədər davam edərək bitkinləşir. A.Marşall da 
Kembric universitetindəki həm müəllimlik, həm də tədqiqatçılıq fəaliyyəti 
ona 1875-ci ildə "Pul, kredit və ticarət" adlı əsərini yazmasına imkan verir. 
Bir cəhəti də qeyd etmək lazımdır ki, Marşalın iqtisadi görüşlərinin 
formalaşması elə bir dövrü əhatə edirdi ki, o dövrdə siyasi iqtisad 
sahəsində artıq özünə həyat vəsiqəsi almış sanballı əsərlər dərc 
olunmuşdur. 
 322 
C. S. Milin 1848-ci ildə ilk dəfə dərc olunan əsəri 1871-ci ildə 7-ci dəfə 
düzəlişlərlə təkrar nəşr olunmuşdu. 1868-ci ildə K. Marksın "Kapital" əsəri 
meydana çıxmışdı.  
1871-ci ildə Cevonsun "Siyasi iqtisad nəzəriyyəsi" əsəri, 1871-ci ildə 
Mengerin "Xalq təsərrüfatı haqqında elmin əsasları" və s. dərc olunmuşdu.  
Digər tərəfdən, Mill və Rikardonun iqtisadi nəzəriyyədə elmi 
nüfuzları olduqca böyük idi. Lakin riyazi təfəkkür tərzini iqtisadi dillə izah 
etmək Marşalın ən böyük arzusu idi və özünün qeyd etdiyi kimi, bu onda 
1835-ci ildə dərc olunan Kurnonun "Sərvət nəzəriyyəsinin riyazi 
prinsipləri" əsərini oxuduğu zaman baş qaldırmışdır. 
Rikardonun bir sıra təlimlərini, daha aydın və ümumiləşmiş şəkildə 
riyazi dilə çevirən Marşall, eyni zamanda meydana çıxan yeni iqtisadi 
konsepsiyalara, xüsusən alman iqtisadçıları Romerin, Marksın, Lassalın 
fikirləri onu ciddi elmi axtarışlar etməyə məcbur etmişdi. 
O qeyd edirdi ki, sosialistlərin məqsəd qoyduqları insanların qeyri-
bərabərliyinin əsası olduğunu xüsusi mülkiyyətin məhv edilməsi 
probleminin həlli nə qədər çətin olduğunu görə bilməmişlər.  
Bu məqsədlə o biznesin praktiki sahələri və zəhmətkeş sinfinin 
həyatı ilə daha yaxından məşğul olmağa başlamışdır. Xarici ticarətin 
rolunun tədqiqatına da geniş yer verməyə başlamışdır. Bu istiqamətdə 
Amerikadakı proteksionist siyasətin mahiyyətini aydınlaşdırmağa cəhd 
göstərmişdir. Lakin vaxtı ilə tələbəsi olmuş, həyat yoldaşı Meri Peyli ilə 
"Sənayenin iqtisadiyyatı" əsərini yazması bu işi yarımçıq qoyur. 
 Marşalın iqtisadi nəzəriyyəsinin meydana gəlməsinə əsas təsiri 
Milin, Rikardonun, Kurnonun əsərləri olmuşdur. Eyni zamanda Alman 
iqtisadçısı Roşerin tədqiqat üsulunun da onun iqtisadi fikirlərinin 
formalaşmasına təsir göstərmişdir.  
Marşall qeyd edirdi ki, bizim təbiət haqqındakı təsəvvürlərimiz istər 
mənəvi, istərsə də maddi sferalarda olsun, sadəcə məcmu kəmiyyətlərə aid 
etmək olmaz, onlar artan kəmiyyətlərə yönəldilməlidir. Çünki, şeyə olan 
tələb, daimi funksiya daşıyır. O cümlədən tələbin, "son həddi", sabit 
müvazinat şəraitində bu şeyin istehsalı onun artan dəyərinə uyğun olaraq 
bərabərləşir. 
 323 
Beləliklə, ilk dəfə olaraq o özünün iqtisadi hadisələrin tədqiqində 
qrafik metodun tətbiqi ideyasını əsaslandırır. Bu dövrdə artıq Cevons, 
Marşalın olduqca ləng tətbiq etdiyi məvhumları ardıcıl olaraq öz 
əsərlərində dərc etdirir. Məsələn, faydalılıqla bağlı hədd, son hədd, 
sonuncu kimi məvhumları qeyd etmək olar.  
Lakin, Cevons əgər iqtisadi hadisələrin şərhini zahiri, tələm-tələsik 
göstərirdisə, lakin, Marşall bu hadisələrin baş verməsi səbəbləri, onların 
daxili motivləri haqqında düşünürdü.  
Nəhayət, qrafik metod vasitəsi ilə iqtisadi ideyalarını şərh edən 
Marşall, 1890-cı ildə 6 kitabdan ibarət "Ekonomiksin prinsipləri" əsərini 
dərc etdirir. İlk dəfə olaraq riyazi üsullarla, qrafik metodla iqtisadi 
nəzəriyyəni praktika ilə əlaqələndirməyə cəhd göstərir. Siyasi iqtisad 
elminin adını ekonomikslə əvəz etmədən əsaslandırır. Düzdür, belə mövqe 
onu Cevonsun mövqeyi ilə uyğunlaşdırırdı. Çünki Cevons da siyasi 
iqtisadı ekonomikslə əvəz etməyi qeyd edirdi.  
Nəzəri məsələlərin həllində qrafik metodunun, tətbiqinə xüsusi 
əhəmiyyət verən Marşall qeyd edirdi ki, belə vəziyyət hadisələrin daha 
aydın, sadə və mükəmməl mənimsənilməsinə səbəb olar.  
Bundan əlavə, tələb və təklifin müvazinatına xüsusi əhəmiyyət verən 
Marşall göstərirdi ki, onların kəmiyyətlərinin dəyişilməsi qiymət 
problemindən asılıdır. Qiymətin miqyasının dəyişilməsini isə o iki amillə 
"son faydalılıqla" və "istehsal xərcləri" ilə əlaqələndirir. "Son faydalılıqla" 
istehsal xərclərini tələb və təklif vasitəsi ilə birləşdirən Marşall qeyd edirdi 
ki, belə şəraitdə alıcının verdiyi qiymət, əmtəənin faydalılığından asılı 
olaraq məhsulun maksimum dəyərini müəyyən edir. İstehlakçının məhsula 
verdiyi qiymət, əgər onun faydalılığı ilə əlaqədardırsa, lakin istehsalçının 
satdığı məhsulla qoyduğu qiymət isə istehsal xərcləri ilə əlaqədardır. 
Alıcı və satıcıların məhsulların qiymətləndirilməsi ilə bağlı gəldikləri 
nəticə bazar qiymətini müəyyən edir.  
Kembric məktəbinin başçısı hesab olunan Marşall, eyni zamanda 
iqtisad elminə "tələbin elastikliyi" məvhumunu gətirdi. Tələbin 
elastikliyini, əmtəələrə olan tələb kəmiyyətinin qiymət səviyyəsindən asılı-
lığı kimi müəyyən edən Marşall, artan mövcud ehtiyac tələbi ilə qiymətin 
 324 
artmasını və ya ehtiyacın azalma dərəcəsi ilə qiymətin artması arasındakı 
nisbəti şərh edirdi.  
Beləliklə, Kembric məktəbinin nümayəndələri uzun müddət iqtisadi 
hadisələrin şərhində "tələbin elastikliyi" məvhumundan istifadə etməklə 
tələbin qiymətin dəyişilməsindən funksional asılılığını əsas götürdülər. 
Qeyd etmək lazımdır ki, Kembric universitetində 1868-ci ildə 
müəllim işləyən 1885-ci ildə "Siyasi iqtisad" kafedrasına başçılıq edən 
Marşalın iqtisadi ideyaları onun mühazirələrində söylənilirdi. Bu 
baxımdan onun ideyaları dərc olunmamışdan əvvəl, artıq tələbələr 
arasında əzbər söylənilirdi.  
Yeri gəlmişkən demək lazımdır ki, Marşalın pul nəzəriyyəsi ilə bağlı 
irəli sürmüş olduğu ideyaları mühazirələrinin məhsulu idi. Pul nəzəriyyəsi 
ilə bağlı irəli sürmüş olduğu fikirlər 1886-cı ildə ticarətdə və sənayedə 
böhranla bağlı Kral komissiyasında dərc etdirdiyi məcmudakı verdiyi 
cavablarda öz əksini tapmışdır.  
Marşall kəmiyyətli pul nəzəriyyəsini ümumi dəyər nəzəriyyəsinin 
tərkib hissəsi kimi formalaşdırdığını göstərirdi. O qeyd edirdi ki, pulun 
dəyəri, bu bir tərəfdən onun təklif funksiyasıdır, digər tərəfdən ona olan 
tələb funksiyasıdır və o, əmtəələrin orta ehtiyatları ilə ölçülür.  
Marşall göstərirdi ki, iqtisadi tsiklin müşayiət etdiyi qiymət 
səviyyəsinin tərəddüdü, əhalinin ehtiyatda saxlamaq istədiyi, "sərəncamda 
olan" həcmin tərəddüdlüyünə uyğun gəlir.  
"Real" faiz dərəcəsi ilə "pul" faiz dərəcəsi arasındakı fərqi şərh edən 
Marşall göstərirdi ki, bu fərq, pulun dəyərini tərəddüd etdiyi şəraitdə 
kredit tsiklinə uyğun gəlir. 
Sonralar bu fikrini ekonomiksin prinsipləri əsərinin 6-cı kitabında 
ətraflı şərh edir. 
Marşalın mühüm ideyalarından biri də kredit sistemində əlavə pul 
təklifinin qiymətlərə olan təsirinin səbəb əlaqələrinin, eləcə də uçot əlaqələ-
rinin oynadığı rolu göstərməkdir. İlk dəfə olaraq 1887-ci qızıl və gümüş 
komissiyasına verdiyi göstərişlərdə də tələbələrə oxuduğu mühazirələrdə, 
daha sonralar 1899-cu ildə Hindistanın pul sistemi komitəsinə verdiyi 
göstərişlərdə də bu məsələyə toxunmuşdur. 
 325 
Məhz Marşalın Kembric universitetində oxuduğu mühazirələr onun 
ilkin iqtisadi ideyalarının məkanı olmuşdur. Bu baxımdan onun ayrı-ayrı 
iqtisadi fikirləri Kembric məktəbinin formalaşmasına səbəb olmuşdur. 
Rikardo nəzəriyyəsinin daha da inkişaf etdirən Maltus xarici ticarətlə 
bağlı "paritet alıcılıq qabiliyyəti" adlı ideya irəli sürdü. Müqayisəli üstün-
lükləri prinsipi ilə ölkələr arasındakı xarici ticarət əsaslandırılırdısa, lakin 
onların valyutadəyişmə kursunun müəyyənləşdirilməsi açıq qalmışdı. 
Çünki, metal pulların fəaliyyət göstərdiyi şəraitdə xarici ticarətin 
aparılması çətin deyildi. Lakin, ictimai əmək bölgüsünün dərinləşdiyi, 
texniki tərəqqinin iqtisadiyyatda aparıcı rol oynadığı bir şəraitdə ölkələr 
arasındakı mal mübadiləsi dönərli valyuta əsasında aparılmasını tələb 
edirdi. Bununla əlaqədar Marşallın "paritet alıcılıq qabiliyyəti" nəzə-
riyyəsində ölkələr arasında qarşılıqlı olaraq qeyri-dönərli valyutaların 
dəyişilmə kursu müəyyənləşdirildi. O göstərirdi ki, V ölkəsi qeyri dönərli 
kağız pula malikdir (deyək ki, rubl) hər ölkədə qiymət, pul kütləsinin 
həcmi ilə onun yerinə yetirdiyi funksiyalar arasındakı nisbətlə 
müəyyənləşdiriləcək. Rublun qızıldakı qiyməti ticarətin gedişatını müəy-
yənləşdirəcək. Bu eyni ilə A ölkəsinin qızıl qiyməti ilə V ölkəsinin rubl 
qiyməti arasındakı nisbəti də təyin edəcək. 
Maraqlı fikirlərdən biri də indekslərin "Zəncirvari" metodla tərtib 
edilməsidir. 
Marşalın irəli sürdüyü mühüm ideyalardan biri də qızıl-
gümüş standartlarına əsaslanan tədavülə kağız pulların 
buraxılması məsələsi idi. Bu istiqamətdə də o Rikardonun 
qənaətli  və möhkəm pulların tədavülə buraxılması fikrinə 
əsaslanmışdı. Lakin o qeyd edirdi ki, adi bimetalizm hər 
şəraitdə alternativ metalizm meylini təzahür etdirəcəkdir. 
Marşall göstərirdi ki, mənim alternativ planımın mahiyyəti 
ondan ibarətdir ki, sadəcə olaraq qızıl və gümüş külçələri 
müəyyən çəkidə əridib hazırlasınlar. Tutaq ki, 2000 qramlıq 
gümüş, 100 qramlıq qızıl külçələr hazırlansın. Belə şəraitdə 
hökumət hər vaxt həmin külçələrin qeyd olunmuş müəyyən 
 326 
qiymətdə alınmasına və satılmasına hazır olduğuna təminat 
verməlidir. Bu planın reallaşmasına hər hansı bir ölkə, başqa 
bir ölkə ilə razılaşmadan istədiyi vaxt başlaya bilər. Marşalın 
pul nəzəriyyəsi ilə bağlı fikirləri o qədər tutarlı və sadə 
görünürdü ki, o heç vaxt onların hər hansının qəbul etməsini 
təkid etmirdi. Bununla əlaqədar onun pul təklifinin tənzim-
lənməsi ilə əlaqədar dediyi fikir çox təqdirəlayiqdir. O, qeyd 
edirdi ki, pul təklifinin, onun sabitliyi məqsədi ilə 
tənzimlənməsi beynəlxalq deyil, milli olmalıdır. 
Öz yaradıcılıq ənənələrinə sadiq qalan Marşall göstərdi ki, iqtisad 
elmi konkret həqiqətlərin məcmusu olmayıb, o sadəcə konkret həqiqətlərin 
açılması üçün bir vasitədir. 
İqtisadi hadisələrin təhlilinin aparılması üçün bir vasitə kimi nəzərdə 
tutulması, Kembric məktəbinin inkişafına və onun tədrici müvazinat və ya 
təkamül nəzəriyyəsi əsasında formalaşmasına şərait yaratmışdır. O qeyd 
edirdi ki, artıq qarşılıqlı əlaqədə və qarşılıqlı təsirə malik olan iqtisadi hadi-
sələrin səbəbini təmkinlə təhlil etməli və onların müşahidə olunacaq 
nəticələrini göstərmək lazımdır. 1907-ci ildə "Prinsiplərin" 5-ci nəşri 
ərəfəsində A.Marşall qeyd edirdi ki, mən, artıq 1885-ci ildə bu əsəri 3 cilddə 
dərc etdirmək istəyirdim. I. "Sənayenin və ticarətin fəaliyyət göstərməsinin 
müasir şəraiti"; II. "Kredit və məşğulluq"; III. "Hökumətin iqtisadi 
funksiyaları". 
Lakin buna baxmayaraq bu istiqamətdə "Prinsiplər" əsəri yazılmasa 
da, o öz ideyasını 77 yaşında ikən 1919-cu ildə nəşr etdirdiyi "Sənaye və 
ticarət" əsərində qismən də olsa reallaşdıra bilmişdir. Üç kitabdan ibarət 
olan bu əsərin I kitabı, "Sənayeləşmənin və ticarətin hazırkı problemlərinin 
bəzi kökləri".  Burada sənayeləşmə prosesinin tarixi və onun İngiltərədə, 
Fransada, Almaniyada və ABŞ-da XIX əsrin ikinci yarısında gedən meyllər 
və bu istiqamətdə onların liderlik uğrundakı mübarizələri şərh edilir. 
"Biznesin təşkilində hakim meyllər" adlandırılan II kitabda biznesin 
təkamül yolu, onun tarixi şəraiti eləcə də XIX əsrin ikinci yarısında biznesin 
təşkili ilə bağlı  mütərəqqi meyllərin istiqamətləri izah edilmişdir. Əgər I 
kitabda iqtisadi inkişafın milli miqyasının  ölkələr üzrə qısa xülasələri şərh 
 327 
edilirdisə, II kitabda göstərilən ölkələrin texniki-iqtisadi inkişafının maddi 
əsasları və imkanları izah edilirdi. III kitab "İnhisarçı meyllər və onların 
ictimai rifah halı ilə əlaqəsi".  Artıq Marşall burada həmin dövrdə inhisarın 
iqtisadi formaları olan trestə, kartelə, kombinata, eləcə də nəqliyyata aid 
olan problemlər tədqiq edilmişdir. 
Beləliklə də bu əsərində Marşall artıq olduqca çox böyük bir 
ümumiləşmə edir. Avropada XIX əsrin sonunda formalaşmış kapitalizmin 
fərdi formasının dəyişilməsi və cəmiyyətin mənafeyinə uyğun gələn for-
maya qədəm qoyması labüdlüyünü sübut edir.  
Beləliklə də Marşall göstərdi ki, iqtisadi davranış və onun nəticəsi, 
eləcə də biznesin təşkili forması daima dəyişilən istiqamətdə fəaliyyət 
göstərir. 
Əsərin elmi əhəmiyyəti haqqında Keyns göstərirdi ki, bu əsəri 
oxumağa başlayan kəs heç olmazsa iqtisadiyyat haqqında nəsə bilməlidir.60 
Çünki, əsərdə o qədər müdrik, samballı ideyalar var ki, ondan hər bir 
tədqiqatçı istənilən çıxış nöqtəsini əldə edə bilər. Məhz bu baxımdan 
iqtisadiyyatı təzə öyrənməklə onu artıq müəyyən səviyyədə öyrənmiş şəxs 
üçün Marşalın iqtisadi ideyaları öz əhəmiyyətini əks etdirə bilər. 
Nəhayət Marşall 1922-ci ildə 80 yaşında ikən özünün sonuncu iri 
miqyaslı "Pul, kredit və ticarət" əsərini yazır. Marşall burada pul və xarici 
ticarət nəzəriyyələri sahəsində əməli töhfəsini verir. Burada pulun xarici 
ticarətdə əlaqədar aktivliyin dönərliyi, tədavülü şərh edilir və onun cəmiy-
yət səviyyəsində daşıdığı əhəmiyyət göstərilir. 
1924-cü ildə ömrünü başa vuran Marşall "Tərəqqi: onun iqtisadi 
şərti" adlı əsər yazmaq istəyi ona qismət olmur. Onun "Rifah halı" 
nəzəriyyəsini, məşğulluq, iqtisadi inkişaf nəzəriyyəsini şagirdləri olan 
görkəmli iqtisadçı alimlər Piqu və Keyns inkişaf etdirib, onu Marşall zəkası 
ilə bəhrələnmiş ideyalar ilə zənginləşdirirlər.  
  
§2. "EKONOMİKSİN PRİNSİPLƏİ" ƏSƏRİ A.MARŞALIN  
İQTİSADİ NƏZƏRİYYƏSİNİN ƏSASIDIR 
 
                                                        
60 Маршаллын эюстярилян ясяри. I ъилд. сящ. 43. 
 328 
İqtisadi təfəkkür tərzinin formalaşmasının yeni istiqamətini 
müəyyən edən Marşall nəzəriyyəsinin ümumi prinsiplərini əhatə edən 
"Ekonomiksin prinsipləri" əsəri, iqtisadi fikir tarixinin yeni mərhələyə 
qədəm qoyduğunu əks etdirdi.  
"Ekonomiksin prinsipləri" əsəri iqtisad elmi sahəsində uzun illər 
istifadədə olan Milin "Siyasi iqtisadın əsasları" əsərinə bir növ kölgə 
salmağa başlamışdır. XIX əsrin sonunda üzə çıxan bu əsər haqqında o 
qədər müsbət rəylər mövcud idi ki, sözün əsil mənasında Marşall XX əsrdə 
yeni siyasi iqtisad məktəbinin yaradıcısı kimi qələmə verilirdi. Marşall 
"Ekonomiksin prinsipləri" əsərində (gələcəkdə bunu "Prinsiplər" əsəri 
adlandıracağıq) Rikardoya və Cevonsa nəsib olmayan bir məsələ həll 
edildi. Bu da dəyərin mahiyyətinin müəyyənləşdirilməsində müvafiq 
olaraq tələbin və istehsal xərclərinin oynadığı rolun üzə çıxarılması ilə 
bağlıdır.  
A. Marşalın sağlığında səkkiz dəfə nəşr olunan "Prinsiplər" əsəri, ona 
böyük şöhrət qazandırmaqla, klassik məktəbə xas olan ideyaları yeni 
təfəkkür tərzi ilə təkmil rəqabət şəraitində bazar iqtisadiyyatının fəaliyyət 
mexanizminə xas olan qanunauyğunluqları üzə çıxardı. Bu 
qanunauyğunluqlar 3 cilddən ibarət olan 6 kitabda ardıcıl şərh olundu. 
Xronoloji olaraq, eklektik formada da olsa iqtisadi problemlərin 
qoyuluşuna diqqət yetirsək, aydın olur ki, müəllif əsas diqqətini tələb, 
təklif və qiymətlə bağlı fəaliyyət göstərən amillərin qarşılıqlı əlaqəsini 
tədqiq edir. Əmtəələrin dəyərinin tələb və təklif müvazinatı ilə sıx əlaqədə 
olduğunu göstərməklə, "son hədd" prinsipi əsasında tələb faydalılıq və 
istehsal xərcləri nəzəriyyəsini əsaslandırmışdır. 
Dörd kitabı əhatə edən birinci cilddə Marşall I kitabın tədqiqat 
obyekti kimi iqtisad elminin ilkin şərhini verir. O iqtisad elmini, sərvəti və 
insanın bir hissəsini öyrənən elm olduğunu göstərir. Bəşəriyyətin dini və 
iqtisadi qüvvələrin tə'siri altında formalaşması tarixini, yoxsulluğun mən-
şəyi və aradan qaldırılması yollarını tədqiq edir. 
Maşınlı sənaye və xarici ticarətin inkişaf etdiyi şəraitdə rəqabətin, 
sərbəst sahibkarlığın fəaliyyət xüsusiyyətləri və meylləri şərh edilir. 
Marşall, iqtisad elminin predmetini, insan fəaliyyətinin kəmiyyətlə 
müəyyənləşən və pulda ifadə olunan stimul və motivasiya ilə 
 329 
əlaqələndirərək, ümumiləşmiş nəticələrdə əks olunduğunu qeyd edir. İqti-
sadiyyatla bağlı ən adi məşğuliyyətində şüurlu seçimlə əlaqədar olduğunu 
göstərir. 
İnsan həyatının yalnız bir sferasını öyrənən iqtisad elminin real 
vəziyyəti, şəraiti və mühiti əks etdirən bir proses olduğunu qeyd edən 
Marşall, eyni zamanda bunları iqtisadi ümumiləşmələr və qanunlar 
əsasında aparır. 
İqtisadi qanunların mahiyyətini təbii qanunlar əsasında, xüsusən 
bioloji qanunlar əsasında şərh edən Marşall göstərirdi ki, onlar təbii 
qanunlara nisbətən az dəqiq və daha mürəkkəb xarakter daşıyırlar. Birinci 
kitabın sonuncu fəsli iqtisadi tədqiqatların qayda və məqsədlərinə həsr 
edilərək göstərilir ki, bütün iqtisadi ümumiləşmələr və ya qanunlar prak-
tiki məsələlərlə daha çox bağlı olmalıdır. Elmin predmeti çərçivəsində 
aparılan tədqiqatların heç bir stimullaşdırıcı rola malik olmadığı göstərilir.  
Bir neçə əsas iqtisadi məvhumların şərhinə və izahına həsr edilmiş 
ikinci kitabda, yenə də iqtisad elminin, təlabatın ödənilməsi vasitəsi və 
cəhd göstərməsinin nəticəsi kimi sərvətin öyrəndiyi qeyd edilir. 
Ayrı-ayrı əmtəələrin və şeylərin öz xüsusiyyətlərini və tə'yinatını 
dəyişdiyinə görə onların təsnifatının aparılması çətinliyi diqqət mərkəzinə 
gətirilir. 
İqtisad elminin, gündəlik həyat tərzinin müşahidəsi praktikasına 
üstünlük verməsi ilə məşğul olmağı tövsiyə edən Marşall, göstərirdi ki, 
onun tətbiq olunan məvhumları dəqiq müəyyənləşdirilməlidir. 
Sərvət anlayışının texniki və maddi tərəflərini göstərən Marşall qeyd 
edirdi ki, o hər şeydən əvvəl malik olmaq istədiyimiz şeylərdən ibarət olub, 
insanın birbaşa və ya dolayı tələbatını ödəyir. Lakin hər bir belə şeyi sərvət 
saymaq olmaz.61         
 İstədiyimiz şeyləri və ya ne'mətləri Marşall maddi və ya şəxsi və 
qeyri-maddi ne'mətlərə bölürdü. O, göstərirdi ki, maddi ne'mətlər faydalı 
maddi şeylərdən ibarət olub, onlar sərəncam vermək və istifadə etmək 
hüququnu  onlardan qazanc götürməyi və ya  gələcəkdə qazanc əldə 
etməyi əks etdirir. 
                                                        
61 Бах. А. Маршалл. Принципы Экономической науки. I. М. 1993 с. 112.  
 330 
Sərvət anlayışı, hər cür şəxsi sərvətlərin daxil olduğundan ona geniş 
baxan Marşall onda fərdi və kollektiv sərvətin layını müəyyənləşdirmişdir.  
Milli və kosmololit sərvəti fərqləndirən Marşall, sərvətə sahib 
olmanın hüquqi əsasını şərh etmiş, onun dəyər anlayışı ilə sıx əlaqədar 
olduğunu göstərmişdir. O, Smitin dəyərin mahiyyətinə olan ikinci 
münasibətini, yə'ni onun hər hansı bir predmetin faydalılığını, bə'zən də 
onun başqa ne'mətlərin alınması qabiliyyətini əks etdirdiyini misal çəkir. 
Bununla da dəyərin mahiyyətinə olan öz şəxsi mülahizəsini belə ifadə edir: 
"... dəyər anlayışı  nisbidir, konkret yerdə və konkret vaxtda iki şey 
arasındakı münasibəti bildirir".62 
Sərvətin mahiyyətindən sonra Marşall ardıcıl olaraq istehsalı, 
istehlakı, əməyi, əhalinin yaşayış vasitələrini tədqiq edir. Göstərir ki, insan 
hər cür maddi şeyləri deyil, ancaq faydalı olanları istehsal və istehlak edir. 
Məhsularlıq anlayışını da faydalılıq baxımından şərh edərək, qeyd edir ki, 
"ilkin olaraq onu, istehsal vasitələrini və uzunmüddətli tələbatın 
mənbələrini əks etdirən anlayış kimi başa düşmək lazımdır".63 
"Ən zəruri yaşayış vasitələri" ilə məhsuldarlıq anlayışlarını müqayisə 
edərək Marşall göstərir ki, "Layiqli həyat" şəraitinin yaradılması, müxtəlif 
iqlim şəraitləri, yaşayış tərzi və adətlərindən asılı olduğundan bir halda 
yaşayış vasitələrini artıq, digər halda isə çatışmaz edir. Ona görə də 
məhsuldarlıq işçinin özünün saxlanılması ilə əlaqədar meydana gəlir. Bu 
baxımdan Marşall qeyd edirdi ki, zəhmətkeşlərin hər cür təbəqəsinin əmək 
haqqı, onların yüksək əmək məhsuldarlığını tə'min etməlidir. Ən zəruri 
yaşayış vasitələrini qiymətləndirərkən mövcud yeri və vaxtı nəzərə almaq 
lazımdır. 
Marşall ən böyük elmi xidməti kimi, onun insan həyatı üçün zəruri 
olan yaşayış vasitələri səviyyəsindən az istehlak etməli, itkilərin 
törənməsinə səbəb olduğunu göstərməsidir. İstehlak üçün zəruri olan 
şeylərin ödənilməsindən məhrum olma məhsuldarlığı aşağı salmaqla 
qənaətə deyil, itkiyə səbəb olur. Bununla yanaşı ən'ənəvi zəruri yaşayış 
vasitələrinin, yə'ni içki və tütün mə'mulatlarına, dəbdə olan paltarlara, 
                                                        
62 А. Маршалл. Эюстярилян ясяри. сящ. 120. 
63 А.Маршалл. Эюстярилян ясяри. сящ. 129. 
 
 331 
modaya üstünlük verilməsi çox yerlərdə onun məhsuldarlıq elementinə 
çevrilməsinə səbəb olur. Beləliklə, "məhsuldarlıq anlayışını", "ən zəruri", 
"zəruri", "layiqli" həyat vasitələri prizmasından tədqiq edən Marşall belə 
qənaətə gəlir ki, onun özü əmək məhsuldarlığının artması ilə bağlı 
meydana gəlir. Əmək məhsuldarlığının səviyyəsinə tə'minat verən yaşayış 
vasitələrindən az istehsal etmənin, qənaətə deyil, itkiyə səbəb olduğunu 
qeyd edən Marşall gəlir və kapital konsepsiyasını əsaslandırır.  
Sənaye-ticarət kapitalının inkişafı ilə əlaqədar olaraq pul gəlirlərinin 
artımını əlaqələndirən Marşall qeyd edir ki, hər hansı bir işlə məşğul olan 
adam belə nominal gəliri əldə etməsinə qadirdir. 
Sahibkarlıq nöqteyi-nəzərincə "xalis gəlir", "faiz", "mənfəət", "xalis 
qazanc", "idarəetmə gəliri", "saxta renta" kimi anlayışlar şərh edilir.  
Kapital anlayışını konkret və ümumi formada şərh edən Marşall 
göstərirdi ki, birinci şəraitdə ona Smitin göstərdiyi kimi əmlakın o hissəsini 
aid etmək olar ki, ondan gəlir əldə etmək mümkündür. Lakin, ümumi 
şəkildə götürdükdə istehsal amillərindən üçündən, torpaq, əmək və kapital 
kimi milli gəlirin yaradılmasındakı rolu üzə çıxartmaq mümkündür.  
İqtisad elmində formalaşan baxışları nəzərə alan Marşall göstərirdi 
ki, adətən "kapital" və "sərvət" anlayışlarının istər-istəməz sinonim ifadələr 
kimi işlədilir. Ancaq nəzərə almaq lazımdır ki, kapital anlayışından istehsal 
amilləri haqqında söhbət edərkən istifadə etmək lazımdır. Sərvət anla-
yışından isə istehlak predmetləri və şeylərində əks olunan və müəyyən 
zövqü ödəyən istehsal nəticələri barəsində danışarkən istifadə etmək 
lazımdır. 
III kitab tələbat və onların ödənilməsinə həsr edilmişdir.  
Bu kitabın əvvəlki kitablarla olan əlaqəsini şərh edən müəllif, daha 
ətlaflı şəkildə tələb və təklif məsələlərinə xüsusi diqqət yetirilir.  
Tələbat və fəaliyyət arasındakı əlaqəni tədqiq edən Marşall göstərirdi 
ki, insanın müxtəlif şeylərə olan tələbatının artması onları hüdudsuz edir. 
Tələbatın artımı eyni zamanda şeyin faydalılığı ilə bağlı olub insanların 
istəyindən irəli gəlir. Tələbatın hüdüdsuz xarakter daşımasına 
baxmayaraq, ayrılıqda hər bir tələbatın nisbi mə'nada son həddi var. Bu 
insan naturasından irəli gələrək şeyin ümumi faydalılığı ilə bağlı olub, 
onun hər birini ehtiyata çevrilməsi ilə onun faydalılığının aşağı düşməsinə 
 332 
səbəb olur. Faydalılığın azalması qanununu onun "son hədd" prinsipi ilə 
əlaqədar olduğunu şərh edən Marşall qeyd edir ki, son faydalılıq, 
faydalılığın elə kəmiyyətini təşkil edir ki, onun hazırlanması 
məqsədəuyğun hesab olunur. Beləliklə hər bir adamın, hər hansı şeyin 
faydalılığının azalması, onun mövcud kəmiyyətindən hər vahid artımı ilə 
müşahidə olunur.    
Faydalılığın azalması qanununu qiymət vasitəsilə izah edən Marşall 
göstərir ki, hər hansı məhsula, məsələn çaya olan daimi tələb baxımından 
onun alınması kəmiyyətini izah edir. Qeyd edir ki, alıcının hər funt çay 
üçün ödəməyə hazır olduğu qiymət, bu onun tələbin son qiymətidir. 
Beləliklə aydın olur ki, faydalığının azalması qanunu özünü, insanın hər 
hansı bir şeyi daha çox istifadə etdiyi şəraitdə digər şərtlər daxilində onun 
az miqdar hər əlavə vahidi üçün ödəməyə hazır olduğu qiymət 
azalacaqdır. Başqa sözlə ona tələbin son qiyməti azalacaqdır. 
Pulun son faydalılığını izah edən Marşall, onun dövlətli adam üçün 
deyil, kasıb üçün daha çox əhəmiyyət daşıdığını qeyd edir. Bu baxımdan 
da hər hansı şeyin alınmasına olan həvəsin artması üçün onun böyük 
faydalılığa malik olması zəruridir. Bu dövlətlilər üçün deyil, kasıblar üçün 
nəzərdə tutulmalıdır. 
Tələb haqqında tam təsəvvürə malik olmaq üçün Marşall qeyd edir 
ki, müxtəlif qiymətlərə təklif olunan hər hansı əmtəənin alınması üçün 
alıcının bunlardan hər birini almağa hazır olduğu kəmiyyət vasitəsilə 
müəyyən etmək olar. Belə şəraitdə tələbin artmasına xüsusi əhəmiyyət 
vermək lazımdır. Lakin, tələbi bir kəmiyyətlə deyil, qiymət siyahısında 
insanın almağa hazır olduğu müxtəlif kəmiyyətlər vasitəsilə daha dəqiq 
izah etmək olar. Beləliklə, əmtəələrin müxtəlif qiymətlərlə müxtəlif 
kəmiyyətli tələbin formalaşması prosesi və tələb əyrisinin əmələ gəlməsi 
izah edilir. Fərdi tələbi izah etdikdən sonra o, məcmu tələbi izah edir və 
bununla da tələb qanununun mahiyyətini şərh edir. 
Marşall göstərir ki, tələbin fərdi və məcmu xarakter daşımasından 
irili-xırdalı bazarların fəaliyyət göstərməsindən asılı olmayaraq bir ümumi 
tələb qanunu fəaliyyət göstərir. Onun da mahiyyəti ondan ibarətdir ki, nə 
qədər satılmaq üçün çox məhsul nəzərdə tutulubsa, ona bir o qədər aşağı 
qiymət qoyulmalıdır ki, o özünə alıcı tapa bilsin. 
 333 
Əmtəələrin kəmiyyətinə olan tələb onların qiymətinin aşağı olduğu 
şəraitdə artacaq, qiymətlər yüksəldikcə isə aşağı düşəcək. 
Lakin qiymətin aşağı düşməsi ilə tələbin artması arasında eyni qəti 
nisbəti gözləmək mümkün deyil.64 Bu meyli xarakter daşıyaraq müxtəlif 
nisbətlərdə müşahidə oluna bilər. 
Eyni zamanda biz görürük ki, fərdin hər hansı bir əmtəəni almaq 
istəyi, bərabər şəraitdə həmin təklif olunan əmtəənin hər vahid artımı ilə 
aşağı düşəcəkdir. 
Marşall bu prosesi tələbatın elastikliyi adlandırmaqla, eyni zamanda 
tələbin elastikliyini də müəyyən edir. O qeyd edir ki, ayrıca bir adamın 
tələbində nə baş verirsə, bu bütün bazarın tələbində də baş verir. Marşall 
tələbin elastikliyi (cəld reaksiya) ilə bağlı belə ümumiləşmə edir: bazarda 
tələbin elastiklik dərəcəsi, onun həcmi mövcud qiymətlərin aşağı salınması 
ilə nə ölçüdə artacaq və yaxud mövcud qiymətlərin artımı ilə o nə qədər 
azalacaq.  
Müxtəlif istehlak növlərinin seçilməsinə həsr edilmiş fəsildə müəllif, 
cari və gələcək dövr üçün tələbatın ödənilməsi üçün vəsaitlərin bölgüsünü 
izah edir. 
Dəyər və faydalılıq fəslində qiymət və faydalılığın qarşılıqlı əlaqəsi 
şərh edilir. Eyni zamanda istehlak artıqlığı ilə fərdin tələbi arasındakı əlaqə 
də izah edilir. Burada istər kasıb, istərsə də dövlətli adamlar üçün eyni 
istehlak şeylərinin, məsələn, çayın və duzun daşıdığı əhəmiyyət nəzərdə 
tutulmaqla onların bərabər proporsiyada fəaliyyət göstərdiyi qeyd olunur 
və burada qiymətin faydalılığın real ölçüsünə çevrilməsi prosesi izah edilir.  
Maddi ne'mətlərin insanların rifah halının yaxşılaşmasındakı rolu 
izah edən müəllif qeyd edir ki, mülkiyyətdən fərqli olaraq varlıların orta 
təbəqəsini və yoxsulların əldə etdiyi gəlir səviyyələri onların rifahları ilə 
olan əlaqə bir başadır. Çünki, insanın öz gəlirindən olan tələbatının 
ödənilməsi, yaşayış vasitələrinə malik olduğu ondan başlanır. Sonradan 
gəlirinin hər faiz artırılması ilə yaşayış vasitələrinin çoxaldılmasına səbəb 
olur. 
Bu da belə bir tezisi əsaslandırır ki, insanlar yaşadıqlarına görə 
işləyirlər, lakin işlədiklərinə görə yaşamırlar. 
                                                        
64 Маршалл эюстярилян ясяри. I ъилд. сящ.163. 
 334 
İstehsal amillərinə həsr edilmiş ideyalar demək olar ki, Marşall 
iqtisadi tə'liminin əsasıdır. Çünki, o burada istehsal amillərinə, torpağa, 
əməyə, kapitala olan ən'ənəvi klassik baxışla ilk dəfə olaraq o bu amillər 
cərgəsinə təşkili də daxil etmişdir. Eyni zamanda istehsal amillərinə, 
özündən əvvəlki baxışlara nisbətən tamamilə fərqli şəkildə yaşamır. O 
göstərir ki, ümumiyyətlə, istehsalın iki amili mövcuddur: təbiət və insan. 
Kapital və təşkilat insan fəaliyyətinin nəticəsidir və təbiət vasitəsi ilə həyata 
keçirilir. İnsanın və təbiətin mövcud qüvvəsi və xüsusiyyəti şəraitində bilik 
və təşkilati işlər sərvət artımının səbəb və nəticəsi kimi üzə çıxır. 
İnsan hər cür şəraitdə istehsal problemlərinin məqsədinə və amilinə 
çevrilir. Eyni zamanda o, istehlak probleminə də aiddir. Bunlardan irəli 
gələn problemlər "bölgü və mübadilə" üçün ikili əhəmiyyətə malikdirlər. 
Əməyin əsas motivi hər şeydən əvvəl hər hansı maddi qazancı əldə 
etmək istəyidir. Buna görə də əmək özü özünü mükafatlandırsa da lakin 
onunla əldə olunan qiymət onun təklifini tənzimləyir. 
Torpaq amilinin mahiyyətini şərh edərkən Marşall onun 
məhsuldarlığına diqqət yetirir və onun mexaniki və kimyəvi üsullarını 
fərqləndirir. İnsan qabiliyyətinin əksinin xüsusiyyətlərinin dəyişilməsinə 
qadir olduğu sübut olunur. O qeyd edirdi ki, hər şəraitdə əlavə kapital və 
əməkdən əldə olunan gəlir gec və ya tez azalır. 
Torpağın məhsuldarlığının azalmasını əmək və kapital 
tətbiqi baxımından izah edir və son e'mal həddinin verimini 
şərh edir. İzafi məhsulun rentaya olan münasibəti müəyyən 
edilir. Bu əsasdan da Marşall qeyd edir ki, hər cür 
məhsuldarlığın ölçüsü, müəyyən məkan və vaxtla 
uzlaşdırılmalıdır. 
Hər cür şəraitdə məhsuldarlıq ölçüsü nisbi xarakter daşıyır. 
Əhali artımının tarixi doktorinasını tədqiq edən Marşall əsas 
diqqətini Maltus nəzəriyyəsinə yetirir. Maltus nəzəriyyəsində texniki 
tərəqqinin rolunun nəzərə alınmamasını qeyd edən Marşall göstərir ki, 
bunu heç də ona irad tutmur. Əksinə bu əsasdan kəbin kəsmək və doğum 
əmsallarını müəyyənləşdirir. İqlim şəraitinin, yaş həddinin, yerli adət-
ən'ənələrin əhali sakinliyinə olan tə'siri, eləcə də kənd və şəhər yerlərində 
 335 
əhali artımı amillərini müəyyən etməklə İngiltərə əhalisinin tarixini tədqiq 
edir.  
Əhalinin sağlamlığı, mövcud yaşayış vasitələrinin səviyyəsi, peşə 
tərkibi də öyrənilir. Zəiflərdən imtina olunmanın təbiətini şərh edərkən 
Marşall göstərirdi ki, məhz əhalinin sağlam və güclü hissəsinin artımı üçün 
geniş məkanın yaradılmaması zəiflərin yaşamasına səbəb olur.  
Təhsilin, peşə hazırlığının, əhalinin artımındakı rolu qeyd olunur və 
onun milli kapitala çevrilməsi istiqaməti göstərilir.  
Sərvətin artımını tədqiq edən Marşall  qeyd edir ki, kapitalın az 
tətbiq olunan olduqca bahalı növləri, olduqca gəlirlidir və onların yığıma 
yönəldilməsi sür'ətlidir. Təhlükəsizliyi əmanətin mühüm şərti hesab edən 
Marşall, pul iqtisadiyyatının inkişafını tədqiq edir. Pulun artımı sahibkarlıq 
qabiliyyətinin məhdudluğu əmanət işinin təşkilinə olan diqqətin artmasını 
qeyd edir. Üstəlik gəlirin kapitaldan əldə olub olmamasından asılı 
olmayaraq yığım mənbəyi kimi qeyd edən Marşall, eyni zamanda onun 
dövlət yığımında təşkil etdiyini göstərir. Bu istiqamətdə kooperativ 
hərəkatının müxtəlif formalarının üstünlüyə malik olduğu da qeyd olunur. 
Beş fəsildə ardıcıl olaraq istehsalın təşkili problemi tədqiq edilir. 
İstehsalın təşkilinin onun səmərəliliyinə və məhsuldarlığına olan tə'siri 
məsələlərini tədqiq edən Marşall əmək bölgüsünün maşınlı istehsalın 
əhəmiyyətini qeyd edir. 
İstehsalın təşkilində ayrı-ayrı rayonlarda ixtisaslaşdırılmış istehsalın 
təmərküzləşməsinə üstünlük verilməsini qeyd edir. 
İstehsalın təşkili prosesində iri miqyaslı istehsalın xüsusi rol 
oynadığını qeyd edən Marşall onun mahiyyətini e'mal sənayesinin 
timsalında izah edir və onun xammal qənaətindəki üstünlükləri göstərilir. 
Eyni zamanda müxtəlif istiqamətlərdə iri miqyaslı istehsalla firmaların 
müqayisəsini verir. Onların müxtəlif istiqamətlərindəki fəaliyyətləri tədqiq 
edilir. 
İstehsalın təşkili prosesində müəyyən müəssisənin idarə olunmasına 
xüsusi üstünlüyün verilməsini qeyd edən Marşall ilk dəfə olaraq onun 
istehsalın dördüncü amilli kimi qeyd edir.  
İstehsalın təşkili ilə idarə olunmasını fərqləndirən Marşall göstərir ki, 
sahibkarlıq qabiliyyəti əsasən idarəetmə prosesində meydana gəlir. 
 336 
İstehsalın təşkilindən baş çıxardan, xüsusi fərdi qabiliyyətə malik olub, risk 
etməyi bacaran biznesmenlərin fəaliyyəti nəticəsində əldə olunan gəlirlərin 
artırılması, xüsusi fəaliyyət növü kimi qiymətləndirilir.  
Kapitala sahib olmayıb, ona qabiliyyəti ilə sərəncam verən 
biznesmenin əldə etdiyi gəlirin miqyasının artırılması mütərəqqi 
demokratik ölkələrin ən böyük iqtisadi nailiyyəti olduğu qeyd olunur. 
İqtisadiyyatda "daimi verimi tə'min etməklə" artmaqda olan "verimə" 
keçidin tə'min olunması kollektiv məhsuldarlığın yüksək artımının nəticəsi 
olduğu qeyd olunur. 
Marşall V kitabında tələbin, təklifin və dəyərin ümumi 
münasibətlərin tədqiqinə həsr edir. Bazarlar haqqında mə'lumatla başlanan 
kitab, onun məkan baxımından həddinin, ölçüsünün, təşkilinin 
müəyyənlədirilməsinə diqqət yetirir. 
Konkret olaraq tələb və təklif arasındakı nisbəti tədqiq edir və onun 
fərdi səviyyəsini ilkin olaraq müəyyənləşdirən istək və cəhd arasındakı 
müvazinatı şərh edir. Göstərir ki, təsadüfi barter mal mübadiləsi şəraitində 
tam müvazinat fəaliyyət göstərmir. Lakin müstəsna hallarda belə proses 
baş verə bilər və onu  taxıl bazarı timsalında izah edir və göstərir ki, burada 
müvəqqəti olsa da müvazinata nail olmaq olur. Çünki taxıl bazarında bir 
qayda olaraq pula olan tələbat geniş şəkildə dəyişmir, lakin əmək 
bazarında belə dəyişiklik həddindən artıq yüksəkdir. 
Normal tələb və təklif şəraitində müvazinatı tədqiq edən Marşall 
göstərir ki, o tədrici xarakter daşıyır. İstehsal xərclərinin firma səviyyəsində 
təhlil etməklə onun tədrici müvazinat üçün daşıdığı əhəmiyyət qeyd 
olunur. İstehsal xərclərinin istehsal amillərinin əvəz olunması ilə əlaqədar 
dəyişikliklərinin tələb və təklifin tədrici müvazinatına olan tə'siri göstərilir. 
Təklif şkalası ilə tələb qiyməti arasındakı müvazinatın kəmiyyət 
müvazinatı və qiymət müvazinatı ilə bağlılığı izah olunur. Bununla 
əlaqədar qeyd olunur ki, təklif olunan məhsulların qiyməti ilə onların real 
istehsal xərcləri arasında möhkəm sıxı əlaqə fəaliyyət göstərmir. Ona görə 
də firma tələb səviyyəsini nəzərə almaqla "vaxtın müddəti ilə" müvazinatın 
normal vəziyyətini yaratmalıdır.  
Faydalılığın dəyərə olan tə'siri qısa müddətli xarakter daşıyırsa, lakin 
istehsal xərcləri isə vaxtın müddəti ilə bağlıdır. 
 337 
İnvestisiyanın resursların bölgüsünə olan tə'siri müxtəlif 
səviyyələrdə ev təsərrüfatı, sahibkarlıq fəaliyyəti, dövlət təsərrüfatı 
şəraitindəki xüsusiyyətləri göstərir. Bu istiqamətdə son istehsal xərcləri ilə 
dəyər arasındakı nisbətin öyrənilməsindəki çətinlik izah edilir. 
"Əvəz olunmanın" son həddin müvazinat nöqtəsinin tapılması üçün 
olan əhəmiyyətinin müəyyənləşdirilməsi vacib cəhət kimi qeyd olunur.  
Göstərilir ki, məhz əvəz olunma vasitəsi ilə müvazinatı bərpa etmək 
və ya yaratmaq olar. Əvəz olunma ideyasının təkcə istehlak şeyləri 
alternativ son həddinə deyil, eyni zamanda onun istehsal amilləri üçün 
tətbiq olunmasının xüsusi əhəmiyyəti var. 
Əsərin V fəslində normal tələb və təklifin müvazinatını uzun və qısa 
müddət ərzində müəyyənləşdirilməsi ideyası demək olar ki, müvazinat 
prosesinin fasiləsiz xarakter daşıdığını göstərir. 
Nəzərə almaq lazımdır ki, vaxt amillinin bütün iqtisadi problemlərdə 
roluna diqqətin yetirilməsi olduqca mürəkkəb məsələlərdəndir. Bu 
problemlə əlaqədar Marşall tədqiqatında ilk dəfə olaraq xarici və daxili, 
əsas və əlavə istehsal xərcləri arasında fərqin qoyulması ideyasını da irəli 
sürmüşdür.  
Əsərin sonrakı dörd fəslində son istehsal xərclərini tədqiq edən 
Marşall onun dəyərə olan nisbətini aydınlaşdırır. Burada da son istehsal 
xərclərinin formalaşmasının ümumi prinsipləri, onun əsas və əlavə 
hissələrinin məhsulun dəyərinə olan nisbəti eləcə də onun məhsulun tələb 
və təklifinə olan tə'siri öyrənilir. 
Xalis məhsulun mahiyyəti ilə əlaqədar Marşall olduqca tutarlı əsasla 
qeyd edir ki, əmək haqqı, mənfəət, renta, gəlirin formaları kimi onlar 
məhsulun həqiqi mahiyyətini əks etdirir. Bununla yanaşı o qeyd edir ki,  
təbiət elmlərində olduğu kimi, iqtisad elmində də onun elementlərinə xalis 
şəkildə rast gəlmək mümkün deyildir.  
Ona görə də xalis məhsul anlayışı da nisbi xarakter daşıyır. 
Renta və diferensial renta arasındakı fərqin və uyğun cəhətləri 
göstərən Marşall qeyd edir ki, onların gəlir forması kimi mövcud olması 
hər şəraitdə torpağın məhdudluğu ilə əlaqədardır. Rentanın, pis 
torpaqların mövcud olması ilə əlaqədar meydana gəlməsini qeyd etməklə 
yanaşı, eyni zamanda pis torpağın son hədd kimi mövcudluğunu göstərir 
 338 
və istehsalın pis amillərinin olması, yaxşı amillərdən rentanı artırmır, 
əksinə onu azaldır. 
Kənd təsərrüfatında son istehsal xərclərinin dəyərə olan nisbətini 
müəyyən etməklə onun mövcud əkin sahələrində və yeni salınan əkin 
sahələrində kəsb etdiyi xüsusiyyətlər izah edilir. Eyni zamanda belə bir 
ümumiləşmə edilir ki, müxtəlif məhsuldarlıq səviyyəsinə malik olan 
torpaq sahələrin mgvcud olması renta ilə törədilir. Lakin istehsal prosesi 
şəraitində renta, istifadə olunan resursa görə üstəlik dəyər kimi görsənir. 
Bu da məhsullara olan tələbin artımı və təklif olunan əməyin yüksəlməsi 
ilə əlaqədardır. 
Kənd təsərrüfatında rentanın əmələ gəlməsi ilə şəhərlərdə onların 
yaranması arasındakı fərqli cəhətləri qeyd edən Marşall burada gedən 
rəqabət prosesinin xüsusiyyətlərini vergiyə cəlb olunması cəhətləri şərh 
edir. 
Rentanın əmələ gəlməsi, istehsal xərclərinin həddinin müəyyən 
edilməsi, Marşala normal mənfəətin əldə olunması mexanizmini müəyyən 
etməyə imkan vermişdir. O qeyd edirdi ki, əmtəənin normal istehsal 
xərclərinə, onun istehsalı ilə bağlı edilən riskə görə elə haqq daxil 
edilməlidir ki, o istehsalçının xərcini, itirdiklərini, sə'y və bacarığını əhatə 
edən mənfəətin yaradılmasına imkan yaratsın. Bu baxımdan müxtəlif 
maraq dairələrinə uyğun olaraq görəcəkləri hər hansı bir iş üçün (dəmir 
yollarının su kəmərlərinin və s.) birgə xərc çəkmələrinə səbəb olur. Əsərdə 
torpaq sahələrinin qiyməti, icarə haqqlarının müəyyən olunması, tikinti 
işlərinin aparılması və eyni torpaq sahələrində onlarla bağlı rəqabətin 
aparılması, torpağa olan tələbin formalaşması prosesi də şərh edilir. 
Maraqlı məsələlərdən biri də normal tələb və təklifin müvazinatı 
məsələsini, verimin artımı qanunu və maksimum ödəmə prinsipi 
çərçivəsində şərh olunmasıdır. Burada normal  tələb və təklifin daimi 
azalan və artan verim şəraitindəki xüsusiyyətlərini, vergi səviyyəsini, 
istehsalın miqyasını, istehsal xərclərinin həcmi təhlil edilir.65 
İnhisar nəzəriyyəsinə həsr edilmiş V kitabın XIV fəsli inhisarçının 
məhsulların kəmiyyətindən və müəyyən etdiyi qiymət səviyyəsindən əldə 
                                                        
65 Бах. Маршалл-принсипляр. Ясяри II ъилд сящ. 159-174. 
 339 
etdiyi qazancla əhalinin aşağı qiymətlərdən əldə etdiyi qazanc müqayisə 
edilir. 
İnhisar şəraitində tələblə təklif tarazlaşdırılır ki, inhisarçı öz 
məhsulunu xalis gəlir gətirdiyi halda reallaşdırır. Xalis gəlirin tərkibinə 
normal mənfəət, kapitalın istifadə olunmasına görə faiz və ziyana görə 
sığorta daxil edilir. Əgər adam özü öz istehsalını idarə edirsə, onda idarə 
etməyə görə gəlir çox halarda inhisar gəliri formasını alır. 
İstehsal olunan əmtəələrin kəmiyyətindən asılı olmayaraq inhisara 
görə verginin müəyyənləşdirilməsi istehlakın miqyasını ixtisar etmədiyini 
göstərən Marşall, qeyd edir ki, belə şəraitdə inhisar gəlirinin məbləği 
dəyişilir. 
Ona görə də verginin tətbiqi inhisarçının fəaliyyətinin 
dəyişdirilməsinə tə'sir göstərir. Hətta əgər bu vergi proporsional olaraq 
inhisar gəliri ilə tətbiq olunsa da elə ciddi dəyişiklik baş verməyəcəkdir. 
Lakin, bu vergi istehsal olunan məhsula görə tətbiq olunsa, onda, inhisarçı 
istehsalının miqyasını dəyişdirməyə məcbur qalacaqdır. 
İnhisar qiyməti ilə rəqabət qiymətini müqayisə edən Marşall göstərir 
ki, əgər inhisarçı istehsalçı, bazara çıxartdığı əmtəənin təklif qiyməti, bu 
əməyə olan təlb qiyməti ilə uyğun gələrsə, onda o inhisarçı gəlirindən 
məhrum olar. 
Çünki, inhisarçı gəlirinin maksimum səviyyədə tə'min edən 
əmtəələrin kəmiyyətin həmişə az olur. Onda elə görünə bilər ki, mövcud 
inhisar şəraitində istehsal olunan əmtəələrin kəmiyyəti həmişə az olur, 
lakin onun istehlakçı üçün qiyməti, olmadığı şəraitdəkindən yüksəkdir. 
İş burasındadır ki, istehsal bir əldə cəmləşdiyi şəraitdə mövcud 
istehsal xərclərinin məbləği, adətən bir neçə rəqabət aparanlara nisbətən az 
olur. 
Çünki, rəqabət aparanlar öz mövcud mövqeylərini möhkəmlətmək 
diqqəti cəlb etmək, tamamilə məcmu xərclərini artırmağa məcbur olurlar. 
Xüsusən müxtəlif növlü reklam xərclərini buna misal çəkmək olar. Lakin iri 
istehsal da müxtəlif qənaətlərin həyata keçirilməsinə, texnoloji 
təkmilləşdirməyə, yenilikçiyə nail  olmaq imkanlarına malik olurlar. 
Əgər dəmir yolu bir inhisarçının əlindədirsə, onda onun 
xidmətindən istifadə edənlərin ona tələbi artdıqca "inhisar gəlirinin 
 340 
qiyməti" azalır. Ancaq inhisar prosesi pozularsa, dəmir yolunda rəqabət 
baş verərsə, belə şəraitdə köhnə dəmir yolu kompaniyası sərnişin 
daşınmasını aşağı taariflərlə həyata keçirtmək məcburiyyətində qalırlar. 
Deməli, inhisar xammal prosesi ilkin şəraitdə inhisar gəlirinin artımına, 
rəqabətin əmələ gəlməsinə səbəb olursa, sonrakı şəraitində inhisar gəlirinin 
azalmasına və rəqabətin dərinləşməsinə və azalan inhisar gəliri həcmində 
həmin məhsuldan və xidmətindən istifadə edənlər qazanırlar və onlar daha 
çox faydalana bilirlər. 
Göründüyü kimi Marşall bununla sübut edir ki, inhisar iqtisadi 
məsələləri həll etmir, əksinə onların praktiki həlli məsələsini qaldırır.66  
Əsərin sonuncu, XV fəsli tələb və təklif müvazinatı nəzəriyyəsinin 
ümumi xülasəsinə həsr edilmişdir. 
Burada yenidən bazarlar haqqında, tələb və təklifin müvəqqəti və 
normal müvazinatı barədə, vaxt amilinin rolu ilə əlaqədar xülasələr qeyd 
edilmişdir.  
Marşall "Prinsiplərin" iqtisadi tədqiqatının sonuncu VI kitabı milli 
gəlirin bölgüsünə həsr edilmişdir. 
Bölgü prosesinin, işçilərlə kapital və torpaq sahibləri arasındakı 
gedişatı vasitəsilə öyrənən Marşall onun fiziokratlar və klassik məktəb 
nümayəndələri tərəfindən qəbul edilmiş formasına öz münasibətini 
bildirmişdir. 
Gəlirlərin formalaşmasında əsas yer tutan əmək haqqının müəyyən 
edilməsində konkret iqtisadi şəraitin nəzərə almağın vacibliyini qeyd edən 
Marşall, artıq ona qədər mövcud olan "əmək haqqının dəmir qanunu" 
tezisinə həyat səviyyəsinin dəyişilməsi ilə diqqətin verilməsini göstərir. 
Bununla əlaqədar maddi ne'mətlərin bölgüsü forması 
kimi əmək haqqının, Rikardonun, Milin, Maltusun və digər 
iqtisadçıların bu istiqamətdə göstərdikləri fikirlərin sadəliyini 
qeyd edən Marşall, göstərir ki, bu məsələ olduqca 
mürəkkəbdir. 
Əməyə və kapitala olan tələbin məhsuldarlıq nöqteyi-nəzərincə 
tədqiq edən Marşall, belə qənaətə gəlir ki, ilkin bölgü əgər normal əmək 
                                                        
66 Маршалл. Эюстярилян ясяри. II ъилд. сящ. 183. 
 341 
məhsuldarlığı ilə əlaqədardırsa,  lakin sonrakı törəmə bölgü, əmək 
məhsuldarlığının yüksəldilməsi ilə əlaqədar olmalıdır. İstehsal amillərinin 
təklifinə tə'sir göstərən amillərin, eyni zamanda tələbə və bölgüyə də tə'sir 
göstərir. Bu istiqamətdə də istifadə olunan amillərin hər birinin son 
həddini və son məhsuldarlığını aydınlaşdırır və o göstərir ki, yalnız belə 
şəraitdə tələb və təklif arasında dəyişiklik baş verə bilər. Əmək və kapitala 
olan tələb və təklifin dəyişilməsi, onların tətbiqinin son məhsuldarlığından 
asılılığı, rəqabət şəraiti ilə bağlı olduğu qeyd olunur.  
Marşall belə bir fikirə əsaslanır ki, kapitalın məhsuldarlığı ondan 
əldə olunan gəlirin ölçüsündən asılıdır.67 Çünki kapital tətbiqi, insan 
əməyindən ucuz başa gəlirsə, onda sahibkar işçilərin bir qismini işdən xaric 
etmək məcburiyyətində qalır və ya əksinə. Ona görə də kapitalın rəqabəti 
ilə bu ya digər maşının hər hansı bir sahədəki tətbiqi rəqabətini 
fərqləndirmək lazımdır. Əgər maşın hər hansı konkret əmək növünü əvəz 
edə bilərsə, lakin kapital ümumiyyətlə əməyi əvəz edə bilməz. Lakin bir 
formadakı əməyi başqa formadakı əməklə əvəz olunmasına şərait yarada 
bilər. Bu da qısa müddətə əmək nəticələrinin gözləməsini, uzun müddətli 
gözləmə ilə əvəz olunmasına səbəb olacaq. 
"Milli gəlir" və "milli dividend" anlayışlarını şərh edən Marşall 
göstərir ki, sonuncunun əhəmiyyəti yeni tələbatların ödənilməsi üçün 
nəzərdə tutulacaq milli gəlirin bölgüsü üçün əhəmiyyətlidir. 
İstehsal və istehlak korrelyasiyasını tədqiq edən Marşall qeyd edir ki, 
məhsulların iqtisadi tə'yinatından asılı olaraq milin dividend, məcmu xalis 
məhsulun həcmi ilə uyğun gələ bilər.  
Əmək haqqının səviyyəsinin artımını əmək məhsuldarlığının 
yüksəldilməsi ilə əlaqələndirən Marşall qeyd edirdi ki, bərabər şərait 
daxilində hər hansı sahədə xalis əmək məhsuldarlığının yüksəldilməsi, 
digər sahələrdə real əmək haqqının yüksəldilməsinə səbəb olur.68 Bunu 
ayaqqabı istehsalı timsalında şərh edir. 
Müxtəlif kateqoriyalı işçilər arasındakı münasibətə toxunan Marşall, 
göstərir ki, idarəetmə qabiliyyəti təklifinin artımı fiziki əməklə məşğul 
olanların əmək haqqını yüksəldir. 
                                                        
67 Маршалл. Эюстярилян ясяри. II ъилд. сящ. 223. 
68 Бах. Маршалл. Эюстярилян ясяри. II ъилд. сящ. 243. 
 342 
Belə şəraitdə təkmil rəqabətin rolu, bazarın ideal vəziyyəti nəzərə 
alınmalı, risk etməyin həddi müəyyənləşdirilməlidir. 
Kapital və əmək arasındakı rəqabətə toxunan Marşall göstərir ki, 
onların tətbiqi sferasından asılı olaraq uzun və qısa müddətli gözləmələri 
arasındakı həddi nəzərə almaq lazımdır. Kapital artımı onun tətbiqinin son 
istehsal xərclərini azaldır və real əmək haqqını yüksəldir. 
Beləliklə də, qeyd olunur ki, işçilərin gəlirlərinin səviyyəsi avans 
edilmiş kapitalın həcmindən asılıdır. 
Kapital və əmək münasibətini əhatə edən bölgü sistemi göstərir ki, 
onda bu iki amilin qarşılıqlı fəaliyyəti olduqca əhəmiyyətlidir. Çünki 
kapital tətbiqi sferasını nəzərə almadan əmək tətbiqi haqqında danışmaq 
əslində bölgü nəzəriyyəsindən uzaqlaşmaq deməkdir. Əməyin 
enerjisindən, çevikliyindən asılı olaraq kapitalın bol nəticəsi əldə edilir və 
ondan asılı olaraq əmək nəticələri də qiymətləndirilir. Kapital və əmək 
arasındakı əməkdaşlığa xüsusi əhəmiyyət verən Marşall göstərdi ki, bu bir 
növ əyrici ilə toxucunun əməkdaşlığına bənzəyir. Hər birinin çiçəklənməsi, 
digərinin enerji və gücündən asılıdır. Halbuki, bunların hər biri müvəqqəti, 
bə'zən də daimi başqasının hesabına milli dividendlərdən bir qədər artıq 
pay ala bilərlər. Lakin müasir dünyada xüsusi sahibkarlıq vəziyyəti elədir 
ki, hərənin az bir miqdar əldə etdiyi kapital, ona gözləmək imkanı vermir. 
Çünki, onlar bu az kapitalla böyük bir sənayeləşmə mexanizminin 
qarşısında dururlar. 
Kapital sahibləri ilə fəhlələrin maraq işləri onlara yaxınlaşır və 
uzaqlaşır. Ona görə də idarə edənlər həm kapital sahiblərindən həm də 
fəhlələrdən möhkəm yapışıb, kapitalın və əmək haqqının artırılması və öz 
sahibkar mənfəətlərinin yüksəldilməsi uğrunda əzmlə çalışırlar. 
Bu istiqamətdə əməyə görə gəlir, kapitala görə faiz və mənfəət, 
sahibkarlıq qabiliyyətinə görə mənfəət, torpaq rentası, torpaqdan istifadə 
etmə ətraflı şəkildə tədqiq edilir. 
Əvvəlki səkkiz fəslin qısa xülasəsini şərh etməklə Marşall bölgüyə 
bir daha ümumi səpkidə yanaşır. 
Bölgü sistemində və onun tənzimlənməsində istehsalın müxtəlif 
maddi və insan amillərinin rolunun nəzərə alınması, onların qarşılıqlı 
tə'sirə mə'ruz qalmasının diqqət mərkəzində saxlanılması zərurəti qeyd 
 343 
olunur. Beləliklə də kapitalın necə artması hesabına, iş qüvvəsindən nə cür 
istifadə etmək imkanları haqqında problemin diqqət mərkəzində 
saxlanılması, onların əmək məhsuldarlıqlarının yüksəldilməsi göstərilir. 
Son hədd məhsulunun müəyyən edilməsi, işçilərin işlə tə'min olunması, 
son məhsuldarlığın nəzərə alınması bölgü prosesi üçün vacibliyi şərh 
edilir. 
Kapitalın və əməyin tətbiqinin miqyası əsasında ümumi tərəqqinin 
müəyyən olunması, onun milli gəlirin səviyyəsinə tə'siri tədqiq olunur. 
Xarici ticarətin, emal sənayesinin inkişafı kənd təsərrüfatı məhsulları 
istehsalı ilə bağlı əmək məsrəflərinin azaldılması tərəqqinin həm səbəbi, 
həm də nəticəsi kimi qeyd olunur. 
Tərəqqi ilə həyat səviyyəsi arasındakı əlaqəni göstərən Marşall 
"Ümumi qaydalar" əsasında milli gəlirin əldə olunmasına və bölgüsünü 
şərh edir və sosial tərəqqinin istiqamətlərini izah edir. 
VI kitab Azad sənayenin və sahibkarlığın artımı, iqtisad elminin 
inkişafı, iqtisad elminin predmeti və metodu, iqtisad elmində abstrakt 
düşüncələrdən istifadə, kapitalın mahiyyəti, barter ticarəti və s. əlavələrlə 
yekunlaşır.  
 
§3. C.KLARK - NEOKLASSİK NƏZƏRİYYƏNİN 
AMERİKAN MƏKTƏBİNİN BANİSİDİR 
 
Neoklassik iqtisadi nəzəriyyənin formalaşmasında Amerikan 
məktəbinin xüsusi rolu olmuşdur. Onun yaradıcısı Con Beyts Klark (1847-
1938) hesab olunur. O, ABŞ-nın Rod-Aylend ştatının Providens şəhərində 
anadan olmuşdur. ABŞ-ın Amhert kollecini bitirdikdən sonra ali təhsilini 
Avropa Universitetlərində almışdır. Əvvəlcə Almaniyanın Heydelberq 
Universitetində, sonra isə İsveçrənin Surix Universitetində təhsil almışdır. 
Özünün iqtisadi baxışlarının formalaşmasında Heydelberqdə təhsil aldığı 
vaxt ona dərs demiş alman Karl Knisin böyük tə'siri olduğunu qeyd 
etmişdir. 
ABŞ-a qayıdandan sonra əsasən müəllimlik fəaliyyəti ilə məşğul 
olmuşdur. 1872-1895-ci illər ərzində amerikanın bir sıra kolleclərində 
iqtisadiyyat professoru kimi fəaliyyət göstərmişdir. Onun tələbələri 
 344 
sırasında sonralar ABŞ-da çox sanballı iqtisadçı hesab olunan T.Veblendə 
olmuşdur. 1895-1923-cü illər ərzində Kolumbiya Universitetində dərs 
demişdir. 
İqtisad elminə olan böyük məhəbbəti və istəyi onun Amerikada 
iqtisadçılar assosiasiyasının yaradılması ideyasına gətirib çıxardı. 
Göstərmək lazımdır ki, bu assosiasiyanın fəaliyyəti ABŞ-da iqtisad elminin 
nəzəri, həm də praktiki istiqamətdə inkişaf etməsinə səbəb olur. C.Klark 
1893-1895-ci illər ərzində Amerika iqtisadçılar assosiasiyasının prezidenti 
kimi fəaliyyət göstərir. 
Əgər XIX əsrin sonunda İngiltərədə ən görkəmli iqtisadçı A.Marşall 
hesab olunurdusa, ABŞ-da da öz iqtisadi baxışlarına görə C.Klark hesab 
olunurdu. Lakin Klarkın öz Avropalı həmkarından fərqi ondan ibarət idi 
ki, o iqtisadi hadisələri kompleks və sistemli şəkildə deyil, konkret şəkildə 
öyrənməyə üstünlük verirdi. Bununla əlaqədar olaraq o öz ideyalarını 
bölgü vasitəsi ilə şərh etməyə üstünlük vermişdir. 
Beləliklə, Klarkın özünün iki əsərini "Sərvətin fəlsəfəsi" (1886) və 
"Sərvətin bölgüsü" (1889) yaradır. 
"Sərvətin bölgüsü" Klarkın iqtisadi baxışlarının tərənnüm edən əsas 
əsər kimi ona dünya şöhrəti gətirir. Ona həm ABŞ-da həm də Avropada 
şöhrət gətirən bu əsər keçmiş SSRİ-də 1934-cü ildə və Rusiyada 1992-ci ildə 
nəşr edilmşdir. 
C.Klark "Sərvətin bölgüsü" əsərinin məqsədi kimi göstərir ki, "İctimai 
gəlirin bölgüsü" ictimai qanunlarla tənzimlənir. Əgər bu qanun heç bir 
maneəyə rast gəlməzsə, onda hər bir istehsal amilinə yaratmış olduğu 
sərvət məbləğini verərdi.  
XXVI fəsildən ibarət olan bu əsər öz strukturu e'tibarı ilə olduqca 
spesifikdir. Onun spesifikliyi onunla müəyyən olunur ki, əvvəla əsərin ilk 
iki fəslində demək olar ki, bütün iqtisadi ideyaların yığcam xülasəsi verilir. 
İkincisi, hər bir elmi xülasə faktlarla, şərhlərlə, ilyustrativ materiallarla 
əsaslandırılır. Üçüncüsü, müəllif elmi diskussiya  girməyəcəyini qeyd etsə 
də, lakin özü olduqca tutarlı disskussiya üçün material vermişdir. 
Əsərin təhlilinə keçməzdən əvvəl göstərməliyik ki, Klark öz iqtisadi 
baxışlarını, sonralar yazmış olduğu "Əmək haqqının elmi qanunun 
 345 
qurulmasının mümkünlüyü" (1899), "İnhisarlar problemi" (1901), "İqtisadi 
nəzəriyyənin mahiyyəti" (1907) əsərlərində daha da inkişaf etdirmişdir. 
Klarkın elmi müddəalarının "Sərvətin bölgüsü" əsərində daha 
ümumiləşdirilmiş şəkildə verildiyindən Amerikan iqtisadi məktəbinin 
metoloji mənbəyi öz başlanğıcını məhz bu əsərdən götürmüşdür. 
Klarkın konsepsiyasına görə ictimai gəlirlər "təbii qanunlarla" 
tənzimləndiyindən, hər bir sosial qrup, ədalətlilik prinsipinə görə pay 
almaq imkanına malik olur. 
Klark göstərir ki, cəmiyyətin illik gəliri üç mühüm hissəyə ayrılır. 1) 
Əmək haqqının ümumi məbləğinə, 2) Faizin ümumi məbləğinə, 3) Məcmu 
mənfəət məbləğinə. 
Müvafiq olaraq bu gəlirlər əməyi, kapitalı və istehsalı təşkil edənlərin 
sərəncamına keçir. Klark mənfəətin gəlir növü kimi mahiyyətini həm 
kapitalist, həm də sahibkar baxımından çox incəliklə fərqləndirir. O 
göstərir ki, mənfəət kapitalistə, sahibkarın sərəncam və istifadəsinə vermiş 
olduğu maşın və avadanlıqlarına görə, sahibkara isə istehsal amillərinin 
birləşdirilməsi qabiliyyətinə görə, istehsala yenilik gətirmək və 
təşkilatçılığına görə çatır. Mənfəətin sahibkarlara çatacaq səviyyəsinin 
rolunu, Klark xüsusi qeyd edir və göstərir ki, məhz onun dərəcəsi istehsal 
amillərinin qarşılıqlı əlaqəsinin səmərəliliyini əks etdirir. Klarkın hər 
istehsal amilinə görə məhsuldan müvafiq pay əldə etmək me'yarını 
faydalılığın azalmasında görür. Faydalılığın azalmasını istehsal amilləri 
üzrə tədqiq edən müəllif belə qənaətə gəlir ki, bazar sistemi üçün 
istehlakçının mövqeyi nəzəriyyəsindən, istehlakçı tələbi nəzəriyyəsindən 
daha çox istehsal amillərinin seçilməsi nəzəriyyəsi daha çox əhəmiyyət 
daşıyır. İstehsal amillərinin seçilməsi həm məhsulların faydalılıq həddini, 
həm də son məhsuldarlıq həddini müəyyən etmək olar. Beləliklə də, hər bir 
sahibkar elə tətbiq olunacaq amillər qrupunu tapmağa çalışmaq istəyir ki, 
onların vasitəsi ilə minimum xərclə maksimum gəlir əldə etmək mümkün 
olsun. 
Klark göstərirdi ki, əmək haqqının bazar səviyyəsi mövcuddur və o 
"təbii qanunla müəyyən edilir. Onun məbləğinin sahibkardan istər bicliklə, 
istərsə də tərsliklə əldə etmək imkanı" məhsuldarlıq səviyyəsinə görə 
məhduddur. Məhsuldarlıq isə tətbiq olunan amillərin kəmiyyətindən 
 346 
asılıdır. Burada da istifadə olunan hal vahid amillər son məhsuldarlığı 
müəyyən edici rol oynayır.  
Konkret misal əsasında Klark bunu belə izah edir. İki amil götürülür. 
Əgər bu amillərin biri dəyişilməz qəbul olunsa, onda digər tətbiq olunan 
amilin kəmiyyətinin artımı ilə az gəlir gətirəcək. Bu əmək və kapital amili 
vasitəsi ilə izah olunur. Əmək onun sahibinə əmək haqqı, kapital isə 
mənfəət gətirir. Əgər dəyişilməz kpitalla əlavə işçi tutulursa, onda gəlir 
işçilərin sayına görə proporsional artmayır. Çünki, hər sonra tutulan işçinin 
məhsuldarlığı aşağı düşəcəkdir. Sonuncu və ya əlavə tutulan işçinin 
məhsulu aşağı məhsuldarlıq kimi əmək haqqının kəmiyyətini müəyyən 
edəcəkdir. Bu yalnız sonuncu işçi deyil, bütün digər işçilərə də şamil 
olunacaq. Belə analoji təhlil axırıcı buğda kisəsinin son faydalılığı ilə bağlı 
da aparılır. Burada vacib olan bir cəhəti nəzərə almaq lazımdır ki, əgər bir 
fəhlə eyni vaxtda bir deyil, bir neçə dəzgaha, məsələn, 3 dəzgaha xidmət 
göstərirsə, bu o demək deyil ki, məhsuldarlıq əvvəlki dəzkahda olduğu 
səviyyədə artacaq. Yaxud avtomobil mühərrikinin gücü iki dəfə artırılarsa, 
bu o demək deyil ki, qət olunan məsafəyə iki dəfə tez çatılacaq.  Burada 
məsafəni tez qət etmək olar, lakin mühərrikin gücünün iki dəfə artımından 
asılı olaraq, ora iki dəfə tez çatmaq olar. 
Klarkın konsepsiyasına görə əmək haqqı sonuncu əməyin məhsulu 
ilə uzlaşır. Muzdla tutulan işçilərin də həddi, sahibkar üçün onun gəlir 
gətirmə səviyyəsi ilə müəyyən olunur. Restoranda 30 xidmətçi çalışa bilər, 
lakin 36 nəfərlə xidmət daha tez gedə bilər. Əlavə 6 işçi restoranda xidmət 
səviyyəsini yüksəldirsə, lakin onun sahibinə heç bir əlavə gəlir gətirmir. 
Belə şəraitdə ümumi əmək haqqı fondu, sonuncu məhsul kimi çıxış edir. 
Əmək haqqının işçilərin sayına olan hasili, gəlir səviyyəsini müəyyən edir. 
Əmək haqqı fondu ilə yaradılmış məhsulun və ya əldə edilmiş gəlirin fərqi, 
sahibkar gəlirinin həddini müəyyən edir. Deməli, işçilərin sayının hər dəfə 
artımı, sahibkarın əldə edəcəyi payın azalmasına səbəb olacaqdır. 
Beləliklə, sonuncu işçi öz əməyinin tam məhsulunu əldə edir. 
Sahibkarlın mövqeyi baxımından isə əlavə işçinin tutulması, əlavə gəlir 
gətirməyərək, eyni zamanda heç bir ziyan vermədən "təfavütsüz zonasına" 
daxil olur. Əlavə işçinin tutulması o vaxta qədər davam edir ki, əməyin son 
məhsulu "normal" əmək haqqı səviyyəsi ilə bərabərləşir. 
 347 
Bunu Klark gəlirin əmələ gəlmə sxemi vasitəsi ilə izah edir. 
                  V 
   
            
       
    Normal əmək 
haqqı səviyyəsi  E                                                                     S əməyin 
                                                                                             son 
                                                                                                       məhsulu            
                     A                                                                     D   
                                                                                                                 
Burada SD=EA bərabər olması son məhsulun normal əmək haqqı 
səviyyəsinə bərabər olduğu zonası əks etdirir. Bu bərabərlikdən yuxarı 
hissə sahibkarlığın gəlir faizinin həddini normal səviyyəyə qədər həddinin 
dəyişilməsi mümkünlüyünü əks etdirirsə, aşağı hissə isə son faydalılıq 
həddinin aşağı düşməsini əks etdirir.  
Əməyin məhsulu Klarka görə o vaxt işçiyə tam çata bilər ki, eyni 
zamanda o həm işçi olsun, həm də kapitalist. Lakin işçi və kapitalist 
müxtəlif simalardır. Ona görə də əmək haqqının mənşəyi e'tibarilə nə 
qədər əməyə məxsus olduğunu müəyyən etmək qeyri mümkündür. Belə 
şəraitdə məhsulun əldə olunmasına kömək göstərmiş maşın və 
avadanlıqlar, orada çalışanlara  məxsus olacaqdır. Klarkın ideyasına görə 
əmək haqqının səviyyəsini rəqabət bərabərləşdirir. Bazar qiymətləri "daimi 
standartlar" ətrafında tərəddüd edir. Müxtəlif ixtisas sahiblərinin əmək 
haqqı səviyyəsindəki fərqlər kəskin ola bilər. Məsələn, cərrahın bir saatlıq 
əmək haqqı, sürücünün və ya dərzinin bir aylıq əmək haqqına bərabər ola 
bilər. Lakin kəskin fərqlənməni yalnız rəqabət əsaslandıra bilər. 
Faizin mənşəyi ilə əlaqədar Klark analoji olaraq belə misallardan 
istifad edir. O, göstərir ki, əgər işçilərin sayı dəyişilməz qəbul olunarsa, 
onda əsas kapitalın (dəzkahların sayı) sayının artımı ilə, tətbiq olunan 
kapitalın məhsuldarlığının azalmasına uyğun olaraq aşağı düşəcək. Kapital 
sahibi, "sonuncu vahid"in gəlirinə uyğun olaraq öz gəlir payını və ya faizini 
əldə edəcək. 
 348 
Bununla belə Klark gəlirlərin bölgüsünün həm mikro, həm də makro 
səviyyədə aparılmasını fərqləndirir. Belə fərqləndirmə yolu ilə bölgü 
vasitəsi ilə sosial nəticələri əsaslandırır. Bununla da Klark sübut edir ki, 
əməyin heç bir istismarı mövcud deyildir. Əgər işçinin əmək haqqı, 
sonuncu işçinin minimum məhsuluna bərabərdirsə, onda işçilərin artımı 
səviyyəsində onun səviyyəsi obyektiv olaraq aşağı düşməlidir. Mənfəət isə 
"dinamik vəziyyətə" uyğun olaraq, yə'ni sahibkarın istehsalın yenilikçisi 
kimi fəaliyyət göstərdiyindən arta bilər. Yeniləşmə prosesi, mənfəətin 
səviyyəsinin qorunmasına görə sür'ətlə gedə bilər. Belə sür'ətli proses 
istehsal amillərinin məhsuldarlıq səviyyəsinin dəyişilməsinə uyğun olaraq 
seçilməsini zərərləşdirir. Məhsuldarlıq həddi, gəlirlərin bölgüsündə əsas və 
müəyyənedici amilə çevrilir. Bununla da məhsuldarlıq həddi elmi 
nəzəriyyəyə çevrilir. 
Son məhsuldarlıq nəzəriyyəsi istehsal amillərinə qiymətin əmələ 
gəlməsini əks etdirir. Hər amilə olan qiymət, onlara olan tələbə uyğun 
olaraq formalaşır. Belə formalaşma prosesi Klarka, bütün istehsal 
amillərinin eyni mənşəli olma fikrinə gətirir. O, belə hesab edir ki, hər bir 
amil məhsulun istehsalında və yaradılmasında səmərəli funksiyasına 
uyğun olaraq öz gəlirini və ya öz payını əldə edir. 
Klarkın məhsuldarlıq həddi konsepsiyasının xüsusiyyəti ondan 
ibarətdir ki, bölgü nəzəriyyəsi istehsal amillərinin məsrəfinə, qoyuluşuna 
görə deyil, hər amildən alınan nəticəyə görə formalaşır. 
C.Klark iddia edirdi ki, cəmiyyətin bu formada mövcudluğu və bu 
cür yaşamaq ehtimalı mübahisəlidir. Çünki, cəmiyyətin üzərində bir 
ittiham dolanmaqdadır. Bu ittiham ondan ibarətdir ki, əmək istismar 
olunur. Əgər bu ittiham sübut olunsa idi, onda hər bir vicdanlı insan 
sosialist olmalı idi. Hər bir əsl iqtisadçının borcu bu ittihamı yoxlamaqdır. 
Ona görə də C.Klark bütün gücünü kapitalizmin sosial ədalət prinsipini 
sübut etməyə sərf etmişdir. 
Bu məqsədlə Klark tədqiqatın özünəməxsus metodunu seçmişdir. O, 
iqtisad elmini 3 (üç) bölməyə ayırmışdır. 
Birinci bölmə "universal qanunların" axtarışına həsr olunmuşdur. 
Təcrid olunmuş təsərrüfatı və istehsakçıların psixologiyasını tədqiq edərək, 
Klark üç "universal qanun" kəşf edir. 
 349 
1). Faydalılıq həddi qanunu. 
2). Spesifik məhsuldarlıq qanunu. 
3). Məhsuldarlıq azalması qanunu.             
İqtisad elminin ikinci bölməsini o, iqtisadiyyatın statik 
vəziyyətindəki təhlilinə, üçkünc bölməni isə onun dinamikasının 
qanunlarının öyrənilməsinə həsr etmişdir. 
Klarkın iqtisadi baxışları sisteminə xas olan daxili zəiflik, onun 
statika və dinamika haqqında tə'limində əyani olaraq əks olunmuşdur. Bu 
tə'limi siyasi iqtisada o, nəzəri mexanikadan gətirmişdir. Burada ön plana 
o, statika problemlərini qoyur, və iqtisadi qanunları "müvazinat qanunları" 
şəklində təsvir edirdi. İnkişaf prosesini o müvazinatın bir səviyyədən digər 
səviyyəyə keçməsi kimi təqdim edir, bütün dəyişiklikləri ancaq kəmiyyət 
dəyişikliklərinə aid edirdi. 
İqtisadi dinamikanı şərh edən Klark göstərir ki, belə şərait 
müvazinatın pozulmasının əsas səbəbidir. Məhz belə vəziyyətdə 
müvazinatın bir vəziyyətdən digər vəziyyətə keçməsi baş verir. 
Müvazinatın pozulmasının əsas səbəbini Klark sahələr arasındakı 
disproporsiya ilə tələb və təklif arasındakı uyğunsuzluqla əlaqələndirirdi. 
Bununla yanaşı o, müvazinatın pozulmasına xarici təsadüfi amillərin də 
tə'sir göstərdiyini qeyd edirdi. 
Müvazinatın pozulması səbəblərini, eləcə də onun bərpa olunması 
imkanlarını siyasi iqtisadın statik qanunlarında görən Klark göstərirdi ki, 
dinamika statik vəziyyətin davamıdır. Beləliklə də, o göstərirdi ki, 
müvazinatın statik vəziyyətdə baş verməsi səbəblərini izah etməkdən ötəri, 
mütləq iqtisadi dinamikanı təhlil etmək lazımdır. Beləliklə də, Klark 
göstərirdi ki, müvazinatın dolğun şərhi, onun iqtisadiyyatda gedən inkişaf 
prosesləri ilə əlaqədar öyrənilməsi ilə bağlıdır. 
Bir cəhəti də xüsusi qeyd etmək lazımdır ki, Klark müvazinat 
prosesinin şərhində J.B.Seyin istehsal amilləri nəzəriyyəsindən istifadə 
etmiş, onların sərvətinin artımındakı rolunu göstərmişdir.  
Eyni texnoloji proseslərə, eyni akt və materiallara əsaslanan və eyni 
məhsul növü buraxan istehsalda heç vaxt əldə olunan ne'mətlərin 
kəmiyyətini nə artırmaq olar, nə də ki, azaltmaq olar. Eyni ilə bu proses 
əgər torpaq sahələrinə, yaxud da fabriklərə şamil edilirsə, belə şəraitdə 
 350 
istehsalın sosial-statik vəziyyəti dəyişməz qalır. Çünki, məhsuldar 
orqanizm öz formasını dəyişməz saxlayır. Ona görə də sərvətin artımında, 
mövcud istehsal şəraitində, mövcud texniki səviyyədə tətbiq olunan 
əməyin kəmiyyətində mütləq dəyişikliklər etmək lazımdır. Çünki, bir-
birindən asılı olan e'mal və hasil sahələri, eləcə də tələb və təklif eyni 
bərabərlikdə fəaliyyət göstərmir. 
Əslində statik vəziyyətdə hərəkətin qapalı sistemi müşahidə olunur. 
Burada müvazinatlı və iqtisadiyyatın sabit prosesi əks olunur. Lakin  
iqtisadiyyatın müvazinatlı və sabit prosesi böyük iqtisadi dinamik güclə 
rastlaşır ki, bu da onun miqyasının dəyişməsinə səbəb olur. Klark iqtisadi 
dinamikanın olduqca tə'sirli gücünü görərək, çox uzaqgörənliklə qeyd 
etmişdir ki, "dünyanın normal sərvəti və əmək haqqının təbbi səviyyəsi, 
indikindən 2000-ci ildə qat-qat yüksək olacaqdır". Bunun da başlıca 
səbəbini Klark iqtisadiyyatı qeyri-sabit vəziyyətə gətirən dinamik şəraitlə 
əlaqələndirirdi. Dinamik şəraiti formalaşdıran beş amil qrupunu Klark 
xüsusi qeyd edərək göstərdi ki, məhz belə halda cəmiyyət dinamik 
vəziyyəti alır və ilkin olaraq mövcud sosial strukturaya tə'sir göstərir. 
Dinamik şəritin amillərini Klark belə göstərirdi: birincisi, əhalinin artımı, 
ikincisi, kapitalın artımı, üçüncüsü, istehsal metodlarının yaxşılaşdırılması, 
dördüncüsü, sənaye müəssisələrinin formalarının dəyişilməsi, beşincisi, 
daha məhsuldar müəssisələrin köhnə və az məhsuldarlı müəssisələrə 
nisbətən yaşaması. 
Bu amillərin hər biri cəmiyyətin dinamik inkişafının əsas səbəbi 
olmaqla, onun statik vəziyyətindən çıxmasının başlıca istiqaməti kimi 
qiymətləndirirdi. 
Rikardonun və onun davamçılarının statik dünya yaradılması 
ideyalarını, düşünülməmiş cəhd kimi qeyd edən Klark göstərirdi ki, XX 
əsrin axırlarında insanlar cəmiyyətin dinamik vəziyyətə gətirən amillərin 
rolunu dəqiq və doğru dərk edib, qiymətləndirə biləcəklər. Belə şəraitdə 
"iqtisadi dinamikanın xalis nəzəriyyəsi" meydana gələcək və hər cür 
dəyişikliklərə mə'ruz qalan amillərin keyfiyyət halı özünü əks etdirəcəkdir. 
"Universal qanunlar" axtarışında Klark robinzon metoduna üz 
tutaraq inandırmağa çalışırdı ki, guya hətta ibtidai insan belə kapitalla 
əməliyyatlar həyata keçirməlidir. Doğrudur burada o, "sosial kapitalı" 
 351 
nəzərdə tuturdu. İctimai istehsalı o, ayrıca firma təkin bir orqanizma  
bənzədirdi. Müafiq olaraq, ictimai istehsalda tətbiq olunan kapital "sosial 
kapital" termini adı altında bütöv bir tam (vahid) şəklində nəzərdən 
keçirilirdi. 
Qiymət nəzəriyyəsinin əsasına Klark "məhsuldarlıq həddi qanunu" 
qoymuşdur ki, bu da Avstriya məktəbinin tərtib etdiyi faydalılıq  həddi 
nəzəriyyəsinin dəyişdirilmiş variantından başqa bir şey deyildir. Klark nə 
kimi yenilik təklif edirdi. 
Klark subyektivçilikdən yaxa qurtarmaq üçün təklif edirdi ki, 
ne'mətin iqtisadi faydalılığını "avstriyalılar" və Marşall yazdığı kimi fərdlər 
deyil, alıcılar qrupu müəyyən etməlidir. Bundan başqa qeyd olunurdu ki, 
əmtəənin qiymətliliyi onun ayrı-ayrı xüsusiyyətlərinin faydalılıqlarının 
cəminə bərabərdir, çünki qiymətin müəyyən olunması zamanı bütövlükdə 
əmtəənin faydalılığı deyil, onu təşkil edən hissələrin faydalılığı nəzərə 
alınır, belə ki, hər bir əmtəə özündə müxtəlif faydalılıqların nümunəsini 
əks etdirir. Beləliklə, Klark alıcılar qrupunu və hər əmtəədəki rəngarəng 
faydalılığı xüsusilə ayırd edirdi. Öz müddəalarını əsaslandırmaq üçün o, 
müxtəlif əmtəələrə qiymətlərin qoyulması misalları gətirmişdir. Belə ki, 
yaxta çoxsaylı faydalılığa malik olan bir əmtəə kimi nümayiş etdirilirdi. 
Bunlardan birincisi, insanı suda saxlamaq qabiliyyətinə malik olan quru 
ağacın faydalılığıdır; ikincisi, taxta parçasının köməyi ilə insanın suda 
hərəkətini mümkün edir; üçüncüsü, insanın quru qalmasına kömək edir; 
dördüncüsü, yelkəslərin köməyi cəld və təhlükəsiz hərəkəti tə'min edir; 
beşincisi, insanın estetik zövqünü və tələbatlarını ödəyir. Burdan belə 
nəticə alınır ki, bu beş xassənin cəmi, özlüyündə qayığın malik olduğu 
"faydalılıqlar bağlaması"nı əks etdirir. Klarkın fikrincə, qiymətin ayrı-ayrı 
fərdlər tərəfindən deyil, alıcılar qrupu tərəfindən müəyyən olunması 
səbəbindən beş faydalılığın hər biri müəyyən qrup alıcılar üçün "son 
həddə" malik olacaq. Belə ki, bə'zi qrup alıcılar var ki, yalnız quru ağacı, 
digərləri odun parçasını, üçüncülər yelkənli qayığı və s. alacaqdır. Yalnız 
beşinci qrup alıcılar özgələrinə görə bütün qayğı ala bilərlər. Əgər əvvəlki 
qrup alıcılar almasaydı, yaxtanın hər bir "faydalılıq bağlaması"nın 
qiymətini bir alıcı ödəsəydi, onda o, 1000 dollar xərcləməli olardı. 1500 
dollar quru ağac üçün, 300 odun  parçası üçün, 100 dollar - üçüncü 
 352 
faydalılıq üçün, 75 dollar - yelkənli qayığın keyfiyyəti üçün və yalnız 25 
dollar - yaxtanın komfortuna görə, çünki, estetik tələbat burada ən az 
faydalılığa malikdir. Bu, guya ki, ona görə baş verir ki, quru ağacın son 
faydalılığı suyun üzərində qalmaq istəyən alıcılar tərəfindən yalnız 5 
dollarlıq qiymətləndirilir. Odun parçasının son faydalılığı üçüncünün 15 
dollar ... və nəhayət yaxtanın son faydalılığı, əvvəlki kimi, 25 dollardır. 
Bütün bu qiymətlərin cəmi yaxtanın ictimai qiymətini verir (75 dollar). 
Klark "faydalılıq həddi nəzəriyyəsini təbliğ etməklə yanaşı, özünün 
"sosial faydalılıq" nəzəriyyəsini yaratmışdır ki, bu nəzəriyyəyə görə, 
insanın tələbatının ödənilməsi bu tələbatın vacibliyindən irəli gəlir. Onun 
fikrincə, ədalətlilik prnsipi cəmiyyətin ictimai gəlirinin düzgün 
bölüşdürülməsindən asılıdır. O, belə hesab edir ki, "hər kəsə öz yaratdığını 
vermək" ədalətlilik prinsipinin qanuni ifadəsidir. Klark ictimai gəlir 
bölgüsünün təbiət qanunu əsasında idarə edilməsini iddia edərək, göstərir 
ki, bölgü istehsal amillərinin (əmək, kapital və torpaq) rolu əsasında həyata 
keçirilir, nəticə də ictimai gəlirin bölgüsündə fəhlə öz əməyinin yaradılmış 
məhsulu, kapitalist isə kapitalının "məhsulunu" almış olur. Klarka görə, 
ictimai gəlirin bölgü prinsipi bilavasitə istehsal amillərinin yə'ni əməyin 
kapitalın və torpağın fəaliyyəti nəticəsində meydana çıxan və alınan payın 
kəmiyyəti də istehsal amillərinin "məhsuldarlıq həddinə" uyğun olur. 
Klark cəmiyyətin iqtisadi qanunlarını öyrənən siyasi iqtisadi təbiət 
qanunlarının fəaliyyəti ilə, o cümlədən "torpaq məhsuldarlığının azalması" 
qanunu ilə əlaqələndirməyə çalışırdı. O, bu qanunu yalnız torpağa aid 
etməyib həm də əməyin və kapitalın məhsuldarlığının azalmasına aid 
edərək, özünün məhsuldarlıq həddi" nəzəriyyəsini irəli sürür. Burada o, 
göstərdi ki, "əmək məhsuldarlığının azalması" qanunu universal xarakterli 
olduğundan bütün təsərrüfatlarda fəaliyyət göstərir. Bu qanuna görə 
kapital və avadanlığın həcmi dəyişmədiyi halda, fəhlələrin sayı artarsa, 
onda işə yeni cəlb edilən fəhlələrin əmək məhsuldarlığı özündən əvvəlki 
fəhlələrin məhsuldarlığına nisbətən ardıcıl surətdə azalması ilə nəticələnir. 
Klark əmək haqqı səviyyəsini müəyyən edirkən "məhsuldarlığı 
həddi" nəzəriyyəsinə əsaslanaraq göstərir ki, əgər müəssisədə 5 fəhlə varsa, 
birinci fəhlənin faydalılığı ikinci fəhləyə nisbətən və eləcə də ikinci fəhlənin 
faydalılığı üçüncü fəhləyə nisbətən daha yüksək olacaqdır. Klark 
 353 
faydalılığı müəyyən edərkən "məhsuldarlıq həddi"ni əsas götürür və onu 
faydalılığın ölçüsü hesab edir. Buna görə də o, əmək haqqını da sonuncu 
fəhlənin "məhsuldarlıq həddi" ilə müəyyən edir. Klarkın məntiqi ilə, pis 
istehsal şəraitində işləyən və yalnız öz istehsal xərclərini ödəyən fəhlələr ən 
məhsuldar fəhlələrdir. Klark iddia edir ki, əgər fəhlələrin sayının 
dəyişmədiyi müəssisələrdə kapitalın miqdarı artarsa, onda kapitalın işə 
tətbiq edilən hər bir hissəsi əvvəlki kapital artımına nisbətən az  miqdarda 
yeni məhsul yaradacaqdır. 
"Məhsuldarlıq həddi" nəzəriyyəsində Klark mənfəət səviyyəsinin 
əmək haqqı səviyyəsi kimi məhsuldarlıqdan asılı olduğunu sübut etməyə 
çalışırdı. Lakin onun fikrincə, əhalinin artımı kapital artımına nisbətən 
daha sür'ətli olduğu üçün bu qanun məhz fəhlələrin payına tə'sir edir və 
buna görə də, sonuncu əmək vahidinin yaratdığı məhsul bütün fəhlələrin 
əmək haqqı səviyyəsini müəyyən edən ölçü vasitəsi olur.  
Klarkın "Əmək və kapitalın məhsuldarığının azalması qanunu" 
haqqında yürütdüyü fikir, onun "statik müvazinat" nəzəriyyəsi ilə üzvi 
surətdə bağlıdır. O, cəmiyyətin "statik müvazinatdan" çıxıb, dinamik 
müvazinata keçməsinə tə'sir göstərən müxtəlif amillərin rolunu xarakterizə 
edərək göstərir ki, cəmiyyətin dinamik müvazinata keçməsinə əhali artımı, 
kapital yığımı, istehsalın yeni təşkili, yeni sənaye sahələrinin yaranması və 
insan tələbatının dəyişilməsi amilləri tə'sir göstərir. Klakın fikrincə, 
cəmiyyətin müvazinatının pozulmasına tə'sir göstərən başlıca səbəb 
əhalinin artımı və kapital yığımıdır. O, statik müvazinat nəzəriyyəsi ilə 
cəmiyyətdə baş verən texniki tərəqqini inkar edərək, bunun əsasında 
özünün maltusçu "əmək haqqı" qanununu irəli sürmüşdür. Məsələn, Klark 
əmək haqqının aşağı səviyyəyə düşməsi və işsizlərin (Ehtiyat əmək 
ordusunun) yaranması səbəbini əhalinin sür'ətli artımında görürdü. 
Siyasi iqtisadın iki mühüm bölgüsü olan statika və dinamika 
haqqında tə'limi, Klark "Öhdələnmə və bölgü" nəzəriyyəsini tərtib edərkən 
istifadə etmişdir. Bu nəzəriyyədə o, kapitalizmdə istismarın olmadığını və 
gəlirlərin ədalətli olduğunu sübut etməyə çalışırdı. Bu məqsədlə Klark 
"Spesifik məhsuldarlıq qanunu" formalaşdırmışdır. O, burada istehsalın 
dörd amilini göstərmişdir. 
1. Pul formasında kapital; 
 354 
2. Kapital nemətləri (istehsal vasitələri və torpaq); 
3. Sahibkarın fəaliyyəti; 
4. Fəhlələrin əməyi. 
Daha sonra o, qeyd edirdi ki, istehsalın hər bir amili spesifik 
məhsuldarlığa malik olub, gəlir yaradır, özü də hər bir sahibkar sahibi 
olduğu amildən meydana gələn gəlir payını alır. Belə ki, kapital bankrə faiz 
gətirir, kapital ne'mətlər rentanı yaradır, sahibkarın fəaliyyəti ona mənfəət 
(sahibkar mənfəəti) gətirir, əmək isə fəhləyə əmək haqqını tə'min edir. 
Gördüyünüz kimi, əsas ideya burada bə'zi modifikasiya ilə Seyin 
"xidmətlər nəzəriyyəsindən" götürülmüşdür.  
Modifikasiya bundan ibarət idi ki, Klark Seydən fərqli olaraq, 
kapitalı bir amil kimi deyil, iki amil kimi (pul kapitalı və kapital ne'mətləri) 
nəzərdən keçirirdi. Daha sonra o qeyd edirdi ki, statika şəraitində sahibkar 
mənfəəti mövcud deyildir. Çünki, azad rəqabət guya ki, orta mənfəətin 
yenidən bölgüsünə deyil, onun tam ləğv edilməsinə gətirib çıxarır. Bu 
müddəanı sübut etmək üçün Klark o şəxsləri sahibkar adlandırdı ki, 
onların kifayət qədər iş qabiliyyətləri olsa da, şəxsi kapitala malik deyillər. 
Klark kapitalist iqtisadiyyatının inhisarlaşması prosesini də nəzərdən 
qaçırmamışdır. "İqtisadi nəzəriyyənin mahiyyəti" əsərində, o, inhisarların 
özünə məxsus tənqidi ilə çıxış etmişdir və inhisarları soyğunçuluqda 
vətərəqqinin qarşısını almaqda ittiham etmişdir. 
Beləliklə, C.Klark "Amerikan məktəbinin" neoklassik məktəbinin 
yaradıcısı kimi cəmiyyət həyatında istehsal amillərini seçilməsinə uyğun 
olaraq faydalanma həddini müəyyən etmişdir. 
 Eyni zamanda təklif nəzəriyyəsin neoklassik mahiyyətinin dərk 
olunmasına dair tə'lim yaratmışdır. Son məhsuldarlıq tə'limi istehsalın 
təşkil və idarə olunmasının optimal variantının seçilməsi və 
əsaslandırmasına və uyğun inkişaf modelinin tətbiq olunmasına istiqamət 
vermişdir.   
  
§4.  V.PARETONUN İQTİSADİ TƏLİMİ 
 
Görkəmli neoklassik iqtisadi nəzəriyyənin nümayəndəsi, riyazi 
məktəbin nəzəriyyəçisi, L.Valrasın tələbəsi və onun "lozan məktəbi" üzrə 
 355 
davamçısı Vilfredo Pareto (1848-1923) müvazinat nəzəriyyəsinin optimal 
xarakterini tədqiq etmişdir. Özündən əvvəlki sələflərindən fərqli olaraq 
iqtisadi hadisələrin səbəb nəticə əlaqələrindən tamamilə imtina edir. Onun 
üçün Cevonsun və Valrasın öyrənməyə cəhd etdikləri qiymətin, son 
faydalılığın, tələbin, təklifin və xərclərin qarşılıqlı əlaqə daşımasının heç bir 
əhəmiyyəti yoxdur. Pareto əsas diqqətini "xalis" iqtisadi nəzəriyyənin 
yaradılmasına yönəldir. 
İqtisadi hadisələrin gedişatında "məntiqi metoddan" deyil, "riyazi" 
metoddan istifadə edir. 
Onun 1898-ci ildə dərc etdirdiyi iki cildlik "Siyasi iqtisad kursu" və 
1906-cı ildə dərc etdirdiyi Siyasi iqtisadın təlimi əsərlərində ümumi 
müvazinat nəzəriyyəsini əsaslandırmışdır. 
V.Pareto da iqtisadi təhlilin marjinalist ideyalarından çıxış edərək 
ümumi müvazinatın problemlərini öyrənmişdir. Məhz Paretonun bu 
sahədəki tədqiqatı, onun marjinalizmin ikinci cərəyanın yaradıcısına 
çevrilmişdir. 
V.Pareto iqtisadi hadisələrdə funksional mövqeyə üstünlük verərək 
ümumi müvazinatı öyrənmişdir. Xüsusən faydalılıqdan (tələbatdan) imtina 
edərək, göstərirdi ki, bu hal heç də mübadilənin gedişatının əsas səbəbi 
deyil. İqtisadi sistem və eləcə də iqtisadi müvazinatın baş verməsi üçün 
tələb (istehlak) və təklif (istehsal) elementləri əsas götürülür. 
Ümumi tarazlıq üçün tələb və təklifin uyğun olaraq istehlak və 
istehsalın oynadığı rolu əsas götürən V.Pareto "xalis" iqtisadi nəzəriyyə 
ideyasına sadiq qalaraq hesab edirdi ki, gəlirlərin bölgüsündəki qeyri-
bərabərlik onların sinfi xarakterindən irəli gəlmir. Bu qeyri-bərabərliyin 
əsas səbəbi istehsaldır. O yazırdı ki, "Yoxsul siniflərin" rifah halının artımı 
hər şeydən əvvəl istehsalın problemidir. Yoxsul siniflərin vəziyyətinin 
yaxşılaşdırmasının ən düzgün vasitəsi-sərvətin üstün artırılmasıdır.  
"Siyasi iqtisadın tə'limi" əsərində V. Pareto faydalılığı kəmiyyətcə 
xarakterizə olunmasının ən'ənəvi baxışlarını şəxslər arası faydalılığın 
müqayisəsini inkar etmişdir. İlk dəfə olaraq maksimum ictimai fayda 
məvhumunu əsaslandırmışdır. İqtisadi ədəbiyyatlarda maksimum ictimai 
fayda "Pareto optimumu" kimi adlandırılır.  
 356 
Maksimum ictimai faydaya nail olunmasının əsas me'yarını da 
Pareto resursların düzgün bölüşdürülməsində görürdü. 
Pareto optimumu o vaxt baş verir ki, hər hansı dəyişikliyin 
qiymətləndirilməsi ya hamının rifah halının yaxşılaşmasını, ya hamının 
rifah halını pisləndirməməklə heç olmasa bir nəfərin rifah halının 
yaxılaşdırmasını əks etdirir. 
Pareto ümumi müvazinata nail olunmasının optimallığını da məhz 
tələb və təklif eləcə də istehlak və istehsal arasında elə uyğunluqla və ya 
bərabərliklə görürdü ki, nəticədə burada maksimum ictimi fayda əldə 
olunsun. 
Ümumi müvazinatın optimalığı onda əks olununur ki, belə şəraitdə 
nə istehsal prosesinə əlavə əmtəə və xidmətlər gətirilməsi ilə, nədə hər 
hansı fərdə ziyan gətirən mübadilənin aparılması ilə nail olmaq mümkün 
deyil. "Pareto optimumunun" həyata keçirilməsi, məhz mənfəətin 
maksimum həddə çatdırılmasında optimal qərarların qəbul olunması ilə 
bağlıdır.  
Bir cəhəti də qeyd etmək lazımdır ki, V.Paretonun optimal 
müvazinat nəzəriyyəsində əsas yeri həm ayrı-ayrı fərdlərin həm də 
əhalinin rifah halının yaxşılaşdırılması tutur. Rifah halının 
yaxşılaşdırılması, əgər hər hansı dəyişiklik şəraitində baş verirsə və belə 
halda heç kəsin vəziyyəti pisləşmirsə, bu hal optimal müvazinata nail 
olunmaq kimi götürülür. Əgər iqtisadiyyatda gedən dəyişikliklər birinin 
vəziyyətinin yaxşılaşmasına, digərinin vəziyyətinin pisləşməsinə səbəb 
olursa, deməli, maksimum ictiami fayda əldə olunmur. Bu vəziyyət qeyri 
optimal hesab olunur. Çünki, ictimai rifah halı fərdi rifah halı ilə 
qiymətləndirilir. 
V.Pareto optimal müvazinat prosesinin təkgə azad rəqabət şəraitində 
deyil, eyni zamanda müxtəlif tipli inhisarlaşdırılmış bazarlar şəratində də 
öyrənir. Gösətərmək lazımdır ki, ümumiyyətlə, müvazinatı inhisarçılıq 
şəraitində öyrənən ilk iqtisadçı kimi V.Paretonu hesab etmək olar. İqtisadi 
asılılıqları əks etdirən ümumi müvazinatın optimal səviyyəsini müəyyən 
etməklə V.Pareto iqtisadi nəzəriyyənin bu sahədəki problemlərinin həlli 
istiqamətini müəyyən etmişdir. Bu da müasir mərhələdə V.Leontyevin 
qeyd etdiyi kimi bazar mexanizmi nəzəriyyəsinin, firma və ev 
 357 
təsərrüfatının davranış qaydalarının təhlil olunması istiqamətləri ilə sıxı 
surətdə bağlıdır. 
     
 
 
 
 
 
 
 FƏSİL 15. C.M.KEYNSİN İQTİSADİ NƏZƏRİYYƏSİ 
 
§ 1. C.M.KEYNS - MÜASİR DÖVRÜN GÖRKƏMLİ  
İQTİSADÇISIDIR 
 
 İqtisadi tərəqqinin gedişində makroiqtisadi proseslərin öyrənilməsi 
və bununla əlaqədar olaraq yeni elmi müddəaların üzə çıxarılması və 
iqtisadi sistemin formalaşması üçün onun metodoloji əsaslarının 
yaradılması olduqca vacib və aktual bir məsələdir. Bununla əlaqədar 
olaraq qeyd edə bilərik ki, Con Meynard Keynsin (1883-1946-cı illər) 
ideyası altında formalaşmış makroiqtisadi nəzəriyyə, məhz bu baxımdan 
əhəmiyyətlidir. Kembric məktəbinin ən böyük nümayəndələri olan 
A.Marşallın və A.Piqunun tələbəsi və davamçısı olmuşdur. Lakin Keynsin 
elmi dünyagörüşü, iqtisadi sxemləri o qədər əhatəli və zəngin idi ki, o, öz 
sələflərindən uzaqlaşıb, tamamilə yeni bir nəzəriyyə yaratdı. 
Göstərmək lazımdır ki, elə bir nəzəriyyəçi tapmaq olmaz ki, istər 
Keynsə qədər, istərsə də ondan sonra həyatda onun qədər mübahisəyə 
səbəb olan müxtəlif istiqamətli ideyaları olsun. 
Keynsin nəzəriyyəsi, gələcək tədqiqatların həm mənbəyi, həm də 
istiqamətləndiricisi olub. Təsadüfi deyil ki, Keynsin makroiqtisadi təhlilini 
əsas göstərməklə iqtisadi tənzimlənməni həyata keçirmək üçün milli 
hesablar sisteminin işlənib hazırlanması zəruriliyi meydana gəlmişdir. 
 358 
Keynsin nəzəriyyəsindən asılı olaraq, iqtisadi artım, iqtisadi tsikl, 
iqtisadi müvazinət nəzəriyyələri formalaşmış, antiinflyasiya, defisitli 
maliyyələşmə kompensasiyaları öz tətbiqi sferalarını tapmışdır. 
XX əsrin 20-ci illərinin sonu, 30-cu illərin əvvəllərində Qərbi Avropa 
ölkələrini, ABŞ-ın, eləcə də bütün kapitalist dünyasını bürümüş böhranlar, 
bu ölkə iqtisadçılarını bir növ şok vəziyyətinə salmışdır. Belə ki, ölkələrin 
iqtisadiyyatı elə bir vəziyyətə düşmüşdür ki, təkcə istehsal olunmuş 
məhsulların reallaşmaması ilə yanaşı, işsizlik sürətlənmiş, inflyasiya 
səviyyəsi görünməmiş dərəcədə qalxmışdır. Ən aparıcı kapitalist ölkələri 
hesab olunan ABŞ-da, Böyük Britaniyada, Almaniyada istehsalın səviyyəsi 
sürətlə aşağı enmiş, işsizlərin sayı gündən-günə çoxalmışdı. 
Klassik nəzəriyyəni rəhbər tutmuş iqtisadçıların əksəriyyəti mövcud 
vəziyyətin müvəqqəti xarakter daşıdığını göstərirdilər. İqtisadiyyatın 
böhranlı vəziyyətə düşməsinin,    "Böyük tənəzzül"ün əsl səbəblərini izah 
edə bilmirdilər. Belə ki, bəzi iqtisadçılar bunun səbəbini tələbin 
səviyyəsinin həddindən aşağı düşməsi ilə,  bəziləri ifrat istehsalın baş 
verməsi ilə,  digərləri kapital qoyuluşunun həcminin aşağı düşməsi ilə, 
eləcə də, vergi-kredit sisteminin mütərəqqi rolunun azalması ilə izah 
edirdilər. 
Cəmiyyətin aparıcı işgüzar adamları, sahibkarlar, biznesmenlər 
vəziyyətin çıxış yolu barədə aramsız düşünürdülər. Çünki ən fəlakətli 
cəhət bu idi ki, kapitalist dünyasını işsizlik tamam bürümüşdür. Halbuki, 
bu dövrlərdə sosialist sisteminin aparıcı dövləti olan SSRİ-də işsizlik 
tamamilə aradan qaldırılmışdı. Əslində böhran iqtisadi sferadan çıxıb 
ölkələrin siyasi, ideoloji, sosial sahələrini də bürüyürdü. Belə bir şəraitdə 
elə bir nəzəriyyəyə ehtiyac duyulurdu ki, o iqtisadi böhranların aradan 
qaldırılması yollarını göstərməklə, ölkələrdə mövcud olan bazar sisteminin 
daha əsaslanmış şəkildə fəaliyyət göstərməsinə imkan yaratmalı idi. 
Belə bir vaxtda görkəmli ingilis iqtisadçısı Con Meynard Keynsin 
1936-cı ildə Londonda dərc etdirmiş olduğu "Məşğulluğun, faizin və pulun 
ümumi nəzəriyyəsi" əsəri sözün əsl mənasında iqtisad elmində böyük 
inqilab etmiş oldu. Bu əsər ona böyük şöhrət gətirməklə ilk dəfə olaraq 
Qərbi Avropa ölkələrində, eləcə də ABŞ-da dövlət səviyyəsində 
iqtisadiyyatın sabitləşməsinin nəzəri-metodoloji əsasını qoydu. 
 359 
Lap gənc yaşlarından birja oyunlarından böyük qazanc əldə edən 
C.Keyns, eyni zamanda Böyük Britaniya hökumətinin tərkibində 
məsləhətçi idi. O, bir sıra praktiki əhəmiyyətli iqtisadi siyasət sahəsində 
əməli tövsiyələri ilə də böyük müvəffəqiyyətlər əldə etmişdir. Fitri istedadı, 
dərin elmi məntiqi, nəzəri-metodoloji hazırlığı ilə seçilən C.Keyns alim - 
iqtisadçılar arasında ilk Lord titulunu almışdır ki, bu da ona Londonda 
parlamentin yuxarı palatasının iclaslarında iştirak etmək huququ verirdi. 
C.Keyns 1883-cü ildə Kembricdə məntiq və iqtisadi nəzəriyyə 
professoru ailəsində anadan olmuşdur. 
Atası Con Nevila Keyns Kembricdə məntiq və iqtisadiyyatdan dərs 
deyirdi. Kembric Universitetinin nəzdindəki kollecdə 1902-1906-cı illərdə 
təhsil alan C.Keyns, o dövrün ən məşhur iqtisadçı alimi A.Marşallın 
mühazirələrini dinləmişdir. Klassik məktəb ənənələrindən olan "Siyasi 
iqtisad" fənni adı məhz həmin illərdə A.Marşallın təşəbbüsü ilə 
dəyişdirilərək "Ekonomiks" adı ilə əvəz edilmişdir. 
1906-1908-ci illərdə müstəmləkə ölkələri üzrə nazirliyin, Hindistan 
üzrə idarəsində əvvəl hərbi işlərdə, daha sonra gəlirlər, statistika və ticarət 
şöbəsində işləmişdir. 
Geniş riyazi və iqtisadi biliyə malik olan C.Keyns 1908-ci ildə 
A.Marşalın dəvəti ilə Karol kollecinə, iqtisadi problemlər üzrə mühazirə 
oxumağa dəvət olunur. 
Müəllimi A.Marşala böyük məhəbbət və ehtiramı ilə o, orada həm 
iqtisadiyyatdan, həm də riyaziyyatdan mühazirələr oxuyur. Demək olar ki, 
1909-1915-ci illər ərzində həmin kollecin daimi işçisi kimi fəaliyyət göstərir. 
İlk elmi məqaləsini 1909-cu ildə "İndeks metodu" adı altında dərc 
etdirir. F.Edjortun redaktoru  olduğu "İqtisadiyyat jurnalı"nda, onu 1912-ci 
ildə bu vəzifədə əvəz edir. Demək olar ki, ömrünün axırına qədər bu 
vəzifəni özündə saxlayır. 1913-1914-cü illərdə Hindistanın Maliyyə və pul 
tədavülü üzrə Kral komissiyasının üzvü olur. Həmin bu illərdə Krallığın 
iqtisadiyyat cəmiyyətinin katibi vəzifəsində təsdiq olunur. 
Elm aləmində ilk dəfə olaraq ona şöhrət qazandıran 1913-cü ildə dərc 
etdirmiş olduğu "Hindistanın pul tədavülü və maliyyəsi" əsəri olmuşdur. 
1915-1919-cu illərdə Britaniya xəzinədarlığında beynəlxalq maliyyə 
problemləri ilə məşğul olur. 
 360 
1919-cu ildə dərc etdirmiş olduğu "Versal sülh müqaviləsinin iqtisadi 
nəticələri" əsəri ona dünya şöhrəti gətirir. 
Qələbə çalmış ölkələrin iqtisadi siyasəti ilə razılaşmayan C.Keyns hər 
cür iqtisadi blokadanın əleyhinə çıxır. Xüsusən də Sovet Rusiyasına qarşı 
tətbiq olunan iqtisadi blokada ilə əlaqədar Paris sülh konfransındakı 
çıxışında qeyd etmişdir ki, "biz o qədər Rusiyanı deyil, daha çox özümüzü 
blokadaya salırıq".69 
Dövlət idarələrində müvəqqəti işlərini dayandıran Keyns, Kembric 
Universitetində müəllimlik fəaliyyətini gücləndirir. Bunun nəticəsində o, 
bir-birinin ardınca tutarlı əsərlər dərc etdirir. 1921-ci ildə "Ehtimal 
haqqında traktat", 1923-cü ildə "Pul islahatı haqqında traktat", 1926-cı ildə 
"Azad sahibkarlığın sonu", 1930-cu ildə "Pul haqqında traktat" əsərlərini 
dərc etdirir və nəhayət, özünün ən məşhur əsərini 1936-cı ildə yazır. 
C.Keyns aktiv ictimai - siyasi həyata 1929-cu ildə qayıdır və elə 
həmin ildən hökumətin maliyyə və sənaye komitəsinin üzvü təyin edilir. 
İkinci dünya müharibəsi ərəfəsində Britaniya xəzinəsinin məsləhətçisi təyin 
edilir. 
O, 1942-ci ildə İngilis banklarının birinin direktoru təyin olunur. 
1944-cu ildə Bretton-Vuddakı valyuta konfransında Beynəlxalq Valyuta 
Fondunun və Beynəlxalq Bərpa və İnkişaf Bankının yaradılması planının 
hazırlanması işində öz ölkəsinin baş nümayəndəsi təyin edilir. 
1945-ci ildə o yenidən ingilis maliyyə işinə rəhbərlik edir. 
C.Keynsin bu qısa xronoloji tərcümeyi-halına diqqət yetirərkən aydın 
olur ki, onun irəli sürdüyü ideyalar XX əsrin iqtisad elmində böyük 
irəliləyişlər etdi və o hazırda bir sıra ölkələrin iqtisadi siyasətinin müəyyən 
edilməsində əvəzsiz rol oynamışdır. Özünün qeyd etdiyi kimi "mütəfəkkir 
iqtisadçıların və siyasətçilərin ideyaları, onların səhv və düz olmasından 
asılı olmayaraq düşündükdən daha çox böyük əhəmiyyətə malikdir. 
Həqiqətən dünyanı idarə edən yalnız onlardır.70 
C.Keynsin iqtisadi fikrinin ən dəyərli cəhəti ondan ibarətdir ki, bazar 
iqtisadiyyatına sırf təkmilləşən, özü-özünə tənzimlənən bir mexanizm kimi 
                                                        
69 Я.С.Ядигаров, "История экономических учении", М.1996, стр.214 
70  Кейнс Дж.М. "Общая теория занятости, процента и денег", М.1993, стр. 
432 
 361 
baxmamış, əksinə onun təbiətinə vaxtaşırı xronoloji böhran törədici 
elementlərlə əhatə olunduğunu sübut etmişdir. Kapitalist iqtisadiyyatının 
sərbəstliyini, o çatışmaz cəhəti kimi qeyd etmiş və onun mütləq dövlət 
tərəfindən idarə olunması zəruriliyini sübuta yetirmişdir. İlk dəfə olaraq 
yüz ildən yuxarı davam edən A.Smitin "İqtisadi sistemi"ndə mühüm yer 
tutan "azad bazar" ideyasının "tənzimlənən bazar" ideyası ilə əvəz 
olunması oldu. Digər tərəfdən, əgər 30-cu illərdə Kapital dünyası asılmaq 
təhlükəsi altında idisə, C.Keyns özünün "səmərəli tələb" nəzəriyyəsi qayçısı 
ilə onu xilas etdi. 
Ölkə iqtisadiyyatının artım səviyyəsini və maksimum məşğulluğa 
nail olunması mənbəyini dövlət müdaxiləsində görən Keyns ideyasının 
zənginliyi, bu günlər yeni iqtisadi sistem quran müstəqil dövlətlər üçün, o 
cümlədən Azərbaycan Respublikası üçün müstəsna əhəmiyyəti vardır. 
C.Keynsin iqtisadi təliminin metodoloji əhəmiyyəti ondan ibarətdir 
ki, o cəmiyyətdəki bütün iqtisadi hadisələrini mikroiqtisadi yanaşma ilə 
makroiqtisadi təhlil edərək ilk dəfə  kapitalist iqtisadiyyatının 
makroiqtisadi təhlilini vermişdir. İqtisadi təfəkkür tərzinin 
formalaşmasında psixoloji qanunların rolunu üzə çıxarmışdır. Xüsusən 
"səmərəli tələb"in əmələ gəlməsində dövlətin stimullaşdırıcı imkanlarını 
göstərmişdir. 
İşsizliyin aradan qaldırılmasına görə hər cür əmək haqqının 
azaldılması metodlarının əleyhinə çıxmışdır. Müəyyən işsizlik səviyyəsini 
saxlamaqla, tam məşğuliyyətin həyata keçirilməsi istiqamətlərini müəyyən 
etmişdir. İstehsal miqyası ilə istehlakın miqyası arasındakı birbaşa əlaqəni 
izah etməklə, gəlirlərin artım səviyyəsini göstərmişdir. İstehlak səviyyəsi 
ilə gəlirlərin səviyyəsi arasındakı fərqin, ümumi işsizliyin azalması 
nəticəsində psixoloji qanunların təsiri nəticəsində sonuncunun xeyrinə 
dəyişildiyi istiqamətini əsaslandırmışdır. 
İnvestitsiyanın artımı ilə gəlirlərin artımı arasındakı birbaşa əlaqənin 
mahiyyətinin əsaslandırılması C.Keyns nəzəriyyəsinin ən incə və tutarlı 
istiqamətlərindəndir. 
İndi isə diqqətimizi Keyns haqqında dünyanın görkəmli iqtisadçı 
alimlərinin söylədikləri mülahizələrə yönəldək. 
 
 362 
P.Samuelson 
"Keyns hərtərəfli istedadlı adam olub, riyaziyyat, fəlsəfə və 
ədəbiyyat sahəsində məşhur idi. O elə iqtisadçı idi ki, həm özü üçün, həm 
də Kembric Kral kolleci üçün qazanmağı bacarırdı. Onun 1936-cı ildə dərc 
olunmuş "Məşğulluğun, faizin və pulun ümumi nəzəriyyələri" əsəri bizim 
yüz illiyin iqtisadi fikrinə güclü təkan verdi və güman ki, klassik əsər kimi 
uzun müdət yaşayacaqdır". 
 
S.Xarris 
"Keyns iqtisadi nəzəriyyənin skeletini yaradıb. Başqalarına ora qan 
əlavə eləmək qalıb və bu proses bizim günlərdə də yüksək sürətlə 
artmaqda davam edir". 
 
Don Patinkin 
"Müasir iqtisadi ideyalar tarixində Keynsin "Ümumi nəzəriyyə"si 
təkcə  makroiqtisadiyyatda etdiyi inqilabi yeniliyi ilə deyil, eləcə də tənqid 
və diskussiya ilə onun inkişafını müşahidə edən  "əfsanəvi proses" kimi 
əhəmiyyətlidir". 
 
K.R.Makkonnell və S.L.Bryu 
"Keyns klassik nəzəriyyəni tənqid etməklə iqtisadi təlimdə 
makroiqtisadi məsələlərə dair böyük inqilab etdi. Keyns müasir məşğulluq 
nəzəriyyəsinin ilkin banisidir". 
 
 V.Leontyev 
"Keyns inqilabına, onun ideyasının paradoksal təbliğinə diqqət 
yetirəndə aydın olur ki, məhz bunun sayəsində Qərb iqtisadiyyatı öz 
yönümünü köklü olaraq dəyişə bilib". 
 
Y.Kornai 
"Keynsin ideyaları, şübhəsiz ki, iqtisadi siyasəti müəyyən edənlərə 
daha çox təsir göstərmişdir. Əgər sosial inkişaf əsas yaratmasaydı, 
siyasətçiləri Keynsin təkliflərinə müraciət etdirməyi məcbur etməsəydi, 
onun elmi ideyaları da bu qədər güclü təsirə malik olmazdı". 
 363 
 
M.Blauq 
"Keynsin ideyalarını, qiymətləndirərkən, onların bəzilərini qəbul 
etmək olar, bəzilərini isə yox, lakin sərbəst bazar iqtisadiyyatının tam 
məşğulluğa tam nail olunmaq qabiliyyətinə malik olmadığı ideyasını 
birmənalı qəbul etmək lazımdır. Çünki Keyns nəzəriyyəsinin əsas dərsi, 
əmək haqqının çevik olmaması iqtisadi deyil, siyasi fenomendir". 
 
Keyns nəzəriyyəsi ilə əlaqədar bir çox iqtisadçıların müddəalarını 
misal çəkmək olar. Lakin onların bəziləri ilə tanışlıq bunu qeyd  etməyə 
imkan verir ki, C.M.Keynsin "Ümumi nəzəriyyə"si... XX əsrin iqtisad 
elmində dönüş nöqtəsi oldu. Bunun nəticəsində müasir mərhələdə bu 
nəəriyyəyə əsaslanaraq bir sıra dövlətlər öz iqtisadi siyasətlərini qururlar. 
 
§ 2. MƏŞĞULLUQ SƏVİYYƏSİ VƏ SƏMƏRƏLİ TƏLƏB. 
"ƏSAS PSİXOLOJİ QANUN" 
 
Keynsin iqtisadi fikrinin ardıcıllıqla öyrənilməsi, onu neoklassik 
məktəbin nümayəndələrindən fərqləndirən xüsusiyyətlərinin üzə 
çıxarılması diqqət mərkəzində duran məsələlərdəndir. 
Keynsə qədərki siyasi iqtisadda iqtisadi proseslərin təhlil edilməsinə 
mikroiqtisadi səviyyədə yanaşılırdı. İqtisadi proseslərin izahı və təhlili 
başlıca olaraq firma səviyyəsində, xüsusən onun xərclərinin aşağı 
salınması, mənfəətin səviyyəsinin maksimum həddə çatdırılması ilə bağlı 
olub, tələb və təklifin özü-özlüyündə tarazlanacağı fikri üstünlük təşkil 
edirdi. Belə nəzərdə tutulur ki, bu iqtisadi proses azad rəqabət şəraitində 
baş verir. Firmanın səmərəli fəaliyyət göstərilməsi ilə iqtisadiyyatın bütöv 
şəkildə fəaliyyət göstərməsi  eyniləşdirilirdi. Firmanın istifadə etdiyi və 
mənimsədiyi bütün istehsal resursları, o cümlədən iş qüvvəsi də bütöv 
iqtisadiyyat səviyyəsi ilə eyniləşdirilrdi. Belə şəraitdə uzunmüddətli 
işsizliyin əsaslandırılması, heç cür kapitalist iqtisadiyyatının üstünlüklərini 
əhatə etmirdi. Nəticədə inkişaf etmiş bazar sistemi ölkələrində xronoloji 
işsizliyin artımı müşahidə olunurdu. Ümumi sosial gərginliyi artırmaqla 
bu iqtisadi proses, bütövlükdə cəmiyyəti böhrana, tənəzzülə yuvarlayırdı. 
 364 
Belə mikroiqtisadi metoda qarşı Keyns özünün makroiqtisadi 
metodunu qoydu. Artıq tədqiqat və tədqiqin mərkəzində milli gəlir, 
əmanətlərin yığımı, investitsiyanın həcmi, istehlak və gəlirlərin səviyyəsi 
dururdu. 
Makroiqtisadi metoda görə ayrı-ayrı firmanın əldə etdiyi nailiyyətlər, 
heç də cəmiyyətin nailiyyəti kimi qiymətləndirilə bilməz. Onların arasında 
hər şəraitdə ziddiyyət baş verə bilər. Ümumi iqtisadi proporsiyaları bərpa 
etməklə, xüsusən məcmu tələblə məcmu təklif arasındakı müvazinatı 
təmin etməklə cəmiyyətdə gedən dərin böhran törədici amilləri aradan 
qaldırmaq olar. 
İnkişaf etmiş kapitalist iqtisadiyyatında böhran törədici  amillərin 
rolunun aradan qaldırılması üçün ilk dəfə olaraq Keyns neoklassiklərdən 
fərqli olaraq  belə qənaətə gəldi ki, bütün məsələlərin həllini yalnız 
resursların təklifi istiqamətində axtarmaq düzgün deyil. Halbuki, 
neoklassik məktəbin nümayəndələri belə hesab edirdilər ki, resursların 
məhdudluğu, nadirliyi maksimum məhsul istehsalındakı səmərəli 
istifadəsi iqtisadiyyatda müəyyənedici rola malikdir. Lakin Keyns sübut 
edirdi ki, bu resurslar vasitəsilə hazırlanan məhsullara olan tələb vasitəsilə, 
onların reallaşdırılması ilə onların səmərəsini yüksəltmək olar.  Hər bir 
təklif avtomatik olaraq tələb törədir, qanunauyğunluğunu tənqid edir. 
Keyns göstərdi ki, bu heç də belə deyil. İlkin yerə o səmərəli tələbi qoydu 
və göstərdi ki, onu formalaşdıran amilləri və onların dinamikasını diqqət 
mərkəzində saxlamaq lazımdır. Xüsusən səmərəli tələbin baş verməsi üçün 
istehsalı və məşğulluğun hər cür tərəddüdlü vəziyyətini əsaslandıran 
amilləri üzə çıxartmaq lazımdır. Ona görə də ilkin olaraq istehsalın miqyası 
ilə məşğulluğun səviyyəsi arasındakı qarşılıqlı əlaqə öyrənilirdi. 
Bəllidir ki, məşğulluğun səviyyəsi, işsizliyin amilləri klsassiklərin 
diqqətini cəlb etmirdi. Elə hesab edilirdi ki, artıq işsizliyin aradan 
qaldırılmasına əmək haqqının aşağı salınması ilə, əlavə işçilərə olan 
ehtiyacın ödənilməsinə isə əmək haqqının məbləğinin artırılması ilə nail 
olmaq olar. Əslində əmək bazarındakı vəziyyəti, birbaşa əməyin 
ödənilməsi dinamikası ilə əlaqələndirmək yolu ilə qaydaya salmağı tövsiyə 
edirdilər. Əmək haqqının aşağı salınması ilə sahibkarlar istehsal xərclərini 
aşağı salmaqla, məhsul buraxılışını yüksəldirdilər ki, bu da onların yığılıb 
 365 
qalmasına səbəb olurdu. Onlar belə hesab edirdilər ki, istər əmtəə 
bazarında, istər əmək bazarında, istərsə də pul bazarında azad rəqabət 
şəriatində bir ümumi tənzimləyici olan qiymət fəaliyyət göstərir. Qiymətin 
hərəkəti isə resursların bölgüsünü təmin etməklə bütün bazarlarda baş 
verəcək uyğunsuzluqların aradan qaldırılmasına səbəb olacaq. Məsələnin 
zahiri, empirik formada belə qoyulması məqbul hesab edilsə də, lakin 
iqtisadiyyatda gedən dərin və üzvi əlaqəli proseslər, onun gedişatında 
ciddi və görünməz əngəlliklər törədir. Məhz buna görə də Keyns 
klassiklərin əmtəə və xidmətlərin istehsalı, resursların bölgüsü və 
istifadəsindəki mövqelərini ciddi tənqid edir. Onun göstərdiyi kimi 
problemin belə həlli yolunun müəyyənləşdirilməsi olduqca yayındırıcı və 
sxematikdir. Onun fikrinə görə əmək haqqının azaldılması heç də işsizliyin 
aradan qaldırılmsı yolu  deyildir. Çünki işdən kənarlaşdırılmış fəhlələr, 
hətta aşağı əmək haqqı ilə də iş tapa bilmirlər. Həmkarlar ittifaqı əmək 
haqqının aşağı salınmasının əleyhinə çıxış edirlər. Sahibkarlar heç nəyə 
məhəl qoymadan istehsalın həcmini azaltmaqla, işçilərin xeyli hissəsini 
işdən azad edirlər. Cəmiyyətdə gedən belə bir vəziyyət makrosəviyyədə 
ziddiyyətli hal alır. Bu da klassiklərin mövqeləri ilə tamamilə uyğun 
gəlmirdi. Çünki onların fikrincə, işsizlik ola bilməz, ona görə ki, o heç cür 
baş verməməlidir. Əmək haqqının səviyyəsindəki dəyişikliklə real iqtisadi 
həyatdakı vəziyyəti qaydaya salmaq ənənəvi üsulu öz həyatiliyini əks 
etdirə bilmədi. 
Keyns çoxlarının qəbul etdiyi və bazar mexanizminin əbədi qanunu 
kimi hesab etdikləri "Sey qanunu"nu ciddi tənqid etdi. Sey belə hesab 
edirdi ki, istehsal özü gəlirləri formalaşdırmaqla tələb və təklif arasındakı 
uyğunluğu təmin edir. Bu da hər cür əmtəə və xidmətlərin ifrat istehsalını 
aradan qaldırır. Uyğunsuzluqlar yalnız ayrı-ayrı məhsular və əmtəələr 
qrupu üzrə baş verə bilər ki, bu da zahiri səbəblərlə əlaqədar ola bilər. 
Burada heç bir daxili qarşılıqlı əlaqələrin pozulması, yaxud mövcud 
təsərrüfat mexanizminin qeyri-təkmil olmasından söhbət gedə bilməz. 
Çünki tələb və təklif arasındakı nisbət gedişatı hər şəraitdə və hər bir 
vəziyyətdə iqtisadiyyatın bütün əlaqələrinin normal vəziyyətdə olmasına 
qadirdir. 
 366 
Keyns göstərirdi ki, belə bir mövqe pulsuz, natural mübadilə üçün 
xarakterik ola bilər. Robinzon Kruzonun mübadiləsiz təsərrüfatı ilə real 
iqtisadiyyatın tələblərini eyniləşdirmək olmaz. Pulun rolunu heç cür nzərə 
almamaq olmaz. Çünki məhsullar sadəcə olaraq "əmtəə-əmtəəyə" prinsipi 
ilə mübadilə edilmir. Onlar alınır və satılır. Burada pul həlledici rol 
oynayır. Əgər tələb istehsal olunan məhsuldan azdırsa, onda uyğunsuzluq 
baş verir, məhsulların bir hissəsi satılır, ümumi ifrat istehsal baş verir. 
Qiymətlər tələb və təklifin uzlaşmasını çatdıra bilmir. Çünki cəmiyyətdə 
əmək haqqının aşağı salınması ilə, işsizlərin sayının çoxalması ilə "pul 
çatışmazlığı" mövcuddur. 
Belə şəraitdə çox qəribə bir mənzərə əmələ gəlir. Tələbin artması ilə 
qiymətlər yüksəlir, lakin onun azalması ilə  o əvvəlki səviyyədə qalır. 
Əmək haqqını da artıq aşağı salmaq olmaz. Çünki əmək haqqı, minimum 
yaşayış səviyyəsini əhatə etdiyindən, onun aşağı salınmasına fəhlələr və 
həmkarlar ittifaqı ciddi müqavimət göstərirlər. Digər tərəfdən əmək 
haqqının həddindən artıq aşağı salınması sahibkarların özlərini də qane 
etmir. Çünki belə şəraitdə onlar yüksək ixtisaslı işçilərini itirə bilərlər. 
Digər tərədən bir firmanın nailiyəti, digər firmaların 
uğursuzluğunun aradan qaldırılması deyil. Normal fəaliyyət göstərən  bir 
neçə firma, heç də bütövlükdə iqtisadiyyatın uğurlu fəaliyyət göstərməsini 
əks etdirmir. Əgər hər yerdə kütləvi şəkildə əmək haqqının səviyyəsi  aşağı 
salınarsa, onda əhalinin alıcılıq qabiliyyəti aşağı düşəcəkdir və əmtəələrə 
olan tələbi azaldacaqdır. Bu da öz növbəsində klassiklərin göstərdiyi kimi 
işsizlərin azalmasına deyil, yüksəlməsinə səbəb olacaqdır. İstehsal daha 
sürətlə öz miqyasını azaldacaq ki, bu da işini itirənlərin  sayının 
çoxalmasına səbəb olacaqdır. 
İqtisadiyyatın istehsal və məşğulluğa görə real vəziyyətini təhlil edən 
Keyns belə qənaətə gəlir ki, bu göstəricilərin dinamikası təklif amillərindən 
deyil, tələb amillərindən asılıdır. Diqqət mərkəzində tələb və onun 
kəmiyyətini müəyyən edən amillər durmalıdır. 
İctimai istehsalın və məşğulluğun detallaşdırmış şərhini, Keyns 
istehlak və əmanət yönümü ilə əlaqədar gedən iqtisadi proseslər vasitəsi ilə 
göstərir. 
 367 
Keyns iqtisadi hadisələri makrosəviyyədə öyrənərək məşğulluğun 
ümumi əsasının məhz cəmiyyətdə istehsal ediləcək milli gəlirin həcmindən 
asılı olduğundan sübuta yetirilməsidir. 
Keyns göstərirdi ki, məşğulluğun artımı ilə milli gəlir də artır, 
deməli, istehsalın səviyyəsi də yüksəlir. Digər tərəfdən istehsalın 
miqyasının genişləndirilməsi, bu əsasdan da məşğulluğun təmin edilməsi, 
investisiyaların səviyyəsindən bilavasitə asılıdır. Sahibkarlar investisiyanı o 
vaxta qədər axtarırlar ki, kapitalın "son səmərəlilik" həddi faizi səviyyəsinə 
enir. Burada kapitalın rentabellik səviyyəsi mənfəət normasından asılı 
olaraq dəyişildiyindən, onun "son səmərəliliyi", faiz norması ilə çox vaxt 
uyğun gəlmir. Ona görə də Keyns göstərirdi ki, çətinliyin mənbəyi 
kapitalın rentabelliyinin aşağı düşməsi,  faiz normasının sabit qalması ilə 
əlaqədardır. Bu cəhət yeni investisiyanın, o cümlədən yeni məşğulluğun 
məhdud həddini müəyyən edir. Kapitalın "son səmərəlilik" həddinin 
azalmasını Keyns, kapitalın ümumi kütləsinin artması ilə, eləcə də gələcək 
gəlirlərdə sahibkar kapitalistlərin inamının itirilməsi psixologiyası ilə 
əlaqədardır.  
Keynsin ümumi məşğulluq nəzəriyyəsi ilə əlaqədar olaraq onu 
göstərmək olar ki, məşğulluğun ümumi həcmi üç amil qrupundan asılıdır: 
1."İstehlak yönümü" ilə; 
2.Kapital qoyuluşunun "son səmərəliliyi" ilə; 
3.Faiz norması ilə. 
Cəmiyyətin inkişafı, onun maddi nemətlər bolluğunun əldə etməsi 
məcmu tələbin səviyyəsindən asılıdır. Ümumiyyətlə, məcmu tələb 
haqqında danışarkən qeyd etmək lazımdır ki, o iki hissəyə ayrılır:  
istehlakçı tələbinə və yaxud şəxsi istehlakçı tələbatına  və investisiya 
tələbatına və ya istehsal istehlakı tələbatına. Məcmu tələb - bu pul 
tələbidir.71 İstehlak şeylərinə olan məcmu pul gəlirindən və onun 
xərclənməsindən asılıdır. Pul gəlirlərinin kütləsi istehlakın həcmindən 
asılıdır. İstehlakın artması isə milli gəlirin həcminin yüksəldilməsindən 
asılıdır. Bu asılılıqlar sistemində Keyns özünün məşhur "Əsas psixoloji 
qanunu"nu kəşf edir. O göstərirdi ki, əsas psixoloji qanun ondan ibarətdir 
ki, adamlar belə bir qayda olaraq gəlirlərin artımı ilə öz istehlaklarını 
                                                        
71 С.А.Бартенев, Экономические теории и школы, М.1996, стр. 175 
 368 
yüksəldirlər, lakin gəlirlərin artımının ölçüsü səviyyəsində deyil, 
əmanətlərin artırılması meylinə imkan verən həcmdə yüksəldirlər.72 
Yəni adamlar gəlirləri yüksəldikcə şəxsi istehlak tələbatını artırmaqla 
eyni zamanda daha çox əmanət şəklində yığılacaq investisiya tələbatlarının 
yüksəldilməsinə daha çox meyillidirlərsə, əmanətlərin artımı meyli 
adamların istehlakçıdan istehsalçıya çevrilmək imkanının 
genişləndirilməsinə imkan verir. 
Aydındır ki, gəlirlərin artımı ilə tələb artır və istehlaka yönəldilən 
xərclər də yüksəlir. Lakin bu heç də o demək deyil ki, xərclərin artımı 
gəlirlərin artığı həcmində və məbləğdə yüksəlir. Halbuki, klassik məktəbin 
nümayəndələri, neoklassiklər göstərirdilər ki, məhsulun bütün dəyəri, bir 
başa və ya dolayı yolla yeni məhsulların alınmasına xərclənməlidir. Çünki 
adamların gəlirləri əmtəə və xidmətlərin alınmasına sərf edilir. Bu mövqeyi 
ciddi tənqid edən Keyns belə qənaətə gəlir ki, adamlar əldə etdiyi 
gəlirlərini heç də bütövlükdə əmtəə və xidmətlərin alınmasına sərf 
etmirlər. Pullarının bir hissəsini əmanət şəklində özlərində saxlayırlar. 
Belə şəraitdə məcmu xərclər iki qismə ayrılır. Bir hissəməcmu 
gəlirlərin əmtəə və xidmətlərin alınmasına yönəltdiyi məbləği, digər hissə 
isə əmanət şəklində saxladığı məbləği əks etdirir. Deməli, gəlirlərin artımı 
ilə məcmu xərclərin artımı uyğun gələ bilər. Məcmu xərclərin artımındakı 
adamların meyli əmtəə və xidmətlərin alınmasına deyil, əmanətlərin 
yığılmasına yönəlir. Sxematik olaraq bunu aşağıdakı kimi göstərmək olar: 
 
 
 
 
 
 
 
 
Keynsin gəldiyi fikirə görə istehlakın səviyyəsini müəyyən edən əsas 
amil gəlirlərdir. Əmanətlərin məbləği gəlirlərin məbləği ilə istehlakın 
                                                        
72 Дж.М.Кейнс, Общая теория занятости, проценты и денег, М.1978 г., 
стр.157. 
истещсал 
эялирляр 
мяъму 
хяръляр 
ямтяя вя 
хидмят 
яманятляр 
 369 
səviyyəsi arasındakı fərqdən ibarətdir. Əmanətin həcmini əmtəə və 
xidmətlər olan məbləğ tənzimləyir. Lakin Keyns nəzəriyyəsinə qədər belə 
hesab edilirdi ki, istər əmanətlərin, istərsə də ümumi kapital yığımının 
səviyyəsini faiz norması müəyyən edir. 
Pul kütləsi nəinki qiymətin səviyyəsinə təsir göstərir, eyni zamanda 
işgüzarlıq aktivliyinə ciddi təsir göstərməklə həm gəlirlərin həcminin, həm 
də tələbin dinamikasını müəyyən edir. Bu prinsipə əsaslanan Keyns belə 
qənaətə gəlir ki, ümumiyyətlə, iqtisadi inkişaf üçün nağd şəkildə olan pul 
ehtiyatı olmalıdır. 
Pul tələbinin mövcudluğu şəraitində Keyns onun daha çox likvidliyə 
və yaxud "xərclənmə üstünlüyünə" malik olmasını əsaslandırırdı. Bununla 
da, faiz dərəcəsi ilə bağlı olmayan bir sıra amillərin rolunu göstərdi. 
Xüsusən istehlak və gəlir arasındakı əlaqə şəraitində pul gəlirlərinin həm 
sərbəst şəkildə, həm də əmtəə və xidmətlərin alınmasına görə xərclənməsi, 
həm də ehtiyat kimi əmanətlər formasında yığılmasını şərh edən Keyns 
sübut edirdi ki, cəmiyyətin həyatında pul kütləsinin fəaliyyətinin 
özünəməxsus spesifik xüsusiyyətləri mövcuddur. 
Şəxsi istehlak üçün istifadə olunan vəsaitlər gəlirlərin artımı ilə 
yüksəlir. Qeyd etdiyimiz kimi,  onlar gəlirlərin yüksəldiyi nisbətdə artmır. 
Keynsin göstərdiyi kimi buna səbəb "əsas psixoloji qanun"un 
fəaliyyət göstərməsidir. Belə ki, gəlirlərin yüksəlməsi, sərvətin artması ilə 
adamların şəxsi istehlaka olan meyli azalır. Adamların belə davranışı 
onların əmanətlərə olan meyllərini yüksəldir. 
İstehlak səviyyəsinin (s), gəlirlərin həcminə (ü) olan nisbəti Keyns, 
özünün məşhur əsərində (s/ü) istehlak yekunu  adlandırır. İstehlak 
səviyyəsinin artımını (s), gəlirlərin artımına (ü) olan nisbəti (s/ü) istehlakın 
son yönümü adlandırır. 
"Son" yönümü adlandırmaqda məqsəd ondan ibarətdir ki, əlavə gəlir 
kimi görünən  onun artım səviyyəsinin istehlaka və əmanətə gedən 
hissələrinin bölgüsünün göstərilməsidir. 
"Yönüm" və ya "meyl" ona görə adlanır ki, şəxsi istehlakın artımının 
ləngidilməsi və əmanətə olan meylin artması şəxsin özünün fərdi 
subyektiv davranışından irəli gəlir. Subyektiv xarakterli istehlak yönümü 
məcmu şəkildə onu sabit vəziyyətə salır. 
 370 
Bu əsasdan cəmiyyətdə belə iqtisadi psixoloji vəziyyət əmələ gəlir ki, 
gəlirlərin yüksəlməsi ilə onlar öz istehlaklarını artırırlar, lakin bu artımın 
ölçüsü fərqlənir. Nə qədər gəlirlər sürətlə yüksəlsə, adamlar şəxsi istehlaka 
yönəltdikləri hissəni azaldırlar, lakin əmanətlərə gedən hissəsini 
yüksəldirlər. Bu proses cəmiyyətin hakim əsas psixoloji qanunu kimi hal 
alır. 
Adamların öz şəxsi istehlaklarının ödənilməsinə olan meyli o vaxt 
güclənir ki, onun və ailə üzvlərinin təxirəsalınmaz tələbatları meydana 
gəlir. Belə tələbatlar ödənildikcə tədricən bu meyl azalır ki, bu da əldə 
olunan gəlirlərin bir hissəsinin əmanət şəklində yığıma yönəldir.  Deməli, 
bu prosesin daimi xarakteri o vaxt mövcud ola bilər ki, rifah halı və yaxud 
yaşayış səviyyəsi müəyyən həddə çatmış olsun. 
Məhz bununla əlaqədar olaraq Keyns nəzəri-metodoloji mövqeyi 
baxımından əsaslandırdı ki, "cəmiyyətin psixologiyası" heç də iqtisadi 
qanunlardan az əhəmiyyətə malik deyildir. Ona görə də Keyns birmənalı 
qeyd edirdi ki, dövlət xadimlərini klassik siyasi iqtisad ruhunda tərbiyə 
etmək heç də onları sərvətin artırılması yolunda hər hansı yaxşı bir yolun 
göstərilməsi deyildir. Əksinə onlara iqtisadi proseslərin iştirakçılarının 
psixoloji yönümünü göstərməklə, eləcə də məşğulluğun 
genişləndirilməsinin investisiyadan asılı olduğu qanununu sübuta 
yetirməklə, cəmiyyətin sabit inkişafa nail olmağın yolunu göstərmək olar.  
 
 § 3. "KAPİTALIN SON SƏMƏRƏLİLİYİ". ƏMANƏT VƏ 
İNVESTİSİYA. FAİZ NƏZƏRİYYƏSİ 
 
Kapitalizm cəmiyyətinin yalnız üstünlüklərinin deyil, onun 
çatışmazlığına səbəb ola bilən cəhətlərini tədqiq edən Keyns onun 
həyatiliyini möhkəmləndirdi. Belə cəhətlərdən birini Keyns "Kapitalın son 
səmərəliliyinin" aşağı düşməsi hesab edirdi. O göstərirdi ki, mövcud 
kapital nemətinin hər əlavə vahid növünün, istehsal xərclərinə olan nisbəti 
kimi özünü əks etdirən kapitalın son səmərəliliyi gələcək qazanc gətirmək 
məqsədilə aşağı düşür. 73  Kapital kimi o hər cür gəlir və mənfəət gətirən 
                                                        
73 Ъ.М.Кейнс, Эюстярилян ясяри, сящ.199-211 
 371 
şeyləri qəbul edirdi. O göstərirdi ki, kapital da öz məhdudluğu və yaxud 
nadirliyi baxımından mənfəət gətirir. Kapitalın həcminin artması ilə onun 
səmərəliliyi aşağı düşür. Keyns göstərirdi ki, elmi-texniki tərəqqinin 
inkişafı və kapital yığımının sürətlə artımı şəraitində təkcə bir nəslin 
dövründə kapitalın son səmərəliliyini sıfra endirmək olar. 
Ona görə də kapital yığımında onun investisiyalaşma səviyyəsinə 
xüsusi diqqət verməyin zəruriliyini qeyd edirdi. Çünki məcmu tələbin 
stimullaşdırıcı amili investisiyadır. Onları istehlakçı tələbatının çatışmayan 
hissəsini doldurmalıdır. Yəni bu o deməkdir ki, investisiyanın artımı tələbi 
stimullaşdırmaqla onun tədiyə olunma qabiliyyətini yüksəldəcək. O da öz 
növbəsində möşğulluğun yüksəlməsinə səbəb olacaq. Bununla da milli 
gəlirin həcminin artımı baş verəcək. Lakin nəzərə almaq lazımdır ki, 
yığımın kapitalın investisiyaya yönəldilməsi müəyyən tərəddüdlərlə 
bağlıdır. Qeyd olunduğu kimi gəlirlərin artımı ilə əmanətlərin məbləği də 
yüksəlir. Lakin bu o demək deyildir ki, həmin nisbətdə də investisiya 
olunma imkanı baş verir. Əmanətlərin artımının investisiyaların artımına 
təlqin edilməsi məcburi deyil. Əmanətlərlə investisiyaların bərabərliyi 
pozulur. Bunun da səbəbi əmanətlərin və investisiyanın dinamika və 
səviyəsinə müxtəlif amillərin təsir göstərməsidir. Əgər investisiyanın 
həcmi dəyişən səviyyəli faiz dərəcələrindən, vergi qoyuluşundan, kapitalın 
gözlənilən rentabelliyindən, konyukturanın vəziyyətindən asılıdırsa, ancaq 
əmanətlər minimum yaşayış səviyyəsindən, istehlak səbətinin həcmindən, 
istehlakçıların zövqündən, gözləmə mövqelərindən və s.-dən asılıdır. 
Təkcə bir cəhəti də qeyd etmək lazımdır ki, faiz dərəcələrinin səviyyəsi 
əmanət və investisiyaya müxtəlif cür təsir göstərir. Faiz dərəcəsinin artımı 
ilə əmanətlərin məbləği artırsa, lakin investisiyaların həcmi azalır və 
əksinə. Deməli, faiz dərəcələri əmanət və investisiyaların bərabərsizliyinin 
həm əsas səbəbidir, həm də kapital tətbiqində qeyri-adi vəziyyət 
törədəndir. Keynsə qədər iqtisadçılar ənənəvi olaraq belə hesab edirdilər 
ki, kapital tətbiqində nə qədər qənaətçillik olsa, bir o qədər tərəqqi və 
iqtisadi artım baş verə bilər. Belə bir meylin qoyulması və iqtisadiyyata 
şamil edilməsi mütərəqqi bir proses kimi göstərilib və əsaslandırılırdı. 
Lakin Keyns sübut etdi ki, hər cür qənaətcilliklə əldə olunan qənaətlərlə 
istənilən nəticəni əldə etmək olmur, əksinə müəyyən müddətdən sonra 
 372 
onun qarşısını alır. Qənaətcillik hesabına şəxsi istehlakı azaltmaqla 
əmanətləri artırmaq olar. Lakin investisiyaları yüksəltmək olmur. Çünki 
iqtisadiyyatın mövcud vəziyyətində qənaətlərin səmərəli tətbiqi məkanının 
olması investisiyaların məbləğinin azalmasına səbəb olur. Çünki işsizliyin 
artımı, səmərəli tələbin olmaması, istehsalın səmərəliliyinin aşağı olması 
əmanətlərin hər vasitə ilə qorunmasına səbəb olur, onun investisiya 
olunmaq meylini zəiflədir. Keynsə qədərki iqtisadçılar bir cəhətə xüsusi 
diqqət verməlidirlər ki, əmanəti istehlakçılar, investisiyanı isə istehsalçılar 
həyata keçirirlər.74 Əmanət və investisiyanın həyata keçirilməsində 
istehsalçı və istehlakçılar arasında reallaşdırılma baş vermir. Ona görə də 
Keyns sübut etdi ki, əmanətlərin investisiyaçıya çevrilməsi üçün, məsələn, 
makroiqtisadi səviyyədə həll olunmalıdır.  
Yəni səmərəli tələbin baş verməsi üçün investisiya məsələsi dövlət 
tənzimlənməsinin əsas obyekti olmalıdır.  
Mənfəətin səviyyəsi bir sıra amillərin təsiri nəticəsində aşağı 
düşdüyündən investisiya artımını ləngidir. İnvestisiyanın artım sürəti 
bilavasitə gözlənilən mənfəət səviyyəsindən asılıdır. Mənfəət normasının 
dəyişməsi investisiyanın artım sürətinə təsir göstərir. Mənfəət normasının 
aşağı düşmə meyli isə kapitalın məhsuldarlığının azalma qanunu ilə 
əlaqədardır. Kapital yığımının əvvəlki dövrlərindəki səviyyəsindən asılı 
olaraq mövcud resurslar investisiya olunmaq əvəzinə müxtəlif qiymətli 
kağızlar formasında əmanətə çevrilir. Nəzərə alınsa ki, faiz dərəcələri 
yüksək səviyyədə saxlanılsa gəlir və mənfəətdən əldə edilənləri 
avadanlıqların, maşın və cihazların alınmasına, zəruri ehtiyatların 
yaradılması meylindən vəsaitlərin əmanətə çevirmək yönümü daha çox 
üstünlük təşkil edir. Deməli, belə şəraitdə mövcud pul resursları 
iqtisadiyyatın inkişafına deyil (yəni investisiyaya deyil) əmanətlərin 
yığılmasına yönəldilir. 
İnvestisiya bir qayda olaraq gözləmələrdən, risk etməkdən, onun 
məqsədyönlü istifadə olunmasından asılı olduğundan Keyns göstərirdi ki, 
belə şəraitdə mütləq məcmu tələbin həcmini genişləndirmək lazımdır.  
                                                        
74 Брагинский С., В.Певзнер Я.А., Политическая экономия, дисскуссионные 
проблемы пути обновления. М.1991, стр.158 
 373 
Belə olmazsa investisiyanın ehtiyatlılığı və gözləmə mövqeyinə 
keçməsi onun daha çox nəğd vəsaitlərin əldə olunmasına üstünlük 
verilməsi meylini gücləndirəcək. Potensial istehsalçı, potensial istehlakçıya 
çevriləcək. Ona görə də Keynsə görə potensial investorların 
stimullaşdarılması işində dövlət mütəmadi iş görməlidir. İnvestisiyanı 
əmanətlərlə müqayisə edəndə onların arasındakı nisbəti araşdıran Keyns 
belə qənaətə gəlir ki, onların arasındakı bərabərlik cəmiyyətin iqtisadi 
həyatında olduqca mühüm rola malikdir. O hesab edirdi ki, investisiya ilə 
əmanətlərin bərabərliyi ümumi iqtisadi müvazinətı müəyyən edir. Bu 
fikrin əhəmiyyəti hər yeni iqtisadi sistem yaratmaq istəyən, o cümlədən 
iqtisadiyyatı böhrandan xilas etmək istəyən ölkələr üçün olduqca 
böyükdür.  
Keyns birmənalı olaraq göstərirdi ki, müasir iqtisadiyyatda aşağı 
düşməyə meyl edən heç bir sərbəst qiymət hərəkəti mövcud deyil, ona 
görə də faiz dərəcələrini də bu istiqamətdə qurmaqla investisiyanı 
iqtisadiyyata cəlb etmək imkanını artırmaq olar. Bir qayda olaraq mənfəət 
norması faiz dərəcəsindən üstün olmalıdır. Lakin onun həddi o dərəcədə 
mümkün olmalıdır ki, pulunu istiqraz olunmağa verənlər onları özlərinə 
saxlamasınlar. Çünki iqtisadiyyatda baş verən qeyri-normal vəziyyət pulu 
olanları, hər ehtimala qarşı onları özlərində saxlayacaqlar ki, bu da 
iqtisadiyyatda yaranacaq defisitlik nəticəsində böhran əmələ gətirəcəkdir.  
Keynsin elmi xidmətlərindən biri də onun faizlə əlaqədar olaraq irəli 
sürdüyü fikirlərlə bağlıdır. Əgər Keynsə qədər faiz dərəcəsinə, xüsusən 
onun səviyyəsinə, bir o qədər əhəmiyyət verilmirdisə lakin, o  "səmərəli 
tələb"in həyata keçirilməsində faiz dərəcələrinin oynadığı rolu göstərə 
bilmişdir. Faizə o, bilavasitə pulların isteqraza verilməsi ilə əlaqədar olaraq 
əldə olunan haqq kimi baxırdı. Mənfəət kimi faizin də iqtisadiyyatda 
oynadığı müstəqil rolu göstərməklə yanaşı, onun həddinin, iqtisadi artım 
üçün daşıdığı əhəmiyyət göstərirdi ki, Keynsə görə faizin məbləği 
likvidlikdən və tədavüldəki pulların kəmiyyətindən asılıdır. Faizin məbləği 
likvidliklə  düz, tədavüldəki pulların kəmiyyəti ilə əks nisbətdədir. Faizin 
səviyyəsi ilə əlaqədar Keyns göstərirdi ki, onun çox yüksək olması, 
cəmiyyətin ən böyük bəlasıdır. Onun səviyyəsi mənfəət səviyyəsindən 
yüksək olmamalıdır.  
 374 
Keynsin faiz nəzəriyyəsinin mərkəzində, faiz normasının aşağı 
salınması tələbi durur. Faiz norması "səmərəli tələbin" hərəkətinə birbaşa 
təsir göstərdiyindən onun dərəcələrinin makroiqtisadi səviyyədə 
tənzimləmək lazımdır. Çünki əgər faiz dərəcəsi yüksəkdirsə, sahibkarların 
mənfəəti ondan yüksək deyilsə, onda onlar likvidlik prinsipinə əsasən, öz 
vəsaitlərini istehsala deyil, banklara yönəldəcəklər. Əgər faiz dərəcəsi 
aşağıdırsa onda pul şəklindəki real kapitallar istehsala yönəldiləcək. 
Keynsə görə faiz norması, müəyyən müddət ərzində pul sahiblərinin 
likvidlikdən imtina etdiklərinə görə əldə etdikləri mükafatdır. Sərvətin pul 
formasında saxlanılması əlverişli və çevik olduğundan, Keyns onu likvidlik 
adlandırır.  Çünki pul sahibləri hər şəraitdə onlara gəlir gətirən vəsaitlərini 
istədikləri şəkildə istifadə edə bilərlər. Əgər faiz dərəcələri çox tərəddüdlü 
vəziyyətdə deyilsə, pul resurslarından istifadəyə görə əldə olunan vəsaitlər 
gəlirə çevrilir. 
Keynsə görə faiz, sırf psixoloji fenomenindən irəli gəlir. Lakin 
bununla yanaşı faiz, iqtisadi həyatda pul resurslarının, istehsal fazalarının 
əlaqələndirilməsindəki rolu həddindən artıq böyükdür. Məhz bununla 
əlaqədar Keyns pul-kredit tənzimlənməsinin kapitalist təkrar istehsalı üçün 
oynadığı rolu göstərdi. 
Faiz nəzəriyyəsindən belə qənaətə gəlmək olur ki, pul təklifinin 
həcminin dəyişməsi təkrar istehsala miqyasını dəyişən investisiya 
prosesinə ciddi təsir göstərir. 
Pul təklifinin həcmi eyni zamanda pul bazarındakı psixoloji 
vəziyyəti dəyişib faiz normasının aşığı düşməsini təmin etməlidir. Lakin 
pul təklifinin həcmi, faiz normasının aşağı dərəcəsi ilə uzlaşmalıdır ki, o 
işgüzar aktivliyi aradan qaldırmamalıdır. Digər tərəfdən əgər pul təklifi, 
faiz dərəcələrini aşağı sala bilmirsə, deməli, pul-kredit tənzimlənməsi öz 
gücsüzlüyünü göstərir. 
Belə şəraitdə pul tələbinin Keynsin fikrinə görə məruz qaldığı üç 
mühüm cəhəti diqqət mərkəzində saxlamaq lazımdır. Birincisi, əmtəə-pul 
tədavülündən irəli gələn tələbatı, ikincisi, bu tələbatdan irəli gələ biləcək 
ehtiyatı,  üçüncüsü, görünməz xərclənməyə yönəldiləcək pul vəsaitlərinə 
görə alverçi mövqeyinin mövcud olmasını. 
 
 375 
§4. MAKROİQTİSADİ TƏNZİMLƏNMƏ PROQRAMI. 
MULTİPLİKATOR KONSEPSİYASI 
 
İqtisadiyyatın makro səviyyədə tənzimlənməsi əsasında onun 
səmərəliliyinin yüksəldilməsi sahəsində bütün bazar sistemli ölkələr üçün 
ən uğurlu  nəzəriyyə, Keynsin irəli sürmüş olduğu proqram oldu. Özünün 
qeyd etdiyi kimi cəmiyyət həyatında etmək istədiyi inqilab həqiqətən baş 
verdi. Nəzəriyyədə edilən bu inqilab sadəcə iqtisadi siyasəti dəyişdirmədi, 
eyni zamanda gələcək dövrlər üçün makroiqtisadi tənzimlənmə sahəsində 
təkmilləşdirmə aparma işinin əsasını qoydü. Bununla belə, Keyns elə bir 
əsərin müəllifidir ki, "hamı ondan sitat gətirir, lakin heç kim onu 
oxumur".75 
Keynsin makroiqtisadi tənzimlənmə sahəsindəki irəli sürmüş olduğu 
proqramdan əsasən aşağıdakı istiqamətləri qeyd etmək lazımdır. 
Birincisi, faiz dərəcələrinin tənzimlənməsi ilə pul-kredit siyasətinin 
həyata keçirilməsi. Kreditlər üçün alınan faiz dərəcələrinin azaldılması ilə 
kredit alanların sayının artmasına olan meylini gücləndirmək. Belə şəraitdə 
kreditlərin dəyəri ilə kapital qoyuluşlarından gözlənilən mənfəət 
arasındakı fərq və "kapitalın son səmərəliliyi" yüksələr. Beləliklə, 
sahibkarlar pul vəsaitlərini qiymətli kağızlara deyil, istehsalın 
yüksəldilməsinə yönəldəcəklər.  Lakin faiz dərəcələrinin aşağı salınmasını 
yeganə yol hesab etməyən Keyns göstərirdi ki, praktiki olaraq elə bir 
vəziyyət yarana bilər ki, pul kütləsi təklifinin artımı ilə faiz dərəcələrini 
aşağı salmaq dayanar. Bununla da likvidlik əmələ gələr. Yəni ucuz 
kreditlər üçün nəzərdə tutulan faiz dərəcələrinin həddindən artıq aşağı 
olması pul sahiblərini daha ehtiyatlı tərpənməyə sövq edəcəkdir. 
İkinci istiqamət kimi, büdcə siyasətini qeyd etmək olar. Səmərəli 
tələbin baş verməsi üçün, eləcə də onun stimullaşdırılması üçün Keyns 
dövlət xərclərinin artırılmasını təklif edidi. Bu xərclərin tərkibində əsasən 
dövlət investisiyasının və əmtəələrin alınması üçün dövlət sifarişinin 
verilməsinin başlıca yer tutması nəzərdə  tutulurdu. Eyni zamanda 
vergilərin də məbləğinin azaldılması təklif olunurdu. Lakin xərclərin 
                                                        
75 М.Блауг, "Экономическая мысль в ретроспективе", М.1994, стр 628  
 376 
yüksəldilməsi ilə vergilərin azaldılması prinsipində üstünlüyü Keyns 
büdcənin xərc hissəsinə verirdi. Beləliklə də hesab edilirdi ki, büdcənin 
xərc hissəsinin artımını gələcəkdə yeni vergiyə cəlb olunma mənbələri ilə 
ödəmək yolu ilə tə"min etmək olar. Yeni vergilərin mənbəyi istehsalın 
genişləndirilməsi və məşğulluğun artırılması olacaqdır. 
Dövlətin investisiyanın təşkilinə görə əsas məsuliyyəti öz üzərinə 
götürməsi, ictimai məqsəd və vəzifələrdən irəli gələn bir sıra işlərin 
görülməsini zərurilşdirəcək. Yəni kommunal işlərin görülməsi, yolların 
salınması, yeni resurs mənbələrinin mənimsənilməsi imkanı genişlənəcək. 
Tələbin səmərəliliyinin artırılması ilə əlaqədar dövlətin iqtisadiyyatın  
tənzimlənməsi sahəsində iki, pul-kredit və büdcə istiqamətlərini 
fərqləndirən  Keyns, üstünlüyü ikinciyə verirdi. O göstərirdi ki, istehsalın 
aşağı düşdüyü şəraitdə pul-kredit siyasətinin əsasında duran faiz norması 
iqtisadiyyata heç bir müdaxilə edə bilmir. Deməli, belə şəraitdə əsas diqqət 
faiz dərəcələrinin aşağı  düşməsinə deyil, büdcənin xərclənməsinə 
yönəldilməlidir. Dövlətin elə xərclərini artırmaq lazımdır ki, onlar 
firmalarda investisiyalaşmanı stimullaşdırırlar. 
Keynsin irəli sürdüyü tənzimləmə proqramından belə nəticəyə 
gəlmək olar ki,mənfəət normasının yüksəldilməsi üçün faiz səviyyəsinin 
aşağı həddini saxlamaqla, dövlət xərclərini investisiya olunmaq 
istiqamətində yüksəltmək və bu əsasdan  da istehsalın miqyasını və 
məşğulluğun kəmiyyətini genişləndirmək lazımdır.  
Keyns dövlətin iqtisadiyyatın tənzimlənməsində  büdcə siyasətini 
birbaşa, pul-kredit siyasətini isə dolayı metod hesab edirdi. 
Keynsin tənzimlənmə istiqamətində üçüncü cəhd kimi tam 
məşğulluq siyasətini də qeyd etmək lazımdır. Müəyyən işsizliyin 
saxlanılması ilə tam məşğulluğun həyata keçirilməsini Keyns sosial təminat 
sisteminin əsas xətti hesab edirdi. Həddindən artıq işsizliyin böyük bəlaya 
çevriləcəyi və onun aradan qaldırılması zəruriliyi qeyd olunurdu. Bununla 
əlaqədar uzunmüddətli  kreditlərin verilməsi sisteminin inkişaf etdirlməsi, 
yardımların ödənilməsi proqramının işlək mexanizmindən istifadə 
olunması tövsiyə edilirdi. 
Nəhayət, dövlət tənzimlənməsinin sonuncu istiqaməti kimi, onun 
ədalətlilik funksiyası ilə bağlı olan məsələnin həyata keçirilməsidir. Son 
 377 
dərəcə aşağı gəlir əldə edən əhali qrupunun mənafelərinin qorunması üçün 
gəlirlərin yenidən bölgüsü mexanizmindən istifadə məsələsinin də ön 
plana çəkilməsi tövsiyə edilirdi. Gəlirlərin yenidən bölgüsü siyasəti də 
aşağı tə"minatlı əhalinin də tələbini yüksəldə bilər. Nəhayət, ümumiyyətlə 
bütün alıcıların pula olan tələbatları yüksələr. Bu da cəmiyyətdə istehlak 
yönümlülük meylini gücləndirər. 
Keynis nəzəriyyəsinin tərkib hissəsi olan multiplikator76 konsepsiyası 
iqtisadi fikrin, (xüsusən investisiya ilə bağlı) formalaşmasında müstəsna rol 
oynamışdır. Multiplikator, investisiya vasitəsilə iqtisadi proseslərin 
yüksəldilməsi istiqamətini xarakterizə edir. Məqsədyönlü səmərəli tələbin 
əldə olunması üçün investisiyanın, ümumi məşğulluğun artımında xüsusi 
rol oynayır. Çünki investisiyanın və məşğulluğun səviyyəsi cəmiyyətdəki 
istehlak tələbatını artırmalıdır. Keyns istehsalın genişlənməsinin 
investisayanın artımı vasitəsilə həyata keçirilməsini, bunun da əlavə 
işçilərin cəlb olunmasına səbəb olacağını göstərməklə məşğulluğun, milli 
gəlirin və istehlakın yüksəlməsi prosesini şərh etmişdir. Belə ki, 
məşğulluğun ilkin yüksəldilməsi yeni investisiyaların tətbiqi ilə baş verir. 
Sonradan əlavə cəlb olunan işçilərin tələbinin ödənilməsi, əlavə 
məşğulluğun artımı baş verir. Əlavə məşğulluğun artımı əmsalını Keyns 
multiplikator adlandırmışdır. Multiplikator investisiyanın artımı ilə 
məşğulluq və gəlir arasındakı nisbəti əks etdirir. Bu yolla əldə olunan 
səmərə, multiplikator səmərəsi adlanır. Yəni investisiyanın artımı, özünün 
ilkin tətbiqi həcmindən çox məbləğdə milli gəlirin artımına səbəb olur. 
Keyns multiplikator formulasını belə şəkildə göstərmişdir: 
K= Üw/ Yw  
Burada K-multiplikator əmsalı,  
Üw-gəlirin artımı,  
Yw-investisayanın artımı. 
Multiplikator konsepsiyasına xüsusi diqqət yetirən Keyns qeyd 
edirdi ki, bu termini iqtisadi nəzəriyyəyə 1931-ci ildə R.F.Kan daxil 
etmişdir.  
Lakin, R.F.Kanın xarakterizə etdiyi "məşğulluq multiplikatoru 
nəzəriyyəsi" idi. Bu da mikro səviyyədə başlıca olaraq investisiyaya cəlb 
                                                        
76 Мултипликатор сюзц-вурулан, чохалан, йцксялян мянасыны верир. 
 378 
olunmuş sahə daxilində, aparılan məcmu məşğulluğu əks etdirirdi. Keyns 
özünün "investisiya multiplikatoru" adlandırdığı konsepsiya vasitəsilə 
ümumi investisiya məbləğinin artımı ilə gəlirin məbləğini və onun hər K 
dəfə investisiyanın artımından üstün artığını göstərdi. 
Multiplikator səmərəsini ilkin olaraq ictimai işlərin təşkil olunması 
ilə məşğulluğun yüksəldilməsi timsalında göstərmişdi. 
İctimai işlərin genişləndirilməsi ilə məşğulluğun artımının ictimai 
işlərə cəlb olunacaq işçilərin artımından qat-qat üstün artacağı müşahidə 
olunur. Bu isə sahələrarası qarşılıqlı əlaqənin mövcud olmasından asılıdır. 
Məsələn, dəmir yollarının salınması üçün cəlb olunmuş işçilərin istehlak 
şeylərinə olan tələbatları artacaqdır. Bu da öz növbəsində həmin sahələrdə 
istehlak şeyləri istehsalını genişləndirməklə əlavə məşğulluğa və həmin 
sahənin digər sahələrin məhsullarından asılı olduğu üçün orada istehsalın 
və əlavə məşğulluğun artmasına səbəb olacaq. Bu zəncirvari qarşılıqlı 
əlaqənin gedişatı ilkin multiplikator səmərəsindən asılıdır. 
İnvestisiyanın artımı ilə gəlirlərin yüksəlməsi arasındakı qarşılıqlı 
əlaqə multiplikatorun ölçüsünü müəyyən edir. 
Keyns multiplikatorun ölçüsünü "Son istehlak yönümü ilə" 
əlaqələndirirdi. "Son istehlak yönümü" isə istehlaka olan xərclərin 
gəlirlərin artımına olan nisbəti kimi müəyyən edilir. 
Keyns göstərirdi ki, "nə qədər son istehlaka olan meyl" çox olarsa, bir 
o qədər multiplikator yüksək olar. Deməli, nəticə etibarilə məşğulluğun 
səviyyəsi yüksələr. 
Yuxarıda göstərilən formula vasitəsilə Keyns ABŞ-ın iqtisadiyyatı 
üçün aparmış olduğu hesablamalara əsasən belə qənaətə gəlmişdir ki, 
burada multiplikator əmsalı 2,5-ə bərabərdir. Bu o deməkdir ki, gəlirin 
artımı 2,5 dəfə investisiyanın artımından çox olacaqdır. 
Aparılan elmi tədqiqatlar sübut edir ki, dünyanın inkişaf etmiş 
ölkələrində multiplikator əmsalı 2 və 3 arasında tərəddüd edir. 80-cı illərdə 
ABŞ iqtisadiyyatında investisiyaların artımı 2,5 dəfə milli gəlirin artımına 
səbəb olmuşdur./Km = 2,5/77  
                                                        
77 С.А.Бартенев, Экономические теории и школы. М.1996, стр.184 
 379 
Keyns ideyasının həyatiliyini çox misallarla sübut etmək olar. Sadəcə 
olaraq onun multiplikator konsepsiyasının dolğunluğu, onun iqtisadi 
inkişaf sahəsində oynadığı rolun inkar edilməzliyinə dəlalət edir. 
Keyns göstərirdi ki, "Biz elə qoyulmuş qanun hesab edə bilərik ki, 
onun vasitəsi ilə bilavasitə investisiya ilə əlaqədar olan məşğulluğun artımı 
baş verir. Bununla da istər-istəməz istehlakçı üçün istehsal edən sənaye 
sahələri stimullaşdırılmalıdır. Beləliklə, bu da ümumi məşğulluğun 
artımına gətirib çıxarmalıdır.78  
Multiplikator səmərəsinin baş verməsi üçün bir sıra müəyyən 
şəraitin olması vacibdir. Hər şeydən əvvəl o, özünü istifadə olunmayan 
istehsal avadanlıqlarının və sərbəst işçi qüvvəsinin mövcudluğu şəraitində 
göstərir. Bundan əlavə, iqtisadiyyatın sahə, ərazi, təkrar istehsal 
strukturunun nəzərə alınması. Nəhayət, iqtisadi artımın mövcud olması. 
Bir qayda olaraq, multiplikator səmərəsi iqtisadiyyatın tənəzzülü 
şəraitində deyil, artdığı şəraitdə baş verir. 
Multiplikator səmərəsini Keyns, ilk növbədə dövlət büdcəsi ilə 
əlaqələndirərək, onun ictimai işlərə xərclənməsi hissəsi ilə əlaqələndirirdi. 
Lakin burada hər cür məşğulluq xatirinə deyil, səmərə verə biləcək 
istiqamətdə ictimai xərcləri artırmaq lazımdır. O göstərirdi ki, ola bilər ki, 
xəzinədarlar köhnə boş butulkalara banknotları doldurub, fəaliyyət 
göstərməyən kömür şaxtalarına doldursunlar. Üstünə də şəhərin zibilliyini 
salsınlar. 
Sonra şəxsi bir təşəbbüskarlıq nəticəsində ən yaxşı üsullarla həmin 
banknot tutumlarını ordan çıxartmaq işi irəli sürülsə, ola bilsin ki, birbaşa 
işsizlik tamamilə aradan qalxsın. 
Dolayı tərəfdən isə cəmiyyətdə real gəlirləri artıra bilər, kapitalın 
həcmini, əvvəlkilə müqayisədə daha çox yüksəldər. Ona görə də yaşayış 
evlərinin və s. tikilməsi daha məqsədəuyğundur. 
Keynsin multiplikator konsepsiyası əsasında müasir şəraitdə 
iqtisadiyyatın dövlət tənzimlənməsinin həyata keçirilməsi üçün iqtisadi 
siyasətlər müəyyənləşdirilir. Multiplikator səmərəsinin mahiyyətini dərk 
etmək, onun çoxsaylı qarşılıqlı əlaqələr prinsipinin nəzərə alınması, iqtisadi 
                                                        
78 Кейнс Ъ.М., "Эюстярилян ясяри", сящ.182-185. 
 380 
inkişafını təmin etmək istəyən hər bir ölkə üçün vacib əhəmiyyətə 
malikdir. 
 
§5. KEYNS NƏZƏRİYYƏSİNDƏ QİYMƏT VƏ 
İNFLYASİYA. KEYNSÇİLİK VƏ ONUN ƏSAS CƏRƏYANLARI 
 
İqtisadi siyasətində iqtisadiyyatın milli xarakterini qəbul edən Keyns 
öz tədqiqatlarında pul nəzəriyyəsinə xüsusi diqqət yetirmişdir. Ölkədə pul 
kütləsinin artırılmasının tərəfdarı olan Keyns onların istehsalda investisiya 
olunması üçün aşağı faiz dərəcələri ilə tətbiq olunması imkanlarını 
göstərirdi. Bununla yanaşı o qeyd edirdi ki. pul çatışmazlığı işsizliyin əsas 
səbəbidir. Pul kütləsinin artırılması, faiz dərəcələrinin aşağı salınmasını 
göstərən Keyns eyni zamanda qiymətlərin yüksəldilməsini də təklif edirdi. 
Bunu da xüsusən ticarətin və istehsalın genişləndirilməsinin mümkün 
amili hesab edirdi. 
İnflyasiya ilə əlaqədar o göstərirdi ki, nə qədər ki, istehsal amillərinin 
tam məşğulluğu yoxdur, onların istifadə olunması səviyyəsi, pulun 
kəmiyyətinə uyğun olaraq dəyişiləcək, yox əgər oların tam məşğulluğu 
varsa, onda qiymətlər, pul məbləğinə uyğun dəyişiləcək. 
Lakin səmərəli tələb, mövcud natamam məşğulluq şəraitində də, pul 
kütləsinə uyğun proporsiyada dəyişməyəcək. Çünki onun dəyişilməsi üç 
elementin uzlaşmasından asılıdır. Birincisi, likvidlik qrafikindən. Bu faiz 
normasının aşağı düşməsindən asılı olaraq, əlavə pul kəmiyyətini nağd 
saxlamaq istəyənləri əks etdirir. İkincisi, son səmərəlilik qrafikindən. Bu 
mövcud faiz normasının aşağı düşməsi ilə investisiyanın yüksəldilməsini 
əks etdirir. Üçüncüsü, multiplikatorlu investisiya qrafikdən. Bu mövcud 
investisiyanın artımının, bütövlükdə səmərəli tələbin yüksəlməsini əks 
etdirir.79  
Resursların istifadə olunması səviyyəsi yüksəldikcə, onların 
səmərəliliyi aşağı düşəcək, istehsal xərclərinin kəmiyyəti yüksələcək. 
Bundan əlavə, müxtəlif növ istehsal olunan məhsulların elastiklikləri 
müxtəlif olduğundan, onların bir qisminin təklif olunması, resursların tam 
                                                        
79 Ъ.М.Кейнс, Эюстярилян ясяри, сящ.370-375. 
 381 
istifadə olunmasına qədər qeyri-elastik olacaq. Eyni zamanda resursların 
tam cəlb olunmasına qədər əmək haqqının artımı meyli, ayrı-ayrı işçilər 
üçün müxtəlif səviyyədə baş verəcək. Bütün bunları nəzərə alan Keyns 
qeyd edirdi ki, "mövcud istifadə olunmamış resurslar və qiymətlər 
şəraitində, biz sabit qiymət əvəzinə, praktiki olaraq resursların tam istifadə 
olunduğu şəraitdə pul məbləğinin proporsional şəkildə artan qiymətləri 
müşahidə edəcəyik. Bu qiymətlər məşğulluğun artımı ilə tədricən artır."80 
Keyns qiymət nəzəriyyəsində, yəni pul kəmiyyətinin dəyişməsi ilə 
qiymət səviyyəsinin dəyişməsi arasındakı nisbəti, onlara təsir göstərən 
bütün mürəkkəb amillər qrupunun təhlili ilə aparırdı. 
Mürəkkəb tədqiqat modelinə keçən Keyns göstərirdi ki, hər cür pul 
təklifinin artımı, qiymətlərin artımı ilə əmək haqqının yüksəldilməsi, 
istehlakın və məşğulluğun artımı həddi arasında fəaliyyət göstərəcək. Yəni 
pul təklifi yüksəldikcə, cəmiyyətin həyatında iki mühüm, bir-birini 
əsaslandıran və tədricən bir-biri ilə bir araya  sığmayan iki meyar baş verir. 
Bir tərəfdən hamının istədiyi  əmək haqqının yüksəlməsi, istehsalın 
miqyasının və məşğuluğun artması baş verir. Digər tərəfdən çoxlarının 
istəmədiyi, lakin labüd iqtisadi proseslərdən doğan qiymətlərin yüksəlməsi 
baş verir. Bu əsasdan da o, mütləq inflyasiya ilə yarım inflyasiyanı 
fərqləndirir. Burada əsas meyar məşğulluq səviyyəsi götürülür. Yəni tam 
məşğulluq şəraitində səmərəli tələbə cavab olaraq baş verən inflyasiya 
yarımçıq formada qəbul edilir. 
Səmərəli tələbə görə əmək haqqının artımı ilə əmtəə və xidmətlərin 
qiymətlərinin artımını fərqləndirən Keyns göstərirdi ki, heç vaxt onlar eyni 
proporsiyada baş vermir. Burada o, qiymətlərin daha üstün artımı meylini 
göstərirdi. Uzun bir müddət ərzində qiymətlər həmişə artım istiqamətində 
dəyişilir. 
Keyns qeyd edirdi ki, qiymətlərin sabitliyi və ya qeyri-sabitliyi uzun 
müddət üçün əmək haqqı vahidinin artım sürətinin istehsalın 
səmərəliliyinin artım sürətinə nisbətən üstünlüyü meylindən asılıdır. 
Buradan da belə qənaətə gəlmək olar ki, Keyns öz əsərində istehsal  
xərcləri inflyasiyası nəzəriyyəsinin əsasını qoymuşdur. Yəni qiymətlərin 
artımı, tam məşğulluğu qədər baş verən əmək haqqının yüksəldilməsindən 
                                                        
80 Йеня орада, сящ. 376. 
 382 
asılıdır. Ona görə də o, əmək haqqının hər vahidinə düşən səmərəli tələbi 
hesablamağa cəhd göstərirdi. Bununla da real səmərə ilə əmək haqqının 
artımına yönəldilmiş pulu fərqləndirirdi. 
Keynsə qədərki, yeni klassik nəzəriyyədə tələbin və məşğulluğun 
artımının əsas mənbəyi əmək haqqının aşağı salınması hesab edilirdi. Bu 
meyli çox ətraflı tədqiq edən Keyns belə qənaətə gəlmişdi ki, ona o vaxt 
nail olmaq olar ki, səmərəli tələb parametrini əhatə edən üç amili, istehlaka 
yönümlülüyü, kapitalın son səmərəliliyini və faiz normasının aşağı düşmə 
meylini eyni vaxtda əhatə etmiş olsun. Lakin əmək haqqının aşağı 
salınması səmərəli tələbi yalnız o vaxt əhatə edir ki, o zaman faiz norması 
aşağı düşmüş olsun. Belə aşağı salınma səmərəsi isə yalnız pul təklifinin 
artımı sahəsində aparılan bank siyasətindən asılıdır. Keyns göstərirdi ki, 
bir halda ki, vəziyyət belədir onda əmək haqqının aşağı salınmasının nə 
mənası var. Çünki onun aşağı salınması bir çox sosial çətinlikləri törədir. 
Halbuki, bank siyasəti vasitəsi ilə faiz normasını aşağı salmaqla səmərəli 
tələbin artımına nail olmaq olar. 
Bütün bunları nəzərə alan Keyns sübut etdi ki, səmərəli tələbin 
artımına əmək haqqının aşağı salınması deyil, onun sabit saxlanılması ilə 
nail olmaq olar. 
Keynsin irəli sürmüş olduğu ideyalar elmi cəhətdən nə qədər tutarlı 
və metodoloji baxımından nə qədər dərk olunan olsa da, o bazar sistemli 
ölkələrin iqtisadçıları arasında birmənalı qəbul olunmadı. Onun "səmərəli 
tələb" nəzəriyyəsi, iqtisadiyyatın makro səviyyədə dövlət tənzimlənməsi, 
məşğulluq, faiz dərəcəsi, əmək haqqı, inflyasiya, pul-kredit və büdcə-vergi 
siyasəti, iqtisadi artım, böhranlar, iqtisadi tsikl və s. haqqında irəli srmüş 
olduğu ideyaları bir sıra ölkələrdə iqtisadçılar tərəfindən  qəbul edilsə də, 
lakin onlar ona öz tənqidi mülahizələrini də bildirirdilər. Lakin Keynsin 
irəli sürmüş olduğu iqtisadi konsepsiya, D.Rikardo, K.Marks, L.Valras və 
A.Marşallda olduğu kimi, onu da tənqid hədəfinə çevirdi. Bütün tənqidlərə 
baxmayaraq dövr keçdikcə onun iqtisadi konsepsiyası öz həyatiliyini 
göstərirdi. Bu əsasdan da keynsçilik bir iqtisadi cərəyan kimi mövcud 
olmağa başlayır. Keynisçilik vahid bir istiqamət olmayıb, öz tətbiqində üç 
cərəyana bölünür. Birincisi, radikal islahatçı cərəyanı, başlıca olaraq 
inhisarçı dövlət kapitalizminin mənafeyini müdafiə edir. İkincisi, liberal 
 383 
cərəyan, bunlar da inhisarçılığı müdafiə etməklə kapitalist iqtisadiyyatının 
sabitliyini başqa vasitələrdə axtarmağa üstünlük verirlər. Üçüncüsü, sol 
keynsçilərdir ki, onlar da iqtisadi inkişafı əsaslı səmərəli tələb səviyyəsinə 
təsir göstərən milli gəlirin bölgüsündə görürlər.  
Bu proses Keyns nəzəriyyəsinin  keçən son 60 ili ərzində davam 
etmiş və onu müasir keynsçilik cərəyanına gətirib çıxarmışdır. Keynsin 
nəzəriyyəsi ilə müasir keynsçilik üst-üstə düşmür. Bütün elmi 
istiqamətlərdə olduğu kimi Keyns nəzəriyyəsi sadəcə təkrar olunmamış, 
ondan metodoloji əsas kimi istifadə olunmaqla, inkişaf etdirilmişdir. 
Bununla əlaqədar Keynsin özündə olmayan, oldüqca mütərəqqi elmi 
konsepsiyalar meydana gəlməyə başlamışdır. 
Müasir keynsçilik cərəyanı haqqında danışarkən burada əsasən iki 
ölkənin ABŞ və Fransa iqtisadçılarının adını qeyd etmək lazımdır. 
Amerikada Keyns nəzəriyyəsinin davamçılarından S.Xarrisi, 
E.Xanseni, C.Klarkın və b. qeyd etmək olar. Onlar öz əsərlərində Keynsin 
işsizlik və böhran, multiplikator, iqtisadiyyatın tənzimlənməsi və dövlətin 
həlledici rolu haqqındakı əsas müddəalarını qəbul etməklə, iqtisadiyyatda 
yeni cərəyan kimi, konkret spesifik şəraitə uyğun öz elmi konsepsiyalarını 
gətirdilər. 
Bazar iqtisadiyyatının ən üstün cəhəti kimi nəzərdə tutulan özü-
özünə tənzimlənmə ideyasını, Keyns öz "səmərəli tələb" nəzəriyyəsi ilə 
birləşdirərək sübut etdi ki, iqtisadi resurslardan yalnız dövlətin 
iqtisadiyyata müdaxiləsi ilə daha səmərəli istifadə etmək olur. Məhz bu 
əsasdan da Amerika məktəbinin nümayəndələri göstərdilər ki, iqtisadi 
konyukturadan asılı olaraq dövlət öz xərclərindən manevredici formada 
istifadə edə bilər.  
Belə ki, iqtisadiyyatın yüksəldiyi şəraitdə investorlar məhdudlaşır. 
Lakin aşağı endiyi şəraitdə yüksəlir. Bununla əlaqədar olaraq dövlət 
büdcəsinin iqtisadi artımın, iqtisadiyyatın tənzimlənməsinin əsas 
mexanizmi olduğunu göstərirdilər. 
Dövlət büdcəsinin formalaşmasında vergilərin rolunu nəzərə alaraq, 
Keyns nəzəriyyəsinə  tamamilə əsaslanaraq, amerikan iqtisadçıları hesab 
edirdilər ki, əhalidən tutulan vergilərin məbləği 25 faiz və bir qədər ondan 
çox ola bilər. 
 384 
Keyns nəzəriyyəsində multiplikator prinsipi əsas yer tuturdusa və o, 
gəlirlərin artım səviyyəsinin investisiyalardan asılılığını göstərirdisə, lakin 
Amerika keynsçiləri əvvəlcə E.Xansen, sonra C.Klark və b. iqtisadiyyatda 
yeni akselerator prinsipini gətirdilər. Akselerator prinsipi multiplikator 
prinsipinin əksi olaraq, gəlirlərin artımı ilə investisiyanın artımını əks 
etdirir. Burada əsas diqqət istehsal müddətinə verilərək maşın və 
avadanlıqların genişlənməsi prosesi ilə əlaqədar irəli gələn real 
investisiyaya olan tələbin artması nəzərdə tutulur. Əgər multiplikator 
kapital qoyuluşunun artımı ilə müşahidə olunursa, lakin akselerator 
gəlirlərin artımının kapital qoyuluşunun yüksəldilməsi  meyli ilə 
xarakterizə olunur. 
 Müasir təkrar istehsal nəzəriyyəsinin əsasında demək olar ki, 
amerikan iqtisadçılarının irəli sürdüyü akselerator prinsipi üstün yer tutur. 
Qərbi Avropa ölkələrində faşist Almaniyası ilkin olaraq Keynsin 
iqtisadiyyatın dövlət tənzimlənməsi ideyasını qəbul etdi. Faşist nazir 
Y.Şaxt göstərirdi ki, Keynsin nəzəriyyəsi, milli-sosialist iqtisadiyyatının 
əsaslandırılması üçün olduqca yararlıdır.  Lakin faşizmin təcavüzkarlığı, 
bu nəzəriyyənin ölkə iqtisadiyyatına tətbiq olunmasına əngəl törətdi. 
Lakin 40-cı illərin əvvəllərində Fransa iqtisadi fikrində keynsçilik yer 
tutmağa başladı. Əgər bir sıra iqtisadçılar Q.Arden, P.Mendes-Frans, 
Keynsin nəzəriyyəsini heç bir düzəliş olmadan qəbul edirdilərsə, lakin 
F.Perru və b. dövlətin iqtisadiyyata müdaxiləsi ideyasını tənqidi şəkildə 
qəbul edirdilər. Xüsusən yeni investisiyaların stimullaşdırıcı vasitəsi hesab 
olunan borc faizinin tənzimlənməsini vacib hesab etmirdilər. Bununla 
əlaqədar fransız iqtisadçıları iqtisadiyyatın planlaşdırılmasına üstünlük 
verirdilər. Planlaşma ilə iqtisadiyyatın strukturuna və müvafiq artım 
sürətinə, eləcə də fasiləsiz investisiya prosesinə nail olmağın 
mümkünlüyünü sübut edirdilər. 
Lakin bu planlaşmanı indikativ formada, yalnız dövlət sektorunda 
iqtisadiyyatın uzunmüddətli proqnozlaşdırılması ilə əlaqələndirirdilər. 
Heç  cür kooperativ planlaşdırmaya yol verməməyi təklif edirdilər. Yəni 
iqtisadiyyatın həm dövlət, həm kooperativ, həm də xüsusi sektorunu 
vəhdət şəklində əhatə edən imperativ planlaşdırma direktiv, sosialist 
xarakter daşıdığından, onu iqtisadiyyata tətbiq etmək olmaz. 
 385 
1950-ci illərdən başlayaraq Massaçust Texnoloji Universitetinin 
professoru Evsey Domar və Oksford Universitetinin professoru Robert 
Xarrod Keynsin iqtisadiyyatın dövlət tənzimləməsi mümkünlüyünü və 
imkanlarını nəzərə alaraq iqtisadi artım sürətinin daimi mexanizmini 
təmin edən yeni nəzəriyyə işləyib hazırladılar. 
İqtisadiyyatda  dinamik müvazinətın qorunması üçün bütün istehsal 
güclərindən və əmək resurslarından istifadə olunmasına əsaslanan daimi 
iqtisadi artım sürəti nəzəriyyəsi, Keynsin iqtisadi konsepsiyasından irəli 
gələn ən mütərəqqi elmi istiqamətdir. 
Keyns nəzəriyyəsi, təkcə bir cərəyan kimi, yalnız 30-cu illərdən 
başlayaraq iqtisadi proseslərin tədqiqində tətbiq olunmaqla 
hüdudlanmayıb. 70-ci illərdən başlayaraq bu cərəyan yeni keynsçilik 
istiqamətlərində formalaşmağa başlamışdır. Düzdür, əvvəllər 
postkeynsçilik nəzəriyyəsi istiqamətində tədqiqatlar aparılırdısa, lakin 70-
ci illərin sonundan başlayaraq yeni keynsçilik nəzəriyyələri meydana 
gəlməyə başladı. Bu nəzəriyyədə  Keynsin qeyri-müvazinət modeli əsas yer 
tuturdu. Yeni keynisçilik nəzəriyyəsində qeyri-müvazinətlik, Valrasın 
ümumi müvazinətə konsepsiyası əsas götürülürdü. Burada bazar 
növlərinin qarşılıqlı əlaqədə olması və eyni vaxtda dəyişikliklərə məruz 
qalması ilə izah olunurdu ki, bu Keynsin qeyri-müvazinətlə bağlı gəlmiş 
olduğu fikri təsdiqləyirdi. 
Bu istiqamətdə aparılan tədqiqatlar böyük uğur qazanmasa da, lakin 
nominal qiymətlərlə əmək haqqının sərt qovuşdurulması qeyri-müvazinətə 
və işsizliyə səbəb olacağı ideyası bir daha əsaslandırıldı. 
Keyns nəzəriyyəsinə dəyərli töhfələr gətirən iqtisadçılardan Nobel 
mükafatı laureatları C.Tobini, F.Xanini, R.Lukası, C.Stiqlisi və b.-nı qeyd 
etmək olar. 
Yeni keynsçilik nəzəriyyəsini neokeynsçilik nəzəriyyəsindən 
fərqləndirmək lazımdır. Çünki neokeynsçilik nəzəriyyəsinin 
nümayəndələri, müharibədən sonrakı illər ərzində iqtisadi tsikl və artım 
sahəsində tədqiqat aparanlar idilər. 
Yeni keynsçilik nəzəriyyəsində əsas istiqamətlərdən biri də 
inhisarçılıq və qeyri-təkmil informasiya şəriatində iqtisadi proseslərin 
gedişatının qəbul olunmasıdır. İnhisarçılıq elementlərinin meydana 
 386 
gəlməsini bir qayda olaraq yeni keynsçilik nəzəriyyəsinin nümayəndələri 
istehsal olunan məhsulların yekcins olmaması ilə izah edirdilər. 
Ümumiyyətlə, keynsçilik öz fəaliyyətinə görə üç istiqamətə bölünür: 
postkeynsçilik, neokeynsçilik və yeni keynsçilik. 
Keynsçilik nəzəriyyəsinin əsas aparıcı istiqaməti postkeynsçilikdir. 
Belə ki, bu cərəyanın nümayəndələri "Keyns inqilabının əhəmiyyətini" hər 
vasitə ilə müdafiə edərək onu neoklassik səviyyəyə qaldırırlar. 
Postkeynsçilik cərəyanının ən görkəmli nümayəndələrini Con 
Robinsonu,  Nikalas Kaldoru və Pyer Sraffanı hesab etmək olar.  
Postkeynsçiliyə baxış, 1956-cı ildə iki iri sanballı işin dərc olunmasına 
təsadüf edir. Bunlardan biri C.Robinsonun dərc etdirdiyi "Kapital yığımı" 
əsəri və N.Kaldorun dərc etdirdiyi "Bölgünün alternativ nəzəriyyəsi" 
əsərləridir. 1960-cı ildə P.Sraffanın dərc etdirdiyi "Əmtəə vasitəsi ilə 
istehsal olunan əmtəələr" əsəri postkeynsçilik istiqamətinin bir cərəyan 
kimi tam formalaşmasına səbəb oldu. 
Postkeynsçilik cərəyanının nümayəndələri Keyns inqilabını başa 
vurmaq üçün onun makroiqtisadi nəzəriyyəsinə əsaslanmaqla yanaşı, eyni 
zamanda iqtisadi proseslərin izahına qiymətqoyma və bölgüdən istifadə 
etməyə də xüsusi diqqət yetirirdilər. 
Postkeynsçilik öz ideyasına, metodologiyasına və tədqiqat obyektinə 
görə üç istiqamətə bölünür. Bunlar monetar, kaletskiçilik və 
neorikardoçuluq istiqamətləridir. 
Monetar postkeynsçiliyin əsas xüsusiyyəti, iqtisadiyyatda pulun 
rolunun gücləndirilməsi ilə bağlıdır. Pulun iqtisadiyyatda oynadığı 
müstəsna rolu nəzərə alınmaqla təkrar istehsal prosesinin artım və 
miqyasına olan təsir öyrənilmişdir. Keynsin pulun istehsalın miqyasına və 
məşğulluğun səviyyəsinə olan təsiri əsas meyar kimi qəbul edilmişdir. 
Bu cərəyan əsasən ABŞ-da, İngiltərədə, Kanadada geniş vüsət 
almışdır. 
Kaletskiçilik postkeynsçiliyin fərqləndirici xüsusiyyəti, Polşa 
iqtisadçısı Kaletskinin səmərəli tələbin qeyri-təkmil rəqabət şəraitində 
öyrənilməsi ideyasının əsas götürülməsi ilə əlaqədar olduğunun 
göstərilməsidir. 
 387 
80-cı illərdə meydana gələn bu cərəyan əsasən İngiltərədə, 
Kanadada, Avstriyada, İtaliyada geniş yayılmışdır. Bu cərəyanın 
nümayəndələri Kaletskinin ardıcılları kimi, makroiqtisadi nəzəriyyənin 
mikroiqtisadi aspektlərinə üstünlük verirlər. Onlar əvvəla, Marşall 
elementlərini qəbul etmirlər. Halbuki bu cəhət monetar postkeynsçilikdə 
üstünlük təşkil edirdi. İkincisi, təsərrüfat dinamikası, qısamüddətli və 
tsiklik şəkildə götürülərək real vəziyyətə uyğun öyrənilir. Üçüncüsü bölgü 
proseslərinin təhlili sırf sinfi mübarizəyə uyğun aparılır. 
Postkeynsçilik cərəyanının üçüncü istiqaməti olan 
neorikardoçülüğün fərqləndirici xüsusiyyəti Keynsin səmərəli tələb 
nəzəriyyəsinin, Rikardonun dəyər nəzəriyyəsi ilə birləşdirilməsi 
ideyasından ibarətdir. 
Neorikardoçülüğun başlıca olaraq İtaliyada geniş yayılmasına 
baxmayaraq, o İngiltərədə və Hindistanda da öyrənilmişdir. Bu istiqamətin 
nümayəndələri, Keyns nəzəriyyəsinin gəlirlərin və istehsalın səviyyəsini 
müəyyən edən əmanətlərlə investisiya arasında olan nisbət ideyasını əsas 
götürürlər. 
Bununla yanaşı bu istiqamət üçün əsas cəhət müvazinətin 
müəyyənləşdirilməsi prinsipinin üstünlük təşkil etməsidir. Müvazinətın 
baş verməsi əsasən tələb və təklif arasında deyil, istehsal və bölgü 
şəraitlərinin uzlaşdırılmasında görülür. Müvazinətin özü isə iqtisadiyyatın 
bütün sektorları üçün vahid və ya eyni mənfəət normasını müəyyən 
etməklə, ona vahid əmək haqqı səviyyəsinin yaradılması kimi baxılırdı. 
Əmək haqqının bu səviyyəsinin isə istehsalın həcminə və məşğulluğun 
səviyyəsinə təsir göstərdiyi qeyd edilirdi. 
Ümumiyyətlə, keynsçilik cərəyanının İngiltərədə, İtaliyada, 
Fransada, Kanadada və digər ölkələrdə geniş yayılmasına baxmayaraq, o 
əsasən ABŞ-da inkişaf etmişdir. Xüsusən bu istiqamətdə A.Xaninin və 
S.Xarrisin tədqiqatlarını qeyd etmək olar. 
A.Xansen (1887-1975) "İqtisadi tsikllər və milli gəlir", "Keyns 
nəzəriyyəsinin rəhbər tutulması", "60-cı illərin iqtisadi problemləri" 
əsərlərində, S.Xansen (1897-1974) isə  "Con M.Keyns iqtisadçı və siyasi 
xadim" əsərində Keyns nəzəriyyəsini inkişaf etdirmişlər. Onların 
tədqiqatları neokeynsçilik adı almışdır. 
 388 
Neokeynsçilik üçün əsas xarakterik əlamət mövcud dövlət 
quruculuğu şəraitində işsizliyin və böhranın səbəblərini  və onun 
iqtisadiyyatın dövlət tənzimlənməsi üçün daşıdığı əhəmiyyəti 
göstərməkdən ibarətdir. Bundan əlavə neokeynsçilik üçün xüsusi kapitalist 
bölməsinin inkişafını təmin etməkdən ötrü dövlət sifarişlərinin verilməsi 
xüsusiyyətlərinə diqqətin artırılması başlıca istiqamət kimi qəbul edilir. 
Ümumiyyətlə, qeyd etmək lazımdır ki, keynsçilik nəzəriyyəsi 
postkeynsçilik, neokeynsçilik, yeni keynsçilik istiqamətində inkişaf etsə də, 
onların bir ümumi cəhəti vardır ki, o da Keyns nəzəriyyəsinin mövcud 
şəraitə uyğun olaraq inkişaf etdirilməsinə imkanın yaradılmasından 
ibarətdir. 
Keynsin iqtisadi artım nəzəriyyəsi demək olar ki, artım nəzəriyyəsi 
sahəsində ediləcək bir sıra mühüm ümumi müddəaların əsaslanmasına 
imkan yaratmışdır. Bu istiqamətdə bir-birindən asılı olmayaraq ingilis 
iqtisadçısı R.Xarrodun və Amerika iqtisadçısı E.Domarın gəldikləri 
nəticələri xüsusi qeyd etmək lazımdır.  Amerika iqtisadçısı D.Xemberqin 
təbirincə demiş olsaq, R.Xarrodun və E.Domarın artım modelləri, Keyns 
modeli çərçivəsində aparılan ilk ümumiləşmələri əks etdirən 
tədqiqatlardandır. 
Belə ki, onların "iqtisadi dinamika" artım prosesini müəyyən edən 
amillərin rolunu qısa müddətdən uzun müddətə keçirə bilmişlər. Əgər 
Keynsin modelində milli gəlirin müvazinətinin formalaşması şəraiti əks 
olunursa, lakin R.Xarrodun  və E.Domarın modelində milli gəlirin artım 
sürətini təmin edən müvazinətli və ya sabit məcmu şərtləri əks olunur. 
İqtisadi artım nəzəriyyəsi mahiyyət etibarilə belə şəraitdə iki qrup 
amillərlə rastlaşır. 
Birinci qısa müddət ərzində milli gəlirin sabit artım sürətini 
müəyyən edən şərtləri müəyyənləşdirmək, ikincisi isə bu vəziyyətdən asılı 
olan uzunmüddətli artıma imkan verən şərtləri əsaslandırmaq. 
Sabit, daha doğrusu, qeyri-sabitli dinamik müvazinətli artım, əgər 
Keyns nəzəriyyəsi üçün xarakterik hal idisə, lakin Xarrod və Domar isə bu 
prosesi bilavasitə kapital qoyuluşu ilə və texniki tərəqqinin səviyyəsi ilə 
əlaqələndirirdilər. 
 389 
Artıq qeyd etdiyimiz kimi, Keyns modelində artım problemi əmanət 
və investisiyanın nisbəti prizmasında öyrənilirdi. Əmanət və investisiya 
arasındakı müvazinət, dinamik müvazinəti xarakterizə edirdi. 
Lakin Xarrod milli gəlirin artım sürəti ilə kapital qoyuluşunun artım 
süoəti arasındakı nisbətlə milli gəlirdəki əmanətlərin payı arasmındakı 
müvazinəti əsas götürmüşdür. 
Xarrod qeyd edirdi ki, faktiki iqtisadi artım sürəti çox adamların 
cəhətlərindən və səhvlərindən asılı olaraq formalaşır. 
Lakin hər bir artım, təbii artım səviyyəsi ilə hüdudlaşmalıdır. Bu da 
əhalinin artımından, mövcud iş qüvvəsinin təklifindən və istesalın texniki 
şəraitindən asılıdır. 
Beləliklə, Keyns modelindən  irəli gələn artım nəzəriyyələrini tədqiq 
edən iqtisadçılar belə qənaətə gəlmişlər  ki, artım prosesinə imkan verən 
bütün amillər qarşılıqlı əlaqədədirlər. Bu da bir-birindən asılı olan iqtisadi 
əlaqələrin təkrar istehsalı sahəsində yeni istiqamətlərin meydana gəlməsinə 
səbəb olmuşdur. 
Bütün bu deyilənləri ümumiləşdirib belə qənaətə gəlmək olar ki, 
Keyns səmərəli tələb nəzəriyyəsinin istehsalın, məşğulluğun 
tənzimlənməsinin keyfiyyətcə yeni konsepsiyasını yaratdı. 
Bununla da o, birincisi, kapitalist iqtisadiyyatı üçün, ona qədər xas 
olan özü-özünü tənzimlənmə prinsipini rədd etdi. Göstərdi ki, kapitalist 
iqtisadiyyatında böhranlar baş verir. Səbəbi istehsal güclərindən, eləcə də 
əmək resurslarından tam istifadə olunmamasıdır. Sübut etdi ki, kapitalist 
iqtisadiyyatının müvazinətli inkişafı üçün təkcə bazar elementləri kifayət 
etmir. 
İkincisi, o əsaslandırdı ki, cəmiyyətdə milli sərvətin artımı ilə, 
səmərəli tələbi qorumaq həm çətinləşir, həm də günün ən vacib 
məsələlərinə çevrilir. Gəlirlərin artımı, adamların əmanətlərə olan meylini 
gücləndirir. 
Üçüncüsü, o sübut etdi ki, əmanətlərlə investisiyanı fərqləndirmək 
lazımdır. Çünki kapital yığımında əsas rolu əmanətlər deyil, investisiya 
oynayır. Əmanətlərlə investisiya arasında müvazinəti yaratmaq əslində 
iqtisadi aktivliyi təmin etmək deməkdir. Əgər əmanətlər investisiyadan 
azdırsa, iqtisadi aktivlik aşağı düşür. Əks istiqamətdə isə, yəni əmanətlər 
 390 
investisiyadan çox olarsa, onda iqtisadi aktivlik yüksəlir. Çünki hər bir 
əmanətin real məşğulluq səviyyəsindən, faiz dərəcəsindən asılı olaraq 
investisiya olunmaq imkanı var. 
Dördüncüsü, makroiqtisadi təhlillə əlaqədar olaraq, onun irəli 
sürmüş olduğu ideyalar, müasir iqtisadi siyasətin formalaşmasına, xüsusən 
müasir keynsçilik cərəyanın qüvvətlənməsinə səbəb oldu. 
Beşincisi, Keynsin iqtisadi ideyaları təkcə klassik bazar sistemli 
ölkələr üçün deyil, eyni zamanda bazar iqtisadiyyatına keçən ölkələr üçün 
də xüsusi əhəmiyyət kəsb edir. Ona görə də dünyanın bir sıra ölkələri öz 
milli iqtisadi inkişaf konsepsiyalarında Keynsin makroiqtisadi 
tənzimlənmə nəzəriyyəsindən irəli gələn ideyalardan da istifadə edirlər. 
Hazırda Azərbaycanda iqtisadi inkişaf prosesinin həyata keçirilməsində 
Keyns nəzəriyyəsindən irəli gələn müddəalardan istifadə olunur. 
 
 
 
 
 
 
 
 
 
 
 
 
 
 
 
 
 
 
 
 
 
 391 
 
 
 
 
 
 
 
 
 
FƏSIL 16. NEOLIBERALIZM 
 
§1. NEOLİBERALİZMİN NƏZƏRİ VƏ METODOLOJİ  
 ƏSASLARI 
 
Neoliberalizm  müasir neoklassik nəzəriyyələrin bir istiqamətidir. 
Neoliberalizm ideyaları hələ XX əsrin 20-30-cu illərində meydana gəlməyə 
başlamış və getdikcə inkişaf edərək bütöv bir təlimə çevrilmişdir. Bu 
təsadüfi olmayıb, həmin dövrdə cəmiyyətdə baş verən yeni keyfiyyət 
dəyişiklikləri ilə bağlı idi. Belə ki, inkişaf etmiş ölkələrin iqtisadiyyatlarında 
inhisarlar hökmranlıq etməyə başlamış, azad rəqabət aradan qalxmış, 
iqtisadi tənəzzül dərinləşmiş, işsizlik artmış və nəhayət 1929-1933-cü illərin 
iqtisadi böhranı kapitalist dünyasını lərzəyə salmışdı. Belə bir şəraitdə bu 
vaxta qədər hakim kəsilən A.Smitin  dövlət müdaxiləsi olmadan 
iqtisadiyyatın öz-özünə tənzimlənməsi ideyası özünü doğrultmadığı üçün  
tənqidə məruz qaldı. İqtisadiyyata dövlət müdaxiləsinin zəruriliyi, onun 
forma və metodları haqqında yeni təlimə ehtiyac yarandı və  dövlətin 
makroiqtisadi tənzimləmə sistemini əsaslandıran Keynsçilik meydana 
gəldi. Həmçinin bu dövrdə marksizmin ideyalarının bəzi ölkələrdə (keçmiş 
SSRİ ölkələri) reallığa çevrilməsi   də iqtisadi fikrə müəyyən təsir göstərə 
bilmişdi. 
Beləliklə, bu dövrdə iqtisadi fikir tarixində neoliberalizmlə yanaşı 
keynsçilik və marksizm də mövcud olmuş və sonrakı iqtisadi 
nəzəriyyələrin formalaşmasına öz təsirini göstərmişdir. Yaranan bu yeni 
nəzəriyyə və konsepsiyalar iqtisadi hadisə və proseslərə, iqtisadiyyata 
 392 
dövlətin təsirinin, müdaxiləsinin məqsədi, hüdudu, forma və metodlarına 
görə fərqli baxışları ilə səciyyələnmişdir. 
Müəyyən cəhətlər üst-üstə düşməsinə baxmayaraq, neoliberalizm bu 
nəzəriyyələrdən əsaslı dərəcədə fərqlənmişdir. Belə ki, iqtisadiyyata 
dövlətin fəal müdaxiləsini qəbul edən Keyns və onun ardıcılları 
investisiyalar, dövlət sifarişləri, vergilər və s. kimi iqtisadi vasitələrin 
köməyi ilə istehsal prosesini tənzimləməyi əsas götürürdülər. Bu isə azad 
rəqabəti müəyən qədər məhdudlaşdırdığı üçün Keynsçiliyə alternativ olan 
iqtisadi liberalizm ideyaları yenidən canlanmağa başladı və neoliberalizm 
formasında çıxış etdi. Neoliberalistlər inhisarçılığın və rəqabətin 
tənzimlənməsi yolu ilə azad rəqabət üçün əlverişli şərait yaratmağı əsas 
götürməklə iqtisadiyyata dövlət müdaxiləsinin obyektini dəyişdirdilər.  
Neoliberalistlər həm də marksizmə, dirijizmə qarşı əks mövqedən 
çıxış etmişlər. Belə ki, 20-30-cu illərdə iqtisadi fəaliyyətdə qiymətlərin və 
gəlirlərin tənzimlənməsi maddi və maliyyə resurslarının bölgüsü üzərində 
dövlət nəzarəti mövcud olduğundan dövlət iqtisadiyyatı inhisarçı formada 
idarə edirdi. Buna görə də onlar əks olaraq total inhisarçılığa qarşı dövlət 
müdaxiləsinin forma və metodlarını dəyişdirməyi, dövlətin təsərrüfat 
prosesinə təsirinin strategiya və taktikasının yenidən işlənməsini, bazar 
iqtisadiyyatının əsaslarının aktiv müdafiə edilməsini zəruri saymışlar. 
Neoliberalizm bir iqtisadi cərəyan kimi klassik liberalizmin və 
neoklassik məktəbin ideyalarını özündə birləşdirmişdir. Belə ki, şəxsi 
marağa əsaslanaraq iqtisadi fəaliyyətə dövlətin məhdud təsirini qəbul edən 
(A.Smit) liberalizm inkişaf edərək və təkmilləşərək yeni bir nəzəriyyəyə 
çevrilmişdir. Öz-özünü tənzimləmə, passiv dövlət siyasəti kimi köhnəlmiş 
liberalizm ideyaları onların şəxsində yeni şəraitə uyğunlaşdırılmışdır. 
Onların arasında ümumi cəhət xüsusi mülkiyyətin hərtərəfli 
möhkəmləndirilməsi və həvəsləndirilməsi əsasında formalaşan fərdi 
azadlıq ideyasının qəbul edilməsi olmuşdur. 
Bu ümumi cəhətlə yanaşı bunlar arasında müəyyən fərqli cəhətlər də 
olmuşdur. Klassik liberalistlər iqtisadiyyata dövlətin müdaxiləsini inkar 
edir, burada dövlətin rolunu "gecə mühafizəçisi" kimi qəbul edirdilər 
(V.Repke). İqtisadiyyatın bazar mexanizmi ilə öz-özünə idarə olunmasını 
əsas götürməklə dövlətin rolunu ancaq azad rəqabət üçün şərait 
 393 
yaradılmasında görürdülər. Neoliberallar isə iqtisadiyyata dövlətin 
müdaxiləsinin daha da fəallaşmasını təklif edirlər və hazırkı şəraitdə 
bunun qaçılmaz olduğunu göstərirlər. Onlar həm də iqtisadi hadisə və 
proseslərin makroiqtisadi təhlilini əsas götürürlər. 
Neoklassiklərin metodologiyasında üstün yer tutan marjinalizm 
ideyasını o qədər də əsas saymayan müasir neoliberalistlər təsərrüfat 
subyektlərinin fərdi fəaliyyətlərini deyil, kollektiv institutların, dövlətin, iri 
korporasiyaların və inhisarların fəaliyyətini öyrənən institutsional 
problemlərin tədqiq olunmasını vacib hesab edirlər. İqtisadi sistemlərə 
sosial, tarixi, texnoloji şərtlərin təsiri ilə fərqlənən daim dəyişən bir sistem 
kimi baxırlar. 
Həmçinin iqtisadi hadisələrin gedişinə uyğun olaraq 
neoliberalistlərin yanaşmalarında müəyyən dəyişikliklər baş verir. Bütün 
təsərrüfat subyektlərində azad rəqabətin təmin olunması üçün dövlət 
müdaxiləsini zəruri hesab edən neoliberalistlər arasında dövlətin hansı 
iqtisadi prosesdə iştirakı haqqında  vahid fikir olmamışdır. Lakin istər azad 
rəqabəti, istərsə də sosial bazar təsərrüfatını qəbul edən yanaşmalarda bir 
ümumi cəhət ondan ibarət olmuşdur ki, xüsusi mülkiyyətin üstünlüyü 
şəksiz qəbul edilir. Onlardan bir qismi (Berri, Larner, F.Xayek) mütləq 
azadlıq tərəfdarı olmaqla dövlətin rolunu inkar edirlər. Ayrı-ayrı şəxslərin 
mikrosəviyyədə qəbul etdikləri qərarlara daha üstünlük verirlər. Digərləri 
(M.Armak, Q.Murdal, A.Ryustov, F.Xayek)   iqtisadi fəaliyyətdə dövlətin 
iştirakına daha həssas yanaşaraq onun rolunu inhisarçılığın və rəqabətin 
tənzimlənməsində,    bir başqaları (V.Oyken, L.Erxard) sosial sahənin 
tənzimlənməsində, digər bir qismi isə (M.Fridmen) pul-kredit sahəsində 
tənzimlənmədə görürlər. 
Neoliberal istiqamətin müasir nümayəndələri (Olseviç) qeyd 
etmişdir ki, müharibədən sonra kortəbii, azad rəqabət, bazar rəqabəti ilə 
əvəz olunmuşdur.  Bazar rəqabətində inhisarçılıq, sosial ziddiyyətlər dəqiq 
qanunvericilik yolu ilə tənzimlənir. Ciddi əmək və sosial təminatın həyata 
keçirilməsi yolu ilə rəqabət mexanizminin şüurlu surətdə yenidən 
qurulması baş verir ki,  bu da sosial bazar təsərrüfatının formalaşmasına 
şərait yaradır. 
 394 
Neoliberalizmin metodologiyasının xüsusiyyəti bundan ibarətdir ki, 
onlar bazar təsərrüfatının formalaşması üçün əsasən iqtisadi fəaliyyətin 
hüquqi əsası kimi xüsusi mülkiyyətin mövcudluğunu, sahibkarlıq 
fəaliyyətini və azad rəqabəti əsas sayırlar. Xüsusi mülkiyyətin, xüsusi 
sahibkarlığın inkişafı məqsədilə dövlət tənzimlənməsini zəruri hesab 
edirlər. Ümumiyyətlə, onların iqtisadi sistemi azadlıq prinsipinə əsaslanır. 
Azadlıq dedikdə isə, şəxsiyyətin azadlığı, iqtisadi azadlıq, azad 
sahibkarlıq, ticarət azadlığı, azad bazar təsərrüfatını başa düşürlər.  Bu 
əsasda göstərirlər ki, sahibkar konkret fəaliyyət növünü özü seçməlidir. 
Dövlətin vəzifəsi isə sahibkarı istiqamətləndirmək yox,, ona kömək etmək, 
onun rast gəldiyi maneələri aradan qaldıraraq yolunu təmizləməkdir.  
Təsərrüfat subyektlərinin iqtisadi azadlığı üçün dövlət azad rəqabətə şərait 
yaratmalı və lazım gəldikdə ona nəzarət etməlidir. Bununla iqtisadi hadisə 
və proseslərə makrosəviyyədə yanaşmağa və öyrənməyə cəhd edirlər. 
Neoliberalistlər iqtisadiyyatda baş verən tənəzzül, işsizlik, 
durğunluqların səbəbini azad rəqabətin inhisarçılıqla əvəz olunmasında 
görürlər. İnhisarçılıqla bərabər  iqtisadiyyatda inflyasiya hallarını da 
təhlükəli hesab etmişlər.  Keynsin kəsirli büdcə vasitəsi ilə maliyyələşdirmə 
tədbirlərinin, dövlətin investisiya fəaliyyətinin azad bazar təsərrüfatı üçün 
əks nəticə verdiyini göstərirlər. İqtisadi tarazlığa nail olunması üçün pul 
tədavülünün sabitliyini, dövlət büdcəsinin gəlir və xərclərinin 
tarazlaşdırılmasını təklif edirlər. Həmçinin sosial sahədə də müəyyən 
tədbirləri - minimum əmək haqqının təminatlılığı, qadın və uşaq 
əməyindən istifadənin məhdudlaşması, xeyriyyə tədbirlərinin 
genişlənməsi -  vacib hesab edirlər. Buradan da iqtisadi azadlığın təmin 
olunması üçün hər cür inhisarçılığa, o cümlədən də xüsusi mülkiyyətin 
inhisara alınmasına qarşı çıxırlar. 
İqtisadiyyatın liberallaşdırılmasını ön plana çəkən neoliberalistlər 
təsərrüfatçılığın səmərəli forması kimi bazarın hərtərəfli inkişafını iqtisadi 
artımın əsas vasitəsi hesab edirlər.  Azad bazar təsərrüfatının inkişaf 
edərək sosial bazar təsərrüfatına çevrilməsini yeni şəraitə uyğunlaşan bir 
təsərrüfat modeli kimi qəbul etmiş və bunu inkişafın təbii tarixi prosesi 
adlandırmışlar. 
 395 
Neoliberalistlər öz iqtisadi baxışlarını əsaslandırmaq üçün iqtisadi 
siyasət proqramı da işləyib hazırlamış və bunu həyata keçirməyə 
çalışmışlar. Hələ 30-cu illərin əvvəllərində vahid elmi-praktik proqram 
hazırlamağa cəhd etmiş, 1938-ci ildə isə Parisdə keçirilən beynəlxalq 
konfransda yaratmış olduqları nəzəriyyənin ümumi prinsiplərini bəyan 
etmişlər. Xüsusi mülkiyyətin üstünlüyü, alqı-satqı azadlığı, sərbəst 
qiymətqoyma, bazar təsərrüfatında azad rəqabətin təmin olunmasında 
dövlətin rolu, dövlətin qanunvericilik qaydaları və s. məsələlər ön plana 
çəkilmişdir. 
Neoliberalizmin ideyaları Qərbi Almaniyada Adenaur-Erxard 
hakimiyyəti dövründə praktiki olaraq həyata keçirilmişdir. 
Neoliberalizmin görkəmli nümayəndələrindən olan V.Oyk  en tərəfindən 
işlənib hazırlanmış sosial bazar təsərrüfatı modeli (azad bazar və sosial 
bərabərlik) iqtisadi siyasətdə daha bir görkəmli neoliberalist Erxard 
tərəfindən həyata keçirilmiş və müsbət nəticələr vermişdir. 1965-ci ildə 
Xristian Demokratlar İttifaqının Qurultayında bu proqramın 
müvəffəqiyyətlə başa çatdırılması nəticəsində ölkədə formalaşmış 
cəmiyyətin yaradılması elan edilmişdir. 
 
 
 
 
 
§2. QƏRBİ ALMANİYADA NEOLİBERALİZM. 
V.OYKENİN "TƏSƏRRÜFATIN TİPLƏRİ" VƏ  "SOSİAL BAZAR  
 TƏSƏRRÜFATI" NƏZƏRİYYƏLƏRİ 
 
Neoliberalizm nəzəriyyəsi bir neçə istiqamətdə inkişaf etmişdir və 
ümumi metodologiyaya malik olan müxtəlif məktəbləri özündə birləşdirir. 
Bunlardan əsasları Frayburq (V.Oyken), L.London (F.Xayek) və Çikaqo 
(M.Fridman) məktəbləridir. Fransada neoliberalizmin nümayəndələri 
Ryuef, M.Alle və b. olmuşlar. 
 396 
Neoliberalizm ilk olaraq klassik formada Qərbi Almaniyada 
"Ordoliberalizm"81 cərəyanı kimi meydana gəlmiş və Frayburq məktəbi adı 
altında fəaliyyət göstərmişlər. İlkin nümayəndələri alman iqtisadçıları 
V.Repke, A.Ryustov, V.Oyken, L.Erxard, X.Qraman-Dert, L.Miki, 
K.Qestrix, F.Luts və s. olmuşlar. 
Frayburq məktəbinin nəzəriyyəçiləri özlərini ordoliberallar (üçüncü 
yol tərəfdarları) adlandırmışlar. Onlar azad rəqabətə, azad bazar 
təsərrüfatına, ümumi metodologiyaya malik olan xüsusi mülkiyyətə 
müsbət mövqedən yanaşmışlar. Azad əmtəə təsərrüfatının mövcud olması 
və fəaliyyət göstərməsi üçün iqtisadiyyata dövlət müdaxiləsini məhdud 
həddə məqbul hesab etmişlər. Belə bir mövqe özünün əksini Frayburq 
məktəbinin aşağıdakı tezisində tapmışdır: "Təsərrüfat planlarının dövlət 
planlaşdırılması lazımi dövlət planlaşması və təsərrüfat  proseslərinin 
tənzimlənməsi isə lazımsızdır". 
Frayburq məktəbinin nümayəndələri V.Repke və A.Ryustov 
neoliberalizmin ilkin tədqiqatçılarından olmuşlar. Alman iqtisadçısı 
V.Repke öz iqtisadi görüşlərini "Tələb və təklifdən kənarda" "Humanist 
cəmiyyət", "Alman məsələsi" adlı əsərlərində ifadə etmişdir. O, "tələb və 
təklifdən kənarda" əsərində göstərir ki, hər bir cəmiyyətin, iqtisadi 
quruluşun başlıca problemləri iki yolla həll edilir. Bunlardan biri tələb, 
təklif, rəqabət və azad qiymətlər vasitəsilə fəaliyyət göstərən bazar sistemi, 
digəri isə problemlərin böyük əksəriyyətini dövlətin köməyi ilə həll edən 
inzibatçılıq sistemidir. İnzibati-amirlik sistemi, planlı təsərrüfatı şəxsi 
təşəbbüsü boğduğu, istehlakçıların tələbini nəzərə almadığı üçün bazar 
sistemi ilə bir araya sığmır. Buradan da bazar sistemini  təsərrüfat həyatını 
tələb-təklif, rəqabət və azad qiymət mexanizmi vasitəsilə tənzimlənən 
iqtisadi sistem adlandırır. Həmçinin, bazar təsərrüfatı istehlakçıların şəxsi 
mənafeyi naminə, bütün cəmiyyətin mənafeyi naminə ayrı-ayrı fərdlərin və 
bütün təsərrüfat planlarını əlaqələndirir. O öz tədqiqatında sübut etməyə 
çalışır ki, bazar təsərrüfatı planlı təsərrüfata nisbətən səmərəli və 
məhsuldar təsərrüfat sistemidir. Bazar təsərrüfatının ikinci dayaq sistemi 
kimi xüsusi mülkiyyəti hesab edir. Onun fikrincə azad bazar təsərrüfatı - 
                                                        
81 Гейд: Ордо алман сюзц олуб базар тясяррцфаты иля тябии гурулуш сюзляринин 
вящдятиндян йаранмышдыр. 
 397 
kollektivçiliyə qarşı fərdiçilik, mərkəzi hakimiyyətə qarşı azadlıq, 
mərkəzləşməyə qarşı qeyri-mərkəzləşmə, təşkilatçılığa qarşı müstəqillikdir. 
Daha çox humanist cəmiyyət tərəfdarı olan Repke "Humanist 
cəmiyyət" əsərində belə cəmiyyəti öz-özünü tənzim edən, iqtisadi 
sərbəstliyə malik olan qeyri-mərkəzləşmiş, kollektiv bir cəmiyyət kimi 
təsvir edir. Həmçinin belə bir humanist cəmiyyətin əsasını sosial bazar 
təsərrüfatının təşkil edəcəyini qeyd edirdi. "Beynəlxalq bazar təsərrüfatı" , 
"iqtisadi humanizm , iqtisadi inteqrasiya" və s. nəzəriyyələrini sosial bazar 
təsərrüfatı ideyasına daxil edirdi. Bir sıra tədqiqatçılardan fərqli olaraq 
V.Repke inhisarların mövcudluğunu inkar etmir,azad və humanist 
cəmiyyət naminə inhisarlara qarşı çıxış edirdi. 
 Başqa bir alman iqtisadçısı A.Ryustov da iqtisadi azadlığın təmin 
olunması üçün hər cür inhisarçılığı inkar edir və onların əleyhinə olur. 
Yaşadığı cəmiyyəti kapitalizmin, sosializmin, azad bazar təsərrüfatının 
mövcud olduğu bir cəmiyyət kimi qəbul edir. Azad bazar təsərrüfatını 
planlı təsərrüfatın əksi hesab edir. Neoliberalizmi liberalizmin fundamental 
yeniləşməsi kimi qələmə verir. Beləliklə, ilk neoliberalistlər müəyyən 
həddə qədər dövlət müdaxiləsi qalmaqla iqtisadiyyatda sərbəst əmtəə 
təsərrüfatının həyata keçirilməsinə şəraitin yaradılmasını məqbul hesab 
etmişlər.  
Qərbi Almaniyada neoliberalizmin yaradıcılarından biri də Frayburq 
Universitetinin professoru Valter Oyken (1891-1950) hesab olunur. O uzun 
illər Frayburq Universitetinin kafedra müdiri işləmiş, öz ardıcılları ilə 
Qərbi Almaniyada nəşr olunan illik "Ordo" jurnalında neoliberalizmin 
ideyalarını bütün ölkələrdə yaymışdır. Hazırda Frayburqda V.Oyken adına  
elmi-tədqiqat institutu fəaliyyət göstərir. 
V.Oygen "Təsərrüfatın ideal tipləri", "Milli iqtisadiyyatın əsasları" 
"İqtisadi siyasətin əsas prinsipləri"  kitablarında bütün tarixi dövrlərdə 
təsərrüfatın əsas tipləri, iqtisadiyyatın bazar təşkilinin üstünlükləri və 
"iqtisadi qayda" nəzəriyyəsini işləyib hazırlamışdır. 
"Milli iqtisadiyyatın" əsasları adlı əsərində cəmiyyətin inkişafının 
müxtəlif tarixi mərhələləri, o cümlədən kapitalizmi müəyyən bir iqtisadi 
sistem kimi qəbul edən marksist iqtisadi məktəbin ictimai-iqtisadi 
formasiya anlayışını inkar edərək göstərmişdir ki, təsərrüfat mərhələləri 
 398 
anlayışı doğru deyildir. "Təsərrüfat mərhələsi" anlayışına qarşı "Təsərrüfat 
qaydası" anlayışını irəli sürür və bunu keçmişdə və hazırkı dövrdə 
gündəlik təsərrüfat proseslərinin idarə edilməsinin konkret baş verdiyi 
formaların məcmuusu kimi müəyyən edir. Onun fikrincə, Qədim 
Yunanıstan və Qədim Romanın, orta əsr Almaniyasının təsərrüfat 
qaydaları müxtəlifdir. Hətta XX əsrin əvvəllərində və ortalarında da onlar 
eyni məzmuna malik deyillər. Konkret təsərrüfatçılıq elementləri (əmək 
bölgüsü, pul,  qiymət, mənfəət, əmək haqqı, kredit) təsərrüfatın təşkili 
formasından asılı olaraq müxtəlif üsulla birləşir. Beləliklə, iqtisadi sistemin 
müəyyən edilməsində mülkiyyətin rolunu əhəmiyyətli hesab etmir. 
Cəmiyyətin sosial və təsərrüfat - siyasi məsələlərinin həllini mülkiyyətin 
quruluşu ilə əlaqələndirməyi səhv hesab edir. 
V.Oyken iqtisadi fəaliyyəti sadələşdirən iki xarakterik  təsərrüfat 
tipinin mövcud olduğunu göstərmiş və bunları təsərrüfat fəaliyyətinin 
təşkilinin müxtəlif üsulları hesab etmişdir. Bütün təsərrüfatları 
fəaliyyətlərini mərkəz vasitəsilə tənzimləyən və mübadilənin olmadığı 
mərkəzi idarəetmə təsərrüfatına və əmtəə mübadiləsini, tələb və təklifi, 
puldan istifadəni bazar vasitəsilə əlaqələndirən bazar təsərrüfatına 
bölmüşdür. Mərkəzdən idarə olunan təsərrüfatlara Qədim Misir 
ehkamlarını, Roma quldarlıq təsərrüfatlarını, orta əsr feodal təsərrüfatını 
və planlı sosialist təsərrüfatını aid edir və bunların xüsusi və kollektiv 
mülkiyyət formalarında fəaliyyət göstərdiyini qeyd edirdi. Bazar 
təsərrüfatına isə sərbəst, azad bazarı daxil edir və göstərir ki, çoxsaylı fərdi 
təsərrüfatlar öz iqtisadi fəaliyyətlərini bazar əsasında uzlaşdırır. Bu iki 
iqtisadiyyat tipinin uzlaşması və konkret tarixi şəraitdə birinin üstünlük 
təşkil etməsini mümkün saymışdır. Həmçinin bunların heç birinin xalis 
formada fəaliyyət göstərmədiyini qeyd etmişdir. 
V.Oykenin fikrincə, real iqtisadiyyatda bu iki təsərrüfat tipi öz 
fəaliyyətlərində müxtəlif formalar kəsb edir. Birinci halda, məhsulların 
istehsalı mərkəzi hakimiyyətin əmr və göstərişləri əsasında həyata 
keçirildiyi üçün iqtisadiyyatın idarə edilməsi total mərkəzləşməyə 
əsaslanır. İkinci halda mərkəzi idarəetmə hakimiyyəti istehlak şeylərinin 
azad mübadiləsini həyata keçirir. Burada istehlak şeylərinin mübadilə yolu 
ilə bölgüsündə istehlakçıların təsir imkanları qalır. Üçüncü halda istehsal 
 399 
üçün lazım olan şeylər müstəsna  olmaqla digər nemətlərin istehlak seçimi 
sərbəstdir.  
Buradan da V.Oykenin ideal təsərrüfat tipinin xüsusi forması kimi 
sosial bazar təsərrüfatının rüşeymləri görünür. Onun təbirincə sosial bazar 
təsərrüfatı bu iki təsərrüfat tipi arasında orta təsərrüfat tipidir. Onun 
xarakterik  cəhətlərinə gəldikdə isə  orta yolun iqtisadi siyasəti kimi hər 
şeydən əvvəl xüsusi mülkiyyətə əsaslanan azad bazar təsərrüfatıdır.  
Burada iqtisadi fəaliyyət sferasına daxil olan sahibkarlar iqtisadi azadlığa 
malik olduqları üçün iqtisadi fəaliyyət növlərini özləri seçir və bu fəaliyyət 
sahəsinə tam cavabdehlik daşıyırlar. Bu da istehlakçıların azad seçiminə, 
alqı-satqı azadlığının təmin olunmasına səbəb olur. 
V.Oyken sosial bazar təsərrüfatının əsas elementi kimi azad rəqabəti 
müdafiə edir. Göstərir ki, azad rəqabət əmək məhsuldarlığını artırır, 
texniki tərəqqini inkişaf etdirərək iqtisadi artıma səbəb olur. Azad 
rəqabətin təminatçısı isə dövlət olmalıdır. Çünki rəqabət mübarizəsində 
məğlub olanlar müflisləşir, aradan çıxır və bu inhisarçılıq yaradır. İri 
inhisarlar rəqabətin səviyyəsinə, xarakterinə, sürətinə təsir göstərə bilirlər. 
Bu kortəbii tənzimlənmə tələb təklif əsasında tarazlı bazar qiymətinin 
yaranmasını pozur və iqtisadiyyatı böhrana aparır. Ona görə də bazar 
sistemini xilas etmək üçün dövlət "təşkil olunmuş bazara" üstünlük verir.  
Lakin dövlət ancaq müəyyən həddə, yəni inhisarların hökmranlığı 
nəticəsində iqtisadiyyatda baş verən hərcmərclik zamanı, və rəqabətin 
tənzimlənməsi zəruri olduqda iqtisadiyyatı müdafiə etməlidir. 
V.Oyken bazar sisteminin normal fəaliyyət göstərməsini qiymət 
mexanizmindən də asılı hesab edir. Göstərir ki, əgər qiymətqoyma azad 
surətdə, bazarın tələb təklifinə uyğun olaraq həyata keçirilirsə onda 
istehsal da ictimai tələbata uyğunlaşır. Səmərəli qiymət sistemi həm də 
iqtisadi ehtiyatların səmərəli bölgüsünə imkan verir.  
Onun fikrincə, stabil bazar təsərrüfatı həmçinin stabil pul tədavülünə 
əsaslanmalıdır. Stabil pul tədavülü qiymət azadlığı, inhisarsız əmtəə 
təsərrüfatıdır. Həmçinin idxal ixrac üzərində dövlətin himayəçiliyi 
inhisarçılıq yaratdığından xarici ticarətdə açıq bazar prinsipinin 
qorunmasını bazar təsərrüfatının səmərəliliyi üçün şərt sayır. 
 400 
V.Oyken səmərəli bazar iqtisadiyyatının formalaşması üçün düzgün 
iqtisadi siyasətin də vacibliyini qeyd etmişdir. Düzgün iqtisadi siyasət kimi 
iqtisadi artımın, məşğulluğun yüksək səviyyəsinin daim təmin olunması, 
bazar qaydalarının yeniləşməsi üçün dövlətin iştirakını vacib bilmişdir. 
V.Oyken "İqtisadi siyasətin prinsipləri" əsərində göstərir ki, təbiətdə 
və insan həyatında baş verən təbii qaydalar çoxdan həyata keçilir. İqtisadi 
fəaliyyət  sahələri müxtəlif və fasiləli olduğu üçün bu sahələrin fəaliyyətini 
nizamlayan "İqtisadi qaydalar" mövcud olur. "İqtisadi qayda" dedikdə 
təsərrüfatçılıq elementləri arasında tənzimləyici münasibətləri və struktur 
təşkilini əlaqələndirən qaydaların, normaların məcmuusunu nəzərdə tutur. 
Burada da iqtisadi fəaliyyətin müvəffəqiyyətinin təmin olunması üçün 
iqtisadi siyasətin iki mərhələdə həyata keçirilməsini təklif edir. Belə ki, 
iqtisadi inkişaf proqramında ilk növbədə təsərrüfatçılıq qaydalarının 
(hüquqi, siyasi, sosial) yaradılmasına, təşkilinə və təkmilləşdirilməsinə 
diqqət yetirilməlidir. O bu zaman onu əsas götürür ki, təsərrüfatçılıq 
qaydaları hüquqi və siyasi qaydalarla yanaşı mövcuddur. Hüquqi və sosial 
siyasi qaydalar iqtisadi fəaliyyət üçün əsasdır. İqtisadi qaydalar öz-özünə 
yaranmır, bunu dövlət yaratmalıdır. Dövlətin iqtisadi siyasəti iqtisadi 
proseslərin tənzimlənməsinə, təsərrüfat  istehsal fəaliyyətinə  deyil, iqtisadi 
siyasətin hüquqi bazasının inkişaf qanunlarının hazırlanmasına, iqtisadi 
qaydaların yaradılmasına yönəldilməlidir. 
İqtisadi inkişafın sonrakı mərhələsində qəbul olunan qaydalardan 
asılı olaraq iqtisadi tərəqqinin tələblərinə uyğun gələn siyasət işlənib 
hazırlanmalıdır.  Dövlət həmçinin spesifik sosial siyasət işləyib 
hazırlamaqla və həyata keçirməklə iqtisadi, siyasi və sosial vəzifələri 
uzlaşdırmalıdır. Başqa sözlə, ölkədə məşğulluğu təmin etməli, ailələrin 
gəlirlərindəki fərqləri azaltmalı, sosial təminatı və müəssisələrin idarə 
edilməsində işçilərin iştirakını təkmilləşdirməlidir. Bunlar isə təsərrüfat  
müstəqilliyinin təmin olunması və optimal qərarların həyata keçirilməsi 
üçün əlverişli stimullardır. 
Beləliklə, V.Oygen iqtisadi nəzəriyyə və iqtisadi siyasəti vəhdət 
halında götürmüşdür. Onun sosial bazar təsərrüfatı nəzəriyyəsi sosial 
ədaləti təmin etmək üçün inhisar və rəqabətin  tənzimlənməsidir. Dövlətin 
 401 
iqtisadi siyasətinə isə azad bazarı və azad rəqabəti bir başa və dolayı yolla 
tənzimləmək üçün hüquqi normaların yaradılmasını aid edir. 
Qeyd etmək lazımdır ki, sosial bazar təsərrüfatı anlayışı ilk dəfə 
Qərbi Almaniyada Federal İqtisadiyyat Nazirinin dövlət katibi Alfred 
Müller-Armaqın "Təsərrüfat idarəçiliyi və bazar təsərrüfatı" kitabında azad 
bazar prinsipi ilə sosial bərabərlik prinsiplərinin uzlaşması kimi ifadə 
olunmuşdur. O sosial bazar təsərrüfatının əsasını dövlətin sosial 
problemlərin həllində həyata keçirdiyi fəal sosial siyasətdə görürdü. Onun 
sözlərinə görə sosial bazar təsərrüfatının məqsədi təsərrüfat subyektlərinin 
azad təşəbbüskarlığını sosial tərəqqi ilə əlaqələndirmək və azad rəqabət 
çərçivəsində sosial problemləri daha hərtərəfli həll etməkdir. 
Müller-Armak qeyd edirdi ki, bazar təsərrüfatının kortəbii, öz-özünə 
tənzimlənməsi inhisarların yaranmasına və gəlirlərin bölgüsündə kəskin 
bərabərsizliyə gətirib çıxarır. Bazar təsərrüfatının bu mənfi nəticələrini 
aradan qaldırmaq üçün dövlət inhisarları nəzarətdə saxlamaq, rəqabəti 
gücləndirmək üçün institutsional tədbirlər görməlidir. Yəni dövlət elə 
iqtisadi və sosial siyasət həyata keçirməlidir ki, milli gəlirin bölgüsü və 
yenidən bölgüsü zamanı gəlirlərdəki kəskin fərqləri aradan qaldırmaq 
mümkün olsun. Bunun üçün mütərəqqi vergiqoyma vasitəsilə toplanan 
vəsaitlər - azimkanlı ailələr arasında bölüşdürülməli, uşaqların saxlanması, 
mənzil tikintisi, mənzil haqqı üzrə sosial ödəmələrə, xəstəliyə, işsizliyə 
görə ödəmələrə, təhsilə, səhiyyəyə, infrastruktura çəkilən xərclərə sərf 
olunmalıdır. 
Müller-Armak dövlət xərclərinə və vergi siyasətinə sosial 
tarazlaşmanın amili kimi baxırdı. Bazar təsərrüfatında sosial ədalət 
prinsipinin pozulmaması üçün dövlətin iqtisadiyyata  müdaxiləsini zəruri 
hesab edirdi. Onun fikrincə, belə halda sosial bazar təsərrüfatı iqtisadi 
səmərəliliklə sosial ədaləti üzvi surətdə əlaqələndirir.  
Müller-Armak belə hesab edir ki, sosial bazar təsərrüfatı insanların 
tələbatlarının ödənilməsinə yönəldilən bir iqtisadiyyatdır. O yazırdı ki, 
istehlakçılar öz tələbatlarına uyğun olaraq müxtəlif məhsullara tələb irəli 
sürürlər. Sahibkarlar isə bu tələbatı ödəmək üçün fəaliyyətlərini bu 
istiqamətə yönəldirlər, eyni zamanda mənfəət əldə etməyə çalışırlar. 
Mənfəət təsərrüfatın idarəedilməsi fəaliyyətinin nəticəsidir. Deməli, 
 402 
mənfəət naminə istehsal etmək, həm də insanların tələbatının ödənilməsi 
deməkdir. 
Beləliklə, A.Müller-Armak sosial bazar təsərrüfatının azad bazar 
təsərrüfatından fərqli xüsusiyyətlərini belə şərh edir ki, sosial bazar 
təsərrüfatında dövlət:  
-həmişə azad rəqabətin təmin olunmasını stimullaşdırır; 
-gəlirlərdəki kəskin fərqləri aradan qaldırmaq üçün onların yenidən 
bölgüsünü tənzimləyir; 
-tam məşğulluğa, qiymətlərin sabit səviyyəsinə nail olmaq üçün fəal 
konyuktur siyasəti həyata keçirir; 
-cəmiyyətin hər bir üzvünün mülkiyyət sahibinə çevrilməsinə şərait 
yaradır. 
Qeyd etmək lazımdır ki, Müller-Armağın  sosial bazar təsərrüfatı 
ideyası sonralar V.Repke, V.Oyken, L.Erxardın əsərlərində inkişaf 
etdirilərək, sosial bazar təsərrüfatı modelinə çevrilmiş və müasir dövrdə bir 
çox ölkələrin iqtisadi siyasətində istifadə olunmağa başlanmışdır.  Bu gün 
bu model Skandinaviya ölkələrində, İtaliyada, Fransada, Yaponiyada və  s. 
geniş yayılmışdır. 
 
 
 
 
 
§ 3. L.ERXARDIN İQTİSADİ İSLAHATLARI. 
"FORMALAŞMIŞ CƏMİYYƏT" KONSEPSİYASI 
 
Neoliberal istiqamətdə xüsusi maraq doğuran şəxs Frayburq 
məktəbinin başqa bir nümayəndəsi Lyudviq Erxard (1897-1977) olmuşdur. 
O, sosial bazar təsərrüfatı konsepsiyasına əsaslanaraq iqtisadi islahatların 
praktiki olaraq həyata keçirilməsinin müəllifi olmuşdur. 
L.Erxard sosial bazar təsərrüfatının əsas elementi kimi hər şeydən 
əvvəl azad rəqabəti müdafiə edirdi və bunu belə bir tezislə ifadə etmişdir: 
"Rəqabət hər yerdə harada mümkündürsə, tənzimləmə harada 
zəruridirsə". Lakin azad bazar təsərrüfatının öz-özünə fəaliyyət 
 403 
göstərməsinin qeyri-mümkünlüyünü də dərk etmişdir. İqtisadiyyatda 
dövlətin rolunu, funksiyasını futbol meydançasında hakimin roluna 
bənzətmişdir. Onun sözlərinə görə, cəmiyyət futbol meydançası, üzvləri 
oyunçular, dövlət isə hakim rolunda çıxış edir. Dövlətin vəzifəsi oyunda 
iştirak etmək şərtilə oyun qaydalarına nəzarət etmək, üzvlərin mənafeyini 
uzlaşdırmaqdır. Sosial bazar təsərrüfatının saxlanması üçün dövlət azad 
bazar qaydalarına əməl etməlidir. Yəni inhsarçılığa yol vermədən qiymət 
üzərində nəzarəti, xüsusi mülkiyyətin qorunmasını təmin etməlidir. 
Deməli, sosial bazar təsərrüfatı bir tərəfdən iqtisadi azadlığın, digər 
tərəfdən sosial ədaləti və sosial müdafiəni təmin edən prinsiplərin 
vəhdətidir. 
L.Erxard sosial bazar təsərrüfatı nəzəriyyəsinin həyatiliyini 
təcrübədə tətbiq edərək sübut etmişdir. Belə ki, Qərbi Almaniyanın II 
Dünya müharibəsi zamanı böhranlı vəziyyətini təhlil edərək bir sıra 
islahatlar aparmışdır. O dövrdə istehsal güclərinin üçdə iki hissəsinin 
işləməməsi, milli məhsulun həcminin əhalinin pul vəsaitlərindən on 
dəfələrlə geri qalması, qiymətlərin fasiləsiz artımı, natural mübadiləyə 
keçilməsi Qərbi Almaniyada kəskin böhrana səbəb oldu. Bu vəziyyətdən 
çıxmaq üçün uzun müddət mübahisə getmiş və nəhayət Erxardın 
rəhbərliyi ilə hərtərfli islahat planı (Hamburq) hazırlanmış və həyata 
keçirilməyə başlanmışdır. İlk növbədə 1948-ci ildə pul və qiymət islahatına 
başlandı. Ardınca bank və valyuta islahatının ardıcıl həyata keçirilməsi 
sayəsində alman markasının kursu qalxdı. Nəticədə pul kütləsinin həcmi 
dəfələrlə ixtisar olundu, qiymətlərin yüksəlməsi dayandı və inflyasiyanın 
yeni təzahürünün qarşısı alındı.  
 Eyni zamanda iqtisadiyyatda struktur diyişikliyin aparılması üçün 
(Marşall planı) dövlətin bəzi sənaye sahələrinə, xüsusilə də kömür, 
metallurgiya, elektrik enerjisi sahələrinə kömək məqsədilə sahibkarlara 
vergi güzəştləri tətbiq edildi. Həmçinin islahatları həyata keçirmək üçün 
xarici ölkələrdən iqtisadi yardım, kömək şəklində yanacaq, ərzaq, taxıl və s. 
məhsullar əldə edildi. Avropa Proqramı fondundan güzəştli şərtlərlə 
kreditlər alındı. 
Qeyd etmək lazımdır ki, islahatların müvəffəqiyyəti düzgün iqtisadi 
siyasətlə bərabər ölkədaxili amillərin: ölkədə olan maddi bazanın qorunub 
 404 
saxlanmasından, ucuz iş qüvvəsi hesab olunan qadın və uşaq əməyindən 
istifadə edilməsindən və s.-dən də asılı olmuşdur. Nəticədə bu 
islahatlardan geniş və bacarıqla istifadə olunması iqtisadiyyatın 
dirçəlməsinə səbəb oldu. L.Erxardın bu xidmətləri Alman hökuməti 
tərəfindən yüksək qiymətləndirildi - əvvəlcə iqtisadiyyat üzrə direktor, 
1949-cu ildə isə iqtisadiyyat naziri təyin olundu. Onun bu islahatlarından 
Cənubi Koreyada, Tayvanda, İspaniyada və başqa ökələrdə 
müvəffəqiyyətlə istifadə olunmuşdur.  
Adenaur-Erxard hökuməti müharibədən sonra (1957) sosial-bazar 
təsərrüfatının ikinci mərhələsinin başlandığını qeyd etdi. 1965-ci ildə 
Xristian Demokratlar İttifaqının Qurultayında artıq Almaniyada 
formalaşmış cəmiyyətin qurulmasını elan etdi. Erxardın özü isə 1949-1963-
cü illərdə federal Kanslerin müavini, 1963-1966-cı illərdə isə respublika 
kansleri vəzifəsinə irəli çəkildi. 
İqtisadçıların fikrincə, L.Erxardın sosial bazar təsərrüfatı modelini 
yüksək artım tempini təmin edən sosial siyasət proqramı hesab etmək olar. 
Bu proqram həmçinin sahibkarların müdafiə olunmasını orta təbəqənin 
həyat səviyyəsinin yüksəldilməsi üçün şərait yaradılmasını və bununla da 
sosial ziddiyyətlərin yumşaldılmasını, dövlətlə işçilər arasında iqtisadi 
fəaliyyətin optimal nisbətinin tapılmasını nəzərdə tuturdu. 
L.Erxardın "formalaşmış cəmiyyət" nəzəriyyəsi sosial bazar 
təsərrüfatı nəzəriyyəsinin məntiqi davamı idi. Onun fikrincə, "formalaşmış 
cəmiyyət" daha yaxşı təbii iqtisadi qaydaların mövcud olduğu bir 
cəmiyyətdir ki, buna da sosial bazar təsərrüfatı vasitəsilə nail olmaq 
mümkündür.  O, bu konsepsiyanı sosializm sisteminə qarşı qoyur və 
göstərir ki, onun əsas prinsipi sinfi mübarizə yox, bütün qrupların və 
mənafelərin əməkdaşlığıdır, əsas cəhəti isə cəmiyyətin və dövlətin 
vəhdətidir, gələcək tərəqqi naminə birləşməsidir. 
L.Erxard "Hamı üçün rifah" (1956) əsərində formalaşmış cəmiyyəti 
ümumi rifah dövləti adlandırır və bu səviyyəyə çatmaq üçün müxtəlif 
mərhələlərdən keçildiyini qeyd edir. 
Cəmiyyətin tarixi inkişafının I mərhələsini (XIX əsr) siniflərin 
mövcudluğu və onların mübarizəsi ilə xarakterizə olunduğu üçün sinfi 
cəmiyyət mərhələsi adlandırır. 
 405 
II mərhələni müxtəlif qrupların arasında fikir mübadiləsinə 
əsaslanan plyuralizm mərhələsi adlandırır. 
III mərhələni isə şəxsi əmək qabiliyyəti və məhsuldarlığı ilə şərtlənən 
cəmiyyət üzvlərinin məhsuldar ittifaqı mərhələsi hesab edir. Erxard yazırdı 
ki, ümumi rifahın təmin olunması dövlətin vəzifəsidir.  Əgər dövlət 
ümumi rifahın qoruyucusudursa, onun daşıyıcısı isə iqtisadiyyatın 
dinamik inkişafının  mərkəzində dayanan sahibkardır. Ümumi rifah üçün 
məsuliyyətin ağırlığı da məhz sahibkarın üzərinə düşür. 
L.Erxardın "formalaşmış cəmiyyət" nəzəriyyəsində əsas 
müddəalardan biri də cəmiyyətin hər bir üzvünün mülkiyyət sahibi olması 
ideyasıdır. O göstərir ki, Almaniyada hər bir vətəndaş əmək haqqının 
yığılması hesabına əldə etdiyi səhmlərlə istehsal vasitələrinin 
mülkiyyətçisinə çevrilə bilir və getdikcə səhmdar kompaniyalarının 
iştirakçısı olur. Beləliklə, ümumi rifah yaxşılaşır və formalaşmış cəmiyyət 
yaranır.  
Ümumiyyətlə, sosial bazar təsərrüfatı nəzəriyyəsi və "formalaşmış 
cəmiyyət" konsepsiyası sosializmə qarşı yönəlmişdi. Sosializmin bir sistem 
kimi dağılması və bu ölkələrdə bazar iqtisadiyyatı qurulması istiqamətində 
aparılan islahatlar bu fikirlərin doğruluğunu sübut edir. 
Qeyd etmək lazımdır ki, sosial bazar təsərrüfatı nəzəriyyəsi və onun 
təzahür forması olan "formalaşmış cəmiyyət" milli çərçivədə fəaliyyət 
göstərən bir model olmamışdır. Beynəlxalq aləmdə Avropa ölkələrində bu 
model təsərrüfat və sosial sahələrin inkişafı üçün rəhbər tutulmuş və uzun 
müddət iqtisadi siyasətə çevrilmişdir. Sosial bazar təsərrüfatı nəzəriyyəsi 
müasir İsveç məktəbi (B.Ümen, Q.Mürdal, E.Lundberq, A.Lindbel, 
R.Bekman, E.Vesterlind və s.) tərəfmndən də qəbul olunmuşdur. Onlar 
dövlət tənzimlənməsinin yeni təzahürlərindən çıxış edərək dövlət və 
xüsusi bölmənin vəhdətindən ibarət olan qarışıq iqtisadiyyat tərəfdarı 
olmuşlar. Onların fikrincə xüsusi müəssisələr, təşkilatlar, istehlakçılar, 
dövlət tənzimlənməsinə məruz qalsalar da istehsal, investisiya, istehlak və 
s. məsələləri özləri həll etməlidirlər. (R.Bekmand, E.Vesterlind) A.Lindberq 
70-ci illərdə dövlətin iqtisadiyyata müdaxiləsinin fəal tərəfdarı olmuşdur. 
Neoliberal istiqamətin başqa bir nümayəndəsi B.Ümen dövlətin 
iqtisadiyyata müdaxiləsini bərabər şərtli rəqabətin təmin olunmasında 
 406 
zəruri sayırdı. Q.Murdal qeyd edirdi ki, kortəbii tənzimlənən bazar 
təsərrüfatına dövlətin təsiri onu ziddiyyətlərdən və çatışmamazlıqlardan 
azad edir və onu tənzimlənən iqtisadiyyata çevirir. Bundan başqa İsveç 
neoliberilistləri dövlətin məşğulluq sahəsində, gəlirlərin 
bərabərləşdirilməsində, sosial sığorta sistemi, birbaşa və dolayı vergilərin 
tənzimlənməsi sahəsində tədbirlərini də qəbul edirdilər. 
"Sosial bazar təsərrüfatı" nəzəriyyəsinin yayılmış ölkələrindən biri də 
İtaliya idi. İtaliyada bu nəzəriyyənin tərəfdarları (F.Brambilli, F.Arqibuci, 
F.Momilyano, F.Viti və s.) onu iqtisadiyyatın dövlət tənzimlənməsi ilə 
sosial islahatçılığın vəhdətinə əsaslanan yeni bir sistem kimi xarkterizə 
etmişlər. Bununla yanaşı bu nəzəriyyəni qəbul etməyən iqtisadçılar 
(M.Fanno, D.Manikenla, L.Eynaudi və s.) dövlət müdaxiləsi nəticəsində 
iqtisadiyyatın səmərəsinin aşağı düşməsini göstərirlər. Ümumi rifah 
dövlətin himayə edilən kasıba bənzədirlər. 
Neoliberalizmin "sosial bazar təsərrüfatı" nəzəriyyəsindən 
Yaponiyada da istifadə edilmişdir. Yapon neoliberalizminin nümayəndəsi 
T.Nisiyama "Neoliberalizmin prinsipləri" (1978) adlı kitabında son 
dövrlərdə Yapon iqtisadiyyatının dinamik inkişafının zəifləməsinin 
səbəbini dövlətin iqtisadiyyata müdaxiləsi nəticəsində xüsusi bölmənin 
fəaliyyətinin məhdudlaşmasında görür. Hökumətin müdaxilə etdiyi 
sahələrə təkrar istehsalın təmin olunması, ekoloji problem, ictimai 
xidmətlərin təşkili, istehsal və sosial infrastrukturunun yaradılmasını aid 
edir. 
Qeyd etmək lazımdır ki, 70-75-ci illər Almaniyada baş verən böhran, 
dövlət borcunun artması, "sosial bazar təsərrüfatı" nəzəriyyəsini müəyyən 
dəyişikliyə uğratdı. Yeni nəzəriyyəçilər (P.Qlots, K.Bidenkopf, M.Migel 
təklif  edirdilər ki, dövlət sosial xərcləri (mənzil tikintisinə,  kənd 
təsərrüfatına,  təhsilə və ictimai nəqliyyata xərcləri) azaltmalı, xüsusi 
sahibkarlığın həvəsləndirilməsinə  yönəldilən maliyyə vəsaitlərini 
artırmalıdırlar, həmçinin pensiya sığortasından fərdi sığortalara 
keçilməlidir.  
1990-ci ildə Şərqi Almaniyanın Qərbi Almaniyanın tərkibinə daxil 
edilməsi ilə "sosial bazar təsərrüfatı" yenidən iqtisadi quruluş kimi qəbul 
edildi və Erxardın "formalaşmış cəmiyyət" konsepsiyası iqtisadçılar 
 407 
tərəfindən (L.Şrutse, V.Riyk, R.Vilhelm) yenidən inkişaf etdirildi. Azad 
bazar, sosial bazar təsərrüfatı və formalaşmış cəmiyyət əsasında yeni bir 
konsepsiya - "qlobal cəhətdən tənzimlənən bazar təsərrüfatı" konsepsiyası  
(K.Şiller) yarandı. O neoliberalizm nəzəriyyəsi ilə keynsçiliyin sintezi kimi 
xarakterizə edilir. Bu konsepsiya iqtisadi artım, bazar təsərrüfatı 
çərçivəsində sosial kompensasiyalar ideyalarını özünə birləşdirirdi. Lakin 
iqtisadiyyatın sosial baxımdan tənzimlənməsi ideoloji məsələ olduğu üçün 
neoliberalizmin bu ideyası qüvədən düşməmiş və dövlətin iqtisadi 
siyasətində öz geniş əksini tapmışdır. 
 
§ 4. F.XAYEKİN İQTİSADİ-FƏLSƏFİ BAXIŞLARI. "GENİŞ 
QAYDA" NƏZƏRİYYƏSİ 
 
Neoliberalizmin görkəmli nümayəndəsi, müasir neoliberalizmin 
banisi hesab olunan London məktəbinin iqtisadçısı Fridrix Avqust fon 
Xayek (1899-1992) Avstriyada anadan olmuşdur. O Vyana Universitetini 
bitirmiş, 30-cu illərdə siyasi və hüquqi elmlər üzrə elmi dərəcə almış, yeni 
Avstriya məktəbinin liderlərindən birinə çevrilmişdir. Sonralar, 1931-ci ildə 
London məktəbində dərs demiş, 1952-1962-ci illərdə Çikaqo Universitetinin 
professoru olmuşdur. 70-ci illərdə Keynsin makroiqtisadi nəzəriyyəsinin 
böhranı F.Xayekdə onun ideyalarına maraq oyatmışdır. 
F.Xayek ictimai fikir tarixində fəlsəfə, psixologiya, sosiologiya 
məsələləri ilə məşğul olmuş, əsasən də iqtisadi nəzəriyyənin fəlsəfi 
problemlərinə daha çox diqqət yetirmişdir. "Pul nəzəriyyəsi və iqtisadi 
tsikl" (1923), "Qiymət və istehsal" (1931), "Mənfəət, faiz və investisiya" 
(1939), "Kapitalizmin xalis nəzəriyyəsi" (1941), "Quldarlığa gedən yol" 
(1944), "Azadlıq Konstitusiyası" (1960), "Hüquq qanunauyğunluqları və 
azadlıq" (1979) əsərlərində bazar qaydalarının iqtisadi, fəlsəfi, hüquqi və 
siyasi əsaslarını işləyib hazırlamışdır. Onun bu xidmətləri müqabilində 
iqtisadiyyat üzrə Nobel mükafatına (1974) layiq görülmüşdür. 
F.Xayekin təsərrüfat fəaliyyətinin təşkili üçün işlədiyi sosial iqtisadi 
ideyaları çoxcəhətlidir. İqtisadi dünyagörüş, insanların iqtisadi davranışı, 
mikroiqtisadi təhlil, iqtisadi tədqiqatlarda makro və mikro iqtisadi təhlilin 
 408 
əlaqələndirilməsi,  iqtisadi qayda və səmərəlilik məsələləri onun 
tədqiqatının əsas mövzuları olmuşdur. 
F.Xayekin nəzəriyyəsinin əsasını iqtisadi elmlərin dərk olunması 
prosesi təşkil edir. Göstərir ki, iqtisadi hadisələrdə dəyişikliklər baş verdiyi 
üçün, onlar qeyri-müəyyən və qeyri-bərabər inkişaf edirlər.İqtisad elmi bu 
hadisələri proqnozlaşdırır və inkişaf meyllərini izləyir. Buradan da F.Xayek 
insan biliyinin məhdudluğundan iqtisad elminin predmetini, məqsəd və 
vəzifələrini müəyyən etməyə çalışır. Belə hesab edir ki, iqtisad elmi iqtisadi 
mənafenin təmin edilməsi üçün iqtisadi ehtiyatlardan daha səmərəli 
istifadə edilməsi probleminin tədqiqi ilə məşğul olmalıdır. 
F.Xayek belə hesab edir ki, cəmiyyətin təşkili və inkişafı, yenidən 
qurulması plan əsasında deyil, daxili hərəkətin nəticəsində, təkamül yolu 
ilə baş verir. Cəmiyyəti təşkil edən insanlarda şüurlu şəkildə yox, daxili 
qanunauyğunluqlardan çıxaraq fəaliyyət göstərirlər. İnsan şüuru müəyyən 
dərəcədə hadisələr arasındakı əlaqəni başa düşür, ancaq onları idarə etmək 
olmaz. O bunu insan biliyinin məhdudluğu ilə əlaqələndirir. Göstərir ki, 
insan biliyi, əqli, zəkası məhduddur. Həmçinin biliyin bir hisəsi şəxsidir, 
başqasına ötürülə bilmir. Fərdi bilik konkret məlumatların məcmuusu 
deyil, dəyişən şəraitdə insanlara kömək edən vasitədir. 
F.Xayekə görə biliyin tam olmaması, məhdudluğu onların insanlar 
arasında səpələnməsinə, bölüşdürülməsinə gətirib çıxarır. İctimai əmək 
bölgüsü nəticəsində iqtisadi hadisələr haqqında məlumatlar da müxtəlif 
şəxslər arasında bölüşdürülür. Bu da iqtisadi dünyagörüşün, iqtisadi 
təfəkkürün müxtəlifliyinə səbəb olur. Belə halda problemlərin əlaqəli 
şəkildə həllinin zərurilyi yaranır. Beləliklə o insan biliyini iqtisadi hadisə və 
proseslərin müşahidə edilməsinin, öyrənilməsinin, mənimsənilməsinin 
fasiləsiz prosesi hesab edir. 
F.Xayek "geniş qayda" nəzəriyyəsində cəmiyyətin daxili 
qanunauyğunluqlar əsasında inkişafından çıxaraq A.Smitin "gözə 
görünməz əl" nəzəriyyəsinə oxşar bir fikir irəli sürür. Göstərir ki, bir-birilə 
əlaqəsi olmayan insanlar arasında geniş fəaliyyət mübadiləsi baş verir. Öz 
məqsədlərini güdən hər bir fərdin öz maraqları naminə göstərdiyi 
fəaliyyəti başqa fərdlərin, təsərrüfatların iqtisadi maraqlarının reallaşması 
üçün şərt olur. Nəticədə müxtəlif fəaliyyətli insanlar arasında geniş 
 409 
əlaqələr "geniş qayda" yaranır. Bu qaydalar kortəbii və şüurlu ola bilər. Öz-
özünə yaranan qaydalar təkamül yolu ilə yaranıb, inkişaf etdiyi üçün 
cəmiyyətin inkişafının təbii prosesidir. Burada daha əsas məlumatların 
vaxtında toplanması və istifadə edilməsidir. Daxili səbəblərdən törəyən 
qaydalar insan şüurunun deyil, insan fəaliyyətinin nəticəsidir. 
Liberalizmin başlıca ideyasını təşkil edən iqtisadi azadlıq, insan 
azadlığı F.Xayekin iqtisadi fəlsəfi baxışlarının əsas prinsipini təşkil edir. 
"Quldarlığa gedən yol" kitabında insanların iqtisadi azadlığına böyük 
əhəmiyyət verir və göstərir ki, yalnız bu halda insanlar öz biliklərini 
səmərəli tətbiq edə bilərlər. Azadlıq isə dövlət tərəfindən 
məhdudiyyətlərin və məcburiyyətlərin ləğvi deməkdir. Bu azadlıqdan 
imtina edilməsini geriyə-diktaturaya doğru, quldarlığa doğru qayıtmaq 
kimi qiymətləndirmişdir. 
İqtisadi azadlığın yeganə əsasını xüsusi mülkiyyətdə görən F.Xayek 
dövlətin iqtisadiyyata hədsiz müdaxiləsini bu azadlıqların pozulması kimi 
qəbul edir. Buna görə də dövlət müdaxiləsinin genişlənməsinə qarşı çıxır, 
bütün sahələrdə onun fəaliyyətinin məhdudlaşdırılmasını təklif edir. 
Dövlətin rolunu yalnız sosial sahədə, pensiya və yardımların verilməsində 
görürdü. Onun təhsil, mənzil, sosial sistemində fəaliyyətini inzibati 
idarəçilik hesab edir.  
F.Xayekin metodologiyasının ümumi xarakteri ondan ibarət 
olmuşdur ki, iqtisadi və sosial hadisələrin öyrənilməsində ayrı-ayrı 
təsərrüfatların, fərdlərin fəaliyyətlərinin təhlil edilməsinə üstünlük 
verilmişdir.  O, makroiqtisadi təhlili qəbul etməmiş, ona mənfi 
yanaşmışdır. Göstərmişdir ki, mikroiqtisadi proseslərin təhlil olunması və 
başa düşülməsi bütövlükdə iqtisadiyyatın funksiyasını başa düşmək üçün 
kifayətdir. Xırda islahatlar başlıca dəyişikliklərin əsasıdır. F.Xayek 
fərdçiliyə üstün yer verməsinə baxmayaraq insanların davranışlarının 
müəyyən qaydalara uyğunlaşdırılmasını lazım bilmişdir. Onun fikrincə bu 
qaydaların formalaşması heç kimin nəzarət edə bilmədiyi təkamül 
prosesidir.   
Lakin təsərrüfat sistemlərinin uzunmüddətli inkişaf istiqamətləri də 
onun diqqət mərkəzində olmuş  və təsərrüfat qərarlarının qəbul 
olunmasında qeyri-mərkəzləşmə prinsipinə əsaslanan bazarlar arasında 
 410 
qarşılıqlı əlaqəni əks etdirən ümumi tarazlığın modelini işləyib 
hazırlamışdır. Burada istehsal amillərinin mülkiyyətçisi və istehlakçısı kimi 
ev təsərrüfatı, istehsal amillərinin və xidmətlərinin istehsalçıları və alıcıları 
kimi isə firmalar çıxış etmişlər. (Kapitalizmin xalis nəzəriyyəsi). Beləliklə, 
iqtisadi tədqiqatlarda mikro və makro təhlili əlaqələndirmişdir. 
F.Xayekin təhlil etdiyi sahələrdən biri də bazar qaydalarının iqtisadi, 
fəlsəfi, hüquqi və siyasi əsaslarının işlənməsidir. Maddi nemətlərin 
istehsalında, bölüşdürülməsində və istehlakçılara çatdırılmasında bazar 
qaydalarının yenidən işlənməsi və tədqiq olunmasını birləşdirərək 
göstərmişdir ki, bazar sistemində iqtisadi subyektlər arasında 
məlumatların daha tez toplanması və səmərəli istifadə edilməsi mümkün 
olur. Bunun nəticəsində insanların bilikləri də genişlənir. Əgər insanlar 
məlumatları vaxtında toplaya bilmirlərsə onda öz mənafelərini fəaliyyətləri 
ilə əlaqələndirə bilmirlər. 
F.Xayek bazar qaydasının iqtisadi tərəfi kimi məhsulların qiymətini 
əsas götürür. Göstərir ki, bazar qiyməti bazar subyektləri üçün operativ 
geniş informasiya mənbəyidir. Bunun vasitəsilə fəaliyyətlər biri-biri ilə 
əlaqələndirilir. Biliklərin genişlənməsi və yeni biliklərin axtarışına maraq 
isə rəqabət yaradır. Burada o, bazar mexanizminin ikinci əsas elementi 
kimi rəqabətə əsas üsütünlük verir.  
F.Xayek bazarın fəlsəfi anlamını işləyib hazırlayır. Hər şeydən əvvəl 
göstərir ki, rəqabət yığılmış, toplanmış biliyin üzə çıxarılması, aşkar 
edilməsidir. Eyni zamanda rəqabət bu biliklərin iqtisadi ehtiyatların 
operativ variantlarının və yeni texnologiyanın səmərəli təşkilinin, istifadə 
edilməsinin axtarılmasına yönəldilməsidir. Yəni insanlar müəyyən 
məqsədə çatmaq üçün qeyri-müəyyən ehtiyatların səmərəli üsullarını 
axtarmağa məcbur olurlar və beləliklə insanların fəaliyyətləri genişlənir və 
təkmilləşir. Bazarın "görünməyən əli" ilə cəmiyyətdə səpələnmiş əməkdən 
daha səmərəli istifadə olunur. Biliklərin, fəaliyyətlərin səmərəli 
əlaqələndirilməsi isə ehtiyatların səmərəli bölüşdürülməsinə səbəb olur. 
Beləliklə, F.Xayek ancaq bazar iqtisadiyyatı şəraitində ehtiyatların 
səmərəli bölgüsünün mümkün olduğunu irəli sürür. Daxil olan 
məlumatları kifayət qədər və tam mənimsəməyən mərkəzi planlaşdırma 
qiymətin, tələbin elastikliyindən asılılığını həyata keçirə bilmir, bazarın 
 411 
tələbinə, bazardakı dəyişikliyə daha tez və məhsuldar reaksiya verə bilmir. 
Buna görə də sosializmin məqsədinin faktiki olaraq həyata keçmədiyini 
qeyd edir. 
F.Xayek bazar qaydalarında sosial bərabərsizliklərin mövcudluğunu 
qəbul edir və bunu belə əsaslandırır ki, rəqabət mübarizəsində insanların 
fəaliyyəti üzə çıxır, müəyyən olur. Belə ki, rəqabət mübarizəsinin 
nəticəsində insanların fəaliyyətinin müxtəlifliyi onların gəlirlərində qeyri-
bərabərlik yaradır ki, bu da qanunauyğun bir prosesdir. 
F.Xayek həmin dövrlərdə başlıca kapitalist dövlətlərinin 
iqtisadiyyatlarında mövcud olan inflyasiya probleminə də biganə 
yanaşmamış, onun səbəblərini və tənzimlənməsi yollarını özünəməxsus 
formada izah etmişdir.  "Pul nəzəriyyəsi və iqtisadi tsikl" əsərində göstərir 
ki, iqtisadiyyatın ayrı-ayrı sahələri bazarda qiymət dəyişikliyinə müxtəlif 
cür reaksiya verdiyindən hər bir əlavə pul təklifinə qiymətlər müəyyən 
vaxtlarda - nisbətən tez və ya gec reaksiya verirlər. Nəticədə qiymətlər 
nisbətində qeyri-bərabərlik yaranır ki, bunu da inflyasiyanın mənbəyi 
hesab edir. Bundan çıxış yolunu dövlətin pul buraxılışı üzərində 
inhisarçılığını aradan qaldırmaqda və pulun qısamüddətə ixtisarında 
görür. 
F.Xayek iqtisadiyyatın struktur quruluşunun pozulmasını işsizlik, 
inflyasiya halları ilə əlaqəli olduğunu qeyd edir və özünün tsiklin pul-
kredit nəzəriyyəsində bunu təhlil edir. Göstərir ki, istehsalda əmək haqqı 
ilə istehlak şeylərinin qiymətləri arasında dəyişiklik baş verir. İstehlak 
şeylərinin qiymətinin qalxması real əmək haqqını aşağı salır.Nominal əmək 
haqqının artırılmasına çalışan insanlar nəticədə əmək təklifini artırır ki, bu 
da iş qüvvəsi bazarında gərginlik yaradır. Bu halda dövlətin kənardan süni 
müdaxiləsini inkar edərək, ancaq qiymətlər nisbətinin möhkəmliyinin 
bərpa olunmasını tövsiyə edir. 
Eyni zamanda istehlak şeyləri ilə bərabər istehsal vasitələrinin də 
qiymətlərinin dəyişməsinin istehsalın quruluşuna mənfi təsirini qeyd edir 
və göstərir ki, bunlar son nəticədə iqtisadi artım tempini zəiflədir. Bunun 
səbəbini süni kredit faizinin genişlənməsində görür. Belə ki, süni kreditlər 
investisiya prosesini genişləndirir, maliyyə ehtiyatlarının istehsal 
vasitələrinə yönəldilməsi əlavə ehtiyatlar cəlb etməyə imkan verir, bu isə 
 412 
onların qiymətini qaldırır. Resurs ehtiyatı daha çox istehsal vasitələrinə 
yönəldiyindən istehlak şeyləri nisbətən az istehsal olunur.  İstehsal 
vasitələri istehsal edən sahələrdə əmək haqqının artımı istehlak şeylərinə 
ehtiyacı artırır və bu sahənin istehsalı məhdud olduğundan qiymətlərin 
qalxması baş verir, nəticədə bu sahənin də inkişafı üçün şərait 
yaranır.Xayekə görə əgər kreditin süni stimullaşdırılması dayandırılarsa 
mövcud ehtiyatlar yenidən bölüşdürülməli olur, bu da azad surətdə baş 
vermir. Bəzi sahələrdə qiymətlərin qalxması nəticəsində iqtisadi 
ehtiyatların artıqlığına gətirib çıxarır. Bu isə iş qüvvəsinə olan tələbi aşağı 
salır. 
Qeyd etmək lazımdır ki, F.Xayekin tarazlıq konsepsiyası da fərdlərin 
iqtisadi azadlığının təmin olunmasına yönəldilmişdir. Burada dövlətin 
rolunun genişləndirilməsinin əleyhinə çıxır. Bazar qaydalarının öz-özünə 
tənzimlənməsini ən səmərəli sosial sistem hesab edir. Cəmiyyət üzvləri 
arasında sosial ədalət axtarılması fikrini qəbul etmir və buna cəhdi 
smmiittğbğ, inkişafın ilkin mərhələsinə qayıtmaq kimi qələmə verir. 
 
§5. A.MİZESİN NEOLİBERALİST BAXIŞLARI 
 
Neoliberalizmin görkəmli nümayəndələrindən biri də Çikaqo 
məktəbinin iqtisadçısı Lyudviq fon Mizes (1881-1973) olmuşdur. O, 
F.Xayeklə birlikdə həm də Avstriya məktəbinin davamçısı hesab olunur. 
L.Mizes Avstriyada anadan olmuş, Vyana Universitetində təhsil 
almış, orada işləmiş, professor dərəcəsinə yüksəlmişdir. 1940-1969-cu ildən 
isə Nyu-York Universitetində beynəlxalq iqtisadi münasibətlər 
kafedrasında çalışmışdır. Özünün iqtisadi baxışlarını "Pul və kredit" 
nəzəriyyəsi (1912), "Sosializm" (1922), "Bürokratiya" (1944), "İnsan 
fəaliyyəti: iqtisadiyyat haqqında traktat" (1949), "Nəzəriyyə və tarix" (1957) 
əsərlərində şərh etmişdir. 
Qeyd etmək lazımdır ki, XIX əsrin sonlarında əvvəllər nəzəri bilik 
səviyyəsində olan Qərb iqtisadi fikri ilə marksist iqtisadçıları arasında 
mərkəzi planlaşdırma və bazarın rolu haqqında mübahisələr real 
sosializmin mövcudluğu ilə daha da kəskinləşmişdi. Sosialist 
nəzəriyyəçiləri bazarsız, əmtəəsiz, mərkəzdən idarə edilən cəmiyyətin 
 413 
üstünlüyünü sübut etməyə çalışırdılar. Qərb iqtisadçıları isə bazar 
sisteminin çatışmazlıqlarını aradan qaldırmaq üçün dövlətin tənzimləyici 
rolunu qəbul edirdilər. Həmçinin kapitalist ölkələrinin iqtisadiyyatlarında 
baş verən dəyişikliklər-korporativ mülkiyyət formalarının üstünlük təşkil 
etdiyi qarışıq sistemin yaranması, dövlətin tənzimləyici fəaliyyəti, 
sahibkarlığın genişlənməsi - yeni iqtisadi ideyaların yaranmasını zəruri 
edirdi. Ona görə də Mizes (Xayeklə birgə) bazar qanunlarının fəaliyyətinin 
aradan qalxdığı mərkəzi idarəetmədə iqtisadi ehtiyatlardan səmərəli 
istifadənin mümkün olub-olmaması kimi mühüm problemlərin 
müzakirəsinə qoşuldu.  
L.Mizes 1936-cı ildə yazdığı "Sosializm" əsərində sosializmin təhlili 
və tənqidçisi kimi çıxış edir. İstehsal vasitələri üzərində ictimai mülkiyyət 
və planlı iqtisadi tənzimləmə şəraitində ehtiyatların səmərəli bölgüsünün 
mümkün olub-olmaması məsələsinə dəqiqlik gətirir. Göstərir ki, mərkəzi 
idarəetmədə planlı tənzimləməyə iqtisadi ehtiyatların səmərəli bölgüsü baş 
verə bilmir. Ümumi bir qanunauyğunluq kimi ehtiyatların səmərəli 
bölgüsü yalnız əmtəə istehsalına və bazar münasibətlərinə əsaslanan 
cəmiyyətdə mümkündür. Yəni bazar mexanizminin köməyi ilə tələb və 
təklifin uyğunlaşması əsasında yaranan obyektiv qiymətlər ehtiyatların 
səmərəli bölgüsünə səbəb olur. Bununla da, o, qiymətin əmələ gəlməsi və 
iqtisadi ehtiyatlardan səmərəli istifadə olunması prosesində bazar 
mexanizminin üstün rolunu əsaslandırır, sosializmi qeyri-səmərəli bir 
iqtisadi sistem adlandırır. 
Eyni zamanda L.Mizes tənzimlənən iqtisadiyyatda səmərəli iqtisadi 
fəaliyyəti təmin etmək üçün istehlakçıların azad seçiminin, tələbinin, 
zəruriliyini qeyd etmişdir. Bazar sistemində tələbatlara uyğun olaraq 
ehtiyatların bölgüsü mexaniki olaraq baş verir. Sosializmdə isə dövlət 
tərəfindən müəyyən olunan qiymətlər tələb və təklifi əks etdirmədiyi üçün 
istehslın inkişafı istiqamətini tuta bilmir, bu isə iqtisadi tarazlığı pozur. 
L.Mizes burada insanların iqtisadi mənafeyini də ön plana çəkir. 
Göstərir ki, sahibkarlar öz mənfəətləri naminə istehsal edirlərsə bu son 
nəticədə ictimai tələbatların ödənilməsinə xidmət edir. 
L.Mizes iqtisadi liberalizm prinsipindən çıxış edərək iqtisadiyyata 
dövlətin müdaxiləsini zəruri hesab etmirdi. Müasir cəmiyyətdə təsərrüfat 
 414 
subyektlərinin tam tarazlığına əsaslanan səmərəli iqtisadi siyasət kimi 
xüsusi mülkiyyəti, əmək bölgüsünü və azad mübadiləni əsas sayırdı. Azad 
rəqabət vasitəsilə bazarın daim fasiləsiz fəaliyyət göstərməsi üçün dövlətin 
müəyyən qanunlar çərçivəsində fəaliyyətini, xüsusi sahibkarlığın 
stimullaşdırıcı rolunu qəbul edirdi. 
 
§ 6. FRANSADA NEOLİBERALİZM 
 
Fransada neoliberalizm ideyaları dirijizm cərəyanının ifadəçisi kimi 
çıxış etmişdir. Fransa neoliberalistlərinin fərqli xüsusiyyəti ondan ibarət 
olmuşdur ki, onlar iqtisadiyyatın dövlət tənzimlənməsini qəbul edən 
Keyns və onun tərəfdarlarının fikirlərini qəbul etməmişlər. Lakin özləri də 
idarəetmədə inzibati prinsipləri əsas götürmüşlər və beləliklə onun forma 
və üsullarını fərqləndirmişlər. 
Fransa neoliberalizminin əsas nümayəndəsi J.M.Ryuef 20-30-cu illər 
ərzində klassik ortodoksal liberalizmi müdafiə etmişdir. O, tələb və təklif 
əsasında yaranan azad bazar qiymətlərini iqtisadi tarazlığın əsası hesab 
etmiş, azad rəqabəti iqtisadiyyatın tənzimləyici mexanizmi adlandırmış, 
bazar sivilizasiyasına əsaslanan sosial qaydalara üstünlük vermişdir. 
J.M.Ryuef iqtisadi hadisələrin kəmiyyət əlaqələrini və keyfiyyət 
dəyişikliklərinin təhlilini verməyə çalışmışdır. Cəmiyyətin sosial 
fərdlərdən təşkil olunduğunu qeyd edərək iqtisadiyyatın öyrənilməsində 
sosial fərdlərin müqayisəli təhlilində mühüm metod kimi riyazi 
modelləşdirmədən istifadə etmişdir. 
J.M.Ryuef cəmiyyətdə mövcud olan işsizliyin səbəbini -real əmək 
haqqının miqdarından asılılığını - qanunauyğun şəkildə ifadə etmişdir. 
Bununla əlaqədar olaraq işsizliyi aradan qaldırmaq üçün əmək bazarının 
fəaliyyətini tənzimləməyi, xüsusilə də həmkarlar ittifaqlarının fəaliyyətini 
məhdudlaşdırmağı təklif edirdi. Ryuefə görə əmək haqqının aşağı düşməsi 
onların istehlak bazarını məhdudlaşdırır, reallaşma problemini 
kəskinləşdirir, təkrar istehsalı pozur, nəticədə nəinki işsizlik azalır, əksinə 
artır. Ona görə də uzun müddətə insanların real gəlirlərinin aşağı 
düşməsini qəbul etmir. 
 415 
Ryuefin əmək bazarında sərbəst qiymətlərin yaranması fikri sonralar 
neoklassik artım nəzəriyyəsinin ideyasına çevrilmişdir. O, cəmiyyətdə 
iqtisadi tarazlığın yaradılmasında azad bazarın rolu ilə yanaşı indikativ 
planları əlavə vasitə kimi hesab etmişdir. Fransa neoliberalistlərinin fərqli 
xüsusiyyətlərindən biri də bu olmuşdur.  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
FƏSİL 17.  MONETARİZM 
 
§1. MONETARİZMİN NƏZƏRİ VƏ METODOLOJİ  
 416 
ƏSASLARI 
 
XX əsrin 30-cu illərində yaranmış neoliberalizm cərəyanı xüsusi bir 
elmi istiqaməti kimi ABŞ-da meydana gəlmişdir. 
Məlum olduğu kimi həmin dövr, yəni 20-30-cu illər,  kapitalist 
iqtisadiyyatında geniş dəyişikliklərlə müşayiət olunurdu. Birinci dünya 
müharibəsindən sonra dünyanın siyasi-iqtisadi mənzərəsinin dəyişməsi, 
kapitalist iqtisadiyyatının ümumi böhranlar dövrünə qədəm qoyması 
iqtisadi tədqiqatlarda böyük dəyişikliklər tələb edirdi. Yeni dövr kapitalist 
iqtisadiyyatının özü-özünü tənzimləyə bilən bir sistem olmasını iflasa 
uğratdı və sübut etdi ki, iqtisadiyyatın dövlət tənzimlənməsi hökmən 
lazımdır. Belə bir şəraitdə iqtisadçılar qarşısında mühüm problem, 
təsərrüfatın dövlət tənzimi tədbirləri, onun miqyasının müəyyən olunması 
dururdu. Bu problemin həlli üzrə siyasi iqtisadda iki böyük cərəyan, 
keynsçilik və neoliberalizm formalaşmağa başladı. 
Neoliberalizm əsasən AFR, Fransa, ABŞ, Avstriya, İsveçrə, İngiltərə, 
İtaliyada inkişaf edirdi. Monetarizm isə neoliberalizmin ABŞ da bir qolu 
kimi formalaşdı.  Monetarizmin kökləri müəyyən səviyyədə Çikaqo 
məktəbi ilə bağlıdır. 1956-cı ildə Milton Fridmen monetarizmin 
özünəməxsus manifesti hesab olunan "Pulun kəmiyyət nəzəriyyəsi yeni 
formalaşdırma" məqaləsində elan etdi ki, onun təlimi öz kökləri ilə Çikaqo 
Universitetində müxtəlif illərdə fəaliyyət göstərmiş iqtisadçıların - 
Q.Saymons, L.Minte, F.Nayt, C.Vinerin işlərilə bağlıdır. Fridmen göstərirdi 
ki, onların işləri geniş nəşr olunmamış, əsasən "şifahi ənənə" şəklində 
söhbətlərdə, mühazirələrdə davam etmişdir. Məhz burada müasir 
monetarizmin bünövrəsini təşkil edən kəmiyyət nəzəriyyəsinin 
dəqiqləşdirilmiş və reallığa daha uyğun olan variantı yaranmışdır. 
Məşhur nəzəriyyəçi və iqtisadi fikir tədqiqatçısı D.Patikin 
M.Fredmenin məqaləsində adları çəkilən Çikaqo məktəbinə xas 
iqtisadçılarının baxışlarını geniş araşdırmış, bu alimlərin yazılı işlərini 
təhlil etmiş və müəyyən etmişdir ki, 30-40-cı illərdə Çikaqo Universitetində 
N.Fişerin mübadilə eyniliklərinə əsaslanan və pul kütləsi ilə qiymətlər 
səviyyəsinin bilavasitə əlaqəsini əsas tutan kəmiyyət nəzəriyyəsi mövcud 
olmuşdur. Fridmen nəzəriyyəsi ilə kəmiyyət nəzəriyyəsinin digər Kembric 
 417 
variantını (hansı ki, sonralar Keyns tərəfindən likvidliyin üstünlükləri və 
təsərrüfat agentlərinin kassa qalıqlarına öyrənilmiş tələbi nəzəriyyəsinə 
çevrilmişdir)  inkişaf etdirmişdir. Patikinin fikrincə Fridmen konsepsiyası 
Kembric variantının uzunmüddətli təkamülünün həlqələrindən biri və 
müasir keynsçi pul nəzəriyyəsinin mürəkkəbləşdirilmiş variantıdır. Patikin 
nəinki xüsusi Çikaqo ənənəsinin mövcudluğunu inkar edir, hətta Fridmen 
təhlilinin Keynsin pul nəzəriyyəsi ilə sıx əlaqədar olduğunu göstərir. Bu 
fikirlər bir çox iqtisadçı alimlər tərəfindən təsdiqlənmişdir. Monetar 
əksinqilabının mənbələrini araşdıran N.Conson təsdiq edir ki, Çikaqo 
Universitetinin şifahi ənənəsi Fridmenin "kəşfidir". 
60-cı illərin sonlarında Fridmen xüsusi iqtisadi məktəbə başçılıq 
edirdi. Onun "Sosial elmlərin beynəlxalq ensiklopediyası"(1968) üçün 
yazdığı kəmiyyət nəzəriyyəsi haqqındakı məqalədə və "Monetar analizin 
nəzəri əsasları" (1970) işində artıq Çikaqo məktəbi xatırlanmır. Bundan 
başqa o təsdiq edir ki, onun konsepsiyası keynsçi likvidliyin üstünlükləri 
nəzəriyyəsinin təhlilinin güclü təsiri altındadır. Elə həmin dövrdə başqa bir 
işdə Fridmen öz doktrinasının tarixi köklərini, 30-40-cı illərin Çikaqo 
iqtisadçıları ilə bağlı olduğu haqqında məsələ qaldırır. Öz nəzəriyyəsinin 
Keyns ideyaları ilə bağlılığını inkar edir. Çikaqo məktəbinin  mübahisələri 
beləliklə bitməz olaraq qalıb. Bir çox müəlliflər (D.Moqqriq, S.Hauson və 
b.) təsdiq edirlər ki, Çikaqo məktəbinin xüsusi pul nəzəriyyəsi olmayıb. 
Başqaları, məsələn, C.Tavles göstərir ki, Çikaqo iqtisadçılarının işlərində 
kəmiyyət nəzəriyyəsinə xüsusi yanaşma (pulun tədavül sürətinin 
dəyişməsinə əsaslanan) halları vardır. Bu əsasda Tavlas göstərir ki, pulun 
Fridmen nəzəriyyəsi onun Çikaqo müəllimlərinin kəmiyyət nəzəriyyəsi 
dairəsindəki baxışlarının inkişaf edən davamıdır. K.Brunner tərəfindən 
1968-ci ildən iqtisad elminə gətirilən monetarizm termini Çikaqo məktəbi 
terminini əvəz etdi və hazırda bu cərəyan monetarizm adı ilə tanınır. 
Monetaristlər "Pulun mənası var" şüarını irəli sürmüşlər və bu 
onların təliminin özünəməxsus simvoluna çevrilmişdir. Kəmiyyət 
nəzəriyyəsinin yeni variantının yaradıcıları bu simvolda xüsusi məna 
görürlər. Onlar pulu yalnız iqtisadi amil kimi deyil, təsərrüfat sisteminin 
baş mərkəzi elementi kimi qiymətləndirirlər. Bu element iqtisadi 
konyukturanın vəziyyətini və bütün təkrar istehsal prosesini müəyyən 
 418 
edir. Monetaristlər "sabit pul" nəzəriyyəsini fəal təbliğ edirlər. Onlar 
iqtisadi böhranların əmələ gəlməsinin əsas səbəbini pulun sabitliyinin 
pozulmasında görür, pul sabitliyi və ümumtəsərrüfat konyukturası 
arasında möhkəm səbəbiyyət asılılığı yaradırlar. 
Pul sferasının tənzimlənməsinə dair bir sıra məsələlər hələ 
monetaristlərdən əvvəl Amerika iqtisadçısı K.Uorberton tərəfindən 
qoyulmuşdur. O, "pul tarazsızlıqları" nəzəriyyəsi ilə çıxış edirdi. Bu 
nəzəriyyə konyukturanın tsiklik inkişafının köklərini pul "şokları", pul 
dövriyyəsində tələb və təklif tarazsızlıqlarına əsaslanırdı. Lakin Uorberton 
tsiklik monetar nəzəriyyəni kəşf etməmişdir. O, özü təsdiq edirdi ki, 
tarazlığın klassik nəzəriyyəsi öz inkişafı yolunda pul sferasının 
balanslaşdırılmasını təmin edən şərtlər yerinə yetirilmədikdə də cəmiyyət 
tarazsızlıq nəzəriyyəsi ilə birgə irəli getmişdir. Uorberton bu nəzəriyyənin 
elementlərini D.Yumun, H.Sttvurdun, T.Coplinin, Q.Tortonun və b. 
iqtisadçıların tədqiqatlarında axtarıb tapır. O, pulun tarazsızlıqları 
nəzəriyyəsini yeni statistik məlumatlarla əsaslandırır. 1946-cı ildə o, - "pul 
çatışmazlığı bu iqtisadi depressiyaların meydana gəlməsinin və kiçik 
enmələrin böyük böhranlara çevrilməsinin əsas səbəbidir" - monetaristlərin 
əsas mühakiməsini formalaşdırmışdır. Bu zaman "pul çatışmazlığının" 
günahı mərkəzi bankın siyasəti ilə bağlanırdı. 
Keyns ideyalarının hökm sürdüyü zaman Uorbertonun baxışları 
diqqəti cəlb etmədi. Yalnız 60-cı illərdə monetaristlər Keyns doktrinasına 
qarşı güclü tənqidə başlarkən Uorbertonun tədqiqatı və onun pul 
tarazsızlıqları nəzəriyyəsindən istifadə etdilər. 
Amerika iqtisadçısı C.Dorn yazırdı: "Monetar məktəbin banisi olan 
Fridmen pul tarazsızlıqları nəzəriyyəsinin bir çox mühakimələrini qəbul 
etdi. O, iqtisadi aktivliyin tərəddüdlərinin meydana gəlməsində qaydasız 
pul dəyişikliklərinin həlledici rol oynaması ideyasını və qiymət 
korrektlərinin yeni qiymət tarazlığına keçiddə təxirəsalma faktoru kimi 
dayandırılmasının vacibliyini qəbul etdi". 
M.Fridmen monetarist doktrinasının əmələ gəlməsində və təsdiq 
olunmasında aparıcı rol oynamışdır. O, monetarizmin əsas müddəalarını 
formalaşdırmışdır. Monetar istiqamətin digər üzvləri: F.Keyçen, 
D.Meyzelman, K.Brunner, A.Meltser, D.Leydler, A.Şvarts əsasən şərhçi və 
 419 
öz rəhbərlərinin ideyalarının məşhurlaşdırıcı rolunda çıxış etmişlər. Lakin 
monetarizmin mənbəsinin belə "personlaşdırılması", onu bir nəfərin 
"övladı" kimi qəbul etmək olmaz. Monetarizm müəyyən dövrün məhsulu, 
iqtisadiyyatda vacib dəyişikliklərə spesifik reaksiyadır. Qeyd etmək yerinə 
düşər ki, yarandığı on il müddətində bu cərəyan tanınmamışdır. Həmin 
illərdə kapitalizmin iqtisadiyyatı artım dövrü yaşayırdı. Bu dövr Keyns 
nəzəriyyəsinin nüfuzunun möhkəmlənməsi ilə müşayiət ounurdu. Onun 
tərəfdarları yüksək konyukturanı dövlətin fəal siyasətinin, tələbin 
stimullaşdırılmasının nəticəsi kimi qəbul edirdilər. 60-cı illərin ikinci 
yarısında ABŞ-ın Vyetnamda apardığı müharibə ölkə iqtisadiyyatına güclü 
təsir göstərdi. İqtisadi resursların hərbi məqsədlərə istifadəsi, ölkə 
iqtisadiyyatının hərbi rejimə uyğunlaşdırılması, dövlətin məqsədlərinin 
yerinə yetirilməsi üçün dövriyyədə artıq pul kütləsi buraxılışı  
makroiqtisadi göstəricilər güclü təsir etdi. Büdcə kəsirinin kəskin artdı, 
inflyasiya,  əmtəə qiymətlərinin artımı gücləndi. Monetaristlərin mövqeyi 
belə bir şəraitdə möhkəmləndi və populyarlaşdı. 
Monetarist doktrina bir neçə mərhələ keçmişdir. İlkin mərhələdə, 50-
ci illərin ikinci yarısı və 60-cı illərin əvvəlləri, əsas qüvvə pulun kəmiyyət 
nəzəriyyəsinin yeni variantının işlənməsinə yönəldilmişdi. Bu  variantda 
pul sabit tələb funksiyası kimi ifadə olunmuşdur. Belə funksiya möhkəm 
və etibarlı proqnozlaşdırılmış pulun dövriyyə sürətinin analoqu, pul 
kütləsi və nominal (pul) gəlir modelinin əsas həlqəsi idi. 
Antikeynsçi cərəyan kimi çıxış edən monetarizm hər an onun 
mövqelərinə hücum edir, mühakimələrinin əsaslarını tənqid edirdi. 
Monetar baxışların məşhurlaşmasının əsas səbəbi də kapitalist 
iqtisadiyyatının inkişafı gedişində, dövlət tənzimlənməsi prosesində 
keynsçiliyin qüsurlarının təzahürü idi. 1963-cü ildə M.Fridmen və 
D.Meyzelmanın əsas tənqid obyekti Keyns modelinin açar elementi olan 
investisiya multiplikatorunun  tənqid geniş əks-səda tapdı.. Müəlliflər 
investisiya multiplikatorunu şərh edərkən sübut etməyə çalışırdılar ki, bu 
modelə görə "pulun mənası yoxdur". Onlar göstərirdilər ki, bu nəticə 
Keynsin təlimindən alınmır. Lakin praktikada bir çox keynsçilər belə hesab 
etməyə meyillidirlər ki, investisiyalar faiz dərəcələrinin dəyişməsinə təsir 
etmir və diqqətlərini nəzəriyyənin sadə mühakiməsinə yönəldərək pul 
 420 
ehtiyatlarını nəzərə almırlar və onu keçmiş nöqsanların qırıntıları kimi 
nəzərdən keçirirlər. Fridmen və Meyzelman xüsusi test hazırlayırlar. 
Məqsəd ondan ibarətdir ki, iki göstəricidən investisiya multiplikatoru 
(onlara görə, gəlir kütləsinin və ya istehlak xərclərinin investisiyalara 
nisbəti) və pulun dövriyyə sürəti ("gəlirlərin və ya istehlak xərclərinin pul 
ehtiyacına nisbəti"), hansı milli gəlirin dinamikasını daha etibarlı  surətdə 
proqnozlaşdırmağa qadirdir. Hesablamalar nəticəsində müəlliflər monetar 
modelinin Keynsçi modeldən üstün olduğunu sübut etməyə çalışırdılar. 
Monetaristlər uzun müddət "fienalizm" adlandırdıqları keynsçi 
siyasətlə mübarizə aparmışlar. Onların fikrincə, Keynsin fiskal siyasətində 
görülən tədbirlər müəyyən vaxtdan sonra real nəticələrə səbəb olur. Buna 
görə də, görülən tədbirlər iqtisadi şəraitin dəyişməsi ilə əlaqədar olaraq 
mənfi təsir də göstərə bilər. Sonralar monetaristlər tərəfindən "sıxışdırılıb 
çıxarma effekti" adlanan nəzəriyyə yaradıldı. Bu nəzəriyyəyə görə 
təsərrüfatdan, dövlət investisiyalarının genişlənməsindən nə qədər 
qazanırsa, bir o qədər xüsusi investisiyaların ixtisarından itirir. 
70-ci illərin ortalarında monetarist-keynsçilik qarşıdurması təsərrüfat 
siyasəti praktikasında inkişaf etməyə başladı. Monetarizmin 
nümayəndələrindən biri Q.Conson bu haqda yazır: "Yeni ideyalar 
intellektual dairələri öz elmi dəyərlərinə görə fəth etmir. Hər şey onun 
mövcud ortodoksiyanın həll edə bilmədiyi problemi həll edə bilməsindən 
asılıdır". 70-ci illərin sonu 80-ci illərin əvvəllərində monetarizmin 
şöhrətlənməsinə onun təkliflərinin iqtisadi siyasətdə istifadə olunması 
səbəb oldu. Mərkəzi banklar praktiki fəaliyyətlərində monetarist pul 
qaydalarının müxtəlif variantlarını işlətməyə başladılar. Tələbin idarə 
olunması, fəallıq siyasəti öz əhəmiyyətini itirdi. Siyasətin yeridilməsində 
"tədriciliyə" və "gecikdirmələrə" doğru dönüş yarandı. Pul kütləsinin 
"sıxılması", kreditin məhdudlaşdırılması ilə əlaqədar siyasət genişləndi. 
70-ci illərdə İngiltərə təsərrüfatını xarakterizə edən M.Desan yazır: 
"Çox nadir hallarda müşayiət etmək olar ki, xüsusilə dövlət siyasəti 
sahəsində, nəzəri arqumentlər belə sürətli və dağıdıcı qələbə qazanırlar. 
Necə ki, bunu monetaristlər Keynsin tələb siyasətinə qarşı edirlər". 
Sonralar, 70-ci illərin ortalarında kapitalist ölkələrində genişlənən 
inflyasiya böyük dağıntılara səbəb oldu. Keynsçiliyin inflyasiyasının mənfi 
 421 
nəticəsini nəzərə almamaları onların mövqelərini zəiflətdi. Monetaristlərin 
inandırıcı görünən inflyasiya nəzəriyyəsi ilə sabit valyuta kursu ilə çıxış 
edən mövqeyi bu zaman daha da güclənir. Lakin monetaristlərin geniş 
nüfuz qazanmasının əsas köklü səbəbi kapitalist təkrar istehsal şərtlərinin 
dəyişməsi və kapitalist ölkələrinin idarəetmə dairələrinin strateji xətti 
dəyişməyə məcbur olması oldu. Bu dövr kapitalist ölkələrində iqtisadi 
artım tempinin nəzərə çarpacaq dərəcədə zəifləməsi, çoxlu xoşagəlməz 
amillərin vacib xammal növlərinin çatışmaması, enerji resurslarının qıtlığı 
rəqabəti genişləndirir, daxili və xarici bazarda satışı məhdudlaşdırırdı. 
İstehsalın və əməyin məhsuldarlığının azalması son nəticədə mənfəət 
normasının azalmasına gətirib çıxartdı. Belə bir şəraitdə Keynsin tam 
məşğulluq şüarını, monetaristlərin pulun sabit alıcılıq qabiliyyəti şüarı 
əvəz edir. Dövlət siyasətində tələbin stimullaşdırılmasından imtina edilir, 
dövlət tənzimi dairələri məhdudlaşdırılırdı. Monetarizm "yeni 
konservatizmin" mühüm tərkib hissəsinə çevrilir. Hazırda monetarizm 
konservativ doktrinalar ittifaqının mühüm tərkib hissəsi hesab edilir. Bu 
ittifaqa monetarizmlə yanaşı ekonomiks, yeni klassik cərəyan və s. (o 
cümlədən, səmərəli gözləmə nəzəriyyəsi) daxil edilir. 
 
§2. NEOLİBERALİZM VƏ MONETARİZM: FƏRQLƏR VƏ 
ÜMUMİ CƏHƏTLƏR 
 
XX əsrin 20-30-cu illəri dünya ölkələrinin iqtisadiyyatında böyük 
dəyişikliklərlə müşayiət olunurdu. Cəmiyyətdə baş verən iqtisadi 
dəyişikliklər iqtisadi nəzəriyyədə də dəyişikliklər tələb edirdi. Artıq uzun 
illər ərzində siyasi iqtisadda aparıcı rollardan birini oynamış liberalizm 
cərəyanı öz qüvvəsini itirmişdi. Əsas iqtisadi problemlərin həllində yeni 
münasibətlərdə müxtəlif cərəyanlar formalaşırdı. Bunlara liberalizmin 
davamçısı kimi tanınan neoliberalizm və siyasi-iqtisadda yeni cərəyan olan 
keynsçiliyi göstərmək olar. Hər iki cərəyanın tədqiqat mərkəzində 
"tənzimlənən iqtisadiyyat" problemi dururdu. Onların ən mühüm fərqləri 
də bu problemə necə yanaşmalarından yaranmışdı. Keynsçilik dövlət 
tənzimini tam müdafiə edir və ona hər hansı bir məhdudiyyət qoymurdu. 
Neoliberalistlər isə əvvəlcə dövlət tənziminin tam əleyhinə çıxsalar da 
 422 
sonralar onu qəbul etməyə məcbur oldular. Neoliberalistlər kapitalizmin 
tərəddüdlü inkişafını, baş verən böhranları dövlət tənzimi prinsiplərinin 
düzgün müəyyən olunmasında, dövlət tənzimi sərhədlərini düzgün 
müəyyənləşdirilməməsində görürdülər. Neoliberalistlərin əsas şüarı, "azad 
sahibkarlıq", "sosial bazar təsərrüfatı" idi. Onların fikrincə bazar 
iqtisadiyyatı tam azad rəqabətə əsaslandıqda daimi yüksələn inkişafa 
malik olmalıdır. Lakin insanların psixoloji meylləri rəqabətin pozulmasına, 
inhisarlaşmağa meyl yaranmasına səbəb olur ki, bu da sistemin inkişafında 
dissproporsiyaya - işsizlik, inflyasiyaya və s. səbəb olur. Beləliklə, dövlət 
tənziminin əsas məqsədi, bu pozulmaların qarşısını almaq, mükəmməl 
rəqabəti təmin etməkdən ibarət olmalıdır. 
Neoliberalizmin ilk nümayəndələrindən biri olan Amerika iqtisadçısı 
Uolter  Limpman "Azad şəhər" kitabında liberalizmin ənənələrini müəyyən 
şəkildə davam etdirir və dövlət tənziminin yeni prinsiplərini əsaslandırır. 
Limpmanın fikirləri neoliberalizmdə mühüm rol oynamışdır. Hətta 1938-ci 
ildə Parisdə keçirilmiş neoliberalların konfransı onların tərəfindən "Uolter 
Limpman kollokkviumu" adlandırmışdır. Məhz, bu kollokkviumda 
neoliberallar tam  təsdiq etdilər ki, kapitalizm iqtisadiyyatı özünü müstəqil 
tənzimləməyə malik deyil və dövlətin rolu inkar edilməzdir. Neoliberalizm 
inkişaf etmiş kapitalist ökələrində sürətlə inkişaf etdi. Müxtəlif ölkələrdə 
onun öz xüsusiyyətləri ilə fərqlənən cərəyanları formalaşmağa başlandı. 
Neoliberalizm bu adla Almaniya Federativ Respublikasında geniş 
yayılmışdır. Fransada neoliberal dirijizm, Avstriya və İsveçrədə 
neomarjinalizm, İngiltərədə neoindividualizm, Amerika Birləşmiş 
Ştatlarında monetarizm kimi neoliberalist cərəyanları formalaşır. 
Monetarizm öz xüsusiyyətləri ilə başqa neoliberalist cərəyanlardan 
daha çox fərqlənirdi. Bu fərqlər 70-ci illərdən daha çox artmış və 
monetarizm öz təkamülü ilə elə bir səviyyəyə çatmışdır ki, hazırda onu 
yeni konservativ doktrinalar ittifaqına aid edirlər. Lakin başlıca iqtisadi 
nəzəriyyə məsələlərinə baxışda monetarizm neoliberalizmlə həmfikirdir. 
Hələ neoliberalizm yarandığı dövrdə onun aparıcı nümayəndələri olan 
alman iqtisadçıları V.Repke, A.Ryustov, V.Oyken və s. fəal surətdə başqa 
cərəyanları, onların nəzəriyyələrini tənqid edir, öz nəzəriyyələrinin 
əsaslandırılmasında bu metoddan istifadə edirdilər. Onlar K.Marksın dəyər 
 423 
nəzəriyyəsini qeyri-təcrübi,  həmfikir nəzəriyyəsi kimi qiymətləndirdilər. 
Dəyər nəzəriyyəsini bir şəxsin ağlının məhsulu hesab edirdilər. Bu fikir 
monetarizmin banisi M.Fridmen tərəfindən də təsdiqlənir. Onun fikrincə 
dəyərin mənbəyini əmək nəzəriyyəsi ilə izah etmək, dəyərin mənbəyini 
insan əməyində görmək yanlışdır. İnsan ona görə insandır ki, onun şüuru 
var. Necə ki, insanı onun psixologiyası müəyyən edir, dəyərin mənbəyi də 
məhz psixologiyada axtarılmalıdır. İnsanın bütün fəaliyyəti həyatdan zövq 
almağa yönəlmişdir. Bütün proseslərin: müharibələrin, istehsalın, sərvət 
yığımının və s. mənbəyi - məhz zövqün ödənilməsi ilə bağlıdır. Hər hansı 
bir şeyin dəyəri ona nə qədər insan əməyi sərf olunmasında deyil, onun 
insan zövqünü nə dərəcədə ödəməyə qabil olmasında və insanın onu necə 
qiymətləndirməsindədir. 
Qərbi Almaniya neoliberalistləri dəyərin izahına psixoloji  
aspektlərin öyrənilməsi nöqteyi-nəzərindən yanaşırdılar. Oyken 
məhsulların dəyərini onların istehlak prosesində müxtəlif əhəmiyyətləri ilə 
əlaqələndirir. Məhz bu aspektdən neoliberalistlər bazar iqtisadiyyatının  
"xüsusi siqnallar sistemini" əsaslandırırlar. Onların fikrincə sahibkar, 
istehsalçı bazarı öyrənərək istehsalçıların tələbatını, zövqünü müəyyən edir 
və buna uyğun məhsul istehsal edir. Beləliklə, məhsul hələ bazara 
çıxmazdan, əvvəl, yəni əmtəə olmazdan əvvəl onun dəyəri sahibkar 
tərəfindən müəyyən olunur. Bazarda isə əmtəələrin qiyməti formalaşır. 
Göründüyü kimi, neoliberalistlərin fikrincə dəyər subyektiv bir amildir. 
Qeyd etmək lazımdır ki, dəyərin psixoloji aspektdən izahı təkcə 
neoliberalistlərə, o cümlədən monetaristlərə xas olan əlamət deyil. Lakin 
bu fikir müasir iqtisadi nəzəriyyələrdə, o cümlədən keynsçilikdə də eyni 
cür izah olunur. 
Neoliberalizmin pul və pul tədavülünə dair fikirləri onların dövlət 
tənzimlənməsinin metod və prinsipləri ilə sıx əlaqədardır. Pulla bağlı 
nəzəriyyələrdə neoliberalizm və monetarizmin əsas fərqləri meydana çıxır. 
Həm neoliberalistlər, həm də monetaristlər təsərrüfat həyatında pulu 
yüksək qiymətləndirir. Neoliberalistlərin fikrincə kapitalist 
iqtisadiyyatında disproporsiyalar qiymətlərin pula qarşı güclü hissiyyatı 
ilə əlaqədardır. İqtisadi problemlərin əsas səbəbini pulun sabitsizliyi ilə 
əlaqələndirir və pulun sabitsizliyinin də xeyli dərəcədə bankların fəaliyyəti 
 424 
ilə əlaqədar olmasını söyləyirlər. Oyken pul sabitsizliyini izah edərkən 
bunu, bankların "pul saraylarına" çevrilməsi ilə əlaqələndirir. Onun 
fikrincə, bank prezidentinin tərəddüdləri pul dövriyyəsində hiss olunur, 
pul kütləsinin tərəddüdlərinə səbəb olur. Yəni bank kreditinin artması pul 
kütləsini artırır, azalması isə əksinə azaldır. Pul kütləsinin artıb-azalması 
ilə uyğun olaraq qiymətlərin artması isə kreditə tələbi artırır. Oykenin 
fikrincə belə əlaqə iqtisadi problemlərin: böhranların, işsizliyin 
yaranmasına aparıb çıxarır. "Sosial bazar təsərrüfatında" bu problemin 
qarşısını almaq üçün sabit pul tələbi təklif olunur. Sabit pul tələbi problemi 
o dövrdə, o cümlədən indiki nəzəriyyələrdə də mühüm problemdir. 
Neoliberalistlərdən fərqli olaraq monetaristlər pulu təkcə təsərrüfatın 
əhəmiyyətinin faktoru kimi deyil, onu daha vacib bir şey kimi nəzərdən 
keçirirlər. Monetaristlərin fikrincə pul bütün təsərrüfatı öz ətrafında 
fırladan maqnit oxudur. Pul problemi başlıca iqtisadi problem hesab 
olunur və bütün digər problemlər pul tələbində, pul tədavülündə baş 
verən dəyişikliklərin nəticəsi kimi qiymətləndirilir. Neoliberalistlər kimi 
monetaristlər də "sabit pul" ideyasını irəli sürürlər. Lakin monetaristlər 
buna çatmağı başqa yolla həyata keçirirlər. Monetaristlərin əsas məqsədi 
pul təklifini sabitləşdirməkdən ibarətdir. Onlar 1929-1933-cü illər Böyük 
Depressiyanın əsas səbəbini məhz bununla əlaqələndirir, əsas günahı ABŞ 
Federal Ehtiyatlar Sistemində görürlər. Onların fikrincə FES ölkənin pula 
tələbini düzgün müəyyənləşdirə bilməmiş, dövriyyədə pul azlığı 
yaratmışlar. Onlar pul təklifindəki dəyişiklikləri istehsalın, milli gəlirin 
dinamikasına təsir edən yeganə vacib amil hesab edirlər. Onlar xüsusi 
hesablamalarla dövriyyədəki pul kütləsinin illik artımının mümkün olan 
səviyyəsini müəyyən edirlər. 
Neoliberalistlərin tədqiqat mərkəzində duran əsas problemlərdən 
biri iqtisadi böhranlar problemidir. Məlum olduğu kimi neoliberalizm 
kapitalizmin ümumi böhranı adlanan bir dövrdə yaranmışdır. Həmin dövr 
neoliberalistlərin qarşısında xüsusi məsələ qoymuşdur: böhranların 
səbəbini araşdırmaq və onlara qarşı tədbirlər sistemi hazırlamaq. 
Neoliberalistlərə görə böhranlar iqtisadiyyatın daxili ziddiyyətlərinin 
nəticəsi deyil. O qeyri-iqtisadi amillərlə bağlıdır. Qeyri-iqtisadi amillərə 
neoliberalistlər əsasən psixoloji motivləri aid edirlər. Onların fikrincə 
 425 
böhranlar yalnız kapitalizmə aid deyil, istənilən cəmiyyətdə məxsus olan 
normal bir haldır. Onlar böhran sözünü bir iqtisadi termin kimi iqtisadi 
nəzəriyyədən çıxarır, "böhran nəzəriyyəsini" "konyuktura nəzəriyəsi" ilə 
daha doğrusu, "kapitalizmin tərəddüdsüz inkişaf" nəzəriyyəsi ilə əvəz 
edirlər. Neoliberalistlərin fikrincə böhran adlandırılan iqtisadiyyatın bu 
dəyişiklikləri sadə konyuktura dəyişiklikləridir. Qeyd etmək lazımdır ki, 
hazırda müasir Qərb iqtisadi nəzəriyyəsində böhran termini işlədilmir. 
Hətta 1929-1933-cü illər böhranı "Böyük depressiya" adlandırılır. 
Monetaristlərin tsikl nəzəriyyəsi neoliberalistlərdən fərqli olaraq, 
başqa cürdür. Düzdür, neoliberalistlər kimi monetaristlər də tsiklik inkişafı 
qanunauyğun normal hal kimi hesab edirlər. Ancaq tsiklik inkişafın 
səbəbinin müəyyənləşdirilməsində onların baxışları fərqlənir. 
Monetaristlər tsiklik inkişafı, iqtisadi tərəddüdləri pul kütləsində baş verən 
tərəddüdlərlə əlaqələndirirlər. Neoliberalistlər isə əsas səbəbi psixoloji 
motivlərdə: rəqabətdən kənarlaşmaya və inhisarçılığa meyl, sərvət yığımı 
və s. əlaqələndirirlər. Onların fikrincə bu amillər son nəticədə bazar 
təsərrüfatının tənzimlənmə mexanizmini pozur ki, bu da əsas iqtisadi 
problemlərlə müşayiət olunur. Neoliberalistlər dövlət tənziminin geniş 
dairə əhatə etdiyi bir şəraitdə tsiklik inkişafın aradan qaldırılmasını qeyri-
mümkün hesab edir. 
Neoliberalistlərin nəzəriyyəsində riyazi modellər üstünlük təşkil 
edir. Fransa neoliberalisti J.L.Ryufin fikrincə bu metod kapitalist 
iqtisadiyyatının kəmiyyət qanunauyğunluqlarını aşkar etməyə imkan verir. 
Lakin bütöv nəzəriyyə yaratmaq üçün o, keyfiyyət tərəfi olan nəzəri 
əsaslandırmalarında xüsusi əhəmiyyət kəsb etdiyini qeyd edir. O, işsizliklə 
real əmək haqqının düz mütənasib asılı olan modelini verir. Eyni fikri 
monetaristlər də təsdiq edirlər. Onların hər ikisinin kökündə 
məhsuldarlığın azalması qanunu durur. Ryuef işsizliyin qarşısının alınması 
üçün əmək bazarını kristallaşdıran amillərin qarşısını almağı təklif edir. 
Monetaristlərin fikrincə işsizlik insanların məcburi deyil, təbii meylidir. 
İşdən azad olunmuş adam daha aşağı şərtləri qəbul etsə yenidən işləyə 
bilər. Hər iki cərəyan həmkarlar ittifaqının fəaliyyətinin işsizliyin artmasına 
səbəb olduğunu təsdiq edir. Onların əmək haqqını artırmaq cəhdləri 
kapitalist mənfəət normasının azalmasına səbəb olur. Ryuefin tarazlıq 
 426 
modelinə görə tarazlıq azad bazar qiymətlərinin təsiri şəraitində baş verir. 
O dövlətin iqtisadi tənziminin genişlənməsinin təsərrüfat mexanizminin 
pozulmasına səbəb olan amil hesab edir. Dövlətin əsas iqtisadi siyasəti 
azad bazar qiymətlərinin qarşılıqlı fəaliyyətini təmin etməkdən ibarətdir. 
Monetaristlərə görə isə əsas iqtisadi siyasət pul kütləsinin sabit, dəqiq 
müəyyən olunmuş artımını müəyyən etməkdən ibarətdir. 
Azad qiymətlər modeli neoliberalizmin əsas modellərindən sayılır. 
Model konform və qeyri-konform müdaxilələri əsaslandırır. Konform 
dövlət müdaxiləsi aşağıdakılardır: valyuta devalvasiyası; qoruyucu 
rüsumlar; iş vaxtının (bayramların) müəyyən olunması, normal qiymətləri 
bərpa məqsədi ilə qiymət tənzimi, qızılın qiymətinin sabitləşdirilməsi, 
verilənləri süni dəyişməklə gəlirin dolayı bölgüsü, gəlirə vergi qoymaqla 
gəlirin düz üsulla bölgüsü. Qeyri-konform müdaxilə tədbirləri: valyuta 
təsərrüfatının məcburi aparılması; klirit siyasəti, xarici investisiyaların 
qadağan olunması, qiymətlərin və mənzil ödəmələrinin dondurulması; 
minimum əmək haqqı, dotasiyaların verilməsi və s. X.Kosslerin fikrincə, 
dövlət tənzimində konform və ya qeyri-konform tədbirlərin seçilməsi, 
onların pozulmuş bazar mexanizmini nə dərəcədə düzəltməyi vəd 
edilməsindən asılıdır. Digər alman neoliberalisti L.Erxardın fikrincə, 
iqtisadiyyatda dövlət tənziminə vacib tələb yaranmayınca dövlət belə 
tədbirlərdən istifadə etməməlidir. Müasir alman neoliberalizmi üçün 
"neoklassik sintezi" alman variantı, neoliberalizmin və keynsçiliyin 
birləşməsi xarakterikdir. Bu monetarizmlə daha çox dövr nəzəriyyələrində, 
xüsusi iqtisadi artım nəzəriyyəsində meydana çıxır. 
Monetaristlər iqtisadi artımı pul kütləsinin artımına bağlayır. 
Neoliberalistlər iqtisadi artımın qlobal tənzimlənməsini təşkil edirlər. 
Müasir neoliberalistlər üçün planlaşdırma xüsusi əhəmiyyət kəsb edir. 
Alman iqtisadçısı Leylerin fikrincə sosial bazar təsərrüfatı ondan çox 
uzaqdır. Belə bir təsərrüfat, yəni müasir bazar iqtisadiyyatı xüsusi 
planlaşdırma tələb edir. Onlar qlobal tənzimlənmənin əsas elementlərini 
aşağıdakıları hesab edirlər. 
-Məqsəd layihələri və yönəlmə göstəriciləri şəklində dövlət 
planlaşdırması; 
-Orta tezlikli maliyyə planlaşdırması; 
 427 
-Dövlət pul-kredit siyasəti; 
Şübhəsiz ki, müasir neoliberalistlər həm monetarizmdən, həm də öz 
sələflərindən uzaqlaşmışlar. Buna görə də onları "neoklassik sintez" 
adlandırırlar. 
 
§3. MONETARİZMİN HƏYATA KEÇMƏ MEXANİZMİ  
VƏ TƏKAMÜLÜ 
 
Monetarizmin fəaliyyətinin ilk dövrü Yumun kəmiyyət 
nəzəriyyəsinin yeni variantının işlənməsindən ibarətdir. Monetarist 
kəmiyyət nəzəriyyəsi ənənəvi variantdan əhəmiyyətli dərəcədə fərqlənirdi. 
Problemə ümumi yanaşma, metodologiya, alınmış nəticələr xeyli fərqlənir. 
Yeni monetaritst variantın banisi M.Fridmen nəzəriyyənin 
təkmilləşdirilməsinə dair onun mikro əsasının möhkəmləndirilməsindən 
başlayır. O, əvvəlki variantlarda olduğu kimi makroiqtisadi nəticələr əldə 
etməyə tələsmir. 
Tədqiqatın ilk mərhələsində kassa qalıqlarına tələb problemini 
araşdırır. Ayrı-ayrı təsərrüfat subyektlərinin pula tələbini müəyyənləşdirir, 
sonra alınmış nəticələri bütün təsərrüfata aqreqatlaşdırma nəticəsində 
məcmu pul tələbini müəyyən edir. Fridmen öz nəzəriyyəsini pula tələb 
nəzəriyyəsi adlındırır. Pula tələbin müəyyən edilməsi məsələsi 
monetaristlər və keynsçilər arasında mübahisənin əsasını qoyur. Keynsdə 
pula tələb tezdəyişən və proqnozlaşdırıla bilməyən təsərrüfat 
agentlərindən asılı olan bir amildir. Monetaristlərə görə isə pula tələb ən 
pis iqtisadi şəraitdə belə sabitdir. Məhz pulun bu cür sabitliyinə təsərrüfat 
mexanizminin sabitliyinin ən vacib amili kimi baxılır. 
Monetarist kəmiyyət nəzəriyyəsi, kəmiyyət nəzəriyyəsinin Kembric 
variantına yaxındır. Orada pula tələb istehlakçı seçiminin xüsusi halı kimi 
qiymətləndirilir. Azalan məhsuldarlıq prinsipinə əsaslanan bu variantda 
resurs ehtiyatlarının aktivlərin alternativ növləri arasında optimal bölgüsü 
əsaslandırılır. Fridmenin nəzəriyyəsi "potfel modellər" nəzəriyyələri 
sırasına daxildir. 
Pula tələb modeli qurularkən 2 tip təsərrüfat agenti: ev təsərrüfatları 
və kapitalist firmaları tədqiq edilir. Ev təsərrüfatları üçün pul sərvət 
 428 
yığımının bir forması, kapitalist firmaları üçün isə kapital aktividir. Hər iki 
halda pul hərəkətdə axın kimi deyil, ehtiyat kimi yığılan və qarşılıqlı 
dəyişilə bilən aktivlərin portfeli kimi nəzərdən keçirilir. Keynsdən fərqli 
olaraq onun portfelində hər cür aktiv: səhm, istiqraz, mal ehtiyatları, "insan 
kapitalı" və s. var. Portfelin əsas elementi puldur. O sahibinə ödənişləri 
həyata keçirməyə imkan yaradır. Gözlənilməz hadisələrin qarşısının 
alınmasına təminat verir. Bu növdən gözlənilən daxilolmalar tələb mənliyi 
ilə ifadə olunur. Burada pulun qiymətliliyi, alıcılıq gücü, qiymətlər 
səviyyəsi ilə tərs asılılıqdadır. 
İkinci agent kapitalistlərdir. Bu dövriyyədə pul keyfiyyətcə başqa rol 
oynayır. Burada kəmiyyəti nəzərə alınmayan amillərin təsir dairəsi 
genişləndirilir. Model başqa cərəyanların nümayəndələri tərəfindən kəskin 
tənqid edilir, reallığa uyğun olmayan model kimi baxılır. Həqiqətən, 
modelin reallaşma mexanizmini izah edərkən Fridmen abstraksiyaya yol 
verir. Məsələ ondadır ki, iqtisadi agentin müxtəlif amillərinin dinamikası 
kassa qalıqlarına tələbə tamamilə müxtəlif təsir edə bilər. Fridmen bu 
müxtəliflikləri mütləq nəzərə almır. O tələb funksiyasının yayılması ilə 
əlaqədar mürəkkəblikləri nəzərə almır. Aqreqatlaşdırmanın son nəticəsini 
bir çox dəyişənlərin təsiri ilə bağlayır. Məsələn, ayrı-ayrı iştirakçıların 
inflyasiya gözləmələri müxtəlif cürdür. Burada o, yüksək abstraksiyaya 
əsaslanır. Onun fikrincə bu onu bütün müxtəlifliklərin hesablanmasından 
azad edir. Monetarist nəzəriyyəyə görə pul emissiyası avtonom, təsərrüfat 
mexanizmdən kənarda formalaşır. Pul tələbi qeyri-elastikdir. Pul tələbinin 
qeyri-elastikliyini sübut etməyə çalışaraq monetaristlər özlərinin mühüm 
bir fikrini faiz normalarının dəyişməsinin pul tələbinə təsir etmədiyini 
əsaslandırırlar. Əksinə, Keynsin nəzəriyyəsində faiz normasının dəyişməsi 
pul tələbində və ümumiyyətlə, təsərrüfatda əhəmiyyətli dəyişikliklərə 
səbəb olan amil kimi qiymətləndirilir. 
Keynsə görə işsizliyin mövcud olduğu hər vaxt pul kəmiyyətinin 
dəyişməsi məşğulluğun və istehsalın səviyyəsinə təsir edir. Fridmen 
problemin belə qoyuluşunu bəyənir. Ancaq deyir ki, müasir analitik aparat 
problemi belə həll etməyə imkan vermir. Bundan belə bir formul əldə edir 
ki, gəlir pul ifadəsində nominal pul  kəmiyyətinin dəyişməsini əks etdirir.  
 429 
Monetarist pul dinamikasının şərhi 1958-ci ildə Fridmenin nəşr etdiyi 
əsərində əks olunmuşdur. O, 1870-1954-cü illərdə ABŞ-da pulun dövriyyə 
sürətinin uzunmüddətli və tsiklik dinamikasını şərh edir. Qəribə və çətin 
izah olunan bir fenomen irəli sürülür. Müəllifə görə, pul sürətinin və 
Ümumi Milli Məhsulun dəyişməsi konyuktura tsiklinin hüdudları ilə üst-
üstə düşür. Pul aktivlər portfelinin ən ətalətli elementidir. Pula tələb adi 
(ölçülən) nəşr ilə deyil, onun möhkəm hissəsinin sabit nəşr ilə ölçülür. 
Monetarizmdə bazar təsərrüfatı, onun strukturu haqda nəzəriyyələr 
xüsusi yer tutur. A. Xesenin sözləri ilə desək, monetarizmin əsas fikri 
ondan ibarətdir ki, xüsusi təsərrüfat öz əsasında möhkəmlənir və 
resursların Paretto ruhunda optimal bölgüsünə uyğun olaraq məhsul 
həcmi ilə qiymətlər dəsti yaratmağa meyllidir. Baxar qüvvələri daim tələb - 
təklif tarazlığına doğru çəkir. Monetaristlər bu nöqteyi-nəzərdən çıxış 
edərək Keynsin məcburi işsizlik nəzəriyyəsinə qarşı çıxırlar. Keynsdən 
fərqli olaraq monetaristlər iqtisadi artımın hüdudlarını, məşğulluq 
səviyyəsini tələblə yox, istehsal imkanları ilə əlaqələndirirlər. Onların 
fikrincə rəqabətin fəaliyyət göstərdiyi bazar mexanizmi resursların optimal 
istifadəsini təmin etməyə qabildir. Monetaristlərin bu fikri A. Smitin 
"görünməyən əl" prinsipi ilə uyğunluq təşkil edir. Bazar tarazlığının əsas 
modellərinin qurulmasında monetaristlər Valras modelindən geniş istifadə 
edirlər. Fridmen işsizliyin ümumi səviyyəsini müəyyən edərkən Valrasın 
ümumi tarazlıq sistemindən istifadə edir. Bununla belə Fridmen Valras 
modelini tənqid edir.  Onu ideallaşdırılmış model hesab edir. 
Monetaristlərin əsas tədqiqat obyektlərindən biri tsikl və böhranlar 
problemidir. Tsiklin monetar nəzəriyyəsi hələ əvvəllər Rişer, Şvarts, 
Brunner və s. iqtisadçılar tərəfindən əsaslandırılmışdır. Lakin onlar tsiklin 
inkişafını bank kreditləşməsi ilə əlaqələndirirlər. Monetaristlər isə  pul 
kütləsinin və ümumi iqtisadi göstəricilərin dəyişməsi ilə, ümumi iqtisadi 
statistik korrelyasiya əlaqəsinə diqqət yetirirlər. Bu əlaqə pul və iqtisadi 
aktivliyin əlaqəsi kimi qiymətləndirilir. Onlar Keyns nəzəriyyəsindəki kimi 
pulun təkrar istehsalın "real" elementlərinə təsirini qəbul edirlər. Lakin 
bunu müvəqqəti hesab edirlər Son nəticədə pul neytraldır. Onun son 
effekti qiymətlərin dəyişməsində əks olunur. Onlar pulu xəyalı bir şey, 
 430 
pərdə kimi qiymətləndirir, onu "real" istehsal üçün qeyri-mövcud hesab 
edirlər.  
Monetaristlərin tsikl nəzəriyyəsi onların 1963-cü ildə nəşr etdirdikləri 
üç əsərdə öz əksini tapır. Birinci iş M.Fridmen və D.Meyzelman tərəfindən 
hazırlanır. Onlar avtonom xərclər və pul kütləsinin dəyişməsinin 
iqtisadiyyata təsirini əks etdirən test hazırlayırlar. Əsərdə 1897-1958-ci 
illərin böyük həcmli statistik məlumatları verilib. Əsas məqsəd keynsçi və 
monetarist modelləri müqayisə etmək və monetarist modelin üstünlüyünü 
sübut etməkdən ibarət idi. Hesablama iki istiqamətdə: istehlak və avtonom 
xərclərinin münasibəti (keynsçi mövqe), pul kütləsi və istehlak xərcələrinin 
münasibəti (monetarist mövqe) inkişaf edir. 
İkinci iş M.Fridmen və A.Şvartsın nəşr etdirdikləri "Pul və işgüzar 
tsikl" kitabıdır. Əsər 1867-1960-cı illərdə ABŞ iqtisadiyyatında pul 
ehtiyatlarının dəyişməsinin tsiklik xarakterinin şərhi ilə başlanır. Əsərin 
əsas məqsədi monetarist tsikl nəzəriyyəsinin əsas tezisini, pul kütləsinin 
tərəddüdlərinin uyğun olaraq, iqtisadi tərəddüdlərə səbəb olmasını 
faktorlarla əsaslandırmaqdan ibarət olub. Müəlliflər 1867-1960-cı illərdə 
pul kütləsinin dinamikasını həmin dövrün tsiklik dövriyyədə olan pul 
kütləsinin azalması ilə üst-üstə düşdüyünü əsaslandırırlar. Belə ki, 1873-
1879-cu illərdə iqtisadi böhran dövründə pul kütləsinin 4,9% azalması 
müşahidə olunmuşdur. Tsiklik inkişafda pulun rolu iki istiqamətdə şərh 
edilir. Birinci funksiya  dərin enmələrdə özünü göstərir. Bu zaman pul tam 
əks rol oynayır. Pul miqdarında tərəddüdlər konyukturaya öz təsirini 
müəyyən vaxt intervalında göstərirlər. Yüksəliş zamanı bu interval 
maksimum 18 ay, enmələrdə isə 12 ay olur. Ayrı-ayrı tsikllərdə qabaqlama 
vaxtı müxtəlif olur. Buna əsaslanaraq monetaristlər dövlətin keynsçi 
konyuktura siyasətini pisləyirlər. Məsələn: göstərirlər ki, enmənin 
başlanğıcında tətbiq olunan tədbir öz təsirini tsiklin öz xüsusiyyətləri ilə 
fərqlənən başqa bir dövrdə göstərə və tam əks-təsir edə bilər. 
Üçüncü iş Fridmen və Şvartsın "ABŞ-ın monetar tarixi, 1867-1960" 
kitabı idi. Müəlliflər göstərilən dövrə aid böyük statistik məlumatların 
araşdırılması əsasında doqquz bölmədən ibarət nəticə əldə edilir. Hər 
bölmədə müəyyən göstəricinin (gəlir, qiymət, dövriyyə sürəti və s.) 
dinamikası, bütün göstəricilərin isə nominal şərhlə münasibəti müəyyən 
 431 
olunur. Müəlliflərin fikrincə heç bir göstərici, pul miqdarını çıxmaqla 
konyukturaya hiss edilən təsir etməmişdir. Yalnız tədavüldə olan pul 
miqdarının dəyişməsi iqtisadi aktivliyi müəyyən edən amil olmuşdur. 
Monetarizmin əsas iqtisadi cərəyanlarından biri kimi 
formalaşmağının və indi də mövcud olmasının əsas səbəbi onun keçmə 
mexanizminin olmasıdır. Monetaristlər yalnız statistik faktlarla 
əsaslandırılmış nəzəriyyə və modellər irəli sürmür. Həm də onun praktiki 
tətbiqi mexanizmlərini təklif edirlər. Monetarist tədqiqatının ilkin 
mərhələsi pul və onun təsərrüfatda rolu haqda nəzəriyyələrin yaranması 
və inkişaf etdirilməsidirsə, sonrakı mərhələdə pul kütləsindəki 
diyişikliklər, onların iqtisadiyyata təsiri araşdırılır. Burada əsas məsələ pul 
kəmiyyətinin dəyişikliklərinin əsas səbəblərinin araşdırılmasından 
ibarətdir. 
"ABŞ-ın monetar tarixi, 1867-1960" əsəri monetaristlərin əsas 
tezislərindən birini, pulun dövriyyə sürətinin sabit olmasını faktlarla 
əsaslandırır. Göstərilən 93 ildə pulun dövriyyə sürəti hər il orta hesabla 1% 
azalıb. Müəlliflər göstərirlər ki, doğrudan da müxtəlif illərdə dövriyyə 
sürətində müxtəlif sıçrayışlar olub: məsələn: 1880-1915-ci illərdə 4.97-dən 
1.9-a enib: sonrakı on ildə 1.1-2.5 intervalında tərəddüd edib. Lakin dəqiq 
müəyyən edilmiş meylə malik olmayıb 1946-cı ildən artmağa başlayıb və 
1960-cı ildə 1.69-a bərabər olub. Alınan nəticələrdən biri də odur ki, pul 
ölkədə əhali tərəfindən sərvət əşyası kimi yığılır. Onlar müxtəlif dövrlərdə 
bu pulun miqdarını da hesablamağa cəhd edirlər. 
Pul kəmiyyətinin dəyişməsinin iqtisadiyyata təsiretmə mexanizmi 
monetarizmin ən zəif nöqtəsi hesab edilir. Əsas ideya ondan ibarətdir ki, 
pul kəmiyyətinin dəyişiklikləri aktivlər portfelinin struktur dəyişməsinə 
səbəb olur. İqtisadi tsikl aktivlərin ümumi balansının tətbiqinin nəticəsi 
kimi qiymətləndirilir. Məsələnin belə şərti iqtisadçılar tərəfindən kəskin 
tənqid edilir. Fridmen 70-ci illərin əvvəlində pul mexanizmini yenidən 
işləməyə cəhd edir. Yenə də diqqət mərkəzində aktivlər portfeli durur. 
Fridmen sxemi aşağıdakı kimidir: 
Aktiv nisbətlərinin dəyişməsi əvvəlcə sabit qiymətlərlə nominal və 
real iqtisadi göstəricilərə təsir edir. Keynsçilər də bu fərqlər nəzərə alınmır. 
Monetaristlərdə isə bu xüsusi vacib əhəmiyyətlidir. 
 432 
Əsas diqqət təsərrüfat agentlərinin qiymətlərin dəyişməsinə 
reaksiyası durur. Qiymətlərin tərəddüdü kassa qalıqlarına tələbi dəyişdirir. 
Hansı ki, pul vahidinin nominal kəmiyyətinə yox, alıcılıq qabiliyyətinin 
faktiki kəmiyyətinə yönəlir. Tədavül iştirakçıları buna yığmaqla və əksinə, 
pulu malların və ya maliyyə aktivlərinin alınmasına sərf etməklə cavab 
verirlər. Bunlar hamısı cari qiymətlərlə nominal gəlirdə əks olunur. Pul 
impulslarının son effktlərinin bölünməsinə gəldikdə isə Fridmen pul 
hərəkatının yalnız müxtəlif dövrə intervallarda təsirini hesablayır. 
Uzunmüddətli dövrdə pul neytraldır, təsərrüfata təsir etmir. Çox qısa 
müddətə isə pul dəyişikliklərinin təsiri ola bilər, ancaq o tezliklə qiymətlər 
sisteminin yeni bazar şəraitinə uyğunlaşması ilə öz təsirini itirir. Bu 
məsələdə Fridmen neoklassiklərlə, xüsusən A.Marşalın "bazar 
disproporsiyalarının baş verdiyi şəraitdə qiymətlər təsərrüfatının təshihini 
həyata keçirən əsas əlamətdir" fikri ilə razılaşır. Fridmen göstərir ki, 
qiymətlərin və nominal gəlirin dəyişməsi həmişə pul təklifinin dəyişməsi 
ilə əlaqədardır. Pul kütləsinin dəyişməsi bütün portfel balansının 
yenidənqurulmasına səbəb olur. Əsas effekt özünü qiymətlər dairəsində 
göstərir. Bununla monetarist  nəzəriyyədə bir problemin, inflyasiyanın 
şərhinə körpü salınmış olur. İnflyasiya problemi monetarist nəzəriyyədə 
aşağıdakı kimi şərh edilir: 
1) İnflyasiyanın vahidi və vacib səbəbi nominal pul kütləsi artımının 
məhsul kütləsi artımı ilə müqayisədə daha sürətlə getməsi; 
2) Uzunmüddətli dövrdə pullar neytraldır. Pul impulslarının (pul 
kütləsində dəyişikliklər) effekti yalnız qiymətlərin ümumi dinamikasında 
əks olunur. "Real" dəyişənlərə (istehsal həcmi, investisiya, məşğulluq və s.) 
təsir etmir. Qısa dövrdə isə pul kütləsinin artım tempinin dəyişməsi 
istehsala və məşğulluğa təsir edə bilər. Lakin bu effekt uzun sürməyəcək, 
müəyyən vaxtdan sonra real göstəricilərin artım tempi çıxış səviyyəsinə 
qayıdacaq. 
3) Monetarist inflyasiya modelində inflyasiya gözləmələrinə xüsusi 
yer ayrılır. Onlar keçmiş qiymət dinamikasına aid proqnozlarda olunmuş 
səhvləri nəzərə almaqla formalaşdırılır: İnflyasiyaya aid monetarist 
baxışlar iki mərhələ keçib: birinci mərhələdə inflyasiyanın meydana 
gəlməsi, inkişaf mexanizminə diqqət yönəldilir. İkinci mərhələyə 
 433 
inflyasiyaya və işsizlik problemlərinin əlaqəsinə dair araşdırmalar aiddir. 
İnflyasiya probleminin şərhində əsas rolu monetaristlərin qabaqcıl 
nümayəndələrindən biri F.Keynen oynamışdır. O, 50-ci illərin ortalarında 
müxtəlif ölkələrdə qiymətlərin dinamikasının xüsusiyyətlərini araşdırır. 
Araşdırma nəticəsində Birinci və İkinci dünya müharibəsindən sonra güclü 
inflyasiya olmuş ölkələrdə (Almaniya, Avstriya, Macarıstan və s.) hiper 
inflyasiya dövrü üçün xarakterik olan kassa qalıqlarına tələblə qiymətlərin 
gözlənilən artım tempi arasında möhkəm statistik qarşılıqlı əlaqə müəyyən 
edir. Keynen pul tələb formulu ilə tədqiqat aparır. Məlum olduğu kimi, 
monetarist pul tələbində qiymət gözləmələri ilə yanaşı digər dəyişmələr, 
sərvətin real ehtiyatı, cari gəlir və s. aktivlər ifadə olunur. Keynen belə 
nəticəyə gəlir ki, güclü hiper inflyasiya şəraitində bütün bu amillər, 
qiymətlərin gözlənilən dəyişmə tipindən başqa, əhəmiyyətli rol oynamır  
60-cı illərin sonlarına qədər monetarist inflyasiya nəzəriyyəsi 
inflyasiyanın iqtisadiyyatın pul sektorunda natamam tarazlıq kimi 
nəzərdən keçirirdi. 70-ci illərin əvvəlləri əsas makroiqtisadi problemlərə, 
inflyasiya və işsizliyə hər iki cərəyan, monetarizm və keynsçilik tərəfindən 
geniş araşdırmalar aparılır. Məhz bu məsələlər bu iki cərəyanın 
mübahisəsinin xüsusilə kəskinləşməsinə səbəb olur. Əsas mübahisə Fillips 
əyrisinə dair idi. Məlum olduğu kimi F.Fillips 50-ci illərin sonlarında 1861-
1957-ci illərdə İngiltərədə əmək haqqı səviyyəsi ilə işsizlik normasının 
statistik əlaqəsini aşkar etmiş və qrafik təsvirini vermişdir.Keynsçilər 
Fillipsin metodologiyasından istifadə edərək işsizlik və inflyasiyanın 
əlaqəsinin, staqfilyasiyanın təsvirini verirlər. Fridmen "Pul-kredit 
siyasətinin rolu" məqaləsində Fillips əyrisini və keynsçilərin fikrini kəskin 
tənqid edir, işsizliklə inflyasiyanın heç bir əlaqəsinin olmadığını elan edir. 
Fridmen Keynsin effektiv tələbin çatışmasından yaranan "məcburi" işsizlik 
nəzəriyyəsini inkar edir. Monetarizmə görə işsizlik azad xarakterikdir, 
adamların azad seçiminin nəticəsidir. Əgər işdən azad olunmuş adamlar öz 
ixtisaslarını, yaşayış yerlərini dəyişməyə razı olsalar, daha az əmək haqqı 
ilə qənaətlənsələr işləməyə bilərlər. İşsizliyin şərhində Fridmen əsas diqqəti 
bazar tarazlığı probleminə yönəldir. O, işsizliyin təbii səviyyəsi anlayışını 
irəli sürür. Friksion və struktur işsizlik növlərini ayırır. İşsizliyin təbii 
səviyyəsinin bazarın struktur səviyyəsinin xüsusiyyətləri, müxtəlif bazar 
 434 
deformasiyaları: əmək resurslarına tələbat haqda məlumatın olmaması, 
boşalmış iş yerlərinin hamıya vaxtında məlum olmaması və s. ilə əlaqədar 
olduğunu əsaslandırır. Bu səviyyə sabit deyil, o, müxtəlif sosial qrupların 
fəaliyyətindən, inzibati siyasətdən və s.-dən asılıdır. Dövlətin sosial siyasəti 
(minimum əmək haqqı səviyyəsi, işsizlərə müavinətlərin verilməsi və s.) 
həmkarlar itifaqlarının əmək haqqını artırmaq tələbləri işsizlik səviyyəsinin 
artmasına səbəb olur. 
İnflyasiya nəzəriyyəsinin digər əsas həlqəsi inflyasiya 
gözləmələridir. Keyns modelində təsərrüfat agentləri bir qayda olaraq 
əmək haqqının nominal səviyyəsinə səmtləşirlər. Daha doğrusu, onlar 
qiymət artımını nəzərə almır və nominal gəlirin artımı ilə kifayətlənirlər. 
Monetarist sxemində isə adamlar öz xərclərində yalnız real əmək haqqı 
dərəcələrini nəzərə alır, daha doğrusu, həmişə pulun qiymətinin dəyişməsi 
nəticəsində alıcılıq qabiliyyətinin dəyişməsinə əsaslanırlar. 
Monetaristlərin Fillips əyrisinin tənqidi bu fərqlərlə bağlıdır. 
Fridmen yazır: "Fillips öz modelini nominal qiymətlərin səviyyəsinin sabit 
qalacağının gözlənildiyi bir dünya üçün yazıb". Qiymətlərin sürətlə artdığı 
şəraitdə təsərrüfat agentlərinin davranışı dəyişir. Gözləmələr mühüm rol 
oynayır. Monetarist yanaşma qiymət gözləmələrinin adaptiv ifadə 
olunmasından ibarətdir. Bu zaman keçmiş gözləmələrin faktiki 
səviyyəsindən fərqlənməsi "səhvlərdən nəticə çıxarma" diqqət 
mərkəzindədir. Monetaristlərin fikrincə qiymət qalxmaları əvvəlcədən 
düzgün gözlənilirsə, inflyasiya effekti sıfır olacaq. Pulun təsərrüfata 
stimullaşdırıcı təsirini bərpa etmək üçün gözlənilməz inflyasiya lazımdır. 
Monetarist inflyasiya konsepsiyasında inhisarların qiymətlərə təsiri 
də araşdırılır. İnhisarların yüksək qiymətlər qoymasının qiymətlərin 
ümumi strukturuna təsiri müəyyənləşdirilir. Onlar müəyyən etmişlər, 
qiymətlərin geniş dairəsi bazar tələbinin dəyişməsinə reaksiya vermir. 
Bunun günahı inhisarçı sahə kompaniyalarında görülür. Onlar belə 
qiymətləri "inzibati qiymətlər" adlandırır. "İnzibati qiymətlər" məsələsi 70-
ci illərdə xüsusilə ciddiləşir. Bu dövr inhisar qiymətlərinin xüsusilə 
genişlənməsi ilə müşayiət olunurdu. ABŞ konqresi məsələyə diqqət yetirir. 
Müəyyən edilir ki, poladəritmə kompaniyaları tərəfindən 50-ci illərin 
sonunda və 60-cı illərin əvvəlində qiymətlərin dəyişməsinə və inflyasiyaya 
 435 
güclü stimul yaratmışdır. Beləliklə, 70-ci illərin əvvəllərindən başlayaraq, 
monetarizmə diqqət artırdı. Onun problemləri düzgün şərh etməsi və 
inandırıcı həll mexanizmləri verməsi get-gedə bir cərəyan kimi 
tanınmasına şərait yaradırdı. 
Monetarizm yarandığı dövrdən onun liderləri ödəmə balansı və 
valyuta kursu məsələlərinə xüsusi diqqət yetirirlər. Fridmen 1953-cü ildə 
nəşr etdirdiyi "Çevik valyuta kursunun xeyrinə dəlillər" kitabında 
Beynəlxalq Valyuta Sisteminin köklü islahatlarını əsaslandırır. Bu islahatlar 
qəti müəyyən edilmiş valyuta kurslarının ləğv edilməsinin və qızılın azad 
ticarətə keçməsini təmin etməli idi. Bu ABŞ-ın dünya qızıl ticarətində 
hakim rol oynamasına şərait yaratmışdı. Lakin tezliklə bu siyasət ABŞ 
iqtisadiyyatında mənfi nəticələrini göstərdi. ABŞ-ın qızıl ehtiyatı tükəndi. 
Ödəmə balansının vəziyyəti çətinləşdi. Monetaristlər beynəlxalq iqtisadi 
münasibətlərin mərkəzdən idarə edilməsinə qarşı çıxır. Bunu dövlətin 
iqtisadiyyata yersiz qarışmasının bir əlaməti kimi qiymətləndirirdilər. 
Onların çıxışları bu məsələdə ABŞ rəhbərliyinə qarşı güclü müxalifətin 
yaranmasına səbəb oldu. Fridmen problemi həll etmək üçün iki metod irəli 
sürür. 
1) Avtomatik fəaliyyət göstərən beynəlxalq qızıl standartı. 
2) Xüsusi əməliyyatlarla müəyyən olunan dövlət tənzimi olmadan 
azad üzən valyuta kursları sistemi. Fridmen əsas məsələni ödəmə 
balansının problemlərinin həll edilməsində elə bir mexanizmdən istifadə 
edilməsində görürdü ki, həmin mexanizm azad bazar qüvvələrinə dünya 
ticarətində şəraitin dəyişməsinə cəld, effektiv cavab verməyə imkan 
yaratsın. Fridmenin islahat modeli aşağıdakı kimi şərh edilir: 
·Qəti müəyyən edilmiş qızıl standartının ləğvi; 
·ABŞ-da xüsusi şəxslərin qızıla malik olmasını qadağan edən 
qanunun ləğvi; 
·ABŞ-ın daxili dövriyyəsində qızıl təminatının ləğvi; 
·ABŞ banklarında bütün qızılın azad bazar qiymətləri ilə satışı; 
·Digər valyutalarla ABŞ valyutasının qəti müəyyən olunmuş 
paritetlərinin ləğvi; 
·Digər ölkələrə öz valyutalarını ABŞ valyutasına nisbətdə saxlamağa 
imkan yaratmaq. 
 436 
Bunların çoxu ABŞ və Beynəlxalq Valyuta Fondu tərəfindən bir 
müddətdən sonra qəbul edildi. 1973-cü ildə Bretton- Vuds razılaşmasına 
son zərbə vuruldu. Üzən valyuta kurslarına keçildi. 1976-cı il Yamayka 
konfransında ehtiyat valyuta SDR elan edildi. Lakin SDR özünü 
doğrultmadı. İndi beynəlxalq miqyasda ehtiyat valyuta rolunu əsasən ABŞ 
dolları oynayır. 
Faktiki olaraq, ölkələr monetaristlərin azad üzən valyuta kursları 
prinsipinə əsaslanmadılar. Bütün ölkələrdə milli valyutanın kursuna ciddi 
nəzarət edilməyə başladı. 
70-ci illərin əvvəllərində monetarizm məktəbi çərçivəsində 
dəyişikliklər baş verir, məktəb daxilində əmək bölgüsü yarandı. Bu zaman 
iki qrupa ayrılma baş verir. 
I qrup monetarizmin daxili aspektlərinin işlənməsinə, cilalanmasına 
diqqətini yönəldir (Fridmen, Keysen, Brunner). 
II qrup xarici iqtisadi münasibətlər, xarici sektorla daxili təkrar 
istehsal mexanizminin qarşılıqlı əlaqəsinə diqqətini yönəldir. (Q.Conson, 
R.Madell, A.Paffer, R.Dornbum, A.Svoboda, M.Mdssa, M.Mayiz). Onların 
demək olar hamısı Çikaqo Universitetinin tələbələri idi. 
"Beynəlxalq monetarizmin" əsas yaradıcıları Q.Conson və R.Madell 
sayılır. "Beynəlxalq monetarizmin" əsas tezisi ondan ibarətdir ki, dünya 
valyuta bazarının konyukturasının yaranmasında əsas rolu pul oynayır. 
Xarici iqtisadi prosesləri izah etmək üçün daxili bazarda pul tələb-təklif 
əlaqəsindən istifadə etmək lazımdır. Q.Consonun fikrincə ödəmə balansına 
xüsusi şərh verirlər. Onu xarici əməliyyatların cəmi kimi deyil, xarici 
hesablaşmalarda bütün ödənişlərin və daxilolmaların saldosu kimi 
nəzərdən keçirirlər. Saldo ölkə mərkəzi bankının ehtiyatlarının dəyişməsi 
ilə üst-üstə düşür. Ehtiyatlar pul emissiyasının mənbəyi olduğundan daxili 
pul tədavülü ilə xarici hesablaşmaların əlaqəsi yaradılır. Bu əsasla da 
ödəmə balansını "pul hadisəsi" kimi qiymətləndirirlər. 
"Beynəlxalq monetarizmin" əsas problemlərindən biri Ümumdünya 
inflyasiya nəzəriyyəsidir. Bu məsələ ilə məşğul olanlar iqtisadi 
nəzəriyyəçiləri qlobalistlər adlandırırlar. Qlobalistlər pul tarazlığına 
ümumdünya çərçivəsində tam şəkildə baxırlar. Consona görə dünyada 
yalnız bir dünya pulu var. Dünya tarazlıq səviyyəsinə o, tələbin dəyişmə 
 437 
tempi ilə beynəlxalq valyuta ehtiyatları təklifinin dəyişməsinin münasibəti 
kimi baxır. Dünya inflyasiyası R.Mandell, A.Svoboda tərəfindən inkişaf 
etdirilmiş və müasir dövrdə də davam edir. 
 
§4. MÜXTƏLİF ÖLKƏLƏRDƏ MONETAR SİYASƏTİN 
TƏTBİQİ XÜSUSİYYƏTLƏRİ 
 
70-ci illərin ortalarında monetarist sxemləri bir çox ölkələrdə praktiki 
olaraq istifadə edilməyə başlandı. Kapitalist bankları monetarist 
"hədəfləmə" siyasətindən geniş istifadə etməyə başladılar. "Hədəflər"-
qarşıda duran dövrdə göstəricilərin dəyişməsinin dəqiq hüdudlarının 
müəyyən edilməsi və ona əməl edilməsindən ibarət idi. Qərbi Almaniya 
Bundes bankı 1974-cü ildə bank ehtiyatlarının və nəğd pulların 12 aylıq 
artım dəqiqələrini müəyyən etdi. Həmin ildə İsveçrədə pul aqreqatı olan 
M1-in nəğd pullar mərkəzi bankda ehtiyat hesabları artımının yol verilən 
həddi, İtaliyada yeni kreditlərin ümumi həcmi müəyyən olundu. 1975-ci 
ildə Kanadada M1-in "hədəflənməsi" həyata keçirildi. 1976-cı ildə Böyük 
Britaniyada, 1977-ci ildə Fransada pul kütləsinin müxtəlif böyük və kiçik 
göstəriciləri üçün "hədəflər" müəyyən olundu. Niderland, İspaniya və s. 
ölkələr də bu siyasətə qoşuldular. Bu siyasətin həyata keçirilməsinin bütün 
ölkələrdə əsas məqsədi inflyasiyanın qarşısının alınması idi. Onlar 
iqtisadiyyatda sabitlik yaratmaq üçün monetarist məsləhətlərindən geniş 
istifadə edirlər. Lakin analiz göstərir ki, ölkələrin heç biri monetar siyasəti 
"təmiz" şəkildə tətbiq etmirdilər. Dövlət Mərkəzi Bank rəhbərlikləri daim 
manevr üçün özlərinə fəaliyyət azadlığı saxlayırdılar ki, gözlənilməz 
hadisələr baş verdikdə qarşısını almaq mümkün olsun. Buna görə hər 
yerdə "hədəfləmə" siyasəti müəyyən məhdudiyyətlərlə həyata keirilirdi. 
Belə yanaşma monetarist sxemlərinin məzmunsuzlaşmasına səbəb olurdu 
ki, son nəticədə də monetaristlərin özləri dediyi kimi lazımi nəticələr əldə 
edilmirdi. Monetarist sxemlərinin dövlət siyasəti praktikasında təhriflə 
istifadəsi monetaristlər tərəfindən məzəmmətli qarşılanırdı. Hadisələrin bu 
cür inkişafı son nəticədə monetarist dairələr və ABŞ Federal Ehtiyat Sistemi 
rəhbərliyi arasında kəskin mübahisənin yaranmasına səbəb oldu. 
 438 
Monetarist siyasət xüsusilə iki ölkədə ABŞ-da və Böyük Britaniyada 
həyata keçirilmişdir.. Qalan ölkələr qeyd etdiyimiz kimi, monetar 
siyasətdən dövlət siyasətində antiinfliasion tədbir kimi istifadə etmiş və 
tezliklə mənfi nəticələr verdiyindən əl çəkmişlər. 1979-cu ildə 
konservatorların başda, Marqeret Tetçer olmaqla Böyük Britaniyada 
hakimiyyətə gəlməsi dövləti iqtisadi siyasət strategiyasında kəskin dönüşə 
səbəb oldu. Ölkə proiritetlər sistemində əmtəə qiymətlərinin 
sabitləşdirilməsi  ön plana çəkildi. Qərb ziyalı dairəsinin sol radikal dairəsi 
adından çıxış edən Q.Xoçmen "Azad bazarın konservatizmi" kitabında 
yazır: "1945-ci ildən İngiltərə iqtisadi siyasətində Keynisçi "interlyüdeya" 
nəzərə çarpırdı. 1979-cu ildə konservatorların hakimiyyətə gəlməsi ilə, 
harda ki, M.Tetçer baş nazir oldu, vəziyyət kökündən dəyişdi. Keyns öz 
"taxtından" düşürüldü. İqtisadi siyasətdə sağa doğru nəzərə çarpan dönüş 
yarandı. Keyns "erası uzaqda qaldı". Monetarizmə gəldikdə isə müəllif 
yazır: "Monetarizm 1974-1979-cu ilərdə leyborist hökumətində tərəfdarlar 
tapdıqdan sonra ön plana keçdi: Tetçer ştatının döyüş himninə çevrildi". 
Konservatorlar tezliklə ölkəni düşdüyü durğunluq vəziyyətindən 
çıxarmağı, əmək məhsuldarlığının tempini yüksəltməyi, qiymət artımının 
yavaşıdılmasını vəd edirdilər. Bunun üçün vergilərin azaldılma proqramı 
hazırlandı, xüsusi firmaların fəaliyyətinin dövlət tənzimlənməsi 
məhdudlaşdırıldı, kapital qoyuluşunun həvəsləndirilməsi və s. 
istiqamətlərdə tədbirlər görülməyə başlandı. Hökumətin əsas məqsədi 
inflyasiyanın dayandırılması idi. 1976-cı ildə Böyük Britaniya leyborist 
hökuməti Beynəlxalq Valyuta Fonduna 4 milyard funt-sterlinq borc 
istəməklə müraciət edərkən Beynəlxalq Valyuta Fondu dövlət qarşısında 
şərtlər qoydu. Bu şərtləri həyata keçirmək üçün dövlət monetar siyasətdən 
istifadə etməli oldu. Leyborist hökuməti BFV-yə göndərdiyi məktubda vəd 
edirdi ki, büdcə xərcləri məhdudlaşdırılacaq, istiqraz vasitələrinə dövlət 
sektorunun tələbləri azaldılacaq. Mz aqreqatının 1976-77-ci illərdə artımı 9-
13% hüdudlarında olacaq. Bu artıq pul kütləsi artımının 
məhdudlaşdırılması  monetarist sxeminin əsas elementi idi. Bu siyasət 
kütləsinin tənzimlənməsi siyasəti əsasən Mz aqreqatının yol verilən 
tərəddüdlərinin müəyyən olunması, başqa sözlə, "hədəfləmə" siyasəti ilə 
həyata keçirilirdi. 
 439 
Bu aqreqata tədavüldəki nəğd pullar və banklardakı bütün depozit 
qalıqları (funt-sterlinqlə) aid edilir. Mz-ün artımının müəyyən olunmuş 
dəyişmə hüdudları 1976-77-də 9-13%, 1978-də 8-12%, 1979-81-də 7-11% 
olmuşdur. Ancaq göstərilən illərin çox hissəsində Mz-ün faktiki artımı 
müəyyən olunmuş hüdudları aşırdı. Məsələn, 1980-ci ilin fevralından 1981-
ci ilin aprelinə Mz-yn artımı, 18,5%, 1981-dən, 1982-nin aprelinə müəyyən 
olunmuş 6-10%-ə qarşı 14,5 olmuşdur. Statistik məlumatlardan belə çıxır 
ki, Tetçer hökuməti həqiqətdə pul, "sıxması" həyata keçirmir. Lakin Mz-ün 
"hədəfləmə" siyasəti pul kütləsində dəyişikliklərə səbəb oldu. 
80-ci illərin əvvəllərində Mz-ün ixtisarı əhali arasında əmanət 
qoyuluşları həcminin genişləndirilməsi ilə ödənilirdi. Buna görə də 1980-
81-ci illərdə Böyük Britaniyada pul kütləsinin dar aqreqatları M1 (nəğd pul 
mərkəzi bankda ehtiyyat hesabları) və M2-nin (nəğd pullar cari 
hesablaşmalarda qalıqlar) "hədəflənməsi" həyata keçirilməyə bahlandı. Bu 
aqreqatların artımı kəskin azaldıldı ki, bu da pul "sıxma" siyasətinin həyata 
keçirildiyini sübut edir. 
Büdcə siyasətində böyük dəyişikliklər həyata keçirildi. Şəxsi gəlirdən 
vergi dərəcələri azaldıldı. Eyni zamanda digər vergilər artırıldı ki, ümumi 
nəticədə vergi yükü artdı. Bu siyasət Milli Gəlirin əhalinin az təminatlı 
hissəsinin xeyrinə bölünməsini daha da artırmalı idi. Əmtəələrin çox 
hissəsinə əlavə vergi dəyəri artırılırdı ki, bu da mənfəət normasının 
azalmasına səbəb oldu. Bununla belə inflyasiya dayandırıldı və 
inflyasiyanın dayandırılması ölkəyə nəzərə çarpan itkilər bahasına başa 
gəldi. 
ABŞ iqtisadi siyasətində monetarizmə doğru strateji dönüş  
hakimiyyətdə R.Reyqanın gəlməsi ilə baş verdi. Reyqan indi Qərbdə 
reyqanomika adlandırılan geniş iqtisadi proqram həyata keçirməyə 
başladı. Reyqan proqramı xüsusilə, vergilərin azaldılması əhalinin az 
təminatlı hissəsinin rifahını nəzərdə tuturdu. 1981-82-ci illərdə Konqres 
korporasiyaların mənfəətinə vergini azaltdı. 1960-cı ildə bu mənbədən  
gəlir büdcə gəlirinin 23,2%-i idisə, 1980-də 12,5%, 1983-dö 6,6% oldu. 
Sosial proqramın təmini üçün vergilər artırıldı. 1960-cı 15,9% 
(ümumi büdcə gəlirində xüsusi çəkisi) idisə, 1980-ci ildə 30,5%, 1983-cü 
ildə 35,5% oldu. Hərbi xərclər artırıldı. 1978-ci ildə 104,5 milyard dollardan 
 440 
1985-ci ildə 252,7 milyard dollara çatdı. Bu büdcə kəsirinin kəskin 
artmasına səbəb oldu. Amerika iqtisadçıları təklifə yönəlmiş Reyqan 
iqtisadi siyasətinin aşağıdakı əsas xüsusiyyətlərini qeyd edirlər: 
1) İqtisadiyyatın dövlət tənzimi sosial proqramlara xərclərin 
dondurulması və ixtisarı hesabına məhdudlaşdırıldı. Hərbi xərclər artırıldı. 
2) Xüsusi sahibkarlıq sektorunun dövlət tənzimlənməsi miqyasları 
əhəmiyyətli dərəcədə ixtisar edildi. 
3) Federal Ehtiyat Sistemi pul kütləsinin artım tempini qeyri-
inflyasiyon və iqtisadi artımı kifayət qədər təmin edən səviyyədə saxladı. 
4) 1981-ci ildən başlayaraq şəxsi gəlirdən və korporasiya 
mənfəətindən vergi dərəcələri kəskin ixtisar olundu. 1986-cı ildə vergi elə 
quruldu ki, vergi ödəyənlərin gəlirlərinə verginin hüdud dərəcəsi 50%-dən 
28%-ə endirildi. Reyqan proqramın inflyasiyanın zəiflədilməsinə nail oldu. 
Qiymətlərin ümumi artımı 1980-cı ildə 13,5%-dən 1981-ci ildə 10,4%-ə və 
1983-cü ildə 3,2%-ə endirildi. Sonrakı illərdə inflyasiya səviyyəsi nisbətən 
aşağı oldu. 1979-80-ci illərdə Federal Ehtiyatlar Sistemi (FES) pul kütləsinin 
artımını məhdudlaşdırmaq üçün bir sıra tədbirlər həyata keçirir: FES iri 
bankların ehtiyat öhdəliyinə yeni norma əlavə edir. Kreditin 
məhdudlaşdırılması həyata keçirilir. Bu tədbirlər pul kütləsinin artımını 
dayandırır. 1980-ci ilin martında M1-in artımı "hədəfə" çatdırılır. 
Beləliklə, monetar siyasətin əsas tələbi pul kütləsi artımının 
məhdudlaşdırılması ABŞ-da həyata keçirilir. Aparılan kredit siyasəti faiz 
dərəcələrinin xeyli azalmasına səbəb olur. 
Monetarizmə xüsusi diqqətin vacibliyini sübut etmək üçün müasir 
dövrdə onun nüfuzunu göstərmək kifayətdir. Dünya iqtisadi 
ədəbiyyatında elə bir əsərə rast gəlmək mümkün deyil ki, orada 
monetarizm xüsusi diqqət mərkəzində olmasın, onun əsas müddəaları şərh 
olunmasın. Məsələn, çox populyar olan K.Makkonelli və L.Bryunun 
"Ekonomiks" kitabında nəzəri baxışlar keynsçi və monetarist mövqelərin 
müqayisəsi əsasında nəzərdən keçirilir. Monetarizmin müasir şəraitdə necə 
nüfuza malik olmasını 80-cı illərdə İsveçrənin Sürix universitetində 
professor B.Freemin başçılığı ilə keçirilmiş beynəlxalq sorğu sübut edir. 
ABŞ, Almaniya Federativ Respublikası və Avstriyanın 931 nəfər ən 
görkəmli iqtisadçıları bu sorğuda itirak etmişlər. Göndərilmiş cavabların 
 441 
ümumi nəticələrinin monetarist ideyalara uyğunluğu sübut edilmişdir. 
"İnflyasiya sırf pul hadisəsidirmi?"  Sualına 49% mənfi cavab verir. Fransa 
10%, Avstriya 58%, İsveçrə 20% bu tezisi inkar edir. Göründüyü kimi 
İsveçrə ən çox "monetarist ruhlu" ölkədir. 
Monetarist konsepsiyalar müxtəlif ölkələrdə iqtisadi problemlərin 
həllində resept kimi uğurlu istifadə olunmuşdur. Son illərdə 
respublikamızda aparılan antiinflyasion pul siyasəti monetarist siyasətin 
tətbiqinə misaldır. Nəinki respublikamızda, həmçinin digər yeni 
müstəqillik əldə etmiş dövlətlərdə monetar siyasət öz nəticələrini 
vermişdir. Göründüyü kimi monetarizm bir elmi nəzəriyyə kimi özünü 
doğruldur.   
 
 442 
FƏSIL 18. İNSTİTUSİONAL-SOSİOLOJİ İSTİQAMƏT 
 
§1. SOSİAL İNSTİTUSİONALİZMİN MEYDANA  
GƏLMƏSİ VƏ MAHİYYƏTİ 
 
İnstitusionalizm iqtisadi fikirlər tarixində xüsusi mövqeyi və yeri 
olan, XIX əsrin birinci yarısı və XX əsrdə təşəkkül tapan iqtisadi bir 
məktəbdir. İnstitusionalizmin əsasını iqtisadi inkişaf proseslərini və onların 
mahiyyətini qeyri-iqtisadi baxımdan şərh etmək təşkil edir. 
İnstitusionalizm ən çox ABŞ-da yayılmışdır. İnstitusionalizmin 
əsasını amerikan iqtisadçısı T.Veblen qoymuşdur. Lakin bu məktəbin ən 
görkəmli nümayəndələri amerikan iqtisadçıları U.Hamilton (o 
institusionalizm termininin müəllifidir), C.Kommons, U.Mitçell, C.Gelbreyt 
olmuşlar. İnstitusionalizmin meydana gəlməsinin səbəbi ideoloji və 
praktiki tələbatın dəyişməsi ilə əlaqədardır. Çünki bu dövrdə kapitalizm 
azad rəqabətin hökm sürdüyü şəraitdən inhisarçılığa keçirdi. 
İnstitusionalizmin nümayəndələri kapitalizmin  iqtisadi qanunlarının 
mahiyyətini açmadan onları bir plyuriya kimi öyrənir, lakin müxtəlif sosial 
hadisələri sistemləşdirərək bu sosial hadisə və prosesləri "institusiya" 
adlandırmışlar. İnstitusionalizm termini bu məktəbin nümayəndələri üçün 
mərkəzi kateqoriya idi və onun nümayəndələri bütün hadisə və proseslərə 
sosial anlayış nöqteyi-nəzərindən yanaşırdılar. 
İnstitusionalizm kapitalizmi yeni şəraitə - inhisarçılığa 
uyğunlaşdıran bir vasitə kimi fəaliyət göstərirdi. Göstərdiyimiz dövrdə 
kapitalizm cəmiyyətində yeni tarixi şərait yaranmışdı: istehsalın 
kapitalistcəsinə ictimailəşdirilməsi dərinləşirdi, inhisarçılıq artırdı, 
mülkiyət dövlətləşdirilirdi, yəni mülkiyyət münasibətlərinə dövlət daha 
çox nüfuz edirdi. Belə bir şəraitdə iqtisad elminə olan tələb də artırdı. 
Digər tərəfdən isə "təkmil rəqabət" və "bazar müvazinəti" 
konsepsiyası arxa plana çəkilirdi, burjua dövləti də iqtisadi sahələrdə olan 
nüfuzunu daha da gücləndirirdi. Bu kateqoriyaları institusionalizmin 
nümayəndələri aşağıdakı kimi izah edirdilər: sosial hadisələr həm bazis, 
həm də üstqurum xarakteri daşıyırlar. Onlar buraya vergiləri və ailələri, 
dövləti və həmkarlar ittifaqlarını, rəqabəti və inhisarları, xüsusi mülkiyyəti 
 443 
və maliyyə sistemini və s. daxil edirdilər. Digər tərəfdən, institusionalizmin 
nümayəndələri iddia edirdilər ki, sosial hadisələrin əsasını müxtəlif formalı 
psixoloji, hüquqi, etnik, texniki və digər münasibətlər təşkil edir. 
İnstitusionalizmin görkəmli nümayəndəsi olan Qamilton yazırdı ki, 
institusiya ictimai qrupların adət və ənənələrini yazmaq üçün ən gözəl 
simvoldur. Təfəkkürün dərk etdiyi bu hadisələr və proseslər (sosial 
amillər) sosial qrupların adət və ənənələrini əks etdirmək məqsədilə 
istifadə edilən ən yaxşı üsuldur. Qamilton iddia edirdi ki, ictimai adətlər 
insanların təsərrüfat fəaliyyətini nizamlayır. Real həqiqətdə insanların 
əxlaqı, mənəviyyatı və adətləri iqtisadi münasibətlərin formalarına təsir 
etsə də heç bir zaman onun mahiyyətini müəyyən etmirlər. Bundan əlavə, 
göstərilən adət və ənənələr hökmran olan ictimai-istehsal münasibətlərinin 
xarakteri ilə müəyyən olunurlar. 
İnstitusionalizm iqtisadi proseslərin vahid bir tərifini vermir. Veblen 
isə belə bir iqtisadi əsasın insanların psixologiyası olduğunu iddia edir. 
Veblen təkcə insanların psixologiyası ilə məhdudlaşmayıb buraya bioloji və 
antropoloji amilləri də daxil edir. Mitçell isə iqtisadi proseslərin əsasını 
müəyyən qrup insanların qeyri-iqtisadi amillərində axtarır. R.Eli bu 
mənbəyi etikada, Helbreyt isə texnikada axtarır. Helbreyt praktiki 
məsələləri həll etmək üçün texnikanın sistematik şəkildə tətbiqini əsas 
götürür.  
Real həyatda institusionalizmin metodologiyası "sosial 
psixologiya"nın metodologiyasına əsaslanır. İnstitusionalizm sosial-iqtisadi 
hadisələrin izahında Avstriya siyasi iqtisad məktəbindən fərqli olaraq fərdi 
"psixologiyadan" deyil qrupların "psixologiyasından" çıxış edirlər. Bununla 
da institusionalistlər burjua siyasi iqtisadını xüsusi fərdi sahibkarlığa 
istiqamətləndirirlər. Bu o deməkdir ki, institusionalistlər inhisar birliklərini 
və dövlət -inhisarçı kapitalizmi müdafiə edirlər. 
İqtisadi proseslərə "sosial psixologiya" nöqteyi- nəzərindən yanaşan 
institusionalistlər iqtisadi həyatın müəyyən hadisələrini öyrənməklə 
marjinalistlərin metodologiyasını tədqiqat obyektindən çıxarmışdılar. 
İnstitusionalizmin metodologiyasının digər xüsusiyyəti də ondan 
ibarətdir ki, ictimai inkişaf formalarının inqilablar yolunu inkar etməklə 
təkamül inkişaf üsuluna üstünlük vermələridir. Bununla da 
 444 
institusionalizm burjua siyasi iqtisadında olan tarixi məktəbin varisləri və 
davamçıları kimi çıxış edirdilər. Bununla birlikdə institusionalistlər 
"Avstriya və tarixi məktəbin" metodologiyasından fərqli olaraq 
kapitalizmin XX əsrdə olan sosial-iqtisadi hadisə və proseslərini 
öyrənirdilər. 
İnstitusionalistlər dövlət-inhisarçı kapitalizmi "inzibati kapitalizm" 
adlandırırdılar. Dövlətin iqtisadi həyata nüfuz etməsi" institusionalistlər" 
tərəfindən istehsal üzərində "sosial nəzarətin" tətbiq edilməsi kimi izah 
olunur. Və ya da institusionalistlər bu prosesi nizamlanan iqtisadiyyat 
adlandırırdılar. 
İnstitusionalizmin nümayəndələri, göstərirdilər ki, kapitalist iri 
inhisarları əslində iri istehsaldır və bu iri istehsal sosial məqsədlər güdür. 
XX əsrdə kapitalist iqtisadiyyatında inhisarların yaranması sinfi 
ziddiyyətləri kəskinləşdirirdi. Bu prosesin məntiqi inkişafını dərk edən 
institusionalizmin nümayəndələri burjua cəmiyyətində sinfi bölgü 
əleyhinə, sinfi antoqonizm əleyhinə çıxaraq "institusiya" kateqoriyasından 
istifadə edirdilər. Kapitalist istehsal üsulunun iki tərəfini - məhsuldar 
qüvvələrlə istehsal münasibətləri arasında olan fərqi "institusiya" 
kateqoriyası vasitəsilə aradan götürməyə çalışırdılar. 
"İnstitusiya" kateqoriyası vasitəsilə institusionalizmin nümayəndələri 
siyasi iqtisadın predmetini başqa təmayülə istiqamətləndirirdilər. 
İnstitusionalizmin nümayəndələri belə bir ideya irəli sürürdülər ki, 
kapitalizmin iqtisadi qanunlarına sosial, hüquqi, etik proseslər təsir 
göstərir. Onlar bu təsirin səbəblərini açmağa çalışırdılar. 
İnstitusionalizmin fəlsəfəsi praqmatik fəlsəfə idi. Odur ki, 
institusionalistlər inzibati kapitalizmin iqtisadi siyasəti üçün praktiki 
tövsiyələr işləyib hazırlayırdılar. İqtisadiyyata dövlətin qarışmasının 
ümumi problemlərini, məsələn, istehsalda "beyinlər tresti"  yaratmaq, 
texniki ixtisası olanların güclü təsir göstərməsi (texnokratiya nəzəriyyəsi) 
nəzəriyyələrini bu məktəbin nümayəndələrindən olan Veblen yaratmışdır. 
Kommonsun əsərlərinin də bir hisəsi kapitalizmin hüquqi üstqurumunun 
təsir dairəsinə, inzibati formaların kapitalizmin iqtisadi münasibətlərinə 
təsirinin və üstqurumun təşkilati formalarının tədqiqatına həsr edilmişdir. 
 445 
Mitçell isə kapitalizmin qaydalarını öyrənmək və bu qaydalara 
bəraət qazandırmaq məqsədilə statistik üsullar işləyib hazırlamışdır. 
İnstitusionalizmin praktiki inkişaf istiqamətləri, onların kapitalizmin 
mexanizminin avtomatik olaraq itirilmiş müvazinətinin bərpa olunması 
konsepsiyası nümayəndələrinin tənqid etmələri (məsələn, "azad 
sahibkarlığın" əsaslarının tənqidi), iqtisadi proseslərin kəmiyyət 
baxımından təhlilinə, tətbiqi iqtisadi tədqiqatlara diqqəti artırmaları, 
iqtisadi proseslərin dövlət tərəfindən nizamlanması məsələlərinin 
qoyuluşu institusionalizmi C.M.Keynisin gələcək ideyalarına 
yaxınlaşdırırdı və Keynsçiliyin sələflərinə çevirirdi. 
İnstitusionalizm dörd istiqamətdə inkişaf edirdi: 1)psixiki-bioloji 
istiqamət. Bu istiqamətin başında Veblen dururdu və onlar "sosial 
darvinizm" konsepsiyasını təbliğ edirdilər; 2) sosial-hüquq cərəyanı. Bu 
cərəyanın rəhbəri Kommons idi; 3) emprik inkişaf. Emprizmin rəhbəri isə 
Amerika konyukturşünaslıq məktəbinin görkəmli nümayəndəsi Mitçell idi; 
4) sosioloji cərəyan. Bu cərəyanın nümuyəndəsi Helbreyt idi. 
Veblenin "sosial darvinizm" mövqeyi tarixən Q.Spenserin vulqar 
cəhdləri ilə əlaqədar idi. Q.Spenser insanların tarixinə bioloji 
qanunauyğunluqları yaymağa çalışırdı. Cəmiyyətin təkamülünün 
hərəkətverici qüvvələrini "irrasional psixologiyaya" söykənən sosial 
qrupların bir-birləri arasında olan mübarizədə görən Veblen iddia edirdi 
ki, bioloji fərdlərin mövcudluğu və yaşamaları təbii seçmə 
qanunauyğunluqlarına əsaslanır. Bu qanunauyğunluqları o sosial-iqtisadi 
hadisələrin öyrənilib şərh olunmasına tətbiq etməyə çalışırdı. Veblen 
tamahkarlıq, acgözlük, bədxərclik, israfçılıq, inhisarçı biznesin qəddarlığı 
əleyhinə çıxış edirdi. Veblenə görə biznes fəaliyyətinin dairəsi "keçmiş 
siniflərin" (inhisarçı burjuaziyanın) maksimum mənfəət əldə etmək üçün 
etdiyi maliyyə maxinasiyasıdır. O biznesə qarşı sənayeləşdirməni qoyurdu 
və iddia edirdi ki, real fəaliyyət sahəsi istehsaldır, çünki maddi nemətlər 
ancaq istehsal prosesində yaradılır. 
Faktiki olaraq Veblen "sənaye" dedikdə iqtisadiyyatın qeyri-inhisar 
sahəsini nəzərdə tuturdu və bu konsepsiyanı istehsalın məqsədi kimi 
təqdim edirdi. Veblen tərəfindən "sənayenin"  belə ideallaşdırılması onu 
texnokratlara yaxınlaşdırırdı.  
 446 
İnstitusionalistlər iddia edirdilər ki, cəmiyyətdə gedən sosial 
dəyişikliklər texnikanın sosial-iqtisadi strukturda yaratdığı irəliləyişlərlə 
birbaşa əlaqədardır. Məhz bu metodoloji prinsiplərə əsaslanan yeni 
nəzəriyyələr - sənaye cəmiyyəti, konvergensiya, sənayeləşdirmədən 
sonrakı cəmiyyətlər konsepsiyaları yaranmışdır.  
 
 § 2. İNSTİTUSİONALİZMİN AMERİKA MƏKTƏBİ 
 
Amerikan institusionalizminin ən görkəmli nümayəndələri T.Veblen, 
C.Kommons və U.Mitçell olmuşlar. 
Veblen 1923-cü ildə özünün "Absenteist mülkiyət və yeni dövrdə 
sahibkarlıq" (iştirak etməyən mülkiyyət) adlı sonuncu kitabını çap etdirir. 
Müəllif bu kitabda göstərir ki, tam şəkildə baxıla bilən mülkiyyət 
korporasiyalardadır, bu təsis fəaliyyəti daşıyır, fond sərvəti ilə ehtikarlıq 
edir. Bu onlara imkan verir ki, yeni siyasət həyata keçirsinlər, istehsalı 
məhdudlaşdırmaqla qiymətləri maksimuma qaldırsınlar və süni olaraq 
əmtəə çatışmazlığı yaratsınlar. 
Veblen bu əsərində "biznes sistemini" ittiham edir. Guya ki, istehsal 
sistemi mənfəət əldə etmək məqsədinə qulluq edir. Korporasiyaların 
mənfəət ardınca qaçması ölkənin sərvətindən yırtıcılıqla istifadə etməyə 
gətirib çıxarır ki, bu da ictimai mənafelərdə ziddiyyət törədir. Veblen eyni 
zamanda maliyyə oliqarxiyasının siyasətini də tənqid atəşinə tutur, "tənbəl 
sinfin" sərvətinin əleyhinə çıxır, "tənbəl sinif" dedikdə Veblen maliyyə 
oliqarxiyasının nümayəndələrini, "absenteist mülkiyyət" sahibləri olan 
kapitalistləri, öz müəssisələrini idarə edənləri nəzərdə tuturdu. 
Xüsusi bir metodoloji prinsip institusionalizmin nümayəndələrini 
birləşdirir: siyasi iqtisadın predmetinin geniş mənada izah edilməsi, yəni 
fənnlərarası yanaşma. Onların praktiki tövsiyələri də eyniyyət təşkil edir. 
Belə bir yanaşma o deməkdir ki, kapitalist iqtisadiyyatı üzərində "sosial 
nəzarətin" olmasını tələb etmək. 
"Fənnlərarası yanaşma" dedikdə institusionalizm onu nəzərdə tutur 
ki, qeyri-iqtisadi hadisələr hesabına iqtisadi nəzəriyyə geniş mənada izah 
edilsin.  Bu konsepsiya C.Kommonsun əsərlərində xüsusi yer tuturdu. 
 447 
C.Kommons Amerika fəhlə sinfinin hərəkatının tarixini, həmkarlar 
ittifaqlarının yaranmasını, Amerika məhkəmə üsulunu yazmışdır.  
C.Kommons mülkiyyətin iqtisadi məzmununu açmaq əvəzinə 
mülkiyyəti hüquqi münasibətlər əsasında tədqiq edirdi. Əmək və kapital 
arasında olan konfliktli hadisələri öyrənərkən C.Kommons iqtisadiyyat 
üzərində hüquqi münasibətlərə üstünlük verirdi. 
C.Kommons dəyər kateqoriyasını tədqiq edərkən yenə də ilkin 
hüquqi münasibətlərə əsaslanırdı. O dəyərə belə bir tərif verirdi: bu gün 
mövcud olan gəlirin gələcəkdə qiymətləndirilməsinə dəyər deyilir. 
C.Kommonsa görə dəyər razılıqla, sövdələşmə yolu ilə yaranır. Dəyər 
kəmiyyətini o istehsalla deyil hüquqi qaydalarla, hüquqi üsullarla 
əlaqələndirirdi. Kapitalizmin hüquqi əsaslarını o məhz belə bir hüquqi 
münasibətlərdə görürdü. 
Müəyyən hallarda ABŞ-ın Ali məhkəməsinin iqtisadi həyata 
qarışmasını, məsələn məhkəmənin qərarı ilə kapitallaşmış mənfəət 
hesabına səhmlərin kurslarının qaldırılmasını tədqiq edən C.Kommons 
iddia edirdi ki, hüquqi üsullar iqtisadi fəaliyyət üzərində nəzarət edir və 
bu prosesi o səmərəli hesab edirdi. Lakin C.Kommons yaddan çıxarırdı ki, 
iqtisadi fəaliyyətin hər hansı bir sahəsində gedən dəyişiklik istehsalla 
əlaqədardır, bu dəyişikliklər istehsal dairəsində olan dəyişikliklərin 
nəticəsidir. 
Siniflərin mənafeyi anlayışını ayrı-ayrı qrup halında olan adamların 
mənafeyinə qarşı qoyan C.Kommons siniflərin antoqonist ziddiyyətlərini 
qəbul etmirdi. O göstərirdi ki, mənafelər toqquşa bilər, belə bir toqquşmanı 
isə həmkarlar ittifaqlarına daxil olan qruplara aid edirdi. C.Kommonsa 
görə bütün konfliktləri aradan qaldırmaq olar, müxtəlif ictimai qrupların 
mənafelərini barışdırmaq mümkündür. Belə konfliktlərin və mənafelərin 
həllini o kapitalist mülkiyyətini saxlamaq şərtilə  "kollektiv müqavilələrin" 
bağlanmasında görürdü. 
O iddia edirdi ki, kapitalizmin ziddiyyətlərinin yumşaldılması 
məqsədilə burjua dövləti mühüm rol oynamalıdır. C.Kommons təklif 
edirdi ki, dövlətin rolunun aktivləşdirilməsi məqsədilə proporsionallıq 
əsasında müxtəlif mənafelər hökuməti yaradılmalıdır. Onun fikrincə 
 448 
qanunvericilik və müxtəlif hökumət komissiyalarının islahatları hesabına 
yaranan bütün konfliktləri ləğv etmək mümkündür. 
C.Kommons işsizliyin dövlət sığortası üzrə ilk qanununun 
hazırlanmasında yaxından iştirak etmişdir. Onun konsepsiyasının xülasəsi 
bundan ibarət idi ki, burjua dövləti kapitalist iqtisadiyyatına nəzarət etməli 
və onu tənzimləməlidir. 
Dövlətin iqtisadi proseslərə nüfuzunun artması barədə 
C.Kommonsun əldə etdiyi nəticələr "inzibati kapitalizm" dövrünün real 
şəraitinə tam uyğun gəlirdi. Lakin dövlətin iqtisadi məsələlərə 
qarışmasının tam mahiyyətini C.Kommons tələb olunan səviyyədə 
işıqlandıra bilmirdi. Çünki o, ön plana dövlətin qanunvericilik fəaliyyətini 
keçirirdi. Ona görə, hökumət komissiyası yarana biləcək bütün 
ziddiyyətləri həll etmək qabiliyyətinə malikdir. 
Qeyd edək ki, dövlətin (Kommonsun dövründə) iqtisadiyyata nüfuz 
etməsinin iqtisadi əsasları var idi. Buraya aşağıdakılar daxil edilir: inhisarçı 
kapitalizmin artması, inhisarların gücünün dövlətin gücü ilə qovuşması, 
büdcə vasitəsilə milli gəlirin xeyli hissəsinin yenidən bölüşdürülməsi və s. 
C.Kommonsun bu konsepsiyası xeyli sonralar siyasi iqtisad elmində 
çox geniş yayılmağa başladı və bunun əsasında "ümumi rifah dövləti", 
"kütləvi istehlak cəmiyyəti" və digər bu qəbildən olan nəzəriyyələr 
yaranmağa başladı. 
Burjua dövlətinin "sosial nəzarət" rolunu oynamasının digər 
variantını irəli sürən "institusionalizm" nümayəndəsi U.Mitçell olmuşdur. 
O, siyasi iqtisadın predmetini və qarşısında duran vəzifələri haqqında bir 
çox fikirlər irəli sürmüşdür. U.Mitçell insanların iqtisadi davranışının 
psixoloji qanunauyğunluqları barədə də maraqlanırdı. 
Mitçellin iqtisadi konsepsiyasında "pul təsərrüfatı institutu" 
nəzəriyyəsi xüsusi yer tutur. Mitçellə görə cəmiyyətlərdə pul müstəqil rol 
oynayır və iqtisadi fəaliyyətin əsas hərəkətverici qüvvəsidir. Belə bir 
konsepsiyanı irəli sürən Mitçell iqtisadi nəzəriyyənin qarşısında duran 
vəzifələri formalaşdıraraq qeyd edirdi ki, pul iqtisadi nəzəriyyənin 
köküdür, iqtisadi nəzəriyyə isə pul tədavülü ilə insanların davranışı 
arasında olan əlaqələri öyrənir. 
 449 
İnstitusionalizmin digər nümayəndələri kimi, U.Mitçell də induktiv 
tədqiqat metodundan istifadə edərək iqtisadi tədqiqatlara tənqidi 
yanaşmışdır. O göstərirdi ki, iqtisadi nəzəriyyə real həqiqəti adekvat olaraq 
işıqlandırmalı və formal məntiq ilə məhdudlaşmaq olmaz. Onun fikrincə 
nəzəriyyə faktları izah etməlidir. Mitçell öz tədqiqatlarında aktiv surətdə 
statistik metoddan istifadə edir, dəqiqliyi, konkretliliyi öz əsərlərinə tətbiq 
edirdi. 
Mitçell kapitalist təsərrüfatının konkret təhlilini verir, hər şeydən 
əvvəl onun bu konkretliliyi pul tədavülü dairəsinə şamil edilirdi. Onun 
tədqiqatları empirik xarakter daşıyırdı və institusionalizmdə yaratdığı 
istiqaməti empirizm adlandırmaq olar. Faktiki rəqəmlərin riyazi üsulla 
işlənməsi metoduna U.Mitçell üstünlük verirdi. 
U.Mitçellin metodundan proqnozlaşdırma prosesində də istifadə 
edilmişdir. Burjua siyasi iqtisadında Mitçellin proqnozlaşdırma 
metodundan istifadə edilərək kapitalist təsərrüfatında baş verə biləcək 
gələcək proseslərin kəmiyyət dəyişiklikləri öyrənilmişdir. Onun bu 
proqnozlar metodu əsasında "Harvard barometri" yaradılmışdır ki, bu 
"barometr" kapitalist təsərrüfatının gələcək vəziyyətindən xəbər verirdi. 
Lakin 1929-1933-cü illərdə baş verən böhran Mitçellin bu metoduna son 
qoydu. 
U.Mitçell iqtisadi tsikillər sahəsində də xeyli tədqiqatlar aparmışdır. 
Praktiki olaraq kapitalist konyukturası haqqında Mitçellin təklifləri özünü 
doğruldurdu. Kapitalist tsikillərini xarakterizə edən bir çox amilləri Mitçell 
istehsala deyil, tədavül sferasına, birinci növbədə qiymətə, səhmlərin 
kursuna və s. aid edirdi. 
U.Mitçell də digər institusionistlər kimi dövlətin iqtisadiyyata nüfuz 
etməsini dəstəkləyirdi. Bu məqsədlə də dövlətin kapitalist iqtisadiyyatına 
"sosial nəzarət" etməsi üçün bir neçə variant irəli sürmüşdü. Məsələn, o da 
1923-cü ildə işsizlik haqqında dövlət sığorta sisteminin yaradılmasını irəli 
sürmüşdü. Bu o dövr üçün radikal və cəsarətli bir hal idi. 
İlk dəfə olaraq Mitçell kapitalist "planlaşdırmasının" zəruriliyini irəli 
sürmüşdü. O göstərirdi ki, "planlaşma" kapitalizmdə daima və ardıcıl 
həyata keçirilməlidir. Bu məqsədlə də o xüsusi dövlət orqanının 
yaradılmasını təklif edirdi. 
 450 
Eyni zamanda Mitçell göstərirdi ki, belə planlaşdırma indikativ, 
təklifedici xarakter daşımalı və xüsusi biznesi məhdudlaşdırmamalıdır. 
Mitçellin planlaşdırma haqqında irəli sürdüyü fikirlər əslində "sosial liberal 
planlaşdırma" konsepsiyası idi. O təklif edirdi ki, iqtisadiyyatı 
proqnozlaşdırmaq və antiböhran tədbirlər həyata keçirilməlidir. Eyni 
zamanda o göstərirdi ki, pul tədavülü mexanizmi korrektə (təshih) edilsin, 
məşğulluq səviyyəsi və işsizlik üzrə sığorta dövlət tərəfindən tənzimlənsin, 
bunun üçün uyğun dövlət idarələri yaradılsın. 
1932-ci ildə A.Berlinin və Q.Minzinin "Müasir korporasiyalar və 
xüsusi mülkiyyət" kitabı nəşr edildi. Kitab bütövlükdə Veblenin ideyaları 
əsasında yazılmışdı. Kitabda sənaye korporasiyalarının rolu və yeri tədqiq 
edilirdi. Müəlliflər həmən kitabda korporasiyaların strukturu, mülkiyyətin 
bilavasitə istehsalı idarə edənlərdən  ayrı düşməsi məsələləri təhlil 
edilmişdir. Statistik faktlar əsasında Berli və Minz sübut edirdilər ki, ABŞ 
iqtisadiyyatında iri korporasiyaların rolu artır, istehsal və kapital yüksək 
sürətlə mərkəzləşir və təmərküzləşir. 
Bununla belə Berli və Minz lazımi səviyyədə kapitalist inhisarlarının 
fəaliyyətinin müəyyən cəhətlərini də tənqid edirdilər. 
Məşhur Amerika iqtisadçısı və sosioloqu S.Çeyza özünün 
"Texnokratiya" (1933) kitabında yazırdı ki, iqtisadiyyatda proletariatın 
əhəmiyyəti azalır. Veblen sayağı qeyd edirdi ki, proletariatın üstünlüyü 
zəifləyir, gələcək cəmiyyətdə texniki - mühəndis ziyalıları çox da mühüm 
rol oynamayacaqlar. 
"Böyük depressiya" dövründə institusionalistlərin ideyalarına ABŞ 
dövlət xadimləri də, o cümlədən Ruzvelt riayət edirdi. Depressiyaya qarşı 
mübarizədə A.Berli, Q.Minz, R.Taqvell hökümətin tədbirlərində yaxından 
iştirak etmiş və böhranlar əleyhinə bir çox proqramlar işləyib hazırlamışlar. 
Məsələn, prezident Ruzveltin "beyinlər tresti" proqramına Minz daxil 
edilmişdi. O, ABŞ mili resursları sənaye bölməsi Komitəsinin direktoru idi. 
Sonralar Minz milli resursların planlı idarə olunması İdarəsinin 
məsləhətçisi olmuşdu. 
Digər tərəfdən, Kommonsun ideyaları, o cümlədən onun "qarşılıqlı 
sosial güzəştlər", müxtəlif ictimai qrupların mənafelərinin barışdırılması 
fikirləri Ruzveltin "yeni kurs" siyasəti proqramında öz əksini tapmışdır. 
 451 
17 may 1933-cü ildə prezident Ruzvelt Konqresə göndərdiyi 
məktubunda sahibkarlarla fəhlələrin əməkdaşlıq etməsini zəruri hesab 
edirdi. 16 iyun 1933-cü ildə ABŞ iqtisadiyyatının bərpa olunması qərarında 
göstərilirdi ki, ümumi rifah mənafeyi nöqteyi-nəzərindən Konqress çalışır 
ki, "əmək fəaliyyətinin birləşdirilməsini həyata keçirsin və həvəsləndirsin, 
sahibkarlar da bu prosesə  hökmən cəlb edilsin. Bu məsələlər hökümət 
tərəfindən qəbul edilsin və nəzarətə alınsın". 
Belə bir böyük və geniş proqramın, dövlətin iqtisadi siyasətini həyata 
keçirmək məsədilə dövlət büdcəsi hesabına kapitalist inhisarlarına, 
kartellərə, kənd təsərrüfatı istehsalını nizamlayan dövlət orqanlarına, əmək 
və kapital münasibətlərinin nizamlanmasına, ictimai işlərin təşkilinə 
subsidiyalar (yardımlar) ayrılması zəruri hesab edilirdi. 
Yeni qanunlar qəbul edilmişdi: fermerlərə subsidiyalar verilirdi. 
Bütün bu tədbirlər iki məqsəd güdürdü: 1) iqtisadi böhranı aradan 
qaldırmaq; 2) sosial ziddiyyətləri müvəqqəti yumşaltmaq üçün maliyyə 
kapitalının hökmranlığını möhkəmləndirmək. 
Hökumətin fəaliyyətinə bəraət qazandırmaq məqsədilə Ruzveltin 
"yeni kursu" ətrafında geniş siyasi kompaniya  aparılırdı. Dövlətin iqtisadi 
həyata qarışması, iqtisadiyyata nüfuz etməsi nəticəsində həqiqətən də ABŞ-
da işsizlik ordusu azalmışdı, 1934-1935-ci illərdə istehsalın həcmi artmışdı. 
Beləliklə, 1929-1933-cü illərdə institusionalizmin mərkəzi ideyası 
olan "kapitalist iqtisadiyyatı üzərində dövlət nəzarəti" konsepsiyası 
leqallaşdırılmışdı. 
 
§3. QEYRİ-MÜVAZİNƏTLİ BAZAR PROBLEMİ VƏ 
DÖVLƏTİN İQTİSADİ ROLU 
 
Yeni klassik məktəb nəzəriyyəsinin əsasını təkmil rəqabət 
nəticəsində yaranan qiymətlər mexanizminin yaratdığı müvazinətlilik 
konsepsiyası təşkil edir. Lakin real həyatda baş verən iqtisadi hadisələr və 
proseslər tələb edirdi ki, iqtisadi fikirlər sistemində yeni konsepsiyalar 
yaradılsın. Elə bir nəzəriyyə tələb olunurdu ki, bu nəzəriyyə bazar 
sisteminin fəaliyyətini və funksiyasını daha real həyati hadisələr 
baxımından işıqlandıra bilsin, bazarın üstünlüklərinin nədən ibarət 
 452 
olduğunu açıqlasın və aşkar edə bilsin ki, dövlət nə zaman, hansı şərait 
daxilində iqtisadi təshihlər həyata keçirə bilsin, bazar mexanizminə nüfuz 
edə bilsin. 
Bununla əlaqədar olaraq iqtisadçı-alimlərin diqqətini pul sistemi cəlb 
edirdi. Qeyd edək ki, pul haqqında nəzəriyyənin yaranmasının digər əsas 
səbəbi ikinci dünya müharibəsindən sonra kapitalist təsərrüfatını sarsıdan 
inflyasiya prosesi olmuşdur. Görkəmli iqtisadçı - alimlərdən A.Marşall, 
A.Piqu, C.X.Robertson, eyni zamanda C.M.Keyns öz sonrakı əsərlərində 
pul kəmiyyəti haqqında Kembric variantı yaratmışdılar. Bu nəzəriyyə 
"kassa qalığı" konsepsiyası da adlanırdı. 
Pul kəmiyyəti haqqında olan nəzəriyyənin əsas ideyası ondan ibarət 
idi ki, pul kütləsinin bilavasitə dəyişməsinin qiymətlərin səviyyəsinə təsiri 
dəyişməz qalırdı. Kembric məktəbinin gətirdiyi yenilik ondan ibarət idi ki, 
bu konsepsiya haqqında olan təhlilin mərkəzi kapitalist firmalarının 
kassasında qalıb yığılan nağd pul idi. Digər tərəfdən, Kembric  məktəbinin 
tədqiqatçılarının diqqətindən müxtəlif adamlarda olan, keçmiş gəliri pul 
formasında saxlayan və bölüşdürən, başqa üsulla belə puldan istifadə edən 
şəxslər də kənarda qalmamışdı. 
Davamlı, sabit pulun dövlət tərəfindən qorunması cəhdi Kembric 
məktəbinin nümayəndələri tərəfindən belə izah olunurdu ki, elastik 
qiymətlər sistemi daxilində bu pul iqtisadi sistemin müvazinətini bərpa 
etmək vasitəsidir. Belə bir konsepsiya neoklassik məktəbin iqtisadi 
təhlillərinin başlanğıc nöqtəsini, ilkin şərtini təşkil edirdi. 
Bu nəzəriyyəyə görə qiymətlərin qalxıb-enməsi dəfinə kimi qızıl 
pulun yığılmasının real qiymətinin dəyişməsinə səbəb olur. Real pulun 
(qızılın) qiymətinin dəyişməz saxlanması məqsədilə (əgər qiymətlər 
qalxarsa) subyektlər öz gəlirlərinin pulla ifadəsini artırmağa cəhd 
edəcəklər. Bu məqsədlə də subyektlər pulun istehlaka istiqamətləndirilən 
hissəsini ixtisara salacaqlar, əksinə, pulun tezavrsiya (pulun əmanət 
bankına və ya banka qoyulmayıb evdə saxlanması) hissəsi azalar və 
istehlaka yönəldilən hissəsi artar. 
Gəlirlərin pul hissəsinin real dəyərinin saxlanmasına çalışan Kembric 
məktəbinin nümayəndələrinin belə bir variantı əmtəə bazarında 
müvazinətin bərpa olunmasının avtomatik nizamlanması kimi izah 
 453 
edirdilər. Onlar göstərirdilər ki, qiymətlərin artması istehlakı aşağı endirir, 
tələbi azaldır, qiymətlər də, nəhayət, aşağı düşür. Lakin, ümumiyyətlə 
qiymətlərin enməsi tələbin artmasını stimullaşdırır. Bu konsepsiya sonralar 
"Piqu səmərəsi", "real kassa qalığının səmərəsi" adlandırıldı və müasir 
neoklassik nəzəriyyəçilər bu kateqoriyadan geniş istifadə etməyə 
başladılar. 
XX əsrin dördüncü rübündə iqtisadi tsikillər haqqında monetar 
nəzəriyyə yarandı. Bu nəzəriyyənin əsasını C.M.Keynsin müasiri R.Xoutri 
qoymuşdu. O göstərirdi ki, iqtisadi tsikl xalis pul hadisəsidir, bu hadisə pul 
tələbinin qalxıb-enməsi və kredit münasibətləri ilə əlaqədardır. 
R.Xautri göstərirdi ki, iqtisadi yüksəliş şəraitində pul tələbi artanda 
banklar kredit verməklə onu stimullaşdırırlar, eyni zamanda banklar 
verdikləri borc üçün az faiz tələb edirlər. Belə bir kumulyativ 
(ziddiyyətlərin düyünləşdiyi nöqtə) şəraitdə iqtisadiyyatda olan canlanma 
qiymətlərin artmasını tezləşdirir, bunun da nəticəsində banklar ehtiyatlı 
olmağa çalışırlar. Çünki, banklar faiz normasının artmasından qorxaraq 
krediti məhdudlaşdırırlar. İqtisadi aktivlik bunun nəticəsində qəsdən aşağı 
endirilir və bu proses də kumulyativ xarakter daşıyır. 
Belə bir kumulyativlik nəticəsində qiymətlər qalxır və pulun 
dövretmə sürəti artır. Bu nəzəriyyə əsasında Xautri belə bir nəticəyə gəlir 
ki, işgüzar aktivliyin tsiklik qalxıb-enməsini aradan qaldırmaq və ya da 
ağıllı pul-kredit siyasəti aparmaqla onu yumşaltmaq olar. 
20-ci illərdə ABŞ-da bir qrup aktiv iqtisadçılar meydana gəldi. Bu 
iqtisadçılar bazar sabitliyinin pul-kredit siyasətinin köməyi ilə təmin 
edilməsinin tərəfdarı idilər. Onlar pul-kredit siyasətinin elə bir şəraitdə 
həyata keçirilməsini istəyirdilər ki, belə bir şərait daxilində qızıl 
standartının tələblərindən bu siyasət azad olsun. Bu qrupun lideri İrvinq 
Fişer idi. O göstərirdi ki, iqtisadi sabitliyin əsas şərti qiymətlərin davamlı 
olmasındadır. Buna da pul siyasəti vasitəsilə nail olmaq olar. 
İngilis iqtisadçısı A.Piqu özünün "İqtisadi rifah nəzəriyyəsi" 
kitabında ictimai rifahın optimallaşdırılması problemlərini təhlil edirdi. 
Abstrakt faydalılıq nəzəriyyəsini real həqiqətə çevirməyə cəhd göstərən 
A.Piqu (eyni zamanda o ictimai faydalılığın meyarını (kriteriya) da 
 454 
müəyyən etmək istəyirdi) faydalılığı "milli dividenti" (milli gəliri) 
kəmiyyətinin statistik ölçüsünün müqayisəsini verməyə cəhd edirdi. 
A.Piqunun fikrincə "milli gəlir" maddi rifah halının əsas 
göstəricisidir. O qeyd edirdi ki, maddi rifah təkcə "milli gəlirin" səviyyəsi 
və artım sürəti ilə deyil, onun bərabər bölüşdürülməsilə də əlaqədardır. 
A.Piqunun fikrincə "milli gəlirin" bərabər bölüşdürülməsi ümumi rifah 
halının əsas amillərindən biridir. 
A.Piqu iddia edirdi ki, dövlətin funksiyalarından biri də milli gəlirin 
yenidən bölüşdürülməsi olmalıdır. O, bazar mexanizminin və azad 
rəqabətin təkmilləşdirilməsinə şübhə ilə yanaşırdı.  A.Piqu göstərirdi ki, 
bazar mexanizmini poza biləcək ciddi və sabit səbəblər mövcuddur, bunlar 
fərdi və ictimai mənafelər arasında ziddiyyət yaradaraq maddi rifahın 
ümumi səviyyəsini aşağı salır. 
Belə səbəblərdən birini A.Piqu inhisarların yaranmasında görürdü. 
İnhisarları o, iri istehsalın yaranması ilə əlaqələndirirdi. İri istehsal isə, 
A.Piquya görə, bazar üzərində nəzarət edir, istehsalın miqyasının 
genişlənməsinə qənaət edir, realizə ediləcək məhsula olan tələbin 
elastikliyini məhdudlaşdırır. 
A.Piqu yazırdı ki, inhisarlar və inhisar rəqabəti qiymətləri artırır, 
investisiyanın səviyyəsini aşağı salır ki, bunlar da "milli gəlirin" ümumi 
səviyyəsinə təbii ki, mənfi təsir göstərir. Məhz buna görə də inhisarçı 
təmayüllərin dövlət tərəfindən məhdudlaşdırılması zəruridir. 
Dövlətin iqtisadi proseslərə qarışmasının ikinci mühüm şərtini 
A.Piqu xarici effektdə görürdü, yəni bu o demək idi ki, xüsusi adamların 
fəaliyyəti effektli olmalıdır, firmalar bazarda effektli fəaliyyət 
göstərməlidirlər və i. 
A.Piqu dövlətin iqtisadiyyata nüfuz etməsinin iki yolunu - dolayısı 
və birbaşa - görürdü. Dövlətin iqtisadiyyata dolayısı nüfuz etməsi 
(vergilər, subsidiyalar) "xarici effekt"in arzuolunmaz nəticələrinin aradan 
qaldırılmasına xidmət etməlidir (sadə rəqabət şəraiti zamanı). A.Piqu 
yazırdı ki, sadə rəqabət şəraitində tamahkar mənafelər təzahür edir və 
fiskal xarakter daşıyan inhisarlar öz effektliyini itirir. 
 455 
Trestlər əleyhinə olan qanunçuluğu A.Piqu müsbət qiymətləndirirdi. 
Lakin bunu da o, az effektli tədbir hesab edirdi. Odur ki, bə"zi 
müəssisələrin birləşməsini A.Piqu faydalı hesab edirdi. 
 A.Piqunun ideyasına görə, o sahələrdə ki, inhisarlar tez və maneəsiz 
yarana bilər həmin sahələrə də dövlət nüfuz etməli və bu sahələri dövlət öz 
siyasəti vasitəsilə tənzim etməlidir. Dövlətin iqtisadiyyata belə nüfuz 
etməsi o deməkdir ki, qiymətlər və rüsumlar nəzarət altına alınmalıdır. 
 
§4. İQTİSADİ MƏNAFELƏRİN AHƏNGDARLIĞI 
 
İqtisadi təlimlər tarixinin, xüsusilə Amerika iqtisad məktəbinin əsas 
istiqamətlərindən biri iqtisadi nəzəriyyələrin ahəngdarlığı konsepsiyasıdır. 
Bu nəzəriyyənin görkəmli nümayəndələri - ABŞ-da Q.Ç.Keri, Fransada isə 
F.Bastia idilər. 
F.Bastia fikirlərini özünün əsəri olan "İqtisadi harmoniya" (1850) 
kitabında şərh etmişdir Bu kitabında və digər əsərlərində F.Bastia yazırdı 
ki, sosial ziddiyyətlər yoxdur və müasir cəmiyyət (onun yaşadığı əsr) ən 
gözəl təkmilləşdirilmiş, möhkəm, ümumdünyəvi və ədalətli assosiasiyadır. 
O, dəyərin obyektiv məzmununu (dəyərin əmtəə istehsalı prosesində 
yaradılması) inkar edirdi. F.Bastia dəyəri dəyərlilik kateqoriyası kimi izah 
edirdi. O iddia edirdi ki, dəyərlilik mübadiləyə daxil olan iki xidmət 
arasındakı münasibətdir. F.Bastia yazırdı ki, dəyərlilik anlayışı o zaman 
meydana gəlmişdir ki, insan öz yaxın adamına müraciət edərək bunu 
mənim üçün et, mən də sənin üçün sənə zəruri olanı edərəm. 
F.Bastia sübut etməyə çalışırdı ki, istehsal dəyər yaratmaq xidməti 
göstərsə də bu prosesdən kapitalistlər, fəhlələr və əkinçilər kənara 
çıxmırlar. Çünki fəhlələr, kapitalistlər və əkinçilər istehsal dairəsində bir-
birlərinə xidmətlər göstərirlər. F.Bastiaya görə kapitalistin gəliri olan 
mənfəət kapitalın istehlakının bir hissəsi olub kapitalistə mükafat kimi 
verilir, yəni kapitalın istehlak olunmayan hissəsi ona pay şəklində çatır. 
Torpaq rentasını isə o, kapitala olan faiz hesab edirdi. 
F.Bastia iddia edirdi ki, torpağa qoyulan kapital əkinçilərin və 
onların əcdadlarının göstərdiyi xidmətlərə renta gətirir Çünki əkinçilər 
 456 
alicənab hərəkət edərək torpağı becərirlər, ona qayğı göstərirlər, nəticədə 
də renta alırlar. 
F.Bastia iqtisadi harmoniya kateqoriyasını həm istehsala, həm də 
bölgü münasibətlərinə tətbiq edirdi. Bununla Bastia qət edirdi ki, məhsul 
yaradılan zaman kapitalistin payı aşağı düşür, fəhlənin payı isə artır. Onun 
fikrincə harmoniyanı ancaq o poza bilər ki, dövlət insanlar arasında olan 
münasibətlərə qarışsın. O, rəqabətin məhdudlaşması əleyhinə çıxış edirdi, 
sahibkarlıq fəaliyyətinə tam azadlıq verilməsinin tərəfdarı idi. Onun bu 
ideyaları o demək idi ki, kapitalizmin inkişafına heç nə maneəçilik 
etməməlidir. 
İqtisadi mənafelərin ahəngdarlığı (harmoniya) nəzəriyyəsinin digər 
variantı ABŞ-da meydana gəlmişdi və onun yaradıcısı Q.Ç.Keri idi. O, 
özünün çoxsaylı əsərlərində təkcə kapitalizmə deyil, ABŞ-ın cənubunda 
mövcud olan qul əməyinə də bəraət qazandırırdı. 
Q.Keri sübut etməyə çalışırdı ki, cəmiyyətdə həqiqi və əsl 
mənafeylərin hamısının tam ahəngdarlığı mövcuddur. Onun mənafelərin 
harmoniyası nəzəriyyəsinin əsasını "Bölgü qanunu" təşkil edirdi. Q.Keri 
yazırdı ki, "elmin müəyyən etdiyi qanunlar içərisində ən gözəl qanun o 
qanundur ki, bu qanun insan cəmiyyətində bütün siniflərin real və həqiqi 
mənafelərinin tam ahəngdarlığını müəyyən edir". 
Q.Keri özünün "Mənafeylərin ahəngdarlığı" (1878) kitabında 
göstərirdi ki, təbii ahıngdarlıq əhali artımının idarə olunmasında təzahür 
etdiyi kimi, yaşayış vasitələrində, hökmdarların həyat tərzində də, 
lendlordların, icarədarların, kapitalistlərin, fəhlələrin, plantasiya 
sahiblərinin və qulların həyatında da təzahür edir. 
F.Bastiadan fərqli olaraq Q.Keri proteksionizmi müdafiə edirdi. 
Q.Kerinin mənafelərin ahəngdarlığı konsepsiyasının sosial təyinatı ondan 
ibarət idi ki, o, sahibkarları və plantasiya sahiblərini, fermerləri və digər 
sinifləri müdafiə edirdi. 
İqtisadi mənafelərin ahəngdarlığı nəzəriyyəsinin tərəfdarlarından 
biri də ABŞ iqtisad məktəbinin nümayəndəsi F.Uoker idi. O, XIX əsrin 
ikinci yarısında yaşamışdır. 
F.Uoker öz əsərlərində yazırdı ki, mənfəət əmək haqqından çıxılan 
hissə deyildir. Çünki mənfəət bütövlükdə sahibkarlar tərəfindən yaradılır. 
 457 
F.Uokerin fikrincə, mənfəət rentadır və onun kəmiyyəti sahibkarın 
bacarığından, qabiliyyətindən asılıdır. F.Uokerə görə fəhlələr əmək haqqı 
alırlar ki, bu da onların əməyinə bərabərdir. 
Mənafelərin ahəngdarlığı nəzəriyyəsinin təbliğ edilməsində daha 
incə metoddan istifadə edən XIX əsrin ikinci yarısında yaşayan Amerika 
iqtisadçısı Q.Corc olmuşdur. Onun fikrincə, iqtisadi böhranların, işsizliyin 
və əhali kütlələrinin yoxsulluğunun səbəbi heç də kapitalizmin 
mahiyyətindən və məzmunundan irəli gələn qanunlar deyildir. Belə bir 
vəziyyətin olması torpaq mülkiyyətinin təmərküzləşdirilməsinin 
nəticəsidir. Torpaq mülkiyyətinin təmərküzləşdirilməsi prosesində 
sahibkarlar ictimai tərəqqinin məhsulu olan rentanı mənimsədikləri üçün 
ahəngdarlıq pozulur. 
Mənafelərin ahəngdarlığı nəzəriyyəsini sonralar Amerika iqtisadçı - 
alimi B.Klark inkişaf etdirmişdir. O, özünün "Sərvətin bölüşdürülməsi" 
(1899) kitabında yazırdı ki, əmək haqqı əməyin son məhsuldarlığı ilə, faiz 
ilə kapitalın son məhsuldarlığı ilə müəyyən olunur. 
B.Klarkın irəli sürdüyü fikirlərin məzmunu bundan ibarət idi ki, 
mənafelərin pozulmaması əmək haqqı, faiz, mənfəət, sağlam fikir prinsipi 
əsasında müəyyən edilməlidir. 
  
§ 5. İCTİMAİ İNKİŞAF NƏZƏRİYYƏSİ 
 
İctimai inkişaf nəzəriyyəsi 20-30-cu illərin iqtisadi təlimlər tarixində 
xüsusi yer tutur. İctimai inkişaf nəzəriyyəsinin görkəmli nümayəndəsi 
İ.Şumpeter olmuşdur. 
Şumpeter nəzəriyyəsinə demək olar ki, 20-30-cu illərdə mövcud olan 
siyasi iqtisad problemlərinin əksəriyyəti daxil edilmişdi. Onun ideyaları 
institusionalizmin daha da inkişaf etdirilməsinə təkan vermişdir. 
Şumpeter müəyyən bir vaxt ərzində müvazinətlik nəzəriyyəsindən 
uzaqlaşsa da bu nəzəriyyəyə dəfələrlə qayıtmış və statika 
konsepsiyasından daha geniş istifadə etmişdir. 
Şumpeterin fikrincə müvazinətlilik vəziyyətindən çıxan sistem 
yenidən həmin vəziyyətə qayıdır, elmin vəzifəsi isə sistemin müvazinətlilik 
vəziyyətindən çıxıb yenidən ona qayıtmasının səbəblərini açmaqdan ibarət 
 458 
olmalıdır. O, öz tədqiqatının mərkəz nöqtəsi kimi sistemin inkişafı və bu 
sistemə təsir edən amillərin öyrənilməsini seçmişdi. 
O, kapitalist iqtisadiyyatının inkişafı və fəaliyyəti mexanizmini 
bütövlükdə öyrənmişdir. Özünün "İqtisadi inkişaf nəzəriyyəsi" (1911) 
kitabında öz məqsədini dəfələrlə açıqlayaraq göstərirdi ki, mən belə bir 
suala cavab verməyə çalışıram ki, tez-tez dəyişdirilən qüvvələr hesabına 
iqtisadi sistem nə cürə istehsal edir. 
 O, belə bir dəqiqliyə riayət edirdi: prosesin dövranı daxilində 
iqtisadi sistem sadə təkrar istehsala (statikaya) uyğunlaşır və eyni zamanda 
inkişafın pozulması və dəyişilməsi dövranı zamanı dinamikaya uyğunlaşır. 
 Yeni məhsulların yaranması, istehsalın yeni metodlarının üzə 
çıxması, yeni satış bazarlarının mənimsənilməsi, yeni xammal 
mənbələrinin əldə edilməsi, bütövlükdə bazar mühütünün dəyişməsi, yeni 
"istehsal kombinasiyalarının" yaranmasını Şumpeter iqtisadi dinamikanın 
səbəbi və mahiyyəti kimi şərh edirdi. 
İnkişafı təhlil edərkən Şumpeter yazırdı ki, inkişaf trayektoriyanı 
dəyişir, bu dəyişmə dövran prosesində baş verir. Belə bir dəyişmə 
müvazinətin vəziyyətini pozur ki, trayektoriya müvazinət istiqamətində 
hərəkət etməli olsun. Lakin hər cürə dəyişiklik müvazinəti poza bilmir. 
Müvazinətə, Şumpeterin fikrincə, iqtisadiyyatda baş verən kortəbiilik və 
diskresion (öz istəyilə hərəkət etmə) amillər təsir edir. 
Şumpeter dinamik dəyişikliklərin səbəbini təhlil edərkən o, öz 
diqqətini istehsal amilləri üzərində cəmləşdirir. 
Şumpeterin konsepsiyasına görə inkişafın hərəkətverici qüvvəsi 
sahibkarlardır (sahibkarçılıqdır). O, sahibkarlığa istehsal və ticərətlə 
məşğul olanları daxil edirdi. 
Şumpeter inadkarcasına "kapitalistlər" ilə "sahibkarlar" arasında fərq 
qoyurdu. Sahibkar dedikdə, Şumpeter göstərirdi ki, sahibkar o şəxs deyil 
ki, onun nəyi isə var, sahibkar o adamdır ki, onun xüsusi keyfiyyətləri - 
təşəbbüskarlığı, hörməti (avtoriteti), bacarıcı, qabiliyyəti, gələcəyi görməyi,  
risk etməyə hazırlığı var. O, sahibkarlığı xarakterizə edərkən doğru olaraq 
göstərirdi ki, yuxarıdakı sadalanan amillər hər cür sosial sinifdə ola bilməz. 
Şumpeterin fikrincə sahibkarlıq funksiyasını o adamlar yerinə yetirə 
bilərlər ki, onlar və onların ailələri uğurla çıxış edirlər. Eyni zamanda belə 
 459 
adamların sinfi mənafelərinə sahibkarlıq cavab verməlidir. Sahibkarlıqla 
məşğul olanlar xüsusi stil yaratmalı, xüsusi əxlaqi keyfiyyətlərə və estetik 
zövqlərə malik olmalıdırlar. Lakin onun fikrincə, bütün sosial siniflərdə 
belə keyfiyyət yoxdur. Sahibkar ətraf mühitdə ona qarşı olan maneələrlə 
üzləşə bilər. Belə maneələri aradan qaldırmaq üçün sahibkarda güclü ruh 
və enerji olmalıdır. 
Şumpeterin konsepsiyasında kredit məsələlərinə də xüsusi diqqət 
verilir. Onun fikrincə kredit elə bir iqtisadi rıçaqdır ki, onun vasitəsilə 
mövcud istehsal amillərindən istifadə etməklə "yeni istehsal 
kombinasiyaları", yəni yeni məhsul növləri, yeni istehsal sahələri yaratmaq 
olar. Buradan da Şumpeter təsərrüfatın inkişafında bankların xüsusi rolunu 
qeyd edir. 
Şumpeter ancaq kapitalın pul formasını qəbul edir. Onun fikrincə 
istehsal vasitələrinə çevrilən avans olunmuş kapital öz spesifik funksiyasını 
itirir, onlar fondlar kimi mövcud olurlar ki, sahibkar da bunun hesabına 
əldə etdiyi istehsal vasitələrinin hesabını verir. Şumpeterin fikrincə, bu 
artıq kapital deyil, əmlakdır. 
Şumpeter göstərir ki, kapital həmişə tədiyə vasitəsi kimi çıxış edir. 
Lakin bütün tədiyə vasitələri kapitalın spesifik funksiyalarını yerinə yetirə 
bilmir. Kapitalın dövranı prosesində tədiyə vəsaitləri xalis texniki 
funksiyaları yerinə yetirirlər. 
 Tədiyə vasitələri kapital funksiyasını sahibkarın əlində olanda 
yerinə yetirir. Çünki bu zaman istehsalın strukturu dəyişir. Məhz buna 
görə də kapital bazarı pul bazarıdır. 
İctimai inkişaf nəzəriyyəsində mühüm yerlərdən birini sahibkar 
mənfəəti tutur. Şumpeter yazırdı: inkişafsız sahibkar mənfəəti yoxdur, 
mənfəətsiz isə inkişaf yoxdur. Sahibkar gəliri hər-hansı bir gəlirdən 
üstündür, sahibkar mənfəəti inhisar xarakteri daşıya bilər, lakin belə bir 
mənfəət uzunmüddətli ola bilməz. Əgər novatorluq forması istehsalda yox 
olarsa, istehsal ənənəvi istehsala çevrilərsə o zaman mənfəət yox ola bilər, 
İqtisadiyyatın tsiklik inkişafını Şumpeter novatorluqla da 
əlaqələndirir. O, özünün "İqtisadi tsikillər" (1939) kitabında çalışırdı ki, üç 
tipli olan tsikillər arasındakı əlaqələri aydınlaşdırsın. O, tsikllərə belə 
yanaşırdı: uzunmüddətli (Kondratyev), klassik (jyuqlar) və qısamüddətli 
 460 
tsikllər (Kitçina). Onun fikrincə bütün bu tsikllər yeni qaydalarla, yəni yeni 
texnikanın tətbiqi ilə əlaqədardırlar. Məsələn, bir formada olan yeniliyin 
tətbiqi sahibkara yenilik gətirir, o da yüksək mənfəət əldə edir. Bunun da 
nəticəsində yüksəliş başlayır. Lakin bu yenilik getdikcə öz əhəmiyyətini 
itirir, səhvlər və düzgün olmayan hesablamalar iflasa gətirib çıxarır, 
mənfəət aşağı düşməyə başlayır. 
Belə ki, depressiyalar dövrü başlayır, bu depressiyalar yeni kəşflərə 
qədər davam edir. 
1942-ci ildə Şumpeterin "Kapitalizm, sosializm və demokratiya" 
kitabı çapdan çıxır. Bu kitab kapitalizmin tarixi taleyini özündə əks etdirən 
bir əsərdir. Eyni zamanda bu kitab onun tədqiqatlarının məntiqi 
ümumiləşdirilməsidir. 
Şumpeter kapitalizmin sahibkarlıq mahiyyətini belə anlayırdı: 
kapitalizmin inkişafını kim müəyyən edir, bu sistemi kim hərəkətə gətirir. 
Şumpeterə görə belə bir qüvvə sahibkar-novatordur, sahibkar- 
novator isə pul kapitalının gücü ilə öz tarixi funksiyasını yerinə yetirir. 
Bu səbəbdəndir ki, o, kapitalizmi dar mənada başa düşürdü, yəni 
kapitalizm dedikdə, Şumpeter xüsusi sahibkarlıq sisteminin klassik tipini 
nəzərdə tuturdu. Sərvətin yığılması, onun institusionalizmi, iri 
korporasiyaların yaranması, dövlətin iqtisadiyyata nüfuz etməsinin 
güclənməsi-Şumpeterə görə dağılmağın rəmzi idi. Məhz buna görə də 
kapitalist sistemini böhran bürüyür və nəticədə kapitalizm öz daxili 
uğurları əsasında məhv olur. 
Qeyd edək ki, sahibkarın yeni şərait daxilində funksiyası getdikcə 
institusionalizmləşdirilir. Texniki tərəqqi təşkil olunmuş ixtisaslı 
komandalar tərəfindən idarə olunur və gələcəkdə nə cür fəaliyyət 
göstərəcəyi proqnozlaşdırılır. Keçmiş biznes avantürası yox olur. 
İnnovasiya (yeni texnikanın tətbiqi) deporsionalizasiya olunur. Şumpeter 
məhz bu prosesdə kapitalizmin mahiyyətini axtarır. Belə ki, Şumpeterin 
fikrincə, dəyərliliyin yeni sistemi yaranır, mədəniyyət və təfəkkürün 
xarakteri dəyişir. Ziyalıların rolu getdikcə artır, onlar "biznesin 
mədənişləşməsini" tələb edirlər. Şumpeterə görə bütün bu proseslər-yeni 
sivilizasiyadan xəbər verir ki, bunu da o sosializm adlandırırdı. 
  
 461 
§6. İNHİSARÇI RƏQABƏT PROBLEMİ 
 
Bu nəzəriyyə inhisarçı bazar sisteminin mahiyyətini, onun 
məzmununu və strukturunu öyrənən konsepsiyadır. İnhisarçı bazar 
rəqabəti nəzəriyyəsini ABŞ institusionalizminin görkəmli nümayəndəsi 
E.Çemberlin 30-cu  illərin əvvəllərində yaratmış və Qərbi Avropa 
iqtisadçıları bu konsepsiyanı inkişaf etdirmişlər. 
İnhisarçı rəqabət problemini siyasi iqtisad elminin müxtəlif 
cərəyanlarının nümayəndələri: N.Kaldor (Böyük Britaniya), C.Neyman, 
O.Morgenştern, R.Triffin, U.Folner, R.Dorfman, U.Baumol, R.Kyuin (ABŞ) 
daha da inkişaf etdirmişlər. 
İnhisarçı rəqabət nəzəriyyəsinin anlayış və kateqoriyalar sistemi 
müasir kapitalist bazar rəqabətinin ünsürləri ilə inhisarların ünsürlərinin 
çulğalaşması ideyaları əsasında təşəkkül tapmışdır. Bu nəzəriyyənin 
məqsədi firmaların bazar strategiyasına xidmət edir və firmaların yüksək 
mənfəət əldə etməsinə yönəldilmişdir. 
Firmaların bazar strategiyası inhisarçı rəqabət nəzəriyyəsini qeyri-
təkmil rəqabət nəzəriyyəsi ilə birləşdirir. Lakin Qeyri-təkmil rəqabət 
nəzəriyyəsindən fərqli olaraq inhisarçı rəqabət nəzəriyyəsi inhisarlarla 
bazar münasibətləri arasında olan əlaqələri tədqiq edir. Lakin belə bir 
proses zamanı başqa istehsalçılar kənarda qalırlar, yəni bu istehsalçılar 
kölgə altına alınırlar. 
İnhisarçı bazar rəqabəti konsepsiyasını yaradan nəzəriyyəçilər 
kapitalist təsərrüfatına "sülh" daxilində rəqabət edən inhisarlar kimi 
baxırlar. Buradan da bu nəzəriyyəçilər belə bir nəticəyə gəlirlər ki, guya 
inhisarların hökmranlığı çox gecikmiş, kapitalist təsərrüfatına inhisarlar 
çoxdan nüfuz etməli idi. 
Azad rəqabətin hökm sürdüyü kapitalist təsərrüfatından və bu 
dövrün iqtisadi proseslərini öyrənən siyasi iqtisad nümayəndələrindən 
fərqli olaraq inhisarçılıq dövrünün alimləri kapitalist iqtisadiyyatının 
təhlilinə daha real yanaşırdılar. Onlar bazarın və bazar üçün istehsal edən 
firmaların fəaliyyətini mövcud olan mühüt baxımından öyrənməyə 
çalışırdılar. 
 462 
Qeyd edək ki, inhisarlar haqqında samballı nəzəriyyəni Böyük 
Britaniya alimi A.Marşall yaratmışdı. O, siyasi iqtisadda Kembric 
məktəbinin əsasını qoymuşdu və müxtəlif vəzifələrdə işləmişdi. A.Marşall 
özünün "Siyasi iqtisadın prinsipləri" (1890) kitabı ilə məşhurlaşır və bu 
kitab İngiltərə məktəblərində dərslik kimi tədris edilmişdir. 
A.Marşall öz nəzəriyyəsində son faydalılıq anlayışını istehsal xərcləri 
ilə birləşdirir və göstərirdi ki, tələbatlar və istehsal xərcləri bir-birlərini 
tamamlayırlar. O göstərirdi ki, dəyər mübadilə prosesində iki şeyin bir-
birinə olan münasibətidir və o tələb və təkliflə müəyyən olunur. Əslində 
A.Marşall qiyməti yaradan amilləri təhlil edirdi. 
Siyasi iqtisadın bir çox problemləri ilə yanaşı A.Marşall inhisarları da 
öyrənmişdir. XIX əsrin ikinci yarısının şəraiti ilə əlaqədar olaraq o, "xalis" 
ticarət - sənaye inhisarlarını və azad rəqabəti təhlil etmişdir. 
Bununla yanaşı inhisarçı bazar rəqabəti nəzəriyyəsinin 
nümayəndələri tədqiqat obyektinə yanaşmada antitarixçiliyi aradan 
qaldıra bilməmişlər, rəqabət dövründə təsadüfən meydana gələn inhisarlar 
arasındakı fərqi izah etməmişlər, ticarət-sənaye inhisarları ilə kütləvi 
surətdə yaranan inhisarların qanunauyğunluqlarını təhlil edə bilmirdilər. 
Digər tərəfdən, inhisarçı bazar rəqabəti nəzəriyəçiləri təsadüfən yaranan, 
geniş(dolğun) və ümumi inhisar formasında əldə edilən mənfəətin 
prinsipial tərəflərini tədqiq etməmişlər. 
İnhisarçı rəqabət nəzəriyyəçiləri öz konsepsiyalarının əsasını 
"mübadilə nəzəriyyəsi" (teoriə menovoy konüepüii) konsepsiyasında 
görürdülər. İnhisarçı rəqabət nəzəriyyəçiləri A.Marşallın və lozanna 
məktəbinin yaratdıqları qiymətin əmələ gəlməsi prosesinin 
metodologiyasını, bazar mübarizəsi, sahələrdaxili və sahələrarası qarşılıqlı 
əlaqələri mənimsəmiş və öz konsepsiyalarına daxil etmişdilər. Lakin bütün 
bu iqtisadi əlaqələri onlar tədqiq edərkən dəyər münasibətlərini sərf-nəzər 
edirdilər. 
İnhisar rəqabəti nəzəriyyəçilərinin diqqət mərkəzində korporasiyalar 
üçün praktiki cəhətdən mühüm olan mübadilə probleminin inkişafı 
dururdu. Bu nəzəriyyənin məqsədi, yəni əsas tədqiqat obyekti bazarla 
istehsal inhisarlarının fəaliyyəti arasında olan qarşılıqlı əlaqələrin 
 463 
optimallaşdırılması, kütləvi surətdə ixtisaslaşmış məhsul istehsal edənlərin 
arasında olan rəqabət münasibətlərini öyrənmək idi. 
İnhisarçı bazar rəqabəti nəzəriyyəçiləri öz tədqiqatlarında başlanğıc 
kimi qiymətin əmələ gəlməsini götürürdülər və bu problemi rəqabətli 
xərclərlə əlaqələndirirdilər. Buraya onlar inhisarların əldə etdikləri bərabər 
mənfəət normasını da əlavə edirdilər. 
İnhisarçı bazar rəqabəti nəzəriyyəçiləri inhisar qiymətini belə izah 
edirdilər: inhisar qiyməti elə bir qiymətdir ki, bu qiymət inhisarlara 
"yüksək" mənfəət gətirir. Əldə edilən bu adi yüksək mənfəət istifadə 
olunmayan istehsal gücündən asılı olmayaraq tətbiq olunan bütün artıq 
kapitalın əsasında yaradılır. 
Bir neçə əmtəə növü istehsalı üzrə ixtisaslaşmış hər bir iri firma 
çalışır ki, istehlakçılar ancaq onlardan məhsul alsınlar. Çünki, belə firmalar 
reklam, ticarət markaları, patent üzərində inhisar və s. istəmirlər. Nəticə 
etibarilə bazarda həmin əmtəələr üzərində rəqabət aparan inhisarların 
təsiri artır və hər bir inhisarçı bazarın müəyyən hissəsini öz təsiri altına alır. 
Lakin belə inhisarlar həmişə qorxu altında olurlar, çünki onlar qorxurlar ki, 
digər istehsalçılar həmin məhsullardan istehsal edə bilər. 
ABŞ-ın məşhur iqtisadçı alimi E.Çemberlinin fikrincə məhsul 
istehsalı üzrə ixtisaslaşdırılmış hətta kiçik firmalar belə inhisarçıdırlar. 
Deməli, həm iri inhisarları, həm də təsadüfən yaranmış xırda istehsalçıları 
E.Çemberlin inhisarçı adlandırır. 
E.X.Çemberlin Ayova, Miçiqan və Harvard Universitetlərində 
oxumuş, yüksək təhsil görmüş, Amerika və Avropa Universitetlərinin fəxri 
elmlər doktoru olmuşdur. Bir çox vəzifələrdə də işləmişdir. Müxtəlif 
sahələr üzrə elmi-tədqiqat işləri aparmışdır: kapitalist bazarlarında 
inhisarlar və rəqabət nisbətinin təhlilini, 20-30-cu illərdə isə inhisarçı 
rəqabət nəzəriyyəsini işləyib hazırlamışdı. O, dövlətin iqtisadiyyata nüfuz 
etməsi və həmkarlar ittifaqı əleyhinə çıxış etmiş, azad rəqabətin tərəfdarı 
olmuşdu.  
Qeyri-diferensial (bir-birindən fərqlənən), lakin standart əmtəə 
bazarını tədqiq edən E.Çemberlin inhisarların istehsalın təmərküzləşməsi 
ilə olan əlaqəsini qəbul edirdi. İstehsalın təmərküzləşməsi və 
kontragentlərin azalması Çemberlinin fikrincə, bazarda olan satıcılar öz 
 464 
istehsallarının həcminin qiymətlərə təsirini artıq dərk edirlər. Bu prosesə 
rəqabətə daxil olanların əks tədbirləri də təsir edir. Bu zaman inhisar 
qiyməti və mənfəət inhisarçıların razılığa gəlmədiyi bir şəraitdə də yarana 
bilər. 
İnhisarçı rəqabət nəzəriyyəsinin əsasını son faydalılıq və istehsal 
xərcləri nəzəriyyəsi təşkil edir. Mənfəətin orta mənfəət və inhisar mənfəəti 
formasında bölüşdürülməsini bu nəzəriyyənin nümayəndələri, xüsusilə 
E.Çemberlin bazarla əlaqələndirirdilər. 
E.Çemberlinə görə mənfəətin yaranması və bölüşdürülməsi qanunu, 
əmək haqqı, renta inhisar şəraitində (xalis rəqabət ilə müqayisədə) tamam 
başqa məna daşıyır. Belə bir ideya əsasında E.Çemberlin inhisar istismarını 
qəbul etmirdi, yəni inhisarçılıq şəraitində istismar olmur. 
 
§ 7. C.ROBİNSON VƏ U.ROSTOU 
 
XX əsrin 20-30-cu illərində siyasi iqtisad elmində müxtəlif nəzəri və 
əməli istiqamətlər yaranmışdı. Bu nəzəriyyələrdən biri də qeyri-təkmil 
rəqabət nəzəriyyəsi idi. Qeyri-təkmil rəqabət nəzəriyyəsi bazarı öyrənir, 
bazarda inhisarların hökmranlığını qəbul edir, onların bazar qiymətlərinin 
formalaşmasında rolunu təhlil edir və xırda mülkiyyətçiliyi müdafiə edirdi. 
İnhisarçı rəqabət nəzəriyyəsindən fərqli olaraq, qeyri-təkmil rəqabət 
konsepsiyasının nümayəndələri inhisardaxili rəqabəti təhlil etmirdilər. 
Onların tədqiqat obyekti əsas etibarilə inhisarlarla qeyri-inhisar 
istehsalçılarının toqquşması zamanı qiymətin yaranması prosesini 
öyrənmək idi. 
Qeyri-təkmil rəqabət nəzəriyyəsinə görə cari mənfəətin maksimuma 
çatdırılması (müxtəlif kontragentlər vasitəsilə) inhisarların fəaliyyətinin 
əsas xarakteristikasıdır və onlar üçün bu proses bir həvəsləndirici səbəbdir. 
Bu nəzəriyyənin nümayəndələrinin ideyalarına görə (A.Piqu) rəqabətin 
daxili qanunları istehsalın və kapitalın təmərküzləşməsi prosesini yaradır 
və nəticə etibarilə sahələr inhisarı yaranır və azad rəqabət aradan qalxır. 
Lakin 1929-33-cü illərdə baş verən iqtisadi böhran inhisarların qeyri-
sabitliyini sübut etdi. 
 465 
Belə bir prosesi müşahidə edən C.Robinson inhisar qiyməti 
nəzəriyyəsini işləyib hazırladı. Qeyri-təkmil rəqabət nəzəriyyəsinə görə 
qiymətlərin qalxması hesabına inhisar mənfəətinin əldə edilməsi bir neçə 
xırda firmanın olmasını tələb edir və bu firmaların arasında razılığın 
olması zəruridir. Bu firmalar eyni zamanda məcmu kapitaldan təcrid 
olunmalıdırlar. İnhisarların mənfəəti bərabər mənfəətlərdən fərqli 
olmalıdır və orta mənfəət normasını ötməlidir. 
Qeyri-təkmil rəqabət nəzəriyyəçiləri iddia edirdilər ki, inhisarların 
yaranması kapitalist iqtisadiyyatının kortəbii tənzimlənməsini pozur və 
buna görə də dövlət iqtisadiyyata nüfuz etməlidir. Qeyri-təkmil rəqabət 
nəzəriyyəçilərinin bu fikirləri C.M.Keynsin dövlətin iqtisadiyyata 
qarışmasının zəruriliyi nəzəriyyəsi ilə üst-üstə düşürdü. 
Qeyri-təkmil rəqabət nəzəriyyəçilərinin başqa nümayəndələri 
(O.Efferts, A.Landri) iddia edirdilər ki, yüksək mənfəət ardınca qaçmaq 
(qeyri-təkmil rəqabət şəraitində) səmərəli (rentabelli) artıq istehsala 
(cəmiyyətdə arzu olunmayan tələb) və ya da xammalın, işçi qüvvəsinin 
qəddarcasına tükənməsinə gətirib çıxarır. 
C.Robinsona görə "qeyri-təkmil" rəqabət termini öz əhəmiyyətini 
artıq itirmişdir, çünki inhisarların yaranması istehsalı məhdudlaşdırır. 
Bununla da qiymətlərin artması təmayülü yaranır. Qeyri-təkmil rəqabət, 
C.Robinsona cörə, kütləvi istehsal inhisarıdır, əmək məhsuldarlığını artırır. 
Odur ki, inhisarlar istehsalın və onun səmərəliliyinin artması kimi şərh 
edilirdi. 
C.Robinson göstərirdi ki, inhisarlar "sosial ədalətsizlik" təmayülü 
yaradırlar, yəni həddən artıq istehsal amilləri istismar olunur. Məhsul 
istehsalı vahidi artdıqca istehsal amilləri - əmək, kapital və torpaq istismara 
daha çox məruz qalırlar. İnhisarçıların seriyalı istehsalı artdıqca istehsal 
amilləri üzərində qiymətlər qalxır, istehsal xərcləri azalır və kompaniyalar 
orta mənfəətdən artıq mənfəət əldə edirlər. 
C.Robinson göstərirdi ki, həmkarlar ittifaqlarının fəaliyyəti 
nəticəsində inhisar müəssisələrində əməyin qiyməti qalxır və eyni 
zamanda minimum əmək haqqında olan qanunvericilik də dəyişir. "Əmək 
üzərində xərclər" artdıqca onun yeni istehsal amillərilə əvəz olunması 
meydana çıxır, bu da öz növbəsində işsizliyin yaranmasına səbəb olur. 
 466 
ABŞ-ın digər məşhur alimi P.Samuelsonun fikrincə 
inhisarlaşdırılmayan sahələr "xəstədir", bu sahələrdə həddən artıq kiçik 
kapitallar fəaliyyət göstərirlər, istehsal xərcləri çoxdur, mənfəət isə aşağı 
səviyyədədir Bu səbəbdəndir ki, inhisarlar və oliqopoliyalar zəifdirlər, 
iqtisadi və sosial baxımdan onlar aşağı səviyyədədirlər, yəni təkmil 
deyillər. Odur ki, qiymətlər qalxır və istehsal ixtisar olunur. 
E.Çemberlin göstərirdi ki, qeyri-təkmil o rəqabət ola bilər ki, (hətta 
"xalis rəqabət" şəraitində) inhisarlar və inhisar rəqabəti qiymətləri hər hansı 
bir əlamət daxilində o dəqiqə mövcud müvazinətin səviyyəsinə qaytara 
bilsin. Digər Amerika alimi C.Gelbreyt iddia edir ki, iqtisadi və sosial 
nöqteyi-nəzərindən qeyri-təkmil rəqabət hətta xırda biznes şəraitində 
ticarət-sənaye inhisarı kimi çıxış edə bilər. 
Qeyri-təkmil rəqabətin təzahür formasını C.Gelbreyt risqin böyük 
olmasında, qeyri-müəyyənlikdə, itkilərdə, iflasda və işsizlikdə görürdü. 
Onun fikrincə, rəqabət o zaman təkmil olur ki, "yetkin" inhisarlara keçilsin, 
bu yetkin inhisarlar maksimum mənfəət ardınca qaçmasınlar, risqi 
minimuma endirsinlər və sabit artım tempi təmin etsinlər. 
İqtisadi fikir tarixinin inkişaf istiqamətlərindən biri də oliqopoliyalar 
haqqında yaranan konsepsiyadır. Oliqopoliya termini xalq təsərrüfatı 
sahələrinin bazar strukturunu ifadə edir.. Oliqopoliya dedikdə bir qrup 
firmaların istehsalı və satışı inhisara alması nəzərdə tutulur. Oliqopoliyalar 
bir-birilə qeyri-qiymət rəqabəti aparırlar. Əslində oliqopoliyalar və rəqabət 
bir-birilə çuğlamış (qarışmış) olurlar. Oliqopoliya terminini ilk dəfə iqtisad 
elmində T.Mor və merkantilistlər istifadə etmişlər. O dövrdə ticarət 
inhisarları bir-birilə rəqabət aparırdılar. 
Oliqopoliya terminini daha geniş mənada işlədən və bu haqda 
konsepsiya yaradan E.Çemberlin olmuşdur. Çemberlinə görə oliqopoliya 
rəqabət aparan inhisarların təsadüfi formasıdır. 
Oliqopoliya bazarın üç faktiki vəziyyətini ehtiva edir: 1) oliqopoliya 
dedikdə, kapitalist bazarının strukturu nəzərdə tutulur ki, burada o dövr 
üçün xarakterik olan ticarət-sənaye inhisarları hökmranlıq edir; 2) 
oliqopoliya qısamüddətli və keçici xarakter daşıyan bazardır ki, burada bir 
neçə tədarükçü (mal verən, təchiz edən) bazarda hökmran mövqe tutmaq 
üçün razılığa gəlmədən rəqabət aparırlar; 3) oliqopoliya kütləvi məhsul 
 467 
istehsal edən bazar strukturudur ki, burada korporasiyalar qrupu 
("piramida") hakimdir və dərin ixtisaslaşmaya malikdirlər. Bu inhisarlar 
qeyri-ekvivalent yolu ilə inhisar mənfəəti əldə edirlər. Çünki belə 
inhisarlarda istehsalın və əməyin təşkili yüksək səviyyədə olur. 
E.Çemberlin, P.Samuelson, R.Dorfmanın fikrincə oliqopoliyalar 
şəraitində qiymət inhisarlar səviyyəsində müəyyən olunur. Hər bir 
oliqopolist nəzərdə tutur ki, onun məhsulu üzərində olan qiymət aşağı 
düşərsə bu digər oliqopolistlərə də təsir edər və nəticədə böyük itki baş 
verər. Odur ki, iri inhisar iştirakçıları qrup şəklində iri kompaniyalarda 
mövcud olan qiymətləri nəzərə alaraq öz müəssisələrində olan qiymətləri 
onlara uyğunlaşdırırlar. Oliqopoliyalarda olan rəqabət bu zaman qeyri-
qiymət rəqabətinə çevrilir. 
Reklamlara xeyli xərc çəkməklə oliqopolistlər bazarda öz 
mövqelərini möhkəmləndirməyə çalışırlar, alıcılara xidmətlər göstərməklə 
onlara güzəştlər də edirlər. Oliqopolistlər rəqabət silahı kimi az yüklənmiş 
istehsal güclərinə artıq xərc çəkirlər. Bu zaman istehsal xərcləri artsa da 
kənardan olan rəqabətin öz sahələrinə daxil olmasının qarşısını alırlar, 
nəhayət etibarilə əlverişli bazar konyukturasından istifadə etmək imkanı 
əldə edirlər. 
Belə bir proses oliqopolistlərin istehsal xərclərinin satış qiymətinə 
yaxınlaşdırır və kompaniyalar, adi, yəni normal mənfəət əldə edirlər. 
Buraya istifadə olunmayan istehsal gücü də daxil edilir və nəticədə avans 
olunmuş bütün kapitala normal mənfəət təmin olunur. 
Xırda burjua siyasi iqtisadının nümayəndələri inhisarları tənqid edir 
və onları ticarət - sənaye inhisarları ilə eyniləşdirərək cəmiyyət tərəfindən 
nəzarətin olmasını tələb edirlər. 
C.Helbreyt göstərir ki, oliqopoliyalar (yetkin korporasiyalar) 
maksimum mənfəət əldə etməyə cəhd göstərmirlər. Onlar çalışır ki, 
istehsalın artımı sabit olsun və bazarda öz yerlərini genişləndirsinlər. Onun 
fikrincə oliqopoliya şəraitində rəqabət korporasiyaları məcbur edir ki, elmi-
texniki kəşflərdən intensiv istifadə etsinlər. 
50-ci illərin sonunda ABŞ-ın məşhur alimi U.Rostou "İqtisadi artımın 
mərhələləri" nəzəriyyəsini irəli sürmüşdür. O göstərirdi ki, "artım 
mərhələləri" qarşılıqlı əlaqədə olan müxtəlif amillərlə müəyyən olunur. 
 468 
Buraya U.Rostou - aşağıdakı sxemanı daxil edirdi: iqtisadi artım istehsal və 
texnikadan başlayaraq siyasi, ideoloji və psixoloji amilləri əhatə edir. 
İnkişafın səviyyəsini o sənaye, texnika, bütövlükdə təsərrüfat, elm, kapitalı 
milli gəlirdə yığım hissəsilə əlaqələndirirdi. Lakin, iqtisadi inkişafın bu 
mühüm göstəricilərini U.Rostou sosial-iqtisadi münasibətlərdən 
(mülkiyyət formalarından) ayırırdı. O, eyni zamanda cəmiyyətin sinfi 
bölgüsünü professional əmək bölgüsü ilə əvəz edirdi. 
U.Rostou "iqtisadi dəyişiklikləri" insanların qeyri-iqtisadi 
nəticələrdən (aqibətlərdən) əl çəkməsi ilə əlaqələndirir və göstərirdi ki, 
insanlar subyektiv seçmələr və qərarlar qəbul edərək iqtisadi dəyişikliklər 
yaratmışlar. Bir mərhələnin digəri ilə əvəz olunması, Rostouya görə, 
iqtisadiyyatın aparıcı bölməsinin təsirilə olmuş, bu proses zamanı bir çox 
sahələr yüksək templə inkişaf etmiş və nəticədə xalq təsərrüfatının 
artmasına (yığım normasının səviyyəsi də daxil olmaqla) səbəb olmuşdur. 
U.Rostouya görə iki tip cəmiyyət mövcud olmuşdur: "ənənəvi" 
(kapitalizmə qədər) və sənaye cəmiyyəti (industrial - kapitalizm). Lakin 
tarixi inkişaf iqtisadi artımın beş mərhələsi ilə xarakterizə olunur: 
irəliləyişin ilk mərhələsinə hazırlıq, yəni "keçid cəmiyyəti"; irəliləyiş 
mərhələsi və sənayenin inkişafına keçid; sənaye cəmiyyəti, o, buraya 
nümunə kimi "ingilis-amerika" cəmiyyətini daxil edir; kütləvi istehlak 
cəmiyyəti. 
U.Rostou bu cəmiyyətlərin xüsusiyyətlərini belə xarakterizə edir: 
ənənəvi cəmiyyət kənd təsərrüfatının hakim mövqe tutmasına və əmək 
məhsuldarlığının aşağı səviyyəsinə əsaslanır. Bu mərhələdə o yığım üçün 
maddi əsas görmür. Keçid cəmiyyəti və irəliləyiş mərhələsi ciddi olaraq 
bir-birindən fərqlənmirlər. Lakin bu mərhələlərin hər birində əmək 
məhsuldarlığı artır, kənd təsərrüfatı dağılır, istehsal infrastrukturları 
(yollar, nəqliyyat tikililəri və s.) yaranır. Nəhayət sənaye inqilabı baş verir 
və genişlənməyə başlayır. İstehsal metodları radikal olaraq dəyişir. 
U.Rostou göstərirdi ki, ilkin vaxtlarda yığım norması milli gəlirdə, 
məsələn, 5% idisə sənaye inqilabı onu 10%-ə çatdırır. "Sənaye cəmiyyəti" 
isə onunla xarakterizə olunur ki, yığım norması milli gəlirdə 20%-ə çatır. 
Sənaye cəmiyyətlərində isə həlledici rolu iri maşınlı sənaye, xüsusilə ağır 
sənaye sahələri oynayır. 
 469 
U.Rostou yazırdı ki, cəmiyyət "yetkin texnika" səviyyəsinə çatdıqda 
kütləvi istehlak mərhələsinə daxil olur. Çünki bu mərhələdə cəmiyyətin 
istehsal potensialı millətin istehlakına xidmət edir, istehsal sahələri uzun 
müddət istehlak oluna biləcək məhsullar istehsal edir. 
70-ci illərdə U.Rostou yeni bir konsepsiya ilə - iqtisadi artımın altıncı 
mərhələsi nəzəriyyəsi ilə çıxış etdi. Altıncı mərhələ dedikdə U.Rostou 
"keyfiyyətli həyat axtarışlarını", aparıcı rol oynayan xidmət sferasını 
nəzərdə tuturdu. 
 
§ 8. "MÜVAZİNƏTLİ QÜVVƏLƏR" VƏ "SƏNAYE  
CƏMİYYƏTİ" NƏZƏRİYYƏLƏRİ. PLAN VƏ BAZAR 
 
50-ci illərdə ABŞ-nın görkəmli filosof-alimi C.Gelbreyt özünün 
"Amerika kapitalizmi. Müvazinətli qüvvələr konsepsiyası" kitabını çap 
etdirdi. Bu nəzəriyyənin çıxış nöqtəsi ondan ibarət idi ki, müasir kapitalizm 
iri korporasiyaların əlində cəmləşən və təmərküzləşən iqtisadi güc bazar 
mexanizmi rəqabəti vasitəsilə kapitalizmi öz-özünə nizamlaması vasitəsini 
itirmişdir. 
C.Helbreytə görə iri korporasiyalar sözün geniş mənasında güclü 
inhisar təsirinə məruz qalmışlar və inhisar gəliri getdikcə dar çərçivəyə 
alınır. O göstərirdi ki, az miqdarda olan satıcılar rəqabətin gücü ilə 
fantastikaya (ximera) çevrilirlər. Təkmil rəqabətin gücü ilə bir-birinə əks 
olan satıcı-inhisarlarla alıcı -inhisarlar arasında müvazinətli qüvvələr 
yaradır. Lakin onların mənafeləri bir-birinə ziddir: inhisarçı -satıcılar 
çalışırlar ki, baha satsınlar, inhisarçı -alıcılar isə ucuz almağa cəhd 
göstərirlər. 
C.Helbreyt yazırdı ki, hər iki tərəfdən olan qüvvələr razılıq əsasında 
müvazinət yaradırlar və belə bir müvazinətli qüvvələr prosesi müasir 
kapitalizmi nizamlayan həlledici amilə çevrilir. Məhz buna görə də müasir 
kapitalizm inhisarların yaranmasının qarşısını almamalıdır. Xalq 
təsərrüfatının bütün sahələrində, xüsusilə pərakəndə ticarət sahəsində 
inhisarların yaranmasına dövlət şərait yaratmalıdır. 
Bu səbəbdəndir ki, C.Helbreyt antitrest qanunvericiliyinə qarşı 
çıxırdı. Çünki antitrest qanunları müvazinətli qüvvələrə qarşı durur və 
 470 
onlara maneçilik törədir. Lakin o belə bir fikri də vurğulayırdı ki, yüz faizli 
inhisarlar haqqında olan qanun qüvədə qalsın. Ticarət və sənaye 
sahələrində olan belə inhisarlara tam oliqopoliya hüququ verilsin (yəni tam 
azadlıq). 
C.Helbreytin konsepsiyasına görə iqtisadiyyatda "müvazinətli 
inhisar qüvvələri" nə qədər güclü çıxış etsələr  iqtisadiyyatın da öz-özünü 
avtomatik idarə edilməsi güclənər və nəticədə isə iqtisadiyyata ümumi 
nəzarət məhdudlaşar, planlaşmaya da ehtiyac qalmaz. O iddia edirdi ki, 
"müvazinətli qüvvələrin" fəaliyyətinə heç kim maneəçilik etməsə o zaman 
dövlətin iqtisadiyyata nüfuz etməsinə ehtiyac qalmaz. 
C.Helbreyt eyni zamanda onu da qeyd edirdi ki, "müvazinətli 
qüvvələr" bəzən lazımi səviyyədə fəaliyyət göstərmir, bəzən də elə hallar 
olur ki, heç fəaliyyət göstərmir. Onda dövlətin iqtisadiyyata qarışması 
zəruridir. Buradan belə bir nəticəyə gəlmək olar ki, C.Helbreytin fikrincə, 
dövlət də "müvazinətli qüvvələr" kimi çıxış edir. Onun fikrincə, həmkarlar 
ittifaqları da "müvazinətli qüvvələr" kimi çıxış edir, çünki həmkarlar 
ittifaqının iş qüvvəsinin satışı üzərində inhisarı mövcuddur. 
Qeyd edək ki, "müvazinətli qüvvələr" konsepsiyası mahiyyət 
etibarilə tələb və təklif arasında olan münasibətləri ifadə edir və üç halda 
fəaliyyət göstərmir: 1) tələb təklifi üstələyəndə (kapitalist tsiklinin yüksəliş 
fazasında). Bu zaman alıcılar arasında rəqabət güclənir və qiymətlər qalxır. 
C.Gelbreyt qəbul edir ki, alıcıların "müvazinətli qüvvələri" tələbin artması 
ilə yox olur. 2) təklif tələbi üstələyən zaman (iqtisadi böhranlar dövrü): bu 
proses daxilində satıcılar arasında olan rəqabət kəskinləşir, kartel tipli 
müqavilələr öz əhəmiyyətini itirir və qiymətlər aşağı düşür. Və ya da 
inhisarlar süni olaraq istehsalı azaldırlar. Bu zaman qiymətlər ya əvvəlki 
səviyyələrində saxlanılır, ya da qiymətlər qaldırılır. 3) Dövlətin simasında 
inhisarlar yaranır, dövlət inhisarlardan hərbi vəsaitlər və materiallar alır. 
C.Helbreytə görə belə vəziyyət  bazarda qiymətlərə güclü təsir 
göstərir və nəticədə qiymətlər aşağı düşür. Bu proses hərbi resurslar 
istehsalı üçün daha səciyyəvidir. 
Real həqiqətdə silahlanma prosesində qiymətlər artır. Müasir 
kapitalizmdə xüsusi inhisarlar ziddiyyət təşkil etmirlər, çünki dövlət 
xüsusi inhisarlarla əməkdaşlıq edirlər. 
 471 
Qeyd edək ki, iri miqyaslı sənaye sahələrində olan inhisarlaşma 
(avtomobil, tütün və s.) bütün pərakəndə ticarəti əlinə alır, inhisarlaşmayan 
və nisbətən az inhisarlaşan sahələrdə  (kənd təsərrüfatı, ağac emalı, kömür 
sənayesi və s.) və inflyasiya şəraitində "müvazinətli qüvvələr" yaranmır. 
ABŞ  kənd təsərrüfatında külli miqdarda olan fermer təsərrüfatları 
ölkə miqyasında təmərküzləşən sənaye inhisarlarına qarşı dururlar. İri 
inhisarlar bir tərəfdən kənd təsərrüfatı maşınlarının satıcıları kimi, digər 
tərəfdən isə kənd təsərrüfatı xammalının alıcıları kimi çıxış edirlər. Bu 
münasibətlə C.Helbreyt qeyd edir ki, Amerikanın kənd təsərrüfatında 
"müvazinətli qüvvələri" yaratmaq cəhdi uğur qazanmır, çünki təchizat 
kooperasiyaları ABŞ-da fermerləri birləşdirə bilmir. Ölkə miqyasında 
birləşə bilməyən fermerlər arasında rəqabət də güclənir. 
C.Helbreytin "müvazinətli qüvvələr" nəzəriyyəsi rəqabət 
mübarizəsini əvəz etmir. Rəqabət bazar sistemində daima fəaliyət göstərir, 
lakin inhisarlar rəqabətə müqavimət göstərsə də rəqabət iqtisadiyyatın 
hərəkətverici qüvvəsi kimi qalırlar. 
Burjua siyasi iqtisadının nəzəriyyəçiləri "sənaye cəmiyyəti" 
konsepsiyası da yaratmışdır. Bu nəzəriyyəyə görə ön plana maşınlı texnika 
və iri sənaye istehsalı keçirilir. Bununla əlaqədar olaraq inkişaf etmiş 
kapitalizm sistemi ilə sosialist (keçmiş) ölkələri eyni tipli "sənaye 
cəmiyyətləri" adlandırılır. "Sənaye cəmiyyətləri" nəzəriyyəsi 50-ci illərdə 
meydana gəlmişdir. Bu konsepsiyanın yaradıcıları C.Helbreyt, U.Rostou, 
R.Aron, S.Kuznets və başqalarıdırlar. 
"Sənaye cəmiyyətləri" nəzəriyyəsinin yaradıcıları insan cəmiyyətinin 
inkişafının əsasını texniki iqtisadi amillərdə görürlər. Məsələn, U.Rostou 
(bu haqda ətraflı şərh bu fəslin dördüncü paraqrafında vermişik) göstərir 
ki, artıq kapitalizmdə "Ümumxalq rifah dövləti" mövcuddur. U.Rostou 
azad rəqabətin hökm sürdüyü dövrdə olan "sənaye cəmiyyəti " ilə "müasir 
sənaye cəmiyyəti" arasında heç bir fərq görmür. Burada inhisarçılıq 
şəraitində fəaliyyət göstərən sənaye cəmiyyəti nəzərdə tutulur. 
Fransız alimi R.Aron göstərir ki, sənaye cəmiyyətləri inkişafın 
mərhələləridir, eyni zamanda coğrafi, tarixi və demokratik amillərin 
inkişafı olduğu üçün hər bir mərhələnin özünə  uyğun olan müxtəlif sosial-
iqtisadi strukturları vardır. 
 472 
R.Aron belə bir nəticəyə gəlir ki, cəmiyyətin sənayeləşdirilməsinin 
həlledici amili maşın texnikasının tərəqqisi və əmək məsuldarlığı əsasında 
sənaye istehsalının artmasıdır. O, kapitalizmi və sosializmi "sənaye 
cəmiyyətinin" iki müxtəlif forması alandırmışdır. 
Amerika alimi C.Helbreyt "sənaye cəmiyyətinin" əsasını ənənəvi 
olaraq istehsalın üç amili nəzəriyyəsində görür. O, istehsalın üç amili 
nəzəriyyəsini "sənaye sisteminə" uyğunlaşdırır.  C.Helbreyt iddia edir ki, 
bir zamanlar torpaq istehsalın əsas amili idi, buna görə də bütün iqtisadi və 
siyasi hakimiyyət torpaq sahiblərinin əlində olmuşdur. Sonralar isə belə bir 
amil kapital oldu və sonralar kapital az tapıldığı üçün, nisbi artıqlığa malik 
olduğuna görə həlledici istehsal amilini ixtisaslı adamlar qrupu, istehsalı 
təşkil edənlər (hakimiyyət də bu adamlara məxsusdur) oynamağa 
başladılar. 
C.Helbreytin fikrincə hakimiyyət "texniki strukturların" əlindədir. O 
qət edirdi ki, ixtisaslaşmış biliklər və onların koordinasiyası  (əlaqələri) 
iqtisadiyyatın həlledici amili rolunu oynayır. 
C.Gelbreyt belə bir nəticəyə gəlir ki, müasir kapitalizmin 
ziddiyyətləri tam mənası ilə aradan qaldırıla bilər və nəhayət kapitalizm 
səmərəli planlaşdırma sisteminə, "adekvat sənaye" sisteminə keçə bilər (bu 
haqda ətraflı fikir aşağıda veriləcəkdir). 
20-30-cu illərdə iqtisadiyyata dövlətin nüfuz etməsi tərəfdarları ilə 
mühüm gücə malik olan, dərin intellektual ənənələri olan neoliberal 
məktəb,  konservativ iqtisadi fikir nümayəndələri arasında mühüm 
əhəmiyyət kəsb edən fikir mübadiləsi  gedirdi.  
Şumpeter kimi, neoliberallar da cəmiyyətdə baş verən yeni 
təmayülləri - iri korporasiyaların artmasını, sahibkarların funksiyalarının  
institusionallaşdırılmasını, dövlət nəzarətini - kapitalizm sisteminin 
dağılması kimi qiymətləndirirdilər. Onlar azad rəqabət vasitəsilə müəyyən 
olunan bazar strukturlarının əsaslarının qırılmasından qorxurdular. Eyni 
zamanda onlar istəmirdilər ki, dövlətin nizamlayıcı fəaliyyəti olsun. Onlar 
bir də belə bir ideyadan qorxurdular ki, mərkəzləşdirilmiş planlı sistem 
yarana bilər. 
İqtisadçı - liberallar isə aşağıdakı mühüm və prinsipial problemi 
müzakirə edirdilər: bazarın planlaşdırma tərəfindən inkar edildiyi şəraitdə 
 473 
resurslardan səmərəli istifadə etmək olarmı? Mübahisələr 30-cu illərdə 
daha da dərinləşmişdi. Bu qəbildən olan ideyaların səbəbkarları L.Mizes və 
F.Xayek idilər. 
Onlar belə bir fikir irəli sürürdülər: tarixi formalardan fərqli 
olmayaraq hər bir cəmiyyətdə ümumi iqtisadi qanunauyğunluqlar 
fəaliyyət göstərir. Bu qanunauyğunluqlar əmtəə istehsalına və bazar 
münasibətlərinə əsaslanır. Onların fikrincə tələb və təklifin bazar 
mexanizmi vasitəsilə bir-birinə uyğunlaşması əsasında qiymətin əmələ 
gəlməsi qiymətlərin obyektiv surətdə yaranmasının yeganə vasitəsidir və 
bunun əsasında da resursları səmərəli bölmək olar. 
Neoliberalizmin nümayəndələri olan iqtisadçılar iddia edirdilər ki,  
iqtisadiyyatın mərkəzdən (bazarın iştirakı olmadan) səmərəli surətdə 
nizamlanması qeyri-mümkündür, çünki həm təmərküzləşdirilmiş 
hakimiyyətin, həm də planlaşdırıcı orqanların qiymətin simasında olan heç 
bir meyarı (kriteriya) yoxdur. 
Onların fikrincə qiymət tələbin həqiqi həcmini müəyyən edir və 
bunun da əsasında resursların optimal bölgüsü həyata keçirilir. 
Neoliberalların fikrincə o yerdə ki, azad bazar yoxdur, orada qiymət 
mexanizmi də yoxdur, qiymət mexanizmi olmadan iqtisadi hesablamalar 
sistemi də ola bilməz. Onların fikrincə, qiymət mexanizmi olmasa 
mərkəzdən həyata keçirilən planlaşdırma sistemi qeyri-səmərəlidir. 
Neoliberallar yazırdılar ki, minlərlə əmələ gələn qiymətlər bir-birinə qeyri-
proporsionaldır, bu qiymətlər tələbin elastiklik normasından asılı olacaqlar. 
Eyni zamanda qiymətlərə istehsalın yerləşdirilməsi və istehsal 
metodlarının dəyişməsi təsir edəcəkdir. 
İqtisadçı-neoliberallar sosializm üçün bir mühüm və prinsipial 
əhəmiyyət kəsb edən fikir də irəli sürmüşdülər: istehlak seçiminin 
azadlığını nə cür təmin etməli, səmərəli iqtisadi fəaliyyət  stimulunu nə 
cürə qorumalı, belə bir sistemdə texniki tərəqqini necə təmin etməli. 
Qeyd edək ki, Mizes və Xayek qiymətin əmələ gəlməsi prosesində 
bazar mexanizminin rolunu və resurslardan səmərəli istifadə olunmasını 
düzgün qiymətləndirirdilər. Lakin bazarın təshih edilməsini, nizamlanan 
bazar sisteminin ola biləcəyini, müxtəlif bazar strukturlarının fəaliyyət 
göstərə biləcəyini qəbul etmirdilər. 
 474 
Azad rəqabət dövrünün kapitalizmini ideallaşdıraraq azad 
sahibkarlığa qayıtmaq istəyən neoliberallara (xüsusilə Mizes və Xayek) 
kapitalizmdə baş verən transformasiya hadisələri maneəçilik edirdi. Bu 
hadisələrə aşağıdakıları daxil etmək olar: mülkiyyətin korporativ 
formasının hökmranlığı şəraitində kapitalizmin qarışıq iqtisadiyyat 
sisteminə keçməsi, dövlətin nizamlayıcı fəaliyyəti, sahibkarlığın təşkilində 
plüralizm, rəqabətin və planlaşdırmanın bir-birini məhv etməməsi, 
rəqabətin və planlaşdırmanın yeni tipli bazar yaratması və s. 
Neoliberalların belə bir fikrini də vurğulamaq məqsədə uyğun olardı 
ki, onlar iqtisadiyyatın nizamlanmasını və planlaşdırılmasını tənqid etsələr 
də, ümumiyyətlə, dövlətin iqtisadiyyata nüfuz etməsinin əleyhinə çıxış 
etmirdilər. Neoliberallar göstərirdilər ki, dövlətin məqsədyönlü 
hazırlayacağı tədbirlər rəqabətə əsaslanan bazarın funksiyasının fasiləsiz 
həyata keçirilməsinə xidmət etməlidir. 
Neoliberallar göstərirdilər ki, hər hansı bir dəyişikliyə uyğunlaşan 
xüsusi təşəbbüs barədə olan dəyişməz qanunçuluğa, tələb olunan mühitə 
uyğunlaşan mərkəzləşdirilmiş idarəçilik arasında olan fərqi diqqət 
mərkəzindən qaçırmaq olmaz. Onların fikrincə, elə bir metod işləyib 
hazırlamaq lazımdır ki, bu metod daxilində "oyun qaydalarına" riayət 
edilsin və bu qaydalar xüsusi kapitalın fəaliyyəti üçün də "xarici şəraiti" 
təmin etsin. 
İnstitusionalizm məktəbinin mühüm istiqamətlərindən biri də 
"iqtisadi bərabərlik" və iqtisadi tarazlıq nəzəriyyəsidir. İqtisadi bərabərlik 
dedikdə, bütün cəmiyyət üzvlərinin eyni hüquqi münasibətlər daxilində 
iqtisadi bərabərliyi, iqtisadi tarazlıq dedikdə isə təkrar istehsal prosesinin 
mexanizminin təhlil edilməsi nəzərdə tutulur. 
İqtisadi tarazlıq nəzəriyyəsinin əsasını üç konsepsiya - son faydalılıq, 
son məhsuldarlıq və tələb-təklif təşkil edir. İqtisadi tarazlıq nəzəriyyəsinin 
iqtisadi-riyazi modelləri tərtib edilir ki, bu modellər də son faydalılıq, son 
məhsuldarlıq, tələb və təklif nəzəriyyələrinin təhlilinə əsaslanan sintezlərə 
söykənir. 
Yuxarıda qeyd etdiyimiz kimi, iqtisadi tarazlıq nəzəriyyəsini 
Amerika alimləri C.Xiks və P.Samuelson, Qərbi Avropa iqtisadçıları 
F.Edcuort, U.Cevons, A.Marşall yaratmışlar. Bu nəzəriyyə siyasi iqtisadın 
 475 
Lozan məktəbi ilə əlaqədardır. Digər tərəfdən, iqtisadi tarazlıq nəzəriyyəsi 
yeni klassik (neoklassik) məktəbin sintezinə əsaslanır. 
Sosial-iqtisadi baxımdan iqtisadi tarazlıq nəzəriyyəsi istehlakçının, 
müxtəlif siniflərin və sosial qrupların vəhdətinə, müəyyən iqtisadi 
hadisələrin sabitliyinə və ya da bu iqtisadi sabitliyin qismən dəyişməsinə 
əsaslanan konsepsiyadır. 
İqtisadi tarazlıq nəzəriyyəsi iqtisadi - riyazi modelləşdirmə nöqteyi-
nəzərindən dəyişən kəmiyyətlərin qarşılıqlı olaraq yerinə yetirilməsinin 
müəyyən edilməsi amillərinə söykənir. Belə bir şərait daxilində iqtisadi 
tarazlıq maksimum və ya minimum vəziyyətində olan iqtisadi 
göstəricilərlə xarakterizə olunur. 
İqtisadi tarazlıq nəzəriyyəsi aşağıdakı sosial-iqtisadi strukturlarla 
müəyyən olunur: bir tərəfdən istehsal amilləri  - əmək, kapital və torpaq 
qruplaşdırılır; digər tərəfdən isə kapitalistlər, fəhlələr və torpaq sahibləri və 
ya mülkiyyətə malik olmayan bilavasitə sahibkarlar, yəni istehsalı təşkil və 
idarə edənlər. Belə bir struktur məhsulun bütün sferalarda - əmtəə 
bazarlarında reallaşdırılmasının əsasını təşkil edir və eyni zamanda hər bir 
strukturun tələb və təklifinin formalaşdırılmasının özünəməxsus mənbələri 
var; məsələn, 1) hər bir sahibkar üçün maksimum mənfəət mənbəyi; 2) hər 
bir istehlakçının öz gəliri daxilində maksimum faydası; 3) hər bir 
istehlakçının gəlirinin və onun istehlak şeyləri üzərində olan tələbinin 
bərabərliyi; 4) istehsal amilləri vahidlərinin verdiyi gəlirin bərabərliyi və ya 
proporsionallığı, onların son məhsuldarlığı; 5) tələb və təklifin bərabərliyi. 
Ümumi iqtisadi tarazlıq haqında ilk konsepsiyanı M.Valras 
yaratmışdır. M.Valrasın yaratdığı iqtisadi tarazlıq barədə olan riyazi 
modeli abstrakt xarakter daşıyır. İqtisadi tarazlıq haqqında yaradılan 
M.Valrasın abstrakt-riyazi modeli məhsul istehsalının bütün çeşidlərini 
özündə əks etdirir, tələb və təklifi tam mənası ilə nəzərə alar (məhsul 
çeşidləri üzrə); digər tərəfdən, hər bir əmtəə üzrə tələb və təklifin 
bərabərliyi bütün əmtəələrin qiymət funksiyası əsasında müəyyən olunur. 
Nəticə etibarilə əmtəələrin miqdarı ilə onların qiyməti arasında olan 
qarşılıqlı təsir nəticəsində tələb və təklif bərabərləşir. 
Siyasi iqtisad elmində M.Valrasın bu modelini təkmilləşdirmək üçün 
bir neçə cəhdlər həyata keçirilmişdir. M.Valrasın modelinin 
 476 
təkmilləşdirilmiş variantını Xiks-Allen yaratmışlar ki, ümumi tarazlığı 
burada üç qrup tənlik sistemi müəyyən edir: Birinci tənlikdə hər bir 
istehlakçının gəlirinin məhdud kəmiyyət daxilində onun maksimum fayda 
əldə etməsi işıqlandırılır. İkinci tənlikdə istehsal olunan məhsulun 
miqdarının və xarakterinin məhdudluğundan asılı olaraq hər bir 
sahibkarın maksimum mənfəət əldə etməsi şərh edilir. Üçüncüdə isə 
əmtəələrin bütün çeşidləri üzrə tələb və təklifin bərabərləşməsi əsasında 
mənfəətin satış və alış qiyməti arasında olan fərq kimi formalaşması ifadə 
olunur. 
Beləliklə, qeyd edək ki, ümumi iqtisadi tarazlıq sistemi bütün 
sahibkarlar üçün olan optimal mənfəət ilə bütün istehlakçılar üçün olan 
optimal faydalılıq arasında əldə olunan uyğunluğa əsaslanır. 
İtisadi tarazlığın mühüm tərəflərindən biri də tələb və təklif 
kateqoriyalarıdır. Tələb və təklif bazar iqtisadi sisteminin ünsürü olub 
bazarda, əmtəə tədavülü dairəsində fəaliyyət göstərir. 
Tələb dedikdə, bazara çıxarılan əmtəələrin istehlakı, təklif dedikdə 
isə satılmaq üçün bazara gətirilən əmtəələr nəzərdə tutulur. Tələb və təklif 
bazarın hərəkətverici qüvvəsidir. Təkrar istehsal prosesində tələb və 
təklifin belə bir rolu onun yerinə yetirdiyi iqtisadi və sosial funksiyalar ilə 
müəyyən olunur. Tələb və təklifin funksiyalarından biri, istehsalın inkişafı 
və bu inkişaf prosesində istehsal amillərinin proporsional 
bölüşdürülməsini aşkar etməkdən ibarətdir. Bütün istehsal sahələrində 
təzahür oluna biləcək disproporsionallıq bazarda, tələb və təklif 
əlaqələrində özünü büruzə verir. 
Tələb və təklif arasında olan uyğunsuzluq tədavül prosesinə mənfi 
təsir göstərir və nəticədə həm ümumi iqtisadi tarazlıq, həm də bazar 
tarazlığı pozulur. 
Tələb və təklifin iqtisadi funksiyalarından biri də ondan ibarətdir ki, 
bu qanun (tələb və təklif qanunu) bazar qiymətlərini, daha dəqiq desək, 
bazar qiymətlərinin bazar dəyərinə yaxınlaşması və ya uzaqlaşmasını 
nizamlayır. Tələb və təklif təkrar istehsalın başlanğıcı və sonu arasında 
əlaqələndirici funksiyanı da yerinə yetirir. Tələb və təklifin belə bir 
funksiyası istehsal ilə istehlak arasında olan bazar münasibətlərini ifadə 
 477 
edir. Tələb və təklif eyni zamanda satıcılar ilə alıcılar arasında olan 
münasibətləri də əks etdirir. 
Qərb iqtisadi fikir tarixində tələb və təklif nəzəriyyəsi xüsusi yer 
tutur. Bu nəzəriyyəyə görə, yuxarıda qeyd etdiyimiz kimi, əmtəənin dəyəri 
və qiyməti tələb və təklifin dəyişməsi ilə müəyyən olunur. Məsələn, əgər 
tələb təklifi üstələyərsə, qiymət artar, əksinə, təklif tələbdən artıq olarsa o 
zaman qiymətlər aşağı düşər. 
Belə bir konsepsiyanın yaranması əmək-dəyər nəzəriyyəsi ilə 
əlaqədardır. Çünki bu konsepsiyanın yaradıcıları tələb və təklifi mübadilə 
sferası və bazar münasibətlərilə bağlayırlar. 
Tələb və təklif nəzəriyyəsinin ilk yaradıcılarından biri J.B.Sey 
olmuşdur. J.B.Sey qiyməti və dəyəri həm tələb və təklifin arasında olan 
nisbətlə, həm də faydalılıqla əlaqədar olaraq izah edirdi. İngilis iqtisadçısı 
Q.D.Makleod dəyəri bazar qiyməti ilə əvəz edərək belə bir nəticəyə gəlirdi 
ki, qiymət hər-hansı bir hadisə daxilində tələb və təklifə tabedir. M.Valras 
isə bu konsepsiyanı riyazi metodlarla əlaqəli şəkildə izah edirdi. 
M.Valrasa görə tələb və təklif arasında olan nisbət qiymətin əsas 
amili idi. 
Bir çox Qərb iqtisadçı - alimləri, o cümlədən K.Menger, E.Bem-
Baverk, F.Vizer, A.Marşall tələb və təklif nəzəriyyəsini son faydalılıq və 
istehsal xərcləri nəzəriyyələrilə əlaqələndirirdilər. 
Bu nəzəriyyənin davamçısı kimi 70-ci illərdə P.Samuelson çıxış 
edirdi. O, A.Marşallın nəzəriyyəsini inkişaf etdirərək göstərirdi ki, tələb və 
təklif istehsal xərcləri və son faydalılıq nəzəriyyələrindən asılıdır. 
P.Samuelson bu nəzəriyyəni neoklassik sintez adlandırırdı. P.Samuelson 
iddia edirdi ki, istehsal xərcləri qiymət sisteminə təsir etdiyi kimi təklifə də 
həmin dərəcədə təsir göstərir. 
 
 
 
 
 
 
 
 478 
 
 
 
 
 
 
 
 
 
 
 
 
 
 
 
 
 
 
FƏSİL 19. AZƏRBAYCANDA İQTİSADİ  
FİKRİN İNKİŞAFI 
 
§I. XIX ƏSRİN İKİNCİ YARISINDA AZƏRBAYCANIN  
İQTİSADİ FİKRİ 
 
XIX əsrin ikinci yarısında yaşamış mütəfəkkir və yazıçıların 
əsərlərində maarifçilik və milli dirçəliş ideyaları üstünlük təşkil edir. Bu ilk 
növbədə M.F.Axundovun, H.B.Zərdabinin, N.B.Vəzirovun və başqalarının 
iqtisadi görüşlərində özünü büruzə verir. Həmin dövrün mütəfəkkirləri öz 
zəmanəsinin tələblərinə uyğun olaraq Azərbaycanın iqtisadiyyatında və 
mədəniyyətində geriliyin səbəblərini araşdırır, milli dirçəliş yollarını 
tapmağa və göstərməyə çalışırlar. Bu dövrün mütərəqqi ziyalıları qəzet 
məqalələrində ("Əkinçi qəzeti"), fəlsəfi və ədəbi əsərlərində İslam Şərqinin, 
o cümlədən Azərbaycanın ictimai-iqtisadi həyatındakı geriliyin, 
primitivliyin, vaxtı keçmiş qaydalara aludəçiliyin başlıca səbəblərini xalqın 
 479 
savadsızlığında, xurafat və cəhalətin beyinlərdə kök salmasında və s.-də 
axtarırdılar. 
Bununla yanaşı həmin dövrdə Azərbaycanın görkəmli maarifçi 
xadimləri milli şüurun və milli iqtisadiyyatın yüksəldilməsi üçün mühüm 
nəzəri və əməli təkliflər yürütmüşlər. Onlar Avropanın qabaqcıl 
iqtisadiyyatına və texnikasına yiyələnməyi tövsiyə edir, əkinçiliyin, 
maldarlığın, ticarətin yeni üsullarla qurulmasını və idarə edilməsini təbliğ 
edirdilər. 
M.F.Axundov və N.B.Vəzirov Qərb iqtisadçılarının əsərlərindəki 
nəzəri fikirlərdən istifadə etmiş, onların Azərbaycanda da inkişaf 
etdirilməsinin tərəfdarları olmuşlar. Bu "İqtisadiyyat" və onun əhatə etdiyi 
hadisə və proseslərdə öz əksini tapmışdır. Buna baxmayaraq o dövrdə çar 
imperiyasının müstəmləkəçilik siyasəti və onun acı nəticələri ən çox 
Azərbaycan iqtisadiyyatının birtərəfli inkişafında və onun malik olduğu 
zəngin resursların sorulub aparılmasında özünü göstərirdi. 
XX əsrdə baş verən ictimai-siyasi hadisələr isə Azərbaycanda xeyli 
jurnal, qəzet və sair mətbuat orqanlarının yaranmasına, milli partiya və 
cərəyanların meydana çıxmasına təkan vermişdir. Bu dövrün zəngin 
mətbuatının, böyük mütəfəkkir, alim, şair, yazıçı və ictimai xadimlərinin 
gördüyü işləri, irəli sürdükləri ideya və fikirləri iqtisad elmi və onun tarixi 
baxımından araşdırmaq, öyrənmək tələb olunur. 
Azərbaycanda iqtisadi fikrin inkişafına həsr olunan bu mövzuda XIX 
əsrin ikinci yarısında Azərbaycanın iqtisadi fikri, XX əsrin əvvəllərində və 
sonrakı illərdə marksist iqtisadi təliminin Azərbaycanda yayılması və 
iqtisadi ədəbiyyatda şərhi, başa vurduğu XX əsrin 50-60-cı və 70-80-cı 
illərində Azərbaycan iqtisadçıları tərəfindən iqtisadi qanunların fəaliyyəti 
və istifadə mexanizminin tədqiqi, habelə XX əsrin 90-cı illərində və bazara 
keçid dövründə Azərbaycanın iqtisadi fikrindəki dəyişiklik, onun iqtisadi 
ədəbiyyatda, dövlət siyasətində əksi məsələləri şərh edilir. 
XIX əsrin ikinci yarısında Azərbaycan xalqının həyatında iqtisadi 
fikir və ideyalar məzmunca zəngin, miqyasca daha ətraflı olmuşdur. 
Azərbaycan xalqının həyatının rəngarəngliyi iqtisadi fikrin özünün 
rəngarəngliyinə və zənginliyinə səbəb olur. Bu da bütövlükdə iqtisadi 
fikrin müxtəlif cərəyan və istiqamətlərə bölünməsində əks olunur. Deməli, 
 480 
bu haqda olan mənbələrə82 əsasən iqtisadi fikir və cərəyanları aşağıdakı üç 
qrupa bölmək olar: 
birinci qrupa, iqtisadi fikrin antifeodal istiqaməti və cərəyanları; 
ikinci qrupa, iqtisadi fikrin klassik burjua, xırda burjua cərəyan və 
istiqamətləri; 
üçüncü qrupa isə marksist-leninçi iqtisadi fikir və cərəyanlar aid 
edilməlidir. 
XIX əsrin ikinci yarısında Azərbaycanın iqtisadi fikiri M.F.Axundov 
(1812-1878), H.B.Zərdabi (1837-1907), N.B.Vəzirov (1854-1926) və başqa 
görkəmli mütəfəkkirlərin adı ilə bağlıdır. Onlar ölkədə sənayenin inkişaf 
etdirilməsi, kooperativ birliklər və kənd təsərrüfatı banklarının təşkili, 
istehsal və həvəsləndirmə metodlarının yaxşılaşdırılması, işçilərin ixtisas 
səviyyəsinin yüksəldilməsinə dair sırf iqtisadi səciyyəli ideyaların 
müəlliflərindəndirlər. 
XIX əsrin ikinci yarısından Azərbaycan mütəfəkkirlərinin iqtisadi-
sosial fikirləri başlıca olaraq demokratik səciyyə ilə özünü nümayiş etdirir. 
Bu öz növbəsində həmin dövrdə yaşamış mütəfəkkir və yazıçıların 
əsərlərində maarifçilik və milli dirçəliş ideyalarında üstünlük təşkil edirdi. 
Bu baxımdan da M.F.Axundovun, H.B.Zərdabinin və N.B.Vəzirovun 
iqtisadi fikir və baxışları xüsusi əhəmiyyət kəsb edir. 
Bu dövrün mütəfəkkirləri qəzet və məqalələrində  ("Əkinçi" qəzeti), 
fəlsəfi və ədəbi əsərlərində ən çox Azərbaycanın iqtisadi inkişafının fikir və 
ideyalarını tərənnüm edərək o dövrdə istehsal (məhsuldar) qüvvələrin 
artırılması, xalqın və onun müxtəlif zümrələrinin böyük əksəriyyətini təşkil 
edən kəndlilərin həyat səviyyəsi, xalqın həqiqi azadlığı naminə söylənilən 
iqtisadi-sosial fikirlər, xalqın mütərəqqiliyə doğru tərəqqisini ifadə edən 
ideyalar idi. 
Bunların hamısı barədə söylənilən iqtisadi-sosial fikirlər obyektiv 
səviyyəyə və keyfiyyətə malikdir. Yeri gəlmişkən bir daha qeyd edək ki, 
həmin mütəfəkkirlər iqtisadiyyat üzrə mütəxəssislər olmadıqları üçün 
onlardan bu sahənin peşəkarlığı səviyyəsində tələbkarlıq etmək düzgün 
olmaz. Şübhəsiz onlar həmin dövrün ictimai inkişafının iqtisadi 
qanunauyğunluqlarını bu sahənin peşəkar mütəxəssisləri kimi verə 
                                                        
82 Бах: Азярбайъан игтисадиййаты, Бакы, 1998, сящ.34-35. 
 481 
bilməzdilər. Lakin bununla belə onlar cəmiyyətin iqtisadi-sosial həyat 
hadisələrini və proseslərini izləyir, yeri gəldikcə onları öz əsərlərində 
məharətlə əks etdirmişlər. Onların əsərlərində çoxlu terminlərin, iqtisadi 
kateqoriyaların adı  çəkilir. Həm də bunlar sadəcə olaraq qeyd olunmur, 
daşıdıqları məna əksər hallarda ətraflı izah olunur. 
Bunlardan iqtisad elmi, o cümlədən siyasi-iqtisad, məhsuldar 
qüvvələr, mülkiyyət münasibətləri, natural təsərrüfat, istehsalın məqsədi, 
həyat səviyyəsi, tələbat, istehsal, əmək, əmək bölgüsü, kollektiv əmək, 
dəyər, kapital, əmtəə, bazar, tələb və təklif, faiz, ssuda (borc), maliyyə, 
böhran, iflas, vergi, mənfəət, rəqabət, qənaət, istismar və s. bir çox iqtisadi 
anlayışları göstərmək olar. 
Azərbaycanın məşhur yazıçı - dramaturqu, filosofu və ictimai xadimi 
olan M.F.Axundov 1812-ci ildə Şəki şəhərində anadan olmuş, 1878-ci ildə 
Tiflisdə vəfat etmişdir. O, 1834-cü ildə Tiflisdə Qafqaz canişininin 
dəftərxanasında tərcüməçi vəzifəsində işləməklə bərabər, eyni zamanda 
Azərbaycan və fars dillərində dərs deyir və ədəbi yaradıcılığa başlayır. 
1850-1856-cı illər arasında 6 komediya yazıb-yaradıb. Dahi mütəfəkkir bu 
əsərlərdə Azərbaycanın sosial-iqtisadi həyatını bu və ya digər dərəcədə əks 
etdirmişdir. 
M.F.Axundov "Sərgüzəşti-mərdi-xəsis" ("Hacı Qara") komediyasında 
bəzi qiymətli iqtisadi fikirlər yürüdür. O, 1857-ci ildə yazdığı "Aldanmış 
Kəvakib" povestində Azərbaycanda feodal-patriarxal münasibətlərinin 
dağılması prosesinə və dövlət qurumunun demokratikləşdrilməsinə dair 
ideyalar irəli sürür. Onun çoxsaylı əsərləri sırasında "Hindistan şahzadəsi 
Kəmalüddövlənin öz dostu İran şahzadəsi Cəlalüddövləyə yazdığı üç 
məktub və Cəlalüddövlənin ona göndərdiyi cavab məktubu" (qısa adı 
"Kəmalüddövlə məktubları") traktatı xüsusi ilə ayrılır.  Bu və başqa 
əsərlərində o, dərin, fəlsəfi ideyalar nümayiş etdirməklə bərabər, o dövrün 
sosial-iqtisadi fikirlərinin işıqlandırılması sahəsində qiymətli töhfə 
vermişdir. 
M.F.Axundov əhalinin, bütövlükdə ölkənin yoxsulluq və 
dilənçiliyini kütlələrin mədəni geriliyində və savadsızlığında, ölkənin 
təsərrüfat həyatının pozulduğunda, iqtisadiyyatın müxtəlif sahələrinin 
idarə edilməsinin yaramaz şərait və üsullarında görürdü. O, kənd 
 482 
təsərrüfatı, əkinçilik, ticarət, maldarlıq, bostançılıq və s. işlər haqqında 
düzgün təsəvvür olmadığına görə, təsərrüfatı yaxşı idarə etməyə kömək 
edə bilən kitabların yoxluğuna acıyırdı. 
"Üç məktub"un müəllifi ölkənin iqtisadi inkişafı üçün yolların 
qaydaya salınmasına böyük əhəmiyyət verirdi. Bu haqda o yazırdı: "... 
millət və rəisi - millət hərgiz dərk edə bilmir ki, məmləkətin abad olmağa 
və ticarətin rəvacı və millətin fəqrdən azad olmağı üçün təmiri-türüq əlzəm 
və sailin birisidir".83 
Maddi nemətlərin istehsalı üçün ictimai əməyin düzgün bölgüsü və 
ölkənin əmək ehtiyatlarından tam istifadə edilməsinin zəruriliyi haqqında 
məsələ M.F.Axundovun diqqətindən yayınmamışdır. Onun fikrincə, 
İranda iqtisadi gerilik nəticəsində, buna görə də əmək ehtiyatlarından tam 
istifadə etməyin mümkün olmaması nəticəsində bir çox adamlar qazanc 
dalınca başqa ölkələrə getməyə və "yad ölkələrdə alçaldıcı həyat 
keçirməyə" məcbur olurlar. 
M.F.Axundov özünün "İnsan tələbatları haqqında" adlı əsərində 
ictimai əməyin düzgün bölgüsü məsələsini ictimai əməyin müxtəlif 
sahələri arasında müəyyən proporsiyanın nəzərə alınması məsələsi ilə 
bağlayırdı. O, düzgün olaraq belə hesab edirdi ki, bu prinsipin pozulması 
zəruri olan yaşayış vasitələrinin bəzilərinin çox, digərlərinin isə az istehsal 
edilməsinə səbəb olur. 
M.F.Axundovun iqtisadi tədqiqatı sübut edir ki, o, kapitalizmdə 
istehsalla istehlak arasındakı ziddiyyəti başa düşür və onun fikrincə burjua 
ölkələrində istehsal edilən əmtəələrin miqdarı xalq kütlələrinin tələbindən 
artıq olur ki, bu da mütləq böhrana gətirib çıxarır. Özünün "Hekayət" 
əsərində yazır ki, "Altmış il bundan əqdəm Firəngistanda, xüsusən ingilis 
məmləkətində... xalq biaram karxanalar yapmağa və sənaye işlətməyə 
iqdəm edib az müddətdə külli - aləmin ehtiyaclarına kafi miqdardan 
bəməratib ziyadə əqmişə və əmtəə hazır edib, Firəngistanda və sair 
əqalimdə hərə şəhərin bazar və karvansaralarını ənva və əqsam əşya ilə 
doldurdular. Və bu aləmin məalından saf qafil idilər və hərgiz xəyallarına 
                                                        
83 М.Ф.Ахундов, Ясярляри, II ъилд, Бакы, 1961, сящ.24 
 483 
xütur etmirdi ki, bu işin nəticəsi aqibət ərbabi-tənxahın iflasına bais 
olacaqdır".84 
Lakin kapitalizmin inkişaf qanunları haqqında məlumatı olmadığına 
görə, o, ifrat istehsal böhranlarının əsas səbəbini aça bilməmişdir. Onun 
fikrinə görə bu böhranlar sadəcə olaraq istehsalla istehlak arasında 
uyğunsuzluq nəticəsində meydana gəlmişdir. 
M.F.Axundovun əsərlərində cəmiyyətdə bərabərlik ideyası mühüm 
yer tutur. Adamların yoxsulluq və məhrumiyyətlərinin səbəbini 
zəhmətkeşlərin mülkiyyətinin müstəbidlər tərəfindən mənimsənilməsində 
görür və bu işdə varlı sinfin sadiq xidmətçiləri kimi ruhaniləri 
günahlandırırdı. Onun fikrincə müstəbid və ruhanilər zorakılıq və xalq 
malını talan etməyə qadirdilər. Bu səbəbdən də o, zəhmətkeşlərin ruhən və 
cismən azad edilmələri zəruriyyətini tələb edirdi. Lakin M.F.Axundovun 
ictimai inkişafın qanunlarını dərk etmək sahəsində dünyagörüşünün 
məhdudiyyəti ona, zəhmətkeşlərin mülkiyyət hüququ ideyalarını necə və 
hansı əsaslar üzərində həyata keçirməyi başa düşməyə imkan 
verməmişdir. Bununla belə, həmin məsələnin qoyuluşunda onun böyük 
xidməti olub və Azərbaycanda ictimai-iqtisadi fikrin inkişafında mühüm 
əhəmiyyət kəsb etmişdir. 
1860-cı illərin ortalarından başlayaraq rus inqilabçı demokratlarının 
və Qərbi Avropa maarifçilərinin qabaqcıl ideyalarının qüvvətli təsiri 
altında dahi mütəfəkkir zəhmətkeş kütlələr üçün xalis maarifpərvər və 
müdrik hökmdarın insanpərvərliyinə inamı haqqında öz əvvəlki ideyasını 
rədd edir. O, öz ideyalarında daha prinsipial olur. Əgər "Aldanmış 
Kəvakib"in meydana çıxdığı dövrdə o, zülm edənlərlə zülmkarlar arasında 
sazişə gəlməyi mümkün hesab edirdisə, "Üç məktub" əsərində isə o, bu 
məsələdə daha kəskin və düzgün mövqe tutur. 
Beləliklə, Axundov özünün 1871-ci ildə Mirzə Yusif Xana 
məktubunda yazırdı ki, "zülmü yox etmək üçün iki vasitə vardır: ya 
zülmkar zülm etməkdən əl çəkməli, ya da məzlumlar zülmə dözməyərək 
özləri onu məhv etməlidirlər. Ağıl  söyləyir ki, zülmü yox etmək üçün 
başqa yollar yoxdur... on min illərlə mütəfəkkirlər, alimlər, şair zülmkarlığı 
yox etmək üçün zülmkara nəsihət etməyi və məsləhət verməyi kifayət 
                                                        
84 М.Ф.Ахундов, ясярляри, II ъилд, сящ. 255. 
 484 
görürdülər. lakin çoxlu təcrübə göstərir ki, belə cəhətlər faydasızdır və bu 
yolla yer üzündə zülmü məhv etmək olmaz... Deməli, zülmü yox etmək 
üçün zalıma nəsihət vermək lazım deyil, əksinə, məzluma demək lazımdır 
ki, nə səbəbə sən qüvvə və bacarıqda zülmkardan qat-qat üstün olduğun 
halda, ona acizanə dözürsən? Oyan və zülmü alt-üst et".85 
M.F.Axundov patriarxal - feodal quruluşunun az ömür sürəcəyinə 
möhkəm inanır və zəhmətkeşlərin qanını soranlara müraciət edərək, zülm 
edilən xalqın kəskin intiqamı ilə onları qorxudurdu. Nəcib ideyalarla 
ruhlansa da o, yenə xalq işinə hansı sinfin rəhbərlik edəcəyini göstərə 
bilmirdi. Bütün bunlar göstərir ki, dahi mütəfəkkir özünün şər və 
haqsızlığa qarşı çoxillik mübarizəsi nəticəsində "üç məktub"un yarandığı 
dövrdə demokratik-maarifçi cəbhəsində duran böyük mütəfəkkirdir. 
Beləliklə, XIX əsrin ikinci yarısında Azərbaycanın ictimai-iqtisadi 
geriliyi dahi mütəfəkkirə iqtisadi fikir və ildeyaları tam aşkarlamağa imkan 
vermirdi. M.F.Axundovun iqtisadi baxışlarının məlum tarixi 
məhdudiyyətləri ona, ictimai ideyaların xarakterinin ictimai varlıq 
tərəfindən müəyyən edildiyini və bu ideyaların yaranması mənbəyini 
cəmiyyətin maddi istehsal şəraitində axtarmaq lazım gəldiyini başa 
düşməyə imkan verməmişdir. Məhz buna görə də o, özünün parlaq 
ideyalarına və mütərəqqi cəhdlərinə baxmayaraq, zəmanəsinin bir çox 
vacib ictimai-iqtisadi problemlərini düzgün həll edə bilməmişdir. 
M.F.Axundovun ardıcılı və müasiri olan H.B.Zərdabi Azərbaycanın 
maarifpərvər demokratı, publisisti və ictimai xadimi kimi əsərlərində, 
məqalələrində xalqımızın iqtisadi-sosial həyatına dair çoxlu qiymətli 
fikirlər söyləmişdir.  
XIX əsrin ikinci yarısında Azərbaycan xalqının iqtisadi fikrini 
dərindən öyrənmək üçün M.F.Axundovla yanaşı, görkəmli maarifçi, 
ictimai xadim, publisist və pedaqoq H.B.Zərdabinin iqtisadi görüşləri 
böyük əhəmiyyət kəsb edir. O, 1865-ci ildə fizika-riyaziyyat fakültəsini 
müvəffəqiyyətlə bitirdiyi Moskva Universitetinin yetirməsidir. H.B.Zərdabi 
Rusiyada inqilabi hərəkatın gücləndiyi və Çernışevskinin xalqı qüdrətli 
səsi ilə üsyana çağırdığı illərdə ideyaca möhkəmlənmişdir. 
                                                        
85 Бах: Ш.Ф.Мяммядов, "М.Ф.Ахундовун дцнйаэюрцшц", Бакы, 1962, с.182. 
 485 
H.B.Zərdabi iqtisadi inkişaf və burjua münasibətlərinin sürətlə 
genişləndiyi və cəmiyyətin ziddiyyətlərinin son dərəcə kəskinləşdiyi bir 
şəraitdə yaşayıb yaratmışdır. O, 1842-ci ildə Zərdabda anadan olmuş və 
1907-ci ildə Bakıda vəfat etmişdir. 1866-cı ildə Moskva Dövlət 
Universitetinin fizika-riyaziyyat fakültəsinin ədəbiyyat şöbəsini bitirmişdir. 
O, məşhur demokratik "Əkinçi" qəzetinin banisi və redaktoru olmuşdur. 
Bu qəzetin 1875-1877-ci illərdə, yəni qısa müddətdə, cəmi üç il fəaliyyət 
göstərməsinə baxmayaraq Azərbaycanın mədəni həyatında çox böyük rolu 
və əhəmiyyəti  olmuşdur. O bir neçə vaxt "Kaspi" qəzetinin redaktoru  da 
olmuş və "Həyat", "Dəbistan" (Bakı), "Obzor", "Novoe obozrenie" (Tiflis), 
"Zemledelçeskaya qazeta" (Peterburq), və başqa qəzet redaksiyaları ilə fəal 
əməkdaşlıq etmiş, çoxsaylı məqalələr çap etdirmişdir. Bu məqalə və 
yazılarında o, özünün hərtərəfli biliyini və demokratik görüşlərini parlaq 
surətdə təcəssüm etdirmişdir. 
Bu dövrdə Bakı sürətlə Qafqazın ən böyük sənaye mərkəzinə 
çevrilirdi ki, həmin illərdə sənayeinin yaranması və neftçilər ordusunun 
inqilabi hərəkatının artması H.B.Zərdabinin iqtisadi görüşlərinin 
formalaşmasına və inkişafına bilavasitə təsir göstərmişdir. Öz 
dünyagörüşü etibarilə maarifçi demokrat olan H.B.Zərdabi bütün şüurlü 
fəaliyyəti dövründə xalqın maariflənməsi uğrunda və Azərbaycanda 
iqtisadiyyatın, mədəniyyətin inkişafı uğrunda gərgin mübarizə aparmışdır. 
Onun elmi fəaliyyətinin mərkəzində zəhəmtəkeşlərin ağır ictimai-iqtisadi 
vəziyyəti və bu vəziyyətdən çıxış yollarını axtarmaq məsələsi olmuşdur. 
H.B.Zərdabinin iqtisadi görüşləri əsasən onun çıxardığı və redaktoru 
olduğu "Əkinçi" qəzetinin səhifələrində öz əksini tapmışdır. O dövrdə 
ölkədə ictimai-iqtisadi geriliyin əsas səbəbini o, Azərbaycanın sənaye 
cəhətdən geriliyində görürdü. Onun göstərdiyi kimi doğma ölkə iqtisadi 
cəhətdən əcnəbi dövlətlərdən asılıdır. Bu da ölkədə istehsal edilən ipəyin, 
pambığın, yunun tacirlər tərəfindən ucuz  qiymətə əcnəbilərə satılmasına 
və xaricdə isə əcnəbi müəssisələrdə həmin xammallardan hazır məhsul 
istehsal olunmasına, sonra həmin məhsulların Azərbaycanda satmaq üçün 
qaytarılmasına və baha qiymətə satılaraq əcnəbilərin böyük mənfəət 
götürməsinə şərait yaradırdı. 
 486 
Bakının sənaye müəssisələrinin sürətlə əcnəbilərin öz əllərinə 
keçirmələri faktı da H.B.Zərdabinin diqqətindən yayınmamışdır. O, 1906-cı 
ildə "Həyat" qəzetinin beşinci nömrəsində nəşr edilmiş məqaləsində 
həyəcanla qeyd edirdi ki, ticarət sahəsində ağalıq edən əcnəbilər onun 
vətənin bir çox müəssisələrini də öz əllərinə keçirmişlər. Əcnəbi 
inhisarlarının Bakı neft mənbələri sahəsində həyata keçirdikləri işğalçı 
siyasətlərini nəzərdə tutaraq o, acı hisslərlə yazırdı: "Mədəni qonşular hər 
gün irəliyə addımlayaraq bizim mülk və malımızın ağaları olurlar. Tezliklə 
biz onların rəncbərləri və mallarını daşıyan arabaçılar olacağıq".86 
Həmin  illərdə Nobel, Rotşeld, Vişad və b. əcnəbi sahibkarlar 
Sabunçu, Suraxanı, Balaxanı və s. neft sahələrini daha çox öz əllərinə 
keçirirdilər. Onlar bu yerlərdə yaşayanları öz arabaçı və qara fəhlələrinə 
çevirirdilər. Əcnəbilərin qul ağalığından vətəni azad etmək üçün o, öz 
həmvətənlərinə (milli sahibkarlara) və fabriklər, zavodlar açmağı təklif 
edirdi. 
H.B.Zərdabi təsərrüfatın bütün sahələrində, o  cümlədən əkinçilikdə 
maşınlı texnikanın tətbiq edilməsi arzusu ilə yaşayırdı. O, texnikaya əməyi 
yüngülləşdirən və onun məhsuldarlığını artıran mühüm amil kimi baxırdı. 
Buna görə də o Bakı-Tiflis dəmir yolu tikintisinin böyük iqtisadi 
əhəmiyyətini düzgün qiymətləndirmişdir. 
H.B.Zərdabi Azərbaycanın iqtisadi inkişafı üçün Avropa ölkələrinin 
təcrübəsindən istifadə etməyin böyük əhəmiyyətini göstərmişdir. O, yerli 
tacir və sənayeçiləri avropalılar kimi müxtəlif şirkətlər yaratmağa dəvət 
edirdi. Bu halda o yazırdı: "Əcnəbi tacirlər elm ilə ticarət etdiyinə  külli 
nəfhilər götürürlər. Məsələn, böyük şirkətlər və kompaniyalar bina edib 
külli dadisətədlər edərlər, buxar gəmiləri və qeyri-saxlarlar, maşınlar bina 
edirlər".87 
H.B.Zərdabi kəndin ağalarını və kənd təsərrüfatının normal 
inkişafına böyük bəla olan möhtəkir və sələmçilərin barışmaz düşməni idi. 
O, möhtəkirlərə böyük nifrət bəsləyərək yazırdı: "Elə ki, kənd təsərrüfatı 
məhsullarının yığımı başlayır, möhtəkirlər quzğun kimi kəndlərə daraşır, 
məzənnə qoyur və məhsulları almağa başlayırlar: borclular müqavilə üzrə 
                                                        
86 Бах. "Щяйат" гязети, 1905, №5 
87 Бах. "Якинчи" гязети, 1876, 27 май. 
 487 
öz borclarını ödəmək üçün məhsullarını onlara məzənnə ilə verməli 
olurlar. Heç olmasa onların özlərinin müəyyən etdiyi məzənnə ilə alver 
vicdanla düzgün olsa idi yaxşı olardı. Lakin burada ölçüdə, çəkidə hesabda 
nə qədər istəsəniz fırıldaq var".88 
Kənd əkinçilərinin həyatını yüngülləşdirmək üçün H.B.Zərdabi 
onlara məsləhət görürdü ki, barama, pambıq və b. məhsulları möhtəkirin 
xidməti olmadan, münasib qiymətə satmaq üçün müxtəlif şirkətlər təşkil 
etsinlər. O, kəndlilərə məsləhət görürdü ki, sələmçilərə qarşı mübarizə 
etmək üçün pay qoymaqla ipotek bankları yaratsınlar. O, öz əsərlərində 
kooperasiyanın müxtəlif formalarının üstünlüyündən danışarkən kənd 
əkinçilərini birgə əməyə dəvət edirdi. H.B.Zərdabi heç yerdə torpaq və 
istehsal vasitələri üzərində xüsusi mülkiyyətin ləğv edilməsi və onların 
ictimailəşdirilməsi zərurətindən bəhs etməmişdir. O, sadəcə olaraq 
zəhmətkeşləri birgə istifadə etmək üçün öz istehsal vasitələrini 
birləşdirməyə dəvət edirdi. Buna görə də  kollektivizm haqqındakı 
ideyaları onun bazar təsərrüfatına müsbət münasibət bəslədiyini göstərirdi. 
H.B.Zərdabinin iqtisadi görüşlərində kollektiv əmək və təsərrüfatın 
birgə idarə edilməsi haqqındakı fikri mühüm yer tutur. O, əmək və 
istehsalın ictimai xarakterini qeyd edərək  maddi nemətlər yaradılmasının 
əsas şərtlərini insanlar arasındakı ünsiyyət, birlik və qarşılıqlı razılıqda 
görürdü.  O göstərirdi ki, əks-təqdirdə, insanların yaşaması üçün vəsait 
əldə etmək mümkün deyildir. H.B.Zərdabi insanlar arasında ictimai əmək 
bölgüsünün təşkilinə yüksək qiymət verir və hesab edirdi ki, bunsuz bu və 
ya digər istehlak predmetlərinin istehsalını lazımi dərəcədə qaydaya 
salmaq mümkün deyildir. Ölkədə əmək ehtiyatlarından səmərəli istifadə 
edilməsinə və adamların işlə təmin olunmasına, ölkədə köçərilərin oturaq 
həyata keçirilməsi problemlərinə müstəsna dərəcədə böyük əhəmiyyət 
verirdi. Onun fikrincə oturaq həyat tərzinə keçmək cəhdlərində köçərilər 
dövlət torpaq idarələri tərəfindən hər cür maneələrə rast gəlirlər. 
Beləliklə, H.B.Zərdabi əsərlərində irəli sürülmüş bir sıra qiymətli 
nəzəri müddəalar içərisində onun tələbin səviyyəsi ilə əmtəələrin 
qiymətləri arasındakı qarşılıqlı əlaqə haqqındakı fikri böyük elmi maraq 
doğurur. Otkup sisteminin ləğvindən sonra Bakı neftinin qiymətinin 
                                                        
88 Бах. "Каспи" гязети, 1899, 15 декабр. 
 488 
kəskin dəyişilməsini və neft yataqları olan torpaqların azad satılmasına 
keçidi şərh edərək göstərirdi ki, tələbin səviyyəsi əmtəələrin qiymət 
səviyyəsini müəyyən edir. O, həm də dəyər qanunu,  hərəkət mexanizmi 
məsələlərinə toxunur və onu düzgün başa düşdüyünü nümayiş etdirir. 
XIX əsrin II yarısında Azərbaycanda iqtisadi fikrin görkəmli 
nümayəndələrindən biri də N.B.Vəzirovdur. H.B.Zərdabi kimi o da vətən 
sənayesinin inkişaf etdirilməsi, kooperativ birliklər və kənd təsərrüfatı 
banklarının təşkili, istehsal və həvəsləndirmə üsul və metodlarının 
yaxşılaşdırılması, işçilərin ixtisas səviyyəsinin yüksəldilməsinə dair sırf 
iqtisadi səciyyəli ideyaların müəlliflərindən biri hesab edilir. 
XIX əsrin ikinci yarısında və XX əsrin əvvəllərində Azərbaycanın 
görkəmli maarifçilərindən, dramaturq və publisist olan N.B.Vəzirov 1854-
cü ildə Şuşa şəhərində anadan olmuş və 1926-cı ildə vəfat etmişdir. O, 
1878-ci ildə Petrovski-Razumovski adına Moskva Əkinçilik Akademiyasını 
(indiki Tmiryozev adına Kənd Təsərrüfatı Akademiyasını) bitirmişdir. 
O, çoxlu sayda dram əsərləri yazmışdır ki, bu əsərlərdə N.B.Vəzirov 
o dövrdə Azərbaycan kəndində feodal-patriorxal münasibətlərinin 
qalıqlarından bəhs etmiş və ona qarşı fikrini bildirmişdir. O, tüfeylilərin, 
xalqı soyanların Bakı neftini vəhşicəsinə soyub aparanların həyatını, bəzi 
iqtisadi münasibət məsələlərini real təsvir etmişdir. O, iqtisadi təmayüllü 
"Əkinçi" (1875-1877) qəzetinin səhifələrində siyasi iqtisadın bir çox 
problemlərinə diqqət yetirmiş və hətta bu elmin predmetinə tərif 
vermişdir.  
H.B.Zərdabi siyasi iqtisadı "elmi dadistel" (kommersiya haqqında 
elm) hesab etmişdirsə, N.B.Vəzirov "bəhrəm zəhmətlik elmi" 
(həmzəhmətlik elmi), "elmi qənaət pometiki" (vaxta qənaət sənətkarlığa 
dair elm) adlandırmışdır. 
Azərbaycanın digər görkəmli maarifçi xadimləri kimi N.B.Vəzirov da 
mili şüurun və milli iqtisadiyyatın yüksəldilməsi üçün mühüm nəzəri və 
əməli təkliflər də irəli sürmüşdür. O, Avropanın qabaqcıl texnologiyasına 
və texnikasına yiyələnməyi tövsiyə edərək, əkinçiliyin, maldarlığın, 
ticarətin yeni üsullarla qurulmasını və idarə edilməsini təbliğ etmişdir. 
M.F.Axundov kimi o da öz əsərlərində Qərb iqtisadçılarının 
əsərlərindən, nəzəri fikirlərindən istifadə etmiş, onların Azərbaycanda da 
 489 
inkişaf etdirilməsinin tərəfdarı olmuşdur. Onun əsərlərində "İqtisadiyyat" 
elminin öyrəndiyi predmet və onun əhəmiyyəti də öz əksini tapmışdır.  
 
§2. XX ƏSRİN ƏVVƏLLƏRİNDƏ MARKSİST İQTİSADİ 
TƏLİMİNİN AZƏRBAYCANDA YAYILMASI  
VƏ İQTİSADİ ƏDƏBİYYATDA ŞƏRHİ 
 
Tarixi inkişafın bu mərhələsi artıq keçilmiş bir yoldur. Onun 
məzmunu, sosial-iqtisadi inkişafda olmasına dair fikirləri mövcuddur. XX 
əsrin 20-30-cu illərində Azərbaycanın iqtisadi fikir tarixində marksist 
iqtisadi təliminin də özünəməxsus yeri vardır. 
Azərbaycanın keçmiş SSRİ-nin tərkibində olduğu ilk dövr, yəni 20-
30-cu illər onun iqtisadi fikir tarixinin ayrılmaz tərkib hissəsidir.  Bu 
dövrdə Azərbaycanın həyatının bütün sahələrində - iqtisadiyyat, elm, 
mədəniyyət və incəsəntdə böyük dəyişikliklərin baş verməsi ilə 
səciyyələnir. Müəyyən mənfi meylləri və nəticələri ilə bərabər 20-30-cu 
illərdə Azərbaycanda iqtisad elminin inkişafında, milli iqtisadçı kadrların 
hazırlanmasında, iqtisadi təfəkkürün formalaşması və inkişafında böyük 
əhəmiyyət kəsb edir. 
Bu dövrdə Azərbaycanda başlanğıcı ADR dövründə qoyulmuş 
iqtisadi təmayüllü elm və tədris ocaqlarının meydana gəlməsi işi geniş 
vüsət almışdır. Belə ki, 1922-1923-cü illərdə Azərbaycanda M.Əzizbəyov 
adına Azərbaycan Politexnik İnstitutunun nəzdində iqtisad fakültəsi açılır 
və onun yanında iqtisadi tədqiqatlar aparan "Elmi iqtisadi cəmiyyət" də 
fəaliyyət göstərməyə başlayır. 
1928-ci ildə isə Azərbaycan Dövlət Universitetinin nəzdində iqtisad 
fakültəsi və Sosialist Uçotu İnstitutu, 1930-cu ildə isə Azərbaycanda Sosial-
İqtisad İnstitutu təşkil olunmuşdur. Yenə həmin illərdə Ticarət və 
Kooperasiya İnstitutu, Sovet quruculuğu və Hüquq institutları fəaliyyət 
göstərməyə başlayır. 1937-ci ildə bu institutlar və fakültələr birləşdirilərək 
K.Marks adına Xalq Təsərrüfatı İnstitutu yaradılır.  1959-cu ilə qədər bu 
institut fəaliyyət göstərir. Bu böyük iqtisadi tədris ocağının iqtisad elminin 
ayrı-ayrı sahələri üzrə dərs vəsaitlərinin, o cümlədən ilk dəfə Azərbaycan 
 490 
dilində "Siyasi iqtisad" dərsliyi və ixtisaslı kadrların hazırlanmasında 
müstəsna rolu olmuşdur. 
20-ci illərdə Azərbaycanda marksist iqtisadi təliminin yayılması üçün 
elmi-tədqiqat işləri aparan "Azərbaycanı öyrənən və tədqiq edən cəmiyyət" 
(1923-cü ildə) fəaliyyətə başlayır. Bu cəmiyyətin nəzdində iqtisadiyyat 
bölməsi fəaliyyət göstərmişdir. Həmin cəmiyyətin əsasında isə 1929-cu ildə 
Azərbaycan Dövlət Elmi Tədqiqat İnstitutu təşkil olunmuşdur. 1932-ci ildə 
isə keçmiş SSRİ Elmlər Akademiyasının Zaqafqaziya filialının Azərbaycan 
şöbəsinə çevrilmişdir. Bu şöbənin əsasında 1935-ci ildə SSRİ EA-nın 
Azərbaycan Filialı, onun nəzdində isə iqtisadiyyat və coğrafiya sektoru 
təşkil olunmuşdur. Bu sektor Azərbaycanın xalq təsərrüfatının inkişafı ilə 
bağlı olan iqtisadi və coğrafi problemlərinin öyrənilməsində xüsusi rolu 
olmuşdur. Sonrakı dövrdə (1945-ci ildə) Azərbaycanın SSR EA-nın 
yaranması və onun nəzdində iqtisadiyyat və coğrafiya bölməsinin  
fəaliyyətə başlaması ilə Azərbaycanda iqtisadi fikrin inkişafı daha böyük 
miqyas almışdır. Belə ki, Azərbaycanın mühüm təsərrüfat sahələrinin, 
xüsusən də neft sənayesinin problemlərinə dair tədqiqat işləri hazırlanıb, 
çap olunur.  
Demək olar ki, Azərbaycanda iqtisadi fikir tarixinin bu mərhələsində 
iqtisadi təmayüllü çap orqanlarının geniş şəbəkəsi yaradılır və 20-30-cu 
illərdə Azərbaycanın iqtisadi fikrində marksist iqtisadi təliminin 
inkişafında müstəsna rol oynamışdır. Bu illərdə Azərbaycan iqtisadi fikir 
tarixində marksist iqtisadi təliminin inkişafında, xüsusən də aşağıdakı çap 
orqanları (jurnallar) mühüm əhəmiyyət kəsb edir. Məsələn, "Narodnoe 
xozyaystvo" (1920-1921), "Azerbaydjanskoe neftyanoe xozyaystvo" (1921-
1930), "İzvestiya Azerbaydjanskoqo  statistiçeskoqo upravleniya" (1921-
1924), "Azerbaydjanskaya kooperasiya" (1921-1923), "Kooperativ işi" (1923-
1925), "Əkinçi" (1921-1924), "Yeni kənd" (1925-1929), "Ekonomiçeskiy 
vestnik" (1921-1926), "Ekonomiçeskiy vestnik Azerbaydjana" (1926-1930), 
"Azərbaycan Ali İqtisadi Şurasının əxbarı" (1921-1926), "İqtisadi xəbərlər" 
(1926-1931) və s. 
XX əsrin 20-30-cu illərində ilk dəfə olaraq Azərbaycanda milli 
iqtisadçı kadrların əsərləri çap olunmağa başlanır. həmin illər 
Azərbaycanda iqtisadi fikrin inkişafında böyük rol oynayan və indi də 
 491 
əhəmiyyətini itirməyən bu cür əsərlərdən biri M.H.Vəliyevin (Baharlı) 
"Azərbaycan təbii-coğrafi, etnoqrafik və iqtisadi mülahizat" (1921-ci il) 
kitabıdır. Bu kitabda Azərbaycan iqtisadiyyatının nəinki tarixi keçmişi 
haqqında, həm də perspektivləri haqqında maraqlı iqtisadi fikirlər öz 
əksini tapmışdır. Həmin kitabın Azərbaycanda marksist iqtisadi təliminin 
inkişafında böyük əhəmiyyət kəsb etdiyini nəzərə alaraq o 1993-cü ildə  
təkrar nəşr olunmuşdur. 
20-30-cu illərdə nəşr olunan digər bir qiymətli kitab 
Y.V.Çəmənzəminlinin "Tarixi, coğrafi və iqtisadi Azərbaycan" (1921-ci ildə 
İstanbulda nəşr olunub) kitabıdır. Onu da deməliyik ki, Azərbaycanın 
bütövlükdə coğrafiyası, onun əyalətləri, təbii və iqtisadi resursları, neft, 
mis, ipək, yun və xalı, balıq və kürü istehsalı haqqında kitabda verilən 
məlumatlar, aparılan tədqiqatlar və təhlillərin indiki dövr üçün də mühüm 
əhəmiyyəti vardır. Həmin kitab 1993-cü ildə nəşr olunmuşdur. Bu illərdə 
Azərbaycanda iqtisadi fikrin yayılması və iqtisadi ədəbiyyatda şərhində 
əvəzsiz xidməti olanlar sırasına H.Dadaşov, Q.Sultanov, Ə.Fərəcov, 
B.Həsənbəyov, M.Ağayev, Ə.Qasımov, M.Mustafayev və b. daxildirlər. 
Deməli, XX əsrin əvvəllərində və sonrakı dövrdə Azərbaycanda 
marksist iqtisadi təliminin yayılması və iqtisadi ədəbiyyatda əks 
olunmasında,  milli kadrların hazırlanması,  ümumiyyətlə, nəzəri və 
konkret iqtisad elmlərinin inkişafı  respublikada iqtisadi tədris ocaqlarının 
və xalqın iqtisadi təfəkkürünün formalaşmasında  bir çox rus alimlərinin - 
A.İ.Şikov, V.A.Udintssev, D.M.Qolovkin, T.L.Berin, K.İ.Sofronoviç, 
P.K.Juze, A.A.Trivus və b-nın böyük əməyi olmuşdur. 
Həsən Dadaşovun "SSRİ təsərrüfatında izafi əmək məsələsinə dair" 
(1927-ci il), B.Həsənbəyovun "Marksın dəyər nəzəriyyəsi" (1930-cu il), 
Ə.Fərəcovun "Ümumi dəftərdarlıq" (1928-ci il), "Mühasibat uçotu teoriyası 
(1940-cı il), T.L.Berinin "Vilyam Petti" (1929-cu il), Q.Sultanovun 
"Azərbaycan sənayesinin bəzi sahələrinin inkişafının qısa oçerki" (1923-cü 
il), "Siyasi iqtisadın predmeti" (1929-cu il), "Yağ-piy sənayesi və onun 
perspektivləri" (1928-ci il), "N.İ.Sofranoviçin "Tuqan Baranovskinin bazar 
nəzəriyyəsi və onun tənqidi" (1930-cu il), M.Mustafayevin "Siyasi iqtisadın 
vəzifələri" (1932-ci il) əsərləri və i. a. həmin dövrün marksist iqtisadi 
təliminin yaranması və inkişafında mühüm rolu olmuşdur. 
 492 
Bütün bunlar XX əsrin əvvəllərində və sonrakı illərdə Azərbaycanda 
marksist iqtisadi təliminin yayılmasında və inkişafında, eləcə də ölkəmizdə 
iqtisadi tədris ocaqlarının yaranması və iqtisadi tədris mərkəzlərinin 
fəaliyyətə başlaması nəticəsində milli iqtisadçı kadrların formalaşmasına 
səbəb olmuşdur. Bu da həmin dövrdə və sonrakı illərdə Azərbaycanın xalq 
təsərrüfatının ayrı-ayrı sahələrinin və bütövlükdə iqtisadiyyatının inkişafı 
üçün şərait yaratmışdır. 
 
§3. XX ƏSRİN 50-60 VƏ 70-80-Cİ İLLƏRİNDƏ 
AZƏRBAYCAN İQTİSADÇILARI TƏRƏFİNDƏN İQTİSADİ 
QANUNLARIN FƏALİYYƏTİ VƏ İSTİFADƏ MEXANİZMİNİN 
TƏDQİQİ 
 
XX əsrin 50-60-cı illərində Azərbaycanda iqtisadi tədqiqatların 
miqyası genişlənmişdir. Bu illərdə daha dərin elmi iqtisadi tədqiqatların 
aparılması üçün geniş imkanlar yaranır. Həmin illərdə Azərbaycanda 
iqtisadçı kadr potensialı güclənir, iqtisadi elmi-tədqiqat mərkəzlərinin 
şəbəkəsi daha da genişlənmişdir. 
Müharibədən sonrakı dövr - iqtisadi münasibətlərin 
təkmilləşdirilməsi problemi həmişə olduğu kimi iqtisad elminin tədqiqat 
obyekti olmuşdur. Burada məqsəd Azərbaycan iqtisadçıları tərəfindən 
məhsuldar qüvvələrin inkişafına daha aktiv təsir göstərə biləcək formanı 
tapmaq və bununla da mövcud iqtisadi münasibətləri əks etdirən obyektiv 
iqtisadi qanunlarının fəaliyyəti və istifadə mexanizmini tədqiq etməkdən 
ibarət idi. 
Bu məqsədlə də 1958-ci ildə iqtisadiyyat sektoru Azərbaycan SSR 
EA-nın İqtisadiyyat İnstitutuna çevrilmişdir. 1962-ci ildə Azərbaycanda 
Kənd Təsərrüfatının İqtisadiyyatı və Təşkili İnstitutu yaradılır. Burada da 
kənd təsərrüfatı sahəsində bir çox problemlər tədqiq olunur.  1965-ci ilin 
əvvəllərində isə Azərbaycan Dövlət Plan Komitəsi nəzdində İqtisadiyyat 
institutu təşkil olunmuşdur. 
1966-cı ildə D.Bünyadzadə adına Xalq Təsərrüfatı İnstitutu açılır və 
getdikcə ölkədə iqtisadçı kadrların hazırlanmasının mühüm mərkəzinə 
çevridir. 
 493 
Deməli, XX əsrin 50-60-cı illərində Azərbaycanda iqtisadi fikrin 
inkişafında mühüm səciyyəvi cəhət iqtisad elminin differensiyasiyasıdır. 
Bu bütün dünyada olduğu kimi Azərbaycanda da nəzəri iqtisadın (siyasi 
iqtisadın), sahə və sahələrarası iqtisad elmləri də yaranmış və inkişaf 
etmişdir. Həmin dövrdə Azərbaycanda da iqtisadi fikrin nümayəndələri 
olan iqtisadçı kadrlar arasında ixtisaslaşma getmişdir. Azərbaycan 
iqtisadiyyatının profilinə uyğun olaraq: aqrar iqtisad elmi, neft 
iqtisadiyyatı, məhsuldar qüvvələrin yerləşdirilməsi və nəqliyyat iqtisadi 
əlaqələri, təkrar istehsal, o cümlədən işçi qüvvəsinin təkrar istehsalı 
məsələlərinə dair tədqiqatlar (dissertasiyalar), məqalə və kitablar dərc 
olunmuşdur. Habelə siyasi iqtisad, iqtisadi təlimlər  və xalq təsərrüfatı  
tarixi üzrə xüsusi tədqiqatlar aparılır və iqtisadçı şərqşünaslar 
formalaşmışdır.  
Azərbaycanda iqtisadi fikrin inkişafında görkəmli alim 
Ə.Sumbatzadənin böyük xidməti olmuşdur. O, Azərbaycan xalqının köçəri 
olması həm də Bakı (müstəsna) olmaqla ümumilikdə Azərbaycanın 
kapitalizm formasiyasını keçməməsi fikrini qeyri-elmi olmasının tarixi 
faktlarla əsaslandırılması bu problemlərə görkəmli alimin özünün "XIX 
əsrdə Azərbaycanın kənd təsərrüfatı" adlı əsərində cavab vermişdir. 
Azərbaycan qəzalarının timsalında kənd təsərrüfatının demək olar ki, 
bütün sahələrini tədqiq edərək qətiyyətlə sübut edir ki, Azərbaycanda tarix 
boyu üzümçülük, əkinçilik, ipəkçilik, pambıqçılıq, tütünçülük və digər 
aparıcı sahələrdə əmtəə istehsalı və muzdlu əmək üstünlük təşkil edir. Bu 
da kapitalizmin kənd təsərrüfatında əsas başlıca göstəricisi demək idi. 
Görkəmli alim həmin əsərdə Azərbaycan xalqını köçəri adlandıranlara da 
tutarlı cavab verir. O, maldarlıq təsərrüfatının xarakterini təhlil edərək 
Azərbaycan maldarlarının yaz və yayda yaylağa, qışda isə qışlağa 
köçmələrini əsas götürüb onları köçəri adlandıran XIX əsr müəlliflərindən 
fərqli olaraq, bunu köçəriliyin əlaməti deyil, düzgün olaraq Azərbaycanın 
təbii-coğrafi şəraiti ilə izah etmiş, bununla da azərbaycanlıların köçəri xalq 
olmaması nəticəsinə gəlmişdir. Ə.Sumbatzadə XIX əsrdə Azərbaycanın 
ictimai-iqtisadi fikir tarixinin bütün mənzərəsinin elmi təhlilini vermiş və 
bu vacib, ümdə problemin həlli, yəni həmin dövrdə Azərbaycanda sənaye 
həyatının öyrənilib tədqiq edilməsində mühüm rolu olmuşdur.  Burada 
 494 
1964-cü ildə "Elm" nəşriyyatı tərəfindən dərc olunan "XIX əsrdə 
Azərbaycan Sənayesi" adlı əsəri xüsusi əhəmiyyəti kəsb edir. 
Deməli, 50-60-cı illərdə Azərbaycanda göstərilən sahələr 
üzrə elmi iqtisadi məktəblər yaranıb fəaliyyət göstərməyə 
başlayır. Həmin dövrdə Azərbaycan iqtisadçılarının böyük bir 
qrupu siyasi iqtisadın aktual problemləri ilə məşğul olmuşlar. 
Bura: H.Dadaşov, B.Axundov, Ə.Qasımov, M.H.Sultanov, 
Y.Məmmədov, H.Şirinov, F.Əmikişiyev, Ə.Heydərzadə, 
Q.Heydərov, Ə.Axundov, Q.Sadıqov, T.Vəliyev, S.İbadov, 
R.Qarayev və b.-nı aid etmək olar. 
XX əsrin 50-60-cı illərində Azərbaycanın görkəmli iqtisadçıları 
tərəfindən iqtisadi qanunların fəaliyyəti və istifadə mexanizminin 
tədqiqinə aid fikirlər söyləyərək B.Axundov tərəfindən tələbatın artması 
qanununun ilk tədqiqatçısı olduğunu qeyd etməliyik. 
B.Axundovun qeyd etdiyi kimi "Tələbatın artması qanununun 
fəaliyyətinin ən mühüm ictimai istehsalın artması ilə cəmiyyətin, onun 
üzvlərinin tələbatı arasında hər bir konkret dövrə xas olan müəyyən 
nisbətdən ibarətdir".89 Göründüyü kimi tələbatın artması qanununun 
fəaliyyət gücü kütlənin tələbatının onun istehsalına nisbəti ilə, yəni 
əhalinin rifahının əldə edilmiş səviyyəsi ilə ölçülür. Bu nisbət məlum 
olduğu kimi daim dəyişir. Lakin heç bir zaman tam tarazlaşmır. Çünki, bir 
qayda olaraq, "tələbat istehsalın və istehlakın həcmindən" həmişə irəlidə 
gedir.  Onu da qeyd edək ki, kütlələrin tələbatının ağlauyğun şəkildə 
formalaşmasını öyrənmək və tələbatı düzgün və mütənasib olaraq nəzərə 
almaq iqtisadi nəzəriyyənin çox mühüm vəzifəsidir. Bunun üçün də ilk 
növbədə Ümumi Daxili Məhsulda (ÜDM) istehlak və yığım arasında 
optimal nisbətin müəyyən olunması vacibdir. 
B.Axundovun fikrincə - tələbatın artması qanununun başlıca 
fəaliyyət mexanizmi cəmiyyətin əsas iqtisadi ziddiyyətlərindən, yəni bütün 
cəmiyyətin və onun ayrı-ayrı üzvlərinin hədsiz dərəcədə artan tələbatı ilə 
                                                        
89 Бах. Б.Й.Ахундов, Марксизм-ленинизм сийаси игтисадынын предмети вя 
методу, Бакы. 1983, с.74 
 495 
ictimai istehsalın hər bir müəyyən dövr üçün əldə edilmiş səviyyəsi 
arasında olan ziddiyyətdən ibarətdir. Onun dediyi kimi "İctimai əmək 
məhsuldarlığının durmadan artması... cəmiyyətin və onun üzvlərinin 
fasiləsiz artan tələbatını ödəmək üçün zəruri şərtdir..."90 Deməli , tələbatın 
artması və digər iqtisadi qanunların fəaliyyət mexanizmi insanların istehsal 
fəaliyyətinə istiqamət verir ki, bu da insanlar tərəfindən hər bir dövrdə 
qarşıya qoyulmuş məqsədlərin həyata keçirilməsinə köməklik edir. Məlum 
olduğu kimi qanunların və o cümlədən tələbatın artması qanununun 
fəaliyyət mexanizmi müəyyən tarixi dövrün olduğu mərhələlərlə və eləcə 
də bazar iqtisadiyyatı şəraitində müxtəlif komponentlərinin məcmuudur 
və onlardan istifadə mexanizminin qarşıya qoyduğu məqsədə çatmaq üçün 
tətbiq edilən müxtəlif iqtisadi metodların və üsullarının məcmusudur. 
50-60-cı illərdə Azərbaycan iqtisadi fikrinin inkişafında B.Axundov, 
Ə.Fərəcov, M.Mustafayev, Y.Məmmədov, T.Vəliyev, A.Həsənov və b-nın 
mühüm rolu olmuşdur. 
Azərbaycanda iqtisadi fikir tarixinin bu mərhələsində aqrar fikrin 
inkişafında xidməti olan alimlərdən Ə.Mahmudov, S.Mirzəyev, 
A.Ələsgərov, H.Qasımov, Ə.Verdiyev, H.Xəlilov, T.Babayev, Ə.Qasımov, 
R.Məmmədov və b. olmuşdular. 
Azərbaycanda bu illərdə sənaye problemlərinin öyrənilməsində 
A.Ağayev, A.Əlibəyov, Ş.Muradov, Z.Səmədzadə, Ə.Zərgərov, M.Tağıyev, 
F.Fərəcov, V.Axundov və b.-nın böyük rolu olmuşdur. 
Habelə, Azərbaycanda 50-60-cı illərdə Yaxın və Orta Şərq ölkələrinin 
iqtisadiyyatına aid maraqlı tədqiqatlar aparan alimlərdən H.Hüseynov, 
İ.Əlibəyov, A.Bitte, D.Vəliyev və b.-nı göstərmək olar. 
Bu illər Azərbaycanda iqtisad elminin nisbətən yeni sahəsi sayılan 
riyazi iqtisadiyyat, modelləşdirmə, proqramlaşdırma və proqnozlaşdırma 
sahələri ilə məşğul olan iqtisadçılardan B.Musayev, Q.İmanov, Ə.Əlirzayev 
və b.-nın tədqiqatları diqqəti cəlb edir. 
XX əsrin 70-80-cı illərində isə Azərbaycanda iqtisad elmi və fikrinin 
inkişafında mühüm mərhələ olmuşdur. Ona görə də nəzəri iqtisadi 
məsələlərin öyrənilməsi həmin dövrün əsas əlaməti hesab olunmalıdır. 
                                                        
90 Бах. Б.Й.Ахундов, Марксизм-ленинзм сийаси игтисадынын предмети вя 
методу,  Бакы, 1983,    сящ. 75-76 
 496 
Nəzəri iqtisadi fikrin inkişafı üçün 70-80-cı illərdə iqtisadi şərait 
formalaşmış, elm və təhsil müəssisələri möhkəmləndirilmiş, iqtisadi 
mətbuatın fəaliyyəti təkmilləşdirilmiş, iqtisadi kadrların hazırlanması daha 
da yaxşılaşdırılmışdır. Həmin illərdə siyasi iqtisadın bir çox problemləri 
Azərbaycanın görkəmli iqtisadçı alimləri T.Vəliyev, M.Allahverdiyev, 
Ş.Muradov, Z.Səmədzadə, Ə.Mahmudov, A.Nadirov, A.Ələsgərov, 
H.Şirinov, Ə.Axundov, S.Hüseynov, S.Səfərov, M.Meybullayev, 
M.Əhmədov və b. tərəfindən tədqiq olunmuşdur. Bu illərdə bu görkəmli 
iqtisadçı alimlərin yaratdıqları elmi məktəblər bir çox gənc kadrları öz 
ətrafına toplayaraq nəzəri iqtisadi fikrin formalaşması və inkişafına əsaslı 
təsir göstərmişlər. 
Tarixi inkişafın bütün mərhələlərində olduğu kimi, bu mərhələdə də 
iqtisadi fikir, iqtisadi düşüncə tərəqqiyə bu və ya digər dərəcədə təsir 
etmişdir. Lakin bu bir həqiqətdir ki, iqtisad elmi bir sahə kimi XIX əsrdə 
daha qabarıq surətdə fəaliyyət göstərmişdir. XX əsrdə isə bu elmin rolu 
daha da artmış, dünya iqtisadiyyatının inkişafına güclü təkan vermişdir. 
1776-cı ildə A.Smitin "Xalqların sərvətinin təbiəti və səbəbləri 
haqqında" klassik əsərinin nəşri cəmiyyətin inkişaf konsepsiyasının 
formalaşmasında ciddi amil rolunu oynamışdır. Deməli, 200 ildən artıqdır 
ki, A.Smitin iqtisadi təlimi dünyanın bir çox ölkələrində iqtisadi siyasətin 
əsasını təşkil etmişdir. 
XX əsrdə Azərbaycanın iqtisadiyyatı 70 il SSRİ-nin tərkibində 
olmasına baxmayaraq, o, əsrlərə bərabər inkişaf yolu keçmişdir ki, bu da 
70-80-cı illərdə Azərbaycanda istehsalın elmi-texniki potensialının 
səviyyəsinə görə qonşu dövlətlərdən xeyli irəlidə olmuşdur. Bu fikri həmin 
illərdə Azərbaycanın çoxsahəli sənayeyə, güclü aqrar sektora malik olması 
da bir daha təsdiq edir. 
Cəsarətlə deməliyik ki, mərkəzin təzyiqinə, hakim ideologiya ilə 
bağlı meydana çıxan çətinliklərə baxmayaraq bu illərdə Azərbaycanın 
iqtisadçı alimləri ölkə iqtisadiyyatının ən aktual problemlərinin tədqiqində 
aparıcı rol oynamışlar. Bu dövrdə Azərbaycan SSR EA-nın "İqtisadiyyat" 
İnstitutunda istehsalın intensivləşdirilməsi, əmək məhsuldarlığı, 
demoqrafiya, məşğulluq, məhsuldar qüvvələrin yerləşdirilməsi 
problemləri kompleks şəkildə tədqiq olunmuşdur. 80-cı illərin sonlarında 
 497 
Azərbaycanda müstəqillik ideyaları uğrunda mübarizənin genişləndiyi bir 
şəraitdə iqtisadçı alimlərimiz respublikanın təbii sərvətləri, istehsal 
potensialından istifadə ilə bağlı daha prinsipial mövqe tutmuşlar. 
Bu illərdə Azərbaycanın hər cür sərvət və zənginliklərindən ölkə 
mənafeyi üçün  istifadə edilməsi öz növbəsində müvafiq istehsal 
sahələrinin geniş miqyasda inkişafına səbəb oldu. 70-80-cı illərdə iqtisadi 
inkişaf sürəti sənayedə struktur dəyişiklikləri, iqtisadiyyatda əsaslı vəsait 
qoyuluşunun həcmi və istiqamətləri baxımından XX əsrin ən məhsuldar 
dövrü olmuşdur. Bu illərdə Azərbaycan nəinki özünü təmin etmiş, hətta 
hər il külli miqdarda vəsaiti keçmiş ittifaq fonduna ayırmışdı. 
Təsadüfi deyildir ki, keçmiş müttəfiq respublikalar içərisində demək 
olar ki, ilk dəfə Azərbaycanda iqtisadi müstəqillik konsepsiyasının 
hazırlanması zərurəti meydana çıxmışdır. XX əsrin sonlarında yenidən öz 
mili müstəqilliyini qazanandan sonra Azərbaycanın ictimai-siyasi 
həyatında baş verən yeniləşmə ilə onun sosial-iqtisadi inkişaf sisteminin də 
xarakterində gedən əsaslı dönüşün keçid mərhələsi ilə eyni vaxtda üst-üstə 
düşməsi nəticəsində böhranın miqyasının daha da genişlənməsi, xüsusən 
də iqtisadi tənəzzül prosesinin xeyli kəsik və təzadlı cəryan etməsini 
doğurdu. Bu şəraitdə Azərbaycan iqtisadiyyatının hansı əsasla və necə 
inkişaf etməsi məsələləri qeyri-müəyyən baxışların və mövqelərin təsiri ilə 
hərc-mərclik şəraitində get-gedə geriləmə vəziyyətinə düşməklə, özünün 
müəyyən sahələrində mövcud istehsal potensialını hətta imkan daxilində 
tam qoruyub saxlamaq da mümkün olmadı. Həmin illərdə Azərbaycanda 
başlıca diqqət ölkə üçün yeni, həm də çox maraqlı görünən bazar 
münasibətlərinə tezliklə keçilməsinə artan güclü meyl həmin vaxtlar ondan 
heç də az əhəmiyyətli olmayan iqtisadi inkişafın öz həllini gözləyən başqa 
təxirəsalınmaz tərəflərinə diqqəti üstələdi. Bu şəraitdə  demək olar ki, 
bütün səviyyələrdə ölkə iqtisadiyyatının aqrar böhrandan çıxması, ən 
vacibi isə Azərbaycanın yeni mühitlə gələcək tərəqqisinin səmərəli 
istiqamətlərinin müəyyən edilməsi barədə məqsədli elə bir ardıcıl fəaliyyət 
göstərilmədi. Təbii ki, yeni sistemə keçid məqsədləri ilə bu zəmin üzərində 
Azərbaycanın iqtisadiyyatının konkret olaraq hansı istiqamətlərdə inkişaf 
vəzifələri bir-birilə qarşılıqlı sıx əlaqəlidir. Bununla belə bu üzvi bağlılıq 
heç də onların hərəsinin özlərinə məxsus həll etməli olduqları müxtəlif 
 498 
səpkili problemlərin də mövcud olmasını istisna etmir. Əslində bu 
xüsusiyyətləri nəzərə almaqla Azərbaycan iqtisadiyyatı bazar 
münasibətləri sistemində malik olduğu imkanlardan daha dolğun və 
faydalı istifadə əsasında yüksək inkişaf səviyyəsinə qalxa bilər. Bunu 
xüsusi olaraq qeyd etməliyik ki, 80-cı illərin sonlarında Azərbaycanda 
müstəqillik ideyaları uğrunda mübarizənin genişləndiyi bir şəraitdə 
iqtisadçı alimlərimiz respublikanın təbii sərvətləri, istehsal potensialından 
istifadə ilə bağlı daha prinsipial mövqe tutmuş və Azərbaycanın bir 
müstəqil dövlət kimi yaşamağa qadir olduğunu konkret faktlarla sübut 
etmişlər. 
Deməli, XX əsrin son illərində əsas məsələ azad iqtisadiyyatın 
Azərbaycanda xüsusiyyətləri, dünyanın inkişaf meylləri nəzərə alınmaqla 
qurulmasıdır. Bunun üçün də Azərbaycanda iqtisadi fikrin mövcud elmi 
potensialı bir növ inventarizasiya edilməli, dünya iqtisadiyyatında qəbul 
edilmiş normalar, baxışlar artıq özünü doğrultmuş iqtisadi prinsiplər, 
modellər nəzərə alınmaqla prioritet istiqamətlər müəyyən edilməlidir. 
Bununla da yaxın və uzaq gələcək dövrlərdə Azərbaycanın iqtisadi inkişaf 
strategiyası hazırlanmalıdır. Bütün bunlar iqtisadi fikir və ideyaların daha 
da inkişaf etdirilməsi, ona diqqətin artırılması nəticəsində təmin 
edilməlidir. 
 
§4. MÜASİR DÖVRDƏ (90-2000-ci illərdə) 
AZƏRBAYCANIN İQTİSADİ FİKRİNDƏKİ DƏYİŞİKLİK, 
ONUN İQTİSADİ ƏDƏBİYYATDA VƏ DÖVLƏTİN İQTİSADİ 
SİYASƏTİNDƏ ƏKSİ 
 
Artıq XX əsr XXI əsrə qovuşmuşdur. Bu tarixi dövrdə həyatımızın 
bütün sahələrində, o cümlədən Azərbaycanın milli iqtisadiyyatında da 
böyük dəyişikliklər baş vermişdir. Belə ki, Azərbaycanda sovet dövründə 
iqtisad elmləri sistemi yaradılmış, yüksək ixtisaslı iqtisadçı kadrlar 
hazırlanmış, xalqın iqtisadi təfəkkürü inkişaf etmişdir. Bu dövrdə iqtisadi 
fikir üçün mühüm səciyyəvi cəhət iqtisad elminin differensiyasıdır. 
Deməli, bu tarixi dövrdə nəzəri iqtisad (siyasi iqtisad), sahə və sahələrarası 
iqtisad elmləri yaranıb inkişaf etmişdir. 
 499 
Lakin eyni zamanda bu dövrdə iqtisad elmləri sistemində müəyyən 
nöqsanlar da mövcud olmuşdur və onlar tədricən artmışdır. XX əsrin son 
onilliyində iqtisad elmləri sistemində ciddi yeniləşmə baş vermişdir. Bu 
yeniləşmənin mahiyyətini izah etmək üçün sovet dövründə iqtisadi fikirdə 
mövcud olan çatışmazlıqları göstərməklə, onların aradan qaldırılması 
iqtisadi tədbirlər görmək üçün vacibdir. 
Müasir dövrdə  Azərbaycanın iqtisadi fikrində (iqtisad elmləri 
sistemində) mövcud olan başlıca nöqsanlar aşağıdakılardan ibarətdir: 
birincisi, iqtisad elminin siyasət və ideologiya ilə əvəz olunması kimi 
ziyanlı bir vəziyyət əmələ gəlmişdir; 
ikincisi, əslində bununla da iqtisadi nəzəriyyə elmi həyatın 
reallıqlarından uzaq düşmüşdür; 
üçüncüsü, iqtisad elmində ayrı-ayrı fikir və mülahizələrin generatoru 
kimi iqtisadçı alimlər deyil, partiyanın qurultay, plenumlarının qərar və 
qətnamələri çıxış edirdi; 
dördüncüsü, real iqtisadi hadisələrə münasibətdə formasiyalıq və 
siniflik prinsipləri mütləqləşdirilmişdir; 
beşincisi, məlum səbəblər üzündən Azərbaycanda iqtisad elmi əyalət 
məhdudiyyətindən azad ola bilməmişdir. Deməli, əslində iqtisad elmi 
ölkəmizin bugünkü suverenliyi istiqamətində inkişaf etdirilməlidir; 
altıncısı, ideoloji məhdudiyyt və qadağalar ucbatından Azərbəycan 
xalqının iqtisadi fikir tarixində çoxlu ağ səhifələr mövcud olmuşdur; 
yeddincisi, dünya iqtisadi fikri ilə əlaqə olduqca məhdud və qapalı 
olmuşdur. 
Ümumiyyətlə, tarixi inkişafın bütün mərhələlərində iqtisadi fikir, 
iqtisadi düşüncə tərəqqiyə bu və ya digər dərəcədə təsir göstərmişdir. 
Lakin bu da bir həqiqətdir ki, iqtisad elmi bir sahə kimi XIX əsrdə daha 
qabarıq surətdə fəaliyyət göstərmişdir. XX əsrdə bu elmin rolu daha da 
artmış, dünya iqtisadiyyatının inkişafına güclü təkan vermişdir. 
Bazar münasibətlərinə keçmək məqsədilə müstəqil Azərbaycan 
Respublikası öz iqtisadi inkişaf modelini azad iqtisadiyyat prinsipləri 
əsasında qurur. Əlbəttə, bu heç də o demək deyildir ki, illər boyu 
Azərbaycanda formalaşmış iqtisad elmi hər şeydən imtina etməli, bir növ 
fəaliyyətə yenidən başlamalıdır. 
 500 
Birincisi, ona görə ki, XX əsrdə Azərbaycan iqtisadiyyatı 70 il keçmiş 
SSRİ-nin tərkibində olmasına baxmayaraq, əsrlərə bərabər olan inkişaf yolu 
keçmişdir. İkincisi, Azərbaycan 80-cı illərin əvvəllərində artıq özünün 
istehsal, elm və texniki potensialının səviyyəsinə görə qonşu dövlətlərdən 
xeyli öndə olmuşdur. 
İqtisadi ədəbiyyatdan göründüyü kimi 90-cı illərdə Azərbaycan 
iqtisadiyyatında sözün əsl mənasında müsbət meyllər güclənmişdir. Bunu 
xüsusilə vurğulamaq lazımdır ki, son illərdə dövlət quruculuğu, yeni 
iqtisadi sistemin formalaşması istiqamətində çox güclü tədbirlər həyata 
keçirmiş, istehsalın aşağı düşməsi meyli dayandırılmış, keyfiyyətcə yeni 
iqtisadi artıma keçmək üçün şərait yaranmışdır. 
 Bu inkişafın ən böyük mahiyyəti odur ki, Azərbaycan bir müstəqil 
dövlət kimi yaşayır, fəaliyyət göstərir. Onun müstəqilliyinin dönməz, əbədi 
xarakter alması ölkəmizin milli iqtisadiyyatının inkişaf strategiyası ilə bağlı 
qlobal işlərin görülməsi üçün əsas yaradır. 
İndi Azərbaycan Respublikası azad, sivil cəmiyyətin əsaslarının 
qoyulması, inkişaf etdirilməsi ilə bağlı konkret addımlar atır. Etiraf 
etməliyik ki, bu sahədə təcrübə o qədər böyük deyildir. Lakin XXI əsrin 
astanasında məlum çətinliklərə baxmayaraq, ölkəmizdə iqtisadi islahatların 
həyata keçirilməsi ilə bağlı çox mühüm işlər görülür. Azərbaycanın dünya 
iqtisadiyyatına inteqrasiya olunması istiqamətində konkret tədbirlər həyata 
keçirilir. Bütün bunlar nəzəri iqtisad elmi qarşısında yeni tələblər qoyur. 
Yeri gəlmişkən bu gün əsas məsələ milli və azad iqtisadiyyatın 
Azərbaycanın xüsusiyyətləri, dünyanın inkişaf meylləri nəzərə alınmaqla 
qurulmasındadır. Buna görə də aydın, əsaslı proqnozlar gərəkdir. Bu isə 
dövlətin müvafiq strukturlarının ən vacib funksiyalarından biridir. 
Azərbaycanın milli iqtisadiyyatının dirçəldilməsində hamı maraqlı 
olmalıdır. Elə mənafelər var ki, onların gözlənməsi hər kəs üçün müqəddəs 
olmalıdır.  Əgər milli və azad iqtisadiyyatın dirçəldilməsi yolları, 
strategiyası haqqında fikir aydınlığı varsa, bunlar araşdırılmalı, 
müzakirələr, diskussiyalar aparılmalı və fikir birliyinə nail olunmalıdır. 
İndi müstəqil dövlətə çevrilmiş Azərbaycan Respublikasının 
qarşısında duran ən başlıca vəzifə siyasi müstəqilliyimizi, ərazi 
bütövlüyümüzü təmin etməklə yanaşı, milli və azad iqtisadiyyatın 
 501 
formalaşması haqqında problemi milli mənafelər baxımından səmərəli və 
həm də optimal müddətə həll etməkdir. Bu baxımdan da yaxın gələcəkdə 
Azərbaycanın sosial-iqtisadi inkişaf konsepsiyası qarşısında ikili bir 
problem durur. Bu, bir tərəfdən azad bazar iqtisadiyyatına keçidlə bağlı 
olaraq milli iqtisadiyyatımızı əsaslı surətdə qurmaq, digər tərəfdən isə 
keçmiş ittifaq əmək bölgüsü şəraitində həyata keçirilmiş vahid təkrar 
istehsal prosesinin tərkib hissəsi olmuş Azərbaycanın suveren dövlətə 
çevrilməsi ilə əlaqədar təkrar istehsalın azad xarakter daşıdığı indiki 
şəraitdə siyasi-iqtisadi müstəqilliyimizi reallaşdırmağa imkan verən milli 
iqtisadiyyatımızı formalaşdırmaq və inkişaf etdirməkdir. 
Onu da qeyd etməliyik ki, milli və azad iqtisadiyyatın nəzəri 
cəhətdən öyrənilməsinə aid alimlərimizdən Z.Səmədzadənin, T.Vəliyevin, 
M.Meybullayevin, M.Əhmədovun, İ.Kərimovun, F.Hüseynovun və b.-nın 
tədqiqatlarına fikir verilməlidir. 
Milli və azad iqtisadiyyatın potensialı nəinki mövcud təkrar istehsal 
şərtləri, resurslar balansı, onların istifadə dərəcəsi ilə habelə elmi-texniki 
tərəqqinin səviyyəsindən asılı olmayaraq hərəkətə gətirilə bilən imkanlarla 
müəyyən olunur. Öz növbəsində makroiqtisadi səviyyədə milli 
iqtisadiyyatın quruluşu əslində ölkədə mövcud istehsal resurslarının 
istifadəsi arasında yaranmış faktiki nisbəti əks etdirir. Bu da son nəticədə 
ictimai əmək bölgüsü ilə müəyyən olunan resursların bölgüsü, milli və 
azad iqtisadiyyatın formalaşmasında mühüm rol oynayır. 
XXI əsrin əvvəllərində Azərbaycanın milli iqtisadiyyatını sistem 
halında təhlil edərkən aşağıdakı cəhətlərə diqqət vermək zəruridir. 
Dünyada elə bir ölkə yoxdur ki, o özünün idxal və ixrac siyasətində 
tənzimləmə üsulundan istifadə etməsin. 
İqtisadi ədəbiyyatda milli və azad iqtisadiyyatın formalaşmasını 
nəzəri cəhətdən təhlil edən iqtisadçılar milli baza (əsas) kateqoriyasına 
xüsusi əhəmiyyət verirlər. Həmin fikirin tərəfdarları belə hesab edirlər ki, 
hər hansı bir ölkənin iqtisadiyyatının rəqabət qabiliyyəti yuxarıda qeyd 
olunan amillərlə yanaşı milli şəraitə, başqa sözlə, milli təsərrüfatın 
quruluşu, milli mədəniyyət, dövlət idarə işçilərinin mentaliteti, hətta 
ölkənin tarixi və s. mühüm təsir göstərir. Deməli, milli baza (əsas) dedikdə 
hər şeydən əvvəl iqtisadiyyatın inkişafına şərait yaradan, onu 
 502 
stimullaşdıran sosial-iqtisadi, ictimai-tarixi mühit, nəhayət, milli 
mentalitetə əsaslanan inkişaf konsepsiyasının olması nəzərdə tutulur. 
Məhz elə buna görə də Çin, Yaponiya, Cənubi Koreya kimi ölkələrdə 
inkişafın hərəkətverici qüvvələri, mənbələri məlum klassik bazar 
prinsipləri ilə izah oluna bilmir. Burada ən mühüm problem milli və azad 
iqtisadiyyatın, iqtisadi inkişafın milli-beynəlmiləl daxili və xarici, liberal 
prinsiplərinin əlaqəsi, optimal nisbətdə reallaşdırılmasıdır. 
Bu gün iqtisad elmi Azərbaycanın sosial-iqtisadi inkişafında 
əvvəllərdə olduğu kimi öz xidmətini göstərməlidir. 90-cı illərdə ölkə 
iqtisadiyyatının strukturunda dəyişikliklər, istehsalın səmərəliliyi, əmək 
ehtiyatları, demoqrafiya, məhsuldar qüvvələrin səmərəli yerləşdirilməsi 
problemləri iqtisadçı alimlərimiz tərəfindən çox ciddi şəkildə 
əsaslandırılmış və bu tədqiqatların nəticəsi müvafiq dövlət strukturl 
tərəfindən istifadə olunur. Deməli, Azərbaycanda milli və azad 
iqtisadiyyatın dirçəldilməsi kimi ali bir məqsəd naminə meydana çıxan 
bütün problemlər dövlətin iqtisadi siyasətində öz həllini tapmışdır.  
Bütün bu illərin əməli nəticəsi olaraq 1995-1997-ci illərdə 
iqtisadiyyatın aşağı düşməsi dayanmış, ayrı-ayrı islahatların, sahələrin 
hesabına az da olsa daxili milli məhsulun artımı müşahidə olunmuşdur. 
İnflyasiya minimuma enməklə, əmtəə və xidmətlərin dövriyyəsinin xeyli 
artması və investisiya qoyuluşunun kəskin çoxalması belə qənaətə gəlməyə 
əsas verir ki, artıq Azərbaycan tədriclə durğunluq mərhələsindən çıxaraq  
canlanma fazasına daxil olmaq ərəfəsindədir. 
Onu da deməliyik ki, bazar münasibətləri Azərbaycanın 
iqtisadiyyatının inzibati-amirlik (totalitar) sistemindən bazar sisteminə 
keçməsinin səmərəli yollarının axtarılması və tətbiqi ilə formalaşır.  Bu 
yollar mövcud sosial-iqtisadi şəraitin təhlili, formalaşmış dinamika və 
meyllərin qiymətləndirilməsi və inkişaf istiqamətlərinin əsaslandırılmasını 
özündə birləşdirir. 
XX əsrin son onillikləri keçmiş sosialist ölkələrinin və SSRİ-yə daxil 
olan müttəfiq respublikaların, o cümlədən Azərbaycanın tarixinə geniş 
miqyaslı iqtisadi-siyasi islahatlar dövrü kimi daxil olacaqdır. 
Bu dövlətlərin və eləcə də inkişaf etmiş klassik bazar iqtisadiyyatlı 
ölkələrin təcrübəsi göstərir ki, bazar münasibətlərinin prinsipləri və 
 503 
iqtisadi sistemin keyfiyyətcə yeni bazisi əsasında, tam surətdə 
müvəffəqiyyətli transformasiyası belə, avtomatik olaraq ölkənin iqtisadi 
yüksəlişini, əhalinin rifahının yaxşılaşdırılmasını təmin etməyə zəmanət 
vermir. Başlıca məsələ, özülü mövcud reallıqlar üzərində qoyulmuş bu 
yeni iqtisadi sistemə söykənərək, ölkəmizin malik olduğu istehsal-resurs 
potensialını daha səmərəli şəkildə istifadə etməklə bazar iqtisadiyyatına 
keçməkdən ibarətdir. 
Azərbaycanda bazar iqtisadiyyatına keçid dövründə iqtisadi 
islahatların ilk addımları bunu əyani surətdə sübut edir. Belə ki, iqtisadi 
islahatların aparılmasının vacib istiqamətləri üzrə təqribən eyni vəziyyətdə 
olan, lakin minimal - xammal ehtiyatları cəhətdən kasıb Baltikyanı 
ölkələrin (Estoniya, Litva və Latviya) və əksinə bu cəhətdən problemi 
olmayan Rusiya və Qazaxıstanın təcrübələri bir daha təsdiq etdi ki, 
Azərbaycanın iqtisadi yüksəlişi, sərvətinin daha da artırılması onun təbii 
ehtiyatları ilə deyil, bu ehtiyatlardan necə istifadə olunmasını müəyyən 
edən üsullarla bağlıdır. 
Əgər ayrı-ayrı istiqamətlərdə aparılan radikal iqtisadi islahatların 
bütövlükdə XX əsrin sonunadək başa çatmasını nəzərə alsaq, onda XXI əsr 
Azərbaycan Respublikasının iqtisadi inkişaf strategiyasında ağırlıq mərkəzi 
tamamilə ölkənin malik olduğu resurs, elmi-texniki potensialdan bu əsasda 
Azərbaycanın dünya təsərrüfat sisteminə qoşulması problemləri üzərinə 
keçəcəkdir. 
Bazar iqtisadiyyatına keçid dövründə iqtisadi islahatların perspektiv 
istiqamətləri mövcud qanunauyğunluqların, meyllərin və struktur 
dəyişikliklərin səmərəliliyini, amillərini nəzərə alaraq formalaşdırılır. 
Makroiqtisadi səviyyədə özəlləşdirmənin sürətləndirilməsini davam 
etdirməklə yeni sahibkarlıq formalarını inkişaf etdirmək və onun 
səmərəliliyi artırmaq üçün baş strateji xətt olmalıdır. 
Bazar iqtisadiyyatına keçid dövründə Azərbaycanın müstəqilliyini 
qorumaq və möhkəmləndirməkdən ötrü onun son məhsul istehsal etmək 
yolu ilə dünya bazarına çıxmaq imkanını təmin etməkdir. Bu mənada 
Azərbaycan Respublikasında bütövlükdə iqtisadi siyasət, o cümlədən 
iqtisadi islahat strategiyası müəyyənləşdirilərkən aşağıdakı istiqamətlər 
əsas götürülməlidir:  
 504 
birincisi, uzun illər boyu ümumittifaq əmək bölgüsündə müvafiq 
olaraq iqtisadiyyatın birtərəfli, qeyri-təkmil və asılı struktura malik olması 
üzündən istər maşın və avadanlıq, istərsə də xammal istehsalı və satılması 
üzrə respublikanın kənardan indiki asılılığını minimuma endirmək, 
istehlak bazarını yerli istehsal hesabına doldurmaq məqsədi ilə 
iqtisadiyyatın bütün sahələrində dövlət səviyyəsində xüsusi proqram 
əsasında zəruri struktur dəyişiklikləri həyata keçirilməlidir; 
ikincisi,   iqtisadiyyatın normal fəaliyyətinin təmin edilməsi üçün 
məqbul həddə dövlət sifarişləri tətbiq edilməlidir; 
üçüncüsü,  qiymətlər dövlət tərəfindən tənzimlənməlidir, lakin 
ümumi islahat gedişində qiymətlərin tam liberallaşdırılması zəruridir; 
dördüncüsü, maliyyə-kredit siyasətinə yenidən baxılmalı, beynəlxalq 
maliyyə və bank təşkilatlarının "tövsiyələrinə" uyğun olaraq aparılmalıdır; 
beşincisi, Azərbaycanın xarici siyasət sahəsindəki fəaliyyəti köklü 
surətdə yenidən qurulmalıdır; 
altıncısı, Azərbaycan iqtisadiyyatının transformasiyası, 
islahatlaşdırılması, o cümlədən bazar münasibətləri mexanizmi sisteminin 
əsası olan mülkiyyət çoxnövlülüyünə keçidi təmin edilməlidir; 
yeddincisi, ölkə iqtisadiyyatında geniş islahatların aparılması ilə 
əlaqədar yaranmış və yarana biləcək sosial gərginliyə yol verməmək, 
əhalinin sosial müdafiəsini təmin etmək üçün təxirəsalınmaz tədbirlərin 
həyata keçirilməsi vacib və zəruridir. 
Artıq Azərbaycanda bu istiqamətdə aparılan ardıcıl və məqsədyönlü 
siyasət nəticəsində 90-cı illərin əvvəllərində itisadiyyatda xroniki xarakter 
almış geriləmə prosesinin qarşısı müəyyən mənada alınmış, ölkənin 
iqtisadi inkişafında yeni mərhələnin təməli qoyulmuşdur. Əldə olunmuş 
makroiqtisadi sabitlik, sənayedə və digər sahələrdə iqtisadi göstəricilərin 
artması Azərbaycanın bazar iqtisadiyyatı istiqamətində inamla irəlilədiyini 
təsdiq edir. 
2001-ci ildə Azərbaycanda Ümumi Daxili Məhsul (ÜDM) istehsalının 
artımı 10 faiz, illik inflyasiya 0,8 faiz, büdcə kəsiri 3 faizdən az olmuşdur. 
Neftin dünya bazar qiymətlərinin aşağı düşməsinin büdcə gəlirinə ciddi 
təsir etməsinə baxmayaraq, Azərbaycan dünyanın bir sıra ölkələrinin, o 
cümlədən Rusiyanın iqtisadiyyatını, maliyyə sistemini bürüyən böhranın 
 505 
təsirindən özünü qoruya bilmişdir. Ənənəvi olaraq Azərbaycan 
iqtisadiyyatında neft məhsulları mühüm rol oynayır. Son illərə kimi dövlət 
büdcəsi gəlirinin 50 faizə qədəri neft məhsullarının satışından qanunla 
müəyyən edilmiş vergi və rüsumların daxil olması hesabına formalaşırdı. 
Neftin dünya qiymətlərinin kəskin surətdə aşağı düşməsi Azərbaycanın 
maliyyə vəziyyətinə xeyli təsir edərək büdcə gəlirinin formalaşmasında 
gərginliklər yaratdı. Lakin bu mənfi faktlar iqtisadi islahatların gedişinin 
təkmilləşdirilməsinə, idarəetmədə struktur dəyişikliklərinin aparılmasına, 
ölkənin malik olduğu ehtiyatların təsərrüfatçılıq dövriyyəsinə cəlb 
edilməsinə təsir etmədi. 
İdarəetmə sisteminin təkmilləşdirilməsi, dövlətin tənzimləyici 
funksiyalarının gücləndirilməsi, daxili bazarın qorunması, sahibkarlıq 
fəaliyyətinin inkişafına maneələrin aradan qaldırılması, investisiya 
fəallığının artması, qeyri-ənənəvi iqtisadi artım mexanizmlərinin işə 
salınması, bir sözlə, iqtisadi islahatların yeni mərhələsinə keçid üçün bir 
sıra tədbirlər həyata keçirildi. 
İndi Azərbaycanda iqtisadi islahatların sürətləndirilməsi üçün 
aşağıdakı tədbirlərin həyata keçirilməsi vacibdir: 
1) Ölkədə dövlət xərclərinin idarə olunması, hüquq və məhkəmə 
islahatının aparılması üçün yüksək səviyyəli komissiyalar yaradılması; 
2) Dövlətin həyata keçirdiyi islahatlarla əlaqədar olaraq hüquq-
mühafizə orqanlarında idarəetmə və icarə strukturlarında korrupsiyaya 
qarşı radikal tədbirlərin görülməsi; 
3) İqtisadi sahədə hüquq-mühafizə orqanlarının fəaliyyətinin yalnız 
cinayət işlərinin istintaqı ilə məhdudlaşdırılması; 
4) Ölkənin maliyyə-kredit, büdcə-vergi siyasətinə nəzarətdə radikal 
dəyişikliklər edilməsi, müəssisə, idarə və təşkilatların maliyyə-təsərrüfat 
fəaliyyətinin konkret faktlara əsaslanmasına diqqətin artırılması; 
5) Ölkənin maliyyə sistemində görülən işlərin, pul vəsaitinin 
formalaşması, bölgüsü və istifadəsində normal şərait yaradılması; 
6) Vergi qanunvericiliyində, xarici investorların və iş adamlarının 
fəaliyyətinə mane olan halların aradan qaldırılması üçün radikal addımlar 
atılması; 
 506 
7) Bankların restrukturlaşdırılması və özəlləşdirilməsi 
istiqamətlərində daha radikal tədbirlərin həyata keçirilməsi; 
8) Dövlət mülkiyyətinin özəlləşdirilməsi haqqında 2001-2005-ci illəri 
əhatə edən İkinci Dövlət Proqramının həyata keçirilməsi təmin edilməlidir. 
Bütün bunlar üçün də Azərbaycanda bazar münasibətlərinin 
formalaşdırılması proqramı iqtisadiyyatın bütün sahələrində aparıcı 
islahatların bir sistem kimi kompleks halında ardıcıl olaraq həyata 
keçirilməsini tələb edir. Bu proqram əslində Azərbaycanın müasir sosial-
iqtisadi vəziyyətinin təhlili ilə başlanmalı və keçid mərhələsində iqtisadi 
siyasətin konseptual  müddəaları, iqtisadi islahatların həyata keçirilməsi 
mərhələləri, yeni idarəetmə sisteminin formalaşdırılması, sosial proseslərin 
tənzimlənməsinin, struktur siyasətinin, beynəlxalq iqtisadi siyasətin 
yenidən qurulması istiqamətləri və s. məsələləri əhatə etməlidir. 
 507 
FƏSIL 20. MÜASIR DÖVRÜN İQTİSADİ  
NƏZƏRIYYƏLƏRI   
 
§ 1. TƏKLIF IQTISADIYYATI  NƏZƏRIYYƏSI 
 
XX əsrin 70-ci illərində yaranan nəzəriyyələrdən biri iqtisadi təklif 
(A.Laffer) nəzəriyyəsidir. Təklif iqtisadiyyatı nəzəriyyəsinin tərəfdarları da 
Fridmen  tərəfindən yaradılmış metodoloji prinsipə əsaslanmışlar. 
Monetarizmin və təklif nəzəriyyəsinin hər ikisinin eyni metodoloji və ideya 
mövqeyindən çıxış etmələrinə baxmayaraq iqtisadi problemlərə 
baxışlarındakı fərqə görə bir-birindən fərqlənirlər. 
Təklif nəzəriyyəsinin ən mühüm xidməti - iqtisadi artım probleminin 
əsaslı surətdə öyrənilməsidir. Təklif nəzəriyyəsinin monetarizmdən fərqli 
cəhəti, onun nümayəndələrinin istehsal amillərinin (kapital və iş qüvvəsi) 
təklifinin uzunmüddətli dövlət tənzimlənməsini, vergi dərəcəsini aşağı 
salmağı və məhdud pul siyasətinin yeridilməsini zəruri hesab etmələridir. 
İqtisadi təklif nəzəriyyəsi məcmu təklifi öyrənən cərəyandır. Onun 
mahiyyəti məcmu təklifi stimullaşdırmaq, istehsalı və məşğulluğu 
fəallaşdırmaqdır. Bu nəzəriyyənin tərəfdarları bazarı - iqtisadiyyatın 
təşkilinin ən səmərəli üsulu və təbii qərarlaşmış iqtisadi fəaliyyət sistemi 
kimi qələmə verirlər. 
Təklif nəzəriyyəsinin nümayəndələri monetarizm tərəfindən 
yaradılmış işsizlik, inflyasiya və iqtisadiyyatın dövlət tənzimləməsi 
konsepsiyalarına bəzi əlavələr etmişlər. Bu nəzəriyyənin tərəfdarları qeyd 
edirlər ki, təbii işsiliyin əsas amili dövlətin sosial təminat sistemidir. Geniş 
miqyaslı sosial proqrama dövlət büdcəsinin xərclərinin artması, sonuncuya 
isə vergi rüsumlarının yüksək dərəcəsinin səbəbi kimi baxırlar. Vergi 
dərəcələri yüksək olduqda vergilər ödənildikdən sonra real gəlirlərin 
səviyyəsi azad əmək bazarı üçün səciyyəvi olan kəmiyyətdən aşağı düşür, 
işə cazibədarlıq və əmək haqqı işləməmə ilə müqayisədə azalır. Bu vaxt 
real gəlirlərlə təmin olunmamış əhalinin çox hissəsi könüllü işsizlər 
sırasına keçir. Bundan başqa, sosial məqsədlər üçün əlavə dövlət xərcləri 
məcmu gəlirdə yığımın payını azaldır. Nəticədə kredit resurslarının 
 508 
həcminin azalması iqtisadi artımın zəifləməsinə səbəb olur və məşğulluğa 
mənfi təsir edir. 
Monetaristlərdən fərqli olaraq təklif nəzəriyyəsinin yaradıcıları 
gözlənilməyən inflyasiyanın əsas səbəbini yüksək vergi dərəcəsinin və 
istehsal məsrəflərinin gözlənilmədən dəyişməsinə səbəb olan dövlət 
fəaliyyətində görürlər. 
Təklif nəzəriyyəsinin nümayəndələri büdcə kəsirini tamamilə qəbul 
etmirlər. Dövlətə gözlənilməyən inflyasiyanın büdcə kanalını tam kəsməyi 
və pul təklifini başqa yolla, kəsiri nəzərə almayaraq dəyişməyi tövsiyə 
edirlər. 
Yeni konservativ iqtisadi artım nəzəriyyəsini tamamilə təklif 
nəzəriyyəsinin nümayəndələri işləyib hazırlamışdır. Bu nəzəriyyədə 
mərkəzi yeri yığım problemi tutur. Onlar yığımın çatışmamasına iqtisadi 
artımın zəifləməsinin əsas səbəbi kimi baxırlar və yığım kəsirini vergi 
sisteminin qeyri-mükəmməlliyi ilə əlaqələndirirlər. 
Təklif nəzəriyyəsinin tərəfdarları dövlətə yığımı vergi islahatının 
köməyi ilə dövlətin sosial xərclərini azaltmaqla, büdcə kəsirini aradan 
qaldırmaqla artırmağa imkan yaratmağı tövsiyə edirlər. Onlar 
amortizasiyanı sürətləndirmək siyasətilə istehsalın stimullaşdırılmasına 
xüsusi əhəmiyyət verirlər. Dövlətdən vergi tənzimlənməsi ilə bazar 
sisteminin normal fəaliyyətini təmin etməyi tələb edirlər. Vergiləri aşağı 
salmaq yolu ilə iqtisadiyyatı stimullaşdırmağın yüksək səmərəliliyini qeyd 
edirlər. Onlar büdcə siyasətini pul siyasətindən ayırırlar. Monetarizmin 
uzunmüddətli pul siyasətinin mütləqləşdirilməsinə qarşı çıxırlar. Qeyd 
edirlər ki, əgər bazar mexanizminin azad fəaliyyəti qeyri-təkmil vergi 
sistemi ilə pozularsa, pul siyasəti özlüyündə onun fəaliyyətinə qəti təminat 
vermir. Pul tənzimlənməsi arzu olunan nəticəni yalnız yeni vergi siyasətilə 
əlaqələndirdikdə verir. Göstərirlər ki, inflyasiyasız iqtisadi artımın 
hərəkətverici qüvvəsi təklif nəzəriyyəsinə uyğun olan və pul kütləsinin 
artım sürətinin azalması ilə möhkəmləndirilmiş vergi stimuludur. 
Təklif nəzəriyyəsində "Laffer səmərəsi" son dərəcə mühüm yer tutur. 
Vergi tənzimlənməsi konsepsiyası ilə büdcənin tarazlığı prinsipi arasındakı 
əlaqənin əsas xətti onun üzərindən keçir. Vergi tənzimlənməsi təklif 
nəzəriyyəsinin mərkəzində durmuş, tarazlı büdcə prinsipi isə inflyasiya və 
 509 
iqtisadi artım konsepsiyalarının əsasını təşkil etmişdi. Təklif nəzəriyyəsinin 
nümayəndələrinin iqtisadiyyatın dövlət tənzimlənməsi sisteminə 
münasibəti ondan ibarətdir ki, bu tənzimləmə uzunmuddətli xarakterə 
malik olmalı və məcmu tələbin antitsiklik idarə olunmasına yox, 
əmtəələrin, kapitalların və digər istehsal amillərinin təklifinin 
stimullaşdırılmasına yönəldilməlidir. 
 
§ 2. SƏMƏRƏLİ GÖZLƏMƏ NƏZƏRİYYƏSİ 
 
XX əsrin 70-ci illərinin ortalarından makroiqtisadi nəzəriyyələr 
sırasına yeni bir nəzəriyyə də daxil olmuşdu. Bu tələbin idarə olunmasının 
ənənəvi keynsçi nəzəriyyəsi - amerikan iqtisadiyyatının makroiqtisadi 
problemlərinin səmərəli həll edə bilmədiyi, keynsçi siyasətin inflyasiya ilə 
səciyyələndiyi dövrdə ABŞ-da yaranmış səmərəli gözləmə nəzəriyyəsidir. 
Onun görkəmli nümayəndələri R.Lukas, T.Sarcent, N.Uolles, C.Mut və 
başqaları olmuşdu. T.Lukas 1996-cı ildə Nobel mükafatı almışdı. Bu 
nəzəriyyənin adı iqtisadi vəziyyətin dəyişməsinə təsərrüfat subyektlərinin 
münasibətinin xarakterini əks etdirir. Şəxsin özünün əvvəlki təcrübəsini 
nəzərə alan, bütün mövcud informasiyanı istifadə edən, sonra isə iqtisadi 
vəziyyətin inkişafının mümkün istiqamətini müəyyən dərəcədə görməyi 
bacaran münasibət səmərəli adlanır. Səmərəli gözləmə anlayışını ilk dəfə 
iqtisadi ədəbiyyata 1961-ci ildə C.F.Mut gətirmişdi. Səmərəli gözləmə 
nəzəriyyəsi "yeni klassik makroiqtisadi nəzəriyyə" də adlanır və bəziləri  
buna gələcəyin nüfuzlu nəzəriyyəsi kimi böyük ümid bəsləyir. Səmərəli 
gözləmə nəzəriyyəsi metodoloji əsası monetarizmlə eyni olan neoklassik 
təsəvvürlü makroiqtisadi nəzəriyyədir. Bu nəzəriyyə prinsipcə neoklassik 
istiqamət kimi azad sahibkarlıq konsepsiyasına və iqtisadiyyatın öz-özünə 
bazar tənzimlənməsinə əsaslanmışdı. O həm də mikroiqtisadi nəzəriyyəyə 
əsaslanır. Bu nəzəriyyə iqtisadçıların çoxdan gözlədiyi makro və mikro 
nəzəriyyələr arasında əlaqə  yaratmağa çalışır. Səmərəli gözləmə 
nəzəriyyəsi təklif siyasətinin köməyi, iqtisadi sabitsizliyin həll edilməsini 
mümkün hesab edən konsepsiyalarla təmsil olunduğundan diqqəti cəlb 
etmişdi. Səmərəli gözləmə nəzəriyyəçilərinin fikrincə dövlət iqtisadiyyata 
nə qədər az müdaxilə edərsə o qədər yaxşıdır. Hesab edirlər ki, məhz bu 
 510 
müdaxilə iqtisadiyyatın sabitliyini pozur, onu daima şok vəziyyətinə salır. 
Onlar son dövrlərin inflyasiyasının  sürətini isə tamamilə təklif və qiymətlə 
əlaqədar olan təsadüfi şoklarla izah etmişlər. 
Səmərəli gözləmə nəzəriyyəsi Keynsin makroiqtisadi nəzəriyyəsini 
tənqid edən və ona alternativ olan nəzəriyyədir. Səmərəli gözləmə 
nəzəriyyəçiləri monetarist qaydanın xeyrinə keynsçi diskretsion siyasətdən 
imtina etməyi məqsədəuyğun hesab edirlər. Onlar göstərirlər ki, diskresion 
siyasət iqtisadi sabitsizliyi gücləndirir. 
Səmərəli gözləmə nəzəriyyəçilərinin dəlillərinə görə keynsçi ucuz 
pul siyasəti istehsalın real həcminin və məşğulluğun arzu olunan artımına 
deyil, inflyasiyaya səbəb olmuşdu. Bu nəzəriyyəyə görə bazar subyektləri 
ekspansiya siyasətinin qiymətlərin artmasını  görə bilir və əmtəələrin 
qiymətinə, nominal əmək haqqı dərəcəsinə, nominal faiz dərəcələrinə aid 
olan qərar qəbul edərək onun gözlənilən nəticələrini nəzərə alır. Səmərəli 
gözləmə nəzəriyyəçiləri göstərirlər ki, məcmu təklif əyrisi şaquli xəttdir və 
məcmu tələbin genişlənməsi dərhal qiymətin səviyyəsinin uyğun 
artmasına səbəb olur, ona görə də istehsalın həcmi ölkədə dəyişməz qalır. 
Səmərəli gözləmə nəzəriyyəçiləri əsaslı surətdə aşağıdakı müddəa 
xarakterli ilkin şərtlərə əsaslanmışlar:   təsərrüfat prosesinin iştirakçıları 
iqtisadiyyatın necə fəaliyyət göstərdiyini başa düşür; siyasi və digər 
dəyişikliklərin gələcək nəticələrini qiymətləndirməyi bacarır; özlərinin 
mənafeyinə cavab verən davranış xəttini seçə bilir. Səmərəli gözləmə 
nəzəriyyəsinə "yeni klassik makroiqtisadi nəzəriyyə" xarakteri verən 
müddəa isə onların  yüksək bazar rəqabətliliyinə malik olmasıdır; qiymət 
və əmək haqqının səviyyəsi isə "tələb və təklifin dəyişməsinə dərhal 
uyğunlaşır" fikrində olmalarıdır. 
Səmərəli gözləmə nəzəriyyəsinin əsasını "əhalinin özünün ümidinə 
ümumi münasibəti diskretsion sabitləşdirmə siyasətini səmərəsiz edir" 
müddəası təşkil  edir. Bu nəzəriyyəyə görə siyasətin səmərəsizliyi siyasi 
səhvlərlə, yaxud vaxtında qərar qəbul etməyi bacarmamaqla deyil, bu 
siyasətin gözlənilən nəticələrinə insanların münasibətləri ilə şərtlənir. 
Səmərəli gözləmə nəzəriyyəçiləri göstərirlər ki, əhali sabitləşdirmə 
siyasətinin gözlənilən nəticələrinə münasibət bildirdikdə, onun səmərəliliyi 
sıfra bərabər olur. 
 511 
Beləliklə, iqtisadiyyatın makroiqtisadi problemlərinə səmərəli 
gözləmə nəzəriyyəsi mövqeyindən yanaşma istər-istəməz aşağıdakı ən 
radikal antikeynsçi nəticələrə gətirib çıxarır: Hökumət ancaq inflyasiyanın 
sürəti kimi nominal dəyişikliklərə təsir etməyi bacarır, lakin onlar istehsal 
və məşğulluq kimi real kəmiyyətlərə münasibətdə gücsüzdür; antitsiklik 
sabitləşdirmə siyasətini həyata keçirmək üçün heç bir imkan yoxdur. 
Bunlar isə səmərəli gözləmə nəzəriyyəsinin "yeni klassik 
makroiqtisadiyyat" adını almasını təbii edir.  
Səmərəli gözləmə nəzəriyyəçiləri iqtisadi nəzəriyyədə hamının qəbul 
etdiyi insanların davranışlarında özlərini səmərəli aparmaları qənaətini 
əsas götürərək öz diqqətlərini hər şeydən əvvəl cari inflyasiyaya, xüsusən 
də iqtisadi siyasətin təntənə ilə deyilən tədbirlərinə, pul kütləsinin elan 
edilmiş artım istiqamətlərinə, valyuta kursunun dinamikasına 
cəmləşdirmişlər. Onlar hesab edirlər ki, səmərəli davranan iqtisadi 
subyektlər (sahibkarlar, istehlakçılar və fəhlələr) inflyasiyanın həqiqi 
inkişafına əks olan hər hansı sxem əsasında qiymət gözləməsini 
yaratmırlar. Bazar subyektləri onların pul mənafelərinə məxsus olan 
predmetlərə dair gözləmə yaratdıqda informasiya toplayır və dərk edir. 
Son nəticədə iqtisadi subyektlər, onların əlində inflyasiya prosesinə aid 
olan bütün bu informasiyaların onların şəxsi mənafelərinə  uyğun olan 
qərarları qəbul etmək üçün səmərəli istifadə etmək imkanlarına malik 
olurlar. 
Səmərəli gözləmə nəzəriyyəsi praktiki olaraq siyasətçilərin inflyasiya 
və işsizlik arasında seçmə yol verən istənilən variantlarından imtina etmək 
deməkdir. Bu nəzəriyyə işsizliyin təbii səviyyəsi fərziyyəsinin 
variantlarından biridir. Təbii səviyyə fərziyyəsi işsizliyin və inflyasiyanın 
yüksək artım sürətlərinin eyni zamanda baş verməsini, daha doğrusu, 
iqtisadiyyatın staqflyasiya vəziyyətində olmasını mümkün sayır. 
Təbii səviyyə fərziyyəsinin digər variantı          uyğunlaşdırılmış göz-
ləmə nəzəriyyəsidir. Bu nəzəriyyə M.Fridmen tərəfindən irəli sürülmüşdü. 
Uyğunlaşdırılmış gözləmə nəzəriyyəsi güman edir ki, nominal əmək 
haqqının dəyişməsi qiymətin səviyyəsindəki dəyişiklikdən geri qalır. Məhz 
bu vaxt qalığı mənfəətin yüksəldilməsini mümkün edir ki, bu da öz 
növbəsində məşğulluğu müvəqqəti stimullaşdırır. Lakin nominal əmək 
 512 
haqqı bir az keçəndən sonra mənfəətin azalmasına səbəb olmaqla istehsala 
və məşğulluğa olan qısamüddətli stimulu ləğv edərək yüksələcəkdir. Buna 
görə də uzunmüddətli planda inflyasiya və işsizliyin səviyyəsi arasında 
alternativlik yoxdur. Uzunmüddətli Fillips əyrisi şaquli düz xətt 
şəklindədir. Bu isə o deməkdir ki, Keynsin stimullaşdırıcı siyasəti işsizliyin 
səviyyəsini azaltmaq əvəzinə inflyasiyanın getdikcə artmasına gətirib 
çıxarır. 
Uyğunlaşdırılmış gözləmə nəzəriyyəsində yalnız qısamüddətli 
planda inflyasiyanın və işsizliyin alternativliyi mümkün sayılır. Lakin 
uzunmüddətli planda bu cür alternativliyin olmadığı qeyd olunur. 
Səmərəli gözləmə nəzəriyyəçiləri isə göstərirlər ki, makroiqtisadi siyasət, 
onun nəticələri fəhlələr tərəfindən əvvəlcədən nəzərə alındığından 
(səmərəsiz olması üzündən) inflyasiya və işsizlik arasında hətta qısa 
müddətdə də alternativ əlaqə yoxdur. 
İşsizliyin səviyyəsini təbii səviyyədən aşağı salmağa göstərilən hər 
cür cəhd Fillips əyrisini pozan qüvvələri hərəkətə gətirir və onu sağa çəkir: 
Fillips əyrisinə görə işsizlik və inflyasiya arasında sabit  alternativ əks əlaqə 
mövcuddur, daha doğrusu hər ikisi eyni zamanda baş vermir və onlar əks 
istiqamətdə dəyişir. Fillips əyrisi modelində inflyasiyanın yüksək səviyyəsi 
adətən işsizliyin səviyyəsinin azalması ilə müşayiət olunur. 
Beləliklə,  təbii səviyyə fərziyyəsinin səmərəli gözləmə ehtimalına 
əsaslanan variantının tərəfdarları hesab edirlər ki, işçilər stimullaşdırıcı 
siyasətin inflyasiyalı səmərəsini görürlər.  Bu nominal əmək haqqının  
artırılması tələblərində əks etdirilir, nəticədə qısa müddətdə məşğulluğun 
heç bir artımı olmur. Uyğunlaşdırılmış gözləmə variantının tərəfdarları 
hesab edirlər ki, Fillips əyrisində əks olunmuş ənənəvi əlaqələr mövcud 
deyil. Tələbin idarə olunmasına aid stimullaşdırıcı siyasət işsizliyi tez bir 
zamanda sabit azaltmadan inflyasiyanın artmasına səbəb olur. 
Deməli, təbii səviyyə fərziyyəsinin müxtəlif variantlarının (səmərəli 
gözləmə və uyğunlaşdırılmış gözləmə) birgə gəldikləri nəticəyə əsasən 
tələbin stimullaşdırılması siyasəti uzunmüddətli planda istehsalın real 
həcminə və məşğulluğa təsir göstərə bilmir, ancaq yalnız qiymətin 
səviyyəsinə təsir göstərə bilir.  
 
 513 
 
 
 
§ 3. NEOKLASSİK SİNTEZ NƏZƏRİYYƏSİ 
 
İqtisad elmində kök salmış makroiqtisadi nəzəriyyələr iqtisadiyyatın 
necə fəaliyyət göstərdiyini izah etməkdə öz aralarında rəqabət aparan və 
biri-digərinə alternativ olan nəzəriyyələr olmuşdu. Bu nəzəriyyələrə 
neoklassik, keynsçi, monetarist, təklif iqtisadiyyatı və səmərəli gözləmə 
nəzəriyyələri daxildir. Bu nəzəriyyələr, xüsusən də neoklassik və 
keynsçilik daim təkamülə uğramış, inkişaf edib təkmilləşmişdi. Hər bir 
nəzəriyyənin tərəfdarları iqtisadiyyatın makroiqtisadi problemlərinə aid 
olan əsas müddəalara vaxtaşırı yenidən baxıb, öz mövqelərində 
dəyişikliklər etməklə mühüm kompromislərə nail olmuşlar. Lakin 
monetarizm və səmərəli gözləmə nəzəriyyəsinin makroiqtisadi siyasətə 
güclü təsir göstərməsinə baxmayaraq, hamı tərəfindən qəbul olunmuş 
nöqtey-nəzər öz əmələ gəlməsi ilə keynsçilikdə qalmışdı. 
İqtisadi nəzəriyyələrin təkamülünün indiki son mərhələsində onun 
ənənəvi istiqamətlərinin - keynsçiliyin və neoklassizmin ünvanına tənqid 
getdikcə artmışdı. Bununla yanaşı, onların əsasında konsepsiyaların yeni 
variantlarının, iqtisadi doktrinanın yenidən qiymətləndirilməsi, 
iqtisadiyyatın tənzimlənməsinin yeni metodlarının yaradılması prosesi 
gedir. XX əsrin 80-cı illərinin əvvəllərindən mühafizəkar meyllər, iqtisadi 
nəzəriyyədə azad sahibkarlıq iqtisadiyyatı bayrağı altında yeni 
mühafizəkar istiqamət olduqca güclənmişdi. Nəticədə ön plana neoklassik 
yönümlü təklif iqtisadiyyatı və səmərəli gözləmə nəzəriyyələri keçmişdi. 
Müasir dövrdə həm də istiqamətlər, cərəyanlar və məktəblər 
arasındakı hüdudların silinməsi prosesi gedir. Çünki əsas istiqamətlərdən 
heç biri müasir iqtisadiyyatın həqiqi vəziyyətini əks etdirmir.  Onların hər 
biri bu və ya digər real prosesləri əsas götürür və bu prosesləri birtərəfli 
izah edirlər. Ona görə də müasir dövrdə iqtisadi proseslərin 
mürəkkəbləşməsi, müəssisələrin iriləşməsi, satış probleminin 
kəskinləşməsi ilə iqtisadi problemlərin praktiki həllinin çətinləşməsi 
üzündən müxtəlif istiqamətlərin yaxınlaşma və sintez prosesi güclənmişdi. 
 514 
Bu yaxınlaşmanın obyektiv əsası praktiki vəzifələrin həllində dövlətin 
rolunun artmasıdır.   
Əsas istiqamətlərin sintezləşməsinin əsasında onların tədqiqat 
predmetinin ümumiliyi durur. Müasir dövrdə müxtəlif istiqamətin iqti-
sadçıları öz diqqətlərini iqtisadi artım, onun amilləri və nəticələri, 
inhisarlar, dünya iqtisadiyyatı, inkişaf edən ölkələrin iqtisadi problemləri, 
ətraf mühitin mühafizəsi məsələləri kimi aktual problemlərə 
cəmləşdirmişdir. 
Neoklassizm və keynsçilik sintezinin əsasını neokeynsçi iqtisadçılar 
(Nobel mükafatı laureatları C.Xiks və P.Samuelson) qoymuşdu.  Onlar 
Keynsin nəzəriyyəsinə neoklassik təsvir vermiş, onu neoklassik iqtisadçı 
adlandırmış və onun iqtisadi nəzəriyyəsinin neoklassik ənənələri və 
kökləri haqqında danışmışlar. "Neoklassik sintez" anlayışı ilk dəfə 1937-ci 
ildə ingilis iqtisadçısı C.Xiks tərəfindən işlənilmişdi. Neoklassik sintez 
keynsin nəzəriyyəsilə neoklassik iqtisadi artım nəzəriyyəsinin sintezidir. 
Neoklassik sintez Keynsin nəzəriyyəsini "Natamam işsizlik" şəraitində 
müvazinət nəzəriyyəsi kimi şərh etmişdi. Keynsin nəzəriyyəsinin bu cür 
izah edilməsi müharibədən sonra hakim istiqamət olmuş və iqtisadi 
siyasətin əsas prinsiplərini formalaşdıran ortodoksal keynsçiliyin inkişafına 
səbəb olmuşdu. 
Neoklassik sintezin görkəmli təbliğatçısı və yaradıcılarından biri 
amerikan iqtisadçısı P.Samuelson olmuşdu. O, 50-ci illərin əvvəlində 
keynsçiliyin və neoklassizmin bir vahid istiqamətdə birləşməsinin 
zəruriliyini əsaslandırmışdı. Neoklassizmin və keynsçiliyin 
yaxşılaşmasının və sintezinin aydın ifadəsi, onun "neoklassik sintez" 
nəzəriyyəsi oldu. P.Samuelsonun "Neoklassik sintez" nəzəriyyəsi 
iqtisadiyyatın dövlət tənzimlənməsi nəzəriyyəsinin mühüm qolu olmaq 
şərtilə iki istiqamətin əsas prinsiplərinin əlaqələndirilməsidir. Samu-
elsonun "Neoklassik sintez" nəzəriyyəsinin əsasını keynsçi səmərəli tələb 
nəzəriyyəsi ilə neoklassik istehsal və bölgü nəzəriyyəsinin birləşməsi təşkil 
edir. P.Samuelson özünün nəzəriyyəsinə həmçinin elmi-texniki inqilaba 
böyük əhəmiyyət verən institusionalizmin müasir nəzəriyyəçisi 
C.Helbreytin əsas ideyalarını da daxil etmişdi. Nəticədə xüsusi və dövlət 
sahibkarlığını əlaqələndirən qarışıq iqtisadiyyat yaranmışdı. 
 515 
"Neoklassik sintez" - pul amili əlavə olmaqla natamam məşğulluq 
şəraitində tarazlıq nəzəriyyəsidir. Bu nəzəriyyədə fiskalizmin keynsçi 
ideyaları iqtisadiyyatı pul-kredit siyasətinin (faiz dərəcəsini dəyişmə, açıq 
bazarda əməliyyatları keçirmə və s.) köməyi ilə tənzimlənməsini nəzərdə 
tutan neoklassik konsepsiyaları ilə birləşmişdi. P.Samuelsonun fikrinə görə 
maliyyə siyasətinin vəzifəsi "ictimai əmtəələr" təklifi sferası üçün 
tənzimləyici tədbirləri təmin etməkdir. Dövlətin mikro aləmə 
müdaxiləsinin əsas məqsədi hökümət məsrəflərində optimallığa və dövlət, 
müəssisələr və cəmiyyətin ayrı-ayrı üzvləri arasında resursların səmərəli 
bölgüsünə və yenidən bölgüsünə nail olmaqdır. 
Müasir dövrdə pulun iqtisadiyyatda oynadığı rol haqqında keynsçi 
və monetarist baxışlarda müəyyən yanaşma nəzərə çarpır. Pul haqqında 
ənənəvi keynsçi baxış olan "pul əhəmiyyət kəsb etmir" və yaxud ifrat 
monetarist ideya olan "yalnız pul əhəmiyyət kəsb edir" fikirlərinin 
olmasına baxmayaraq hər iki modellərdə pul xalis milli məhsulla eyni 
istiqamətdə təsir göstərir. Hər iki nəzəriyyəyə uyğun olaraq pul təklifinin 
genişlənməsi xalis milli məhsulu artırır və əksinə. Keynsçilik və 
monetarizm arasında mübahisə bu dəyişikliklərin kəmiyyəti mənasına 
cəmləşdirilmişdir. 
Monetaristlərin sıxışdırılıb aradan çıxarılma səmərəsinə qarşı inamla 
mübarizə aparmaları sayəsində (nəticəsində) iqtisadçılar və siyasətçilər 
pul-kredit və fiskal siyasətin əlaqələndirilməsi zəruriliyini tam dərk 
etmişlər. Monetaristlər resursların yenidən bölgüsü və sabitləşmə vasitəsi 
kimi fiskal siyasəti rədd etmişlər. Onlar göstərirlər ki, fiskal siyasətin tam 
köməksizliyi və nəticəsizliyi sıxışdırıb ortadan çıxartma səmərəsi ilə 
şərtlənmişdir. Monetaristlərin fikrincə dövlət istiqraz satmaqla, yəni 
əhalidən pul borc almaqla büdcə defisiti yaradır. Nəticədə isə dövlət  borcu 
pula tələbi artırır, faiz dərəcəsini yüksəldir və beləliklə də özəl bölmədən 
mühüm miqdarda xüsusi kapital qoyuluşları sıxışdırılıb aradan çıxarılır. 
Əks halda bu mənfəət olur. 
Əgər fiskal siyasət sıxışdırıb aradan çıxarma səmərəsi törədirsə, bu 
səbəbdən fiskal siyasətin səmərəliliyi azalırsa, onda xüsusi investisiyaların 
potensial sıxışdırılıb aradan çıxarılmasını bir təhər kənar etmək üçün 
 516 
uyğun olan pul-kredit siyasətinin eyni zamanda aparılması zərurəti 
görünür. 
Bunlardan başqa bütün istiqamətlərin yaxınlaşması prosesi özünü 
həm də iqtisadçıların indi həm məcmu tələbin və həm də məcmu təklifin 
təhlilinə əhəmiyyət vermələrində göstərir. Səmərəli gözləmə nəzəriyyəsi 
nəticəsində isə iqtisadçılar və siyasətçilər siyasətin dəyişməsinin 
nəticələrinə, gözləmənin mümkün təsirinə, mikro və makro nəzəriyyələr 
arasında əlaqələrə olduqca böyük əhəmiyyət yetirirlər.  
 
 
 517 
FƏSİL 21. DÜNYA TƏSƏRRÜFATI HAQQINDA  
NƏZƏRİYYƏLƏR 
 
§1. DÜNYA TƏSƏRRÜFATININ NƏZƏRİ PROBLEMLƏRİ 
 
Dünya təsərrüfatına dair çoxlu miqdarda müxtəlif 
problemləri bir sıra istiqamətlərinə görə qruplaşdırmaq olar. 
Buraya daxildir: xarici ticarət münasibətləri; beynəlxalq 
maliyyə və tədiyə balansı; gömrük müdafiəsinin optimal 
səviyyəsilə bağlı olan problemlər; valyuta kursu rejimi və 
optimal kurs problemləri; açıq iqtisadiyyatda müvazinət 
problemləri. Dünya təsərrüfatında ictimai məhsulun strukturu 
və dinamikasına, milli gəlirin bölgüsünə təsir problemləri, 
iqtisadi inteqrasiya problemləri, həmçinin bir çox başqa 
problemlər də bu qəbildəndir. 
Ona görə də bunların hamısını bu mövzuda tam işıqlandırmaq 
mümkün deyil. Odur ki, dünya təsərrüfatı haqqında nəzəriyyələrin 
mövzuya daha münasiblərini nəzərdən keçirəcəyik. Bunlara əsasən 
aşağıdakılar aid edilir: 
- xarici ticarət haqqında nəzəriyyələr; 
- beynəlxalq maliyyə nəzəriyyəsi; 
- beynəlxalq iqtisadi inteqrasiya nəzəriyyəsi. 
Xarici ticarət haqqında nəzəriyyələr beynəlxalq əmtəə mübadiləsinin 
səbəbləri, quruluşu və səmərəliliyi haqqında məsələlərə cavab verməyə 
qabildir. 
Dünya təsərrüfatının formalaşması bəşəriyyətin ictimai həyatının 
bütün sahələrindəki inkişafın qanunauyğun nəticəsidir. Bu, hər bir ölkənin 
daxili və xarici aləmində baş verən sosial-iqtisadi tərəqqi, təsərrüfat 
əlaqələrinin yaranması və inkişafı ilə bilavasitə bağlıdır. Burada ictimai 
əmək bölgüsünün eninə və dərininə inkişafı, onun beynəlxalq əmək 
bölgüsü səviyyəsinə yüksəlməsi sayəsində iqtisadi münasibətlərin dairəsi 
genişlənərək beynəlxalq xarakter almış, dünya təsərrüfatının 
 518 
formalaşmasında həlledici əhəmiyyət kəsb etmiş, iqtisadi əlaqələrin 
təşəkkülünə zəmin yaratmışdır. Bu özünü hər şeydən əvvəl ayrı-ayrı 
ölkələrin bu və ya digər məhsulun istehsalı üzrə ixtisaslaşmasında, 
beynəlxalq ticarətin meydana gəlməsində göstərmişdir. İxtisaslaşma 
sayəsində istehsal xərclərinin aşağı, məhsulun keyfiyyətinin yüksək olması, 
onun ucuz başa gəlməsi hər bir ölkədə beynəlxalq əmək bölgüsünün 
üstünlüklərindən başqalarının bəhrələnməsinə imkan yaradır. 
Ona görə dünya təsərrüfatı  dedikdə, öncə xarici ticarət 
münasibətləri diqqət mərkəzində dayanır. Bununla əlaqədar bir sıra süallar 
yaranır. Beynəlxalq ticarət həmişəmi inkişafa səbəb olur? O, inkişaf etmiş 
ölkələr və inkişaf etməkdə olan ölkələr arasındakı uyğunsuzluğu 
azaldırmı, yoxsa dərinləşdirir? O, daxili problemlərin həllinə necə təsir 
göstərir: dualizmin, yoxsulluq və qeyri-bərabərliyin aradan qaldırılmasına, 
ümumiyyətlə təsir göstərirmi? Bəlkə də o, zəif inkişaf etmiş ölkələrin 
mənafe və istəklərinə cavab vermir, yaxud onların inkişaf etmiş ölkələrdən 
asılılığını gücləndirir? 
Bir-birilə bağlı olan belə suallar da meydana çıxır: "Üçüncü dünya" 
ölkələri özlərini necə aparmalıdır; emal edilməmiş əmtəələrin ixracını 
artırmalımı, yaxud xarici aləmdən ayrılaraq əvəzedici strategiyasını inkişaf 
etdirməkmi? Xarici investisiya qoyuluşunu həvəsləndirmək lazımdırmı? 
Zəngin ölkələrin köməyinin rolu necədir? O, "üçüncü dünya" ölkələri 
borclarının azalmasına, yaxud artmasına səbəb olurmu? Ümumiyyətlə, 
dünya kapitalizm mərkəzlərindən asılılıq dairəsi, yəni periferiya azalır və 
yaxud artır? 
Aydındır ki, bu suallar inkişaf etməkdə olan ölkələrin qarşısında 
duran çoxsaylı problemlərin başa düşülməsi üçün mühüm şərtdir. Ona 
görə hər bir ölkənin iqtisadiyyatında xarici amillərin rolu həmişə öz təsirini 
göstərir. 
Əvvəlcə bazar iqtisadiyyatının qərarlaşmasında mübadilə və 
kapitalın rolu haqqında mübahisəni, sonra isə fritrederlər, xarici ticarəti 
liberallaşdırmağın tərəfdarları və proteksionistlər arasındakı mübahisələri 
nəzərdən keçirək. Müasir mübahisənin xarakterini başa düşmək üçün heç 
olmasa, neoklassik müqayisəli üstünlük nəzəriyyəsinə diqqət yetirək. Belə 
 519 
ki, bütün mübahisə iştirakçıları bü nəzəriyyəyə söykənmiş və ya 
əsaslanaraq irəli getmişdir. 
 
§ 2. NEOKLASSİK MÜQAYİSƏLİ ÜSTÜNLÜK  
NƏZƏRİYYƏSİ 
 
Xarici ticarətin öyrənilməsi probleminin əsası XVI-XVIII əsrlərdə 
merkantilizm dövründə qoyulmuşdur. Lakin o vaxt hesab edilirdi ki, 
qabaqcıl ölkələr idxal etdiyindən çox ixrac etməlidir: yəni müsbət ticarət və 
tədiyə balansına malik olmalıdır. Bunun da saldosu qiymətli metallar və 
xarici valyutalar ilə təmin edilir. 
Merkantilist nəzəriyyəsi məlum dərəcədə ölkələr arasında antaqonist 
münasibətlərin səbəbi olmuşdur Çünki belə bəhs etmədə bir ölkə qalib, 
başqaları isə məğlub hesab edilir; birisi zəngin, başqası kasıb olur. 
Klassik nəzəriyyə D.Rikardo və C.S.Milin müqayisəli üstünlük    
prinsiplərinə əsaslanaraq ölkələr arasında daha ahəngdar münasibətləri 
bərpa etməyə cəhd göstərir. Burada ilkin nəzəriyyə bir dəyişən amildən, 
yəni iş qüvvəsi qiymətindən və tam ixtisaslaşma prinsiplərindən 
törəmişdir. Bunu misalla belə izah etmək olar. Fərz edək, müəyyən bir 
ölkədə yalnız iki əmtəə - traktor və düyü istehsal edilir; nisbi qiymətlər isə 
həmin ölkədə belədir ki, bir traktor 5 ton düyüyə dəyir və ölkə öz istehsal 
güclərini traktor istehsalı və düyü yetişdirilməsi arasında bərabər bölür. Bu 
halda ölkə 25 mln. ton düyü və 5 min traktor istehsal etməyi nəzərdə tutan 
orta səviyyədə dayanır. Fərz edək ki, dünya bazarında isə vəziyyət belədir: 
1 traktor 10 ton düyüyə dəyir. Bu o deməkdir ki, həmin ölkədə düyü 
istehsalı əvəzinə yalnız traktor istehsalı üzrə ixtisaslaşma xeyirlidir. 
Əgər traktor və düyü istehlakına dəyişiklik olmasa, ölkə əvvəlki kimi 
onları bərabər nisbətdə istehlak etməyə çalışsa, onda həmin ölkəyə 10 min 
traktor istehsal edərək onun yarısını dünya bazarında 50 mln ton düyüyə 
mübadilə etməsi çox faydalıdır. Çünki ölkə daxilində 1 traktorun dəyəri 5 
ton, dünya bazarında isə 10 ton düyünün dəyərinə müqabildir. 
İlkin klassik nəzəriyyə XX əsrdə bu sahədə xeyli düzəlişə uğradı, 
bunda isə əsas xidmət İsveç iqtisadçıları Eli Henşerə və Nobel laureatı 
Bertil Olinə məxsusdur. Beynəlxalq ticarəti ayra-ayrı ölkələrdə əmək 
 520 
məhsuldarlığının müxtəlifliyilə izah edən klassik nəzəriyyədən fərqli 
olaraq neoklassik nəzəriyyə bu faktı ondan başlayır ki, ölkələrin hamısı 
bütün əmtəələrin istehsal texnologiyasına daxil olmağın eyni imkanlarına 
malikdir. 
Lakin müxtəlif ölkələrdə resursların qiymətləri müxtəlifdir. Ona görə 
iş qüvvəsi ucuz olan ölkələr əmək tutumlu əmtəələr istehsalında, kapitalın 
qiyməti yüksək olmayan ölkələr isə kapital tutumlu əmtəələr istehsalında 
nisbi üstünlüyə malik olur. 
Dünya ölkələri resurslarla təminatına görə fərqləndiyindən müxtəlif 
məhsullar istehsalı müxtəlif resurslar nisbətini tələb edir, qarşılıqlı faydalı 
mübadilə üçün ilkin şərtlər yaradır. Tutaq ki, inkişaf etmiş və inkişaf 
etməkdə olan iki ölkə var: inkişaf etməkdə olan ölkə üçün aqrar sahədə 
böyük ixtisaslaşma kənd təsərrüfatı məhsulları istehsalında, inkişaf etmiş 
ölkə üçün isə sənaye sferasında nisbi üstünlük səciyyəvidir. Belə ki, hər bir 
ölkənin öz nisbi üstünlüyü vardır. Bu ondan yaranır ki, qiymətlərin 
beynəlxalq nisbəti onların daxilindəki nisbətinə uyğun gəlmir. Bu isə 
istehsalı ucuz başa gələn və yüksək keyfiyyətli əmtəələri idxal etmək 
zərurəti doğurur. Bundan həm inkişaf etməkdə olan, həm də inkişaf etmiş 
ölkələr qazanır. 
Qeyd etmək lazımdır ki, qarşılıqlı əlaqədə olan iki ölkədə ixracın 
dəyəri idxalın dəyərinə bərabər olanda ticarət balanslaşır. Belə ki, 
neoklassik nəzəriyyəyə görə beynəlxalq ticarətin artması ilə müvafiq olaraq 
onda iştirak edən ölkələrin xeyri artır (istənilən əmtəənin istehsalında tam 
ixtisaslaşma mümkün olmasa da, nisbi ixtisaslaşmanın xeyri) və çoxalır. 
Bu, istehsal amilləri qiymətlərinin müvazinətini təmin edir. Belə ki, 
beynəlxalq ixtisaslaşma nəticəsində qənaət olunan istehsal amillərinin 
artmasına tələb yüksəlir. 
Neoklassik nəzəriyyə nöqteyi-nəzərindən inkişaf hər bir ölkənin 
beynəlxalq ticarətdə müqayisəli üstünlüklərdən tam istifadə etməsi 
deməkdir. Ona görə artımı stimullaşdırmaq üçün ölkənin iqtisadi siyasəti 
kənara, yəni beynəlxalq ticarətə yönəldilməlidir. Lakin kənara yönəldilən 
belə iqtisadi siyasət uzunmüddətli plana nisbətən qısa müddətdə daha tez 
fayda gətirir. Həm də belə xatırladılır ki, ixtisaslaşmanın faydasını ilk 
kolonistlər və sahibkar-mühacirlər artıq çoxdan əldə etmişlər. 
 521 
Müharibədən sonrakı illərdə inkişaf etməkdə olan ölkələrin xarici 
ticarətin üstünlüklərindən tam istifadə etmək üçün cəhdləri uğurlu 
olmamışdır. Dünya ixracatının xeyli, son iyirmi il ərzində 10 dəfə 
artmasına baxmayaraq, inkişaf etməkdə olan ölkələrin bu sahədə payı 
əvvəlki kimi qalmışdır. Bunun bir qismi onunla bağlıdır ki, inkişaf etməkdə 
olan ölkələrin əksəriyyəti üçün monokultur ixtisaslaşma xarakterikdir. 
Onlar başlıca olaraq kənd təsərrüfatı xammalları, mineral və yanacaq ixrac 
edirlər. İlk məhsulların monokultur ixracı bir qayda olaraq risk və qeyri-
müəyyən vəziyyət ilə bağlıdır. Bundan başqa ilk məhsulların çox hissəsinin 
gəlirinə görə tələb əyrisi olduqca aşağıdır. Belə ki, sərvətin artmasilə 
istehlakçının büdcəsində qida məhsullarının nisbi payı aşağı düşür. 
Başqa sferalardan fərqli olaraq kənd təsərrüfatı məhsullarının 
istehsalı üçün təkmil rəqabət daha çox tipikdir. Aqrar sferası təbii şəraitdən 
xeyli dərəcədə asılıdır. Bu isə kəskin kortəbii tərəddüdlər doğurur Belə ki, 
kənd təsərrüfatı məhsulları istehsalının həcmi qabaqcadan məlum olmur; 
sənayedəki kimi istehsalın həcminə o dərəcədə həm nəzarət etmək, həm də 
onu tənzimləmək mümkün deyil. Kənd təsərrüfatından fərqli olaraq 
sənaye məhsuluna tələb sabit artım meylilə xarakterizə olunur və gəlirlərə 
görə tələb elastikliyi yüksəkdir. Bütün bunlar inkişaf etməkdə olan və 
inkişaf etmiş ölkələr arasında ticarət şəraitinin pisləşməsi üçün obyektiv 
ilkin şərtlər yaradır. Təəssüf ki, bir çox inkişaf etməkdə olan ölkələr ixrac 
olunan məhsulun həcmini sərbəst tənzimləyə və milli mənafe naminə 
beynəlxalq ticarətdən imtina edə bilmirlər. Onlar üçün məhsul ixracı  xarici 
valyuta əldə etməyin əsəs mənbəyidir. Onların özləri də ixracı 
genişləndirərək ixrac olunan əmtəələrin qiymətinin düşməsi üçün ilkin 
şərtlər yaradırlar. 
Əlbəttə, xarici ticarətin Tayvan, Cənubi Koreya, Braziliya, bəzi OPEK 
və başqaları kimi ölkələrdə sürətli iqtisadi artımın mühüm ilkin şərt olması 
inkar olunmazdır. Lakin onların uğurlarının əsasında hələ keçən əsrin 70-ci 
illərindən qiyməti kəskin artan ya emal sənayesi məhsullarının, ya da enerji 
daşıyıcıların ixracı durur. Neoklassik nəzəriyyə bunlarla yanaşı müasir 
dünyada müşahidə olunmayan bir sıra ilkin şərtlərə  əsaslanır. Buna 
inkişaf problemi ilə məşğul olan həm A.Xirşman, L.Lyuks, Q.Myurdal, 
 522 
T.Baloq, F.Perru, Q.Zinger kimi radikal, həm də Y.Tinberqen, V.Brandt 
komissiyasının uzvləri və b. kimi liberal cərəyan alimləri diqqət vermişlər. 
İstehsal resurslarının mümkün həcmi heç də kəmiyyətcə təsbit 
olunmur. Buna görə onlar inkişaf etmiş və inkişaf etməkdə olan ölkələrdə 
keyfiyyətcə çox fərqlənirlər. İstehsal amillərinin, məsələn, əmək və 
kapitalın sürətlə hərəkət etmə qabiliyyəti dəyişir. Bu proseslər inkişaf 
etməkdə olan ölkələrin daxilində məhduddur. 
Azad rəqabətin hakim olduğu klassik kapitalizm genezisindən fərqli 
olaraq müasir dünyada beynəlxalq arenada transmilli korporasiyalar 
hökmranlıq edir, dünya ticarətinin 1/3 hissəsini əlində saxlayır. Belə 
şəraitdə neoklassik nəzəriyyə əvvəllər malik olduğu üstünlüklərə əsaslanır. 
Bu o deməkdir ki, inkişaf etməkdə olan ölkələrin ixtisassız iş qüvvəsindən 
geniş istifadə etməklə əməktutumlu məhsullar istehsalında ixtisaslaşması 
onların möhkəmlənir. Yəni material və əmək resursları aşağı keyfiyyətdə 
qalır. Halbuki həmin ölkələr üçün informasiya, sahibkarlıq qabiliyyəti 
insan kapital kimi istehsal amillərinin əldə edilməsi problemi son dərəcədə 
aktuallığını saxlayır. 
Neoklassik nəzəriyyə beynəlxalq ticarətdə dövlətin artan rolunu 
nəzərə almır; hətta inkişaf etməkdə olan ölkələr üçün istehsal amillərinin 
milli mənsubiyyətini təhrif edir. 
Müqayisəli üstünlüklərdən  danışarkən nəzərə almaq lazımdır ki, 
inkişaf etməkdə olan ölkələrdə məhsul ixracını təmin edən resursların çoxu 
qeyri rezidentlərə məxsusdur. Bu ixracat üçün işləyən bir sıra emal 
sənayesi şirkətlərinə və aqrofirmalara  xarakterikdir. Odur ki, inkişaf 
etməkdə olan ölkələrin iqtisadiyyatının ixrac bölməsinin başqa sahələrlə 
əlaqəsi mühüm əhəmiyyət kəsb edir. 
Dünya təsərrüfatı yerində saymır: daim yeniləşir, struktur 
dəyişiklikləri baş verir. Belə dəyişikliklərin təşəbbüsçüləri bir qayda olaraq 
daha güclü, yəni inkişaf etmiş ölkələr olur. Daha zəiflər - inkişaf etməkdə 
olan ölkələr isə buna uyğunlaşmaq məcburiyyətində qalır. Bu, xərclərin 
"ölməsinə", əmək ehtiyatlarının səmərəsiz istifadəsinə səbəb olur, 
beynəlxalq əmək bölgüsünün üstünlüklərini bitərəfləşdirir. Belə hallar heç 
də təsadüfü deyil. Bütün bunlar inkişaf etmiş ölkələri inkişaf etməkdə olan 
ölkələrə nisbətən kapital qoyuluşu üçün daha çox cəlbedici obyektə çevirir. 
 523 
Ona görə sol radikallar müqayisəli üstünlük nəzəriyyəsini "üçüncü 
dünya"ya tətbiq olunmaz hesab edirlər. Onlar müasir bərabərsizliyi şərh 
edən bir sıra nəzəriyyələr də irəli sürürlər. Onların əksəriyyəti marksizmin 
böyük təsiri altındadır. Lakin bu ənənəvi marksizm şəklində deyil, 
neomarksist ideyanı əks etdirir. 
 
§3. QEYRİ-EKVİVALENT MÜBADİLƏ KONSEPSİYASI 
 
Sol radikalların diqqət mərkəzində artım nəzəriyyəsi deyil, zərərli, 
periferiya və asılı inkişaf nəzəriyyəsi görünür. Onlar iqtisadi artıma milli 
zəmində deyil, beynəlxalq miqyasda zəif inkişaf amili kimi baxırlar. 
Maraqlıdır ki, merkantilistlər kimi onlar periferiy inkişafı istehsalın 
təhlilindən yox, tədavül sferasından, xüsusən beynəlxalq ticarətdən 
öyrənməyə başlamışlar. 
Onların ənənəvi cəmiyyəti tez dəyişdirmək cəhdinin iflası periferiy 
iqtisadiyyatın həm daxili problemlərini üzə çıxardı, həm də uğursuzluğun 
qeyri-iqtisadi səbəblərinə diqqət yetirməyə məcbur etdi. Bir sıra alimlərin, 
xüsusən R.Prebiş, S.Furdato və b. kimi Amerika alimlərinin tədqiqat 
mərkəzində inkişaf etmiş və inkişaf etməkdə olan ölkələr arasındakı 
antaqonizm görünür. 
Argentina iqtisadçısı Raul Prebiş dünya təsərrüfatının ahəngdar 
inkişafı illüziyasının aradan qaldırılmasında böyük rol oynadı. O, xarici 
ticarətə gəlirlərin periferiyadan dünya təsərrüfatının mərkəzinə 
axıdılmasının xüsusi mexanizm kimi baxırdı.  
R.Prebiş ticarət şəraitinin pisləşməsini beynəlxalq əmək bölgüsünün 
xüsusiyyətləri, inkişaf etmiş ölkələrin ayrı-seçkilik ticarət siyasəti və ETT-
nin gedişində baş verən dəyişikliklər ilə əlaqələndirirdi. Onun ardınca 
BMT-nin İqtisadi komissiyası Latın Amerikası üçün regionda ticarətə 
neqativ təsir göstərən amilləri təhlil etmişdir. Nəticədə müqayisəli 
üstünlük nəzəriyyəsinin inkişaf etməkdə olan ölkələrə yalnız nəzəri deyil, 
həm də empirik səviyyədə uyğun olmasını təkzib etmək cəhdi olundu. Bu 
da asılı iqtisadiyyat konsepsiyasının qərarlaşması üçün ilkin şərtlər yaratdı. 
Selso Furtado göstərir ki, dünya iqtisadiyyatının dualizmi istehlak və 
mədəni ənənələr dualizmlərinin nəticəsidir. Asılı yarımsistemin hakim 
 524 
sistemlə əlaqəsi elit ölkələr vasitəsilə həyata keçirilir. Bu da daha inkişaf 
etmiş yarımsistemə inteqrasiya olunur və onun standartlarına yönəldilir. 
Ona görə geriliyin mahiyyəti xeyli dərəcədə mərkəzi istehlak modelinin 
təqlidilə" müəyyən olunur. Latın Amerikasında bu proseslər Asiya və 
Afrikaya nisbətən daha aydın görünür. 
Belə münasibətlərin münaqişəli xarakterinə "üçüncü dünya" 
ölkələrinin beynəlxalq əmək bölgüsü sistemində əlverişsiz vəziyyətinin 
nəticəsi kimi baxılır. Bu da ticarət şəraitinin pisləşməsində, artan maliyyə 
borcunda, "beyinlər axınında" və i.a. ifadə olunur. İdxal əvəzedici 
sənayeləşdirmə strategiyası bu prosesi kəskinləşdirdi. Bütünlüklə mövcud 
vəziyyət iqtisadi fikrin sonrakı radikallaşmasına - P.Baran, Ş.Bettelheym, 
O.Braun, İ.Vallerstayn, N.Frank, A.Emmanuel kimi iqtisadçıların 
konsepsiyalarının yaranmasına səbəb oldu. Bu zaman iqtisadi proses 
avtomatik olan sabit müvazinət kimi deyil, müxtəlif ölkə qrupları arasında 
uyğunsuz qarşılıqlı asılılığın yaranması və güclənməsi kimi nəzərdən 
keçirilməyə başladı. Bu prosesdə A.Emmanuel qeyri-ekvivalent 
mübadilənin roluna, S.Amin isə transmilli korporasiyanın roluna diqqət 
yetirdi. 
Fransız iqtisadçısı Artur Emmanuelin 1969-cu ildə çapdan çıxan 
"Qeyri-ekvivalent mübadilə: beynəlxalq iqtisadi münasibətlərdə 
antaqonizmlər haqqında oçerk" adlı monoqrafiyası qeyri-ekvivalent 
mübadilə barəsində mübahisəyə təkan verdi. Burada o, ilkin olaraq xeyli 
kəskin məsələ qoydu. Bununla əlaqədar belə suallar meydana çıxdı: bu 
mübadilə nə qədər və hansı həcmdə olur? Nəhayət, onun nəticələri 
hansılardır və onu indiki vaxtda aradan qaldırmaq olarmı? 
A.Emmanuelin radikal konsepsiyası belə sübut etmək cəhdindən 
ibarətdir ki, kapitalist periferiyası xalqlarının əmək nəticələrinin 
mənimsənilməsi qərb sivilizasiyası rifahının əsasıdır. Ona görə tədqiqatın 
başlıca məqsədi "üçüncü dünya"da yaradılan məhsulun əldə edilməsi və 
mənimsənilməsi mexanizmini təhlil etməkdir. Bu konsepsiya ticarətə bir 
millətin başqalarının hesabına varlanması üsulu kimi baxan merkantilistlər 
nəzəriyyəsinin, xırda burjua siyasi iqtisadının, xüsusən mülkiyyəti 
P.J.Prudonun "oğurluq" kimi qələmə verən radikal siyasi iqtisadın və 
marksizmin ayrı-ayrı müddəalarından istifadə etməyə çalışır. 
 525 
R.Prebiş Latın Amerikası ölkələri və inkişaf etmiş ölkələr arasında 
mübadilənin qeyri-ekvivalent xarakterini sübut edə bilmədi. Ona görə 
A.Emmanuel keyfiyyət meyarlarını ön plana çəkdi. O, tutuşdurulan 
istehsal şərtlərini, inkişaf etmiş və inkişaf etməkdə olan ölkələrdə kəskin 
fərqlənən hazır məhsulun qiymətlərini müqayisə obyekti kimi götürərək 
marksist dəyər və istehsal qiyməti nəzəriyyəsinə əsaslandı. O, qeyri-
ekvivalent mübadilənin iki formasını fərqləndirdi; "əlavə" və "həqiqi". 
Bunlardan birincisi, yəni "əlavə" qeyri-ekvivalent forması kapitalın üzvi 
quruluşunun müxtəlifliyinə görə mənfəət normasının bərabərləşməsi 
gedişinin pozulması nəticəsində yaranır. İkincisi isə inkişaf etmiş və inkişaf 
etməkdə olan ölkələrdə əmək haqqının formalaşmasının institusional 
fərqlərilə bağlıdır. Emmanuel həmin fərqlənmənin başlıca səbəbini inkişaf 
etmiş ölkələrdə öz üzvləri üçün daha yüksək əmək haqqına nail olan 
həmkarlar ittifaqlarının inhisarçı mövqe tutmasında görür. Ona görə 
Emmanuelin fikrincə qeyri-ekvivalent mübadilənin əsas xeyri inkişaf etmiş 
ölkələrin fəhlə sinfinə çatır. 
A.Emmanuel iqtisadi inkişaf startını ilkin kapital yığımı prosesində 
və hətta sənaye inqilabında deyil, əmək haqqı artımının rikardoçu yaşayış 
minimumundan yuksək olmasında görürdü. Onun konsepsiyasında "əmək 
haqqı səbəb, istismar isə yalnız nəticədir". Onun fikrincə kapitalın üzvi 
quruluşunun artması əlavə varlanma mənbəyi olaraq belə uyğunsuluğu 
gücləndirir. Qüsurlu  dairə yaranır: inkişaf etmiş ölkə nə qədər çox zəngin 
olsa, zəif ölkə bir o qədər kasıb olur. Ona görə mərkəz və periferiya 
disproporsiyası qeyri-bərabər mübadilənin səbəbi deyil, nəticəsidir. Kapital 
ixracı yaranmış antaqonizmi tamamlayır və gücləndirir. 
Müstəmləkə siyasətinin yeridilməsinə mane olan amillər daha 
yüksək əmək haqqına və siyasi azadlığa uyğunlaşan ağ mühacirlərdir. Ona 
görə onlar təzə yerdə də Avropa standartlarına uyğun olan tam həcmdə 
əmək haqqı tələb edirlər. Əks halda metropoliyadan ayrılmağa və onların 
tələbini yerinə yetirəcək öz müstəqil dövlətini yaratmağa cəhd edirlər. 
Onlar mühacirlərin xeyrinə həll olunan yerlərdə, məsələn, ABŞ, Kanada, 
Avstraliya kimi ölkələrdə  məqsədlərinə nail olurlar. 
A.Emmanuel üsulu "üçüncü dünya" imperialist dövlətlərinin xeyrinə 
yaradılan izafi dəyərin müntəzəm yenidən bölgüsü haqqında nəticə 
 526 
çıxarmağa imkan verir. Bu fenomeni izah etməyə çalışan Emmanuel öz 
nəzərini kapital və əmək istehsal amilləri bazarına yönəldir. Həmin 
bazarların müqayisəsi onu kapital bazarının daha çox inkişaf xarakteri 
haqqında fikrə gətirir ki, bu da beynəlxalq kapitalın sərbəst hərəkətində və 
ümumi mənfəət normasının bərabərləşməsində ifadə olunur. Əməyin 
hərəkətinə isə müxtəlif institusional əngəllər, hər şeydən əvvəl inkişaf 
etmiş ölkələrin həmkarlar ittifaqı mane olur. Bu da əmək haqqı stavkasının 
bərabərliyini pozur. 
Beləliklə, qeyri-ekvivalent mübadilənin başlıca səbəbi beynəlxalq 
kapitalın sürətlə hərəkət etmə qabiliyyəti və beynəlxalq əməyin isə sürətlə 
hərəkət etmə qabiliyyətsizliyidir. A.Emmanuelin hesablamasına görə orta 
əmək haqqı geridə qalmış ölkələrdə inkişaf etmiş ölkələrə nisbətən 30 dəfə 
aşağıdır. İnkişaf etməkdə olan ölkələrdə işçilərin daha aşağı əmək haqqının 
mənbəyi Emmanuelin fikrincə qeyri-ekvivalent mübadilə və Qərb 
ölkələrinin buna müvafiq zənginləşməsidir. Bu baxımdan Mərkəzin 
inkişafı və periferiyanın zəif inkişafı medalın iki tərəfinə bənzəyir. 
A.Emmanuelin konsepsiyasında mübadilə sferası həyat fəaliyyətinin 
bütün başqa sferalarının zərərinə olaraq mütləqləşdirilir. O, müxtəlif 
ölkələri müqayisə edərək məhsuldar qüvvələrin inkişaf səviyyəsində dərin 
fərqləri, əməyin mürəkkəbliyi və intensivliyini, həmçinin iş qüvvəsinin 
ixtisasını lazımi qədər qiymətləndirmir. Bununla birgə onun inkişaf etmiş 
ölkələrin bütün fəhlə sinfinin "üçüncü dünya" əhalisini istismar etməsi 
haqqında müddəaları onu hətta yaxın tərəfdarlarından - marksistlərdən də 
uzaqlaşdırmışdır. 
A.Emmanuelin konsepsiyasının zəifliyi ondadır ki, ifratçılığa gedir. 
O, solçu ehtirasla yazır ki, "seçim yalnız qeyri-ekvivalent mübadilə və 
avtarkiya arasında mümkündür". Belə dərk edilən inkişaf yalnız qeyri-
ekvivalent mübadilənin aradan qaldırılması yolu ilə mümkündür. 
 
§4. DÜNYA TƏSƏRRÜFATINDA YIĞIM HAQQINDA  
NƏZƏRİYYƏLƏR 
 
Bu barədə bir sıra nəzəriyyələr vardır. A.Emmanuelin kitabı çapdan 
çıxandan sonra müəllifin söylədiyi ideyalar barədə kəskin mübahisələr 
 527 
yayıldı. Radikallar onu son dərəcədə abstrakt olduğuna görə tənqid etdilər. 
Burada Samir Amin mühüm rol oynadı. 
S.Amin mənşəcə misirli olub həyatının çox hissəsini Dakarada 
keçirmiş, orada 1981-ci ilə qədər Afrikada iqtisadi inkişaf və planlaşdırma 
işinə rəhbərlik etmiş, daha sonra Afrikanın iqtisadi və sosial inkişafının 
tədqiqi üzrə Şuranın birinci icraçı katibi olmuşdur.  Onun kitabları Fransa, 
ABŞ, İngiltərə və bir sıra azad olmuş ölkələrin iri nəşriyyatlarında 
müntəzəm çap olunmuş çoxlu sayda kitab və məqalələrin müəllifidir. Bir 
çox Afrika dövlətləri və BMT-nin ixtisaslaşdırılmış təşkilatları onu dəfələrlə 
ekspert və məsləhətçi kimi dəvət etmişlər. 
S.Amin A.Emmanuel ilə mübahisədə qeyri-ekvivalent mübadiləyə 
qarşı belə sadə əks tədbirlər təklif etdi: 1.İxraca vergiqoyma. Bu, inkişaf 
proqramını reallaşdırmaq üçün vəsait yığmağa imkan verir. 2. Daxili 
istehsalın diversifikasiyası, yəni manevr etməsi. Bu, xarici aləmdən asılılığı 
ixtisar etməyə və inkişaf etməkdə olan ölkələrin özünün təminatını 
yüksəltməyə səbəb olur. 
Bazar mexanizminin ideallaşdırılması A.Emmanuel konsepsiyasının 
əsas nöqsanı kimi haqlı olaraq qeyd edilmişdir. S.Amin qeyri-ekvivalent 
mübadilədə inhisarların roluna diqqət yetirmiş və göstərmişdir ki, burada 
proporsiya xeyli dərəcədə kapitalın hərəkətilə müəyyən olunur. Həqiqətən 
müasir şəraitdə beynəlxalq ticarəti TMK-ların fəaliyyətindən ayrılıqda 
nəzərdən keçirmək olmaz. Ona görə dünya bazarında mənfəət normasının 
tam bərabərləşməsini güman etmək reallığa sığmır. 
S.Aminin nəzərincə indiki vaxtda kapitalın beynəlxalq fəaliyyəti 
həlledici amildir. Onun fikrincə inhisarların mərkəzində yaradılan mərkəz 
və periferiyalarda əmək haqları arasında kənarlaşma imperialist 
burjuaziyanın diqqət mərkəzində durur. Dünya miqyasında əldə edilən 
izafi dəyərin çox hissəsi onların cibinə gedir. 
Kapitalizm özünün yarandığı vaxtdan dünya miqyasında 
ekspansiya, yəni genişlənmə meylli cəhətilə xarakterizə olunur. Lakin 
kapitalist sisteminin qərarlaşmasilə onda asimmetrik, yəni uyğunsuz 
meyllər, beynəlmiləlləşmə artır, xüsusən də imperializm dövründə. S.Amin 
hətta xüsusi "periferiy istehsal üsulu" anlayışını işlədir. Onun başlıca cəhəti 
kapitalist ictimai sistemi çərçivəsində müasir texnologiyanın, yəni artan 
 528 
əmək məhsuldarlığının və aşağı əmək haqqı səviyyəsinin eyni zamanda 
mövcud olmasından ibarətdir. 
Əvvəllər istehsalın texnikası primitiv qaldığı vaxtadək xarici kapital 
tərəfindən ona birbaşa nəzarət edilirdi. Lakin sonralar texnologiyanın 
güclənməsilə birbaşa, yəni S.Aminin sözü ilə desək "bilavasitə" nəzarət 
formalarına zərurət olmadı. Həqiqətən, hazırda inkişaf etmiş ölkələr dünya 
elmi-texniki potensialının 98 faizini öz əlində mərkəzləşdirir. Halbuki 
bunun yalnız 2 faizi inkişaf etməkdə olan ölkələrin payına düşür. Belə 
asılılıq forması S.Aminin fikrincə mülkiyyətə bilavasitə nəzarət olmasa da 
külli miqdarda mənfəət götürməyə imkan verir. Buna  dünya ticarətinin 
kənd təsərrüfatı məhsullarının inkişaf etmiş, sənaye məhsullarının isə 
inkişaf etməkdə olan ölkələrə ixracı kimi paradoksal quruluşunun 
yaranması qətiyyən zidd deyildir. Əgər əvvəllər onların arasında inkişaf 
xətti sənaye - kənd təsərrüfatı sənayeləşmə meyarı üzrə keçirdisə, indiki 
vaxtda proses postsənayeləşmə, yəni mərkəzdə əmək tutumlu və 
mürəkkəb texnologiyalı istehsal, periferiyalarda isə sadə texnologiyaya 
əsaslanan standart məhsul xətti üzrə gedir. 
Mübahisənin gedişində dünya əmək bazarına xeyli birtərəfli 
yanaşılmasına da diqqət yetirilmişdir. Xüsusən də, bir çox iştirakçıların 
fikrincə, mərkəz və periferiyada, əmək məhsuldarlığında və iş qüvvəsinin 
ödəniş dəyərində olan fərqləri daha dəqiq göstərmək, eləcə də həm inkişaf 
edən, həm də inkişaf etməkdə olan ölkələrdə həmin bazarın seqmentləşmə 
amillərini də nəzərə almaq lazımdır. 
A.Emmanuelin konsepsiyasının sonrakı konkretləşməsi beynəlxalq 
inhisarların ekspansiyasının (yayılmasının) tədqiqi və iş qüvvəsi təhlilinin 
dəqiqləşdirilməsilə bağlı olmuşdur. Ş.Mişale 1976-cı ildə çapdan çıxan 
"Dünya kapitalizmi" kitabında tədbiq edilən texnologiya və onun 
xidmətedici iş qüvvəsi arasında, yəni kapital və əmək bazarları arasında 
qırılmaz əlaqə haqqında məsələ qoymuşdur. Transmilli şirkətlərin inkişaf 
etməkdə olan ölkələrdə yeni texnologiya yerdəyişmələri yalnız iqtisadi 
mühit yaratmır; həm də müəyyən dərəcədə beynəlxalq iqtisadi məkan 
ayrılığını aradan qaldırır. Kapital axınının stimulu yüksək mənfəət 
normasının əsası olan aşağı əmək haqqıdır. Eyni zamanda transmilli 
 529 
şirkətlər bu ayrılığı azaldaraq kapital tutumlu texnologiyanı tətbiq etməklə 
məşğulluq problemini kəskinləşdirir. 
Transmilli şirkətlər periferiy cəmiyyətlərin təsərrüfat quruluşunda 
filiallar "yetişdirməklə" onların mərkəzdən asılılığını gücləndirir, onları 
dünya kapitalist təsərrüfatının tabeli hissəsinə çevirir. Transmilli şirkətlərin 
təsiri altında həyata keçirilən sənayeləşmə prosesi eybəcər formalar alır. 
Q.Zingerin ədalətli hesab etdiyi kimi hər cür sənayeləşmə ölkəni gerilik və 
asılılıqdan çıxarmağa qabil deyil. Müasir iqtisadiyyatın meyli hər şeydən 
əvvəl cəmiyyətin imkanlı təbəqələri üçün əmtəələr istehsalına 
yönəldilmişdir. Onların zövqü, vərdişləri isə təmtəraqlı istehlakın təsiri 
altında formalaşmışdır. 
F.Aydalo "Məkan dinamikası və qeyri-ekvivalent inkişaf" kitabında 
A.Emmanuelin inkişaf etmiş və inkişaf etməkdə olan ölkələrdə əməyin 
eyniliyi haqqında fərziyyəsini də inkar edir. O göstərir ki, bu sahədə 
müxtəlifliyin səbəbi əmək ehtiyatlarının təkrar istehsalı xərclərindəki olan 
fərqlərdir. F.Aydalo həmin əsərində müxtəlif regionlarda təhsilin, ixtisasın 
və əhalinin həyat tərzinin rolu barədə daha geniş yazır. Göstərir ki, iş 
qüvvəsinin miqrasiyası və transmilli şirkətlərin fəaliyyəti bu uyğunsuzluğu 
tam aradan qaldıra bilməsə də, xeyli dərəcədə azaldır. 
Belə yanaşmada transmilli şirkətlər tərəfindən istismarın 
məhdudlaşdırılması inkişafın şərtidir. S.Amin yazır ki, qlobalizm 
ideologiyasının tərəfdarları köməklik dayağına və dünya bazarında 
bərabərsizliyi dərinləşdirən amil kimi xarici kapitalın soxulmasına antitezis 
axtarırlar. O, konsepsiyasında inkişaf etməkdə olan ölkələrə öz qüvvələri 
üzərində kollektiv dayaq tapır. Lakin inteqrasiya vasitəsilə iqtisadi 
müstəqilliyə nail olunması ilk baxışdan göründüyü kimi elə də asan deyil. 
İş ondadır ki, inkişaf etməkdə olan ölkələrin daxili quruluşu deformasiya 
olub, yəni transmilli şirkətlərin mənafelərinə tabedir. 
Ona görə deformasiya - asılı olmuş struktur istənilən nəticəni verə 
bilməz; yalnız "lyumpen-inkişaf" təkrar istehsal edə bilər. S.Amin 
sosializmin tərəfində dururdu. Lakin o, SSRİ-də qurulmuş sosializmin 
deyil, Şərqi Avropa ölkələrindəki sosializmə rəğbət bəsləyirdi. Belə real 
sosializmi o, "kapitalistsiz kapitalizm", "dövlət kapitalizmi", "dövlətlə idarə 
olunan istehsal üsulu" adlandırırdı. 
 530 
 
 
 
 
 
 
§ 5. DÜNYA TƏSƏRRÜFATININ İ.VALLERSTAYN 
NƏZƏRİYYƏSİ 
 
Sol radikallar əyani surətdə göstərmişlər ki, inkişaf etməkdə olan 
ölkələrin bir çox daxili amilləri onların xarici fəaliyyətini əks etdirir; 
onlardakı zəif inkişafı asılılıq törədir, asılılıq isə öz növbəsində zəif 
inkişafdan irəli gəlir. Belə çətin vəziyyətin yaranmasının dərin səbəblərini 
aşkar etmək cəhdi tədqiqatçıların diqqətini cəlb etmişdir. Bununla əlaqədar 
müasir dünya təsərrüfatının yaranması və inkişafını izləyən bir sıra əsərlər 
meydana gəlmişdir. Onların sırasında A.Frankın və İ.Vallerstaynın elmi 
işlərini göstərmək olar. 
1978-ci ildə Nyu-Yorkda və Londonda Andre Qundre Frankın 
"Dünyada yığım. 1492-1789" monoqrafiyası çapdan çıxdı. Bu əsərdə üç əsr 
ərzində, yəni Kolumbun Amerikanı kəşf etdiyi vaxtdan Böyük Fransa 
inqilabına kimi olan müddətdə kapital yığımının tarixi oçerkləri 
verilmişdir. Burada müəllif müasir dünyada yaranmış bərabərsizliyin tarixi 
köklərini təhlil etməyə çalışır. Onun başlıca ideyası ondan ibarətdir ki, 
periferiy cəmiyyətlərin geriliyi onların dünya kapitalist təsərrüfatına asılı 
və tabeli partnyor kimi daxil olmasından irəli gəlir. Dünya bazarı dünya 
dualizminin yarandığı və böyüdüyü mühitdə təşəkkül tapır. 
Metropoliyadan asılı olan periferiya kapitalizmi yararsız "xəstə" kompleks 
olur və sərbəst inkişaf qabiliyyətini itirir. Bu zaman yalnız asılı inkişaf 
deyil, həm də "zəif inkişafın inkişafı" gedir. Bu da müstəmləkə və asılı 
ölkələrə kapital ixracının nəticəsidir. 
Asimmetrik qarşılıqlı asılılığın güclənməsi haqqında ideya İmmanuil 
Vallerstaynın "iqtisadi dünya" konsepsiyasında orjinal şərhini tapmışdır. 
Vallerstaynda inkişaf kateqoriyası yerini məkan genişlənməsi və 
müvəqqəti tsiklik xüsusiyyətləri olan dünya sisteminə verir. Ona görə də o, 
 531 
dünya sistemini "məkan-zaman tamlığı" adlandırır. Həmin konsepsiyanı 
ictimai əmək bölgüsü və mübadilənin təhlilinə əsaslanan tamlıq üsulu 
fərqləndirir. 
İ.Vallerstayn inkişafın "mini-sistemlər", "kapitalist dünya təsərrüfatı" 
və "sosialist dünya hökuməti" kimi üç əsas mərhələsini götürür. O, "mini-
sistem" dedikdə, sadə kənd təsərrüfatı cəmiyyətlərini, eləcə də ovçuları, 
həmçinin ilk qida toplayan qrupları nəzərdə tutur. Onun diqqət 
mərkəzində "mini-sistem"dən dünya sisteminə keçid durur. Bu keçidin 
əsasını o, milli təsərrüfatların inkişafında deyil, beynəlxalq cəmiyyətin 
qərarlaşmasında görür. Bunun da ayrı-ayrı sinif və etnik qrupları dünya 
təsərrüfatının yalnız yarımsistemləri kimi çıxış edir. Onun nöqteyi-
nəzərincə həmin yarımsistemdə milli inkişaf zəif gedir. 
İ.Vallerstaynın fikrincə Avropada kapitalizm bəşər cəmiyyəti 
inkişafının qanunauyğun məhsulu olmaqdan daha çox tarixi təsadüfdür. 
O, feodalizmin dağılmasına "demoqrafik qəza", hakim siniflərin real 
gəlirlərinin artması və bazar vasitəsilə yeni istehsal üsulunun yaranması 
kimi baxır. 
Onun hesab etdiyi kimi ilkin kapital yığımı prosesinin özünəməxsus 
meyli vardır. Bu prosesin ümumi, yəni daimi meyli bütün tarix ərzində, 
xüsusən də kapitalizmin öz daxilində yaranmasilə təzahür olunur. 
İ.Vallerstaynın fikrincə, ilkin kapital yığımı yalnız mərkəzi deyil, həm də 
periferiyanı, yəni tamamilə bütün sistemi əhatə etmişdir. Artıq o zaman 
Latın Amerikası, Asiya və Afrika kapital yığımı prosesinə cəlb olunmuşdu. 
Burada yalnız istehsal ixtisaslaşması deyil, həm də dövlətlərin gücünün 
müxtəlifliyi mühüm rol oynamışdır ki, bu da son nəticədə qeyri-bərabər 
mübadiləni doğurmuşdur. "üçüncü dünya"da bütünlüklə ilkin kapital 
yığımı kimi əhalinin proletarlaşması da başa çatmamışdı. Ona görə 
iqtisadiyyatın kənardan yönəldilən deformasiya və dezinteqrasiyası 
natamam periferiy kapitalizminin xarakterik cəhətidir. 
Hansı məhsul istehsal etməsindən asılı olmayaraq mərkəz və 
periferiya mənafelərinin qarşılıqlı tamamlanması bərabərsizliklə şərtlənir. 
İ.Vallerstayn yazır ki, mərkəz həmişə nisbətən inkişaf etmiş texnika, xeyli 
kapital qoyuluşu və yaxşı öyrədilmiş işçi qüvvəsi tələb edən sahələr üzrə 
ixtisaslaşır. Beləliklə, dünya təsərrüfatında yaranan bərabərsizlik uzun 
 532 
tarixi inkişafın məhsuludur. Məhz geridə qalan ölkələr beləcə geriliyə 
düçar olmuşlar; onlar qabaqcıl texnologiyaya yaxın buraxılmır, onlardan 
isə yalnız kapital deyil, hətta beyinlər də çəkilib aparılır. 
Lakin inkişaf prosesində aralıq vəziyyət, yəni yarımperiferiya 
vəziyyəti tutan ölkələr qrupu meydana çıxır. Onlar mərkəzə görə 
periferiydir; lakin daha zəif ölkələrə nisbətən "mərkəz" mövqeyində 
dururlar. 
Təəssüf ki, İ.Vallerstaynın nəzəriyyəsində başqa sol radikalların 
ideyalarında olduğu kimi yaranmış vəziyyətdən real çıxış yollarını 
axtarmaqdansa, kapitalizmin tənqidinə daha çox səy göstərilir. 
Qərb ölkələrinin alimləri dünya təsərrüfat sistemi haqqında iqtisadi 
nəzəriyyənin formalaşmasında mühüm rol oynamışlar. Onlar zəif inkişaf 
etmiş ölkələrin iqtisadiyyatını təhlil etmək üçün qabaqcıl ölkələrdə 
hazırlanan materiallardan geniş istifadə etməyə çalışmışlar. Bunu 
neokeynsçi, neoklassik və institusional doktrinaların gələcək inkişafı tələb 
edirdi. Şübhəsiz, kəmiyyət tədqiqatlarının keyfiyyətlə əlaqələndirilməsi, 
proqnozların həyata keçirilməsi, sürətli sənayeləşmə aparılması, özünün və 
xaricdən cəlb edilmiş maliyyə vəsaitlərindən səmərəli istifadə olunması 
haqqında praktiki təkliflərin hazırlanması yaranan konsepsiyaların 
sanbalını artırmaq cəhdi olmuşdur. 
Bu məsələ barədə iki əks fikir fardır. Klassik liberalizmin 
nümayəndələri müqayisəli üstünlük modelini inkişaf etdirərək kənardan 
yönəldilən siyasətin xeyrini sübut edirlər. Onların iqtisadi görüşləri 
Tayvan, Cənubi Koreya, Braziliya və bu kimi yeni sənaye ölkələrində 
məşhurdur. Onların əksinə olan sol radikallar belə inkişafın imkanlarını 
xeyli tənqidi qiymətləndirirlər ki, bu da Fidel Kastronun məşhur nitqində 
öz əksini tapmışdır. O, bloklara qoşulmayan ölkələrin dövlət və hökumət 
başçılarının VII konfransında dünya iqtisadi və sosial böhranı, onun inkişaf 
etməkdə olan ölkələr üçün nəticələri, qaranlıq perspektivləri haqqında 
demişdir ki, əgər biz yaşamaq istəyiriksə mübarizə aparmaq lazımdır. 
Lakin Kuba və yaxud Albaniya kimi daxilən qapalı ölkələr demək olar ki, 
qalmayıb. Halbuki beynəlxalq əmək bölgsünün tənqidi səslənməkdə 
davam edir. 
 533 
Təəccüblü deyildir ki, neoklassik, neokeynsçi, institusional və radikal 
nümayəndələrin təklif etdiyi nəzəriyyə və reseptlərdə ümidsizlik keçən 
əsrin 70-ci, xüsusən də 80-cı illərində gücləndi. Bütün bunlar inkişaf 
etməkdə olan ölkələrin öz nümayəndələrinin hazırladığı iqtisadi 
nəzəriyyələrin yaranması və inkişafı üçün ilkin şərtlər yaratdı. Məhz bu 
zərurətdən "periferiya iqtisadiyyatı", "asılı inkişaf", "öz gücünə 
arxalanmaq", "yeni beynəlxalq qayda" və s. kimi konsepsiyalar meydana 
gəldi. Bunlar "üçüncü dünya" ölkələrində özünü dərketmə və elmi fikrin 
inkişafında mühüm rol oynadı. 
 
 
 
 
 
 
 
 
 
 
 
 
 
 
 
 
İSTİFADƏ OLUNAN ƏDƏBİYYAT 
 
1. Qurani-Kərim. Bakı, 1991-ci il. 
2. "Kitabi-Dədə Qorqud". Bakı, 1988 
3. Oğuznamə. Bakı,1987 
4. N.Gəncəvi. "Xəmsəsi", Bakı, 1980. 
5. X.N.Tusi. Əxlaqi-Nasiri, Bakı, 1989. 
6. H.Z.Marağayi. "İbrahimbəyin səyahətnaməsi", Bakı, 1982. 
 534 
7. Əbu Əli Həsən  İbn Əli Xacə Nizamülmülk. Siyasətnamə, Bakı, 
1987. 
8. A.Bakıxanov. Seçilmiş əsərləri, Bakı, 1984. 
9. H.Zərdabi. Seçilmiş məqalələri və məktubları, Bakı,1962 
10. M.Ə.Rəsulzadə. Əsrimizin Səyavuşu, Bakı 1991 
11. A.S.Sumbatzade. Azerbaydjanüı  - gtno-qenez i formirovanie 
naroda, Baku, 1990 
12. A.S.Faradjev. "Zarojdenie i razvitie gkonomiçeskoy mısli v 
Azerbaydjane v gpoxu feodalizma", Baku 1986 
13.M.Mustafaev. "Gkonomiçeskie vzqlədı M.F.Axundova", Baku, 
1962 
14. Z.Bünyadov. Azərbaycan VII-IX əsrlərdə, Bakı, 1985. 
15. Z.M.Bünyadov. Azərbaycan Atabəyləri dövləti, Bakı, 1981 
16. T.Veliev, Ö.Mamedov, X.Kerimov, A.Qasanov i dr. Oçerki istoriy 
Azerbaydjanskoy mısli, Baku, 1987 
17. Vəliyev T.S., Həsənov A.C. Azərbaycan iqtisadi fikir tarixi. Bakı, 
1997. 
18. T.S.Vəliyev. İqtisad elminin nəzəri əsaslarının tarixi təkamülü, 
Bakı, 1999. 
19. Z.Səmədzadə. Dünya iqtisadiyyatı. Çin iqtisadi möcüzəsi, Bakı, 
2001. 
20. T.A.Kuliev. Requliruemaə rınoçnaə gkonomika, Baku, 2000 
 
21. M.X.Meybullayev. "İslam iqtisadiyyatı", Bakı, 2001. 
22. M.X.Meybullayev. "XIX əsrin iqtisadçılarının əsərlərində klassik 
elmi sistemin inkişafı", Bakı, 2001. 
23.A.Ş.Şəkərəliyev. Keçid iqtisadiyyatı və dövlət, Bakı, 2000 
24. K.Marks. "Kapital" əsəri, I, II, III, IV cildlər. 
25. A.Marşall. "Siyasi iqtisadın prinsipləri", I-III cildlər, M.1993 
26. Kene F.  İzbrannıe gkonomiçeskie proizvedeniə. M., 1960. 
27. C.Keyns. Məşğulluğun və faizin ümumi nəzəriyyələri, M.1978. 
28. F.M.Fridman. Seçilmiş əsərləri, M.1987 
29. Y.Şumpeter. İqtisadi inkişaf nəzəriyyəsi. M.1982 
30. R.Makkonnelli və A.Bryu. "Ekonomiks", I-II hissələr. M.1992 
 535 
31. P.Samuelson, V.Nordxaus. "Ekonomika",  M.1997. 
32. V.Oyken. Osnovı naüionalğnoy gkonomiki, M.1996 
33.  T.Veblen Teoriə prazdnoqo klassa, M.1992. 
34. F.Xayek. Doroqa k rabstvo, M. 1992 
35. D.Qilbreyt. Gkonomiçeskaə teoriə i üelğ obhestva. M. 1979. 
36. Ümumdünya iqtisadi fikir tarixi.  M.1990 
37. S.Bartenev,  Gkonomiçeskie şkolı i teorii. M.1995 
38. S.V.Braqinskiy,  Ə.A.Pevzner, Politiçeskaə gkonomiə:   
diskuüionnıe problemı, puti obnovleniə. M.Mıslğ 1991. 
39. Ə.Ədıqarov, İstoriə gkonomiçeskix uçeniy. M.1999 
40. N.Titova, İstoriə gkonomiçeskix uçeniy, M.1997 
41. F.Xaek  "Neoinstitusionalizm". Voprosı gkonomiki. 1999 
42. Vsemirnaə istoriə gkonomiçeskoy mısli: v 6 tomax, ql. redaktor 
V.Çerkoveü i druqie. M.,MQU, 1987. 
43.İstoriə gkonomiçeskix uçeniy. Pod redaküiey A.Xudokormova, 
M., MQU, 1994 
44. İstoriə gkonomiçeskix uçeniy. Pod redaküiey Q.Şmarlovskoy, 
Minsk, 2000 
45. İbn Xəldun "Müqəddəmə" əsəri, 3 cilddə, türkcə, Zakir Qafuri 
Ucarın tərcüməsi. İstanbul, 1988 
46. A.Həsənov. "İbn Xəldunun iqtisadi nəzəri fikirləri" jur. "İqtisad 
elmləri: nəzəriyyə və praktika". №2, Bakı, 1994 
47. A.A.İqnatenko. "İbn-Xaldun", M. 1980 
48. Neqişi T. İstoriə gkonomiçeskoy teorii. Per. s anql. M.,1995. 
49. Mayburd E. Vvedenie v istoriö gkonomiçeskoy mısli. Ot 
prorokov do professorov. M., 1996 
50. A.Anikin, Elmin gəncliyi. Bakı, 1987-ci il. 
51. Q.S.Əlləzov. Klassik burjua siyasi iqtisadının yaranması və 
inkişafı. Bakı, 1992-ci il. 
52. Q.S.Əlləzov. Müasir iqtisadi nəzəriyyələr, Bakı, 1999. 
53. Ümumdünya iqtisadi fikir tarixi. I və II hissələr. M. 1987-1988-ci 
il. Rus dilində. 
54. M.Blauq. Gkonomiçeskaə mıslğ v retrospektive. M. 1994 q. 
55. Ümumdünya iqtisadi fikir tarixi.  M.1990 
 536 
56. Neqişi T. İstoriə gkonomiçeskoy teorii. Per. s anql. M.,1995. 
57. Mayburd E. Vvedenie v istoriö gkonomiçeskoy mısli. Ot 
prorokov do professorov. M., 1996 
58. İstoriə gkonomiçeskix uçeniy. M.1983. 
59. Vsemirnaə istoriə gkonomiçeskoy mısli. M.1994, T.5.    60. 
V.Leontev Gkonomiçeskie GSSG. M.1990. 
61. Obhaə gkonomiçeskaə teoriə. M.1995. 
62. G.Dolan.  Makrogkonomika. Sankt-Peterburq, 1994 63.S.Fişer  i 
dr. Gkonomika. M.1993. 
64. İqtisadi nəzəriyyə. Dərslik. (T.S.Vəliyev, Ə.P.Babayev, 
M.X.Meybullayevin ümumi redaktəsi ilə), Bakı, 2001. 
65. Azərbaycan iqtisadiyyatı. Bakı, 1998. 
66. Nəsrullayev F.A. İqtisadi nəzəriyyənin predmeti və 
metodologiyası. Bakı, 1997. 
67. X.Kərimov. Azərbaycan iqtisadi fikir tarixinə dair, "Azərbaycan 
iqtisadiyyatı", Bakı, 1998. 
 
 
 
 537 
 
 
 
 
 
 
 
