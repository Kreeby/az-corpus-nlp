 
C.Q. Nuriyev,  A.Ə. Əliyev, M.C.Atakişiyev 
 
 
 
 
 
 
 
 
Gömrük işinin təşkili və  
idarə edilməsi 
 
 
Ali məktəblər üçün dərslik 
 
 
 
 
 
Dərsliyə Azərbaycan Respublikası Təhsil Nazirinin  
21 aprel 2003-cü il tarixli 305 saylı əmri ilə  
qrif  verilmişdir. 
 
 
 
 
 
 
 
 
 
 
 
 
 
 
 
 
 
BAKI -2009
2 
 
 
Az2 
 
 
 
Redaktor: Gömrük xidməti general-mayoru, i.e.n. Ş.S.Bağırov. 
 
Rəyçilər: i.e.d., prof. M.X.Meybullayev, Əmgkdar elm xadimi., i.e.d.,  prof. A.Ş.Şəkərəliyev 
 
 
 
C.Q.Nuriyev, A.Ə.Əliyev,  M.C.Atakişiyev. «Gömruk işinin təşkili və idarə 
edilməsi». Ali məktəblər üçün dərslik (yenidən işlənmiş və tamamlanmış variantda). 
Azərb. dilində. Bakı, 2009. 293 səh.  
 
 
 
 
Təqdim olunan “Gömrük işinin təşkili və idarəedilməsi” dərsliyi ali məktəb tələbələri üçün 
nəzərdə tutulmuşdur. Lakin bu dərslikdən iş adamları, gömrük orqanlarında çalışan məmurlar və elmi 
işçilər də istifadə edə bilərlər. 
 
 
 
 
3 
 
 
MÜNDƏRİCAT 
 
 
                 ÖN SÖZ  
 
         MÖVZU 1  
             Heydər Əliyev və Azərbaycan Respublikasının gömrük siyasəti 
          MÖVZU 2 
              İlham Əliyev Azərbaycanın XXI əsr gömrük siyasətinin memarıdır 
MÖVZU 3 
MÖVZU 4 
MÖVZU 5 
MÖVZU 6 
MÖVZU 7 
MÖVZU 8 
MÖVZU 9 
MÖVZU 10 
MÖVZU 11 
MÖVZU 12 
MÖVZU 13 
MÖVZU 14 
MÖVZU 15 
MÖVZU 16 
MÖVZU 17 
MÖVZU 18 
MÖVZU 19 
MÖVZU 20 
 
                   İSTİFADƏ OLUNMUŞ NORMATİV - HÜQUQİ 
                   AKTLARIN VƏ ƏDƏBİYYATLARIN SİYAHISI  
4 
 
Ön söz 
 
Ötən əsrin sonlarında  ölkəmiz ikinci dəfə müstəqillik əldə etdikdən sonra müstəqil gömrük siyasəti 
formalaşmağa başladı və lazım olan gömrük qanunvericiliyi aktları qəbul olundu. Eyni zamanda, gömrük işinin 
daha səmərəli təşkil edilməsi üçün Azərbaycan Respublikasının Dövlət Gömrük Komitəsi tərəfindən lazım olan 
təlimat və əsasnamələr işlənib hazırlandı. Bütün sənədlərin əsasını Azərbaycan Respublikasının suverenliyinin 
və iqtisadi təhlükəsizliyinin təmin edilməsi təşkil edir. Həmin sənədlərdə ölkəmizin strateji inkişaf istiqamətinə 
uyğun olaraq yürüdüləcək vahid gömrük siyasəti də öz əksini tapmışdır.  
Ölkəmizin iqtisadi həyatında gömrük işinin öz yeri vardır. Bildiyiniz kimi respublikamızın milli 
iqtisadiyyatı xarici iqtisadi əlaqələrin inkişafından çox asılıdır. Nəzərə alanda ki, Azərbaycan inkişaf etməkdə 
olan digər ölkələr kimi, iqtisadi inkişaf səviyyəsinin yüksəldilməsi və dünya təsərrüfat əlaqələri sisteminə 
inteqrasiya məsələsini eyni zamanda həll etməlidir, onda gömrük işinin təşkilinin nə qədər mühüm əhəmiyyət 
kəsb etdiyini görmək mümkündür. Gömrük işinin əhəmiyyətini  xalqımızın Ümummilli Lideri, müasir 
Azərbaycan dövlətinin banisi və memarı Heydər Əliyevin dahiyanə fikirləri ilə çatdırırıq: 
“...Həqiqi gömrük işini təşkil etmək üçün iki əsas şərt lazımdır. Birincisi, gömrük işçisi gərək 
bilikli olsun, öz peşəsini yaxşı mənimsəmiş adam olsun, mənəviyyatca təmiz olsun, müstəqil Azərbaycanın 
iqtisadiyyatının möhkəm-ləndirilməsinə sadiq olsun. İkinci tərəfdən, gərək onun təcrübəsi ola, biliyi ilə 
yanaşı, maddi texniki bazası, müasir texnikası, ləvazimatları olsun. Bunları yaratmaq lazımdır. Bu da 
sizin vəzifənizdir...” (Azərbaycan” qəzeti, 31 yanvar 1997-ci il). 
Azərbaycan xalqının böyük oğlu Heydər Əliyevin bu tapşırığını özlərinin gələcək fəaliyyət proqramı 
kimi qəbul edən Dövlət Gömrük Komitəsinin rəhbərliyi gömrük orqanlarının maddi-texniki bazasını 
genişləndirmək, müasirləşdirmək və gömrük sistemini inkişaf etdirməklə bərabər, yüksək səviyyəli gömrük 
işçilərinin hazırlanması üçün də çox işlər görmüşdür. Belə ki, Ümummilli Liderin tapşırığını əldə rəhbər tutan 
K.F. Heydərov dərsliklərin və dərs vəsaitlərinin hazırlanması üçün hər cür şərait yaratmışdır. Məhz onun 
təşəbbüsü  və rəhbərliyi altında  4 cildlik “Gömrük işinin əsasları” (I cild. “Gömrük işinin təşkili və 
texnologiyası”. Bakı - 1998; II cild. “Gömrük orqanlarının iqtisadi fəaliyyəti”. Bakı-1999; III cild. “Gömrük 
orqanlarının hüquq-mühafizə fəaliyyəti”. Bakı-2000; IV cild. “Gömrük işinin idarə edilməsi və inkişafı”. Bakı-
2000), C. Nuriyev tərəfindən “Gömrük hüququ” (ali məktəblər üçün dərslik, Bakı-2002). C.Q.Nuriyev, 
A.Ş.Şəkərəliyev, A.Ə.Əliyev və b. tərəfindən “Gömrük ekspertizası” dərsliyi (Bakı– 2003),  A.Ə. Əliyev 
tərəfindən “Gömrük işi və dünya iqtisadiyyatının inkişafı” (rus dilində, Bakı-2002), Heydərov K.F. tərəfindən 
«Gömrük işinin əsasları» (ali məktəblər üçün dərslik, Bakı-2004), Heydərov K.F., Əliyev A.Ə., Nuriyev C.Q., 
Mehdiyev S.M. tərəfindən «Gömrük rəsmiləşdirilməsi», (ali məktəb tələbələri üçün dərslik, Bakı-2006)   habelə 
bir sıra yardımçı vəsaitlər -     K. Heydərov və T. İbrahimov tərəfindən “Gömrük işi - iqtisadi suverenlik və 
təhlükəsizlik” (Bakı-1999), C. Nuriyev, Z. Əliyev və G. İsmayılov tərəfindən, “Gömrük statistikası” (Bakı-
2000),   C.Q.Nuriyev tərəfindən «Gömrük etikası» (Bakı- 2007) və «Azərbaycanın gömrük tarixi» (Bakı-2007)   
hazırlanıb, nəşr olunmuşdur.   
Təqdim olunan “Gömrük işinin təşkili və idarəedilməsi” dərsliyi ali məktəb tələbələri üçün nəzərdə 
tutulmuşdur. Lakin bu dərslikdən iş adamları və gömrük orqanlarında çalışan məmurlar və elmi işçilər də 
istifadə edə bilərlər. 
Dərsliyin yenidən işlənməsinin əsas səbəbləri – Azərbaycan Respublikasının RGömrük 
Məcəlləsinəedilmiş 30.X11. 2003-cü il (GM-nin X bölməsi və 60-cı fəsli çıxarılmışdır), 5 mart 2004-cü il (GM-
nin 217-ci maddəsinə əlavə və dəyişiliklər edilərək gömrük orqanlarına gömrük işi sahəsindəki cinayət işləri 
üzrə istintaq aparmaq səlahiyyəti verilmişdir),  21.05.2004-cü il,  «Gömrük orqanlarında xidmət haqqında» 
Əsasnaməyə (№851-IIQD / 04.03.2005; №969-IIQD / 28.06.2005; №158-IIIQ / 10.10.2006;  16.08.2008)  
edilmiş əlavələr və dəyişikliklər, Milli Məclis tərəfindən son beş ildə gömrük işinin təşkili ilə əlaqədar qəbul 
edilmiş qanunlar, Azərbaycan Respublikası Prezidenti İ.Ə.Əliyev cənablarının 11.02.2004-cü il, 12.09.2005-ci 
il, 16.X11.2005-ci il, 02.X1.2006-cı il, 22.05.2007-ci il,  22.05. 2007-ci il, 02.07.2008-ci il və 11.X1.2008-ci il 
tarixli Fərmanları, habelə Azərbaycan  Respublikası Nazirlər Kabinetinin qəbul etdiyi çoxsaylı qərar və 
sərəncamlarıdır. 
Kitabın hazırlanması prosesində bizə koməklik göstərənlərin hamısına öz minnətdarlığımızı bildiririk.  
5 
 
Mövzu 1. 
Heydər Əliyev və Azərbaycan Respublikasının gömrük siyasəti 
 
Azərbaycan Respublikası 18 oktyabr 1991-ci ildə müstəqillik əldə etdikdən sonra 30 yanvar 1992-ci 
ildə dövlətçiliyin mühüm atributlarından biri olan Dövlət Gömrük Komitəsi yaradıldı.  
Ölkəmizin seçdiyi dövlət quruluşu və inkişaf istiqamətləri iqtisadiyyatımızı xarici müdaxilənin zərərli 
təsirlərindən qorumağa, milli istehsalı müdafiə etməyə qadir olan və bütövlükdə ölkənin iqtisadi təhlükəsizliyin 
təmin edə biləcək orqanın yaradılmasını, ilk növbədə təsis edilməli olan dövlət idarəetmə sisteminin aparıcı 
elementlərindən birinin təşkilini, labüdləşdirdi. 
Xarici iqtisadi fəaliyyətin dövlət inhisarında saxlanıldığı keçmiş SSRİ-nin tərkibində olmuş Azərbaycan 
üçün bu sahədəki strateji və taktiki tədbirlər tamamilə yeni olmaqla, demək olar ki, sıfır səviyyəsindən 
başlanılmalı idi. Bu tədbirlər kompleks xarakterli olmalı və onların həyata keçirilmə mərhələləri 
müəyyənləşdirilməli idi. Lakin, o zaman Azərbaycanda yaranmış ictimai-siyasi vəziyyət nəticəsində köklü 
tədbirlər planının işlənib hazırlanmasına, mütərəqqi və səmərəli gömrük siyasətinin aparılmasına nail olunmadı. 
Ölkə daxilində və dövlət sərhədlərində iş qabiliyyətli gömrük orqanları şəbəkəsinin yaradılması və onların 
texniki təminatı, gömrük xidməti kadrlarının hazırlanması, gömrük qanunvericiliyinin hazırlanması, qəbul 
edilməsi və tətbiqi, gömrük işçilərinin sosial məsələlərinin həlli kimi mühüm tədbirlər ön plana çəkilmədi. 
ÜMUMMİLLİ LİDER HEYDƏR ƏLİYEVİN dövlət başçısı kimi gömrük siyasəti sahəsindəki 
fəaliyyətini iki mərhələyə bölmək olar: 
1. 1969-1987-ci illəri əhatə edən sovet dönəmi; 
2. 1993-2003-cü illəri əhatə edən müstəqillik illəri. 
Azərbaycanın dövlətçilik tarixində xüsusi rolu və yeri olan H.Əliyev 14 iyul 1969-cu ildə Kommunist 
Partiyası Mərkəzi Komitəsinin 1 katibi seçildikdən sonra qısa müddət ərzində ciddi addımlar atıldı. Məhz 
Heydər Əliyevin hakimiyyətə gəlişindən sonra gömrük işi sahəsində uzun müddət ərzində hökm sürən qeyri-
millilərin bu sahədəki hokmranlığına çox ustalıqla son qoyuldu. Belə ki, onun təkidi ilə ilk dəfə olaraq gömrük 
orqanlarına rəhbər vəzifəsinə azərbaycanlılar təyin olunmağa başlandı. Qısa müddət ərzində Azərbaycanda 
fəaliyyət göstərən hər üç gömrükxananın (Bakı, Astara və Culfa)  rəisi azərbaycanlı olmağla bərəbər, milli 
kadrlar SSRİ-nin müxtəlif ali təhsil ocaqlarına oxumağa göndərildi. Tezliklə qeyri-azərbaycanlılıarı milli kadrlar 
əvəz etməyə başladı.  
Gömrük işi sahəsinə diqqətini artıran H.Əliyev Azərbaycanın gömrük tarixini araşdırtdı və ölkəmizdə 
ilk gömrkxananın açılmasının 175 illiyinin qeyd olunması barədə Azərbaycan Kommunist Partiyası Mərkəzi 
Komitəsi Bürosunun  31 mart 1981-ci il tarixli qərarını imzaladı.  
Bu Qərarda diqqətdən kənarda heç nə qalmamışdır. Tarixi faktın vaxtında aşkarlanması və qeyd 
olunması Heydər Əliyevin müstəsna xidmətidir ki, bu il Bakı gömrükxansının 200 illiyinin qeyd olunmasına 
hüquqi baza yaradılmışdır. Bir tarixi anı da qeyd etmək lazımdır ki, 25 ildən sonra həmin yubileyin təntənəli 
keçirilməsi xoşbəxtliyi Ulu Öndərin Ləyaqətli davamçısı, Onun varisi və oğlu, Azərbaycan Respublikasının 
prezidenti İLHAM ƏLİYEVƏ qismət oldu.   
1993-cü ilin iyun ayında Azərbaycanda yaranmış gərginliyi aradan qaldırmaq, ölkəni parçalanmaqdan 
qurtarmaq, vətəndaş müharibəsinin qarşısını almaq, ölkənin müstəqilliyini və suverenliyini itirmək təhlükəsini 
aradan qaldırmaq, ümumiyyətlə, Azərbaycanın bir dövlət kimi məhv olmasının qarşısını almaq üçün xalqımız 
öz böyük oğlunu Heydər Əlirza oğlu Əliyevi ikinci dəfə hakimiyyətə təkidlə dəvət etdi. 
Ölkədəki problemləri zərgər dəqiqliyi ilə bir-bir həll edən möhtərəm H.Əliyev cənabları, 1995-ci ildən 
başlayaraq gömrük orqanlarının işinin yenidən qurmağa başladı. Əvvəlcə Dövlət Gömrük Komitəsinin 
rəhbərliyini dəyişdirdi. Bu seçim çox uğurlu oldu. Dövlət Gömrük Komitəsinə Heydər Əliyevin 17 yanvar 
1995-ci il tarixli 295 saylı Fərmanı ilə təyin olunan Kəmaləddin Fəttah oğlu Heydərov Ümummilli Liderin 
rəhbərliyi altında müstəqil Azərbaycan dövlətinin gömrük sistemini yenidən qurdu və onu dünya standartları 
səviyyəsinə gətirib çıxartdı. Onun bu xidmətləri Xalqımızın Lideri Heydər Əliyev cənabları tərəfindən dəfələrlə 
yüksək qiymətləndirilmişdir. Azərbaycanın gömrük tarixində ilk dəfə olaraq gömrük xidməti sahəsində ən ali 
general rütbəsinə məhz K.F.Heydərov layiq görülmüşdür. Ona Zati-aliləri H.Əliyev cənablarının 17 yanvar 
2002-ci il tarixli 640 saylı Fərmanları ilə gömrük xidməti general-polkovniki rütbəsi verilmişdir. O, Azərbaycan 
dövlətçiliyi tarixində bu yaşda general-polkovnik rütbəsini almış yeganə şəxsdir. Onun rəhbərliyi altında 
gömrük sistemi və infrastrukturu yenidən quruldu. Bütövlükdə gömrük işinin məzmununa yenidən baxıldı. 
İnkişaf etmiş ölkələrin gömrük təcrübəsinin öyrənilməsi, beynəlxalq tələblərə cavab verən gömrük 
qanunvericiliyinin yaradılması və tətbiqi, Azərbaycan Respublikası gömrük xidmətinin digər ölkələrin gömrük 
xidmətləri ilə sənədlərin və gömrük əməliyyatlarının unifikssiyası əsasında yaxınlaşması kimi mühüm prinsiplər 
bu yeniləşmənin əsasını təşkil etdi. 
6 
 
Təşkilati tədbirlərlə bir  vaxtda dövlətin gömrük siyasətinin də formalaşdırılmasına başlandı. Ölkənin 
gömrük qanunvericiliyi təkmilləşdirildi. Azərbaycan Respublikasının Gömrük Məcəlləsi və “Gömrük Tarifi 
haqqında” Azərbaycan Respublikasının Qanunu qəbul edildi. 
Məcəllədə, gömrük orqanlarının qarşısında qoyulan vəzifələrdən çıxış edilərək, gömrük işinin əsas 
prinsipləri müəyyənləşdirildi. Məhz gömrük orqanları bu Məcəllənin müddəalarına görə, hüquq-mühafizə 
orqanı statusu aldı. 
Gömrük tarifi və valyuta tənzimlənməsi haqqında qəbul edilən qanunlar, gömrük orqanlarına valyuta 
nəzarətini həyata keçirmək hüququnu verdi, habelə gömrük rüsumlarının dəqiq hesablanması və vaxtında 
yığılaraq dövlət büdcəsinə köçürülməsi tələbini qoydu. 
Gömrük qanunvericiliyinin inkişafında Azərbaycan Respublikası Prezidenti Heydər Əliyevin 27 
oktyabr 1998-ci il tarixli 6 saylı Fərmanı ilə təsdiq edilmiş “Azərbaycan Respublikası Dövlət Gömrük 
Komitəsi haqqında” Əsasnamə mühüm yer tutur. Əsasnaməyə görə Dövlət Gömrük Komitəsi Azərbaycan 
Respublikasında gömrük işi sahəsində dövlət siyasətini həyata keçirən Mərkəzi İcra Hakimiyyəti orqanıdır. 
Heydər Əliyevin təklifi ilə gömrük siyasətinin strateji məsələlərinin müəyyən edilməsi mərhələsində 
Dövlət Gömrük Komitəsinə önəmli yer verildi. Belə ki, vahid gömrük sisteminin yaradılması; xarici iqtisadi 
fəaliyyətin gömrük-tarif tənzimlənməsi mexanizminin təkmilləşdirilməsi; milli bazarın xarici rəqabətin zərərli 
təsirindən qorunması; keyfiyyətsiz malların idxalının qarşısının alınması; ölkənin iqtisadi təhlükəsizliyinin 
təmin edilməsi; qaçaqmalçılıq və gömrük qaydalarının pozulması hallarının qarşısının alınması və aradan 
qaldırılması; Azərbaycan xalqının bədii və arxeoloji sərvətlərinin, intellektual mülkiyyətinin, nadir flora və 
fauna nümunələrinin qeyri-qanuni dövriyyəsinin qarşısının alınması; valyuta əməliyyatlarına mükəmməl nəzarət 
sisteminin yaradılması; müasir mərhələdə gömrük siyasətinin hazırlanması və s. məsələlərdə Dövlət Gömrük 
Komitəsinə verilmiş səlahiyyətlər Heydər Əliyevin nə qədər uzaqgörən, bacarıqlı və əvəzolunmaz dövlət xadimi 
olmasını bir daha sübut edir.  
Gömrük orqanlarının yaradılmasının beş illik yubileyinə həsr olunmuş təntənəli yığıncaqda Azərbaycan 
Respublikasının Ümummilli lideri Heydər Əlirza oğlu Əliyev gömrük sisteminin inkişafı və təkmilləşdirilməsi 
problemlərinə toxunaraq, Dövlət Gömrük Komitəsinin qarşısında duran birinci dərəcəli məsələləri belə 
xarakterizə etmişdir: “Azərbaycan müstəqil bir dövlət kimi daim yaşayacaq. Azərbaycanın müstəqilliyini 
qoruyub saxlamaq və inkişaf etdirmək bütün istiqamətlərdə aparılan tədbirlər nəticəsində ola bilər. Bu 
istiqamətlərdən biri də yüksək səviyyəli gömrük xidmətinin yaranmasıdır. Onun üçün bir daha qeyd 
edirəm, siz dünya təcrübəsindən istifadə etməlisiniz. Bizim Azərbaycanda nə gömrük məktəbi, nə gömrük 
universiteti, nə də gömrük akademiyası olubdur... 
Gömrük işçilərinin əksəriyyəti, cürbəcür ixtisaslar alıbdır. Amma sırf gömrük ixtisası üzrə təhsil 
alan adamlar çox azdır. Siz bu təhsili də işləyə-işləyə almalısınız. Yəni işləyə-işləyə gömrük elminin və 
gömrük biliklərinin mənimsənilməsi sahəsində özünüzü təhsilləndirisiniz, təkmilləşdirirsiniz. Şübhəsiz ki, 
Gömrük Komitəsinin gərək xüsusi iş planı olsun. Gömrük Komitəsinin öz işçilərini təkmilləşdirmək, 
onlara xüsusi gömrük təhsili vermək, onların təcrübəsini artırmaq üçün gərək birillik, ikiillik, üçillik 
planı olsun və onun əsasında siz təhsil işi aparmalısınız. Bu, sizin sahəyə başqa sahələrə nisbətən ən çox 
lazımdır. Ona görə də Siz bunu etməlisiniz. 
Həqiqi gömrük işini təşkil etmək üçün iki əsas şərt lazımdır. Birincisi, gömrük işçisi gərək bilikli 
olsun, öz peşəsini yaxşı mənimsəmiş adam olsun, mənəviyyatca təmiz olsun, öz işinə sadiq olsun, Vətəninə, 
ölkəsinə sadiq olsun, müstəqil Azərbaycanın iqtisadiyyatının möhkəmləndirilməsinə sadiq olsun. İkinci 
tərəfdən, gərək onun təcrübəsi ilə, biliyi ilə yanaşı, maddi-texniki bazası, müasir texnikası, ləvazimatları 
olsun. Bunları yaratmaq lazımdır. Bu da Sizin vəzifənizdir...” (“Azərbaycan” qəzeti, 31 yanvar 1997-ci 
il). 
Dövlət Gömrük Komitəsinin rəhbərliyi Azərbaycan Respublikası Prezidenti Heydər Əliyevin bu çıxışını 
özünün fəaliyyət Proqramı kimi qəbul edərək, bu dahi insanın fikirlərini ardıcıl olaraq həyata keçirməyə başladı. 
Prezidentin tapşırığına uyğun olaraq gömrükxanaların maddi-texniki bazası müasirləşdirməklə bərabər, 
milli dildə ilk tədris vəsaitləri hazırlanmağa başlanıldı.  
Gömrük  işinin təşkil edilməsi və gömrük  siyasətinin formalaşdırılması ilə bağlı Ümummilli 
liderimiz H.Ə. Əliyevin imzası ilə aşağıdakı sənədlər qəbul edilmişdir: 
 
7 
 
QANUNLAR 
 
 1. "Gömrük tarifi haqqında" qanunun təsdiq edilməsi barədə( No 1064 / 20.06.1995) 
 2. "BYD Kitabçası tətbiq edilməklə beynəlxalq yük daşımaları haqqında" gömrük Konvensiyasının 
təsdiq edilməsi barədə (No 33-IQ / 12.03.1996) 
3. Yoxlama və metroloji attestasiya məqsədilə daşınan normativ sənədlərin, etalonların, ölçmə 
vasitələrinin və standart nümunələrin gömrük rüsumlarından, vergilərdən və xüsusi icazələr verilməsindən azad 
edilməsi haqqında Sazişin təsdiq edilməsi barədə (No 171-IQ / 08.10.1996) 
4. Azərbaycan Respublikası Gömrük Məcəlləsinin təsdiq edilməsi haqqında (No 304 -IQ / 10.06.1997) 
5. Azərbaycan Respublikası Hökumət və Qazaxıstan Respublikası Hökuməti arasında gömrük işi 
sahəsində əməkdaşlış haqqında Sazişin təsdiq edilməsi barədə (No 338-IQ / 26.06.1997) 
6. "Gömrük tarifi haqqında" Azərbaycan Respublikasının Qanununa dəyişiklik edilməsi barədə (No 
583-IQD / 11.12.1998) 
7. "Gömrük orqanlarında xidmət haqqında" Əsasnamənin təsdiq edilməsi barədə (No 768-IQ / 
07.12.1999) 
8. "Azad ticarət zonasının yaradılması haqqında Sazişin iştirakçısı olan dövlətlər arasında dövriyyədə 
olan əmtəələrin gömrük rəsmiləşdirilməsi və gömrük nəzarəti qaydası haqqında" Sazişin təsdiq edilməsi barədə 
(No 793-IQ / 01.02.2000) 
9. "Azərbaycan Respublikası Hökuməti ilə Bolqarıstan Respublikası Hökuməti arasında gömrük işi 
sahəsində qarşılıqlı əməkdaşlıq haqqında" Sazişin təsdiq edilməsi barədə 
(No 803-IQ / 08.02.2000) 
10. "Sərhədlərdə yüklərin nəzarətdən keçirilməsi şərtlərinin razılaşdırılması haqqında" Beynəlxalq 
Konvensiyaya qoşulmaq barədə (No 810-IQ / 11.02.2000) 
11. "Yol nəqliyyat vasitələrinin ticarət və kommersiya məqsədi ilə müvəqqəti idxalının Gömrük 
Konvensiyası"na qoşulmaq barədə (No 813-IQ / 11.02.2000) 
12. Azərbaycan Respublikası Dövlət Gömrük Komitəsi ilə Qazaxıstan Respublikası Dövlət Gəlirləri 
Nazirliyi arasında qaçaqmalçılıq və gömrük qaydalarının pozulması, həmçinin silahların, döyüş sursatlarının, 
partlayıcı maddələrin, narkotik vasitələrin, psixotrop maddələrin və prekursorların qanunsuz dövriyyəsi ilə 
mübarizə sahəsində əməkdaşlıq haqqında" Sazişin təsdiq edilməsi barədə (No 118-IIQ /03.04.2001) 
13. Azərbaycan Respublikası Dövlət Gömrük Komitəsi ilə Qazaxıstan Respublikası Dövlət Gəlirləri 
Nazirliyi arasında sərhədlərdən qanunsuz keçirilən mədəni sərvətlərin tutulub saxlanması və qaytarılması 
məsələləri üzrə əməkdaşlıq və qarşılıqlı yardım haqqında" Sazişin təsdiq edilməsi barədə (No 119-IIQ / 
03.04.2001) 
14. "Azərbaycan Respublikası Dövlət Gömrük Komitəsi ilə Qazaxıstan Respublikası Dövlət Gəlirləri 
Nazirliyi arasında əməkdaşlıq və gömrük sənədlərinin və gömrük təminatlarının qarşılıqlı tanınması haqqında" 
Sazişin təsdiq edilməsi barədə (No 120-IIQ /03.04.2001) 
15. Azərbaycan Respublikası Gömrük orqanlarının tanınma nişanı haqqında (No 134-IIQ /01.06.2001) 
16. Azərbaycan Respublikası gömrük orqanlarının bayrağı haqqında (No 135-IİQ /01.06.2001) 
17. Tütün və tütün məmuoatı haqqında (No 138-IIQ / 08.06.2001) 
18. "Müstəqil Dövlətlər Birliyinin iştirakçısı olan dövlətlərə gətirilən mallara texniki, tibbi, əczaçılıq, 
sanitar, baytar və vitosanitar normaların, qaydaların və tələblərin tətbiq edilməsi haqqında" Sazişin təsdiq 
edilməsi barədə (No 257-IIQ / 12.02.2002) 
19. "Tərkibində əqli mülkiyyət obyektləri olan malların gömrük sərhədindən keçirilməsi üzərində 
gömrük nəzarəti Qaydaları haqqında" Qərarın təsdiq edilməsi barədə (No 259-IIQ / 12.02.2002) 
20. "Gömrük hüquqpozmalarının qarşısının alınması, təhqiq edilməsi və aradan qaldırılmasına dair 
qarşılıqlı inzibati yardım haqqında" Beynəlxalq Konvensiyaya və onun I-X Əlavələrinə qoşulmaq barədə (No 
267-IIQ / 19.02.2002) 
21. Azərbaycan Respublikası Hökuməti və Niderland Krallığı Hökuməti arasında "Gömrük 
qanunvericiliyinin düzgün tətbiq edilməsi və gömrük hüquqpozmalarının qarşısının alınması, təhqiq edilməsi və 
onlara qarşı mübarizə aparılması üçün qarşılıqlı inzibati yardım haqqında" Sazişin təsdiq edilməsi barədə (No 
295-IIQ / 09.04.2002) 
22. Azərbaycan Respublikası Hökuməti ilə İran İslam Respublikası Hökuməti arasında "Gömrük 
məsələlərində əməkdaşlıq və qarşılıqlı yardım haqqında" Sazişin təsdiq edilməsi barədə (No 353-IIQ / 
02.07.2002) 
23. "QİƏT regionunda malların yol daşımalarının asanlaşdırılması haqqında Anlaşma Memorandumu" 
nun təsdiq edilməsi barədə (No 441-IIQ / 13.05.2003) 
 
 
8 
 
FƏRMANLAR 
 
1. Azərbaycan Respublikası Gömrük Komitəsinin işi haqqında (No 257 / 09.01.1995) 
2. Azərbaycan Respublikası Gömrük Məcəlləsinin tətbiq edilməsi barədə (No 616 / 25.07.1997) 
3. Azərbaycan Respublikası Dövlət Gömrük Komitəsinin strukturunun və Əsasnaməsinin təsdiq 
edilməsi haqqında (No 7 / 27.10.1998) 
 4. "Gömrük orqanlarında xidmət haqqında" Əsasnamənin təsdiq edilməsi barədə Azərbaycan 
Respublikası Qanununun tətbiq edilməsi barədə (No 243 / 30.12.1999) 
 5. Azərbaycan Respublikası Dövlət Gömrük Komitəsinin strukturunun təsdiq edilməsi və Azərbaycan 
Respublikası Dövlət Gömrük Komitəsinin Əsasnaməsinə əlavələr edilməsi haqqında (No 510 / 19.06.2001) 
 6. Azərbaycan Respublikasının Dövlət Gömrük Komitəsi haqqında Əsasnaməyə əlavələr edilməsi 
barədə (No 703 / 27.05.2002) 
 
 
 
 
 
SƏRƏNCAMLAR 
 
1. Azərbaycan Respublikası Dövlət Gömrük Komitəsi kollegiyasının tərkibinin təsdiq edilməsi 
haqqında (No 170 / 01.05.1995) 
2. Qaçaqmalçılıq və gömrük qaydalarının pozulması ilə mübarizədə əməkdaşlıq haqqında Azərbaycan 
Respublikası Hökuməti və Gürcüstan Respublikası Hökuməti arasında Saziş barədə (No 339 / 15.06.1996) 
3. Azərbaycan Respublikası gömrük əməkdaşlarının peşə bayramı gününün təsis edilməsi haqqında (No 
464 / 10.01.1997) 
4. "BYD Kitabçası tətbiq edilməklə Beynəlxalq Yük Daşımaları haqqında" Gömrük Konvensiyasının 
Azərbaycan Respublikası ərazisində tətbiq edilməsi haqqında (No 527 / 31.03.1997) 
 5. "Azərbaycan Respublikası Hökumətinin və Böyük Britaniya və Şimali İrlandiya Birləşmiş Krallığı 
Hökumətinin gömrük xidmətləri arasında inzibati yardım haqqında Memorandum"u Azərbaycan Respublikası 
Hökuməti adından imzalamaq səlahiyyətinin verilməsi barədə (No 577 / 17.06.1997) 
6. "Azərbaycan Respublikası Hökuməti və Böyük Britaniya və Şimali İrlandiya Birləşmiş Krallığı 
Hökuməti arasında gömrük orqanlarının qarşılıqlı inzibati yardım haqqında razılaşma Memorandumu" barədə  
(No 702 / 02.12.1997) 
7. "Azərbaycan Respublikası vətəndaşları tərəfindən Azərbaycan Respublikası ərazisinə gətirilən və ya 
onların ünvanına göndərilən gömrük rüsumu tutulmalı olan malların siyahısının təsdiq edilməsi haqqında" 
Azərbaycan Respublikası Prezidentinin 1992-ci il 15 sentyabr tarixli 133 nömrəli Sərəncamının qüvvədən 
düşməsi haqqında (No 779 / 14.04.1998) 
8. Birləşmiş Millətlər Təşkilatı İnkişaf Proqramı ilə Azərbaycan Respublikası Dövlət Gömrük Komitəsi 
arasında "Azərbaycan Respublikası Dövlət Gömrük Komitəsinin potensialının gücləndirilməsi və məlumatların 
ötürülməsi şəbəkəsinin yaradılması Proqramı"nın Azərbaycan Hökuməti adından imzalamaq səlahiyyətinin 
verilməsi barədə (No 45 / 24.12.1998) 
9. Azərbaycan Respublikası Hökuməti və Estoniya Respublikası Hökuməti arasında gömrük işi 
sahəsində əməkdaşlıq haqqında Sazişin Azərbaycan Respublikası Hökuməti adından imzalanması səlahiyyətinin 
verilməsi barədə (No 339 / 02.03.2000) 
Azərbaycan Respublikasının Dövlət Gömrük Komitəsi ilə Qazaxıstan Respublikasının 10. Dövlət 
Gəlirləri Nazirliyi arasında əməkdaşlıq və gömrük sənədlərinin və gömrük təminatının qarşılıqlı tanınması 
haqqında Sazişin imzalanması səlahiyyətinin verilməsi barədə (No 387 / 07.04.2000) 
11. Azərbaycan Respublikasının Dövlət Gömrük Komitəsi ilə Qazaxıstan Respublikasının Dövlət 
Gəlirləri Nazirliyi arasında qaçaqmalçılıq və gömrük qaydalarının pozulması, habelə silahların, döyüş 
sursatlarının, partlayıcı maddələrin, narkotik vasitələrin, psixotrop maddələrin və prekursorların qanunsuz 
daşınmasına qarşı mübarizə sahəsində əməkdaşlıq haqqında Sazişin imzalanması səlahiyyətinin verilməsi 
barədə (No 388 / 07.04.2000) 
12. Azərbaycan Respublikasının Dövlət Gömrük Komitəsi ilə Qazaxıstan Respublikasının Dövlət 
Gəlirləri Nazirliyi arasında sərhəddən qanunsuz keçirilən qiymətli lmədəni sərvətlərin tutulub saxlanması və 
qaytarılması məsələləri üzrə əməkdaşlıq və qarşılıqlı yardım haqqında Sazişin imzalanması səlahiyyətinin 
verilməsi barədə (No 389 / 07.04.2000) 
9 
 
13. Azərbaycan Respublikasının Dövlət Gömrük Komitəsi ilə Qazaxıstan Respublikanın Dövlət 
Gəlirləri Nazirliyi arasında qarşılıqlı yardım göstərilməsi haqqında Memorandumun imzalanması səlahiyyətinin 
verilməsi barədə (No 390 / 07.04.2000) 
14. "Azərbaycan Respublikası Dövlət Gömrük Komitəsi ilə Özbəkistan Dövlət Gömrük Komitəsi 
arasında xarici ticarətin gömrük statistikası sahəsində metodologiya və informasiya üzrə qarşılıqlı fəaliyyət 
haqqında Protokol"u imzalamaq səlahiyyətinin verilməsi barədə (No 548 / 21.10.2000) 
15. "Azərbaycan Respublikası Dövlət Gömrük Komitəsi ilə Özbəkistan Dövlət Gömrük Komitəsi 
arasında qaçaqmalçılığa və gömrük qaydalarının pozulmasına qarşı mübarizə sahəsində əməkdaşlıq haqqında 
Saziş"i imzalamaq səlahiyyətinin verilməsi barədə (No 549 / 21.10.2000) 
16. "Azərbaycan Respublikası Dövlət Gömrük Komitəsi ilə Özbəkistan Dövlət Gömrük Komitəsi 
arasında gömrük sənədlərinin və gömrük təminatlarının qarşılıqlı tanınması haqqında Saziş"i imzalamaq 
səlahiyyətinin verilməsi barədə (No 550 / 21.10.2000) 
17. Azərbaycan Respublikası Hökuməti və Niderland Krallığı Hökuməti arasında gömrük 
qanunvericiliyinin düzgün tətbiq edilməsi və gömrük hüquqpozmalarının qarşısının alınması, təhqiq edilməsi və 
onlara qarşı mübarizə aparılması üçün qarşılıqlı inzibati yardım haqqında Sazişi imzalamaq səlahiyyətinin 
verilməsi haqqında (No 884 / 29.01.2002) 
18. Azərbaycan Respublikası Dövlət Gömrük Komitəsi və Ümumdünya Gömrük Təşkilatı arasında 
Azərbaycan Respublikasının Bakı şəhərində Ümumdünya Gömrük Təşkilatı Regional Tədris Mərkəzinin təsis 
edilməsi haqqında Anlaşma Memorandumunu imzalamaq səlahiyyətinin verilməsi haqqında (No 885 / 
29.01.2002) 
19. Azərbaycan Respublikasının Dövlət Gömrük Komitəsi ilə Rusiya Federasiyasının Gömrük Komitəsi 
arasında xarici ticarətin gömrük statistikası sahəsində metodoloji və informasiya üzrə qarşılıqlı fəaliyyət 
haqqında və mədəni sərfətlərin qeyri-qanuni aparılması və gətirilməsi ilə mübarizə sahəsində əməkdaşlıq 
protokollarını imzalamaq səlahiyyətinin verilməsi barədə (No 897 / 10.04.2002) 
20. Azərbaycan Respublikası Hökuməti ilə İran İslam Respublikası Hökuməti arasında gömrük 
məsələlərində əməkdaşlıq və qarşılıqlı yardım haqqında Sazişi imzalamaq səlahiyyətinin verilməsi haqqında 
(No 925 / 17.05.2002) 
21. Azərbaycan Respublikası Hökuməti və Avstriya Respublikası Hökuməti arasında gömrük məsələləri 
üzrə qarşılıqlı yardım və əməkdaşlış haqqında Sazişi imzalamaq səlahiyyətinin verilməsi haqqında (No 1092 / 
15.11.2002) 
22. 1998-ci il mayın 21-də Moskva şəhərində imzalanmış "Moldova Respublikası, Ukrayna, Belarus 
Respublikası və Rusiya Federasiyasının gömrük xidmətləri arasında meyvə-tərəvəz məhsullarının gömrük 
rəsmiləşdirilməsi zamanı güzəştlərin təqdim edilməsi haqqında Saziş"in, 1999-cu il mayın 14-də Kiyev 
şəhərində imzalanmış həmin Sazişin 3-cü maddəsinin icrası haqqında protokolun və 2001-ci il iyunun 7-də 
Moskva şəhərində imzalanmış həmin sazişin fəaliyyət müddətinin uzadılması haqqında protokolun təsdiq 
edilməsi barədə (No 1210 / 29.04.2003) 
23. Azərbaycan Respublikası Hökuməti və Rusiya Federasiyası Hökuməti arasında qaçaqmalçılıq, 
gömrük qaydalarının pozulması və beynəlxalq terrorizmlə mübarizə sahəsində əməkdaşlıq haqqında Sazişi 
imzalamaq səlahiyyətinin verilməsi barədə (No 1295 / 04.07.2003) 
Ölkə prezidenti olarkən, bütün türk dünyasının lideri səviyyəsinədək yüksəlmiş, İslam aləminin 
liderlərindən biri olan H. Əliyevin təklifi və təşəbbüsü ilə həyata keçirilmiş, Azərbaycan Respublikasının 
iqtisadi və siyasi həyatında mühüm əhəmiyyət kəsb edən aşağıdakı xidmətləri qeyd etmək lazımdır: 
1. İndi H.Əliyevin adını daşıyan Binə hava limanının tikilməsi. Burada gömrük işi dünya standartları 
səviyyəsində qurulmuşdur; 
2. Naxçıvanda beynəlxalq standartlara cavab verən hava limanının tikilməsi və orada müasir tələblərə 
cavab verən gömrük işinin təşkili; 
3. Bakı, Naxçıvan, Biləsuvar, Astara, Xaçmaz, Tovuz, Lənkəran, Qusar, Qazax və Balakəndə müasir 
standartlara cavab verən gömrük orqanlarının binalarının və keçidlərinin tikilməsi və ya rekonstruksiyası; 
4. İran İslam Respublikası və Türkiyə Cümhuriyyəti ilə sərhədyanı vizasız gediş-gəliş üçün sazişin 
imzalanması; 
5. Qəzet kağızlarının əlavə dəyər vergisi və gömrük rüsumlarından azad edilməsi; 
6. Ölkəyə gətirilən qəzet və jurnalların əlavə dəyər vergisindən azad olunması; 
7. İran İslam Respublikası ilə Azərbaycan Respublikası arasında Astara-Astara dəmir yolunun 
çəkilməsinə razılığın alınması; 
8. Gömrük sisteminin təmərküzləşməsi, vahid uniforma və digər atributların hazırlanıb, qəbul edilməsi; 
9. Dövlət Gömrük Komitəsinin dünya arenasında özünəməxsus yer tutması və Ümumdünya Gömrük 
Təşkilatında aparıcı gömrük orqanlarından birinə çevrilməsi; 
10 
 
10. Azərbaycan sərhədlərinin möhkəmləndirilməsi ilə bağlı gördüyü tədbirlərin nəticəsində 
qaçaqmalçılığın və narkotik vasitələrin ölkə ərazisindən keçirilməsinin tamamilə qarşısının alınması; 
11. Gömrük terminallarının yaradılması; 
12. Mütərəqqi gömrük siyasətinin formalaşdırılması; 
13. MDB məkanında ən yaxşı, müasir texniki təchizatı olan gömrük sisteminin yaradılması; 
14. Dövlətin mühüm atributlarından biri olan gömrük sisteminə sərbəst fəaliyyətin qazandırılması və 
onun mühüm ideologiyaya çevrilməsi; 
15. Azərbaycan Respublikasının müstəqilliyinin və suverenliyinin qorunması sahəsində Dövlət Gömrük 
Komitəsinin mühüm nailiyyətlər qazanması. 
Azərbaycan Respublikasının ümummilli lideri, Azərbaycanda dövlətçiliyin və müstəqilliyin siyasi 
memarı Heydər Əliyevin gömrük işinin təşkil edilməsi sahəsindəki xidmətləri böyükdür. Belə ki, məhz bu dahi 
şəxsin rəhbərliyi altında ölkəmizin milli gömrük siyasəti formalaşmış, onun qanunvericilik bazası yaradılmış, 
müasir avadanlıqlar və texniki vasitələrlə təchiz olunmuş, dünya stardartlarına cavab verən gömrük sistemi 
yaradılmışdır. Məhz bu səbəbləri əsas götürən Azərbaycan Respublikası Dövlət Gömrük Komitəsinin sabiq 
sədri (hal-hazırda Fövqəladə Hallar naziridir-red.), gömrük xidməti general-polkovniki Kəmaləddin Heydərov, 
Azərbaycan xalqının böyük oğlu Heydər Əliyevi “Azərbaycan Respublikasında gömrük siyasətinin banisi” 
adlandırmışdır. Biz də bu fikrə qoşuluruq və onu dəstəkləyirik.  
 
11 
 
Mövzu 2.  
İLHAM ƏLİYEV AZƏRBAYCANIN XXI ƏSR GÖMRÜK SİYASƏTİNİN MEMARIDIR 
 
Memarı və qurucusu xalqımızın ümummilli lideri Heydər Əliyev olan müstəqil Azərbaycan dövləti 
genişmiqyaslı inkişaf yolu ilə uğurla addımlayır. Bu dövr ərzində dünya təsərrüfatına inteqrasiya istiqamətində 
həyata keçirilən məqsədyönlü tədbirlər, sosial-iqtisadi islahatlar Azərbaycanın beynəlxalq aləmdə nüfuzunu 
qaldırmış və dünya birliyində layiqli mövqe tutmasını təmin etmişdir. 
Ədalət naminə qeyd etmək lazımdır ki, yalnız hərtərəfli dünyagörüşünə malik, ictimai-siyasi 
hadisələrdən, mürəkkəb və çətin proseslərdən baş çıxaran şəxsiyyət xalqını öz arxasınca apara bilir və onu idarə 
etməyi bacarır. Möhtərəm Prezidentimiz İlham Əliyevin fəaliyyəti buna parlaq misaldır. Ümummilli liderimiz 
Heydər Əliyevin siyasi kursu bu gün Prezident İlham Əliyev tərəfindən uğurla davam etdirilir, ölkədə 
genişmiqyaslı iqtisadi və sosial tədbirlər həyata keçirilir. 
Azərbaycanın iqtisadi inkişafı, onun suverenliyinin təmin edilməsi ölkədə aparılan gömrük siyasəti ilə 
də bilavasitə bağlıdır. Bütün bunlar nəzərə alınmaqla Azərbaycanda uğurlu gömrük siyasətinin təməli qoyulmuş, 
gömrük işinin təkmilləşdirilməsi, gömrük orqanlarının maddi-texniki və normativ-hüquqi bazasının 
möhkəmləndirilməsi, ümumdünya gömrük sisteminə inteqrasiyası istiqamətində uğurlu addımlar atılmışdır.  
Azərbaycan Respublikasının Prezidenti İlham Əliyev  demişdir: "Müstəqillik bizim üçün ən böyük 
sərvət, ən böyük dəyərdir. Ancaq müstəqilliyi qoruyub saxlamaq, onu möhkəmləndirmək, əbədi, dönməz 
etmək daha çətin işdir. Azərbaycanın  müstəqilliyi o deməkdir ki, biz müstəqil siyasət  aparırıq. Biz  
Azərbaycan xalqının milli  maraqlarını  müdafiə edirik. Bu maraqları hər şeydən üstün tuturuq və istər  
xarici siyasət, istərsə də daxili siyasət, iqtisadi, sosial siyasət olsun, biz bütün sahələrdə siyasətimizi 
özümüz müəyyən edirik. Bunu etmək üçün, müstəqil  ölkə kimi yaşamaq və müstəqilliyin bəhrəsini 
görmək üçün mütləq iqtisadi güc lazımdır. Biz bu iqtisadı gücu yaradırıq". 
Müstəqil Azərbaycan dövlətinin memarı Heydər Əliyev tərəfindən əsası qoyulmuş gömrük siyasətini 
onun layiqli davamçısı, Azərbaycan Respublikasının Prezidenti, Azərbaycanı işıqlı gələcəyə və nurlu sabahlara 
inamla aparan, bütün Qafqazın lideri, İlham Əliyev cənabları çox uğurla həyata keçirir. 
İ.Əliyev cənablarının gömrük işinin inkişaf etdirilməsi sahəsində xüsusi xidmətləri vardır. Belə ki, onun 
imzaladığı 5 mart 2004-cü il tarixli 598 saylı sərəncamı ilə təsdiq edilən “Azərbaycan Respublikasının Cinayət-
Prosessual Məcəlləsinin tətbiq edilməsi ilə əlaqədar Azərbaycan Respublikasının bəzi qanunvericilik aktlarına 
dəyişikliklər və əlavələr edilməsi haqqında Azərbaycan Respublikasının Qanununun” X bəndinə görə, 
Azərbaycan Respublikasının Gömrük Məcəlləsinə edilən dəyişikliklər və əlavələr nəticəsində gömrük 
orqanlarına gömrük işi sahəsində cinayətlər haqqında işlər üzrə istintaq aparmaq səlahiyyəti verilmişdir. Bu o 
deməkdir ki, gömrük orqanları gömrük işi sahəsində baş vermiş cinayətlərin istintaqını özü aparacaqdır. 
Gömrük orqanları, bu səlahiyyəti qazanmaqla gömrük siyasətini bütünlüklə həyata keçirən yeganə dövlət 
orqanına çevrilir. Bu isə gömrük işi sahəsində baş verən cinayətlərin qarşısının alınmasında və aradan 
qaldırılmasında “hüquqi inqilab” deməkdir. 
18 may 2004-cü ildə Azərbaycan Dövlət Gömrük Komitəminin təşəbbüsü ilə Dünya Gömrük 
Təşkilatının Brüssel şəhərindəki iqamətgahının qabağında “Dədə Qorqud” abidəsinin açılışı oldu. Abidənin 
açılılında Azərbaycan Respublikasının Prezidenti, ümummilli liderimiz H.Əliyevin ləyaqətli davamçısı İlham 
Əliyev, DGT-nin baş katibi Mişel Dane və Oljas Süleymanov çıxış etdilər. 
“Dədə Qorqud” abidəsinin Avropanın “siyasi paytaxtı” olan Brüssel şəhərində qoyulması həm 
ümummilli liderimiz H.Əliyevin müvafiq fərmanının icrası, həm də Azərbaycan Respublikası prezidenti 
İ.Əliyevin Azərbaycanın milli sərvətinə olan xüsusi hörmətinin bariz nümunəsi kimi başa düşülməlidir. 
Mərasimdən sonra DGT-nin iqamətgahında Dünya Gömrük Təşkilatı ilə Azərbaycan Respublikasının 
Dövlət Gömrük Komitəsi arasında niyyət protokolu imzalandı. Azərbaycan prezidenti İlham Əliyev imzalanma 
mərasimində iştirak edirdi.         
Azərbaycan Respublikasının gömrük işinə dair qanunvericiliyin təkmilləşdirilməsi, gömrük işi ilə bağlı 
beynəlxalq standartların öyrənilməsi və onların tətbiqi işinin davam etdirilməsi, həmçinin "Gömrük 
prosedurlarının sadələşdirilməsi və uzlaşdırılması haqqında" Kioto Konvensiyasının müddəalarının milli 
gömrük qanunvericiliyində əks olunması məqsədilə Dövlət Gömrük Komitəsində Avropa İttifaqı və Birləşmiş 
Millətlər Təşkilatının İnkişaf Proqramı tərəfindən "Azərbaycan Respublikasının gömrük xidmətinin 
təkmilləşdirilməsi" layihəsi çərçivəsində Azərbaycan Respublikasının yeni Gömrük Məcəlləsinin layihəsinin 
hazırlanması ilə bağlı işlər davam etdirilir.  
Dövlət Gömrük Komitəsinə Atom Enerjisi üzrə Beynəlxalq Agentliyin Texniki Əməkdaşlıq Proqramı 
çərçivəsində stasionar radiasiya nəzarəti avadanlıqları verilmiş və həmin avadanlıqların quraşdırılaraq istismara 
buraxılması nəzərdə tutulmuşdur. Atom Enerjisi üzrə Beynəlxalq Agentlik tərəfindən Dövlət Gömrük Komitəsi 
üçün nəzərdə tutulan layihələr çərçivəsində müvafiq avadanlıqların əldə edilməsi, o cümlədən bütün sərhəd 
12 
 
keçid məntəqələrinin, həmçinin beynəlxalq uçuşlara açıq hava limanlarının radioaktiv materialları müəyyən 
edən avadanlıqlarla təchiz oluması ilə bağlı mühüm işlər həyata keçirilir. 
Heç kəsə sirr deyil ki, bazar iqtisadiyyatına keçid dövrünü yaşayan ölkələrdə olduğu kimi, 
Azərbaycanda da sahibkarlığın inkişafı prosesi çətin və ağır yol keçmişdir. Buna baxmayaraq, ölkə rəhbərliyi 
tərəfindən sahibkarlığın inkişaf etdirilməsi, ona normal şərait yaradılması daim diqqət mərkəzində olmuşdur. 
Gömrük orqanları da bu prosesdən kənarda qalmamış, gömrükçü-sahibkar münasibətlərinin qurulması, 
çətinliklərin öyrənilməsi və problemlərin aradan qaldırılması üçün sahibkarlarla geniş tərkibdə görüşlər 
keçirilmiş, iş adamları ilə açıq dialoqa daha çox üstünlük verilmişdir. 
Gömrük orqanlarının mühüm funksiyalarından biri də fiskal funksiyanın - gömrük vergi və rüsumları 
üzrə proqnozun yerinə yetirilməsidir. Son illərdə Azərbaycanda mövcud olan siyasi sabitlik, həyata keçirilən 
iqtisadi islahatlar öz bəhrəsini verir. Makroiqtisadi göstəricilər yüksələn xətlə artır. Nəticədə dövlət büdcəsinin 
ölkə üzrə artım tempi dünya üzrə orta göstəricini qabaqlamışdır. 
Hal-hazırda bu sahədə DGK yeddi istiqamət üzrə işlər aparır: mal və nəqliyyat vasitələrinin 
dövriyyəsini əhatə edən məlumatların yığımını təmin edən sistemin yaradılması; gömrük orqanları arası 
informasiya mübadiləsinin təmin edilməsi; gömrük rəsmiləşdirilməsi və nəzarətinin avtomatlaşdırılması; 
qaçaqmalçılıq və gömrük qaydaları ilə mübarizənin informasiya təminatının təşkili; gömrük inspektorlarının 
avtomatlaşdırılmış iş yerlərinin yaradılması; mərkəzi aparata gündəlik daxil olan məlumatların yoxlanılması və 
müvafiq məlumat bazalarının yaradılması; xarici-iqtisadi əlaqələrin təhlilinin avtomatlaşdırılmış rejimdə 
aparılması. Görülən işlər əsasən Birləşmiş Millətlər Təşkilatı İnkişaf  
 məlumdur ki, 2006-cı il fevralın 2-3-də Bakıda Ümumdünya Gömrük Təşkilatı və Macarıstan Gömrük 
Xidmətinin birgə təşkilatçılığı ilə Avropa regionu gömrük xidməti rəhbərlərinin konfransı keçirilmişdir. 
Konfransda 40-a yaxın ölkənin gömrük xidmətlərinin, həmçinin Ümumdünya Gömrük Təşkilatı, Avropa 
Komissiyası, İnterpol, Beynəlxalq Yol Daşımaları İttifaqı və SECİ kimi beynəlxalq təşkilatların nümayəndələri 
iştirak etmişlər. İclas zamanı gömrük işi ilə bağlı bir sıra məsələlər müzakirə edilmiş, sonda isə "Azərbaycan 
Respublikası Dövlət Gömrük Komitəsi və Macarıstan Respublikası Maliyyə Mühafizə Xidməti arasında 
əməkdaşlıq haqqında Protokol" imzalanmışdır. 
Azərbaycan Dövlət Gömrük Komitəsinin fəaliyyətinin əsas istiqamətlərindən biri də digər dövlətlərin 
gömrük xidmətləri ilə əməkdaşlığın gələcək inkişafı və möhkəmləndirilməsinə yönəlmişdir. Ölkəmiz gömrük işi 
sahəsində ikitərəfli əməkdaşlığın genişləndirilməsi məqsədilə 30-dan çox dövlətlə hökumətlərarası və 
qurumlararası beynəlxalq sənədlər imzalamışdır. Belə hesab edirəm ki, gələcəkdə də gömrük işi respublikamızın 
iqtisadi inkişafına təkan verməklə ölkənin iqtisadi qüdrətinin artırılmasında, əhalinin sosial vəziyyətinin 
yaxşılaşdırılmasında, möhtərəm Prezidentimiz İlham Əliyevin həyata keçirdiyi siyasi kursun reallaşmasında 
mühüm rol oynayacaq, gömrük əməkdaşları bu vəzifələrin reallığa çevrilməsinin təminatçısı olacaqdır. 
2008-ci ilin Dekabr ayının 25-də Bakı şəhərində Mərkəzi gömrük hospitalı istifadəyə verilmişdir. 
Azərbaycan Respublikasının Prezidenti İlham Əliyev cənabları mərasimdə iştirak etmişdir. Bu hospital Dövlət 
Gömrük Komitəsinin strukturlarına əlavə edilməsi haqqında Azərbaycan Prezidentinin 2004-cü ildə imzaladığı 
fərmana uyğun olaraq, gömrük orqanlarına xidmətə qəbul olunan əməkdaşların sağlamlıq vəziyyətinin müəyyən 
edilməsi, gömrük əməkdaşlarının tibbi xidmətə ehtiyaclarının ödənilməsi və tibbi təminatının yaxşılaşdırılması 
məqsədi ilə inşa edilən ən müasir sağlamlıq ocağıdır. 
Gömrük xidmətinin təkmilləşdirilməsi və inkişafı Prezident İlham Əliyevin daim diqqət mərkəzindədir   
Gömrük işinin təşkil edilməsi və gömrük  siyasətinin  formalaşdırılması ilə bağlı Azərbaycan 
Respublikasının Prezidenti İlham Heydər oğlu Əliyev cənablarının imzası ilə aşağıdakı sənədlər qəbul 
edilmişdir: 
 
 
FƏPMANLAR   
 
1. Azərbaycan Respublikası Prezidentinin bəzi sərəncamlarının qüvvədən düşməsi və Azərbaycan 
Respublikası Prezidentinin 1998-ci il 27 oktyabr tarixli 7 nömrəli Fərmanı ilə təsdiq edilmiş "Azərbaycan 
Respublikası Dövlət Gömrük Komitəsi haqqında Əsasnamə"yə dəyişiklik edilməsi barədə (No 962 / 
23.10.2003) 
2. Azərbaycan Respublikası Dövlət Gömrük Komitəsinin strukturuna əlavə edilməsi haqqında (No 60 / 
06.05.2004) 
3. Azərbaycan Respublikası Dövlət Gömrük Komitəsinin strukturuna əlavə və dəyişiklik edilməsi 
haqqında (No 84 / 30.06.2004) 
4. "Azərbaycan Respublikasının gömrük orqanlarında ali xüsusi rütbəli vəzifələrin siyahısı"nın təsdiq 
edilməsi haqqında (No 155 / 10.12.2004) 
13 
 
5. Azərbaycan Respublikası Dövlət Gömrük Komitəsinin strukturunda dəyişikliklər və əlavələr edilməsi 
haqqında (No 156 / 10.12.2004) 
6. Azərbaycan Respublikası Dövlət Gömrük Komitəsi haqqında Əsasnaməyə dəyişiklik və əlavə 
edilməsi barədə (No 157 / 10.12.2004) 
7. «Azərbaycan Respublikasında xarici ticarətin daha da liberallaşdırılması haqqında» Azərbaycan 
Respublikası Prezidentinin 1997-ci il 24 iyun tarixli, 609 nömrəli fərmanı ilə təsdiq edilmiş «Azərbaycan 
Respublikasında idxal-ixrac əməliyyatlarının tənzimlənməsi qaydaları»nın 1 nömrəli əlavəsinə əlavə edilməsi 
barədə (№212 / 23.03.2005)  
8.  "İxrac nəzarəti haqqında" Azərbaycan Respublikası Qanununun icrasının təmin edilməsi barədə 
(№288 / 30.08.2005) 
9. Mülki dövriyyəsi məhdudlaşdırılmış əşyaların dövriyyəsinin tənzimlənməsi sahəsində əlavə tədbirlər 
haqqında (№292 / 12.09.2005)  
10. Azərbaycan Respublikası Dövlət Gömrük Komitəsinin xarici dövlətlərdəki nümayəndələrinin 
(gömrük attaşelərinin) təyin edilməsi və onların fəaliyyətinin təmin edilməsi haqqında (No 331 / 16.12.2005) 
11. «İxrac nəzarəti haqqında» Azərbaycan Respublikası Qanununun tətbiqi ilə əlaqədar Azərbaycan 
Respublikasının bəzi qanunvericilik aktlarına əlavələr edilməsi barədə” Azərbaycan Respublikası Qanununun 
icrasının təmin edilməsi barədə  (№ 473 / 02.11.2006 ) 
12. Bəzi fəaliyyət növlərinə xüsusi razılıq (lisenziya) verilməsi sahəsində əlavə tədbirlər haqqında (№ 
510 / 29.12.2006 ) 
13. Xidməti silah saxlamaq, gəzdirmək və təyinatı üzrə istifadə etmək hüququ olan Azərbaycan 
Respublikası gömrük orqanlarının vəzifəli şəxslərinin siyahısının  
təsdiq edilməsi haqqında (№ 475 / 02.11.2006)  
14. Narkotik vasitələrin, psixotrop maddələrin və onların prekursorlarının dövriyyəsi haqqında 
Azərbaycan Respublikası Qanununun icrasının təmin edilməsi barədə (№ 578 / 22.05.2007)  
15. Azərbaycan Respublikası Prezidentinin bəzi fərmanlarına dəyişikliklər və əlavələr edilməsi və bəzi 
fərmanlarının qüvvədən düşmüş hesab edilməsi barədə  
(№ 588 / 14.06.2007)  
16. «Xüsusi razılıq (lisenziya) tələb olunan fəaliyyət növlərinin Siyahısı»na əlavələr edilməsi haqqında» 
AR Prezidentinin 2003-cü il 23 oktyabr tarixli 965 nömrəli Fərmanının qüvvədən düşmüş hesab edilməsi barədə 
AR Prezidentinin Fərmanı (№ 611 / 06.08.2007)   
17. Azərbaycan Respublikası Dövlət Gömrük Komitəsinin strukturuna dəyişikliklər və əlavələr edilməsi 
haqqında  (№ 767 / 02.06.2008)   
18. Azərbaycan Respublikası Prezidentinin bəzi fərmanlarına və sərəncamlarına dəyişikliklər və 
əlavələr edilməsi haqqında (№826/12.09.2008)  
19. Azərbaycan Respublikası dövlət sərhədinin buraxılış məntəqələrindən keçirilən malların və 
nəqliyyat vasitələrinin yoxlanılmasında «bir pəncərə» prinsipinin tətbiqi haqqında (№12/11.11.2008)  
20. Azərbaycan Respublikası Prezidentinin bəzi fərmanlarında və sərəncamında dəyişikliklər edilməsi 
barədə (№28/02.12.2008)   
 
 
 
SƏRƏNCAMLAR 
 
 1. "Azərbaycan Respublikası Hökuməti və Avstriya Respublikası Hökuməti arasında gömrük 
məsələləri üzrə qarşılıqlı yardım və əməkdaşlıq haqqında" Sazişin təsdiq edilməsi barədə (No 535-IIQ / 
05.12.2003) 
2. "Beynəlxalq yük daşımaları haqqında" Gömrük Konvensiyasına (TİR Konvensiyası) düzəlişlərin 
təsdiq edilməsi barədə (No 552-IIQ /09.12.2003) 
3. "Gömrük prosedurlarının sadələşdirilməsi və uzlaşdırılması haqqında" Beynəlxalq Konvensiyanın 
dəyişdirilməsi haqqında Protokola və "Gömrük prosedurlarının sadələşdirilməsi və uzlaşdırılması haqqında" 
Beynəlxalq Konvensiyaya (dəyişdirilmiş redaksiyada) qoşulmaq barəsində (No 555-IIQ /09.12.2003) 
4. 2003-cü il iyulun 10-da Moskva şəhərində keçirilmiş Müstəqil Dövlətlər Birliyinin Gömrük 
xidmətlərinin rəhbərləri Şurasının 37-ci iclası zamanı imzalanmış "Meyvə-tərəvəz məhsullarının gömrük 
rəsmiləşdirilməsi zamanı güzəştlərin təqdim edilməsi haqqında 21 may 1998-ci il tarixli Sazişin müddətinin 
uzadılması haqqında Moldova Respublikası, Ukrayna, Belarus Respublikası, Rusiya Federasiyası və 
Azərbaycan Respublikasının gömrük xidmətləri arasında Protokol"un təsdiq edilməsi barədə (No 1363 / 
23.10.2003) 
14 
 
5. "Azərbaycan Respublikasının İnzibati Xətalar Məcəlləsinin təsdiq edilməsi, qüvvəyə minməsi və 
bununla bağlı hüquqi tənzimləmə məsələləri haqqında" Azərbaycan Respublikası Qanununun tətbiq edilməsi ilə 
əlaqədar Azərbaycan Respublikasının bəzi qanunlarına dəyişikliklər və əlavələr edilməsi və bəzi qanunvericilik 
aktlarının qüvvədən düşmüş hesab edilməsi haqqında (No 568-IIQD / 30.12.2003) 
6. "Azərbaycan Respublikası Hökuməti və Rusiya Federasiyası Hökuməti arasında qaçaqmalçılıq və 
gömrük qaydalarının pozulması ilə mübarizədə əməkdaşlıq haqqında Saziş"i imzalamaq səlahiyyətinin 
verilməsi barədə (No 77 / 04.02.2004) 
7. Azərbaycan Respublikasının Cinayət-Prosessual Məcəlləsinin tətbiq edilməsi ilə əlaqədar Azərbaycan 
Respublikasının bəzi qanunvericilik aktlarına dəyişikliklər və əlavələr edilməsi haqqında (No 598-IIQD / 
05.03.2004)                        
8. "Azərbaycan Respublikası Hökuməti və Fransa Respublikası Hökuməti arasında gömrük 
hüquqpozmalarının qarşısının alınması, təhqiqatının aparılması, aşkar edilməsi və aradan qaldırılmasına dair 
qarşılıqlı inzibati yardım haqqında" Sazişin təsdiq edilməsi barədə (No 606-IIQ / 19.03.2004) 
9. "Azərbaycan Respublikası Hökuməti və Litva Respublikası Hökuməti arasında gömrük işi sahəsində 
qarşılıqlı yardım haqqında Saziş"i Azərbaycan Respublikası Hökuməti adından imzalamaq səlahiyyətinin 
verilməsi barədə (No 137 / 25.03.2004) 
10. "Azərbaycan Respublikası Hökuməti və Türkiyə Respublikası Hökuməti arasında gömrük 
məsələləri üzrə qarşılıqlı yardım və əməkdaşlıq haqqında Saziş"i Azərbaycan Respublikası Hökuməti adından 
imzalamaq səlahiyyətinin verilməsi barədə  (No 182 / 12.04.2004) 
11. Azərbaycan Respublikasının Gömrük Məcəlləsinə dəyişikliklər və əlavələr edilməsi haqqında (No 
650-IIQD / 14.05.2004) 
12. "GUÖAM iştirakçısı olan dövlətlərin hökumətləri arasında gömrük işlərində qarşılıqlı yardım və 
əməkdaşlıq haqqında" Sazişin təsdiq edilməsi barədə (No 667-IIQ / 21.05.2004) 
13. "Azərbaycan Respublikası Dövlət Gömrük Komitəsi və Ukrayna Dövlət Gömrük Xidməti arasında 
qaçaqmalçılıq və gömrük qaydalarının pozulması, həmçinin silahların, döyüş sursatlarının, partlayıcı 
maddələrin, narkotik vasitələrin, psixotrop maddələrin və prekursorların qanunsuz dövriyyəsi ilə mübarizə 
sahəsində əməkdaşlıq haqqında Saziş"i imzalamaq səlahiyyətinin verilməsi barədə (No 242 / 02.06.2004) 
14. "Azərbaycan Respublikası Hökuməti və Yunanıstan Respublikası Hökuməti arasında gömrük işi 
sahəsində qarşılıqlı yardım haqqında Saziş"i Azərbaycan Respublikası Hökuməti adından imzalamaq 
səlahiyyətinin verilməsi barədə (No 271 / 19.06.2004) 
 15. "Azərbaycan Respublikasının Gömrük Məcəlləsinə dəyişikliklər və əlavələr edilməsi haqqında" 
Azərbaycan Respublikası Qanununun tətbiq edilməsi barədə (No 278 / 25.06.2004) 
16. "Azərbaycan Respublikası Hökuməti və Pakistan İslam Respublikası Hökuməti arasında gömrük işi 
sahəsində əməkdaşlıq və qarşılıqlı yardım haqqında Saziş"i Azərbaycan Respublikası Hökuməti adından 
imzalamaq səlahiyyətinin verilməsi barədə (No 304 / 08.07.2004) 
17. Azərbaycan Respublikası Dövlət Gömrük Komitəsinin xüsusi rütbəsi olan əməkdaşlarının və mülki 
işçilərinin aylıq vəzifə maaşlarının artırılması haqqında (No 358 / 23.08.2004) 
18. 2004-cü il mayın 18-də Brüssel şəhərində imzalanmış "Azərbaycan Respublikası Dövlət Gömrük 
Komitəsi və Ümumdünya Gömrük Təşkilatı arasında Niyyət Protokolu"nun nəzərə alınması haqqında(No 372 / 
01.09.2004) 
19. Azərbaycan Respublikasının Dövlət Gömrük Komitəsi və Ukrayna Dövlət Gömrük Komitəsi 
arasında kadrların peşəkar hazırlığı və ixtisasının artırılması sahəsində əməkdaşlıq haqqında Sazişi imzalamaq 
səlahiyyətinin verilməsi barədə (No 383 / 06.09.2004) 
20. "Azərbaycan Respublikası hökuməti və Pakistan İslam Respublikası hökuməti arasında gömrük işi 
sahəsində əməkdaşlıq və qarşılıqlı yardım haqqında" Sazişin təsdiq edilməsi barədə (No 737-IIQ / 10.09.2004) 
21. "Azərbaycan Respublikası Hökuməti və Rumıniya Hökuməti arasında gömrük işi sahəsində 
əməkdaşlıq və qarşılıqlı yardım haqqında Saziş"i imzalamaq səlahiyyətinin verilməsi barədə (No 447 / 
11.10.2004) 
22. "Azərbaycan Respublikası hökuməti və Belçika Krallığı hökuməti arasında gömrük məsələləri üzrə 
qarşılıqlı inzibati yardımın göstərilməsi haqqında" ikitərəfli sazişin təsdiq edilməsi barədə (No 776-IIQ / 
26.10.2004) 
23. "Azərbaycan Respublikası hökuməti və Yunanıstan Respublikası hökuməti arasında gömrük işi 
sahəsində qarşılıqlı yardım haqqında" sazişin təsdiq edilməsi barədə (No 779-IIQ / 26.10.2004) 
24. "Azərbaycan Respublikası Hökuməti və Belarus Hökuməti arasında gömrük işi sahəsində 
əməkdaşlıq və qarşılıqlı yardım haqqında Saziş"i imzalamaq səlahiyyətinin verilməsi barədə (No 505 / 
05.11.2004) 
15 
 
25. "Azərbaycan Respublikası Dövlət Gömrük Komitəsi və Ukrayna Dövlət Gömrük Xidməti arasında 
kadrların peşəkar hazırlığı və ixtisasının artırılması sahəsində əməkdaşlıq haqqında Saziş"in təsdiq edilməsi 
barədə (No 520 / 15.11.2004) 
26. Azərbaycan Respublikası Dövlət Gömrük Komitəsi və Qırğızıstan Respublikası Maliyyə Nazirliyi 
yanında Gəlirlər Komitəsi arasında gömrük işi sahəsində əməkdaşlıq və qarşılıqlı yardım haqqında Sazişi 
imzalamaq səlahiyyətinin verilməsi barədə (No 529 / 29.11.2004) 
27. "Azərbaycan Respublikası Dövlət Gömrük Komitəsi kollegiyasının tərkibinin təsdiq edilməsi 
haqqında" Azərbaycan Respublikası Prezidentinin 1995-ci il 1 may tarixli, 170 nömrəli sərəncamına 
dəyişikliklər və əlavələr  edilməsi haqqında (No 540 / 10.12.2004) 
28. 2004-cü il dekabrın 3-də Bakı şəhərində imzalanmış "Azərbaycan Respublikası Dövlət Gömrük 
Komitəsi və Qırğız Respublikası Maliyyə Nazirliyi yanında Gəlirlər Komitəsi arasında gömrük işi sahəsində 
əməkdaşlıq və qarşılıqlı yardım haqqında Saziş"in təsdiq edilməsi barədə (No 621 / 07.02.2005) 
29. "Azərbaycan Respublikası Hökuməti və İtaliya Respublikası Hökuməti arasında gömrük 
hüquqpozmalarının qarşısının alınması, təhqiqatı və aradan qaldırılması üzrə qarşılıqlı inzibati yardım haqqında 
Saziş"i Azərbaycan Respublikası Hökuməti adından imzalamaq səlahiyyətinin verilməsi barədə (No 639 / 
23.02.2005) 
30. "Azərbaycan Respublikası hökuməti və Belarus Respublikası hökuməti arasında gömrük işi 
sahəsində əməkdaşlıq və qarşılıqlı yardım haqqında" Sazişin təsdiq edilməsi barədə (No 824-IIQ / 01.03.2005) 
31. "Gömrük orqanlarında xidmət haqqında" Əsasnaməyə əlavə edilməsi haqqında (No 851-IIQD / 
04.03.2005) 
32. "Poçt rabitəsi haqqında" Azərbaycan Respublikası Qanununun tətbiqi ilə əlaqədar Azərbaycan 
Respublikasının bəzi qanunvericilik aktlarına dəyişikliklər və əlavələr edilməsi barədə (No 855-IIQD / 
04.03.2005) 
33. "Azərbaycan Respublikası Hökuməti və Çin Xalq Respublikası Hökuməti arasında Gömrük işi 
sahəsində qarşılıqlı yardım haqqında Saziş"i Azərbaycan Respublikası Hökuməti adından imzalamaq 
səlahiyyətinin verilməsi barədə (No 683 / 16.03.2005) 
34. "Azərbaycan Respublikası Hökuməti və Polşa Respublikası Hökuməti arasında gömrük işi 
sahəsində əməkdaşlıq və qarşılıqlı yardım haqqında Saziş"i Azərbaycan Respublikası Hökuməti adından 
imzalamaq səlahiyyətinin verilməsi barədə (No 717 / 28.03.2005) 
35. "Gömrük orqanlarında xidmət haqqında" Əsasnaməyə əlavə edilməsi haqqında" Azərbaycan 
Respublikası Qanununun tətbiq edilməsi barədə (No 780 / 27.04.2005) 
36. "Azərbaycan Respublikası Hökuməti və İtaliya Respublikası Hökuməti arasında gömrük 
hüquqpozmalarının qarşısının alınması, araşdırılması və aradan qaldırılmasına dair qarşılıqlı inzibati yardım 
haqqında" Sazişin təsdiq edilməsi barədə (No 910-IIQ / 10.05.2005) 
37. "Azərbaycan Respublikası Hökuməti və Çin Xalq Respublikası Hökuməti arasında gömrük işi 
sahəsində qarşılıqlı yardım haqqında" Sazişin təsdiq edilməsi barədə (No 931-IIQ / 14.06.2005) 
38. "Gömrük orqanlarında xidmət haqqında" Əsasnaməyə dəyişikliklər edilməsi barədə (No 969-IIQD / 
28.06.2005) 
39. "Gömrük orqanlarında xidmət haqqında" Əsasnaməyə dəyişikliklər edilməsi barədə" Azərbaycan 
Respublikası Qanununun tətbiq edilməsi haqqında (No 900 / 18.07.2005) 
40. "Azərbaycan Respublikası Hökuməti və Polşa Respublikası Hökuməti arasında gömrük işi 
sahəsində əməkdaşlıq və qarşılıqlı yardım haqqında" Sazişin təsdiq edilməsi barədə (No 975-IIQ / 01.09.2005) 
41. "Məhkəmələr və hakimlər haqqında" Azərbaycan Respublikasının Qanununa əlavələr və 
dəyişikliklər edilməsi barədə" Azərbaycan Respublikası Qanununun tətbiqi ilə əlaqədar Azərbaycan 
Respublikasının bəzi qanunvericilik aktlarına dəyişikliklər edilməsi haqqında (No 982-IIQD / 01.09.2005) 
42. "İxrac nəzarəti haqqında" Azərbaycan Respublikası Qanununun tətbiqi ilə əlaqədar Azərbaycan 
Respublikasının bəzi qanunvericilik aktlarına əlavələr edilməsi barədə (No 991-IIQD / 20.09.2005) 
43. "Azərbaycan Respublikasının Dövlət Gömrük Komitəsi və Bolqarıstan Respublikasının "Tamojni" 
Agentliyi arasında kadrların peşəkar hazırlığının və ixtisasının artırılması üzrə gömrük əməkdaşlığının 
dərinləşdirilməsi sahəsində qarşılıqlı anlaşma Protokolu"nu imzalamaq səlahiyyətinin verilməsi barədə (No 
1021 / 22.09.2005) 
44. "Azərbaycan Respublikası Hökuməti və Latviya Respublikası Hökuməti arasında gömrük məsələləri 
üzrə əməkdaşlıq və qarşılıqlı yardım haqqında Saziş"i Azərbaycan Respublikası Hökuməti adından imzalamaq 
səlahiyyətinin verilməsi barədə (No 1030 / 30.09.2005) 
45. "Azərbaycan Respublikasının ərazisində dövriyyəsi qadağan edilmiş, məhdudlaşdırılmış və nəzarət 
edilən narkotik vasitələrin, psixotrop maddələrin, habelə Azərbaycan Respublikasının ərazisində idxalına, 
ixracına, tranzit nəql edilməsinə və istehsalına lisenziya (xüsusi razılıq) tələb olunan prekursorların siyahılarının 
16 
 
təsdiq edilməsi haqqında" Azərbaycan Respublikası Qanununun tətbiqi ilə əlaqədar Azərbaycan 
Respublikasının bəzi qanunvericilik aktlarına dəyişikliklər edilməsi barədə (No 48-IIQD / 30.12.2005) 
46. "Azərbaycan Respublikası Hökuməti və Amerika Birləşmiş Ştatları Hökuməti arasında gömrük 
məsələləri üzrə qarşılıqlı yardım və əməkdaşlıq haqqında Saziş"in Azərbaycan Respublikası Hökuməti adından 
imzalamaq səlahiyyətinin verilməsi barədə (No 1237 / 23.01.2006) 
47. "Azərbaycan Respublikası Dövlət Gömrüu Komitəsi və Macarıstan Respublikası Gömrük və 
Maliyyə Mühafizə Xidməti arasında əməkdaşlıq haqqında Protokol"u imzalamaq səlahiyyətinin verilməsi 
barədə (No 1256 / 02.02.2006) 
48. "Azərbaycan Respublikası Hökuməti və Moldova Respublikası Hökuməti arasında gömrük işi 
sahəsində əməkdaşlıq və qarşılıqlı yardım haqqında Saziş"in Azərbaycan Respublikası Hökuməti adından 
imzalamaq səlahiyyətinin verilməsi barədə (No 1349 / 06.03.2006) 
49. 2006-cı il fevralın 3-də Bakı şəhərində imzalanmış "Azərbaycan Respublikası Dövlət Gömrük 
Komitəsi və Macarıstan Respublikası Gömrük və Maliyyə Mühafizə Xidməti arasında əməkdaşlıq haqqında 
Protokol"un təsdiq edilməsi barədə (No 1350 / 06.03.2006) 
50 . "Qaçaqmalçılıq və gömrük qaydalarının pozulmasına dair İqtisadi Əməkdaşlıq Təşkilatının 
məlumat bazasının yaradılması və fəaliyyəti barədə Saziş"i Azərbaycan Respublikası Hökuməti adından 
imzalamaq səlahiyyətinin verilməsi haqqında  (No 1542 / 29.06.2006)  
51. "Azərbaycan Respublikası hökuməti və Moldova Respublikası hökuməti arasında gömrük işi 
sahəsində əməkdaşlıq və qarşılıqlı yardım haqqında" Sazişin təsdiq edilməsi barədə (No 143-IIIQ / 02.10.2006) 
52. Azərbaycan Respublikasının dövlət büdcəsinin tərkibində «Avtomobil yolları» Məqsədli Büdcə 
Fondunun yaradılması haqqında (№ 1729 / 12.10.2006) 
53. «Gömrük orqanlarında xidmət haqqında» Əsasnaməyə əlavələr və dəyişikliklər edilməsi barədə” 
Azərbaycan Respublikası Qanununun tətbiq edilməsi haqqında (№ 1762 / 02.11.2006) 
54. Azərbaycan Respublikası Dövlət Gömrük Komitəsinin bir qrup əməkdaşının təltif edilməsi 
haqqında  № 1916 / 24.01.2007 
 55. Azərbaycan Respublikası Dövlət Gömrük Komitəsinin əməkdaşlarına ali xüsusi rütbələrin 
verilməsi haqqında  № 1917 / 24.01.2007 
56. «Azərbaycan Respublikası gömrük sisteminin 2007-2011-ci illərdə inkisafına dair Dovlət 
Proqramı»nın təsdiq edilməsi haqqında (№ 1925 / 01.02.2007) 
57. Azərbaycan Respublikası Dövlət Gömrük Komitəsinin xüsusi rütbəsi olan əməkdaşlarının və mülki 
işçilərinin aylıq vəzifə maaşlarının artırılması haqqında  (№ 2642 / 31.01.2008)  
58. “azərbaycan Respublikası höküməti və Slovakiya höküməti arasında gömrük məsələləri üzrə 
əməkdaşlıq və qarşılıqlı yardım haqqında” sazişin təsdiq edilməsi barədə (02.X11.2008) 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
17 
 
 
Mövzu 3. Fənnin predmeti barədə anlayış 
 
Gömrük işi yüzilliklərdir ki, fəaliyyət göstərir və dünyanın istənilən dövlətində əsas struktur 
elementlərindən biri sayılır. Gömrük fəaliyyəti bilavasitə ticarətin inkişafı ilə bağlıdır. Gömrük işi barədə ilk 
məlumatlar bizim eradan əvvəl III yüzilliyə təsadüf edən Hindistanın qədim sənədlərindən sayılan 
“Artaşahastra”ya gedib çıxır. Bu sənəddə çar xəzinəsinin ən mühüm mənbələri, o cümlədən gömrük rüsumları 
barədə ətraflı məlumatlar öz əksini tapmışdır. Hətta çarın siyasi maraqlarına uyğun olaraq, xaricdən mal gətirən 
tacirlərin iqtisadi maraqlarını təmin etmək üçün rüsumlardan azad etmək güzəşti də nəzərdə tutulmuşdur.  
Qədim hind “Manu qanunları”nda (bizim eranın əvvəllərinə təsadüf edir) ilk dəfə olaraq alış və satış 
qiymətlərini, yola və yeməyə çəkilən xərcləri nəzərə almaqla gömrük rüsumlarının hesablanması qaydaları 
verilmişdir.  
Sankt-Peterburqdakı Dövlət Ermitajında qorunan Palmir gömrük tarifi bizim eranın 137-ci ilində 
Suriyada hazırlanmışdır. Qiymətli tarixi abidə sayılan bu sənəd gömrük işinin nə qədər vacib və diqqət yetirilən 
bir sahə olmasına rəsmi dəlildir. Palmir gömrük tarifinin ağırlığı 15 tondur. İlk dəfə olaraq bu sənəddə dövlət 
iqtisadiyyatını qorumaq üçün proteksionist (himayədar) tədbirlər öz əksini tapmışdır. 
Orta əsrlərdə xarici ticarətin coğrafiyasının genişlənməsi yeni növ vergi və rüsumların tətbiqini 
reallaşdırdı. Belə ki, yeni nəqliyyat növləri (araba, qoşqu, çay və dəniz qayıqları və s.) ilə yükdaşıma təşəkkül 
tapdıqca rüsumların sayı da artmağa başladı. Tacirlərdən fərdi yığımlar təcrübəsindən də istifadə edildi. Buna 
isə əsas səbəb tacirin gətirdiyi malları  kimə və hansı qiymətə satacağını əvvəlcədən bilməməsi idi.  
Kapitalist münasibətlərinin inkişafı ilə əlaqədar, xarici ticarətin həyata keçirilməsinin aşağıdakı iki 
konsepsiyası formalaşmağa başladı:  
1) Himayədarlıq  (proteksionizm);  
2) Sərbəst ticarət (friztredizm).  
Proteksionizmin təşəkkül tapmasının əsas səbəbi manifakturaların inkişafı ilə bağlı idi. Milli istehsalın 
hesabına dövlət xəzinəsinə daxilolmalar artdığına görə, dövlət onun inkişaf etməsində maraqlı olmağa və milli 
istehsalı xarici rəqabətdən qorumağa başladı. Beləliklə, proteksionizm dövlət siyasətinə çevrildi.  
Sərbəst ticarət isə ölkələr arasında olan maneələrin aradan qaldırılması deməkdir. Bu halda hər hansı bir 
dövlət başqa dövlətin daxili bazarını zəbt etməyə çalışmır.  
Bütün yuxarıda söylədiklərimiz gömrük işinin təşkilinə və formalaşmasına səbəb oldu.  
Ayrı-ayrı dövlətlər öz maraqlarına uyğun gömrük siyasəti formalaşdırmağa başladı. Çünki hər bir dövlət 
öz təbii sərvətlərinə uyğun istehsal sahələrini inkişaf etdirməyə çalışdıqlarına görə, daxili bazarını və iqtisadi 
təhlükəsizliyini təmin etməli idi. Bu isə gömrük işinin təşkilini nəinki vacib etdi, hətta onu dövlətin mühüm 
atributuna çevirdi.  
Gömrük fəaliyyətinin nəticələrinə müxtəlif aspektlərdən yanaşmaq olar. Bunlardan ən mühümü ölkənin 
iqtisadi təhlükəsizliyinin təmin edilməsidir. Bu təhlükəsizlik özünü milli iqtisadiyyatın müxtəlif sahələrinin 
inkişaf etdirilməsi üçün şəraitin yaradılmasında, onun strukturunun təzələnməsində, yerli mal istehsalçılarının 
haqsız xarici rəqabətdən qorunmasında və s. məsələlərdə özünü göstərir.  
Gömrük işi ilə bağlı başqa bir məsələ gömrük orqanları tarifindən ölkəyə qaçaq yolla gətirilən narkotik 
vasitələrin müsadirə edilməsidir. İlk baxışdan iqtisadi səmərə verməyən bir hal kimi gözə dəyən bu məsələ, 
əslində mühüm strateji əhəmiyyətə malikdir. Belə ki, narkoticarətin qarşısını alan gömrük orqanları, ölkəni 
narkotika bazarına çevrilməsinə imkan verməməklə çoxlu dövlət vəsaitlərinə qənaət etmiş olurlar. Çünki dövlət 
təkcə narkotika alverinə qarşı mübarizəyə deyil, eyni zamanda narkomanların müalicəsinə də heç bir vəsait 
xərcləmir və həm də ölkənin inkişafında mühüm potensial sayılan intellektual bazanı da qorumuş olur. Başqa bir 
misal: gömrük orqanları ölkənin gömrük ərazisinə keyfiyyətsiz məhsulları (ərzaq malları, dərman preparatları, 
uşaq yeməkləri və s.) buraxmamaqla əhalinin sağlamlığını qorumaqla bərabər dövlət vəsaitlərinin digər sosial 
qayğılara yönəldilməsinə şərait yaratmış olurlar.  
Eyni zamanda gömrük orqanları təhlükəli tullantıların ölkə ərazisinə gətirilməsinin qarşısını almaqla, 
ölkənin ekoloji zibilxanaya çevrilməsinə şərait yaratmırlar ki, bu da ölkə əhalisinin həyatının təhlükə altında 
qalmasına imkan vermir. Beləliklə, gömrük işinin bu nəticələri dövlətin təhlükəsizliyinin təminatı baxımından 
mühüm əhəmiyyət kəsb etdiyi bir daha özünü biruzə vermiş olur.  
Dövlət gəlirlərinin formalaşmasında gömrük işinin təşkili mühüm rol oynayır. Müxtəlif ölkələrdə bu 
gəlirlərin payı müxtəlif olsa da, gömrük işi hər yerdə mühüm əhəmiyyət kəsb edir. Beləliklə, gömrük işi 
işlənilən dövlətin iqtisadiyyatında xüsusi əhəmiyyətə malikdir.  
Azərbaycan Respublikası ikinci dəfə öz müstəqilliyini bərpa etdikdən sonra özünün sərbəst gömrük 
siyasətini yürütməyə başladı. Lakin bir sıra çətinliklər mövcud idi.  
Birincisi, Azərbaycan Respublikasında ölkənin bütün sərhədlərini əhatə edə bilən gömrük şəbəkəsi yox 
idi. İkincisi, keçmiş SSRİ-nin tərkibində olduğu üçün vahid gömrük siyasəti yürüdüldüyündən milli gömrük 
18 
 
siyasəti yaranmamışdı. Üçüncüsü, milli gömrük kadrları azlıq təşkil edirdi və qısa bir zamanda bu kadrların 
hazırlanması üçün qanunvericilik bazası yox idi. Dördüncüsü, Azərbaycanın dövlət sərhədləri Ermənistan 
tərəfindən işğal altında saxlanılır. Beşincisi isə, tədris bazasının təşkili üçün dərsliklər və dərs vəsaitləri yox 
səviyyəsində idi.  
Yuxarıda söylədiyiniz mülahizələri əsaslandırmağa çalışaq. Azərbaycan Respublikasının Rusiya 
Federasiyası və Gürcüstan Respublikası ilə olan dövlət sərhədləri şəffaf olduğu üçün indi də müəyyən 
problemlər yaradır. Ermənistan ölkəmizin nəinki 20 %-ə yaxın ərazisini, eyni zamanda İran İslam Respublikası 
ilə olan dövlət sərhəddinin 100 km-dən çox hissəsini də işğal altında saxlayır. Bu isə gömrük orqanlarına, 
ölkənin bütün gömrük ərazisinə nəzarət imkanlarına kifayət qədər əngəllər yaratmış olur. 
Keçmiş SSRİ untitar federasiya olduğuna görə respublikaların heç birində sərbəst gömrük siyasəti yox 
idi. Milli gömrük siyasətinin formalaşması üçün isə vaxt lazım idi.  
Milli gömrük siyasəti olmadığı üçün milli kadrlar da yetişdirilmirdi. Çünki bütün gömrük 
sənədləşdirilməsi rus dilində aparılırdı. Bu isə nəinki milli dildə tədrisi, o cümlədən gömrük ili ilə bağlı 
ədəbiyyatın buraxılmasını da istisna edirdi. Mövcud qanunvericilik isə mərkəzçilik siyasətinə xidmət edirdi. 
Yerli hakimiyyət orqanları isə ancaq qərar və tapşırıqların icrası ilə məşğul idi. Bu isə yerli gömrük orqanlarının 
səlahiyyətsiz olmasına dəlalət edirdi.  
Müstəqillik əldə edən ölkəmiz bütün sadalanan çətinliklərə baxmayaraq milli iqtisadiyyatın inkişaf 
etdirilməsi ilə yanaşı gömrük orqanlarının sərbəst strukturlarının yaradılmasına və təşəkkül tapmasına da  şərait 
yaratdı. Azərbaycan Respublikasında DGK 1992-ci ildə yaradılsa da, ölkəmizdə müasir tələblərə cavab verən 
gömrük siyasəti ancaq 1995-ci ildən ümummilli lider H.Ə.Əliyevin rəhbərliyi altında formalaşmağa başladı. 
Gömrük işinin təşkili üçün lazım olan bütün siyasi addımlar atıldı. Belə ki, kadr dərsliyi aparmaqla yanaşı 
“Gömrük tarifi haqqında” Qanun, “Gömrük Məcəlləsi” və lazım olan digər qanunvericilik aktları qəbul olundu. 
Bu barədə sonrakı mövzularda daha ətraflı məlumat verəcəyik.  
İndi isə gömrük işinin təşkilinin ölkəmiz üçün əhəmiyyəti və onun öyrənilməsinin vacibliyini şərh 
etməyə çalışaq. 
Müstəqil Azərbaycanın iqtisadi həyatında xarici ticarət əlaqələrinin mühüm rolu vardır. Bilirsiniz ki, 
ölkənin milli iqtisadiyyatı onun quracağı xarici iqtisadi əlaqələr sistemindən çox asılıdır. Nəzərə alsaq ki, 
Azərbaycan inkişaf etməkdə olan digər ölkələr kimi iqtisadi inkişaf səviyyəsinin yüksəldilməsi və dünya 
təsərrüfat əlaqələri sisteminə inteqrasiya məsələsini paralel şəkildə həll etmək məcburiyyətindədir. Xatırlatmaq 
yerinə düşər ki, müasir dünya ticarəti sistemi bütün ölkələrə qarşı xarici siyasətin sərt tələblərini və 
məhdudlaşdırıcı təkliflərini irəli sürür. Bu səbəbdən də milli iqtisadiyyatın struktur cəhətdən tənzimlənməsi 
təmin olunmalıdır.  
Milli istehsalı qorumaq üçün iqtisadiyyatın strukturunun yaxşılaşmasına, inkişafın strateji 
istiqamətlərində ehtiyatların mərkəzləşdirilməsinə, bəzi istehlak mallarının ucuzlaşdırılmasına, Azərbaycan 
mallarına xarici bazarların açılmasına və s. nail olmaq lazımdır. İstehsalın və istehlakın milli struktur 
xüsusiyyətləri, iqtisadi inkişaf səviyyəsi və digər amillər xarici ticarətin tənzimlənməsi sisteminə kompleks 
yanaşma tələb edir. Xarici ticarətin tənzimlənməsi isə idxal-ixrac əməliyyatlarına xüsusi dövlət nəzarəti tələb 
edir  ki, bu da bilavasitə gömrük işinin  təşkili ilə bağlıdır. 
Xarici iqtisadi fəaliyyətin tənzimləmə sisteminin əsas xüsusiyyətlərinə, idxal-ixrac əməliyyatları 
iştirakçılarına təsir prosesində iqtisadi siyasətin bir-birinə qarşılıqlı nüfuz edən və bir-birini tamamlayan 
kompleks vasitələrdən istifadə zərurətini misal göstərmək olar. Xarici ticarət fəaliyyəti təcrübəsində bu cür 
vasitələrin beş qurupundan istifadə olunur: 
1) İqtisadi tənzimləmə vasitələri – gömrük rüsumları, gömrük yığımları, tarazlaşdırıcı sərhəd vergiləri, 
yerli mal istehsalçılarına maliyyə yardımları; 
2) İnzibati tənzimləmə vasitələri – idxal və ixraca qoyulan qadağa və məhdudiyyətlər, idxalın 
lisenziyalaşdırılması (xüsusi razılıq) və kvotalaşdırılması (məhdud sayın və ya miqdarın müəyyən edilməsi) və 
s.; 
3) Texniki tənzimləmə vasitələri – standartlar və normalar, standartlara uyğunluğun təyinetmə 
metodları, təhlükəsizlik normaları və qaydaları, əmtəələrin sertifikatlaşdırma (“sertifikat” fransızca 
“certificat”, latınca “sertifico” sözündən olub, mənası, “təsdiq edirəm” deməkdir) sistemləri, sanitariya-
baytarlıq və ekoloji tədbirlər, səhiyyə normaları;  
4) Yerli istehsalçılara mal ixracı üçün edilən müxtəlif yardım tədbirləri;  
5) Valyuta-maliyyə tədbirləri.  
Adətən xarici iqtisadi əlaqələrin dövlət tərəfindən inzibati tənzimlənməsi bazar iqtisadiyyatı şəraitində 
kifayət qədər səmərəli sayılmır. Normal iqtisadi inkişaf dövründə xarici ticarətin dövlət tənzimlənməsinin 
inzibati və iqtisadi vasitələri arasındakı nisbət iqtisadi tənzimlənmənin xeyrinə dəyişir.  
Respublikamızın iqtisadi inkişaf strategiyasının xüsusiyyətləri nəzərə alınaraq, Azərbaycan 
Respublikası Prezidenti, Azərbaycan Respublikasının Ümummilli lideri, Heydər Əlirza oğlu Əliyevin 
19 
 
27.X.1998-ci il tarixli Fərmanı ilə təsdiq olunmuş “Azərbaycan Respublikası Dövlət Gömrük Komitəsi 
haqqında Əsasnamə”sində bu strategiyanı həyata keçirmək üçün gömrük orqanlarının aşağıdakı vəzifələri 
müəyyənləşdirilmişdir:  
1) təhvilverilmə üsulundan asılı olmayaraq bütün malların gömrük rəsmiləşdirilməsinin təmin 
edilməsi;  
2) gömrük proseduralarının sadələşdirilməsi və rəsmiləşdirmə müddətinin qısaldılması;  
3) gömrük nəzarətində müasir mütərəqqi texnologiyaların tətbiq olunması; 
4) gömrük ödənişlərinin texnologiyasının təkmilləşdirilməsi və onların büdcəyə daxil olmasına 
nəzarətin gücləndirilməsi;  
5) yüklər və yük göndərənlər haqqında ilkin məlumatların əldə edilməsi; 
6) gömrük qanunvericiliyi pozuntularının qarşısının alınması;  
7) digər hüquq-mühafizə orqanları ilə birlikdə narkotik maddələrin gətirilməsinin qarşısının 
alınması, ölkənin gömrük ərazisi vasitəsilə bu malların tranzit keçirilməsinə yol verilməməsi;  
8) valyuta nəzarətinin təmin edilməsi;  
9) gömrük sərhədinin tam qurulması və təchiz edilməsi, keçirilən malların və nəqliyyat 
vasitələrinin qeydiyatının avtomatlaşdırılmasının təkmilləşdirilməsi üzrə işlərin başa çatdırılması, 
nəzarət işlərinin təkmilləşdirilməsi, eyniləşdirmə və sənədli baxış texnologiyasının tətbiq edilməsi;  
10) gömrük qanunvericilik aktlarının beynəlxalq sənədlərə uyğunlaşdırılması;  
11) qeyri-tarif tənzimlənməsi tədbirlərinə riayət olunmasına nəzarət texnologiyasının 
təkmilləşdirilməsi;  
12) gömrük-tarif tənzimlənməsi üsullarının səmərəliliyinin təhlil etməsi və onların 
təkmilləşdirilməsi üzrə təkliflərin hazırlaması;  
13) intellektual mülkiyyət obyektlərinin ölkədən kənara aparılmasına nəzarətin həyata keçirilməsi 
üçün təşkilat-hüquqi ilkin şərtlərin yaradılması;  
14) bütövlükdə gömrük xidmətinin və onun struktur bölmələrinin işinin səmərəliliyinin vaxtaşırı 
təhlil edilməsi.  
Yuxarıda sadalanan bütün bu tariflərin icrası bilavasitə gömrük işinin təşkil edilməsi və onun idarə 
olunması səviyyəsindən asılıdır. Gömrük işinin təşkilinin səviyyəsi isə bilavasitə onu həyata keçirən kadr 
potensialının təhsil səviyyəsindən asılıdır. Təhsilin səviyyəsi isə tədris bazasının necə qurulmasından asılıdır. 
 
 
20 
 
Mövzu 4.  
Azərbaycanda gömrük işinin təşkilinin və tətbiqinin tarixi 
 
Azərbaycanın xarici ticarət əlaqələri çox qədim dövrlərə gedib çıxır. Bizim eradan əvvəl ikinci 
minilliyin ikinci yarısında yerli tayfalar Assur. Fələstin və Misir ölkələri ilə xammal və məhsullar mübadiləsi 
aparar, həmin ölkələrdən isə bəzək əşyaları və müxtəlif soyuq silahlar gətirərdilər.  
Atropatenanın ərazisində olan Təbriz, Ərdəbil, Urmiya, Marağa, Miyana, Zəncan, Naxçıvan, Maku və 
digər şəhərlər ölkə daxilində mühüm ticarət mərkəzlərinə çevrilmişdilər. Bu şəhərlər başqa dövlətlərlə təkcə 
quru ilə deyil, həm də dəniz yolu ilə ticarət əlaqələri yarada bilmişdilər. Məşhur “Böyük ipək yolu” vasitəsilə 
Orta Asiya, Çin, Hindistan, Kiçik Asiya ölkələri, İberiya, Qafqaz Albaniyası ilə ticarət əlaqələri formalaşmışdı. 
Ölkədə hazırlanmış xalçalar, bəzək şeyləri, yün məmulatları və s. ixrac olunaraq əvəzində lazım olan 
istehlak malları idxal olunurdu. Bu zaman satış üçün müxtəlif vergilər alınırdı ki, bu da müasir dövrdə gömrük 
vergiləri və rüsumları adlanır.  
Bizim eranın əvvəllərində indiki Şimali Azərbaycanın və Cənubi Dağıstanın ərazisini əhatə edən 
Albaniya dövləti yarandı. Tarixi mənbələrdə bu ərazidə neft, təbii qaz, dəmir, mis və s. kimi qiymətli 
ehtiyatların olduğu göstərilirdi ki, bunlar da sonradan ticarət subyektlərinə çevrilirdilər. Şirvanda (Bakıda) neft 
və duz məhsullarının üzərinə vergi qoyulmuşdur ki, bu da müasir dildə mədən vergisi və aksiz vergisi kimi 
dəyərləndirilir.  
Mənbələrin yazdığına görə, Azərbaycan ərazisində dövlət tərəfindən gömrük vergiləri rəsmi olaraq IX 
əsrin əvvəllərindən müəyyən edilməyə başlamışdır. Bəlkə IX əsrdən qabaq da bu vergilər mövcud olmuşdur, 
lakin bu barədə olan məlumatlar Ərəb xilafəti dövründə yandırıldığı üçün, bu barədə ancaq mülahizə yürütmək 
olar. Çünki artıq iri şəhərlərdə - Ərdəbil, Muğan, Naxçıvan, Bərdə, Beyləqan, Qəbələ, Şəki, Şəmkir, Dərbənd 
(Bab-əl-Əbvab), Şabran, Şamaxı və digərlərində ticarət məhəllələri (o zamanlar “ravad” adlanırdı) yaranmışdı.  
Xarici ölkələrdən Azərbaycana müxtəlif parçalar, metal məmulatları, ətriyyatlar, ədvalar, xəzlər və s. 
gətirilir, ölkədən isə xam ipək, ipək parçalar, pambıq, xalçalar, boyalar, neft, mal-qara, atlar və s. ixrac edilirdi. 
Ticarətə qoyulan gömrük vergi və rüsumları ölkə xəzinəsinin mühüm gəlir mənbəyinə çevrilmişdi.  
XI-XII əsrlərdə karvan və ticarət yollarının bir-biri ilə və xarici ölkələrlə birləşdiyi Azərbaycan 
şəhərlərindən daxili və xarici bazarlara neft, pambıq, ipək, duz, meyvə, balıq, boyaq, ədviyyat və s. göndərilir, 
Şərq və Qərblə ticarət əlaqələri saxlayırdılar.  
Monqollara qədərki Azərbaycanın iqtisadi vəziyyəti məhsuldar qüvvələrin artması, ticarətin və mal-pul 
münasibətlərinin genişlənməsi ilə səciyyələnir.  
XI-XII əsrlərin vergiləri əvvəlki dövrlərin qayda - qanunlarının çoxunu mühafizə etmişdir. O dövrün 
vergi sistemi haqqında ətraflı məlumat verən tarixçi Ravəndi yazırdı ki, vergilər dəftərlərdə xüsusi qeydlər 
aparılmaqla həyata keçirilirdi.  
Eyni zamanda Ravəndi qanunsuz vergilərdən “dəstərqə” (hədiyyə kimi qəbul edilən vergi növü), 
“şərab-baha” (içki üçün yığılan pul - indiki “aksiz” vergisi) və sairlərinin də adını çəkir.  
XII-XIII əsrlərdə Dərbənddən İran körfəzinə, Şərqdən Avropaya gedən beynəlxalq karvan yolları 
Təbrizdə kəsişirdi. Azərbaycanın xam ipəyi Şamaxıdan Şimali İtaliya şəhərlərinə, həmçinin Fransaya ixrac 
olunurdu. 
Volqaboyu, Rusiya və Şərqi Avropanı İran körfəzi ilə əlaqələndirən beynəlxalq karvan yolunun üstündə 
yerləşən şəhər Şamaxı idi.  
XI-XIII əsrin əvvəllərində Dərbənddən sonra ikinci mühüm liman şəhəri, ağ neft və duz istehsalı 
mərkəzi Bakı şəhəri idi.  
Monqol əsarəti dövründə Azərbaycanda monqol vergi toplayanları (baskaklar) çox qəddarlıq edirdilər. 
Məhz monqollar ilk dəfə olaraq sənətkarlar və tacirlər üçün yeni vergi növü - “tamqa” tətbiq etmişdilər. Məhz 
bu vergi növünün tətbiqindən sonra XIII əsrin axırlarında Azərbaycanın xarici ticarəti tənəzzülə uğramışdır.  
Azərbaycan dövlətçiliyi tarixində, məmurların özbaşınalığını məhdudlaşdırmaq, iqtisadiyyatı 
yüksəltmək və xəzinəni doldurmaq üçün ilk vergi islahatını XV əsrdə Səfəvilər dövlətinin başçısı Uzun Həsən 
həyata keçirmişdir.  
Ağqoyunlu dövlətinin banisi Uzun Həsən Trabzon-Yunan dövləti ilə dostluq əlaqəsi yaratmışdı. O, 
Trabzon imperatorunun qızı Dəspinə (Feodra) Xatunla evlənmişdi. Uzun Həsən Trabzon şəhərində böyük bir 
daş körpü saldırmışdır. Çünki Trabzonun Ağqoyunlular üçün böyük ticarət əhəmiyyəti var idi. Belə ki, bu şəhər 
Ağqoyunlu tacirləri üçün Qara dənizə əlverişli çıxış yolu idi. 
Müasirlərinin “Sultani-adil” (yəni “ədalətli sultan”) adlandırdıqları Uzun Həsən ilk vergi məcəlləsini - 
“Qanunnamə”ni hazırlamışdır. Maraqlıdır ki, bu “qanun” nəinki XV əsrdə, elə XVI əsrdə də, həm Səfəvilər 
dövləti ərazisində, həm də əvvəllər Ağqoyunlular dövlətinin tərkibində olmuş Osmanlı imperiyasının şərq 
vilayətlərində də qüvvədə idi.  
21 
 
1475-ci ildə Rusiyanın knyazı III İvan öz nümayəndəsi Markı Uzun Həsənin yanına ticarət və 
diplomatik münasibətləri genişləndirmək üçün göndərmişdi.  
Səfəvi dövlətinin hökmdarı I Təhmasib sənətkarlığın və ticarətin inkişafını genişləndirmək məqsədilə 
1565-ci ildə vilayətlərin hər birindən alınan 80 min tümənlik tamğa vergisini ləğv etdi. 
Şamaxıdan Rusiya, İran, Suriya ölkələrinə və İrəvan şəhərinə tranzit ticarət yolları gedirdi. 
XVI əsrdə Şamaxıda daimi İngiltərə-Moskva şirkəti təşkil edilmişdi. 
XVI əsrdə Cənubi Qafqazda ipək istehsalı əsas yer tutmuş və ticarətin hamısı Şamaxı və Ərəşdə 
cəmləşmişdi. 
XVI-XVII əsrlərdə Azərbaycan Moskva dövləti, Avropa və Asiya ölkələri ilə iri miqyaslı xarici ticarət 
aparırdı. Azərbaycandan Moskva dövlətinə və digər ölkələrə parçalar, xalçalar, neft, duz, zəfəran, düyü, boyaq 
maddələri, soyuq silah ixrac edilirdi. Qızıl və gümüş məmulatları, ləl-cəvahirat, ədviyyat, ətir və s. isə idxal 
edilirdi.  
Azərbaycan XVIII əsrin sonu, XIX əsrin əvvəllərinə qədər, yəni Azərbaycan Çar Rusiyası tərəfindən 
işğal olunana qədər sərbəst vergi və gömrük siyasəti yetirmişdir. Vergi və rüsumların yığılması vəzifəcə naibin 
səlahiyyətə daxil idi.  
XVIII əsrin sonu XIX əsrin əvvəllərində Rusiya imperiyasının Cənubi Qafqazda daşa fəal siyasət 
yeritməsi 1801-ci il Şərqi Gürcüstanın Rusiyaya birləşməsi ilə nəticələndi. Rusiyanın niyyəti Azərbaycanı 
tutmaq idi. General Sisyanovun bu işğal planında ilk hədəf Car-Balakən oldu (1803-cü il). Sonra Gəncə xanlığı 
(1804-cü il), Qarabağ xanlığı (1805-ci il), Bakı xanlığı (1806-cı il), Quba xanlığı (1806-cı il), Talış xanlığı 
(1809-cı il) Rusiya imperiyasının tərkibinə qatılır. 1804-cü ildə başlamış Rusiya-İran müharibəsi 1813-cü ilin 
oktyabr ayının 12-də Qarabağın Gülüstan kəndində sülh müqaviləsinin imzalanması ilə başa çatdı. Gülüstan 
müqaviləsi Azərbaycanın Rusiya və İran arasında iki yerə bölünməsinin başlanğıcını qoydu. 1828-ci ildə 
bağlanan "Türkmənçay" myqaviləsindən sonra Azərbaysanın şimal ərazisi Rusiyanın, cnub ərazisi isə İranın 
tərkibində qaldı. İndiyə qədər də bu tarixi haqsızlıq davam edir.  
Azərbaycanı işğal edən Rus imperiyası İran və Türkiyə ilə həmsərhəd olan əraziləri tam nəzarətə 
götürmək üçün təcili tədbirlər planı hazırladı. Həmin tədbirlər planında Bakı şəhərində gömrükxananın açılması 
məsələsi də göstərilmişdir.  
Bakı şəhərində gömrükxana İmperator 1 Aleksandr tərəfindən Rusiya İmperiyası Senatına 25 yanvar (9 
fevral) 1807-ci il traixində təqdim olunmuş "Bakı şəhərində gömrükxananın təsis edilməsi barədə" 22,434 saylı 
Fərmanı ilə təsis edilmiş və Həştərxan gömrük dairəsinin tərkibinə daxil edilmişdi. 5 mart 1807-ci ildə Davıdov-
Voronçsov İmperator Fərmanın surətini Bakı gömrükxanasına göndərmişdir. Əldə etdiyimiz başqa bir arxiv 
sənəddə, artıq 1809-cu ilin Sentyabr ayında Bakı gömrükxanası "Bakı liman və sərhəd gömrükxanası" adlanırdı 
(Şəkil 3).  
"Gülüstan" (1813) və "Türkmənçay" (1828) müqavilələrindən sonra Azərbaycanda Rusiyanın gömrüklə 
bağlı qərarları qüvvəyə mindi. Həmin vaxt Rusiya ərazisində 1811-ci ildə qəbul olunmuş gömrük tarifləri 
qüvvədə idi. 
1813-cü ildə Bakı gömrükxanasında reyestr üzrə aşağıdakı gömrük kitablarında qeydiyyatlar aparılırdı: 
1) dəniz ilə gətirilən mallar və tutulan rüsumların yazıldığı kitab; 
2) quru yolu ilə gətirilən mallar və tutulan rüsumların yazıldığı kitab;  
3) dəniz ilə aparılan mallar və tutulan rüsumların qeydiyyatı kitabı; 
4) quru yolu ilə aparılan mallar və tutulan rüsumların qeydiyyat kitabı; 
5) dəniz gəmiləri ilə gələn sərnişinlərin qeydiyyat dəftəri; 
6) quru yolu ilə gələnlərin qeydiyyatının aparıldığı dəftər və s.  
5 mart 1815-ci ildə İmperiyanın Maliyyə Nazirliyindən Bakı gömrükxanasına göndərilən 1533 saylı 
məktubda göstərilirdi ki, "1811-ci ildə qəbul olunmuş ticarət haqqındakı Əsasnamədə dəyişiliklər edilir və yeni 
maddələr əlavə olunur". Bu əlavələr dəniz və quru sərhədlərindən qanunsuz yolla keçirilən malların məhv 
edilməsi ilə əlaqədar idi.  
Bakı gömrükxanası "Qafqaz və Zaqafqaziyada gömrük idarəetməsi barədə Əsasnamə”yə görə, 31 iyul 
1831-ci il tarixindən Zaqafqaziya gömrük dairəsinin tabeliyinə verilmiş və 1832-ci ildən etibarən “Bakı anbar 
gömrükxanası” adını almışdır.  
Bakı gömrükxanası 4 may 1847-ildə Zaqafqaziya Karantin  - Gömrük dairəsinin tabeliyində olan Bakı 
Karantin-Gömrük idarəsinə çevrilir.Qafqaz canişini – General-Feldmarşal Knyaz Baryatinski tərəfindən 31 mart 
1861-ci ildə təsdiq edilmiş “Qafqaz və Zaqafqaziyada Karantin - gömrük hissəsinin yenidən təşkili və idarə 
edilməsi barədə Əsasnamə”yə görə, Bakı Karantin - Gömrük idarəsi Bakı Karantin-Gömrük kontoruna 
çevrilmiş və yeni yaradılmış Bakı Karantin-Gömrük dairəsinə tabe edilmişdir. Bakı Karantin-Gömrük kontoru 
1-ci dərəcəli hesab edilməklə bərabər, 18 ştat (rəis, karantin üzrə direktor-həkim, katib-xəzinadar, 2 rüsum 
yığan, nəzarətçi, tərcüməçi, gəmi baxıcısı və 10 gömrükxana yoxlayıcısı) ayrılmışdır. 
22 
 
Həmin Əsasnamənin 4-cü paraqrafına görə Naxçıvan sahəsində aşağıdakı gömrük təşkiləatları tabe 
edilmişdir: 
1. Naxçıvan Baş Karantin-gömrük Kontoru və Culfa Karantin gömrükxanası; 
2. Şərur Karantin-gömrük Zastavası - ikinsi dərəcəli; 
3. Ordubad Karantin-gömrük Zastavası - ikinsi dərəcəli; 
4. Ayırıcı karantin-gömrük Postları:  
Şahtaxtı postu; 
Naxçıvn postu; 
Ordubad postu; 
Aladərə postu; 
Bazar postu. 
5. Erivan Tranzit Postu. 
Əsasnamənin 5-ci paraqrafına görə Bakı Karantin-gömrük Dairəsi iki sahəyə ayrılır: 
1. Cəbrayıl - Erivan Quberniyasından İran sərhəddi boyu Astara çayına qədər olan məsafə buraya aid 
edilir; 
2. Bakı - Bakı Quberniyasının Xəzər dənizinin sahili boyu Astara çayından başlayaraq Dağıstan 
Vilayətinə qədər olan sərhəd məsafəsi buraya aid edilir.  
Cəbrayıl sahəsinə aşağıdakı gömrük təşkilatları daxil edilir: 
1) Cəbrayıl Karantin-gömrük Kontoru, ikinci dərəcəli; 
2) Biləsuvar Karantin-gömrük Zastavası, birinci dərəcəli; 
3) Ayırıcı karantin-gömrük Postları:  
Dağlıq Bəhramtəpə postu; 
Aslandüz postu; 
Maralyan postu; 
Xudafərin postu. 
Bakı sahəsinə aşağıdakı gömrük təşkilatları daxil edilir:  
1) Astara Karantin-gömrük Zastavası - birnci dərəcəli; 
2) Nizova Karantin-gömrük Zastavası - üçüncü dərəcəli; 
3) Karantin-gömrük Zastavası - üçüncü dərəcəli: 
Kür deltası zastavası; 
Salyan zastavası; 
Pereval zastavası; 
Lənkəran zastavası. 
4) Apşeron Daimi karantin-gömrük Postu; 
5) Bakı ayırıcı karantin-gömrük Postu. 
Yeni ərazilərin işğalı hesabına Rusiyanın iqtisadi İnkişaf potensialı artdığı üçün yeni təkmilləşdirilmiş 
“Gömrük tarifi” (1891) və “Gömrük nizamnaməsi” (1892) qəbul olundu. Yeni nizamnaməyə görə Rusiyanın 
Avropa və Asiya hissəsində gömrük işlərinin tənzimlənməsində vahid qaydalar tətbiq olundu. Eyni zamanda, 
sahil zonası və dəniz sahilindən 3 dəniz milində yerləşən sular da gömrük zonası elan edildi. 
XX əsrin əvvəllərində, Rusiya dövlətinin gəlirləri içərisində gömrük yığımları spirtli içkilərin 
ticarətindən əldə olunan gəlirlərdən sonra ikinci yeri tuturdu.  
1897-ci il dekabr ayının 8-də “Rusiyanın Avropa hissəsi və Qafqazda gömrük təşkilatlarının ştatları” 
barədə qanuna əsasən Bakı Karantin - Gömrük kontoru Bakı Gömrük dairəsi idarə heyəti tabeliyində Bakı 
gömrükxanasına çevrilir və 1 iyun 1911-ci ildə Tiflisdəki Qafqaz Gömrük dairəsinin idarəçiliyinə tabe etdirilir. 
1911-ci ildən 1918-ci ilə qədər Bakı Gömrüyü Senat tərəfindən 21 yanvar 1911-ci ildə təsdiq edilmiş 
“Rusiya İmperiyası Gömrüklərinin Nizamnaməsi” əsasında fəaliyyət göstərmişdir. Bu dövrdə gömrükxana idxal 
və ixrac mallarının gömrük müayinəsini, gömrük rüsum və yığımlarının tutulmasını, gömrük anbarlarında 
gömrük sərhədini keçən malların müvəqqəti saxlancını, malların keçirilməsinə nəzarəti həyata keçirirdi. 
Gömrüyün funksiyalarına həm də, yoluxucu xəstəliklərin müəyyən edildiyi tədbirdə bütün sərnişinlərin və gəmi 
heyətinin sahildə müəyyən olunmuş müddətlərdə təcrid edilməsi də daxil idi.  
Azərbaycan Demokratik Respubllikasının (1918-1920-ci illər) vaxtında bu sahədə konkret bir iş 
görülməsə də, dövlətçilik baxımından bütün siyasi addımlar atılmışdı.  
Bütün vergi siyasətinə maliyyə naziri N. Yusifbəyli rəhbərlik etmişdir.  
1919-cu ilin martında F.Xoyski hökuməti istefa verdikdən sonra, N. Yusifbəyli Baş nazir (14 aprel 
1919) oldu. Nəsib bəy parlamentdə hökumətin yeni proqramı ilə çıxış edərək, digər sahələrlə yanaşı qonşu 
dövlətlərlə ilk iqtisadi əlaqələr yaradılmasını da xüsusi qeyd etmişdir.  
Azərbaycan Respublikasının Hökuməti ölkənin iqtisadi dayanıqlığını təmin etmək, daxili bazarını 
qorumaq və ölkəyə lazım olan malların qanunsuz çıxarılmasının qarşısını almaq sahəsində əməli işlərini davam 
23 
 
etdirirdi. 29 oktyabr 1919-cu ildə tərtib olunmuş Azərbaycanın sərhəd mühafizəsinin sxematik xəritəsi çox 
önəmlidir. 
Birincisi, bu xəritə-sxemdə Azərbaycan Respublikasının həmin tarixə olan sərhədləri öz əksini 
tapmışdır. İkincisi, bu xəritə-sxemin ölkəni qonşu ölkələrlə, xüsusən də Ermənistan və Gürcüstanla olan sərhəd 
dəqiqləşdirilmələrində çox vacibdir. Nəzərə alsaq ki, Ermənistanın işğal etdiyi ərazilər yaxın tarix baxımından 
tamamilə Azərbaycan sərhədləri daxilində idi. Xəritə-sxemdəki şərti işarələr əsasında Gürcüstan, Ermənistan, 
İran və sahil zonasındakı açıq və qapalı sərhəd zastavalarının və nəzarət dəstələrinin məntəqələrini 
müəyyənləşdirmək olar. Gürcüstan sərhədi boyu olan sərhəd məntəqələri aşağıdakılardır: 
Açıq məntəqələr: 
1. Mazımçay; 2. Podarçay; 3. Souxçay; 4. İlginçay; 5. Bostim-Binə; 6. Çardaxlı; 7. Muğanlı; 8. Podar; 
9. Lələli; 10. Almalıq; 11. Gakürlü. 
Bağlı məntəqələr, yəni açılması planlaşdırılanlar: 
1. Qaraca Mirli; 2. Tarl-Delan; 3. Karaskım; 4. Aşağı Bayramlı; 5. Mula-Kulu; 6. Poylu; 7. Salahlı; 8. 
Aslanbəyli; 9. Qırmızı körpü. 
Maraqlı olan odur ki, Ermənistanla sərhəd boyu bütün sərhəd məntəqələri bağlı şəkildə nəzərdə 
tutulmuş, yəni sərhədboyu heç bir gömrükxana və gömrük postunun açılmaması qərara alınmışdır. Sərhəd 
məntəqələri açılacaq kəndlərə diqqət yetirsək, onda bir çox məsələlər aydınlıq gətirə bilərik. Belə ki, indi 
Ermənistanla sərhəddə olan Kəmərli kəndi o zaman daha çox içəridə olmuşdur. 
Ermənistanla sərhəd boyu aşağıdakı məntəqələr yerləşirdi: 
1. Kəmərli 
2. Parazlı 
3. Qızıl Hacılı 
4. Əksi-Barı (Əskipara) 
5. Çaxmaxlı 
6. Hətəmağalı 
7. Əlibəyli 
8. Yuxarı Ağdam 
9. Aşağı Ağdam 
10. Eldar 
11. Şınıx-Ayrum 
12. Dilican 
13. Palad-Ayrum 
14. Mixaylovka 
15. Aşağı Saratovka 
16. Quşçu Dərəsi 
17. Böyük Məzrə 
18. Alagöl 
19. Arpa 
Xəritə-sxemdən göründüyü kimi, Naxçıvan Azərbaycandan ayrı deyildir və Ermənistanın İranla heç bir 
sərhədi yoxdur. General-qubernatorluq isə Şuşa şəhərində yerləşirdi. Naxçıvanın Türkiyə ilə sərhədində 
Nuraşen (indiki Sədərək) məntəqəsi var idi. 
İranla sərhəd boyu aşağıdakı məntəqələr var idi: 
1. Alışarı 
2. Şahtaxtı 
3. Nehrəm 
4. Yayıcı 
5. Ordubad 
6. Culfa 
7. Əlidərə 
İranla sərhədboyu Bartazdan Astaraya qədər 25 məntəqə yerləşirdi ki, bunların çoxunda gömrükxanalar 
və gömrük postları nəzərdə tutulmuşdur. 
Xəzər dənizinin sahili boyu isə şimaldan cənuba qədər aşağıdakı mənbələr: 
1. Məhərrəmkənd 
2. Mixaylovka 
3. Qızıl-Burun 
4. Giləzi 
5. Yaşma 
6. Buzovna 
24 
 
7. Abşeron 
8. Zığ 
9. Bakı 
10. Duvanı 
11. Ələt 
12. Kür Burnu (Kür Kosa) 
13. Sara adası 
14. Lənkəran 
15. Şıx-Ağac 
Vaxtilə Azərbaycan Respublikasının sərhəd məntəqələri açdığı yerlərdə təxminən 80 il sonra Dövlət 
Gömrük Komitəsinin rəhbərliyi gömrükxana və gömrük postları açdılar. 
 
Lakin 1920-ci ilin Aprel inqilabı bu siyasətin başa çatdırılmasına imkan vermədi.  
12 noyabr 1920-ci ildə “İdxal və ixrac mallarının qəbulu, saxlanılması və buraxılması” haqqında 
RSFSR XKS Dekret qəbul etdi ki, bu da 1924-cü ildə qəbul olunmuş SSRİ Gömrük Nizamnaməsinin hüquqi 
bazasını təşkil etmişdir.  
1921-ci ilin əvvəllərində Bakı gömrükxanasının strukturu aşağıdakı kimi idi:  
1) Dəftərxana;  
2) Müsadirə şöbəsi; 
3) Mühasibat; 
4) Gəmi kontoru.  
Azərbaycan, 1922-ci il 31 mart tarixli dekretə görə 8 gömrük ərazisinin birinə - Zaqafqaziya dairəsinə 
daxil edilmişdir.  
İlk “Gömrük Məcəlləsi” 1928-ci ildə hazırlanmış və qəbul olunmuşdur. Həmin vaxt bütünlükdə gömrük 
işlərinə 23 fevral 1922-ci ildən fəaliyyət göstərən Gömrük Tarif Komitəsi rəhbərlik edirdi.  
1929-cu ildən gömrükxanaların fəaliyyəti Mərkəzi İcraiyyə Komitəsinin və Xalq Komissarları Şurasının 
19 dekabr 1928-ci il tarixli müvafiq qərarı ilə tənzimləndi və əsas məsələlər kimi aşağıdakılar nəzərdə tutulurdu:  
a) sərhədi keçən sərnişinlərin, baqajların, yüklərin və nəqliyyat vasitələrinin müayinəsi və onların 
buraxılması;  
b) xarici ticarət inhisarçılığı haqqında qanunun yerinə yetirilməsinə faktiki nəzarət;  
c) qaçaqmalçılığın müəyyən edilməsi və tutulması; qaçaqmalçılıq barədə işlərin həll edilməsi;  
ç) yük və sərnişinlərin dövlət sərhədini keçdiyi anda gömrük rüsum və yığımlarının hesablanması və 
tutulması. 
1946-cı ilin əvvəlində Bakı gömrükxanasının strukturu genişləndirildi və aşağıdakı kimi oldu:  
1) Ümumi şöbə;  
2) Mühasibat;  
3) Məhkəmə - müsadirə şöbəsi;  
4) Yük şöbəsi;  
5) Poçt sərnişin şöbəsi;  
6) Gəmi şöbəsi.  
1955-ci ildə gəmi və yük şöbələri birləşdirilərək, vahid gəmi-yük şöbəsinə oldu, məhkəmə - müsadirə 
şöbəsi isə bəzi funksiyalarını itirərək, qaçaqmalçılığa qarşı mübarizə qrupuna çevrildi. 1956-88-ci illərdə də 
Bakı gömrükxanasının strukturunda, funksiyalarında, adında və tabeçiliyində bir sıra dəyişikliklər baş 
vermişdir.  
5 may 1964-cü ildə SSRİ Ali Soveti Rəyasət heyətinin Fərmanı ilə yeni “Gömrük Məcəlləsi” təsdiq 
olunmuş və bu məcəllə 1991-ci ilə qədər fəaliyyət göstərmişdir.  
İlk dəfə olaraq 1989-cu ilin birinci yarısında SSRİ Nazirlər Soveti yanında fəaliyyət göstərən Dövlət 
Gömrük Nəzarəti Baş İdarəsinin razılığı və onun əmri (17 saylı, 27 yanvar 1989-cu il) Azərbaycan ərazisində, 
bütün respublikaya nəzarət edən Respublika Gömrük İdarəsi yaradıldı. 
1991-ci ildə SSRİ-nin “Gömrük Məcəlləsi” və “Gömrük tarifi haqqında” qanunları qəbul olundu. Qəbul 
olunmuş yeni Məcəllənin müddəalarına görə, Dövlət Gömrük Nəzarəti Baş İdarəsi - Dövlət Gömrük Komitəsinə 
çevrildi. Eyni zamanda Gömrük-Tarif Şurası və narkotik maddələrin dövriyyəsinə qarşı Beynəlxalq 
Koordinasiya (əlaqələndirmə) Şurası yaradıldı.  
18 oktyabr 1991-ci ildə Azərbaycan öz müstəqilliyini qazandı və Müstəqillik haqqında Konstitusiya 
aktı qəbul olundu.  
30 yanvar 1992-ci ildə “Azərbaycan Respublikası Dövlət Gömrük Komitəsinin yaradılması 
haqqında” Azərbaycan Respublikası Prezidentinin 561 saylı Fərmanı ilə Gömrük Komitəsi yaradıldı. Komitə 
əsasən keçmiş Azərbaycan Respublikası Gömrük İdarəsinin bazasında yaradılmışdı.  
25 
 
Azərbaycan Respublikası Prezidentinin həmin Fərmanı əsasında Azərbaycan Respublikası Nazirlər 
Soveti 1 iyun 1992-ci ildə 301 saylı “Azərbaycan Respublikası Gömrük Komitəsinin məsələləri” haqqında qərar 
verdi. Bundan sonra NK 19 yanvar 1994-cü il tarixli qərarı ilə Gömrük Komitəsinin məsələlərinin və ona tabe 
təşkilatların siyahısı həll edildi və onun maddi-texniki bazası yaradıldı. Son verilən bu qərarda Gömrük 
Komitəsinin maddi-texniki təchizat məsələləri ilə yanaşı, yeni gömrük postlarının açılması da öz əksini 
tapmışdır. O zaman Azərbaycan Respublikası Gömrük Komitəsinə Naxçıvan MR Gömrük Komitəsi, Bakı Baş 
Gömrük İdarəsi, 12 gömrükxana, Mərkəzi laboratoriya, avtomobil təsərrüfatı və təsərrüfat hesablı 
“Azərterminal-kompleks” xarici iqtisadi birliyi daxil idi.  
Azərbaycan Respublikası 24 sentyabr 1993-cü ildə Müstəqil Dövlətlər Birliyinə daxil oldu. 
Respublikamız MDB-nin yaratdığı iqtisadi ittifaqa üzv olsa da, Gömrük İttifaqına daxil olmamışdır (Dövlət 
Gömrük Komitəsi 13 mart 1992-ci ildə imzalanmış “Gömrük şurası haqqında Əsasnaməyə qoşulmaqdan imtina 
etmişdir). 
Azərbaycan MDB üzvi kimi 1995-ci ilin 10 fevral tarixində Alma-Atada imzalanmış “MDB ölkələrinin 
gömrük qanunvericiliyinin əsasları haqqında” sazişə qoşulmuşdur. Buna əsas səbəb isə MDB Nizamnaməsinə 
(1992) görə “üzv ölkələrə eyni qanunvericilik bazasına malik olmalıdırlar” bəndidir. 1997-ci il 25 iyul tarixində 
Milli Məclis tərəfindən qəbul olunmuş “Azərbaycan Respublikasının Gömrük Məcəlləsi”nin əsasını da məhz 
həmin sazişdəki müddəalar təşkil edir. AR Beynəlxalq təşkilatlardan Ümumdünya Ticarət Təşkilatında 
müşahidəçi statusunda, Ümumdünya Gömrük Təşkilatında isə daimi üzv statusunda iştirak edir. Sonuncu 
təşkilatda ölkəmizi DGK təmsil edir. DGK ÜGT-nin Maliyyə Komitəsinin (1998) və Siyasi Şurasının (2000) 
üzvüdür. 
Azərbaycan Respublikası Gömrük Məcəlləsinin uyğun olaraq Dövlət Gömrük Komitəsi Azərbaycan 
Respublikasının beynəlxalq iqtisadi inteqrasiyanın inkişaf etdirilməsi və möhkəmləndirilməsi üçün digər 
dövlətlərlə beynəlxalq hüquq normalarına uyğun sazişlər, protokollar və memorandum layihələri 
hazırlanmasında yaxından iştirak edir.  
1992-ci ildən bu günə qədər Azərbaycan Respublikası Dövlət Gömrük Komitəsi tərəfindən Azərbaycan 
Respublikasında dövlətin xarici və daxili siyasətinin tərkib hissəsi olan vahid gömrük siyasətinin həyata 
keçirilməsi sayəsində Komitənin beynəlxalq əlaqələri daha da genişlənmiş və keyfiyyətcə yeni səviyyəyə 
çatmışdır.  
Komitənin ikitərəfli və çoxtərəfli beynəlxalq sazişlərə üstünlük verməsi gömrük sisteminin 
təkmilləşdirilməsində öz bəhrəsini verir.  
Türkiyə Respublikası, İran İslam Respublikası, Gürcüstan, Özbəkistan, Qazaxıstan, Livan, Bolqarıstan 
respublikaları və Ukrayna gömrük orqanları ilə gömrük işi sahəsində əməkdaşlıq və qarşılıqlı yardım haqqında 
sazişlər imzalanmışdır. MDB Gömrük Xidmətləri Rəhbərləri Şurası çərçivəsində və İqtisadi Əməkdaşlıq 
təşkilatına üzv olan ölkələrlə çoxtərəfli sazişlər mövcuddur. Böyük Britaniya və Şimali İrlandiya Birləşmiş 
Krallığı hökuməti ilə Azərbaycan Respublikası hökuməti arasında gömrük orqanlarının qarşılıqlı inzibati yardım 
haqqında memorandum 7 iyul 1997-ci il tarixdə imzalanmışdır.  
DGK MDB üzvü olan ölkələrin Gömrük Xidmətləri Rəhbərlər Şurasının iclaslarında fəal iştirak edir. 
Bunun nəticəsidir ki, MDB üzvü olan ölkələrin Gömrük Xidmətləri Rəhbərləri Şurasının 20-ci iclası Bakı 
şəhərində keçirilmişdir. Dövlət Gömrük Komitəsi Xarici İqtisadi Fəaliyyətin Mal Nomenklaturası əsasında 
vahid gömrük tarifinin işlənib hazırlanması, gömrük rüsumlarının alınması, tətbiq edilməsi, malların mənşə 
ölkəsinin təyin edilməsini, gömrük məqsədləri üçün malların qiymətləndirilməsi də daxil olmaqla MDB üzvü 
olan ölkələrin gömrük siyasətinin əsas istiqamətləri üzrə təkliflərin hazırlanıb təqdim edilməsini təmin edir.  
DGK, həmçinin gömrük orqanları üçün kadrların hazırlanması, avtomatlaşdırılmış informasiya sistemi, 
gömrük statistikası, beynəlxalq əməkdaşlıq sahələrində MDB gömrük xidmətləri ilə əməkdaşlıq edir.  
Ukrayna Dövlət gömrük Xidmətindən daxil olmuş “Ukrayna Dövlət Gömrük Xidməti və Azərbaycan 
Respublikası Dövlət Gömrük Komitəsi arasında qarşılıqlı yardım göstərilməsi qaydaları haqqında 
Memorandum” Layihəsinin ekspertizası aparılmış və Azərbaycan Respublikası Hökuməti nümayəndə heyətinin 
Ukraynada səfəri zamanı 30 iyul 1999-cu il tarixli Kiyev şəhərində imzalanmışdır.  
Ümumdünya Gömrük Təşkilatlarının Baş Katibi Mişel Danenin müraciət məktubuna əsasən Azərbaycan 
Respublikası “Malların təsviri və kodlaşdırılması üzrə harmonikləşdirilmiş sistem haqqında Beynəlxalq 
Konvensiya”ya qoşulmuş və bu Konvensiya Milli Məclisdə ratifikasiya olunmuşdur.  
2001-ci ilin yanvarından Azərbaycan bu konvensiyaya qoşulan 101-ci dövlətdir.  
DGK Tasis proqramı çərçivəsində Avropa Gömrüyü ilə sıx əlaqələr yaradılması barədə intensiv iş 
aparır. Azərbaycan Respublikası Dövlət Gömrük Komitəsi ilə Avropa Gömrüyü, Tasis proqramı çərçivəsində 
Alman Gömrüyü ekspertləri tərəfindən Dövlət Gömrük Komitəsinin əməkdaşları üçün narkotiklərin müəyyən 
edilməsi, riskin təyin edilməsi, yükün nəzarətdən keçirilməsi və gəmilərin yoxlanılması, Hava və Dəniz 
limanlarında, dəmir yolunda, gömrük sənədlərində nəqliyyat vasitələrinə nəzarətə dair, nəzəri və praktiki 
seminarlar təşkil olunmuşdur.  
26 
 
Avropa İttifaqının Tasis proqramı üzrə Azərbaycan Respublikasının milli və dövlətlərarası proqramları 
və Avropa İttifaqı Komissiyasının Texniki Yardım Proqram çərçivəsində (1996-ci il oktyabr) Daşkənd 
şəhərində Avropa Gömrüyü və Azərbaycan Respublikası Dövlət Gömrük Komitəsi arasında Tasis proqramı 
çərçivəsində “Təhsil”, “İdarəetmə və Təşkil” Layihələri üzrə müqavilələr imzalanmışdır və layihələrdə nəzərdə 
tutulanlar mərhələlərlə həyata keçirilir.  
Avropa-Qafqaz-Asiya nəqliyyat dəhlizinin inkişafına həsr edilmiş Beynəlxalq Konfransa hazırlıq üçün 
Bakı şəhərində keçirilən iştirakçı dövlətlərin işçi qruplarının üzvlərinin iclasında gömrük əməliyyatları və 
sənədləşdirilmənin aparılması üzrə Əsas Sazişin texniki əlavəsinin layihəsi hazırlanmışdır. DGK Avropa-
Qafqaz-Asiya dəhlizinin inkişaf etdirilməsi üzrə imzalanmış “Çoxtərəfli Əsas Saziş”in gömrük prosedurası və 
sənədlərin işlənməsi üzrə texniki əlavədə nəzərdə tutulan müddəaların icrası ilə əlaqədar tədbirlərin həyata 
keçirilməsi işini davam etdirir.  
Bu baxımdan da Ümumdünya gömrük Təşkilatının Siyasi Komissiyanın 44-cü dekabr sessiyası öz 
fəaliyyəti dövründə ilk dəfə olaraq 5-8 dekabr 2000-ci il tarixində Bakı şəhərində keçirildi. Sessiyanın işində 
dünyanın 26 ölkəsindən gəlmiş 70-dən çox nümayəndə iştirak etmişdir.  
MDB məkanında ilk dəfə olaraq Siyasi Komissiyanın dekabr sessiyasının Bakıda keçirilməsi, ölkəmizin 
dünya təsərrüfat sisteminə inteqrasiya olunmasını sürətləndirmək, qədim “İpək yolu”nun bərpası Xəzər dənizi 
hövzəsinin enerjidaşıyıcılarını neft kəmərləri layihələrinin gerçəkləşdirilməsi sahəsindəki regional iqtisadi 
əməkdaşlış imkanlarını genişləndirmək və Azərbaycanın xarici iqtisadi əlaqələrinin tənzimlənməsində səmərəli 
fəaliyyət göstərən mexanizmlərin qurulmasına köməklik etməklə bərabər, ölkəmizin gömrük fəaliyyətinə 
verilən yüksək beynəlxalq qiymətdir.  
Azərbaycan Respublikasının indiki prezidenti, Dünya səviyyəsində tanınmış siyasətçi H.Əliyevin siyasi 
varisi və davamçısı olan İlham Əliyev qısa müddət ərzində gömrük işinin təkmilləşdirilməsi və gömrük 
orqanlarının səlahiyyətlərinin artırılması sahəsində mühüm qərarlar qəbul etmişdir.  
Azərbaycan Respublikasında gömrük siyasətinin formalaşdırılmasında və gömrük orqanlarının inkişaf 
etdirilməsində İlham Əliyevin 24 noyabr 2003-cü il tarixli “Azərbaycan Respublikasında sosial-iqtisadi 
inkişafın sürətləndirilməsi tədbirləri haqqında” və “Azərbaycan Respublikası regionlarının sosial-iqtisadi 
inkişaf Proqramının (2004-2008-ci illər) təsdiq edilməsi haqqında” 11 fevral 2004-cü il tarixli fərmanlarının 
xüsusi əhəmiyyəti vardır.  
Azərbaycan Respublikasının Prezidenti İ.H.Əliyevin imzaladığı 5 mart 2004-cü ildə qəbul olunmuş 
“Azərbaycan Respublikasının Cinayət-Prosessual Məcəlləsinin tətbiq edilməsi ilə əlaqədar Azərbaycan 
Respublikasının bəzi qanunvericilik aktlarına dəyişikliklər və əlavələr edilməsi haqqında” Azərbaycan 
Respublikasının Qanununun X bəndinə görə, Azərbaycan Respublikasının Gömrük Məcəlləsinə edilən 
dəyişikliklər və əlavələr nəticəsində gömrük orqanlarına gömrük işi sahəsində cinayətlər haqqında işlər üzrə 
istintaq aparmaq səlahiyyəti verilmişdir (“Azərbaycan” qəzeti, 1 aprel 2004-cü il). Bu o deməkdir ki, gömrük 
orqanları gömrük işi sahəsində baş vermiş cinayətlərin istintaqını özü aparmaqla bərabər, ona qarşı mübarizə 
aparmaq və onun qarşısını almaq imkanları da genişlənmişdir. Deməli, bu dəyişiklik gömrük siyasətinin inkişaf 
etdirilməsi sahəsində yeni mərhələnin başlanğıcıdır.  
22-23 yanvar 2004-cü il tarixdə Ümumdünya Gömrük Təşkilatının Azərbaycan Respublikası Dövlət 
Gömrük Komitəsi ilə birgə təşkil etdiyi "Böyük İpək yolu dövlətlərində narkotik vasitələrin qanunsuz 
dövriyyəsinə qarşı mübarizə" mövzusuna həsr olunmuş beynəlxalq konfrans keçirilmişdir. Konfransda Amerika 
Birləşmiş Ştatları, Fransa, Türkiyə, İran İslam Respublikası, Böyük Britaniya və Şimali İrlandiya Birləşmiş 
Krallığı, Rusiya, Belçika, Bolqarıstan, Çin, Gürcüstan, Macarıstan, İtaliya, Qazaxıstan, Polşa, Türkmənistan, 
Özbəkistan Qırğızıstan, Latviya, Moldova, Pakistan və Rumıniyanın məsul vəzifəli şəxslərinin, gömrük 
xidmətləri rəhbərlərinin, həmçinin Ümumdünya Gömrük Təşkilatının, BMT İnkişaf Proqramının, Avropa 
Komissiyasının, Cənubi-Şərqi Avropa Əməkdaşlıq Təşəbbüsünün (SECI), ABŞ-ın Narkotiklərə Qarşı Mübarizə 
Agentliyi, Şərqi və Mərkəzi Avropa üzrə, Qərbi Avropa üzrə, Asiya/Sakit Okean ölkələri üzrə Regional 
Məlumat Əlaqələndirmə İdarələrinin (RİLO) nümayəndələri iştirak etmişlər. Beynəlxalq konfransın yekununda 
Bakı Bəyannaməsi qəbul edilmişdir. 
Ümumdünya Gömrük Təşkilatı ilə Azərbaycan Respublikası Dövlət Gömrük Komitəsi arasında 
səmərəli əməkdaşlığın davamı kimi, 18 may 2004-cü il tarixdə Ümumdünya Gömrük Təşkilatı ilə Azərbaycan 
Respublikasının Dövlət Gömrük Komitəsi arasında Niyyət Protokolu imzalanmışdır. 
16-18 may 2005-ci il tarixdə Bakı şəhərində İqtisadi Əməkdaşlıq Təşkilatı Gömrük Xidmətləri 
Rəhbərləri Şurasının 4-cü iclası keçirilmişdir. 
19-21 may 2005-ci iltarixdə Bakı şəhərində "Gömrük və Benyəlxalq Ticarətin Təhlükəsizliyi" 
mövzusunda 2-ci Ümumdünya Gömrük Sərgisi və Konfransı, 19 may 2005-ci il tarixdə də isə "Prezident 
Heydər Əliyev və Azərbaycanda gömrük xidmətinin inkişafı" mövzusunda Simpozium keçirilmişdir. 
13 iyul 2005-ci il tarixdə GUAM Ticarətə və Nəql etməyə Yardım üzrə layihənin həyata keçirilməsi 
üçün Rəhbəredici Komitənin üçüncü iclası keçirilmişdir. 
27 
 
25-27 iyul tarixində isə Ümumdünya Gömrük Təşkilatının Bakıda yerləşən Regional Tədris Mərkəzində 
təsnifat və harmonikləşdirilmiş sistemə dair seminar keçirilmişdir. 
14-15 sentyabr 2005-ci il tarixdə Ümumdünya Gömrük Təşkilatının Bakıda yerləşən Regional Tədris 
Mərkəzində ÜGT-nin MDB ölkələri üzrə Regional Rabitə Qovşağı Milli Rəhbərliyinin IV iclası keçirilmişdir. 
2-3 fevral 2006-cı il tarixdə Bakı şəhərində Ümumdünya Gömrük Təşkilatı və Macarıstan Gömrük 
Xidmətinin birgə təşkilatçılığı ilə Avropa Regionu Gömrük Xidməti Rəhbərlərinin Konfransı keçirilmişdir. 
4-9 aprel 2006-cı il tarixdə Ümumdünya Gömrük Təşkilatının Bakıda yerləşən Regional Tədris 
Mərkəzində Koreya Gömrük Xidmətinin Tədqiqat və Texnologiyalar üzrə Direktorluğunun və Koreya 
Respublikasının Sənayenin İnkişafına Yardım Agentliyinin (KİPA) nümayəndələrinin iştirakı ilə "Azərbaycan 
Gömrük Xidmətinin müasirəşdirilməsi və inkişaf etdirilməsi layihəsi" çərçivəsində, informasiya 
texnologiyalarının tətbiqi sahəsində Koreya təcrübəsinin öyrənilməsinə həsr olunmuş seminar keçirilmişdir. 
7 iyun 2006-cı il tarixdə Azərbaycan Respublikası Dövlət Gömrük Komitəsində Avropa Komissiyası və 
BMT-nin İnkişaf Proqramının birgə layihəsi olan "Azərbaycan Respublikasında Gömrük Xidmətinin 
Təkmilləşdirilməsi Layihəsi" nin imzalanma mərasimi olmuşdur. 
2007-ci ildə Azərbaycan Respublikasının Prezidenti Ilham Əliyevin Tacikistana rəsmi səfəri 
çərçivəsində, mart ayının 15-də Azərbaycan Respublikası Hökuməti və Tacikistan Respublikası Hökuməti 
arasında gömrük işi sahəsində əməkdaşlıq və qarşılıqlı yardım haqqında Saziş imzalanmışdır.  
2008-ci ildə Piratçılıqla mübarizədə gömrüyün rolu mövzusunda beynəlxalq konfrans 
keçirilmişdir.Mayın 20-24 tarixlərində Yunanıstanın Halkidiki vilayətinin Sithonia Peninsula regionunda 
Ümumdünya Gömrük Təşkilatı və Yunanıstan İqtisadiyyat və Maliyyə Nazirliyinin birgə təşkilatçılığı ilə 
"Kontrafakt və piratçılıqla mübarizədə gömrüyün fəaliyyəti və nailiyyətləri" mövzusunda beynəlxalq konfrans 
keçirilmişdir. Konfransda Ümumdünya Gömrük Təşkilatının, Avropa Komissiyasının, Türkiyənin, Çinin, 
İordaniyanın,Tailandın, İtaliyanın, eləcə də CİOPORA-nın, Beynəlxalq Filipp Morris şirkətinin, Sony Ericsson 
şirkətinin, İmperial Tobakko şirkətinin, Phillips şirkətinin, İFPİ-nin, eVay-ın, BASCAP-ın və digər təşkilatların 
nümayəndələri çıxış etmişdir.İyunun 9-dan 13-dək Ümumdünya Gömrük Təşkilatının Bakıdakı Regional Tədris 
Mərkəzində harmonik sistem üzrə regional seminar keçirilmişdir. Tədbirdə Azərbaycan, Belarus, Gürcüstan, 
Moldova, Rusiya və Türkiyənin gömrük xidməti əməkdaşları iştirak etmişlər. İyunun 26-dan 28-dək Belçika 
Krallığının Brüssel şəhərində, Ümumdünya Gömrük Təşkilatının Baş qərargahında Gömrük Əməkdaşlıq 
Şurasının 111/112-ci sessiyası keçirilmişdir. İyunun 27-də isə "Azərbaycan Respublikası Hökuməti və 
Slovakiya Respublikası Hökuməti arasında gömrük məsələləri üzrə əməkdaşlıq və qarşılıqlı yardım haqqında 
Saziş" imzalanmışdır.  
28 
 
Mövzu 5.  
Azərbaycan Respublikasında gömrük siyasəti və gömrük işinin təşkili  
 
Gömrük işinin mahiyyəti və strukturunun izahı və əsaslandırılması məsələsi təkcə konseptual-nəzəri 
deyil, həm də təcrübi əhəmiyyətə malikdir.  
Azərbaycan Respublikası Gömrük Məcəlləsinin birinci maddəsinə görə, gömrük işi dedikdə - 
bütünlükdə gömrük siyasəti, habelə mal və nəqliyyat vasitələrinin Azərbaycan Respublikasının gömrük 
sərhədindən keçirilməsi qaydaları və şərtləri, gömrük ödənişlərinin alınması, gömrük rəsmiləşdirilməsi, gömrük 
nəzarəti və gömrük siyasətinin həyata keçirilməsinin digər vasitələri başa düşülür. Bu qısa tərif gömrük işinin 
mahiyyətini bütünlükdə açmasa da, əsasən onu hərtərəfli səciyyələndirə bilir.  
İlk baxışda gömrük işi mahiyyət etibarı ilə çox sadə görünür. Əslində isə sadə göründüyü qədər 
mürəkkəb və kompleks xarakterli olan gömrük işi, həm də elementlərinin həmcins olması ilə diqqəti cəlb edir. 
Bu isə, gömrük işinin müxtəlif məqsədli məsələlərin həlli yolları ilə əlaqədə olması ilə bağlıdır.  
Gömrük işinin tərkibinə yuxarıda göstərilənlərdən başqa gömrük statistikası və Xarici İqtisadi 
Fəaliyyətin Mal Nomenklaturasının (XİFMN) aparılması, qaçaqmalçılıq və gömrük işi sahəsindəki digər 
cinayətlərə qarşı mübarizə, gömrük qaydalarının pozulması ilə bağlı işlərin icraata götürülməsi və baxılması da 
aid edilir. Ancaq bu cür yanaşsaq, onda gömrük işinin strukturunu nəzəri cəhətdən tam şərh edə bilərik. Gömrük 
işinin mahiyyətini öyrənmək isə həm tələblər, həm də bu işlə tanış olmaq istəyənlər üçün xüsusi əhəmiyyət kəsb 
edir. İndi isə gəlin gömrük işinin strukturu ilə tanış olaq. 
Ümumilikdə gömrük işinin strukturu aşağıdakı 12 blokda öz əksini tapmışdır:  
1) Gömrük siyasəti;  
2) Gömrük sərhədindən mal və nəqliyyat vasitələrinin keçirilməsi prinsipləri;  
3) Gömrük rejimləri; 
4) Gömrük-tarif tənzimlənməsi;  
5) Gömrük ödənişləri;  
6) Gömrük rəsmiləşdirilməsi; 
7) Gömrük nəzarəti;  
8) Gömrük statistikası və xarici iqtisadi fəaliyyətin əmtəə nomenklaturası;  
9) Qaçaqmalçılıq və gömrük işi sahəsindəki digər cinayətlər;  
10) Gömrük qaydalarının pozulması və ona görə məsuliyyət;  
11) Gömrük qaydalarının pozulmasına görə işlərin icraatı;  
12) Gömrük qaydalarının pozulması üzrə işlərə baxılması.  
Sadalanan bu bloklar gömrük işinin təşkilində nə qədər müstəqil hesab edilsə də, bir o qədər də şərti 
xarakter daşıyır. Çünki onların adı, mahiyyəti, rolu və statusu müxtəlif olsa da, ümumilikdə gömrük işinin 
bütövlüyünə, daha geniş mənada isə ölkəmizin iqtisadi təhlükəsizliyinə xidmət edir. 
Gömrük işinin ümumi səviyyəsi, mahiyyəti və strukturunu daha ətraflı şərh etmək üçün, gömrük işində 
istifadə olunan terminlərlə tanış olmaq lazımdır. Azərbaycan Respublikası Gömrük Məcəlləsinin 17-ci 
maddəsində əsas terminlərin açılışı verilmişdir. Gömrük işinin təşkilində istifadə olunan əsas terminlər 
aşağıdakılardır: 
“gömrük ərazisi”, “gömrük sərhəddi”, “gömrük işi”, “gömrük siyasəti”, “gömrük 
qanunvericiliyi”, “gömrük xidməti”, “gömrük rəsmiləşdirilməsi”, “gömrük ödənişləri”, “gömrük 
rüsumları”, “gömrük nəzarəti”, “gömrük rejimi”, “gömrük orqanları”, “gömrük sistemi” və s.  
Gömrük ərazisi dedikdə, həmin ölkənin gömrük qanunvericiliyinin tam həcmdə fəaliyyət göstərdiyi 
ərazi başa düşülür. Bu cür yanaşma, bilavasitə gömrük qanunvericiliyi normalarının əraziyə görə fəaliyyət 
hüdudlarını əks etdirir. 
Gömrük Məcəlləsinin 3-cü maddəsində deyilir: “Azərbaycan Respublikasının gömrük ərazisi – 
Azərbaycan Respublikasının quru ərazisindən, daxili sulardan, Xəzər dənizinin (gölünün) Azərbaycan 
Respublikasına mənsub olan bölməsindən (o cümlədən onda yerləşən adalar, süni adalar, qurğular və 
tikililər) və onların üzərindəki hava məkanından ibarətdir. AR ərazisində sərbəst gömrük zonaları və 
sərbəst anbarlar yerləşə bilər. Bu məcəllə və gömrük işi üzrə Azərbaycan Respublikasının digər 
qanunvericilik aktlarında müəyyən edilən hallar istisna edilməklə sərbəst gömrük zonalarının və sərbəst 
anbarlarının əraziləri Azərbaycan Respublikasının gömrük ərazisindən kənarda yerləşən ərazidir”.  
Gömrük ərazisi anlayışının bu cür şərtləndirilməsi o deməkdir ki, digər xarakterli zonalar, məsələn 
xüsusi iqtisadi zonalar və s. gömrük ərazisinin bir hissəsidir. Belə xüsusi xarakterli zonaların fəaliyyətinin 
tənzimlənməsi müvafiq hüquqi qüvvəyə malik aktların qəbul edilməsi ilə həyata keçirilməlidir.  
Gömrük-hüquq normalarının tətbiq edilməsinin məkan hududlarının təyini üçün gömrük sərhədi 
məfhumundan istifadə edilir.  
29 
 
Gömrük sərhədi dedikdə, gömrük ərazisinin primetri - bu ərazinin konturlarını hüdudlandıran 
xətt başa düşülür. Bir sözlə gömrük sərhədi dövlətin qanunvericiliyinin qüvvədə olduğu məkan hüdudlarını 
müəyyənləşdirir və ərazicə bitişik ölkələrin gömrük ərazisini ayırır.  
Gömrük Məcəlləsinin 3-cü maddəsinin 3-cü bəndinə görə, “Azərbaycan Respublikasının gömrük 
ərazisinin hüdudları, həmçinin sərbəst gömrük zonalarının və sərbəst anbarların perimetrləri 
Azərbaycan Respublikasının gömrük sərhədidir”. Beləliklə, daxili və xarici gömrük sərhədi anlayışları 
meydana çıxır. Belə ki, gömrük ərazisinin ətraf hüdudlarının xarici gömrük sərhədi olduğu anlaşılır.  
Xarici gömrük sərhədi bilavasitə qonşu olan dövlətlərin gömrük ərazisini ayırır və adətən dövlət sərhədi 
ilə üst-üstə düşür. Xarici gömrük sərhədində dövlət sərhədi barədə qanunvericilikdə nəzərdə tutulmuş inzibati-
hüquqi rejim tətbiq edilir. Xarici gömrük sərhədinin qorunması gömrükçülər tərəfindən sərhəd qoşunları ilə 
birgə həyata keçirilir.  
Daxili gömrük sərhədi gömrük ərazisinin daha içərilərində təşkil edilir. Daxili gömrük sərhədi zərurəti, 
sərbəst gömrük zonası və sərbəst gömrük anbarı rejimlərinin tətbiqi zamanı meydana çıxır. Hüquqi statusuna 
görə daxili gömrük sərhədi xarici sərhədə bərabər tutulur; azad zonanın ərazisi sərhəd zonası kimi baxılır və 
oraya girişə xüsusi nəzarət-buraxılış məntəqələrindən və icazə vərəqələri tətbiq edilməklə icazə verilir. Daxili 
gömrük sərhədi gömrükçülər tərəfindən azad gömrük zonasının hakimiyyət orqanları ilə birgə qorunur. Bir 
qayda olaraq gömrük işi icra hakimiyyəti orqanları tərəfindən həyata keçirilir (Azərbaycan Respublikası 
Konstitusiyasının 7-ci maddəsinə görə). Azərbaycan Respublikasının Dövlət Gömrük Komitəsi icra strukturu 
kimi Azərbaycan Respublikasının Prezidentinə tabedir. 
Gömrük siyasəti - Azərbaycan Respublikasının gömrük ərazisində gömrük nəzarəti və mal 
dövriyyəsinin daha səmərəli tənzimlənməsi, daxili bazarın qorunması, milli iqtisadiyyatın inkişafının 
stimullaşdırılması, dövlətin iqtisadi siyasətindən irəli gələn vəzifələrin həyata keçirilməsi, habelə gömrük işinin 
beynəlxalq normalara uyğun aparılmasıdır.  
Gömrük siyasətinin formalaşdırılması və həyata keçirilməsində iştirak edən təşkilatların məcmusu, 
habelə onun həyata keçirilmə metodları, səlahiyyətli dövlət orqanları tərəfindən gömrük tənzimlənməsi 
üsullarının istifadə qaydaları gömrük siyasəti mexanizmi anlayışını yaradır.  
Gömrük siyasətinin əsasını, xarici ticarət fəaliyyətinin dövlət tənzimlənməsinin aşağıdakı prinsipləri 
təşkil edir:  
1) Respublikanın xarici siyasətinin tərkib hissəsi olan vahid xarici ticarət siyasəti;  
2) xarici ticarət fəaliyyətinin vahid dövlət tənzimləmə sistemi və onun həyata keçirilməsinə 
nəzarət;  
3) vahid valyuta nəzarəti siyasəti;  
4) ölkənin gömrük ərazisinin bütövlüyü;  
5) xarici ticarət fəaliyyətinin dövlət tənzimlənməsində iqtisadi tədbirlərə üstünlük verilməsi;  
6) xarici ticarət fəaliyyəti iştirakçılarının bərabərhüquqlu olması və hər hansı formada ayrı-
seçkiliyə yol verilməməsi;  
7) xarici ticarət fəaliyyəti iştirakçılarının hüquq və qanuni maraqlarının dövlət tərəfindən 
qorunması;  
8) dövlətin və onun ayrı-ayrı orqanlarının xarici ticarət fəaliyyətinə yersiz (lazımsız) müdaxiləsi 
nəticəsində onun iştirakçılarına və bütünlükdə ölkə iqtisadiyyatına ziyan vurulmasının istisna edilməsi. 
Gömrük siyasəti dövlətin iqtisadi təhlükəsizliyinin təmin edilməsinə xidmət etməlidir.  
İqtisadi təhlükəsizlik - ümumilikdə iqtisadiyyatın ölkənin sosial, siyasi, müdafiə qabiliyyətinin və 
mütərəqqi inkişafının kifayət edəcək səviyyəsini təmin edə bilən vəziyyətini, tarazlaşdırma problemlərinin həlli 
yollarını, mümkün xarici və daxili təhlükələrə, onun iqtisadi maraqlarının xarici təsirlərdən asılı olmaması və 
kifayət qədər zərərdən qoruna bilməsi qabiliyyətini nəzərdə tutur.  
Gömrük siyasəti, onun həyata keçirilməsi üçün başlıca zəmin olan gömrük xidmətinin fəaliyyətinə 
əsaslanır. Qeyd etmək lazımdır ki, gömrük tənzimlənməsini yalnız gömrük orqanlarının fəaliyyəti ilə 
eyniləşdirmək yanlış fikirdir. Gömrük siyasətinin formalaşdırılması və həyata keçirilməsi çox mürəkkəb bir 
proses olub, hakimiyyətin hər üç qolunun - qanunvericilik, icra və məhkəmə hakimiyyətinin, həmçinin bu işdə 
maraqlı olan sahibkarlıq dairələrinin bilavasitə iştirakı ilə reallaşa biləcək bir məsələdir.  
Gömrük Məcəlləsinin 2-ci bəndində göstərilir ki, Azərbaycan Respublikasında dövlətin daxili və 
xarici siyasətinin tərkib hissəsi olan vahid gömrük siyasəti həyata keçirilir. Bu siyasətin tələb və vəzifələri 
Azərbaycan Respublikasının Milli Məclisi, Azərbaycan Respublikasının prezidenti və Nazirlər Kabineti 
tərəfindən Gömrük Məcəlləsi və gömrük hüququnun digər mənbələri əsasında müəyyən edilir və respublikanın 
gömrük ərazisində mal mübadiləsinin tənzimlənməsi və gömrük nəzarəti vasitələrindən effektiv istifadə 
edilməsi ilə daxili bazarın müdafiəsi üçün ticarət-siyasi məsələlərin həlli, milli iqtisadiyyatın inkişafının 
stimullaşdırılması, dövlətin iqtisadi siyasətinin əsas məsələlərinin həllinə təkan vermək məqsədi güdür. Gömrük 
siyasəti, ölkənin xarici iqtisadi fəaliyyətinin vacib bir sahəsidir. Tarixən bu siyasət, xarici ticarətin dövlət 
30 
 
tənzimlənməsinin ilkin forması olmuşdur. Gömrük siyasətinin mahiyyəti – gömrük tarif qanunvericiliyində, 
müxtəlif istiqamətli beynəlxalq gömrük birlikləri ilə münasibətlərin yaradılmasında, sərbəst gömrük və ticarət 
zonalarının təşkil edilməsində öz əksini tapır. Gömrük siyasəti dövlətin iqtisadi və xarici ticarət siyasətinin 
ayrılmaz hissəsi olduğu üçün, hökumətin ümumi iqtisadi strategiyasının məqsəd və vəzifələrindən asılıdır.  
Daxili bazarın qorunması və milli iqtisadiyyatın inkişafına əlverişli şəraitin yaradılması üçün gömrük 
siyasətinin aşağıdakı formalarından daha çox istifadə olunu:  
1. Himayədarlıq - (proteksionizm);  
2. Sərbəst ticarət  - (fritredizm)  
Himayədarlıq (proteksionist) gömrük siyasəti yerli istehsalın inkişafı üçün daha əlverişli şərait 
yaradılmasına yönəldilib. Bu siyasət idxal edilən mallara gömrük vergi və rüsumların qoyulmasının daha 
yüksək səviyyəsini tətbiq etməklə əldə edilir.  
Sərbəst ticarət siyasəti isə gömrük rüsumlarının minimum səviyyəsini nəzərdə tutur və daxili bazara 
xarici malların daha çox cəlb edilməsinə təhrik edir.  
Gömrük siyasətinin həyata keçirilməsinin əsas vasitələri - gömrük rüsumları və yığımları (tarif və ya 
iqtisadi tənzimləmə), gömrük rəsmiləşdirilməsi və gömrük nəzarəti əməliyyatları, xarici ticarətin 
icazələşdirilməsi (xüsusi icazə) və kvotalaşdırılması (qeyri-tarif və ya inzibati tənzimləmə) təcrübəsi ilə bağlı 
olan müxtəlif gömrük məhdudiyyətləridir. 
Gömrük hüququ. Gömrük siyasəti gömrük hüquqi normaları əsasında həyata keçirilir. Gömrük 
siyasətinin dəqiq hüquq əsaslandırılmaları ona görə vacibdir ki, onun həyata keçirilməsi zamanı bilavasitə və ya 
dolayısı ilə sahibkarlıq fəaliyyətinin bu və ya digər istiqamətlərini imperativ tənzimləyərkən istər-istəməz 
mülkiyyət münasibətləri sahəsinə müdaxilə edilir. Eyni zamanda, gömrük siyasətinin xarici münasibətlərə təsiri, 
dövlət üçün beynəlxalq-hüquqi xarakterli öhdəliklər yaratdığından onun normalaşdırılması zərurətini doğurur.  
Gömrük-hüquq normaları – gömrük sərhədindən mal və nəqliyyat vasitələrinin keçirilməsi 
prinsiplərini nizama salan və rəsmiləşdirilmə əməliyyatlarının yerinə yetirilməsi üçün mövcud qanunvericiliyə 
əməl olunmasını təmin edəcək, dövlət tərəfindən müəyyənləşdirilən davranış qaydalarıdır. Bu qaydaların 
məcmusu Azərbaycan Respublikası qanunvericiliyinin mühüm tərkib hissələrindən biri olan gömrük hüququnu 
əmələ gətirir.  
Bu və ya digər gömrük qaydaları yalnız müəyyən hüquqi formaya düşdükdən sonra hüquqi norma sayıla 
bilər.  
Gömrük hüququnun mənbələri dedikdə, dövlət idarəetmə orqanları tərəfindən verilən hüquqi 
normalar toplusu başa düşülür. 
Gömrük hüququnun mənbəyini ixtiyarı hüquqi akt deyil, yalnız gömrük işinin ümumi qaydalarını əks 
etdirə bilən aktlar təşkil edə bilər. Deməli, gömrük hüququnun mənbəyi normativ xarakter daşımalıdır. Ona görə 
də, gömrük orqanlarının rəhbərlərinin vəzifəyə təyinatı, vəsaitlərin köçürülməsi, intizam cəzasının elan 
olunması, tabeçilikdə olan orqanların qeyri-qanuni verdiyi əmrlərin ləğv olunması və s. barədə verdiyi əmrlər, 
ümumi qaydaları özündə əks etdirmədiyinə görə, hüquqi norma sayılmır və gömrük hüququnun mənbəyi hesab 
edilə bilməz. Ayrı-ayrı məsələlər üzrə verilən bu aktlar fərdi (individual) xarakterə malik olduğu üçün  hüquqi 
fakt qismində çıxış edir. Daha doğrusu, bu cür aktlar gömrük sferasında konkret hüquq münasibətlərini ya 
dəyişdirir, ya da dayandırır.  
Gömrük - hüquq aktlarında, həm normativ tapşırıqlar, həm də operativ-icra və ya hüquq-mühafizə 
(hüquqqoruyucu) xarakterli tapşırıqlar da ola bilər. Bu cür aktların icraçıları, onların hansının normativ, 
hansınınsa fərdi xarakterli aktlar olmasını hər dəfə müəyyənləşdirməlidirlər.  
Gömrük hüququnun mənbələri – tərkib hissələri (elementləri) gömrük işinin hüquqi tənzimlənməsi 
məntiqinə uyğun olaraq, subordinasiya və ierarxiya (pilləvari) tabeçiliyi münasibətlərində olan vahid, bütöv bir 
sistem təşkil edir.  
Gömrük hüququ mənbələrinin yaradılması sisteminin əsas prinsipləri konstitusiyaya əsaslanması və 
qanuni olmasıdır. Konstitusiyaya əsaslanma dedikdə, gömrük işinin tənzimlənməsinin əsas prinsiplərinin hüquqi 
mənbələrinin çox ciddi şəkildə konstitusiya maddələrinə uyğunluğu başa düşülür. Qanunilik isə, qəbul edilmiş 
fərman, qərar və sərəncamların tamamilə qanunda nəzərdə tutulmuş hüquqi normalara uyğunluğudur. Əks 
halda, qəbul edilmiş qanunaltı hüquqi aktlar etibarsız sayılır.  
Gömrük hüququnun mənbələri sisteminin əsas elementlərinə aşağıdakılar daxildir:  
1) ölkədaxili gömrük qanunvericiliyi;  
2) gömrük işi ilə bağlı ölkənin qoşulduğu beynəlxalq hüquqi müqavilələr və sazişlər.  
Gömrük işi barədə qanunvericiliyə Gömrük Məcəlləsi, “Gömrük tarifi haqqında” Azərbaycan 
Respublikasının Qanunu, habelə Gömrük Məcəlləsinə uyğun olaraq qəbul edilmiş digər qanunvericilik aktları 
daxildir.  
Gömrük Məcəlləsi və “Gömrük tarifi haqqında” qanun, Azərbaycan Respublikasının gömrük 
təcrübəsində yaranan bütün hüquqi məsələlərə münasibət bildirir və gömrük münasibətlərinin hüquqi 
31 
 
tənzimlənməsi mexanizmində əsas yeri tutur. Hüquqi gücünə görə bu qanunlar yalnız Konstitusiyadan geri qalır 
və bütün gömrük qanunvericiliyinin hüquqi bazası hesab edilir.  
Bu gömrük qanunlarının ayrı-ayrı hüquqi normaları, Azərbaycan Respublikası Milli Məclisi tərəfindən 
qəbul olunan qanunlar Milli Məclisin qərarı ilə və ya Azərbaycan Respublikasının prezidenti tərəfindən 
fərmanla təsdiq olunduqdan sonra tətbiq olunmağa başlayır. Belə ki, Milli Məclis tərəfindən 20 iyun 1995-ci 
ildə qəbul olunmuş “Gömrük tarifi haqqında” Qanun Azərbaycan Respublikası Milli Məclisinin 1064 saylı 
qərarı ilə, 10 iyun 1997-ci ildə Milli Məclisdə qəbul olunmuş Gömrük Məcəlləsi isə Azərbaycan Respublikası 
prezidentinin 25 iyul 1997-ci il 616 saylı Fərmanı ilə təsdiq olunduqdan sonra hüquqi qüvvəyə malik olmuşdur.  
Bəzi gömrük-hüquq normaları digər qanunvericilik aktlarında da öz əksini tapa bilər. Məsələn, 
“Əməliyyat-axtarış fəaliyyəti haqqında” (1999-cu ildə qəbul olunub) Qanunun 5-ci maddəsində nəzərdə 
tutulmuş “müvafiq icra hakimiyyəti orqanları”nın siyahısına, həmin qanunun tətbiq edilməsi haqqında 
Azərbaycan Respublikası prezidenti H.Ə.Əliyevin 11.XI.1999-cu il tarixli 206 saylı Fərmanının ikinci bəndinin 
üçüncü hissəsinə görə, Dövlət Gömrük Komitəsi də daxil edilmişdir. Bu qanuna və Gömrük Məcəlləsinə əsasən 
gömrük orqanları müxtəlif əməliyyat-axtarış fəaliyyəti ilə məşğul olurlar.  
Gömrük qanunvericiliyi çoxşaxəli və kompleks xarakterli olduğuna görə, hüququn digər sahələrinin 
ayrı-ayrı normalarından da istifadə edir. Belə ki, qaçaqmalçılıq, Azərbaycan Respublikasının və xarici ölkələrin 
incəsənət, tarixi, arxeoloji sərvəti olan əşyaları Azərbaycan Respublikasına qaytarmamaq, gömrük 
ödənişlərindən yayınmaq kimi hallar Cinayət Məcəlləsinin, gömrük daşıyıcının xidmətindən istifadə edərkən 
tərəflərin hüquq və vəzifələri, malın gömrük anbarında və müvəqqəti saxlanc yerlərində saxlanması ilə bağlı 
məsələlər Mülki Məcəllənin, gömrük qaydalarının pozulması ilə bağlı məsələlər İnzibati Xətalar və Mülki- 
Prosessual Məcəlləsinin və hüquqi normaları ilə tənzimlənir.  
Gömrük-hüquq tənzimlənməsinin mexanizmində qanunaltı aktlar mühüm rol oynayır. Qanunaltı aktlar, 
qanunlardan yararlanmaq və onları inkişaf etdirmək üçün istifadə olunur və bu aktlar qanunlardan kənara 
çıxmamalıdır. Bu cür aktlar Azərbaycan Respublikasının Ədliyyə Nazirliyində qeydiyyatdan keçib, qeydiyyat 
nömrəsi almaqla təşkilati-hüquqi cəhətdən zəmanət qazanır. Əks halda həmin aktların hüquqi gücü olmur.  
Öz kəmiyyət parametrlərinə görə qanunaltı aktlar gömrük hüququnun daha çoxnövlü mənbələri hesab 
olunur. Bunun əsas səbəbi gömrük qanunlarının mətnlərində daha çox anonim (adsız) istinadların olmasıdır. 
Məsələn, “vicdanlı deklarant”, “həyatı vacib maraqlar” və s.  
Gömrük münasibətlərini tənzimləyən qanunaltı aktlar aşağıdakılardır:  
1. Azərbaycan Respublikası prezidentinin fərmanları. Ölkə başçısının normayaradıcı fəaliyyətinin 
aktivliyi əsasən Gömrük Məcəlləsi qəbul edilən vaxtadək təsadüf edir. Həmin vaxtlarda prezident 
fərmanları gömrük münasibətlərinin əsas hüquqi tənzimləyicisi kimi yerinə yetirilirdi.  
2. Azərbaycan Respublikası Nazirlər Kabinetinin qərarları. Bu qərarlarla daha çox gömrük 
siyasətinin və gömrük hüququnun əsas məsələləri tənzimlənir. Məsələn, “Azərbaycan Respublikası 
ərazisinə gətirilən, əlavə dəyər vergisindən azad olunan malların siyahısı haqqında” Azərbaycan 
Respublikası Nazirlər Kabinetinin 13.VII.2000-ci il tarixli 124 saylı qərarı; “Azərbaycan Respublikası 
idxal-ixrac əməliyyatları üzrə gömrük rüsumlarının dərəcələri, gömrük rəsmiləşdirilməsinə görə alınan 
yığımların miqdarı haqqında” Azərbaycan Respublikası Nazirlər Kabinetinin 12.IV.2001-ci il tarixli 80 
saylı qərarı və s.  
3. Dövlət Gömrük Komitəsinin normativ aktları.  
Gömrük Məcəlləsinə görə DGK öz səlahiyyətləri daxilində Azərbaycan Respublikasının bütün başqa 
dövlət orqanları, tabeçiliyindən və mülkiyyət formasından asılı olmayaraq idarələr, müəssisələr və təşkilatlar, 
habelə vəzifəli şəxslər və vətəndaşlar üçün icrası məcburi olan normativ aktlar qəbul edir. Bu normativ aktlar 
qanunvericiliyə uyğun olaraq həyata keçirilir.  
Ümumi xarakterli normativ aktlar isə, onların özlərində ayrı müddət nəzərdə tutulmamışdırsa, dərc 
olunandan on gün sonra qüvvəyə minir.  
DGK-nin verdiyi normativ təlimatlar və əmrlər də gömrük hüququnun mənbələrinə aid edilir. Bundan 
başqa, komitənin rəhbərliyi gömrük orqanlarına göstəriş və məktublar da göndərə bilər. Bu sənədlərin 
əvvəlkilərdən fərqi isə ondan ibarətdir ki, onlarda bu və ya digər normativ aktın tətbiqi qaydaları haqqında 
izahat verilir və heç bir yeni gömrük hüquq norması nəzərdə tutulmur.  
Dövlət suverenliyi, hər bir dövlətə öz gömrük məsələlərini birtərəfli qaydada daxili qanunvericiliklə 
tənzimləməyə imkan verir. Eyni zamanda gömrük siyasətinin beynəlxalq mahiyyəti, gömrük məsələlərini 
müqavilələrlə tənzimləmənin predmeti edir. Əgər dövlət gömrük məsələlərinin həllində digər ölkələrin 
maraqlarını nəzərə almırsa və ya yürütdüyü gömrük siyasəti bu ölkələrə ziyan vurursa, bu bütünlükdə xarici 
iqtisadi əlaqələri və beynəlxalq münasibətləri gərginləşdirər, nəticədə isə “gömrük müharibəsi” yarana bilər. 
Gömrük işi sahəsində beynəlxalq-hüquqi əməkdaşlığı vacib edən əsas məsələlər müasir gömrük tariflərinin 
mürəkkəbliyi və beynəlxalq ticarətin inkişafına maneçilik törədən çoxsaylı yozucu gömrük formalizmidir.  
32 
 
Beynəlxalq ticarət dövriyyəsinin inkişafı, turist mübadiləsi, humanitar əlaqələr gömrük siyasətinin əsas 
istiqamətlərinin və müxtəlif dövlətlərin eyni tipli normativ aktlarının koordinasiyasını nəzərdə tutan gömrük 
qanunvericiliyinin eyniləşdirilməsini vacib edir. Milli normaların unifikasiyası beynəlxalq hüquq prinsipləri və 
hökumətlərarası müqavilələrdən irəli gələn normalara əsaslanır. Milli gömrük-hüquq sisteminin eyniləşdirilməsi 
beynəlxalq iqtisadi əməkdaşlığın genişləndirilməsi və inteqrasiya proseslərinin dərinləşməsi üçün əlverişli şərait 
yaradır.  
Gömrük qaydalarının əsas eyniləşdirmə vasitələri beynəlxalq müqavilələrin və ixtisaslaşmış beynəlxalq 
təşkilatların tövsiyələridir. 
Gömrük sahəsində beynəlxalq-hüquqi əməkdaşlıq ilk növbədə-poçt göndərişlərinə nəzarəti; dəniz, 
dəmiryolu, hava, avtomobil yolları ilə və qarışıq daşımalarda gömrük qaydalarının eyniləşdirilməsini; daimi 
yaşamaq üçün başqa ölkələrə gedən şəxslərin hüquqi statusunu; sərnişinlərdən ayrı gedən müşayiət olunmayan 
baqajın gömrük rejimini əhatə edir.  
Azərbaycan Respublikasının gömrük sahəsində beynəlxalq hüquqi əməkdaşlığı əsasən 4 istiqamətdə 
inkişaf edir:  
1) Beynəlxalq təşkilatlar, o cümlədən Ümumdünya Gömrük Təşkilatı ilə əməkdaşlıq;  
2) Müstəqil Dövlətlər Birliyinin gömrük rəhbərləri şurası çərçivəsində əməkdaşlıq; 
3) İqtisadi Əməkdaşlıq Təşkilatı çərçivəsində əməkdaşlıq;  
4) Ayrı-ayrı dövlətlərin gömrük orqanları ilə ikitərəfli münasibətlər əsasında əməkdaşlıq.  
Gömrük sahəsində tətbiq edilən normativ aktlara ilkin nəzarət daxili qanunvericiliyin qüvvədə olan 
beynəlxalq müqavilələrin müddəalarına uyğunsuzluq hallarını istisna etməyə imkan verir.  
Gömrük Məcəlləsinin 6-cı maddəsinə görə Azərbaycan Respublikasının dövlətlərarası müqavilələrində 
müəyyən edilən qaydalar bu məcəllə və gömrük işi haqqında Azərbaycan Respublikasının digər qanunvericilik 
aktlarında nəzərdə tutulmuş  qaydalardan fərqlənərsə, onda dövlətlərarası müqavilələrin qaydaları tətbiq edilir.  
Gömrük qanunvericiliyinin zaman və məkana görə qüvvəsi. Gömrük işi sahəsində tənzimləmə 
münasibətlərinin beynəlxalq təcrübədə qəbul edilmiş qaydalarına görə, gömrük orqanı tərəfindən gömrük 
bəyannaməsinin və digər sənədlərin qəbul edildiyi gün qüvvədə olan qanunvericilik aktları tətbiq edilir.  
Malların və nəqliyyat vasitələrinin gömrük sərhədindən qeyri-qanuni keçirilməsi halları müəyyən 
edildikdə meydana çıxan münasibətlərin tənzimlənməsi üçün mal və nəqliyyat vasitələrinin gömrük sərhədindən 
faktiki keçirildiyi gün qüvvədə olan qanunvericilik aktları tətbiq edilir. 
Gömrük xidməti - ümumi halda, gömrük orqanlarında dövlət xidmətinin təşkil edilməsini ifadə edir. 
Bu barədə sonra ətraflı məlumat verdiyimizə görə, indi şərhə ehtiyac görmürük.  
Gömrük rəsmiləşdirilməsi - Gömrük Məcəlləsinin müddəalarına və tələblərinə uyğun olaraq malların 
və nəqliyyat vasitələrinin müəyyən gömrük rejimi altında yerləşdirilməsi ardıcıllığı və bu rejimin fəaliyyətinin 
başa çatmasıdır. Gömrük rəsmiləşdirilməsi barədə 8-ci mövzuda bütün məsələlərin şərhi verilmişdir.  
Gömrük ödənişləri - müəyyən olunmuş qaydada gömrük orqanları tərəfindən alınan gömrük rüsumları, 
vergilər, gömrük yığımları, haqqlar və digər ödənişlərdir (bax. 10-cu mövzu). 
Gömrük rüsumları - gömrük orqanları tərəfindən gömrük ərazisinə malların idxalı və ixracı zamanı 
alınan ödənişlərdir (bax. 10-cu mövzu). 
Gömrük nəzarəti - gömrük işi haqqında qanunvericiliyə əməl etmək və icrasına nəzarət gömrük 
orqanlarına həvalə edilmiş məsələləri təmin etmək məqsədi ilə həyata keçirilən tədbirlər toplusudur (bax 6-cı 
mövzu). 
Gömrük rejimi - gömrük məqsədləri üçün gömrük sərhəddindən keçirilən malların və nəqliyyat 
vasitələrinin statusunu müəyyən edən müddəaların məcmusudur (bax 7-ci mövzu). 
Gömrük orqanları - Azərbaycan Respublikasında gömrük işini bilavasitə həyata keçirən icra 
hakimiyyəti – hüquq-mühafizə orqanıdır.  
Bütün gömrük tədbirlərinin (gömrük ödənişlərinin alınması, gömrük rəsmiləşdirilməsi, gömrük nəzarəti 
və s.) həyata keçirilməsi üçün xüsusi gömrük orqanları yaradılır.  
Gömrük orqanları hüquq-mühafizə orqanı olub vahid sistem təşkil edir. Bu sistemə aşağıdakılar 
daxildir:  
- DGK 
- məhəlli, ixtisaslaşmış idarələr  
- gömrükxanalar 
- gömrük postları  
Gömrük orqanları digər dövlət orqanları, müəssisələr, qurumlar, təşkilatlar və vətəndaşlarla qarşılıqlı 
münasibətlər qurur. Bəzi hallarda qanunvericiliyə uyğun olaraq gömrük orqanlarının səlahiyyətlərinə aid edilmiş 
məsələlərin digər orqanlar və müəssisələr tərəfindən yerinə yetirilməsinə yol verilir. Bu zaman gömrük orqanları 
həmin fəaliyyətə nəzarət etmək hüququna malikdir (məsələn, şəxsi (fərdi) müvəqqəti saxlanc anbarının sahibi, 
gömrük daşıyıcısı və s.). 
33 
 
Dövlət orqanları və vəzifəli şəxslər Azərbaycan Respublikasının gömrük orqanlarına, onlara həvalə 
edilmiş vəzifə və funksiyaların yerinə yetirilməsinə kömək etməyə borcludurlar.  
Azərbaycan Respublikası Gömrük Məcəlləsinə görə gömrük orqanlarının əsas funksiyaları 
aşağıdakılardır: 
1) ölkənin gömrük siyasətinin işlənib hazırlanmasında iştirak edir və bu siyasəti həyata keçirir;  
2) icrasına nəzarət Azərbaycan Respublikasının gömrük orqanlarına həvalə olunmuş qanunvericilik 
aktlarına riayət edilməsini təmin edirlər, gömrük işini həyata keçirərkən idarələrin, müəssisələrin, təşkilatların 
və fiziki şəxslərin, həmçinin sahibkarların hüquq və mənafelərinin müdafiəsi üzrə tədbirlər görür;  
3) az səlahiyyətləri daxilində respublikanın, iqtisadi təhlükəsizliyini təmin edirlər;  
4) Azərbaycan Respublikasının iqtisadi mənafeyini qoruyurlar;  
5) ticarət - iqtisadi münasibətlərdə gömrük tənzimlənməsi vasitələrini tətbiq edirlər;  
6) gömrük rüsumları, vergilər və digər gömrük ödənişlərini alırlar;  
7) Azərbaycan Respublikasının gömrük sərhədindən keçirilən mallar barədə iqtisadi siyasət tədbirlərinin 
işlənib hazırlanmasında iştirak edir və bu tədbirləri həyata keçirirlər;  
8) Azərbaycan Respublikasının gömrük sərhədindən malların və nəqliyyat vasitələrinin keçirilməsi 
qaydalarına riayət olunmasını təmin edirlər;  
9) gömrük işi sahəsində cinayətlərə, həmçinin gömrük qaydalarının və vergi qanunvericiliyinin 
pozulmasına qarşı mübarizə aparırlar, narkotik vasitələrin, silahın, Azərbaycan xalqının və xarici ölkə 
xalqlarının bədii, tarixi və arxeoloji sərvətləri olan əşyaların, intellektual mülkiyyət obyektlərinin, yox olmaq 
təhlükəsi altında olan heyvanların və bitki növlərinin, digər malların Azərbaycan Respublikası gömrük 
sərhədindən qanunsuz keçirilməsinin qarşısını alırlar; beynəlxalq terrorçuluqla mübarizəyə və Azərbaycan 
Respublikasının təyyarə limanlarında beynəlxalq mülki aviasiyanın fəaliyyətinə qanunsuz müdaxilənin 
qarşısının alınmasına köməklik göstərirlər;  
10) gömrük nəzarətini və gömrük rəsmiləşdirilməsini həyata keçirir və təkmilləşdirir, Azərbaycan 
Respublikasının gömrük sərhədindən mal dövriyyəsinin surətləndirilməsi üçün şərait yaradırlar;  
11) xarici iqtisadi fəaliyyətin gömrük statistikasını və Azərbaycan Respublikasının xüsusi gömrük 
statistikasını aparırlar;  
12) xarici iqtisadi fəaliyyətin mal nomenklaturasını aparırlar;  
13) idarələrin, müəssisələrin, təşkilatların və fiziki şəxslərin xarici iqtisadi əlaqələrinin inkişafına kömək 
edirlər; 
14) dövlət təhlükəsizliyinin, ictimai asayişin, əhalinin mənəviyyatının, insanların həyat və sağlamlığının 
heyvan və bitkilərin, ətraf mühitin qorunması, gətirilən malların Azərbaycan istehlakçılarının mənafeyinin 
müdafiəsi sahəsində tədbirlər həyata keçirilməsinə kömək edirlər;  
15) öz nəzarətləri daxilində valyuta nəzarətini həyata keçirirlər; 
16) Azərbaycan Respublikasının gömrük işinə aid beynəlxalq öhdəliklərin yerinə yetirilməsini təmin 
edir; Azərbaycan Respublikasının gömrük işi ilə əlaqədar beynəlxalq müqavilələrin işlənib hazırlanmasında 
iştirak edir; xarici dövlətlərin gömrük işinə aid məsələlərlə məşğul olan gömrük və başqa səlahiyyətli orqanlar 
ilə beynəlxalq təşkilatlarla əməkdaşlıq edirlər;  
17) gömrük işi sahəsində elmi - tədqiqat işləri aparır və məsləhətlər verirlər; dövlət orqanları, idarələr, 
müəssisələr və təşkilatlar üçün bu sahədə mütəxəssislərin hazırlanmasını və onların ixtisaslarının artırılmasını 
həyata keçirirlər;  
18) müəyyən edilmiş qaydada Azərbaycan Respublikası Milli Məclisinə, Azərbaycan Respublikasının 
prezidentinə, başqa dövlət orqanlarına, idarə, müəssisə və təşkilatlara, vətəndaşlara gömrük məsələləri üzrə 
məlumatlar verilməsini təmin edirlər;  
19) vahid maliyyə - təsərrüfat siyasətinin həyata keçirilməsində iştirak edir, gömrük orqanlarının maddi-
texniki bazasını inkişaf etdirir, bu orqanların işçiləri üçün lazımı əmək və sosial şərait yaradırlar.  
Azərbaycan Respublikası Prezidentinin  11 noyabr  2008-ci il tarixli 12 saylı  
«Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin yoxlanılmasında «bir pəncərə» prinsipinin tətbiqi haqqında»  Fərmanına görə, . Azərbaycan 
Respublikası dövlət sərhədinin buraxılış məntəqələrindən keçirilən malların və nəqliyyat vasitələrinin 
yoxlanılmasında «bir pəncərə» prinsipi üzrə vahid dövlət orqanının səlahiyyətləri Azərbaycan Respublikasının 
Dövlət Gömrük Komitəsinə həvalə olunmuşdur. Bu fərman 2009-cu ilin yanvar ayının 1-dən qüvvəyə 
minmişdir. 
Gömrük sisteminə daxil olmayan, lakin DGK-nın tabeçiliyində olan qurumlar aşağıdakılardır:  
- gömrük məqsədləri üçün malların ekspertizasını və tədqiqini aparmaqdan ötrü yaradılan gömrük 
laboratoriyaları;  
34 
 
- gömrük işi sahəsində elmi-tədqiqat işlərinin aparılması, kadr hazırlığı və onların ixtisasının artırılması 
məqsədi ilə yaradılan elmi-tədqiqat müəssisələri, peşəyönümlü təhsil-tədris müəssisələri (məsələn, tədris 
mərkəzi);  
- gömrük fəaliyyətinin yerinə yetirilməsinə kömək edən hesablama mərkəzləri, poliqrafiya, tikinti-
istismar idarələri və digərləri (məsələn, gömrük anbarları və ya müvəqqəti saxlanc anbarları).  
Gömrük orqanlarının, gömrük laboratoriyalarının, elmi-tədqiqat və tədris müəssisələrinin, idarə və 
təşkilatların mülkiyyəti dövlət mülkiyyətidir.  
Azərbaycan Respublikası Dövlət Gömrük Komitəsi hüquqi şəxsdir, onun üzərində Azərbaycan 
Respublikasının dövlət gerbi təsvir olunmuş və öz adı yazılmış girdə möhürü, müvafiq möhür və ştampları, 
banklarda və kredit təşkilatlarında manatla və valyuta ilə hesabları vardır.  
Gömrükxanalar öz fəaliyyətlərini DGK-nin ümumi rəhbərliyi altında həyata keçirirlər. DGK 
gömrükxanaların fəaliyyət zonasının hüdudlarını müəyyən edir. Gömrükxananın tabeçiliyində, işin xarakteri və 
həcmindən asılı olaraq, gömrük postları yaradılır. Gömrükxanaların fəaliyyət zonalarının sərhədləri 
respublikanın ərazi bölgü prinsipi ilə müəyyən edilmiş bölgələrin inzibati sərhədləri ilə üst-üstə düşməyə bilər. 
Ehtiyac olduğu halda ixtisaslaşmış gömrükxanalar yaradıla bilər.  
Onlara həvalə edilmiş vəzifə və funksiyaların yerinə yetitirilməsini təmin etmək üçün gömrükxanalara 
aşağıdakı hüquqlar verilmişdir:  
- mal və nəqliyyat vasitələrinin müəyyən edilmiş gömrük rejimi altında yerləşdirilməsinə icazə 
vermək;  
- gömrük müayinəsi və gömrük nəzarətinin müxtəlif fərmanlarını həyata keçirmək;  
- mal və nəqliyyat vasitələrinin gömrük nəzarəti altında eyniləşdirilməsini aparmaq;  
- gömrük nəzarəti və gömrük rəsmiləşdirilməsinin aparılması üçün nəqliyyat vasitələrinin 
dayanacaq yerinin və müddətinin müəyyən edilməsi, dayanacaq yerlərindən yola düşmələrinə icazə 
verilməsi; 
- Azəbaycan Respublikasının gömrük ərazisini gömrük orqanlrının icazəsi olmadan tərk etmiş 
nəqliyyat vasitələrini dayanmağa məcbur etmək, hava və dəniz gəmilərini geriyə qaytarmaq (xarici 
gəmilər və digər dövlətlərin ərazisində olan gəmilərdən başqa);  
- gömrük məqsədləri üçün prob və nümunələrin götürülməsi və ekspertizası;  
- deklarant və gömrük daşıyıcılarından gömrük rəsmiləşdirilməsi icraatında və gömrük 
nəzarətinin keçirilməsində köməklik göstərilməsini tələb etmək; 
- mal və nəqliyyat vasitələri buraxıldıqdan sonra gömrük nəzarəti keçirmək;  
- öz səlahiyyətləri daxilində gömrük ödənişləri müddətinin uzadılması barədə qərar qəbul etmək;  
- gömrük qaydalarını pozan şəxsləri məsuliyyətə cəlb etmək;  
- ödənilməmiş gömrük ödənişlərini almaq;  
- gömrükxananın struktur bölmələrinin fəaliyyət yerini, onların iş vaxtını müəyyən etmək. 
Gömrük postları öz fəaliyyətini bilavasitə gömrükxana rəhbərliyinin tabeçiliyi altında həyata keçirir. 
Ehtiyac olarsa birbaşa DGK-ya tabe olan gömrük postu da yaradıla bilər.  
Qəbul edilmiş ümumi qaydalara görə gömrük postları hüquqi şəxs statusuna malik olmur. Ancaq lazım 
olduqda DGK belə status müəyyən edə bilər. Bu halda gömrük postunun müstəqil balansı, banklarda 
hesablaşma və digər hesabları yaradılır və post dövlət mülkiyyəti olan, ona verilmiş mülkiyyət üzərində operativ 
idarəetmə hüququ alır.  
Mövcud qanunvericiliyin tələblərinin yerinə yetirilməsini təmin etmək üçün ixtisaslaşdırılmış gömrük 
postu fəaliyyət göstərə bilər. Belə ki, Komitə sədrinin 20.02.1998-ci il tarixli 002 saylı əmri ilə Azərbaycan 
Respublikası Nazirlər Kabinetinin 22.03.1997-ci il tarixli 24 saylı qərarının tələblərinə müvafiq olaraq, 
respublika ərazisinə idxal edilən aksizli malların mərkəzləşdirilmiş qaydada gömrük rəsmiləşdirilməsini təmin 
etmək, aksiz markalarının tətbiqinə nəzarəti gücləndirmək, aksiz vergilərinin qanunvericilikdə nəzərdə tutulmuş 
qaydada düzgün hesablanıb tutulmasını və vaxtında dövlət büdcəsinə köçürülməsini təmin etmək məqsədi ilə, 
DGK-ya bilavasitə tabe olmaqla, Bakı şəhərində, fəaliyyət zonası bütövlükdə Azərbaycan Respublikasının 
gömrük ərazisi olan - Aksiz gömrük postu yaradılmışdır.  
Gömrük postlarının əsas vəzifələri aşağıdakılardır: 
- nəzarətində olan ərazidə gömrük işinin təşkil edilməsi;  
- gömrük rəsmiləşdirilməsi və gömrük nəzarətinin həyata keçirilməsi;  
- qaçaqmalçılıq və gömrük sahəsində digər hüquqpozmalara qarşı mübarizə aparılması.  
İxtisaslaşmış aksiz gömrük postunun isə əsas vəzifələri aşağıdakılardır:  
- xüsusi və aksiz yığımı markaları üçün idxal edənlərdən ərizələrin qəbul edilməsi;  
- markaların satışından əldə olunan vəsaitlərin daxil olmasına və onların DGK-nın hesablarına 
köçürülməsinə nəzarət edilməsi;  
- markaların qorunmasının təhlükəsizliyinin təmin olunması;  
35 
 
- markaların hazırlanması üçün ərizənin DGK-ya göndərilməsi;  
- markaların daşınmasının təhlükəsizliyinin təmin edilməsi;  
- idxal olunan mallara aksiz markasının vurulması barədə idxalçılardan öhdəliyin alınması;  
- aksiz markası alınacaq malların uçot jurnalının aparılması;  
- markalanan malların gömrük rəsmiləşdirilməsinin həyata keçirilməsi və s.  
Gömrük orqanlarının bayrağı və tanınma nişanları.  
Gömrük Məcəlləsinin 11-ci maddəsinə görə gömrük orqanının bayrağı və tanınma nişanı vardır. Bayraq 
və tanınma nişanları Azərbaycan Respublikası Milli Məclisi tərəfindən təsdiq olunur. Azərbaycan Respublikası 
gömrük orqanlarının bayrağı Azərbaycan Respublikasının Milli Məclisinin 01 iyun 2001-ci il tarixli 135-II Q 
saylı qanunu, tanınma nişanı isə 01.06.2001-ci il tarixli 134-II Q qanun ilə təsdiq olunmuşdur. Bayrağın və 
tanınma nişanının təsvirləri və əsasnamələri də müvafiq qanunlarla təsdiq edilmişdir.  
Azərbaycan Respublikası DGK, onun yerli orqanları və təşkilatları, eləcə də gömrük orqanlarının 
sərəncamında olan dəniz və çay gəmiləri Azərbaycan Respublikası gömrük orqanlarının bayrağını daşıyırlar.  
Azərbaycan Respublikası gömrük orqanlarının bayrağı eninin uzunluğuna nisbəti 1:2 olan “Rənglərin 
standart nümunələri atlasının” 11/8 saylı rəng nümunəsinə uyğun açıq mavi (səma) rəngli düz dördbucaqlı 
ipək qumaşdan ibarətdir. Bayrağın sol yuxarı hissəsində gömrük orqanlarının tanınma nişanı vardır. Bayrağın 
aşağıdakı 1/3 hissəsində sol kənarından sağ kənarına istiqamətləndirilmiş ağ rəngli avtomobil, dəniz və hava 
yollarının təsvirləri əks edilmişdir.  
Gömrük orqanlarının tanınma nişanları respublika gömrük orqanlarının şərəf və şöhrət 
rəmzidir. Tanınma nişanından gömrük orqanlarının sərəncamında olan avtonəqliyyat vasitələrində, hava 
gəmilərində, gömrük orqanları əməkdaşlarının xüsusi geyim formasında, gömrük orqanlarının bütün növ 
blanklarında və inzibati binalarının girəcəyində, eləcə də digər yerlərdə istifadə olunur.  
Tanınma nişanı kənarları tünd yaşıl rəngli xətlə haşiyələnmiş, ortasında xüsusi kompozisiya təsvir 
olunmuş səkkizgüşəli qızılı rəngli ulduz şəklindədir. Nişanın ortasında elementləri mavi və boz rəngli olan 
qalxan, onun arasında elementləri qara və bürünc rəngli olan qılınc təsvir edilmişdir. Qalxanı əhatə edən ağ 
rəngli lentdə tünd yaşıl rəngdə “Azərbaycan Respublikası gömrük xidməti” sözləri əks etdirilmişdir. Ulduzun 
aşağı hissəsində sağ və sol istiqamətlərinə yönəldilmiş yaşıl rəngli dəfnə çələngləri təsvir edilmişdir.  
Azərbaycan Respublikasının gömrük orqanlarının və onların sərəncamında olan dəniz və çay 
gəmilərinin bayrağı, nəqliyyat vasitələrinin isə tanınma nişanları olur.  
Tanınma nişanı gömrük orqanlarının bina və digər tikililərində, nəqliyyat vasitələrində, kollegiyanın 
iclas zalında, gömrük orqanları rəhbərlərinin kabinetlərində yerləşdirilə bilər.  
Gömrük rəsmiləşdirilməsini gömrük orqanlarının yerləşdiyi ərazilərdən kənarda həyata keçirmək 
istəyən hüquqi və fiziki şəxslər, gömrük orqanlarına əvəzsiz istifadə üçün xidmət və məişət otaqları, habelə 
lazımi avandanlıq və rabitə vasitələri verilməlidirlər. 
Gömrük sistemi - ümumi anlayış olub, yalnız gömrük siyasətini həyata keçirən dövlət və digər icra 
strukturlarını deyil, habelə onların praktiki fəaliyyət formalarıdır. Təcrübi fəaliyyət formaları isə gömrük 
qanunvericiliyi normaları ilə tənzimlənir.  
Gömrük işinin təşkilində və idarəedilməsində istifadə olunan terminlərin açılışını verdikdən sonra 
Azərbaycan Respublikasının Konstitusiyasında öz əksini tapmış sahibkarlıq və insan hüquqlarının qorunması 
haqqındakı maddələrlə tanış olaq:  
- Azərbaycan dövləti bazar münasibətləri əsasında iqtisadiyyatın inkişafına şərait yaradır, azad 
sahibkarlığa təminat verir, iqtisadi münasibətlərdə inhisarçılığa və haqsız rəqabətə yol vermir 
(Azərbaycan Respublikasının Konstitusiyası, 15-ci maddənin ikinci bəndi);  
- Qanuni surətdə Azərbaycan Respublikasının ərazisində olan hər kəs sərbəst hərəkət edə bilər, 
özünə yaşayış yeri seçə bilər və Azərbaycan Respublikasının ərazisindən kənara gedə bilər. Azərbaycan 
Respublikası vətəndaşının hər zaman məneəsiz öz ölkəsinə qayıtmaq hüququ vardır (ARK, Maddə 28. 
bənd III və IV);  
- Hər kəsin mülkiyyətində daşınar və daşınmaz əmlak ola bilər. Mülkiyyət hüququ mülkiyyətçinin 
təkbaşına və ya başqaları ilə birlikdə əmlaka sahib olmaq, əmlakdan istifadə etmək və onun barəsində 
sərəncam vermək hüquqlarından ibarətdir (ARK, maddə 29.6.III); 
- hər kəs qanunla nəzərdə tutulmuş qaydada öz imkanlarından, qabiliyyətindən və əmlakından 
sərbəst istifadə edərək təkbaşına və başqaları ilə birlikdə azad sahibkarlıq fəaliyyəti və ya qanunla 
qadağan edilməmiş digər iqtisadi fəaliyyət növü ilə məşğul ola bilər (ARK, maddə 59);  
- Qanunla müəyyən edilmiş vergiləri və başqa dövlət ödənişlərini tam həcmdə və vaxtında ödəmək 
hər kəsin borcudur (ARK, maddə 73, b. I). 
Ana Yasanın bu maddələrini bir daha sizlərin nəzərinə çatdırmaqla əsas məqsədimiz gömrük işinin 
təşkilində mühüm prinsiplərdən biri sayılan qanunçuluğun ilkin hüquqi bazasının  nə qədər əsaslı olmasını 
36 
 
göstərməkdir. Eyni zamanda Konstitusiyanın 72-ci maddəsinə görə, hər bir şəxs Azərbaycan Respublikasının 
Konstitusiyasına və qanunlara əməl etməlidir. Qanunu bilməmək heç kəsi məsuliyyətdən azad etmir.  
37 
 
Mövzu 6.  
Gömrük nəzarəti 
 
6.1. Gömrük nəzarətinin formaları və xüsusiyyətləri 
Mövcud qanunvericiliyə görə mallar və nəqliyyat vasitələri bəyan ediləndən, gömrük rejimi altında 
yerləşdirilənə qədər gömrük nəzarəti altında olurlar. 
Azərbaycan Respublikasının Gömrük Məcəlləsinə görə, gömrük nəzarəti-gömrük işi haqqında 
Azərbaycan Respublikasının qanunvericiliyinə, həmçinin icrasına nəzarət Azərbaycan Respublikasının 
gömrük orqanlarına həvalə edilmiş, Azərbaycan Respublikasının digər qanunvericiliyinə və Azərbaycan 
Respublikasının dövlətlərarası müqavilələrinə riayət edilməsini təmin etmək məqsədilə həyata keçirilən 
tədbirlər toplusudur.  
№12/11.11.2008 
Azərbaycan Respublikası Prezidenti İlham Əliyev cənablarının 11 noyabr 2008-ci il tarixli 
«Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin yoxlanılmasında «bir pəncərə» prinsipinin tətbiqi haqqında» olan 12 Saylı Fərmanı ilə dövlət 
sərhədindən keçirilən malların və nəqliyyat vasitələrinin yoxlanılması zamanı süni maneələrin aradan 
qaldırılması, idxal-ixrac əməliyyatlarının müasir tələblərə uyğun aparılması üçün münbit şəraitin yaradılması 
üçün  Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin yoxlanılmasında «bir pəncərə» prinsipi 2009-cu il yanvarın 1-dən tətbiq edilmişdir. 
 Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin yoxlanılmasında «bir pəncərə» prinsipi üzrə vahid dövlət orqanının səlahiyyətləri Azərbaycan 
Respublikasının Dövlət Gömrük Komitəsinə həvalə olunmuşdur.   
 Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin sənədlərinin, o cümlədən malların baytarlıq, fitosanitar, gigiyenik və digər sertifikatlarının 
(şəhadətnamələrinin) yoxlanılmasını, sərhəddə həmin mallar üzərində baytarlıq, fitosanitar, sanitariya nəzarətini 
Azərbaycan Respublikasının gömrük orqanlarının həyata keçirməsi müəyyənləşdirilmişdir. Azərbaycan 
Respublikası dövlət sərhədinin buraxılış məntəqələrindən keçirilən malların və nəqliyyat vasitələrinin 
yoxlanılmasında «bir pəncərə» prinsipi üzrə vahid dövlət orqanı kimi aşağıdakı vəzifələrin yerinə yetirilməsi 
Azərbaycan Respublikasının Dövlət Gömrük Komitəsinə həvalə olunmuşdur: 
1. ərazisində heyvanların xüsusi təhlükəli xəstəliklərinin baş verməsi qeydə alınan qonşu 
ölkələrdən Azərbaycan Respublikasının ərazisinə keçən nəqliyyat vasitələrinin baytarlıq 
qanunvericiliyində müəyyən edilmiş qaydada və müddətdə məcburi dezinfeksiya edilməsi; 
2. başqa ölkələrdən gətirilən heyvanların sağlamlığını müəyyənləşdirmək üçün onların təcrid 
olunmuş halda saxlanılmasının təmin edilməsi məqsədi ilə müvafiq ərazi dövlət baytarlıq müfəttişinə 
məlumat verilməsi; 
3. beynəlxalq avtomobil daşımalarını yerinə yetirən nəqliyyat vasitələrinə sərhəddə «İcazə» 
blanklarının verilməsi və buna görə «Dövlət rüsumu haqqında» Azərbaycan Respublikasının Qanunu ilə 
müəyyən edilmiş məbləğlərdə dövlət rüsumunun tutulması. 
Azərbaycan Respublikasının Səhiyyə Nazirliyi və Azərbaycan Respublikasının Kənd Təsərrüfatı 
Nazirliyinin yanında Dövlət Baytarlıq və Dövlət Fitosanitar Nəzarəti xidmətləri orqanlarının baytarlıq, 
fitosanitar, sanitariya nəzarətinin həyata keçirilməsi, həmçinin beynəlxalq avtomobil daşımalarını yerinə yetirən 
nəqliyyat vasitələrinə «İcazə» blanklarının verilməsi üçün sərhəddə yaradılmış məntəqələri ləğv edilmişdir.   
Mal və nəqliyyat vasitələrinə gömrük nəzarəti bir-birindən seçilir.  Mallara gömrük nəzarəti dedikdə, 
idxal (gətirilən), ixrac (aparılan) və tranzit mallarına gömrük nəzarəti növləri nəzərdə tutulur.  
Gömrük nəzarətinin həyata keçirilməsində malların ayrı-ayrı mühüm xassələri böyük əhəmiyyət kəsb 
etdiyindən gömrük nəzarətinin yarımnövləri kimi əl yükünə, müşaiyət olunan və olunmayan baqaja gömrük 
nəzarətini göstərmək olar. 
Nəqliyyat vasitələrinə gömrük nəzarəti onların növündən asılı olaraq aşağıdakı kimi təsnifatlandırılır: 
a) dəniz gəmilərinə gömrük nəzarəti; 
b) çay gəmilərinə gömrük nəzarəti; 
c) dəmiryol qatarlarına gömrük nəzarəti;  
ç) hava gəmilərinə gömrük nəzarəti;  
d) avtonəqliyyat vasitələrinə gömrük nəzarəti. 
Əməkdaşlıq edən ölkələrin gömrük orqanlarının gömrük nəzarətində iştirakının xarakterindən asılı 
olaraq aşağıdakı nəzarət nvöləri seçilə bilər:  
1) ikitərəfli gömrük nəzarəti (hər ölkənin gömrük orqanı ayrılıqda gömrük müayinəsi həyata 
keçirir); 
38 
 
2) birtərəfli gömrük nəzarəti (ölkələrdən birinin gömrük orqanı gömrük nəzarəti (müayinəsi) 
həyata keçirir); 
3) birgə gömrük nəzarəti (hər iki dövlətin gömrük orqanlarının birgə gömrük nəzarəti 
(müayinəsi) həyata keçirilir). 
Gömrük nəzarəti birdəfəlik və təkrar ola bilər.  
Birdəfəlik gömrük nəzarəti o vaxt nəzərdə tutulur ki, gömrük sərhəddi ancaq bir istiqamətdə keçilir və 
gömrük nəzarəti (müayinəsi) bir dəfə keçirilir. Əgər mal və nəqliyyat vasitələri nisbətən qısa müddət ərzində 
gömrük sərhəddini iki dəfə keçirsə, onlar təkrar gömrük nəzarəti altına düşür. Təkrar gömrük nəzarətinin həyata 
keçirilməsi üçün gömrük sərhəddinin bir neçə dəfə keçilməsi həmişə tələb olunmur. Belə ki, xaricə üzən dəniz 
gəmisi təyinat limanına gələndə gömrük məntəqəsini keçərkən gömrük müayinəsinə cəlb edilmişsə, bir qayda 
olaraq təkrar gömrük nəzarəti həyata keçirilmir. Lakin qaçaqmalçılıq barədə məlumat olduqda gömrük 
orqanlarının gəmini liman suları hüdudunda  və limanda dayanarkən təkrar gömrük müayinəsini  təşkil etmək 
hüququ vardır. Analoji qaydalar digər nəqliyyat vasitələrinə də şamil edilir.  
Gömrük nəzarətinin həyata keçirilmə formalarına görə aşağıdakı növləri var: 
1) mal və nəqliyyat vasitələrinin sənədlərinin yoxlanılması;  
2) mal və nəqliyyat vasitələrinə gömrük baxışı;  
3) mal və nəqliyyat vasitələrinin gömrük müayinəsi. 
Gömrük nəzarətinin birinci forması sənədli, ikinci və üçüncü formaları faktiki nəzarət kimi xarakterizə 
edilir. 
Gömrük nəzarəti, onun həyata keçirilməsinin qayda və metodlarının məcmusudur. Bu metodlardan 
aşağıdakıları göstərmək olar:  
- mal və nəqliyyat vasitələri gömrük məntəqəsinə gətirilərkən həyata keçirilən adi gömrük nəzarəti; 
- nəqliyyat vasitəsinin hərəkəti zamanı həyata keçirilən gömrük nəzarəti; 
- gömrük nəzarətinin müəyyən formalarından azad etmə halları istisna olmaqla, nəzarətin bütün 
formalarının istifadə olunduğu tam nəzarət;  
- seçmə gömrük nəzarəti . 
Gömrük nəzarətinin növ, forma və metodları onların praktiki tətbiqində bir-biri ilə sıxı bağlıdır. 
Gömrük nəzarətini gömrük orqanlarının vəzifəli şəxsləri həyata keçirir. Gömrük Məcəlləsinə görə 
gömrük nəzarətinin formaları aşağıdakılardır:  
a) gömrük məqsədləri üçün lazım olan sənəd və məlumatların yoxlanılması;  
b) gömrük müayinəsi (yoxlanması) (mal və nəqliyyat vasitələrinin müayinəsi, şəxsi müayinə - 
gömrük nəzarətinin xüsusi forması);  
c) mal və nəqliyyat vasitələrinin uçotu; 
 ç) fiziki və vəzifəli şəxslərin şifahi sorğusu;  
d) uçot və hesabat sisteminin yoxlanılması; e) müvəqqəti saxlanc anbarlarına, gömrük 
anbarlarına, sərbəst anbarlara, sərbəst gömrük zonalarına, rüsumsuz ticarət mağazalarına, mal və 
nəqliyyat vasitələri yerləşən digər ərazilərə, tikililərə gömrük baxışı.  
Gömrük nəzarətinin həyata keçirilməsinin əsası yük gömrük bəyannaməsidir (YGB). Gömrük 
nəzarətinin həyata keçirilmə prosedurası bütövlükdə şərti olaraq beş mərhələyə bölünür.  
Birinci mərhələdə YGB-də göstərilən məlumatlara formal-məntiqi nəzarət həyata keçirilir. Bunun üçün 
yük şöbəsi tərəfindən bəyannamənin bütün qrafalarının doldurulmasının düzgünlüyü yoxlanılır, bəyan edilmiş 
gömrük rejimi və malların adına müvafiq olaraq gömrük nəzarəti üçün tələb olunan sənədlərin mövcudluğu 
müəyyən edilir. YGB yoxlanıldıqdan sonra ona nömrə verilir və aşkar edilmiş səhvlərin düzəldilməsi üçün 
deklaranta qaytarılır.  
İkinci mərhələdə YGB-də göstərilən xarici valyutada ödənc-hesablaşma əməliyyatları nəzarət predmeti 
olur. Eyni zamanda xarici-iqtisadi fəaliyyət iştirakçısı tərəfindən valyuta nəzarəti qanunvericiliyinə riayət 
olunması yoxlanılır.  
Üçüncü mərhələdə gömrük ödənclərinin hesablanma dəqiqliyi, gömrük güzəştləri verilməsinin 
qanunamüvafiqliyi yoxlanılır, ödənclərin gömrük orqanlarının hesabına daxil olmasına nəzarət edilir.  
Dördüncü mərhələdə statistika şöbəsi gömrük statistikası üçün mühüm olan qrafaların doldurulmasını 
yoxlayır.  
Nəhayət, beşinci mərhələdə yük şöbəsinin səlahiyyətli vəzifəli şəxsi malın gömrük müayinəsi 
(yoxlaması) barədə qərar qəbul edir.  
Gömrük nəzarətinin bütün mərhələləri bitdikdən sonra yük sənədinə “Buraxılışa icazə verilir” ştampı 
vurulur. Bu ştamp və YGB-nin nömrəsi (yük sənədinin yuxarı sağ küncündə) şəxsi nömrəli möhürlə təsdiqlənir.  
Gömrük nəzarəti gedişində insan əzalarının istifadəsinə əsaslanan (görmə, eşitmə, qoxulama, lamisə) 
orqanoleptik metoddan istifadə oluna bilər. Müxtəlif ölçü cihazları və digər vasitələr də tətbiq edilə bilər.  
39 
 
Lazım gəldikdə müxtəlif kimyəvi cihazlar və reaktivlər vasitəsi ilə götürülmüş prob və nümunələrin 
xassə və xarakteristikaları təsdiq oluna bilər.  
Gömrük Məcəlləsi gömrük nəzarəti zamanı xüsusi texniki vasitələrdən istifadə olunmasını da nəzərdə 
tutur. Texniki vasitələrdən istifadə əmək sərfinin azaldılmasına, sərnişin və yük axınına gömrük nəzarəti 
müddətinin qısaldılmasına, mal və nəqliyyat vasitələrinin əlçatmaz yerlərinin müayinəsinə, gömrük 
rəsmiləşdirilməsi əməliyyatlarının və gömrük nəzarətinin sadələşdirilməsinə xidmət edir. Bu texniki vasitələr 
qaçaqmalçılıqla mübarizədə xüsusilə mühüm əhəmiyyət kəsb edir.  
Azərbaycan Respublikası gömrük orqanları gömrük nəzarətini həyata keçirərkən, bir qayda olaraq, 
icrasına nəzarət Azərbaycan Respublikasının gömrük orqanlarına həvalə edilmiş Azərbaycan Respublikasının 
gömrük işi haqqında qanunvericiliyinə və Azərbaycan Respublikasının digər qanunvericiliyinə beynəlxalq 
müqavilələrinə riayət edilməsini təmin etmək üçün kifayət edən gömrük nəzarəti formalarından istifadə edə 
bilər.  
Hər bir operativ məsələnin həlli gömrük nəzarəti zamanı aşağıdakı xüsusi texniki vasitələrindən istifadə 
olunmasını tələb edir: 
a) gömrük sənədlərinin və gömrük təminatlarının yoxlanması üçün optik böyüdücü cihazlar 
(işıqlandırılan lupa, mikroskop) ultrabənovşəyi və infraqırmızı dalğalı cihazlar;  
b) gömrük nəzarəti obyektinin daxilindəkilər barədə uzaq məsafədən məlumat alınması, qaçaqmaqçılıq 
obyektlərinin axtarışı və aşkar edilməsi üçün – rentgenetelevizor konveyer müayinə aparatları, birbaşa müşahidə 
flüoroskopları, müayinə endoskopları dəsti, müayinə milləri dəsti, metalaxtaran və metallodetektorlar (silah, 
döyüş sursatı, qiymətli metallar və s. aşkar edilməsi üçün) və i.a.; 
c) gömrük nəzarəti obyektinin tərkibinin identifikasiya (eyniləşdirmə) ekspres-analizi üçün - müxtəlif 
analizatorlar, ekspers-identifikatorlar və s.;  
ç) gömrük zonalarında operativ şəraitin vizual müşahidəsi üçün - optik və optik-televizion müşahidə-
texniki vasitələrlə uyğunlaşdırılmış radiolokasiya tipli avadanlıq, optik uzaqdanölçmə aparatları (mono -, və 
stereo-borular, dəniz binoklları, infraqırmızı müşahidə cihazları, telekameralar və s.);  
d) audio-video məlumat daşıyıcılarına nəzarət üçün - müxtəlif növlü diktafon, audiopleer, maqnitofon, 
fotokinoplyonkaların aşkarlanması üçün qurğular, slayd və mikrofilmlər, videopleer və vidiomaqnitofonlar və 
s.;  
e) gömrük müayinəsi zamanı texnoloji əməliyyatların yerinə yetirilməsi üçün - əl yükünün, baqajın, 
poçt göndərişlərinin, həmçinin irihəcmli yüklərin tarasının açılması zamanı fərdi və qrup üçün xüsusi alətlər 
dəsti;  
ə) gömrük təminatları qoymaq üçün - plombiratorlar, marka işarəli yapışdırıcı lent rulonları, müxtəlif 
işarəqoyucular və s. Bunlardan başqa gömrük nəzarəti gedişində müxtəlif köməkçi texniki vasitələrdən 
(qidalanma mənbələri, gərginlik doldurucu qurğular, çəki cihazları, ölçü cihazları, dozimetrik nəzarət cihazları 
və s.) istifadə olunur.  
Azərbaycan Respublikasının gömrük orqanları lazım olduqda bu Məcəllədə nəzərdə tutulan gömrük 
nəzarətinin bütün formalarından istifadə edə bilərlər. 
Bu Məcəllə gömrük orqanlarının gömrük nəzarəti formalarının verilmiş hal üçün daha məqsədəuyğun 
olanını seçmək və istifadə etmək hüququnu müəyyən edir.  
Gömrük nəzarəti formasının seçilməsi, gömrük sərhədindən keçirilən mal və nəqliyyat vasitələrinə 
gömrük nəzarətinin müvəffəqiyyətlə həyata keçirilməsinin yetərliliyi (kifayət etməsi) prinsipi ilə aparılır.  
Ayrı-ayrı formaların kifayət edib-etməməsi qanunvericiliklə və ya Azərbaycan Respublikasının 
beynəlxalq müqavilələri ilə nəzərdə tutula bilər.  
Konkret hal üçün kifayət etmə prinsipi normativ aktlarda öz əksini tapmırsa, yetərli gömrük nəzarəti 
forması gömrük orqanının vəzifəli şəxsləri tərəfindən seçilir. Gömrük orqanları əməkdaşlarına belə 
səlahiyyətlərin verilməsi Dövlət Gömrük Komitəsinin normativ aktları ilə reallaşdırılır. Gömrük nəzarəti 
formalarının seçilməsinə dövlət təhlükəsizliyinə və ictimaiyyətin maraqlarına zərər vurmadan yol verilə bilər. 
Bununla əlaqədar, gömrük orqanlarının səlahiyyətli şəxsləri gömrük sərhədindən silah, narkotik maddə, əntiq 
əşyalar və s-nin qanunsuz keçirilməsi cəhdlərinin qarşısının alınması üçün tədbirlər görülməsinə xüsusi diqqət 
yetirməlidirlər.  
Digər tərəfdən gömrük nəzarətinin kifayət etmə prinsipi insan hüquq və azadlığı normalarını 
pozmamalıdır. Elə buna görə də şəxsi müayinə qanunvericilikdə “Gömrük nəzarətinin müstəsna forması” 
kimi nəzərdə tutulur.  
Amma bununla belə, gömrük nəzarətinin digər formalarının tətbiq edilməməsi və ya onlardan azad etmə 
heç də şəxsləri bu Məcəllənin müddəalarına, Azərbaycan Respublikasının digər qanunvericilik aktlarına və 
beynəlxalq müqavilələrinə riayət etmək vəzifəsindən azad etmir. Gömrük Məcəlləsinin bu müddəası vəzifəli 
şəxsin gömrük nəzarətinin bu və ya digər formasının tətbiqinin yetərli olub-olmayacağı məsələsini həll etdiyi 
zaman gömrük sahəsində qanunilik prinsipinin reallaşdırılmasının hüquqi təminatıdır.  
40 
 
Qeyd edildiyi kimi, gömrük xidmətinin vəzifə və funksiyalarının yerinə yetirilməsini təmin edərkən 
gömrük orqanları, lazım gəldikdə gömrük nəzarətinin bütün formalarından istifadə edə bilərlər.  
Gömrük orqanları gömrük məqsədləri üçün təkrar gömrük baxışı keçirə, sənədlərdə göstərilən 
məlumatları yenidən yoxlaya bilərlər.  
Şəxsi əşyaları gömrük baxışından azad edilən şəxslərin gömrük sərhədindən buraxılması zamanı 
gömrük nəzarəti sadəcə olaraq belə güzəşt verilmiş şəxslərin sənədlərinin yoxlanılmasından ibarət olur.  
Bəzi hallarda gömrük nəzarəti mal və nəqliyyat vasitələrinin sərhəddən keçirilməsinin qanuniliyini 
müəyyən etmək üçün gömrük təminatları pozulmadan həyata keçirilən gömrük baxışından ibarət ola bilər.  
Gömrük baxışından fərqli olaraq, gömrük müayinəsi tikililərin, nəqliyyat vasitələrinin, tara və 
qablaşdırılmaların açılması ilə müşayiət olunur. Gömrük müayinəsi zamanı malların adı və keyfiyyəti, həmçinin 
miqdarı müəyyən edilir. Malların gizli keçirilməsinin müəyyən olunması üçün də gömrük müayinəsindən 
istifadə edilir.  
Baxış mərhələsində gömrük müayinəsinin tətbiq edilməsinin məqsədəmüvafiqliyi - mal və nəqliyyat 
vasitələrinin yük bölmələrinin, malın tarası və qablamalarının açılıb-açılmaması məsələsi həll edilir.  
Qanun və ya beynəlxalq müqavilələrlə mal və nəqliyyat vasitələrinin ayrı-ayrı növlərinin gömrük 
nəzarəti sferasından çıxarılmasının konkret halları müəyyən edilə bilər. Məsələn, Azərbaycan Respublikası 
Prezidentinin və onunla birlikdə gedən ailə üzvlərinin şəxsi baqajı, xidməti vəzifələrinin icrası ilə əlaqədar 
gömrük sərhədindən keçən Milli Məclis deputatlarının və Nazirlər Kabineti üzvlərinin şəxsi baqajları gömrük 
yoxlamasından azaddır (yəni azad etmə şərtləndirilir). 
Öz yoluna davam edən xarici hərbi gəmilərin, hərbi və hərbi nəqliyyat hava gəmilərinin, eləcə də hərbi 
texnikanın gömrük yoxlamasından azad edilməsi dövlətlərarası müqavilələrlə tənzimlənir.  
Şəxsi yoxlama (müayinə) barədə qərar gömrük orqanının rəisi və ya onu əvəz edən şəxs tərəfindən 
qəbul olunur. Müayinədən əvvəl gömrük orqanının vəzifəli şəxsi qəbul edilmiş qərarı fiziki şəxsə elan edir, ona 
hüquq və vəzifələrini başa salır və həmçinin gizlədilmiş malların könüllü olaraq verilməsini təklif edir.  
Şəxsi müayinə gömrük orqanının müayinə edilən şəxslə eynicinsli səlahiyyətli şəxsi tərəfindən sanitar-
gigiyena tələblərinə cavab verən otaqda aparılır. Digər fiziki şəxslərin həmin otağa girməsi və müayinə 
prosesinin onlar tərəfindən müşahidə oluna bilmə ehtimalı istisna edilməlidir. Nəzarətə götürülən şəxsin bədən 
üzvlərinin müayinəsi tibb işçisi tərəfindən aparılmalıdır.  
Şəxsi müayinənin aparılması barədə protokol tərtib edilir. Həmin protokol gömrük orqanının vəzifəli 
şəxsi, hal şahidləri, müayinə edilən şəxs və bədən üzvləri müayinə edildikdə isə həmçinin tibb əməkdaşı 
tərəfindən imzalanır. Müayinə edilən şəxs öz rəyini protokola qeyd edə bilər.  
Gömrük nəzarətinin predmeti gömrük sərhədindən keçirilən mal və nəqliyyat vasitələrinin 
(qanunvericilikdə nəzərdə tutulmuş digər hallardan başqa) istənilən növü ola bilər. 
Gömrük Məcəlləsinin 17-ci maddəsinin 1-ci bəndinə görə, mallar - istənilən daşınan əmlak, o 
cümlədən valyuta, valyuta sərvətləri, elektrik və digər enerji növləri və s. ola bilər.  
Sərnişin və malların beynəlxalq daşımalarından istifadə olunan, konteyner və digər nəqliyyat avadanlığı 
da daxil olmaqla bütün vasitələr - nəqliyyat vasitəsi kimi gömrük nəzarətinin obyekti olur.  
Digər məqsədlər üçün gömrük sərhədindən keçirilən nəqliyyat vasitələri əmtəə kimi gömrük nəzarətinə 
cəlb edilir.  
Gömrük orqanlarının vəzifəsi gömrük sərhədindən keçirilən bütün mallara gömrük nəzarəti təşkil 
etməkdir. Gömrük nəzarəti predmetinin spesifikası bəzi hallarda gömrük nəzarətinin özünün təşkilində mühüm 
əhəmiyyətli xüsusiyyətləri şərtləndirir. Belə ki, valyuta və valyuta qiymətlilərinin gömrük sərhədindən 
keçirilməsinə nəzarət edərkən, gömrük orqanları qanunvericilikdə nəzərdə tutulmuş digər orqanlarla birlikdə 
dövlət valyuta nəzarətinin həyata keçirilməsində iştirak edir.  
Xarici ticarət obyekti olan bəzi spesifik malların gömrük nəzarətinə cəlb edilməsi əlahiddə yanaşılma 
tərzi tələb edir. Məsələn, xam neft, qaz, neft və qaz məhsulları, enerji və s. Belə hallarda gömrük nəzarəti 
mexanizmi nəinki malların xüsusiyyətlərini, həmçinin nəqletmə üsullarını da nəzərə almalıdır.  
Bunun üçün gömrük orqanları qanunvericilikdə nəzərdə tutulmuş qaydada fiziki qüvvə, müxtəlif texniki 
vasitələr, odlu silah və digər vasitələr tətbiq edə bilər.  
Gömrük nəzarəti altında olma müddəti nə qədər olmalıdır? 
Bir qayda olaraq, mal və nəqliyyat vasitələri gömrük nəzarətinin başlandığı andan onun seçilmiş 
gömrük rejiminə uyğun olaraq bitməsinə qədər gömrük nəzarəti altında yerləşir. Başqa sözlə mal və nəqliyyat 
vasitələrinin gömrük nəzarəti altında yerləşməsi müddəti bilavasitə seçilmiş gömrük rejimindən asılıdır. Əgər 
mallar sərbəst dövriyyəyə buraxılış üçün bəyan edilirsə bu müddət günlərlə ölçülür, əgər misal üçün gömrük 
anbarı rejimi altında bəyan edilirsə bu müddət üç ilə qədər ola bilər. Bu halda gömrük nəzarətinin müddəti də 
rejim başa çatana qədər uzadılmış olur.  
41 
 
Mal və nəqliyyat vasitələrinin gətirilməsi zamanı gömrük nəzarətinin başlanğıcı onların Azərbaycan 
Respublikasının gömrük sərhəddini keçdiyi an hesab edilir. Mal və nəqliyyat vasitələrinin ölkədən çıxarılması 
zamanı gömrük nəzarəti – gömrük bəyannaməsinin təqdim edildiyi andan başlanır.  
Gömrük nəzarətinin bitmə vaxtını Gömrük Məcəlləsinin müvafiq bəndləri müəyən edir. Bu məcəllədə 
nəzərdə tutulan hallar istisna edilməklə, mallar və nəqliyyat vasitələri buraxıldığı andan gömrük nəzarəti başa 
çatır. Azərbaycan Respublikasının gömrük ərazisindən kənara aparılan mallar və nəqliyyat vasitələri 
buraxılarkən, onlar Azərbaycan Respublikasının gömrük sərhədini keçdiyi andan gömrük nəzarəti başa çatır.  
Gömrük nəzarəti altında malların yerləşdirilməsinin minimum müddətlərinin müəyyən edilməsi Dövlət 
Gömrük Komitəsinin səlahiyyətinə daxildir. Bu barədə texniki və texnoloji xarakterli qərarlar qəbul edilərkən 
aşağıdakı mühüm ictimai-hüquqi prinsiplər nəzərə alınmalıdır:  
- dövlət təhlükəsizliyinin təmin edilməsi;  
- qanunun aliliyi;  
- insan hüquq və azadlıqlarına hörmət və riayət edilməsi.  
Təqdim edilmiş gömrük bəyannaməsinin, mal və nəqliyyat vasitələrinə gömrük nəzarəti üçün tələb 
olunan digər sənədlərin yoxlanılması üçün mövcud qanunvericilik maksimum müddət olaraq on gün müəyyən 
edir. Bu müddətin başlanğıcı olaraq gömrük bəyannaməsinin qəbul edildiyi və lazımi sənədlərin təqdim 
olunduğu gün hesab edilir.  
Əgər gömrük rəsmiləşdirilməsi prosedurası mal və nəqliyyat vasitələrinin təqdim edilməsini nəzərdə 
tutursa, onda bu müddət təqdimetmə anından başlanır.  
Gömrük nəzarətindən azadetmə həm daxili qanunvericiliyə, həm də beynəlxalq konvensiyalara uyğun 
olaraq həyata keçirilir.  
Gömrük Məcəlləsiə görə aşağıdakı şəxslər gömrük yoxlamasından azaddırlar:  
1) Azərbaycan Respublikasının prezidenti və onun ailə üzvlərinin şəxsi baqajı;  
2) öz deputat və xidməti vəzifələrinin icrası ilə əlaqədar gömrük sərhəddini keçən Azərbaycan 
Respublikası Milli Məclisinin deputatlarının şəxsi baqajları;  
3) Azərbaycan Respublikası Nazirlər Kabineti üzvlərinin şəxsi baqajları.  
Xarici hərbi gəmilər hərbi və hərbi - nəqliyyat hava gəmiləri, hərbi texnika ancaq dövlətlərarası 
müqavilə əsasında gömrük yoxlamasından azad edilə bilər.  
Xarici dövlətlərin nümayəndəlikləri və onların əməkdaşlarına, habelə digər xarici şəxslərə Azərbaycan 
Respublikası Gömrük Məcəlləsinin müddəalarına uyğun olaraq gömrük güzəştləri nəzərdə tutulmüşdür. 
Əvvəlcə, gömrük güzəştlərini vacib edən beynəlxalq konvensiyaların şərtləri ilə tanış olaq. 
Diplomatik orqanlara gömrük güzəştləri verilməsi qaydalarının hüquqi tənzimlənməsinin əsas 
xüsusiyyəti beynəlxalq-hüquqi (konvension) normaların üstün tutulmasıdır. Belə universal konvensiyalara 
diplomatik münasibətlər barədə 1963-cü il Vyana Konvensiyası, universal xarakterli beynəlxalq təşkilatlarda 
dövlətlərin təmsilçiliyi barədə 1975-ci il Vyana Konvensiyası, xüsusi missiyalar barədə 1969-cu il 
Konvensiyası, Birləşmiş Millətlər Təşkilatının üstünlük və immunitetlər barədə 1946-cı il Konvensiyası, 
Birləşmiş Millətlər Təşkilatının ixtisaslaşdırılmış təşkilatlarının üstünlüyü və immunitetləri barədə 1947-ci il 
Konvensiyası aiddir.  
Universal konvensiyalardan başqa hüquq mənbəyi kimi digər beynəlxalq təşkilatların üstünlüyü və 
immunitetləri barədə konvensiyalar, diplomatik münasibətlərin yaranması və təmsilçiliklərin təsis edilməsi 
barədə ikitərəfli müqavilələr də götürülə bilər. Ayrı-ayrı dövlətlər öz aralarında diplomatik üstünlüklər və 
immunitetlərin qarşılıqlı olaraq genişləndirilməsi barədə xüsusi sazişlər də imzalaya bilərlər.  
Diplomatik münasibətlər barədə 1961-ci il Vyana Konvensiyasında diplomatik nümayəndəliklərin 
başçılarının təsnifatı verilmişdir. Xarici ölkələrin diplomatik nümayəndəlikləri üçün gömrük güzəştləri 
diplomatik immunitetin bir növüdür.  
Diplomatik orqanlara aşağıdakılar aiddir:  
- dövlətlərin diplomatik nümayəndəlikləri;  
- beynəlxalq diplomatik qurultaylarda, beynəlxalq təşkilatlarda, konfrans və müşavirələrdə 
iştirak edən nümayəndələr;  
- ümumi siyasi-universal xarakterli, siyasi xarakterli müxtəlif beynəlxalq komissiyalarda, dövlət 
təntənələrində və s. iştirak edən müvəqqəti nümayəndələr, habelə xüsusi missiyaların və komissiyaların 
üzvləri.  
Prinsip etibari ilə siyasi vəzifələr daşımayan, adətən, siyasi nümayəndəlik xarakterində olmayan, 
immunitetdən istifadə etməyən və ya ondan məhdud istifadə edən orqanlar qeyri-diplomatik orqanlar hesab 
olunurlar. Konsul nümayəndələri, müxtəlif texnika və mədəniyyət, radio, nəqliyyat, poçt, teleqraf, səhiyyə, 
ədliyyə və s. sahələr üzrə beynəlxalq saziş və müqavilə bağlamaq məqsədilə keçirilən konfrans və qurultaylara 
göndərilən nümayəndələr, habelə beynəlxalq sərgi, pavilyon və yarmarkaların komissarları qeyri-diplomatik 
orqanlara aiddirlər.  
42 
 
Müəyyən konkret diplomatik və qeyri-diplomatik tapşırıqla, adətən, qısa müddətə xaricə göndərilən 
nümayəndəliklərə müvəqqəti orqanlar deyilir. Belə orqanlardan həm diplomatik, həm də qeyri-diplomatik 
xarakterli beynəlxalq qurultaylara, konfranslara və müşavirələrə göndərilən, müxtəlif beynəlxalq 
komissiyalarda, dövlət təntənələrində və s. iştirak edən nümayəndələri göstərmək olar.  
Müəyyən olunmuş qaydada başqa dövlətlərə göndərilib, orada öz dövlətini təmsil edən, öz ölkəsinin 
vətəndaşlarının hüquq və mənafelərini qorumaq məqsədilə xarici münasibət məsələləri ilə məşğul olan orqana 
diplomatik nümayəndəlik deyilir.  
Beynəlxalq hüquqda məlum olan immunitetin mühüm növlərindən biri də diplomatik immunitetdir. 
Buna əsasən, diplomatlara, öz vəzifələrinin həyata keçirilməsini təmin etmək üçün, yerləşdiyi ölkənin ərazisində 
bir sıra xüsusi hüquq və üstünlüklər verilir. Diplomatik immunitet və üstünlüklərin təsnifində diplomatik 
nümayəndəliyin, onun başçısının və qalan diplomatik heyətin immunitet və üstünlükləri fərqlənir.  
Diplomatik nümayəndəliyin immunitet və üstünlüklərindən aşağıdakıları göstərmək olar:  
a) xidmət binasının toxunulmazlığına əsasən, nümayəndəlik başçısının xahişi və ya razılığı 
olmadan həmin binalara yerli hakimiyyət orqanlarının nümayəndələri daxil ola bilməz. Həmin binaların 
mühafizəsi də yerli hakimiyyət orqanlarının vəzifəsidir. Bu binalar, oradakı əşyalar, habelə nəqliyyat 
vasitələri toxunulmazdır. Bu binalarda axtarış, həbs və s. əməliyyat keçirilə bilməz;  
b) fiskal immunitetə əsasən nümayəndəliyin bütün binaları, o cümlədən kirayə alınmış binalar da, 
dövlət vergilərindən və yerli vergilərdən, hər cür rüsumlardan və xərclərdən azad olunur;  
c) yerindən asılı olmayaraq, bütün arxiv və sənədlər toxunulmazdır;  
ç) maneəsiz əlaqə saxlamaq hüququ. Buna əsasən məxfi yazışma (şifr), məktub göndərilməsinə 
nəzarət edilməməsi, diplomatik kuryerin toxunulmazlığı təmin olunmalıdır.  
Şəxsi diplomatik immunitet aşağıdakılardan ibarətdir:  
1. diplomatik nümayəndənin şəxsi toxunulmazlığı;  
2. onun şəxsi mənzilinin toxunulmazlığı;  
3. məhkəmə immuniteti, yəni diplomatik nümayəndənin yerli məhkəmə aidiyyətindən kənar 
olması;  
4. maliyyə immuniteti, yəni onun vergi, gömrük və digər rüsumlar verməkdən azad edilməsi;  
5. məxfi yazışma (şifr) və s. istifadə edərək, maneəsiz əlaqə saxlamaq hüququ, diplomatik yazışma 
və göndərişlərin toxunulmazlığı.  
Maliyyə toxunulmazlığına əsasən diplomatik nümayəndəliklər yerləşdiyi ölkədə müxtəlif vergi və 
rüsumlardan, habelə qarşılıqlı prinsiplərə əsasən gömrük xərclərindən azad olmurlar.  
Diplomatik kuryerin müşayiəti ilə göndərilən diplomatik poçt toxunulmazdır. Bu poçt, yük və kuryerin 
daşınması üçün haqq verilməsi şərti ilə, sərhədlərdən azad buraxılmalıdır.  
Diplomatik nümayəndələrin hüquqi vəziyyəti beynəlxalq hüquq, beynəlxalq adətlər və daxili 
qanunvericilik aktları əsasında nizama salınır.  
Azərbaycan Respublikası ərazisinə gətirilən və ya bu ərazidən aparılan diplomatik nümayəndəliklərin 
rəsmi istifadəsi üçün nəzərdə tutulmuş mallar gömrük ödəncləri ödənilməsindən azad edilir. Avtonəqliyyat 
vasitələri, mebel, ofis texnikası, tikinti materialları, dəftərxana ləvazimatı və s. belə mallara aid edilir. Bu 
malların təyinatı diplomatik nümayəndəlik başçısının rəsmi məktubu ilə müəyyən olunmuş qaydada təsdiq 
olunmalıdır.  
Malların təyinatı müqavilədə və ya başqa bir yolla da göstərilə bilər. Diplomatik nümayəndəliklər 
tərəfindən gətirilməsinə icazə verilən avtomobillərin miqdarı adətən Xarici İşlər Nazirliyi tərəfindən müəyyən 
edilir.  
Xarici dövlətlərin diplomatik nümayəndəliklərinin rəsmi istifadəsi üçün nəzərdə tutulan mallar adi 
qaydada gömrük rəsmiləşdirilməsindən keçir.  
Diplomatik nümayəndəliklərin rəsmi istifadəsi üçün gətirilən mallar gömrük nəzarətindən azad edilmir. 
Gömrük güzəştləri yalnız gömrük ödənclərinin ödənilməsindən azad etməkdən ibarət olur. Lakin bu halda da 
aşağıdakılar ödənilməlidir: 
1) saxlanca görə gömrük yığımı;  
2) gömrük orqanlarının müəyyən edilmiş iş yerindən kənarda və ya iş vaxtından kənarda gömrük 
rəsmiləşdirilməsi üçün gömrük yığımı;  
3) məlumatlandırma və məsləhət verməyə görə, ilkin qəbul edilmiş qərara görə ödənclər.  
Diplomatik nümayəndəliklərə gömrük güzəştləri Azərbaycan Respublikasının gömrük sərhədindən 
keçərkən mövcud qanunvericiliyə tam əməl edildliyi təqdirdə verilir.  
Diplomatik güzəştlərdən qazanc məqsədi ilə istifadə olunmasına yol verməmək üçün diplomatik 
təmsilçiliyin kommersiya fəaliyyəti ilə bir araya sığmazlığı prinsipindən (1961-ci il Vyana Konvensiyasının 42-
ci maddəsi) çıxış edərək, Gömrük qanunvericiliyi diplomatik təmsilçiliklərin rəsmi istifadəsi üçün nəzərdə 
tutulan bəzi mallara görə məhdudiyyətlər müəyyən edə bilər.  
43 
 
Diplomatik heyətin üzvləri müvafiq təmsilçiliyin diplomatik dərəcəsi olan üzvlərinə deyilir. Müşavirlər, 
ticarət nümayəndələri, hərbi, hərbi-dəniz, hərbi-hava, gömrük attaşeləri, birinci, ikinci, üçüncü katiblər, 
diplomatik attaşelər, təsərrüfat sahələri üzrə attaşelər, arxivçi-katiblər diplomatik dərəcəsi olan heyət hesab 
edilir.  
Diplomatik heyətin tərkibinə həmçinin ticarət nümayəndələrinin müavinləri, attaşelərin köməkçiləri də 
daxildirlər.  
1961-ci il Vyana Konvensiyasının “diplomatik agent” termini diplomatik təmsilçiliyinin başçısı və 
üzvlərini nəzərdə tutur.  
Gömrük Məcəlləsinə görə gömrük güzəştləri diplomatik təmsilçiliyin başçısının və diplomatik heyət 
üzvlərinin ailə üzvlərinə də şamil edilir. Bu hüquqi norma 1961-ci il Vyana Konvensiyasının 37-ci maddəsinin 
1-ci bəndinə uyğun gəlir: “Diplomatik agentin onunla birlikdə yaşayan ailə üzvləri, əgər onlar qaldıqları 
ölkənin vətəndaşı deyillərsə, diplomatik agent üçün nəzərdə tutulmuş 29-36-cı maddələrdə göstərilən 
üstünlük və immunitetlərdən istifadə edirlər”. Ailə üzvləri dedikdə arvad (ər), həddi-büluğa çatmamış 
uşaqlar və öhdəsində olan digər şəxslər başa düşülür.  
Diplomatik təmsilçiliyin rəsmi istifadəsi üçün nəzərdə tutulmuş mallar kimi diplomatik agentin və onun 
ailə üzvlərinin şəxsi istifadəsi və həmçinin ilkin təsərrüfat üçün lazım olan mallar da daxil olmaqla, gömrük 
rüsumları və yığımlarından azaddırlar. Bu güzəşt saxlanc, gömrük orqanlarının iş yerindən və iş vaxtından 
kənarda gömrük rəsmiləşdirilməsi, məlumatlandırma və məsləhət verməyə görə tələb olunan ödənclərə və s. 
şamil edilmir.  
Diplomatik agentin şəxsi baqajı dedikdə diplomatın şəxsi istifadəsi üçün əşyalar olan baqaj nəzərdə 
tutulur. Adətən belə baqaj diplomatik agentlə birgə hərəkət edir. Şəxsi baqajın gömrük müayinəsindən azad 
edilməsi mütləq xarakter daşımır. 1961-ci il Vyana Konvensiyasının 36-cı maddəsinə (2-ci bənd) görə 
diplomatın və onun ailə üzvünün  baqajında şəxsi istifadə üçün nəzərdə tutulmayan və yaxud yerli 
qanunvericilikdə respublikaya gətirilməsi və ya aparılması qadağan edilmiş malların olduğunu güman etməyə 
kifayət qədər əsas varsa, həmin baqaj gömrük müayinəsinə cəlb oluna bilər.  
Gömrük orqanının səlahiyyətli şəxsi nəinki sorğu-sual, həmçinin sərnişin bəyannaməsinin 
doldurulmasını təklif edə bilər. Eyni zamanda baqaj və əl yükünün gömrük müayinəsini keçirə bilər. Diplomatın 
şəxsi baqajına gömrük nəzarəti (müayinəsi) gömrükxana rəisi, yaxud onu əvəz edən şəxs tərəfindən 
sanksiyalandırılır. Əgər gömrük nəzarəti nəticəsində gömrük qanunvericiliyinin pozulması faktı aşkar edilərsə, 
gömrük orqanının səlahiyyətli şəxsi xüsusi akt tərtib edir. Bu halda protokol tərtib edilmir, belə ki, diplomatik 
agent məhkəmə immunitetinə malikdir və qaldığı ölkənin qanunlarına görə hüquqi məsuliyyətə cəlb oluna 
bilməz.  
Adətən Xarici İşlər Nazirliyi diplomatik agentin işlədiyi səfirliyə müvafiq təqdimat göndərir. Bu 
təqdimatda diplomatik statusdan sui-istifadə faktı göstərilir. Gömrük müayinəsi zamanı aşkar edilmiş şəxsi 
istifadəyə aid olmayan mallar geri göndərilməlidir. Qeyd etmək lazımdır ki, diplomatın şəxsi baqajı onun və ya 
səlahiyyətli nümayəndəsinin iştirakçısı olmadan gömrük baxışına (müayinəsinə) cəlb edilə bilməz.  
Beynəlxalq hüquq diplomatik və konsul poçtunun gömrük sərhədindən keçirilməsinin xüsusi xarakterini 
müəyyən edir. Diplomatik və konsul poçtu toxunulmazdır.  
Müasir beynəlxalq ictimai hüquqi ümumiliklə qəbul edilmiş bu prinsipi diplomatik təmsilçiliyin təmsil 
etdiyi ölkə ilə münasibətlərin sərbəstliyinin təmin edilməsinə zəmanət verir. Diplomatik poçtun köməyi ilə 
xidməti istifadə üçün rəsmi yazışmalar, sənədlər və müxtəlif əşyalar çatdırılır. Onlar diplomatik valizə (çantaya) 
qablaşdırılır. Diplomatik valiz dedikdə müəyyən olunmuş qaydada bağlanmış, möhürlənmiş və ya plomblanmış, 
onun xarakterini göstərən gözlə görünə bilinən zahiri əlamətləri olan qab (kisə, çanta, paket, zərf və s.) nəzərdə 
tutulur. Diplomatik poçtun ayrı-ayrı subyektləri ölçülərinə və çəkisinə görə məhdudlaşdırılmır. Qarşılıqlı 
razılaşmaya əsasən diplomatik poçtun ümumi çəkisi məhdudlaşdırıla bilər. Tranzit diplomatik poçtun çəkisi 
məhdudlaşdırılmır. Diplomatik poçtun tərkibində yalnız rəsmi istifadə üçün nəzərdə tutulmuş sənəd və mallar 
ola bilər.  
Hər diplomatik valiz diplomatik poçtun bir yeri sayılır və ünvana diplomatik kuryerin müşayiəti ilə, 
yaxud belə müşayiət olmadan adi rabitə kanalı ilə çatdırıla bilər.  
Əgər diplomatik poçtun bütün baqajları (yerləri) onları fərqləndirən və diplomatik poçta aid olduğunu 
müəyyən etməyə imkan verən əlamətlərə malikdirlərsə, belə poçt açıla və ya yubadıla bilməz. Belə hallarda 
gömrük orqanının vəzifəli şəxsləri zahiri baxış keçirir və poçtun markalanmasının tələblərə və kuryer vərəqində 
yazılanlara uyğun olmasına nəzarət edir.  
Diplomatik poçtu məneəsiz göndərmək və almaq hüququ olanlar aşağıdakılardır.  
a) Azərbaycan Respublikasının diplomatik və konsul münasibətləri yaratdığı dövlətlərin xarici işlər 
nazirlikləri;  
b) Bu dövlətlərin üçüncü ölkələrdəki diplomatik və konsul təmsilçilikləri;  
c) Azərbaycan Respublikası ərazisindəki beynəlxalq təmsilçilikləri;  
44 
 
ç) Beynəlxalq təşkilatların Azərbaycan Respublikasının beynəlxalq öhdəlikləri ilə müəyyən edilmiş 
qaydada ölkədə yerləşən təmsilçilikləri.  
Azərbaycan Respublikasının diplomatik və konsul münasibətləri yaratmadığı dövlətlərin diplomatik 
poçtu ölkə ərazisindən tranzit qaydada maneəsiz keçmək hüququna malikdir.  
Konsul valizi məfhumunun açıqlaması Konsul münasibətləri barədə 1963-cü il Vyana Konvensiyasının 
35-ci maddəsində verilmişdir: “Konsul təşkilatları yerləşdikləri yerdən asılı olmayaraq təmsilçisi olduğu 
ölkənin hökuməti, diplomatik və digər konsul təmsilçilikləri ilə mümkün olan bütün vasitələrdən, konsul 
valizi də daxil olmaqla, istifadə edə bilərlər”. 1963-cü il Vyana Konvensiyasının 35-ci maddəsinin 2-ci 
hissəsi müəyyən edir ki, konsul təşkilatının rəsmi yazışması toxunulmazdır.  
Diplomatik poçtun ünvanına çatdırılması tapşırılan şəxslərə diplomatik kuryer deyilir. Diplomatik 
kuryer vəzifəsi 1961-ci il Vyana Konvensiyası, konsul kuryeri vəzifəsi isə 1963-cü il Vyana Konvensiyası ilə 
təsbit edilmişdir.  
Diplomatik (konsul) kuryerləri daimi və müvəqqəti (ad hoc), yalnız verilmiş diplomatik poçtun 
daşınması üçün təyin edilmiş ola bilərlər. Axırıncılara güzəştlər yalnız xidməti vəzifələrini yerinə yetirdikləri 
müddətdə şamil edilir.  
Diplomatik poçt bilavasitə mülki təyyarənin ekipajının komandirinə həvalə edilə bilər. Bu halda 
diplomatik (konsul) təmsilçilik öz nümayəndəsini diplomatik (konsul) poçtun bilavasitə və maneəsiz olaraq 
təyyarə komandirindən alınması üçün göndərə bilər. Nəzərə almaq lazımdır ki, belə hallarda təyyarə komandiri 
diplomatik kuryer sayılmır. Diplomatik kuryerin müvafiq statusa malik olduğunu təsdiq edən əsas sənəd kimi 
ona verilən kuryer vərəqi götürülür. Kuryer vərəqində diplomatik kuryerin statusu göstərilir və ona bu vərəqdə 
göstərilən qədər diplomatik poçtun maneəsiz keçirmə hüququ bildirilir.  
Kuryer vərəqinin doldurulması və təsdiq olunması qaydaları dövlətlərarası qarşılıqlı razılaşmaya əsasən 
müəyyənləşdirilir və bu barədə gömrük orqanları xəbərdar edilir. Diplomatik (konsul) kuryerin şəxsi baqajı 
gömrük baxışından azad edilir. Lakin baqajda kuryerin şəxsi istifadəsi üçün nəzərdə tutulmayan mallar, yaxud 
gətirilməsi (aparılması) mövcud qanunvericiliklə qadağan edilən malların olması gümanına əsas varsa, o zaman 
kuryerin baqajı həmin kuryerin və ya səlahiyyətli nümayəndəsinin iştirakı ilə gömrükxanada müayinə edilə 
bilər.  
Diplomatik agent üçüncü ölkə ərazisindən xidməti vəzifələrinin yerinə yetirilməsi ilə bağlı keçərkən bu 
ölkədən bütün immunitetləri alır. Bu normanın təsiri onun ailə üzvlərinə də şamil edilir.  
Maneəsiz tranzit keçidi hüququ diplomatik kuryerlərə və diplomatik poçta aid edilir.  
Beynəlxalq təşkilatların əməkdaşları üstünlük və immunitetlər barədə çoxtərəfli və ikitərəfli 
müqavilələrə əsasən, xidməti vəzifələrini yerinə yetirdikləri müddətdə funksional üstünlük və immunitetlərə 
malik olurlar. Bir qayda olaraq beynəlxalq təşkilatların rəhbər vəzifəli şəxsləri diplomatik şəxslərə bərabər 
üstünlük və immunitetlərə malik olurlar.  
İkitərəfli və çoxtərəfli beynəlxalq müqavilələrlə gömrük güzəştləri əsasən aşağıdakı təşkilatların və 
onların təmsilçiliklərinin heyəti, həmçinin onların ailə üzvləri üçün nəzərdə tutulur:  
- Birləşmiş Millətlər Təşkilatı 
- Birləşmiş Millətlər Təşkilatının Təhsil, Elm, Mədəniyyət Təşkilatı (UNESCO) 
- Birləşmiş Millətlər Təşkilatının Sənaye İnkişafı Məsələləri Təşkilatı (UNIDO) 
- Beynəlxalq Valyuta Fondu  
- Beynəlxalq Yenidənqurma və İnkişaf Bankı  
- Beynəlxalq Maliyyə Korporasiyası  
- Beynəlxalq İnkişaf Assosiasiyası  
- Avropa Cəmiyyətləri Komissiyası  
- Avropa Yenidənqurma və İnkişaf Bankı  
- Beynəlxalq Elmi-Texniki Mərkəz  
- Beynəlxalq Miqrasiya Təşkilatı  
- Beynəlxalq Qırmızı Xaç Komitəsi  
- Elmi-Texniki İnformasiya Beynəlxalq Mərkəzi  
- Beynəlxalq İnvestisiya Bankı  
- Beynəlxalq İqtisadi Əməkdaşlıq Bankı 
- digər beynəlxalq təşkilatlar. 
Qeyd etmək lazımdır ki, gömrük güzəştləri şamil olunan digər beynəlxalq təşkilatları Azərbaycan 
Respublikası Nazirlər Kabineti müəyyən edir.  
 
6.2. Gömrük nəzarəti üçün tələb olunan sənədlər və onun həyata keçirilməsi prosesində gömrük 
orqanlarının rolu  
45 
 
Mal və nəqliyyat vasitələrini gömrük sərhədindən keçirən, yaxud gömrük orqanlarının nəzarət sahəsinə 
aid fəaliyyətlə məşğul olan şəxslər gömrük nəzarəti üçün tələb olunan sənəd və məlumatları təqdim etməlidirlər.  
Gömrük nəzarəti üçün tələb olunan məlumatları gömrük orqanları vergi və digər nəzarət orqanlarından 
da ala bilərlər. Qanunvericilik gömrük orqanlarına bank və digər kredit idarələrindən mal və nəqliyyat 
vasitələrini gömrük sərhədindən keçirən şəxslərin, gömrük brokerlərinin, yaxud nəzarəti gömrük orqanlarına 
həvalə edilmiş sahələrdə fəaliyyət göstərən digər şəxslərin apardığı əməliyyatlar, hesablarının vəziyyəti barədə 
arayış və məlumatlar almaq hüququ verir.  
Gömrük nəzarəti üçün tələb olunan sənədlər təyinatına görə aşağıdakı qruplar üzrə təsnifatlandırılır: 
1. Ticarət sənədləri. Bu sənədlərə müqavilə, hesab, faktura, spesifikasiya, invoys (qiymətlərin 
siyahısı), qablaşdırılma sənədləri və s. aiddir. Gömrük nəzarətinin həyata keçirilməsi üçün müqavilələrin hər 
hansı, o cümlədən faksimil surəti və həmçinin, belə müqavilələrdən çıxarışlar da qəbul edilə bilər. Lakin 
müqavilələrin surətləri və onlardan çıxarışlar müqaviləni bağlayan təşkilatın rəhbərliyinin imzası və bu 
təşkilatın möhürü ilə təsdiqlənməlidir. Bununla belə təqdim edilən sənədlərdə məlumatların dəqiq olmadığını 
güman etməyə kifayət qədər əsas olarsa, gömrük orqanının vəzifəli şəxsləri müqavilələrin orijinal nüsxələrini 
tələb edə bilərlər. Müqavilə tərəfləri barədə məlumatların təsdiqi üçün, qeydiyyat və bank rekvizitləri 
göstərilmiş təşkilatın rəhbəri və baş mühasibi tərəfindən imzalanmış, möhürlə təsdiq edilmiş məktub-ərizə qəbul 
edilə bilər.  
2. Nəqliyyat sənədləri. Sadalanan nəqliyyat sənədlərinə əsasən mallar gömrük sərhədindən keçirilir: 
konosament (beynəlxalq gəmiçilikdə yüklərin daşınması prosesində daşıyıcı və yük sahibi arasındakı 
münasibətləri müəyyən edən sənəddir), qaimə, dəmiryol nəqliyyatı üçün - yol-daşınma cədvəlləri, vaqon vərəqi, 
təhvil cədvəlləri, baqaj qəbzləri.  
3. Gömrük sənədləri. Belə sənədlər gömrük orqanlarının vəzifəli şəxsləri tərəfindən verilir və 
şəhadətləndirilir. Gömrük bəyannamələri, təyinat gömrükxanasına təqdim edilməsi tələb olunan digər sənədlər 
(çatdırılmaya nəzarət sənədləri), gömrük təminatları altında daşınmaya buraxılmış nəqliyyat vasitələrinin 
şəhadətnaməsi, gömrük orqanları tərəfindən verilən müxtəlif icazələr, ixtisas attestatları və s. gömrük 
sənədləridir.  
4. Gömrük nəzarəti üçün tələb olunan digər sənədlər. Belə sənədlərə xarici iqtisadi fəaliyyətlə 
məşğul olmaq hüququ verən təsisat sənədləri; uyğunluq və keyfiyyət sertifikatları; digər dövlət nəzarət orqanları 
tərəfindən verilən karantin, icazə sənədləri; sərhəd buraxılış vərəqələri və s. aid edilə bilər.  
Sadalanan sənədlər mal və nəqliyyat vasitələrinin seçilmiş rejimin tələblərinə uyğun olaraq buraxılması 
və istifadə olunmasına qədər gömrük orqanının vəzifəli şəxsləri tərəfindən diqqətlə yoxlanılır. Sənədlərin 
yoxlanılmasının məqsədi, onların mövcud qanunvericilik qaydalarına uyğun olması və sənədləşməni tam əhatə 
etməsinə əmin olmaqdır.  
Gömrük orqanının vəzifəli şəxsinin deklarantdan gömrük məqsədləri üçün əlavə sənədlər tələb etmək 
hüququ var. Belə sənədlərin siyahısı gömrük orqanları tərəfindən gömrük sərhədindən keçirilən mal və 
nəqliyyat vasitələrinə gömrük nəzarətinin məqsədlərindən asılı olaraq müəyyən edilir, deklarantlar və digər 
maraqlı şəxslərin nəzərinə çatdırılır.  
Gəmilərdə gömrük nəzarətinin həyata keçirilməsi üçün lazım olan sənədlərə xüsusi tələblər qoyulur. 
Xaricdən gələn gəminin kapitanı “Kapitanın yazılı ifadəsi”ni təqdim edir. Bu sənəddə gəminin adı, onun 
bayrağı, limanın adı, gəlmə tarixi, kapitanın soyadı, ekipaj üzvlərinin sayı, sərnişin və baqajın miqdarı, yola 
düşmə limanı, valyuta, yüklərin adı və miqdarı, konosamentlər, manifestlər göstərilir.  
Gəmi şəhadətnaməsi, ekipajın siyahısı, sərnişinlərin və baqajın siyahısı (sərnişininin soyadı, adı, 
atasının adı, onun sənədinin adı və nömrəsi, vətəndaşlığı, haradan gəldiyi, əl yükünün miqdarı), gəmi 
təchizatının (ərzaq da daxildir) siyahısı və daşınan yükün sənədləri “Kapitanın yazılı ifadəsi”nə əlavə edilir.  
Təyyarələrə gömrük nəzarəti “Beynəlxalq Mülki aviasiya barədə” 1944-cü il Çikaqo Konvensiyası ilə 
reqlamentləşdirilir. Həmin Konvensiyanın 16-cı maddəsinə görə, hər bir ölkənin səlahiyyətli orqanları əsassız 
gecikməyə yol vermədən üzv ölkələrin hava gəmilərində onların enmə və qalxma vaxtını gömrük nəzarəti 
həyata keçirə bilər.  
İlk dəfə beynəlxalq daşımalarla məşğul olan hava gəmilərinə aid gömrük və digər proseduraların 
beynəlxalq standartları və tövsiyə olunan təcrübəsi 25 mart 1949-cu ildə Mülki Aviasiya Beynəlxalq 
Təşkilatının (İKAO) Şurası tərəfindən bəyənilib və “Beynəlxalq hava daşımalarında rəsmiləşdirmənin 
sadələşdirilməsi” adlı Konvensiyaya 9 saylı əlavə şəklində təsdiq edilmişdir. Bu əlavədə qeyd edilmiş 
beynəlxalq standartlara görə, tərəf-müqabil dövlətlər məlumatın digər münasib yolla alınması mümkün olan 
hallarda əsas bəyannamənin təqdim edilməsini tələb etmirlər. Eyni zamanda, hava gəmisində qalan ərzaq 
ehtiyatı barədə də yazılı bəyannamə tələb olunmur. Hava gəmisinə yüklənən və boşaldılan ehtiyatlara gəlincə, 
yazılı bəyannamə tələb edən tərəf dövlətlər öz tələblərini lazım olan məlumatlar barədə minimuma endirir və 
mümkün qədər gömrük rəsmiləşdirilməsini sadələşdirirlər. Bu halda hava gəmisi qəbul edildiyi zaman aşağıdakı 
sənədlərin təqdim edilməsi tələb olunur:  
46 
 
1) əsas bəyannamənin üç nüsxəsi;  
2) yük cədvəlinin üç nüsxəsi;  
3) bort ehtiyatlarının sadə siyahısının iki nüsxəsi. 
Sərnişin daşıyan avtonəqliyyat vasitələrinə gömrük nəzarəti həyata keçirilərkən, onları idarə edənlər 
gömrük orqanlarına daşıma üçün müvafiq icazə sənədi təqdim etməlidirlər. Bu sənədlər də aşağıdakılar 
göstərilməlidir: 
1) daşıyıcının adı və yerləşdiyi yeri;  
2) avtobus xəttinin adını; 
3)  icazənin verildiyi dövlətin ərazisində  avtobus xətti trassı göstəricilərini;  
4)  icazə verən dövlətin ərazisində sərnişinlərin mindirildiyi və düşürdüldüyü 
dayanacaqların adı;  
5)  daşınma müddəti və avtobusların hərəkət cədvəlini;  
6)  əgər icazə verən dövlətin ərazisində sərnişinlərin mindirilməsi və endirilməsi üçün 
dayanacaqlar nəzərdə tutulmuşsa, sərnişinlərin və baqajın daşınması üçün müəyyən edilmiş tarif 
ödənclərini;  
7)  daşıyıcının vəzifələrini;  
8)  icazənin qüvvədə olan müddətini;  
9)  avtobus xəttinin istismara verilmə tarixini;  
Avtomobillə yük daşımaları gömrük orqanlarına qaimə təqdim edilməsi ilə müşayiət olunur. Bu 
qaimələrdəaşağıdakılar göstərilməlidir: 
- onların tərtib edilmə yeri və tarixi; 
-  göndərənin adı və ünvanı;  
- daşıyıcının adı və ünvanı; 
- yükün daşınmaya qəbul edildiyi yer, tarixi və təhvil verilməsi nəzərdə tutulan yer; - alıcının adı 
və ünvanı; yükün qəbul edilmiş şərti işarəsi və qablaşdırılma üsulu, təhlükəli yüklər daşındıqda isə, 
onların, adətən, istifadə olunan şərti işarəsi; 
- yük yerlərinin sayı, onların markalanma işarələri və nömrələri;  
-yükün brutto və ya başqa cür ifadə edilmiş kütləsi;  
- daşınma xərcləri r.  
Lazım olan hallarda aşağıdakılar qaimədə əks etdirilə bilər:  
- boşaldılıb-yüklənmənin qadağan olduğunu göstərən tapşırıq;  
- alıcının öz öhdəsinə götürdüyü xərclər;  
- əlavə olunan xərclərin məbləği (yük təhvil verildikdə geri qaytarılan);  
- yükün elan edilmiş qiyməti; yükün sığorta edilməsi üzrə təlimat;  
- daşınmanın razılaşdırılmış müddəti, daşıyıcıya verilmiş sənədlərin siyahısı;  
- sərhəd-keçid məntəqələri.  
Bundan başqa sürücünün doldurulmuş yük vərəqəsi olmalı, gömrük orqanları tələb etdikdə o təqdim 
olunmalıdır.  
Beynəlxalq Yük Daşımaları kitabçası ilə yük daşımaları zamanı gömrük orqanlarına bu kitabçalar 
(karnetlər) təqdim olunur. Gömrük orqanlarının yükü gömrük sərhədindən keçirən şəxslərin, gömrük 
brokerlərinin, yaxud nəzarəti gömrük orqanlarına həvalə olunmuş fəaliyyətlə məşğul olan digər şəxslərin 
barəsində bank və digər kredit idarələrindən məlumat və arayış almaq hüququ Gömrük Məcəlləsi ilə təsbit 
edilmişdir.  
Gömrük nəzarəti üçün lazım olan məlumatların mənbələri kimi vergi və digər nəzarət orqanları öz 
təşəbbüsləri ilə və gömrük orqanlarının sorğusu əsasında çıxış edə bilərlər. Gömrük nəzarəti üçün istifadə 
olunan sənədlər üç ildən az olmayaraq saxlanılmalıdır.  
Gömrük sərhədinə bitişik ərazi gömrük nəzarəti zonası adlanır. Gömrük nəzarəti zonaları gömrük 
sərhəddi boyu, gömrük rəsmiləşdirilməsi aparılan, gömrük orqanları yerləşən və həmçinin Dövlət Gömrük 
Komitəsinin müəyyən etdiyi digər yerlərdə yaradılır. 
Gömrük nəzarəti zonasının rejimi yüklərin yerinin dəyişdirilməsi və onlarla davranışda qaydaların daha 
ciddi reqlamentasiyası ilə fərqlənir. Bu zonalarda istehsal və kommersiya fəaliyyəti, həmçinin malların, 
nəqliyyat vasitələrinin, digər dövlət orqanlarının vəzifəli şəxsləri də daxil olmaqla bütün şəxslərin hərəkəti 
yalnız gömrük orqanlarının icazəsi və onların nəzarəti altında həyata keçirilə bilər. Gömrük nəzarəti zonası 
rejiminin pozulmasına görə qanunvericilikdə nəzərdə tutulmuş qaydada cəza tətbiq edilir. 
Gömrük anbarlarının, müvəqqəti saxlanc anbarlarının, rüsumsuz ticarət mağazalarının əraziləri və 
xüsusi gömrük rejimlərinin təsir göstərdiyi digər ərazilər də gömrük zonası hesab edilir. 
Gömrük zonasında tikilən və qurulan anbar və digər funksional sahələrə nəzərdə tutulan əsas tələb - 
müəyyən gömrük rejimi altında yerləşdirilmiş malların gömrük nəzarətindən kənar götürülməsi və ya 
47 
 
gətirilməsini istisna etməkdir. Belə sahələrin quruluşu və təchizatı kənar şəxslərin daxil olmasına imkan 
verməməlidir. Gömrük nəzarəti gedişində gömrük nəzarəti zonasındakı operativ şəraitə vizual müşahidə mühüm 
əhəmiyyət kəsb edir. 
Vizual müşahidə - gömrük zonalarının konkret şəraitində müəyyən və qeyri-müəyyən şəxslərin 
davranışı barədə qərarı sərnişin özü qəbul edir. Belə seçim bəyanetmə aktı mənasını daşıyır və əgər gömrük 
nəzarəti həyata keçirilərkən, “yaşıl” dəhlizin seçilməsinin qeyri-qanuni olduğu aşkara çıxarsa, sərnişin hüquqi 
məsuliyyətə cəlb edilə bilər. 
«Fiziki şəxslər tərəfindən Azərbaycan Respublikasının gömrük sərhədindən keçirilən istehsal və 
kommersiya məqsədləri üçün nəzərdə tutulmayan malların ikikanallı buraxılış sistemindən istifadəsi 
zamanı («Yaşıl kanal» və «Qırmızı kanal») bəyan edilmənin sadələşdirilmiş Qaydaları»nın (DGK sədrinin  
22.04.2002-ci il tarixli 35 saylı əmri ilə təsdiq edilmişdir) 2-ci maddəsində göstərilir ki, fiziki şəxslər tərəfindən 
Azərbaycan Respublikasının gömrük sərhədindən keçirilən malların bəyan edilməsinin sadələşdirilmiş 
qaydasının həyata keçirilməsi üçün Azərbaycan Respublikasının gömrük sərhəd məntəqələrində ikikanallı 
buraxılış sistemi tətbiq edilir: «Yaşıl kanal» və «Qırmızı kanal».  
  «Yaşıl kanal» fiziki şəxslər tərəfindən malların (müşaiyət olunmayan baqajda keçirilən və poçt 
göndərişlərində göndərilən mallar istisna olmaqla) konklyudent formada bəyan edilməsi üçün nəzərdə tutulur. 
Konklyudent bəyanetmə forması fiziki şəxslər tərəfindən müşaiyət olunan baqajda və əl yükündə keçirilən 
mallara şamil edilir, o şərtlə ki:  
  a) bu malların miqdarı və dəyəri Azərbaycan Respublikasının qüvvədə olan gömrük 
qanunvericiliyi ilə həmin malların gömrük ödənişləri alınmadan keçirilməsinə yol verilən miqdar və 
dəyərindən artıq olmasın;  
  b) həmin mallara Azərbaycan Respublikasının quvvədə olan gömrük qanunvericiliyinə uyğun 
olaraq qadağalar və ya məhdudiyyətlər qoyulmasın.  
   Fiziki şəxslər «Yaşıl kanal»ı keçdikdə yazılı formada gömrük bəyannaməsi doldurulmur və verilmir. 
«Yaşıl kanal»da gömrük nəzarəti seçmə üsulu ilə aparılır. Zərurət olduqda gömrük orqanının vəzifəli şəxsləri 
«yaşıl kanal»da gömrük nəzarətinin Azərbaycan Respublikasının gömrük qanunvericiliyi ilə nəzərdə tutulmuş 
istənilən formasını tətbiq edə bilərlər. «Yaşıl kanal»da gömrük nəzarətinin ayrı-ayrı formalarının tətbiq 
edilməməsi, fiziki şəxsləri Azərbaycan Respublikasının qanunvericilik aktlarının tələblərindən irəli gələn 
vəzifələrin yerinə yetirilməsindən azad etmir.  
   «Qırmızı kanal» malların yazılı formada bəyan edilməsi üçün nəzərdə tutulur. Mütləq yazılı surətdə 
bəyan edilməli olan malların siyahısı qüvvədə olan normativ-hüquqi sənəd əsasında müəyyən edilir.  
   Yazılı gömrük bəyannaməsinin qəbulu və rəsmiləşdirilməsi qüvvədə olan qanunvericiliyə uyğun 
həyata keçirilir.  
Elm və texnikanın müxtəlif sahələrində xüsusi biliklərə malik olmadan gömrük nəzarətinin ayrı-ayrı 
forma və metodlarından (şəxsi müayinə, uçot və hesabat sisteminin yoxlanması) istifadə olunması, bəzi mal 
növlərinin və nəqliyyat vasitələrinin (xammal, minerallar, hərbi texnika və i.a.) yoxlanmasının həyata 
keçirilməsi mümkün deyil. Nəzərə alsaq ki, gömrük əməkdşları bəzi hallarda lazımi xüsusi biliklərə malik 
olmaya bilərlər. Bu halda müəyyən sahələrdə peşəkar olan mütəxəssislərin xidmətinə müraciət edilməsi təbii 
sayılmalıdır.  
Qanunvericilik gömrük orqanlarına gömrük nəzarətinin həyata keçirilməsinə kömək üçün ekspertlərin 
və digər nəzarət və hüquq-mühafizə orqanlarının, mülkiyyət forması və tabeçiliyindən asılı olmayaraq müəssisə 
və təşkilatların mütəxəssislərinin cəlb edilməsi hüququnu verir.  Mütəxəssis və ya ekspertin cəlb edilməsi 
barədə gömrük orqanının müraciəti, bu mütəxəssisin çalışdığı qurumun rəhbərliyi üçün məcburi xarakter 
daşıyır.  
Mütəxəssis və ekspertlərin cəlb edilməsi ilə bağlı xərclər, gediş-gəliş haqqı, otaqların kirayəsi, sutkalıq 
xərclər və zəhmət haqqı (əgər bu iş mütəxəssislərin xidməti vəzifələrinə daxil deyilsə), gömrük orqanları 
tərəfindən ödənilir. Gömrük orqanının çağırışı ilə dövlət mütəxəssislərinin ekspert sifətində çalışdığı müddətdə, 
orta aylıq əmək haqqı saxlanılır.  
Gömrük orqanlarının vəzifəli şəxsləri xidməti vəsiqə əsasında istənilən əraziyə və istənilən bağlı sahəyə 
- əgər bu yerlərdə gömrük nəzarətinə cəlb ediləcək mal və nəqliyyat vasitələri, gömrük nəzarəti üçün lazım olan 
sənədlər yerləşirsə, yaxud nəzarəti gömrük orqanlarına həvalə olunmuş fəaliyyət göstərilirsə, - daxil olmaq 
hüququna malikdirlər.  
Məsələn, gəminin gömrük yoxlaması zamanı gömrük orqanı nümayəndələrinin tələbi ilə həmin gəminin 
kapitanı (onu əvəz edən şəxs) gəmidə olan bütün sahələri, bölmələri, otaqları açmağa borcludur. 
Gömrük əməkdaşları - gömrük anbarlarına, müvəqqəti saxlanc anbarlarına, rüsumsuz ticarət 
mağazalarına və s. məneəsiz girə bilərlər.  
Bir sıra hallarda gömrük orqanlarının vəzifəli şəxslərinin gömrük nəzarətinə cəlb edilən fəaliyyət həyata 
keçirilən yerlərdə bilavasitə iştirakı normativ aktlarda birbaşa nəzərdə tutulur.  
48 
 
Mal və nəqliyyat vasitələrini gömrük sərhədindən keçirən şəxslərin, gömrük brokerlərinin, yaxud 
nəzarəti gömrük orqanlarına həvalə olunmuş fəaliyyətlə məşğul olan digər şəxslərin maliyyə-təsərrüfat 
fəaliyyətinin yoxlanılması - gömrük məqsədləri üçün lazım olan sənəd və məlumatların yoxlanılması kimi 
gömrük nəzarəti formalarından biridir.  
İcrasına nəzarətin gömrük orqanlarına həvalə olunduğu Azərbaycan Respublikası Qanunvericiliyinin və 
Azərbaycanın iştirakçısı olduğu beynəlxalq müqavilələrin şərtlərinin riayət edilmədiyini güman etməyə kifayət 
qədər əsas olduqda maliyyə-təsərrüfat fəaliyyətinin yoxlanılmasından istifadə olunur.  
Qanunvericilik maliyyə-təsərrüfat fəaliyyətinin yoxlanılması zamanı gömrük orqanının vəzifəli 
şəxslərinə aşağıdakı səlahiyyətləri verir:  
a) gömrük işinə və gömrük orqanlarının funksiyalarına aid olan xarici iqtisadi və digər təsərrüfat 
fəaliyyəti barədə istənilən sənədlər (bank sənədləri daxil olmaqla) və məlumatın əvəzsiz təqdim edilməsini 
tələb etmək və onlarla tanış olmaq;  
b) vəzifəli şəxslərdən və digərlərindən arayış, yazılı və şifahi izahat almaq;  
c) tikililəri möhürləmək;  
ç) müəyyən edilmiş formada tərtib edilən akt əsasında sənədləri (əgər onların yoxlanılması başqa 
bir yerdə həyata keçiriləcəksə) götürmək.  
Lazım olduğu təqdirdə gömrük orqanlarının vəzifəli şəxsləri sənədlər və məlumatla tanış olmaq üçün 
yer və vaxt müəyyən edə bilərlər. Götürülmüş sənədlər mümkün qədər qısa müddətdə qaytarılmalıdır.  
Gömrük orqanının vəzifəli şəxsləri maliyyə-təsərrüfat fəaliyyətini yoxladıqları subyektlərə qanuna zidd 
hərəkətləri ilə ziyan vurmamalıdırlar. Yoxlama nəticəsində əldə edilən bütün məlumatlar gizli sayılır.  
Gömrük nəzarətinə cəlb ediləcək mal və nəqliyyat vasitələrinin olduğu yerlər və həmçinin gömrük 
nəzarəti altında olan yerlər, gömrük nəzarəti predmetlərinin özləri gömrük orqanları tərəfindən eyniləşdirilə 
bilər. Plomb, möhür qoyulması, rəqəmli, hərfli və digər növ markalanma, eyniləşdirilmə işarələri, ştamp 
vurulması, prob və nümunələrin götürülməsi, mal və nəqliyyat vasitələrinin təsvir edilməsi, layihələrin, miqyaslı 
görünüşlərin hazırlanması, fotoqrafiya, illüstrasiya tətbiq edilməsi, mal-müşayiət sənədlərindən istifadə edilməsi 
və s. əsas eyniləşdirmə vasitələri hesab edilir.  
Beynəlxalq təcrübədə “eyniləşdirmə” vasitələri əvəzinə “gömrük təminatı atributları” məfhumundan 
istifadə edilir.  
Gömrük nəzarəti bitdikdən sonra gömrük orqanının vəzifəli şəxsləri gömrük, nəqliyyat və mal-müşayiət 
sənədlərinə müvafiq imza, ştamp, möhür qoymaqla, mal və nəqliyyat vasitələrinin gömrük sərhədindən 
keçirilərək yoluna davam etməsinə icazə vermiş olurlar.  
Ayrı-ayrı yük bağlamalarına, nəqliyyat vasitələrinin yük hissələrinə, konteynerlərə gömrük təminatı 
atributları qoyulmalıdır.  
Gömrük təminatları aşağıdakı tələblərə cavab verməlidir:  
a) möhür, ştamp, markalanma, imza izlərinin saxtalaşdırılması qeyri-mümkün olmalıdır;  
b) gözlə görünən izlər qoyulmadan gömrük təminatlarının tamlığının pozulması mümkün 
olmamalıdır;  
c) ştempeller, izqoyan materiallar, yazı vasitələri (pasta, mürəkkəb, möhür, yapışqan örtük) 
xarici iqlim təsirlərinə davamlı olmalıdır;  
ç) gömrük təminatları atributlarının izləri və qeyd edilən yazılar aydın olmalıdır;  
d) sənəd və bağlamalara gömrük təminatı atributlarının vurulması və qeydlər edilməsi minimum 
vaxt almalıdır. 
Yuxarıda qeyd olunanları bir qədər də açıqlamağa çalışaq. Daxili gömrük tranziti prosedurası üzrə 
malların daşınması zamanı plombların, möhürlərin və digər gömrük təminatlarının mövcudluğu ümumi tələblər 
sırasındadır. Mallar elə bağlamalarda, nəqliyyat vasitələrində və ya konteynerlərdə daşınmalıdır ki, onların 
daşındığı vasitələrdən çıxarılması (yaxud həmin vasitələrə nəyinsə qoyulması iz qoymadan, gömrük 
təminatlarını zədələmədən) mümkün olmasın. Malgöndərən və daşıyıcının plomblarından da istifadə edilməsinə 
müəyyən şərtlərlə yol verilir.  
Eyniləşdirilmə vasitələri yalnız gömrük orqanları tərəfindən, yaxud onların icazəsi ilə dəyişdirilə və 
məhv edilə bilər. Bu qayda mal və nəqliyyat vasitələrinin məhv edilməsi, itirilməsi üçün real təhlükə olduqda və 
kifayət qədər xarab olması hallarına şamil edilmir. Eyniləşdirilmə vasitələrinin dəyişdirilməsi (formaca), 
qoparılması, yaxud məhv edilməsi barədə təxirəsalınmadan gömrük orqanlarına məlumat verilir. Bu məlumat 
təhlükənin olduğu barədə sübutlarla möhkəmləndirilir.  
BYD tətbiq edilməklə yük daşınması zamanı gömrük orqanlarının qoyduğu möhür və plombların 
zədələnməsi, həmçinin yol boyunca malların zədələnməsi və məhvi zamanı avtonəqliyyat vasitəsinin sürücüsü 
bu barədə gömrük orqanlarına təcili məlumat verməlidir. Yaxınlıqda gömrük orqanı olmazsa, baş vermiş hadisə 
barədə protokol tərtib etmək hüququ olan digər dövlət orqanlarına məlumat verilməlidir.  
49 
 
Müvafiq orqanların nümayəndələri avtonəqliyyat vasitəsinə baxış keçirdikdən, lazım olduqda isə 
müayinə apardıqdan sonra, BYD kitabçasının nömrəsi, daşıyıcının adı, zədələnmənin xarakteri və səbəbləri, 
həmçinin yükün qorunması barədə görülmüş tədbirlər qeyd edilməklə protokol tərtib edirlər.  
Əgər gömrük orqanı yükün daşınma qaydalarının pozulduğunu müəyyən edirsə, bu halda da protokol 
tərtib olunur. Protokol onu tərtib edən orqanın nümayəndəsi və sürücü (arzu edərsə müvafiq izahat verməklə) 
tərəfindən imzalanır.  
Aksizli mallara tətbiq edilən aksiz markaları da eyniləşdirilmə vasitələri hesab edilir. 
Gömrük orqanları tərəfindən nəzarətin həyata keçirilməsi məqsədilə mallardan prob və nümunələr 
götürülür. Prob və nümunələr minimal miqdarda götürülür və əsas məqsədi malların keyfiyyət xarakteristikası 
barədə ətraflı məlumatlar əldə etməkdir.  
Problar birdəfəlik, birləşdirilmiş və yoxlama kimi 3 qrupa bölünür.  
Malların gömrük nəzarəti altında daşınması zamanı gömrük orqanları mövcud qanunvericiliyə riayət 
olunmasını təmin etmək üçün bütün lazımi tədbirləri görməlidirlər. Bu tədbirlər mal və nəqliyyat vasitələrinin 
qorunmasına zəmanət verməli, malların əsas keyfiyyət və kəmiyyət xarakteristikalarının dəyişilməz qalmasını, 
nəhayət gömrük nəzarəti altında daşınan mallara münasibətdə hər hansı qeyri-qanuni hərəkətlərin qarşısının 
alınmasını təmin etməlidir.  
Gömrük orqanları gömrük nəzarəti altında malların daşınmasının marşrut və müddətlərini müəyyən 
etmək hüququna malikdirlər. Daşınma müddətlərini təyin edərkən gömrük orqanı adi halda yerinə çatdırma 
müddətlərini, konkret nəqliyyat növünün imkanlarını, seçilmiş marşrut və digər daşınma şərtlərini nəzərə 
almaqla qərar qəbul edir.  
Daşıyıcı gömrük orqanının göstərdiyi marşrutla hərəkət etməlidir. Quru ərazidən idxal edilən bütün 
mallar, gömrük rəsmiləşdirilməsi nəzərdə tutulan gömrük orqanına leqal, yaxud gömrük yolu adlanan ən qısa 
marşrutla çatdırılmalıdır. Bilavasitə təyinatı gömrük orqanına aparan dəmir yolu, çay və s. leqal (gömrük) yolu 
hesab edilir.  
Dünya təcrübəsi gömrük əməkdaşlarına leqal yollarla hərəkət edən nəqliyyatı vasitələrini saxlamaq və 
daşınmaya əsas verən nəqliyyat sənədlərini tələb etmək hüququ verir. Belə nəzarətin məqsədi daşıyıcının öz 
yükünü təyinat gömrükxanasına aparmasına əmin olmaqdır. Misal üçün, Bakı Baş Gömrük İdarəsinin Qaradağ 
xüsusi nəzarət postu adı çəkilən və digər operativ məsələlərin həlli üçün mühüm əhəmiyyət kəsb edir.  
Gömrük orqanlarının bu hüququna, daşıyıcının mal, nəqliyyat vasitəsi və yol-nəqliyyat sənədlərinin 
müəyyən edilmiş marşrut üzrə və daşınma müddətlərinə ciddi əməl etməklə təyinat gömrükxanasına çatdırmaq 
vəzifəsi uyğun gəlir.  
Gömrük qanunvericiliyi nəzərə alır ki, malların gətirilməsi (aparılması) barədə xəbərdarlıq edildikdən 
dərhal sonra daşıyıcının mal və nəqliyyat vasitələrinin, həmçinin mal-müşayiət sənədlərinin təbii aşınma və 
itkidən başqa qablaşdırma vasitələrini və malın vəziyyətini dəyişmədən, tam qorunmaqla təyinat 
gömrükxanasına çatdırmaq vəzifəsi yaranır. Yükün müəyyən gömrük rejimi altında yerləşdirilməsi anınadək 
gömrük ödənişlərinin ödənilməsi məsuliyyəti daşıyıcının üzərinə düşür. Qəza, yaxud qarşısıalınmaz qüvvənin 
təsiri şəraitində daşıyıcı aşağıdakı hallarda məsuliyyətdən azad edilir.  
1) yükün saxlanması və ondan qeyri-qanuni istifadənin qarşısının alınması üçün tədbirlər 
görmüşsə;  
2) yaranmış vəziyyət barədə yaxınlıqdakı gömrük orqanına nəqliyyat vasitəsinin yeri dəqiq 
göstərilməklə məlumat vermişsə.  
Yüklərin gömrük nəzarəti altında daşınması zamanı qanunvericiliyə riayət edilməsi məqsədi ilə görülən 
əsas tədbirlər aşağıdakılardır:  
1) gömrük müşayiəti; 
2) gömrük daşıyıcısının xidmətlərindən istifadə edilməsi;  
3) nəqliyyat vasitələrinin müəyyən olunmuş qaydada təchiz edilməsi üzrə təşkilati-texniki 
tədbirlər kompleksi.  
Gömrük müşayiəti dedikdə mal və nəqliyyat vasitələrinin gömrük rəsmiləşdirilməsi mərhələsində elə 
daşınma üsulu başa düşülür ki, bilavasitə gömrük əməkdaşları tərəfindən müşayiət olunur. Gömrük müşayiəti 
daşınılan yüklərin yüksək qorunma dərəcəsinə və gömrük qanunvericiliyinə riayət olunmasına zəmanət verir. 
Bu tədbirin istifadə edilməsi nəqliyyat xərclərinin artmasına, gömrük kadrlarının digər işlərdən ayrılması və bu 
səbəbdən çatışmamasına gətirib çıxarır. Ona görə də gömrük müşayiətindən, digər tədbirlər gömrük nəzarətini 
təmin etmək üçün yetərli olmadıqda istifadə edilir.  
Adətən gömrük müşayiəti barədə qərarı gömrük orqanları aşağıdakı hallarda verirlər:  
1) gömrük nəzarəti altındakı malların daşınması gömrük daşıyıcısı tərəfindən həyata keçirilə 
bilmədikdə;  
2) əgər gömrük orqanı tərəfindən sərhəd müvəqqəti saxlanc anbarlarında mallara baxış 
keçirilməsi barədə qərar qəbul edilmişsə;  
50 
 
3) gömrük qanunvericiliyinə riayət edilməsinin təmin edilməsi digər üsullarla mümkün olmursa.  
Gömrük müşayiəti, malların gömrük nəzarəti altında daşınması qaydaları nəzərə alınmaqla həyata 
keçirilməlidir.  
 
 
51 
 
Mövzu 7.  
Gömrük rejimləri 
 
7.1. Malların istifadəsini nəzərdə tutan rejimlər  
Mal və nəqliyyat vasitələrinin Azərbaycan Respublikasının gömrük sərhədindən keçirilməsi bəyan 
edilən gömrük rejiminin tələblərinə uyğun olaraq icra edilməlidir.  
Gömrük rejimi - xarici iqtisadi əlaqələrin inkişafına dövlət təsirinin həyata keçirildiyi gömrük 
tənzimlənməsi vasitələrinin kompleks şəkildə kömək edən xüsusi tədbirlər sistemi və metodlarının 
məcmusudur. Deməli, gömrük rejimi gömrük məqsədləri üçün gömrük sərhədindən keçirilən mal və 
nəqliyyat vasitələrinin statusunu təyin edən qaydaların məcmusudur.  
 Gömrük rejimi gömrük qanunvericiliyinin əsas kateqoriyalarından biridir və aşağıdakıları müəyyən 
edir:  
a) keçirilməsi məqsədindən asılı olmayaraq, malların konkret yerdəyişmə qaydasını;  
b) gömrük ərazisində və ondan kənarda malların yerləşdirilməsi və onlardan istifadənin 
mümkünlüyü şərtlərini;  
c) gömrük qanunvericiliyinə görə mallardan istifadə və onların üzərində sərəncam vermək 
səlahiyyəti olan şəxslərin (belə şəxslərə «benefisiar» deyirlər) hüquq və vəzifələrini;  
ç) mal və nəqliyyat vasitələrinə və şəxslərin hüquqi statusuna tələbləri;  
Gömrük Məcəlləsinə görə, gömrük tənzimlənməsi məqsədi ilə aşağıdakı 15 gömrük rejimi növü tətbiq 
olunur;  
1. sərbəst dövriyyə üçün buraxılış; 
2. təkrar idxal;  
3. tranzit;  
4. gömrük anbarı;  
5. rüsumsuz ticarət mağazası;  
6. gömrük ərazisində emal;  
7. gömrük nəzarəti altında emal;  
8. müvəqqəti idxal (ixrac);  
9. sərbəst gömrük zonası;  
10. gömrük ərazisindən kənarda emal;  
12. ixrac;  
13. təkrar ixrac; 
14. məhv etmə;  
15. dövlətin xeyrinə maldan imtina.  
Ümumi təsərrüfat fəaliyyətində gömrük rejimlərinin roluna və yerinə görə, şərti olaraq onları iki əsas 
qrupa bölmək olar:  
1. tənzimləmə üsulları və gömrük vasitələrinin tam həcmdə tətbiq edildiyi ümumi xarakterli 
rejimlər;  
2. tənzimlənmənin gömrük-hüquq normalarından daha çevik istifadə edilməsi ilə fərqlənən və bir 
növ onların xarici iqtisadi fəaliyyət iştirakçılarının tələblərinə uyğunlaşdırılmasının nəticəsi kimi 
səciyyələnən gömrük rejimləri.  
Birinci qrupa daxil olan rejimlər iqtisadiyyat baxımından nisbətən müstəqil və bitmiş kommersiya 
əməliyyatları kimi fəaliyyət göstərir (sərbəst dövriyyə üçün buraxılış, ixrac və təkrar ixrac).  
İkinci qrupa daxil olan gömrük rejimləri (rüsumsuz ticarət mağazası, sərbəst anbar, sərbəst gömrük 
zonası, tranzit, gömrük anbarı və yerdə qalan digər gömrük rejimləri) lazımi iqtisadi mənfəət 
müəyyənləşdirməklə malların yalnız ciddi müəyyən edilmiş məqsədlərlə istifadəsinə yol verir. Belə rejimlərin 
tətbiqinə yalnız nəzərdə tutulmuş əməliyyatların keçirilməsinin iqtisadi əsasları olduqda icazə verilir. Beləliklə, 
gömrük rejimlərinin tətbiqinə icazə verilməsi məqsədli və fərdiləşdirilmiş xarakter daşıyır.  
Gömrük rejimlərinin istifadəsinin hüquqi mexanizmi gömrük orqanlarına obyektiv olaraq kifayət qədər 
səlahiyyət verilməsini nəzərdə tutur. Bu ilk növbədə öz əksini gömrük orqanı tərəfindən konkret malın müəyyən 
edilmiş gömrük rejimi altında yerləşdirilməsi barədə qərar verilməsində tapır. Yəni gömrük orqanı hər bir 
konkret halda xarici iqtisadi fəaliyyətin dövlət tənzimlənməsinin ümumi konsepsiyası baxımından bu 
əməliyyatın mümkünlüyü və məqsədəuyğunluğu nəzərə alınmaqla arzu edilən gömrük rejiminə icazə 
verilməsinə və ya icazə verilməsindən imtina edilməsinə qərar verir.  
İqtisadi gömrük rejimləri, onların benifisiarlarına qabaqcadan müəyyən edilmiş, gömrük rüsum və 
vergilərindən tam və ya qismən azad edilməsi (və ya əvvəl ödənilmişlərin qaytarılması), iqtisadi siyasət 
tədbirlərinin tətbiqi (miqdar məhdudiyyətləri və XİF-in digər qeyri-tarif tənzimləmə vasitələri) kimi iqtisadi 
güzəşt və üstünlüklər verir. 
52 
 
İqtisadi gömrük rejimlərini şərti olaraq 3 qrupda birləşdirmək olar: 
1) bilavasitə ticarət məqsədi daşıyan rejimlər (gömrük anbarı, rüsumsuz ticarət mağazası); 
2) sənaye məqsədli gömrük rejimlər (emal rejimləri); 
3) beynəlxalq daşımalar məqsədi daşıyan rejimlər (tranzit).  
İqtisadi gömrük rejimləri altında yerləşdirilən mallardan istifadənin məqsədləri və təyinatından asılı 
olaraq, aşağıdakı qruplara ayırmaq olar: 
a) malların istifadəsini nəzərdə tutan rejimlər (müvəqqəti idxal və ixrac) - bu rejimdə məhdud 
nomenklaturalı mallar öz təyinatı üzrə istifadə edilə bilər, bu zaman müvəqqəti aparılan və ya gətirilən 
malların istifadəsi onların işlənməsini və emalını istisna edir və təbii itgilərdən başqa malların mövcud 
halının digər formalarda dəyişdirilməsinə gətirib çıxarmamalıdır.  
b) anbarlaşma rejimləri (gömrük anbarı, sərbəst anbar) - bu rejimlərdə mallar istifadə edilmədən 
(saxlanmanı təmin edir əməliyyatlardan - yenidən qablaşdırma, növlərə ayırma və s.), başqa gömrük 
təyinatı alana qədər dəyişilməz halda saxlanılır;  
c) emal rejimləri (gömrük ərazisində emal, gömrük nəzarəti altında emal, gömrük ərazisindən 
kənarda emal) - bu rejimlərdə mallardan əvvəlcədən müəyyən edilmiş şərtlər və tələblər daxilində o, 
malların mövcud halının tam və ya qismən dəyişdirilməsi məqsədilə işlənilməsi və emal edilməsi üçün 
bəzi əməliyyatlardan istifadə oluna bilər.  
Gömrük rejimlərinin belə təsnifatf ilk öncə gömrük tənzimlənmə mexanizmində və onların hüquqi 
reqlamentləşdirilməsindəki müxtəlif aspektlərində - gömrük rejimlərinin seçilməsi və dəyişdirilməsi, gömrük 
nəzarətinin və gömrük rəsmiləşdirilməsinin xüsusiyyətləri, mallar və nəqliyyat vasitələrinin gömrük 
sərhədindən keçirilmə yeri və vaxtı, gömrük sərhədindən keçirilən mal və nəqliyyat vasitələrindən istifadə 
edilməsi və onlar üzərində sərəncam verilməsi aspektlərində rolunun aydınlaşdırılması üçün təcrübi əhəmiyyət 
daşıyır. 
 
7.1.1. Müvəqqəti idxal (ixrac) rejimi  
 
Müvəqqəti idxal (ixrac) rejimi elə tələblər müəyyən edir ki, onlara riayət edilməsi xarici malların 
Azərbaycan gömrük ərazisində, Azərbaycan mallarının isə ondan kənarda müvəqqəti istifadəsinə, 
iqtisadi siyasət tədbirləri tətbiq etmədən və gömrük rüsum və vergiləri ödəmədən yol verilmiş olsun.  
Müvəqqəti idxalın (ixracın) müstəqil gömrük rejimi kimi əhəmiyyəti beynəlxalq əməkdaşlığın ticarət və 
digər formalarının inkişafına olan tələblərlə müəyyən edilir.  
Bu gömrük rejimi altında yerləşdirilmiş malların statusu və eləcə də rejimin məzmunu, malların gömrük 
ərazisində və kənarda yerləşməsi və istifadəsinin müvəqqəti xarakteri ilə müəyyən edilir. Həmçinin müvəqqəti 
idxal (ixrac) edilən malların gömrük rüsum və vergilərindən tamamilə və ya qismən azad edilməsi də mühüm 
əhəmiyyət kəsb edir.  
Gömrük Məcəlləsinə görə, malların müvəqqəti idxalı (ixracı) ölkənin gömrük ərazisində və ya ondan 
kənarda gömrük rüsumlarından tamamilə və ya qismən azad olunmaqla, həmçinin iqtisadi siyasət tədbirləri 
tətbiq edilmədən mallardan istifadə edilməsinə yol verilməsindən ibarət gömrük rejimidir.  
Müvəqqəti idxal (ixrac) rejiminin tələblərini həyata keçirmək üçün Azərbaycan Respublikası Nazirlər 
Kabineti qanun qüvvəli aşağıdakı aktları qəbul edirlər:  
1) müvəqqəti idxalına (ixracına) icazə verilməyən malların kateqoriyaları barədə:  
2) müvəqqəti idxal (ixrac) edilən malların gömrük rüsum və vergilərinin ödənilməsindən tamamilə 
və qismən azad edilməsi qaydaları barədə. 
Dövlət Gömrük Komitəsi bu rejim üzrə aşağıdakı vəzifələri yerinə yetirir:  
- geri aparılma barədə öhdəliklər verilməsi və gömrük ödənclərinin ödənilməsinin təmin edilməsi 
hallarını müəyyən edir; 
- müvəqqəti idxal (ixrac) əməliyyatlarına icazə verilməsi qaydalarını müəyyən edir;  
- bəzi kateqoriyalı mallar üçün müvəqqəti idxalın (ixracın) hüquq müddətlərini dəyişdirir. 
Bu rejim altında yerləşdirilən mallar elə istifadə edilməlidir ki, rejim bitdikdə onlar, qeyd edildiyi kimi, 
təbii aşınma və itkilər nəzərə alınmaqla, dəyişilməmiş halda olsun. Bu tələb müvəqqəti gətirilən (aparılan) 
mallardan istifadəni məhdudlaşdırır, onların işlənilməsi və emal edilməsi əməliyyatlarını istisna edir.  
Müvəqqəti idxal (ixrac) rejimi altında yerləşdirilən mallar rejimin benefisiarının sərəncamında qalır.  
Rejimin benefisiarına onun hüquqları ilə bərabər, statusunu təyin edən, gömrük rejimi ilə müəyyən 
edilən əlavə öhdəliklərdə nəzərdə tutulur. Müvəqqəti gətirilən (aparılan) mallardan istifadə edilməsinə onların 
müvəqqəti idxalına (ixracına) verilmiş icazədə nəzərdə tutulmuş qaydada yol verilir. Benefisiar, bir qayda 
olaraq, bu mallardan mənfəət götürmək üçün istifadə edə bilməz. Bu məhdudiyyət müvəqqəti idxalına (ixracına) 
icazə verilən malların bütün nomenklaturasına aid edilir.  
53 
 
Gömrük orqanlarının icazəsi olmadan bu mallar ödənc və özgələşdirmə predmeti ola bilməz. Mallar bu 
rejim altında yalnız müəyyən edilmiş müddətdə qala bilər. Bu müddətin uzadılmasına müstəsna hal kimi baxılır. 
Müddət qurtardıqdan sonra, malları müvəqqəti idxal (ixrac) edən rejimin bitməsi üzrə müəyyən edilmiş 
proseduraları yerinə yetirməlidir.  
YGB-də göstərilmiş müvəqqəti idxal (ixrac) müddətinin uzadılmasına, deklarantın yazılı müraciəti ilə 
baxılır. Adətən bu halda yeni YGB tərtib edilmir. Qəbul edilmiş qərar gömrük orqanlarının səlahiyyətli şəxsi 
tərəfindən deklarantın ərizəsində qeyd edilir. Müsbət qərar qəbul edildikdən sonra müvafiq qeydlər YGB-yə 
daxil edilir.  
Gömrük Məcəlləsi müvəqqəti idxal (ixrac) rejiminin tətbiqinin icazəvermə qaydasını müəyyən edir. 
Həmçinin mühüm əhəmiyyət kəsb edən məhdudlaşdırma tədbiri müəyyən edilir: malların eyniləşdirilməsini 
(identifikasiyasını) təmin etmək mümkün olmadıqda, bu rejimin tətbiqinə icazə verilmir. Yük gömrük 
bəyannaməsinin gömrük orqanı tərəfindən qəbul edilməsi, müvəqqəti idxal rejiminə icazə verilməsi kimi başa 
düşülür.  
Bəzi hallarda, məsələn, gömrük ərazisinə müvəqqəti gələn (gedən) şəxslər (turistlər, ezam olunanlar və 
s.) tərəfindən şəxsi istifadə üçün gətirilən (aparılan) əşyalar üçün YGB doldurulması nəzərdə tutulmur. Bu 
hallarda müəyyən edilmiş digər sənəd formaları istifadə edilir. Belə sənədlər bir tərəfdən gömrük nəzarətinin 
həyata keçirilməsini təmin edir, digər tərəfdən malları keçirən şəxsin məqsədlərini əks etdirir.  
Müvəqqəti idxal (ixrac) edilən malların gömrük rəsmiləşdirilməsi üçün qanunvericilikdə gömrük yığımı 
alınması nəzərdə tutulmuşdur.  
Müvəqqəti idxal (ixrac) rejiminə icazə verilməsinin başlıca şərti - əvvəllər ixrac (idxal) edilmiş malların 
geri qaytarılmasıdır. Bu mallar təbii aşınma, daşınma və saxlanılmanın normal şəraitində təbii itki nəticəsində 
baş vermiş bəzi cüzi dəyişikliklər nəzərə alınmaqla, dəyişilməz şəkildə geri qaytarılmalıdır. Gömrük orqanı 
müəyyən edilmiş qaydalara riayət edilməsinin zəmanəti kimi müvəqqəti idxal (ixrac) rejiminə icazəni geri 
aparılma (gətirilmə) və gömrük ödənclərinin ödəniləcəyi barədə öhdəliklərlə bağlaya bilər.  
Dövlət Gömrük Komitəsi müvəqqəti idxalına (ixracına) icazə verilməyən malların kateqoriyalarını 
müəyyən edir. Belə kateqoriyalı mallarla, adətən kvotalaşdırılan mallar, sənaye tullantıları, ərzaq malları, 
içkilər, tütün məmulatı və s. aid edilir.  
Müvəqqəti idxalına (ixracına) icazə verilən malları şərti olaraq, verilən güzəştlərin miqdarı və bu 
gömrük rejimi altında yerləşdirilməsi qaydasından asılı olaraq, iki qrupa ayırmaq olar:  
1. Əgər malların müvəqqəti idxalı (ixracı) hər hansı neqativ nəticələrə gətirib çıxarmırsa və 
gömrük orqanları tərəfindən icazə verilməyən məqsədlərlə istifadə edilməsi istisna edilirsə, onda həmin 
mallara minimal tələblər qoyulur və gömrük rüsum və vergilərindən tam azad edilir.  
2. Digər hallarda rejimin şərtləri bir qədər ağırlaşdıraraq müvəqqəti idxala (ixraca) gömrük 
ödənişlərindən qismən azad edilməklə icazə verilir.  
Gömrük Məcəlləsinə görə müvəqqəti idxalın (ixracın) müddəti iki ildən artıq olmamalıdır . Gömrük 
orqanları malların bu gömrük rejimi altında yerləşdirilməsinə icazə verərkən, konkret müddət məyyən edir. Bu 
müddət ərzində mallar onların daşınmasında məqsədləri və şəraiti nəzərə alınmaqla, müvəqqəti olaraq gömrük 
ərazisində (və ya ondan kənarda) qala bilərlər. Bununla birlikdə məcəllədə müvəqqəti idxal (ixrac) üçün 
müddətin uzadılması imkanı nəzərdə tutulur. Müddətin uzadılması qaydası Dövlət Gömrük Komitəsi tərəfindən 
müəyyən olunur.  
DGK ayrı-ayrı mal kateqoriyaları üçün daha az və daha çox müddət müəyyən edə bilər. Gömrük 
Məcəlləsi müvəqqəti idxal (ixrac) rejiminin iki tipini müəyyən edir: 1) gömrük rüsum və vergilərindən tam 
azad edilən;  
2) qismən azad edilən. 
İqtisadiyyat nöqteyi-nəzərindən baxıldıqda, müvəqqəti idxal (ixrac) edilən malların gömrük rüsum və 
vergilərindən tam azad edilməsi, bəzi hallarda belə mallardan istifadə edənlər üçün analoji mallardan ümumi 
əsaslarla istifadə edən şəxslərlə müqayisədə, əsassız olaraq, daha güzəştli şərait yaradır. Belə ziddiyyətlərin, 
baxılan gömrük rejiminin tətbiq sahəsini məhdudlaşdırmadan, aradan qaldırılması üçün qanunvericilikdə 
gömrük rüsum və vergilərindən qismən azad edilməklə müvəqqəti idxal (ixrac) rejimindən istifadə edilməsi 
nəzərdə tutulmuşdur.  
Müvəqqəti idxal (ixrac) rejiminin bu tipi aşağıdakı hallarda tətbiq edilir:  
a) müvəqqəti idxal (ixrac) edilən mallara gömrük rüsum və vergilərindən tam azad etmə tətbiq 
oluna bilmədikdə;  
b) müvəqqəti idxal (ixrac) gömrük rejiminin benefisiarı tərəfindən gömrük rüsum və 
vergilərindən tam azad edilmənin şərtlərinə riayət edilmədikdə;  
c) gömrük rüsum və vergilərindən tam azad edilməklə müvəqqəti idxal müəyyən edilmiş müddət 
həddinin uzadılması barədə məsələ qaldırıldıqda;  
54 
 
ç) başqa əsaslarla müvəqqəti idxal (ixrac) rejimində yerləşdirilmiş mallar üçün verilmiş, gömrük 
rüsum və vergilərindən azad edilmə kimi güzəştlərin təsir müddəti bitdikdə.  
Gömrük rüsum və vergilərindən qismən azad edilməni nəzərdə tutan ikinci tip müvəqqəti idxal (ixrac) 
gömrük rejimi milli iqtisadiyyatın maraqlarının qorunması üçün müəyyən təminatlar yaratmağa imkan verir. O, 
həmçinin rejimdən istifadənin özünəməxsus iqtisadi məhdudiyyətlərini müəyyən edir. Belə ki, bu halda gömrük 
vergiqoyma həcmi malların gömrük ərazisində (ondan kənarda) müvəqqəti istifadə müddətinin davamiyyəti ilə 
mütənasibdir.  
Müvəqqəti idxal (ixrac) rejimi müəyyən edilmiş müddətlər qur- tardıqda və rejimdə yerləşdirilmiş 
mallar geri aparıldıqda (gətirildikdə), yaxud müddətləri bitməmiş mallar gömrük rejimləri altında 
yerləşdirildikdə bitmiş olur. Rejimin bitməsi üzrə proseduralar müəyyən edilmiş qaydada yerinə yetirildikdən 
sonra, malları müvəqqəti idxal (ixrac) edən şəxs rejimin benefisiarı kimi onun üzərinə qoyulmuş vəzifələrdən 
azad olur. Əks halda, o, gömrük rejimindən istifadə edilməsi qaydalarının pozulmasına görə məsuliyyət daşıyır. 
Əgər müvəqqəti idxal (ixrac)  edilmiş mallar müddətin bitməsinə qədər geri qaytarılmışsa, onlar gömrük 
orqanlarına məxsus müvəqqəti saxlanc anbarlarına və ya gömrük orqanları tərəfindən müəyyən edilən digər 
yerlərə yerləşdirilməlidirlər (GM maddə 72). 
Rejimin bitməsinin rəsmiləşdirilməsini, bir qayda olaraq, müvəqqəti idxala (ixraca) icazə vermiş 
gömrük orqanı həyata keçirir. 
Rejimdən istifadə edilməsinin qayda və şərtlərini pozmaqla müvəqqəti idxal (ixrac) etmiş şəxs 
pozuntunun xarakterinə görə inzibati hüquqi və ya cinayət-hüquqi məsuliyyətə cəlb edilə bilər.  
Müvəqqəti idxal (ixrac) edilmiş malların məhv edilməsi, qaytarılması mümkün olmayan itirilməsi, 
qarşısıalınmaz qüvvənin təsiri altında və ya aşınma nəticəsində çatışmazlıq və digər hallar rejimin müəyyən 
olunmuş qaydada başa çatdırılmasını qeyri-mümkün edir. Müvəqqəti idxal (ixrac) etmiş şəxs bu halda o şərtlə 
məsuliyyətdən azad edilir ki, hadisələr qarşısı alınması mümkün olmayan (təbii fəlakət, müharibə və s.) 
faktorların təsiri altında baş vermiş olsun. Bu zaman rejimin benefisiarı rejimə icazə vermiş gömrük orqanına 
lazım olan müəyyən olunmuş qaydada sənədləşdirilmiş fors-major faktını təsdiq edən bütün sənədləri təqdim 
etməlidir (Azərbaycan Respublikasının xarici ölkələrdəki konsulluq idarələrinin təsdiqedici sənədi, Ticarət-
Sənaye Palatasının şəhadətnaməsi və i.a.). bu məqsədlə fors-major şəraitinin baş verməsi üzrə sübutların təmin 
edilməsi üçün notarial hərəkətlər icra oluna bilər (şahidlərin dindirilməsi, ekspertizaya göndəriş və s.). 
Müvəqqəti idxalın (ixracın) hüquqi tənzimlənməsində beynəlxalq müqavilə və sazişlərin normaları 
mühüm yer tutur. Bu aktlarda şərh edilən rejimin tətbiqinin müxtəlif məsələlərinin kompleks reqlamentasiyası 
öz əksini tapır. Müvəqqəti idxalın (ixracın) beynəlxalq hüquqi tənzimlənməsinin əsas forması dövlətlərarası 
ticarət-iqtisadi, elmi-texniki əməkdaşlıq və s. münasibətlərdir. Gömrük qanunvericiliyinin təkmilləşdirilməsi 
işində toplanmış beynəlxalq gömrük tənzimlənməsi təcrübəsindən tam istifadə edilməsi, tətbiq edilən gömrük 
rəsmiləşdirilməsi sənədlərinin beynəlxalq praktikaya uyğunlaşdırılması və tanıdılması üçün Azərbaycan 
Respublikasının mühüm beynəlxalq gömrük sazişlərinin iştirakçısı olması müasir mərhələdə aktual məsələ kimi 
qarşıda durur.  
 
 
7.2. Anbarlaşma rejimləri  
 
7.2.1. Gömrük anbarı rejimi 
 
Gömrük Məcəlləsinə görə, gömrük anbarı gətirilən malların saxlanc dövründə gömrük rüsumları, 
vergilər alınmadan və mallara iqtisadi siyasət tədbirləri tətbiq edilmədən onların gömrük nəzarəti altında 
saxlancından, ixrac gömrük rejiminə uyğunlaşdırılması nəzərdə tutulan malların isə bu məcəllədə 
nəzərdə tutulan güzəştlər verilməklə gömrük nəzarəti altında saxlanılmasından ibarət gömrük rejimidir. 
Diqqət etmək lazımdır ki, “gömrük anbarı” və “gömrük anbarı rejimi anlayışları qatışdırılmasın. 
Gömrük anbarı - müəyyən gömrük rejimi altında və müəyyənləşdirilmiş qaydada malların yığılmasına 
imkan verən yerdir. Hərçənd ki, çox zaman bu elə gömrük anbarlaşdırılması rejiminin özü olur. Bununla belə, 
bəzi hallarda bu cür anbarda başqa gömrük rejimləri altında yerləşdirilmiş mallar və ümumiyyətlə gömrük 
rejimi tətbiq edilməyən mallar da saxlana bilər (məsələn, gömrük orqanları tərəfindən təsis edilmiş anbarlarda 
xarici ticarət obyekti olmayan mallar saxlanıla bilər). 
Sahibkarlıq və xarici ticarət fəaliyyəti üçün gömrük anbarının əhəmiyyəti ondadır ki, bir tərəfdən bu 
rejimdə yerləşdirilmiş mallar tamamilə gömrük və vergi tənzimləmələrinin təsiri altına düşmüş olur, digər 
tərəfdən xüsusi gömrük əməliyyatları ilə gömrük rüsumunun tutulması və ya qeyri-tarif tənzimlənməsi tədbirləri 
(kvotalaşdırma, lisenziyalaşdırma, icazələr) yalnız konkret sövdələşmə faktı üzrə mümkün olur. Xarici ticarət 
təcrübəsində bəzi hallarda malların idxalı anında hələ məlum olmur ki, gətirilən mallarla necə rəftar ediləcəkdir. 
Malların gömrük anbarına yerləşdirilməsi xarici ticarət əməliyyatlarının aparılmasını asanlaşdırır. Çünki iş 
55 
 
adamına imkan verir ki, uyğun mal bazarı konyukturası ilə digər faktorlar arasında seçim imkanı əldə etməklə, 
xarici malın sərhəddən kənara göndərilməsi və ya milli bazarda satılması şərtlərini araşdırsın.  
Gömrük anbarı rejimindən istifadə edilməsi imkan verir ki, xarici bazardakı təklif daha çox mənfəət vəd 
etdiyi zaman irihəcmli alqı (tədarük) əməliyyatı aparılsın, xarici bazarlarda satışı isə, tələbatın yüksək olduğu 
zaman həyata keçirilsin. Bu mənfəət qanunvericiliyin malın son təyinatını müəyyən etmək üçün sahibkara qərar 
qəbul etməyə imkan verən möhlət ilə müəyyən edilir.  
Gömrük anbar rejiminin həm idxalatçı, həm də ixracatçı üçün öz üstünlükləri var. İxrac zamanı mal 
sahibi malın ölkədən çıxarılması ilə əlaqədar olan gömrük əməliyyatlarını, xarici bazarın tələbatı və nəqliyyat 
vasitələri imkanı nəzərə alınmaqla, qabaqcadan aparmaq imkanı əldə edir.  
İdxal zamanı gömrük anbarlaşdırılması rejimi mal sahibinə imkan verir ki, mal sahibi iri partiyalar 
gətirərkən gömrük ödənişlərinin tam həcmdə birdəfəlik verilməsindən azad ola bilsin. Bu rejimdə gətirilmiş 
mallar üçün gömrük ödənişlərinin nəzərdə tutulmaması imkan verir ki, sahibkar, az müddətdə satışa zəmanət 
olmadan, bəzi hallarda kifayət qədər böyük məbləğdə vəsaiti (gömrük rüsum və yığımları üçün) dondurulmuş 
vəziyyətdə saxlamaqdan canını qurtarsın.  
Gömrük anbarı rejiminin tətbiqi gömrük anbarı haqqında əsasnamə və gömrük anbarlarının təsis 
edilməsi qaydaları hazırlanmaqla həyata keçirilir.  
“Gömrük anbarları haqqında” Əsasnamə Dövlət Gömrük Komitəsi sədrinin 11.XI.1998-ci il tarixli 
64 saylı əmri ilə təsdiq edilmiş və 24 noyabr 1998-ci ildə AR Ədliyyə Nazirliyində qeydə alınmışdır (Qeydiyyat 
№ 135). 
Azərbaycan Respublikasının prezidenti H.Ə.Əliyevin 11.IX.2002-ci il tarixli “Azərbaycan 
Respublikasında sahibkarlığın inkişafına dövlət himayəsi sahəsində əlavə tədbirlər haqqında” Fərmanı ilə 
gömrük anbarının yaradılması sahəsindəki çətinliklər aradan qaldırılmış və gömrük anbarının yaradılması 
zamanı olan bürokratik əngəllər demək olar ki, tamamilə ləğv edilmişdir. 
İstənilən mallar gömrük anbarı rejimi altında yerləşdirilə bilər. Azərbaycan Respublikasına gətirilməsi 
və Azərbaycan Respublikasından aparılması qadağan olunmuş mallar, həmçinin siyahısı Azərbaycan 
Respublikasının gömrük işini aparan icra hakimiyyəti orqanı tərəfindən müəyyənləşdirilən mallar istisna edilir.  
Başqa mallara ziyan vura bilən və ya xüsusi saxlanc şəraiti tələb edən mallar xüsusi təchiz edilmiş 
yerlərdə saxlanılmalıdır.  
Gömrük anbarına mallar gömrük orqanlarının səlahiyyətli vəzifəli şəxslərinin iştirakı və icazəsi ilə 
yerləşdirilə bilər. Bu zaman gömrük orqanına aşağıdakı sənədlər təqdim edilir:  
1) gömrük yük bəyannaməsi;  
2) yük və malların - müşayiət sənədləri (qaimələr, konosamentlər, spesifikasiyalar, hesab-
fakturalar və s.); 
3) gömrük sənədləşmələri və gömrük nəzarəti üçün vacib olan digər sənədlər. 
Gömrük anbarına yerləşdirilən mallara sertifikat tələb olunmur.  
Gömrük anbarında bəzi spesifik, digər mallara təsir edə biləcək və ya xüsusi anbarlaşdırma şəraiti tələb 
edən mallar üçün bəzi bölmələr və ya sahələr təşkil edilə bilər. Anbarın təsisçisindən və təsis məqsədindən asılı 
olaraq gömrük anbarları açıq və qapalı tipli ola bilərlər.  
Açıq tipli gömrük anbarı istənilən şəxslərin istifadəsi üçün imkan yaradır. 
Qapalı tipli gömrük anbarları yalnız müəyyən şəxslərin mallarının saxlanılması üçün nəzərdə tutulur.  
Anbarın sahibi qapalı tipli gömrük anbarı təsis edilməsinin məqsədəuyğunluğunu əsaslandırmalıdır.  
Gömrük orqanlarının razılığını aldığı təqdirdə, anbarın sahibi gömrük anbarlaşdırılması rejimi altında 
saxlanılması nəzərdə tutulan malların siyahısını müəyyən edir və tələb olunduqda gömrük orqanının müəyyən 
etdiyi həcmdə bank zəmanəti təqdim edir. 
Gömrük anbarının ərazisi gömrük nəzarət zonasıdır və bu rejimin də pozulmasına görə qüvvədə olan 
gömrük qanunvericiliyi ilə müəyyən edilmiş cəza tədbirləri nəzərdə tutulur.  
Gömrük anbarının quruluşu və təchizatı malların gömrük nəzarətindən kənar gətirilməsi və çıxarılması 
imkanlarını istisna etməlidir. Anbarın ərazisi elə qapanmalıdır (əhatə edilməlidir) ki, kənar şəxslərin gömrük 
nəzarəti altında olan mallara yaxınlaşmasını istisna etsin.  
Anbar sahibi:  
1) saxlanmağa verilmiş malların gömrük nəzarətindən kənar götürülməsi imkanını istisna etməlidir;  
2) gömrük nəzarətinin həyata keçirilməsini çətinləşdirməməlidir; 
3) gömrük anbarının təsis edilməsi üçün verilən icazənin şərtlərini yerinə yetirməlidir;  
4) gömrük anbarından istifadə proseduralarındakı tələblərə riayət etməlidir;  
5) gömrük orqanının bütün qanuni tələblərini, o cümlədən bu orqan əməkdaşlarının malların saxlandığı 
yerə buraxılmasını təmin etməlidir; 
6) anbarda saxlanılan malların uçotunu aparmalı və hesabat təqdim etməlidir.  
Gömrük anbarının sahibinin aşağıdakı hüquqları vardır: 
56 
 
1) gömrük anbarlaşdırılması üzrə göstərdiyi xidmətin qarşılığını tələb edə bilər;  
2) anbarda saxlanılan mallarda qanunvericiliklə müəyyən edilmiş əməliyyatlar apara bilər.  
Gömrük anbarı sahibi və malını saxlanmağa verən şəxs arasındakı münasibətlər müqavilə əsasında 
qurulur. Saxlanma müqaviləsinin real xarakteri malın saxlanmağa verilməsi anından qüvvəyə minməsini 
nəzərdə tutur. Bu əməliyyat gömrük anbarında saxlanan kitabda gömrük əməkdaşının təsdiqi ilə qeydiyyata 
salınır.  
Mal sahibinin seçdiyi gömrük rejimi üzrə gömrük ödəncləri ödənildikdən sonra malın sahibinə verilmə 
anından müqavilə üzrə öhdəlikləri yerinə yetirilmiş sayılır. Malın verilməsi gömrük əməkdaşı tərəfindən 
şəhadətləndirilməlidir.  
Açıq tipli gömrük anbarında saxlanma müqaviləsi anbar şəhadətanaməsi şəklində rəsmiləşdirilir: birinci 
nüsxə gömrük anbarında saxlanılır və malın geri verilməsi üçün əsas rolu oynayır; ikinci nüsxə malı saxlanmağa 
verən şəxsə təqdim edilir; üçüncü nüsxə maliyyə hesabatları üçün istifadə edilir. Gömrük orqanı adından anbar 
şəhadətnaməsi gömrük anbarının müdiri tərəfindən, gömrük orqanının baş mühasibinin müavini tərəfindən, 
həmçinin maddi-məsul vəzifə tutan və bilavasitə malı anbara yerləşdirən vəzifəli şəxs tərəfindən imzalanır. 
Anbar şəhadətnaməsində digər vacib informasiya ilə yanaşı saxlanmağa verilmiş malların sərbəst bazar 
qiymətləri ilə müəyyən edilən dəyəri göstərilməlidir. Bu xüsusiyyət anbar sahibinin günahı ucbatından 
saxlanmağa verilmiş malın itirilməsi, çatışmamazlığı və zədələnməsi və ya zay olması zamanı vurulmuş zərərin 
miqdarını müəyyən etmək üçün istifadə olunur.  
Gömrük anbarında saxlanılan malların olduğu kimi qalmasını təmin etmək üçün həmin mallar üzərində 
aşağıdakı əməliyyatlar aparıla bilər:  
1) təmizləmə və malların mühafizəsinin təmin edilməsi üzrə tədbirlər;  
2) havasının dəyişdirilməsi;  
3) qurudulma;  
4) ən münasib saxlama temperaturunun yaradılması;  
5) qoruyucu qablaşdırmaya yerləşdirilməsi;  
6) qoruyucu sürtgü və konservantlar çəkilməsi;  
7) daşınmadan əvvəl korroziya əleyhinə örtüklə örtülməsi.  
Gömrük anbarında yerləşdirilmiş malların satışının və daşınmasının hazırlanması və digər məqsədlər 
üçün (məsələn prob və nümunələr götürülməsi) də bir sıra əməliyyatlar aparıla bilər (məsələn, çeşidləmə, 
nömrələmə və s.). Mallar üzərində aparılan bütün əməliyyatlar, həmin malların XİF-in mal nomenklaturası üzrə 
təsnifatının rəqəm kodunun 9-cu işarəsi səviyyəsində dəyişməsi ilə əlaqədar keyfiyyətini dəyişməməlidir.  
Malların satışa və daşınmağa hazırlanması əməliyyatları yalnız gömrük orqanının icazəsi ilə 
mümkündür.  
Gömrük anbarı sahibinin hüquqi statusunun təyin edilməsində xüsusi yeri gömrük ödənişlərinin 
ödənməsi ilə bağlı məsələlər tutur.  
Gömrük rüsumlarının, vergilərinin və digər gömrük yığımlarının ödənməsi üçün məsuliyyəti:  
a) malların açıq tipli gömrük anbarlarında yerləşdirilməsi zamanı malı anbara yerləşdirən şəxs; 
b) malların qapalı tipli gömrük anbarlarında yerləşdirilməsi zamanı gömrük anbarının sahibi daşıyır. 
Gömrük orqanı anbar sahibi ilə birgə gömrük nəzarətinin təşkili zamanı gömrük anbarına daxil olmağa 
icazəsi olan işçilərin siyahısını hazırlayır. Gömrük nəzarətinin təmin edilməsi məqsədi ilə gömrük orqanı tikilini 
iki bağlama qurğusu (qıfıl və ya digər) ilə təchiz edilməsini tələb edə bilər. Bu zaman bir qurğunun istifadəsi 
gömrük orqanının sərəncamında qalır.  
Anbarın sahibi gömrük orqanının əməkdaşları üçün təmənnasız əsnada gömrük nəzarəti zonasında 
(gömrük anbarının ərazisində) iş yeri təşkil etməli, onlar üçün tam təchiz edilmiş xüsusi iş otağı ayırmalı, 
nəqliyyat və rabitə ilə təmin etməlidir.  
Gömrük nəzarətinin təşkili anbar zonasının təchiz edilməsi, tikililərin və onları əhatə edən ərazinin 
qorunması, buraxılış rejiminin təşkili anbar sahibinin vəsaiti hesabına həyata keçirilir.  
 
7.2.2. Sərbəst anbar rejimi 
 
Sərbəst anbar gömrük rejiminin əsas məqsədi, xarici malları müəyyən edilmiş ərazi sərhədləri 
daxilində və ya binalarda gömrük rüsum və vergiləri alınmadan, həmçinin bu mallara iqtisadi siyasət 
tədbirləri tətbiq edilmədən yerləşdirilməsindən ibarətdir. 
Bu gömrük rejimi altında ərazisinə gətirilməsi və aparılması qadağan olunan mallar da yerləşdirilə bilər.  
Sərbəst anbar Azərbaycan Respublikasının Dövlət Gömrük Komitəsindən icazə alındıqdan sonra təsis 
edilə bilər. 
57 
 
Azərbaycan Respublikasıın Nazirlər Kabinetinin müəyyən etdiyi qaydalarla Azərbaycan 
Respublikasının Dövlət Gömrük Komitəsi sərbəst anbar təsis etmək üçün icazə verir və onun fəaliyyət 
müddətini müəyyən edir.  
Sərbəst anbarı təsis etmək üçün icazə verilməsinə görə Azərbaycan Respublikası Nazirlər Kabinetinin 
müəyyən etdiyi miqdarda yığım alınır.  
Sərbəst anbarı təsis etmək üçün icazəni verən DGK onu ləğv edə, geri ala, habelə onun fəaliyyətini 
dayandıra bilər.  
Sərbəst anbar sahibi Gömrük Məcəlləsinin tələblərinə riayət etmədikdə və ya anbarın qalması daha 
Azərbaycan Respublikasının iqtisadi siyasətinə uyğun gəlmədikdə icazə geri alınır.  
Sərbəst anbar sahibinin öz hüquqlarından sui-istifadə etməsi haqqında kifayət qədər əsaslar olduqda, 
icazənin fəaliyyəti üç aya qədər müddətdə dayandırıla və ya ləğv edilə bilər. İcazənin ləğv edilməsi, geri 
alınması və ya fəaliyyətinin müvəqqəti olaraq dayandırılması haqqında qərar qəbul edildiyi tarixdən qüvvəyə 
minir.  
İcazə ləğv edildikdə və ya geri alındıqda onun verilməsinə görə alınmış yığımlar qaytarılmır.  
Sərbəst anbar təsis edilməsi üçün nəzərdə tutulan bina və ya başqa yer, gömrük nəzarətini təmin etmək 
məqsədilə lazım olan qaydada qurğu emalı, zəruri olduqda onlar iki bağlayıcı qurğu ilə təchiz edilməli və həmin 
qurğulardan biri Azərbaycan Respublikası gömrük orqanının sərəncamında olmalıdır.  
Sərbəst anbar sahibinin vəzifələri:  
1) anbarda olan malların gömrük nəzarətindən kənar götürülməsinə yol verməmək 
2) gömrük nəzarətinin həyata keçirilməsini çətinləşdirməmək;  
3) sərbəst anbar təsis edilməsi üçün verilən icazənin şərtlərinə riayət etmək, gömrük nəzarətinin və 
gömrük rəsmiləşdirilməsinin həyata keçirilməsi üçün Azərbaycan Respublikası gömrük orqanlarının vəzifəli 
şəxslərinin sərbəst anbarlara daxil olmalarına şərait yaratmaq, Azərbaycan Respublikası gömrük orqanlarının 
qanuni tələblərini yerinə yetirmək.  
Gömrük Məcəlləsinə görə anbar sahibi: 
a) sərbəst anbar təsis edilməsi üçün verilən icazənin şərtlərini yerinə yetirməlidir;  
b) gömrük orqanlarının tələblərini yerinə yetirməli, gömrük orqanının vəzifəli şəxslərinin saxlanan 
malları təmas və müayinə edə bilməsini təmin etməli, bu şəxslərə gömrük rəsmiləşdirilməsi və gömrük 
nəzarətinin həyata keçirilməsi üçün təmannasız otaq, avadanlıq və rabitə vasitələri verməlidir;  
c) gömrük nəzarətinin həyata keçirilməsini çətinləşdirməməlidir; 
ç) anbardakı malların gömrük nəzarətindən kənar götürülməsi imkanını istisna edilməlidir. 
Bu məqsədlə sərbəst gömrük anbarı üçün nəzərdə tutulmuş tikili və ya başqa bir yer gömrük nəzarətini 
təmin etmək üçün düzəldilməli, lazım olduqda ikiqat bağlayıcı vasitələr (qıfıl və s.) ilə təchiz etməlidir. 
Bağlayıcı vasitələrdən biri gömrük orqanlarında qalmalıdır.  
Gömrük Məcəlləsinə görə, bu gömrük rejimi altında yerləşdirilmiş mallardan pərakəndə satış istisna 
edilməklə, istehsal və digər kommersiya əməliyyatlarında istifadə etmək olar. Bu rejim altında yerləşdirilmiş 
malların xarakterindən asılı olaraq, ayrı-ayrı qadağan və məhdudiyyətlər tətbiq edilə bilər. Bu cür qadağan və 
məhdudiyyətləri sərbəst anbar barədə DGK müəyyən edir.  
Bu rejimin təyinatına görə, xarici və yerli malların yerləşdirilməsi üçün gömrük rüsum və vergiləri 
tutulmur. Əgər mallar sərbəst anbardan ölkənin gömrük ərazisinə gətirilirsə və ya kənara aparılarsa, onda 
nəzərdə tutulmuş yığım və rüsumlar ödənilməlidir.  
Sərbəst anbarlarda yerləşdirilmiş mallar ixrac üçün nəzərdə tutulmuşsa, gömrük rüsumları və 
vergilərindən azad edilir. Əgər maldan 6 ay ərzində ölkədən faktiki çıxarılarsa, onda ödənilmiş vergi və 
rüsumlar geri qaytarılır. 
Sərbəst anbar aşağıdakı hallarda ləğv edilə bilər:  
1) sərbəst anbarın təsis edilməsi üçün verilmiş icazənin vaxtı qurtardıqda;  
2) anbar sahibinin istəyi ilə;  
3) icazə ləğv edildikdə;  
4) icazə geri alındıqda. 
Sərbəst anbarın ləğv edilməsi haqqında qərar qəbul edildiyi andan, o qanuna əsasən müvəqqəti saxlanc 
anbarına çevrilir. Belə anbarda mallar maksimum yarım il saxlanıla bilər.  
 
7.3. Emal rejimləri 
 
Mallar, beynəlxalq mübadilə obyekti olduğundan, bəzən xarici ticarət əməliyyatının bitməsindən əvvəl, 
ya da sonra müəyyən işlənmə (emal) tələb edir. Bu zaman bir sıra səbəblər üzündən (iqtisadi, texnoloji və s.) 
istehsal və ya sənaye xarakterli belə əməliyyatlar bir dövlətin gömrük ərazisində həyata keçirilə bilmir. Məhz bu 
58 
 
məqsədlər üçün “emal rejimləri” nəzərdə tutulur. Bu rejimlər çərçivəsində xüsusi hüquqi mexanizmin tətbiq 
edilməsi aşağıdakılara imkan verir:  
- gömrük tənzimlənməsinin adi vasitə və tədbirləri tətbiq edilmədən xarici mallar gətirilsin və 
emal edilsin;  
- Azərbaycan malları respublikanın gömrük ərazisindən emal məqsədi ilə çıxarılsın və dəyişilmiş 
(emal edilmiş) halda geriyə gətirilsin;  
- xarici mallar Azərbaycanın gömrük ərazisinə gətirilsin,  emal (yenidən emal) edilsin və emal 
məhsulları geriyə qaytarılsın və ya Azərbaycan ərazisində istifadə edilmək üçün saxlanılsın.  
Gömrük Məcəlləsi malların emalı üzrə əməliyyatların keçirilmə qaydalarına xarici iqtisadi fəaliyyətin 
gömrük-hüquqi tənzimləmə sisteminin nisbətən müstəqil elementi kimi baxır. Məcəllə bunun üçün üç növ 
gömrük rejimi müəyyən edir:  
1) gömrük ərazisində malların emalı;  
2) gömrük nəzarəti altında malların emalı; 
3) gömrük ərazisindən kənarda malların emalı.  
Gömrük Məcəlləsi ilə müəyyən edilən emal rejimlərinin reqlamentləşdirilməsinin mühüm elementi, 
onların benefisiarlarına yönəlmiş tələblərdir. Bu rejimlərin tətbiq spesifikasını və qüvvədə olan normativ-hüquqi 
bazanın əsaslarını nəzərə alaraq, qeyd etmək lazımdır ki, “benefisiar” anlayışı bu halda kifayət qədər şərti 
xarakter daşıyır. Bu məfhumla emal üçün icazə almış şəxslər və həmçinin malların emalında maraqlı olan, 
ölkəyə gətirilən və çıxarılan malların, məhsulların və s. sahibləri başa düşülür. Bu rejimlər üzrə benefisiar 
statusunun alınmasını şərtləndirən əsas tələblər - benefisiarın Azərbaycan vətəndaşı olması və müəyyən edilmiş 
qaydada Azərbaycan Respublikasının gömrük ərazisində qeydiyyatdan keçməsidir.  
 
7.3.1. Gömrük ərazisində emal rejimi  
 
AR Gömrük Məcəlləsinə görə, Gömrük ərazisində malların emalı - ixrac gömrük rejiminə uyğun 
olaraq emal məhsullarının Azərbaycan Respublikası gömrük ərazisinin hüdudlarından kənara 
aparılması şərtilə, iqtisadi siyasət tədbirləri tətbiq edilmədən və idxal gömrük rüsumları və vergilər 
qaytarılmaqla, xarici malların Azərbaycan Respublikası gömrük ərazisində müəyyən qaydada emal üçün 
istifadə edilməsindən ibarət gömrük rejimidir. Qanunvericiliyə görə, gömrük ərazisində malların emalı üçün 
icazə qaydasını AR-ın Nazirlər Kabineti müəyyən edir.  
Dövlət Gömrük Komitəsi İqtisadi inkişaf Nazirliyi ilə razılaşdırılmaqla, malların emalı üzrə ayrı-ayrı 
əməliyyatlara Azərbaycan mallarının aktiv emal rejimləri çərçivəsində istifadə edilməsi imkanı və qaydaları da 
daxil olmaqla emal əməliyyatları aparılması şərtlərinə məhdudiyyətlər müəyyən edir.  
Dövlət Gömrük Komitəsi İqtisadi İnkişaf Nazirliyi ilə razılaşdıraraq gömrük məqsədləri üçün emal 
məhsullarının məcburi hasilat miqdarının müəyyən edilməsi qaydalarını təsdiq edir.  
Dövlət Gömrük Komitəsi malların emalı üçün müddətin təyini qaydalarını, gətirilən xarici malların və 
onların emalından sonra alınan məhsulların identifikasiyası tələb olunmayan halları, Azərbaycan 
qanunvericiliyinə riayət olunmasını təmin etmək məqsədi ilə Gömrük Məcəlləsində əks olunmamış digər əlavə 
tələbləri müəyyən edir.  
Rejimin istifadə sahəsi dedikdə onun reqlamentasiyasının iki mühüm aspekti nəzərdə tutulur:  
1) rejim çərçivəsində yerinə yetirilə biləcək əməliyyatlar; 
 2) rejimdə istifadəsi nəzərdə tutulan mallar, daha doğrusu bu rejim altında yerləşdirilməsinə icazə 
verilən mallar.  
Emal rejimlərinin iqtisadi xarakterini və onların istifadəsi zamanı əlverişsiz iqtisadi nəticələr verə 
biləcəyini nəzərə almaqla, onların tətbiq sahəsinə qanunvericiliklə müəyyən edilən bəzi məhdudiyyətlər 
qoyulur. Bu məsələ aşağıdakı neqativ amillərlə şərtlənir:  
a) təbii ehtiyatların çıxarılması sənayesinin inkişafı zərərinə xarici xammalın ölkəyə gətirilməsi;  
b) rejimin benefisiarları üçün ümumi əsaslarla fəaliyyət göstərən analoji və ya oxşar malların 
istehsalçıları ilə müqayisədə, özünü doğrultmayan daha güzəştli şəraitin yaradılması;  
c) ölkə daxilində yüksək texnologiyalı istehsal sahələrinin inkişaf etdirilməsi və onların məhsullarının 
ixracı əvəzinə tez başa gələn, xammal və yarımfabrikatların istehsalına istiqamətlənmiş “yarımsənayelərin” 
genişlənməsi.  
Gömrük Məcəlləsi ilə müəyyən edilən hər üç emal gömrük rejimi çərçivəsində aşağıdakı əməliyyatların 
aparılmasına icazə verilir;  
- quraşdırılma, yığılma və başqa mallara uyğunlaşdırılma da daxil olmaqla malın hazırlanması 
(düzəldilməsi);  
- malın emalı və təkrar emalı;  
- bərpa olunma və qaydaya salınma da daxil olmaqla malın təmiri;  
59 
 
- emal məhsullarının istehsalına xidmət edən və ya istehsalı asanlaşdıran bəzi mallardan tamamilə və ya 
qismən istifadə edilməsi.  
Ümumi qaydaya görə, gömrük ərazisində malların emalı rejimi altında yerləşdirilməsi qadağan edilən 
mallara, digər gömrük rejimlərində olduğu kimi, Azərbaycan Respublikasının gömrük sərhədindən keçirilməsi 
qadağan olunan mallar aid edilir.  
Gömrük ərazisində malların emalı gömrük rejimi (və digər emal rejimləri) çərçivəsində aparılan 
əməliyyatların xarakterini və milli təsərrüfatın bitişik sektorlarındakı iqtisadi fəallığa onların təsirinə daimi 
nəzarətin vacibliyini nəzərə alaraq, rejimin reqlamentləşdirilməsi ilə rejimdən istifadənin sərt tələbləri və onun 
əsas mərhələlərinin ardıcıllığı müəyyən edilir. Məcəllə rejimdən istifadənin icazəvermə qaydasını müəyyən edir. 
Mallar bu rejim altında o zaman yerləşdirilə bilər ki, benefisiarın müvafiq icazəsi olsun.  
İcazə almaq üçün Dövlət Gömrük Komitəsinə yazılı ərizə ilə müraciət edilməlidir. Ərizədə rejimin 
istifadə edilməsinin mümkünlüyü barədə qərar qəbul edilməsi üçün vacib olan məlumatlar (ərizəçi, gətirilən və 
kompensasiya malları, emal müddəti, emalın yeri, emal edən müəssisə və s. barədə) öz əksini tapmalıdır.  
Gömrük ərazisində malların emalı üçün icazə verilməsi şərtlərinin əsasını təşkil edən meyarlar üç 
qrupda birləşdirilə bilər:  
1) iqtisadi meyarlar (milli istehsalçıların maraqlarının qorunması, hazır məhsulların ixracının artırılması 
və i.a.);  
2) texniki meyarlar (emal edilmiş malların emal məhsullarında identifikasiyasının mümkünlüyü, 
aparılan əməliyyatlara gömrük nəzarətinin həyata keçirilməsini təmin edən emalın texnoloji prosesinə tələblər);  
3) inzibati meyarlar (benifisiarın hüquqi statusu, gömrük rejiminin reqlamentasiyasına riayət edilməsi);  
Bu rejim çərçivəsində əməliyyatların aparılmasına icazə aşağıdakı şərtlərə riayət edilməklə verilə bilər:  
- gətirilən mallar emal məhsullarında identifikasiya edilə (eyniləşdirilə) bilməlidir (Bu qaydadan 
istisnaları DGK müəyyən edir);  
- emal-kompensasiya mallarının çıxarılmasına (ixracına) və ya Azərbaycan Respublikasının istehsal 
gücündən istifadəyə xidmət etməlidir; 
- DGK-nin müəyyən etdiyi, gömrük işi barədə Azərbaycan Respublikasının Qanunvericiliyinə riayət 
edilməsi tələbləri yerinə yetirilməlidir.  
Emal üçün verilmiş icazə DGK tərəfindən ləğv edilə və ya geri alına bilər. Müəyyən edilmiş qaydalar 
əsasında ərizəçiyə  icazə verilə bilmədikdə və qərarın qəbul edilməsi üçün mühüm əhəmiyyət kəsb edən 
natamam və ya qeyri-müfəssəl məlumatlar əsasında verildikdə ləğv edilir.  
Əgər icazə sahibi rejimin tələblərinə riayət etmirsə və ya icazə dövlətin iqtisadi siyasətinə daha uyğun 
gəlmirsə, bu  halda DGK icazəni geri ala bilər.  
Gömrük ərazisində malların emalı gömrük rejiminin tətbiqi prosedurasında şərti olaraq üç mərhələni 
ayırmaq olar - rejimə icazə verilməsi, bilavasitə istifadəsi və onun fəaliyyətinin bitməsi. Malların baxılan rejim 
altında yerləşdirilməsi zamanı bir sıra şərt və tələblər yerinə yetirilməlidir. Bununla bağlı olaraq hər bir konkret 
situasiyada rejimə icazə verilməsinin mümkünlüyü məsələsi həll edilir.  
Rejimin fəaliyyətinin bitməsini reqlamentləşdirən müddəalar, bir tərəfdən meyar kimi çıxış edərək, 
rejimdən qanunauyğun istifadə edilməsinin hüdudlarını təyin etməyə imkan verən tələbləri özündə cəmləşdirir. 
Digər tərəfdən, bu müddəalar o şərtləri müəyyən edir ki, onlara riayət edildikdə benefisiar malların gömrük 
ərazisinə emal üçün gətirilməsi ilə bağlı götürdüyü öhdəliklərdən azad olur və qanunvericilikdə nəzərdə 
tutulmuş güzəştləri almağa öz hüququnu reallaşdırır.  
Məcəllə emal rejimlərindən istifadə edilməsinin mümkün müddətini təyin etmə prinsipini aydınlaşdırır: 
müddətin müəyyən edilməsi, malların emal prosesinin iqtisadi cəhətdən özünü doğrulda bilən davamiyyətinə, 
həmçinin, xarici malların emal məhsulları üzərində sərəncam verməyə əsaslanmalıdır.  
 
7.3.2. Gömrük nəzarəti altında emal rejimi  
 
Gömrük nəzarəti altında malların emalı gömrük rejimi - xarici malların müəyyən edilmiş 
qaydada Azərbaycan Respublikasının gömrük ərazisində, onlara iqtisadi siyasət tədbirləri tətbiq 
edilmədən istifadə olunması imkanını nəzərdə tutur.  
Gömrük ərazisində malların emalı rejimindən fərqli olaraq bu halda:  
- gətirilən mallardan gömrük rüsum və vergiləri tutulmur; 
- gətirilən malların emalı gömrük nəzarəti altında məhsulların sonradan sərbəst dövriyyə, buraxılma və 
ya digər gömrük rejimləri altında yerləşdirilməsi şərti ilə həyata keçirilir.  
Gömrük nəzarəti altında malların emalı rejimi də gömrük ərazisində malların emalı rejimi kimi xarici 
malların emal məqsədi ilə milli gömrük ərazisinə müvəqqəti buraxılmasını nəzərdə tutan aktiv emal tipinə 
aiddir.  
60 
 
Gömrük ərazisində malların emalı rejimində ödənmə (qaytarılma) prinsipindən istifadə edilir: xarici 
mallar gətirilərkən ödənilmiş gömrük rüsum və vergiləri, emal məhsulları çıxarılarkən qaytarılmalıdır.  
Gömrük nəzarəti altında malların emalı rejiminin tətbiq edilməsinin əsasında azadetmə prinsipi durur, 
çünki bu halda xarici mallar emal üçün gətirilərkən gömrük rüsum və vergiləri tutulmur.  
Gömrük ərazisində malların emalı rejimi, tutulmuş gömrük rüsum və vergilərinin qaytarılmasını rejimin 
fəaliyyəti bitdikdən və emal məhsullarının ixrac rejimi üzrə çıxarılmasından sonra nəzərdə tutulduğu halda, 
gömrük nəzarəti altında malların emalı rejimi vergi güzəştlərinin xarici malların bu rejim altında yerləşdirilməsi 
ilə eyni vaxta verilməsini nəzərdə tutur. Bunun əvəzində isə gömrük nəzarəti altında emal rejimi müəyyən edir 
ki, gömrük orqanları rejimin benefisiarı tərəfindən qanunvericiliyə riayət edilməsini təmin etmək məqsədi ilə: 
malların gömrük müayinəsini və uçotunu həyata keçirə, eyniləşdirilmə vasitələrindən istifadə edə, 
inventarizasiya apara, emal üzrə əməliyyatların konkret şərtlərini və onların aparılma qaydasını müəyyən edə 
bilərlər.  
Gömrük nəzarəti altında malların emalı gömrük rejiminin istifadə sahəsi, yəni malların bu rejim altında 
yerləşdirilə bilməsi üçün aparılan əməliyyatların siyahısı, faktiki olaraq gömrük ərazisində malların emalı 
gömrük rejiminin müəyyən etdiyi əməliyyatlarla eynidir. Bundan başqa hər iki emal gömrük rejimi - onların 
tətbiqinin çox hallarda ümumi hüquqi əsasına malikdirlər. Bu oxşarlığı onların reqlamentləşdirilməsi aşağıdakı 
şərtləri müəyyən edir:  
- bu rejimlərdə malların emalına icazənin alınması;  
- verilmiş icazənin ləğv edilməsi və ya geri alınması;  
- rejimə icazə verilməsində və bitməsində gömrük rəsmiləşdirilməsinin və gömrük nəzarətinin həyata 
keçirilməsinin ümumi qaydası;  
- rejimlərin benefisiarlarına tələblər;  
- bu rejimlər altında yerləşdirilmiş mallar üzərində sərəncam verilməsi;  
- malların emal müddətlərinin müəyyən edilməsi və uzadılması qaydaları;  
- kompensasiya mallarının məcburi hasilat miqdarının müəyyənləşdirilməsi qaydaları;  
- bu rejimlər altında yerləşdirilmiş malların və onların emal məhsullarının itirilməsi hallarında 
məsuliyyətdən azad edilməsi şərtləri. 
Gömrük Məcəlləsində gömrük nəzarəti altında malların emalı rejiminin istifadə sahələrinə aid olan 
xüsusi məhdudiyyətlərə yol verilməsi nəzərdə tutulur. Bu rejimdən “iqtisadi siyasət tədbirlərinə riayət 
edilməsindən və malların mənşə ölkəsinin müəyyənləşdirilməsi qaydalarından yayınma üçün istifadə 
oluna bilməz”. Eyni zamanda DGK bu rejimin tətbiq edilməsinə yol verilməsi hallarını müəyyən edir.  
Gömrük təcrübəsi göstərir ki,  aşağıdakı şərtlər daxilində bu rejimə icazə verilməsi məqbul hesab edilə 
bilər:  
1) emal ediləcək mallar, bilavasitə emal üzrə əməliyyatları aparan müəssisə tərəfindən gətirilir;  
2) malları emal üçün gətirən müəssisə, hüquqi şəxs statusuna malikdir;  
3) emal əməliyyatları müəssisənin adi texnoloji proseslərinə uyğun aparılır;  
4) müəssisə gömrük orqanına malların emal üçün gətirilmə və emal məhsullarının çıxarılma qrafikini 
təqdim edir. Qrafikdə malların gətirilmə və aparılma tarixi, miqdarı  və dəyəri göstərilməlidir;  
5) müəssisə gömrük nəzarəti altında emal rejimində yerləşdirilmiş malların uçotunu aparır və dövri 
olaraq, lakin ayda bir dəfədən az olmayaraq, mallar haqqında emala icazə vermiş orqana, bu orqan tərəfindən 
müəyyən edilmiş forma və müddətlərdə hesabat təqdim edir. Uçot və hesabat sənədlərində malların adı, 
miqdarı, emal əməliyyatları, hesabat gününə malların emal mərhələləri, emal məhsullarının adı və miqdarı 
barədə məlumatlar və nəzarətin həyata keçirilməsi üçün gömrük orqanlarına lazım olan digər məlumatlar öz 
əksini tapmalıdır;  
6) gömrük orqanlarının vəzifəli şəxsləri malların emalı və saxlanması proseslərinə faktiki (vizual və 
sənədli) nəzarət etmək üçün real imkana malik olmalıdırlar; 
7) emal üçün gətirilən mallar aksizli mallar olmalıdır;  
8) emal üçün gətirilən malların vergiqoyma səviyyəsi onların 100 %-li dəyərindən artıq olmamalıdır; 
9) emal müddəti 6 aydan çox olmamalıdır;  
10) müəssisə gömrük orqanlarına emal məhsullarının ixrac gömrük rejiminə uyğun olaraq geri 
aparılacağı barədə öhdəlik təqdim etməlidir.  
Emal rejimlərində Azərbaycan Respublikası Prezidentinin 24 iyun 1997-ci il tarixli 609 saylı 
Fərmanının əlavələrində göstərilən malların gətirilməsi zamanı nəzərdə tutulan əlavə tələblər müəyyən edilmiş 
qaydada yerinə yetirilməlidir.  
Gömrük nəzarəti altında malların emalı gömrük rejiminin fəaliyyəti - onun reqlamentasiyası ilə nəzərdə 
tutulmuş bütün şərt və tələblərə riayət edildikdən, rejimdən istifadə məqsədləri əldə edildikdən, emal məhsulları 
ixrac, sərbəst dövriyyə üçün buraxılış və ya digər gömrük rejimləri altında yerləşdirildikdən sonra bitmiş hesab 
edilir. Bu zaman kompensasiya mallarına (həmçinin emal edilmədən geri aparılan xarici mallara) iqtisadi siyasət 
61 
 
tədbirləri tətbiq edilmir və onlar, ümumi halda nəzərdə tutulmuş olarsa, ixrac gömrük rüsumu və vergilərindən 
azad edilirlər.  
Emal üçün gətirilmiş xarici mallar və ya onların emal məhsulları gömrük ərazisində sərbəst dövriyyə 
üçün buraxılırsa, onlar idxal gömrük rüsum və vergilərinə cəlb edilir.  
Gömrük nəzarəti altında malların emalı gömrük rejimi bitdikdə və emal məhsulları milli gömrük 
ərazisində sərbəst dövriyyəyə buraxıldıqda, onların dövlət standartları ilə müəyyən edilmiş təhlükəsizlik 
tələblərinə cavab verməlidirlər. 
 
7.3.3. Gömrük ərazisindən kənarda emal rejimi  
 
Gömrük ərazisindən kənarda malların emalı rejiminin digər emal rejimləri kimi iqtisadi xarakteri daha 
böyük əhəmiyyət kəsb edir, amma onlardan fərqli olaraq passiv tipə aid edilir.  
Bu halda da ödənişlərin təxirə salınması prinsipi tətbiq edilir: mallar emal üçün gömrük ərazisindən 
kənara aparılarkən ödənilmiş gömrük rüsum və vergiləri, kompensasiya mallarının gömrük ərazisində 
sərbəst dövriyyə üçün buraxılması ilə rejimin fəaliyyəti bitdikdən sonra geri qaytarılmalıdır. Bu halda 
vergi güzəştlərindən istifadə edilməsi məhdud xarakter daşıyır.  
Milli iqtisadiyyatın emal sahələrinin inkişaf etdirilməsinin obyektiv tələbatı, ixraca meylli istehsal 
sahələrinin stimullaşdırılması üçün mühüm əhəmiyyət kəsb edir.  
Gömrük ərazisindən kənarda malların emalı gömrük rejiminin tətbiqini müəyyən edən Gömrük 
Məcəlləsi, digər emal rejimlərində olduğu kimi bu rejimdə də onun hüquqi reqlamentasiyasının ümumi əsasını 
müəyyən edir. Bu müddəaların detallaşdırılması və konkretləşdirilməsi Nazirlər Kabinetinin, Dövlət Gömrük 
Komitəsi ilə digər dövlət orqanlarının birgə normativ aktları və DGK-nin öz aktları ilə həyata keçirilir.  
Aşağıdakı hallarda gömrük ərazisindən kənarda malların emalı gömrük rejimindən istifadə edilməsinə 
icazə verilmir:  
1) əgər malların çıxarılması idxal gömrük rüsum və vergilərinin qaytarılması, onlardan azad 
edilməsi, yaxud ixracda nəzərdə tutulmuş ödəmələrin alınmasını tələb etməyə əsas verirsə; 
2) mallar emal üçün çıxarılana qədər, sərbəst dövriyyə üçün buraxılış rejimindən idxal gömrük 
rüsum və vergilərindən azadetmənin təsir müddəti ərzində;  
3) DGK-nın İqtisadi İnkişaf və Maliyyə Nazirlikləri ilə razılaşdıraraq müəyyən etdiyi digər 
hallarda.  
Gömrük Məcəlləsində gömrük ərazisindən kənarda emal edilməsi mümkün olmayan malların hər hansı 
siyahısı yoxdur. Ümumi qayda ilə Azərbaycan gömrük sərhədindən keçirilməsi qadağan olunan mallar bu 
rejimdə də yerləşdirilə bilməz.  
Gömrük ərazisindən kənarda emal üçün icazə aşağıdakı hallarda verilə bilər:  
1) gömrük orqanları, kompensasiya mallarının bu gömrük rejimində çıxarılmış malların emalı 
nəticəsində alınmasının müəyyən edilməsini mümkün saydıqda;  
2) malların gömrük ərazisindən kənarda emalı Azərbaycan iqtisadiyyatının maraqlarına ciddi 
zərbə vurmadıqda.   
Nazirlər Kabineti Respublikanın mənafeyini nəzərə alaraq müstəsna hal kimi gömrük ərazisindən 
kənarda emal edilən mallardan alınan məhsulların xarici mallarla əvəz edilməsi qaydasını müəyyən edir (GM 
maddə 92). 
Azərbaycan Dövlət Gömrük Komitəsi malların emalı üzrə ayrı-ayrı əməliyyatların 
məhdudlaşdırılmasını, Azərbaycan mallarından istifadə edilməsinin mümkünlüyü və qaydaları da daxil olmaqla 
emal əməliyyatlarının şərtlərini İqtisadi İnkişaf Nazirliyi ilə birgə müəyyən edir. DGK həmçinin gömrük 
məqsədləri üçün emal məhsullarının məcburi hasilat miqdarını təyin etmək qaydalarını da İqtisadi İnkişaf 
Nazirliyi ilə razılaşdırmaqla müəyyən edir.  
Dövlət Gömrük Komitəsi Maliyyə Nazirliyi ilə razılaşdırmaqla artıq ödənilmiş və ya alınmış gömrük 
ödənişlərinin qaytarılması qaydalarını müəyyən edir.  
Hər üç emal gömrük rejimindən istifadənin əsasını vahid baza prinsipləri təşkil etdiyindən, malların bu 
rejimdə emalının hüquqi reqlamentasiyası digər emal rejimləri ilə müəyən edilən müddəaları analoji xarakter 
daşıyır. Bu xüsusiyyət icazənin alınması, onların ləğvi və ya geri çağırılması, rejimin benefisiarlarına qoyulan 
tələblər, malların emal müddətləri və sairəyə aiddir.  
Malların gömrük ərazisindən kənarda emalı zamanı rejimin fəaliyyəti, kompensasiya mallarının 
Azərbaycan gömrük ərazisində sərbəst dövriyyə üçün iqtisadi siyasət tədbirləri tətbiq etmədən, həmçinin, 
gömrük rüsum və vergilərindən tamamilə, yaxud qismən azad edilməklə buraxıldıqda bitir.  
Emal məhsulları idxal gömrük rüsum və vergilərindən o zaman azad edilir ki, onlar emal üçün icazə 
almış şəxs, yaxud onun gömrük brokeri tərəfindən bəyan edilmiş olsun. Bu azadetmə iki formada tətbiq edilir. 
Tam azadetmə o zaman mümkündür ki, gömrük orqanı:  
62 
 
- malların emalında məqsədin yalnız təmir olduğuna; 
- bu təmirin müqavilə və ya qanunvericiliyə görə təmənnasız aparıldığına əmin ola bilsin. 
Əgər malların sərbəst dövriyyə üçün ilkin buraxılışında çatışmazlıqlar nəzərə alınmışsa, tam azadetmə 
tətbiq edilə bilməz.  
İdxal gömrük rüsum və vergilərindən qismən azadetməyə aşağıdakı hallarda yol verilir:  
- çıxarılmış malların təmiri təmənna ilə aparılır;  
- çıxarılmış mallarla rejimin reqlamentasiyası ilə müəyyən edilmiş emal əməliyyatları aparılır.  
Qismən azadetmə yol verilən hallarda gömrük vergiləri təmirin və emal üzrə əməliyyatlarının dəyəri 
nəzərə alınmaqla hesablanır. Başqa sözlə, çıxarılmış malların emalı prosesində əlavə edilmiş dəyər nəzərə alınır.  
Əgər mallar gömrük ərazisindən kənara emal üçün aparılanda gömrük rüsum və vergiləri ödənilmişsə, 
rejim bitdikdə, onun reqlamentasiyasına uyğun olaraq, onlara faiz hesablanmadan geri qaytarılır.  
Qabaqcadan ödənilmiş məbləğlərin qaytarılması kompensasiya mallarının idxal edilməsi və onların 
gömrük rəsmiləşdirilməsindən sonra həyata keçirilir.  
Ödənilmiş məbləğlərin maksimum saxlanılma müddəti DGK tərəfindən müəyyən edilir. Bu müddət 
bitdikdən sonra onlar büdcəyə köçürülür və geri qaytarılmır.  
Əgər emal üçün aparılmış Azərbaycan malları emala məruz qalmamışlarsa, rejimin benefisiarının xahişi 
ilə gömrük orqanları belə malların əvvəl ödənilmiş gömrük vergiləri məbləğinin geri qaytarılması ilə idxalına 
icazə verə bilərlər.  
Gömrük ərazisindən kənarda malların emalı rejimindən istifadə edilməsi ilə emal üçün aparılmış, yaxud 
onlardan alınmış kompensasiya malları uyğun olaraq, Azərbaycan gömrük ərazisinə qaytarılmamışsa və ya 
vaxtında qaytarılmamışsa, emal üçün icazə  almış şəxs azad edildiyi gömrük ödənişlərinin ödənilməsi 
vəzifəsindən başqa, qanunvericiliyə əsasən hüquqi məsuliyyət daşıyır. Belə halda məsuliyyətdən azad olmaq o 
zaman mümkün ola bilər ki, aparılmış malların geri qaytarılması, mümkün olmayan itirilməsi, malları və ya 
emal məhsullarının qəza, qarşısıalınmaz qüvvə, malların normal şəraitdə saxlanılması və daşınması zamanı təbii 
daşınma və itki nəticəsində, Azərbaycan qanunvericiliyinə görə xarici dövlətin orqanları və vəzifəli şəxslərinin 
hərəkətləri nəticəsində baş vermiş olsun. Sadalanan hallarda məsuliyyətdən azad olunmaq üçün malların itirilmə 
və ya məhvedilmə faktı Azərbaycan Respublikasının xaricdəki konsul idarələri tərəfindən təsdiq olunmalıdır.  
Bununla belə gömrük ərazisindən kənarda malların emalı gömrük rejimini digər emal rejimlərindən 
fərqləndirən hüquqi reqlamentasiyasının əsas aspektləri, rejimin tətbiqi mexanizmində özünü biruzə verir.  
Gömrük Məcəlləsi bu rejimdə gömrük ərazisində malların emalı rejmində istifadə edilən əməliyyatların 
aparılmasına icazə verir:  
1) montaj, yığma və digər mallara uyğunlaşdırma da daxil olmaqla, malların hazırlanması;  
2) malların işlənilməsi və emalı;  
3) bərpası və qaydaya salınması da daxil olmaqla, malların təmiri;  
4) emal prosesində tam və ya qismən sərf olunması ilə emal məhsullarının istehsalına kömək edən və 
yüngülləşdirən bəzi köməkçi malların istifadəsi. 
Gömrük Məcəlləsi digər emal rejimləri üçün nəzərdə tutulmuş məhdudiyyətlərdən başqa, bu rejim üçün 
əlavə məhdudiyyətlər nəzərdə tutur.  
Gömrük Məcəlləsi hər üç emal rejimi üçün verilmiş icazənin ləğv edilməsi və geri çağırılmasının vahid 
qaydalarını müəyyən edir.  
Gömrük Məcəlləsinə görə malların emal müddəti DGK tərəfindən müəyyən edilən qaydada təyin edilir. 
Müddətlərin təyin edilməsi malların emal prosesinin iqtisadi cəhətdən məntiqəuyğun davam etmə vaxtına 
əsaslanmalıdır.  
 
7.4. Digər gömrük rejimləri  
 
7.4.1. İxrac rejimi  
 
Malların ixracı Gömrük Məcəlləsi və Azərbaycan Respublikasının digər qanunvericilik aktları ilə 
müəyyən olunan tələblərə uyğun olaraq həyata keçirilir. Digər gömrük rejimlərindən fərqli olaraq ixrac 
rejimində malların “rejim altında yerləşdirilməsi şərtləri” deyil, “rejimə irəli sürülən tələblər” məfhumu 
tətbiq edilməsi, bilavasitə ixrac rejiminin hüquqi reqlamentasiyasından irəli gəlir.  
Gömrük Məcəlləsi ilə müəyyən edilən bu tələblər aşağıdakılardır:  
a) ixrac gömrük rüsumlarının və digər gömrük ödənclərinin ödənilməsi;  
b) iqtisadi siyasət tədbirlərinə riayət edilməsi;  
c) ixrac rejimi altında buraxılmış malların, gömrük bəyannaməsinin qəbul edildiyi günə olan 
vəziyyətində, normal saxlama və daşıma şəraitində onların məruz qaldığı aşınma və təbii itkisi nəzərə 
alınmaqla, Azərbaycan Respublikasının gömrük ərazisindən kənara çıxarılması;  
63 
 
ç) Gömrük Məcəlləsi və Azərbaycan gömrük qanunvericiliyinin digər aktları ilə nəzərdə tutulmuş 
tələblərin yerinə yetirilməsi.  
İxrac gömrük rejimi altında yerləşdirilən mallar, bu rejimin xüsusiyyətləri nəzərə alınmaqla, ümumi 
qaydada bəyan edilməli və gömrük rəsmiləşdirilməsindən keçməlidir.  
Malların ixrac rejiminə uyğun olaraq çıxarılması xarici iqtisadi fəaliyyətin ümumi sisteminə daxil olan 
müxtəlif vasitə və mexanizmlərlə tənzimlənir.  
İxracın əsas dövlət tənzimləmə vasitələrinə aşağıdakılar aid edilir:  
1) tarif-vergi tənzimlənməsi  
2) qeyri-tarif vasitələri  
3) valyuta nəzarəti  
 
7.4.2. Təkrar ixrac rejimi 
 
Malların təkrar ixracı gömrük rejimində xarici mallar Azərbaycanın gömrük ərazisindən 
gömrük rüsum və vergiləri alınmadan və ya alınmış rüsum və vergilər qaytarılmaqla, iqtisadi siyasət 
tədbirləri tətbiq etmədən Gömrük Məcəlləsinə və Azərbaycan gömrük qanunvericiliyinin digər aktlarına 
uyğun olaraq çıxarılır.  
Bu gömrük rejimi iqtisadi baxımından təkrar idxal rejiminin “geri əks olunmasıdır”. Rejimlərin 
məzmunu onların istifadə olunma mexanizmində bəzi prinsipial fərqlər olduğunu nəzərə çarpdırır.  
Təkrar ixrac rejiminin reqlamentasiyası, təkrar ixrac edilən malların Azərbaycan gömrük ərazisində 
olması faktına əsaslanır ki, bu da gömrük nəzarətinin həyata keçirməyə, rejimin şərtlərinə riayət olunmasını 
təmin etməyə yönəlmiş əlavə tədbirlər görməyə imkan verir. Əvvəllər qeyd edildiyi kimi, təkrar idxalın hüquqi 
reqlamentasiyasında prosedura məsələləri mühüm yer tutur və əsas fikir nəzarətin sənədli formalarına yönəldilir.  
Malların təkrar ixracına Dövlət Gömrük Komitəsinin müəyyən etdiyi qaydada yol verilir. Azərbaycan 
Respublikasının qanunvericilik aktları, Azərbaycan hökumətinin aktları və Azərbaycan Respublikasının 
dövlətlərarası müqavilələrində müəyyən edilmiş hallarda isə malların təkrar ixracına İqtisadi İnkişaf 
Nazirliyinin razılığı ilə icazə verilir.  
Təcrübədə malların təkrar ixracı gömrük rejiminin iki tipindən istifadə edilir:  
- bəyan edilmiş təkrar ixrac;  
- faktiki təkrar ixrac. 
Bəyan edilmiş təkrar ixracda mallar ilk dəfə Azərbaycanın gömrük ərazisinə gətirilərkən, gömrük 
orqanlarına bilavasitə və yalnız ixrac üçün gətirildiyi bəyan edilir. Bu halda idxal rüsum və vergiləri tutulmur, 
iqtisadi siyasət tədbirləri tətbiq edilmir.  
Faktiki təkrar ixrac tipindən Azərbaycanın gömrük ərazisinə gətirilən malların bilavasitə tərar ixrac 
üçün gətirilmiş olması bəyan edilmir. Onlar  xarici mallar olmaq şərtilə digər gömrük rejimləri altında 
yerləşdirilə bilər. Malların milli gömrük ərazisinə bu cür gətirilməsi zamanı gömrük rüsum və vergiləri 
ödənilmişsə, bu məbləğlər təkrar ixrac zamanı aşağıdakı şərtlər daxilində geri qaytarılır:  
- təkrar ixrac olunan mallar, təbii aşınma və normal şəraitdə daşınma zamanı ola biləcək təbii itkilər 
nəzərə alınmaqla, gətirilmə anındakı halda olmalıdır;  
- təkrar ixrac gətirilmə anından keçən iki il müddətində həyata keçirilməlidir;  
- təkrar ixrac edilən mallar qazanc məqsədi ilə istifadə edilməmiş olmalıdır.  
Adətən, təkrar ixraca icazə gömrük ödənişlərinin, mal və nəqliyyat vasitələrinin girov qoyulması, bank 
və digər kredit təşkilatlarının zəmanəti, tələb olunan məbləğin depozitə qoyulması yolu ilə ödənməsinin təmin 
edilməsi şərti ilə verilir.  
Azərbaycanın gömrük ərazisinə gətirilən, gömrük rəsmiləşdirilməsi zamanı təkrar ixrac məqsədləri üçün 
gətirildiyi bəyan edilən malların təkrar ixrac gömrük rejimi altında yerləşdirilməsinə aşağıdakı tələblərə riayət 
edilməsi şərti ilə icazə verilə bilər:  
1) malların bilavasitə və yalnız təkrar ixrac məqsədi ilə gətirildiyini təsdiq edən müqavilələrin 
gömrük orqanına təqdim edilməsi (iki xarici ticarət müqaviləsi - idxal və ixrac üçün);  
2) maraqlı şəxsin (deklarantın) malların gömrük ərazisində çıxarılacağı barədə öhdəliyi;  
3) təkrar ixrac məqsədi ilə malları gətirən təşkilatın həmin malların müəyyən edilən müddətdə 
çıxarılacağı, malların Azərbaycanın gömrük ərazisində qalacağı təqdirdə tələb edilən rüsum və vergilərin 
ödəniləcəyi barədə zəmanət məktubunun gömrük orqanına təqdim  edilməsi (zəmanət öhdəliyi əlavə 
edilir). 
Təkrar ixrac məqsədi ilə gətirilməsi bəyan edilmiş mallar onların təcili aparılması mümkün olmayan 
hallarda yalnız gömrük anbarlarında və gömrük anbarı rejiminin tələbləri yerinə yetirilməklə saxlanıla bilər.  
Təkrar ixrac məqsədilə gətirilmiş malların gömrük rəsmiləşdirilməsi zamanı malı gətirən şəxs müvafiq 
gömrük orqanına müraciət etməlidir.  
64 
 
Təkrar ixrac üçün respublikaya gətirilmiş alkohollu içkilər, etil (yeyinti) spirti, tütün məmulatının təkrar 
ixrac rejimində yerləşdirilməsi Dövlət Gömrük Komitəsində qeydə alındıqdan sonra həyata keçirilir.  
Azərbaycan Respublikasının gömrük ərazisinə təkrar ixrac üçün gətirilmiş malların bu ərazinin 
hüdudlarından kənara aparılması DGK tərəfindən “icazə vərəqəsi” verildikdən sonra rəsmiləşdirilir.  
“İcazə vərəqəsi” almaq üçün Dövlət Gömrük Komitəsinə edilmiş müraciətlə birgə aşağıdakı sənədlər 
təqdim edilməlidir:  
a) təkrar ixrac məqsədilə gətirilmiş malların idxal-yük gömrük bəyannaməsi;  
b) yol-nəqliyyat sənədləri (qaimə);  
c) invoys (malların adı və qiyməti göstərilən siyahı); 
ç) bağlanmış müqavilə;  
d) malın keyfiyyət və mənşə sertifikatları;  
e) malın dəyərinin qabaqcadan ödənilməsi və ya akkreditiv açılması barədə bank sənədi;  
ə) təkrar ixrac məqsədilə gətirilmiş malı rəsmiləşdirilmiş gömrük əməkdaşının şəxsi nömrəli 
möhürü ilə təsdiq olunmuş yazılı rəyi;  
f) malların təkrar ixracına icazə verilməsi üçün lazım olan digər sənədlər.  
Təkrar ixrac üçün edilmiş müraciətə 10 gün müddətində baxılmalıdır. Müsbət cavab verildiyi təqdirdə 
üç nüsxədən ibarət “icazə vərəqəsi” tərtib edilir. Bir nüsxə DGK-də qalır, digər nüsxələr ərizəçiyə qaytarılır. 
İcazənin bir nüsxəsi ərizəçi tərəfindən malların rəsmiləşdirildiyi gömrük orqanına təqdim edilməlidir.  
 
7.4.3. Sərbəst dövriyyə üçün buraxılış 
 
Sərbəst dövriyyə üçün buraxılış rejiminin hüquqi normaları  GM ilə barəbər “Gömrük tarifi haqqında” 
Qaydada da öz əksini tapmışdır. Qeyd etmək lazımdır ki, AR-ın gömrük ərazisində sərbəst dövriyyə üçün 
buraxılmış xarici mallara da Azərbaycan malları kimi baxılır.  
Sərbəst dövriyyə üçün buraxılış rejimi digər gömrük rejimləri kimi bu rejimdən istifadə edilməsi 
barədə maraqlı şəxsin qabaqcadan bu barədə ərizə verməsini nəzərdə tutur. Bu əməliyyat malların 
yerdəyişməsi üçün məqsədin elan edilməsi və bəyanetmə yolu ilə, gömrük orqanı tərəfindən gömrük 
rəsmiləşdirilməsinin və sərbəst dövriyyəyə buraxılmasına icazə verilməsi və ya bundan imtina edilməsi ilə 
həyata keçirilir. 
Malların sərbəst dövriyyə üçün buraxılış rejimində gömrük rəsmiləşdirilməsi üçün (kommersiya 
fəaliyyəti üçün nəzərdə tutulmayan mallardan başqa) gömrük yığımı tutulur. Yığımın miqdarı AR-ın 
qanunvericiliyinə uyğun olaraq AR-ın Nazirlər Kabinetinin qərarı ilə müəyyənləşdirilir. Hal-hazırda AR NK-nın 
12 aprel 2001-ci ildə qəbul edilmiş ”AR-də idxal-ixrac əməliyyatları üzrə gömrük rüsumlarının dərəcələri, 
gömrük rəsmiləşdirilməsinə görə alınan yığımların miqdarı haqqında”  80 saylı qərarı qüvvədədir. Gömrük 
yığımlarının həcmi və onların ödənmə qaydası, ödəniş valyutası, müxtəlif hüquqi əsaslara görə şəxsin 
kateqoriyasından, rejim altında yerləşdirilən malların təyinatından və digər məqsədlərdən asılı olaraq, müvafiq 
qanunvericilik aktları dəyişdirilə bilər.  
Malların sərbəst dövriyyə üçün burxılış gömrük rejimi altında yerləşdirilməsi şərtləri bu rejimdə 
malların AR ərazisinə gətirilməsinin tənzimlənmə vasitələrindən istifadə etmə sisteminin mürəkkəb 
mexanizmini nəzərdə tutur. Bu vasitələrdən istifadə edilməsi nəinki təkcə gömrük qanunvericiliyi normalarına, 
həmçinin qanunvericiliyin digər sahələrinə aid normalara əsaslanır.  
 
7.4.4. Təkrar idxal rejimi 
 
Gömrük Məcəlləsinə görə, malların təkrar idxalı-ixrac gömrük rejiminə uyğun olaraq ölkənin 
gömrük ərazisindən aparılmış yerli malları qanunla müəyyən edilmiş müddətdə gömrük rüsumları və 
vergilər alınmadan, həmçinin bu mallara iqtisadi siyasət tədbirləri tətbiq edilmədən geriyə 
gətirilməsindən ibarət gömrük rejimidir.  
Aşağıdakı mal kateqoriyaları təkrar idxal rejimi ilə rəsmiləşdirilə bilməz:  
- xarici mallar; 
- Azərbaycan Respublikasının gömrük ərazisindən ixrac rejimindən başqa rejimlərin şərtləri ilə 
çıxarılan Azərbaycan malları;  
- ixrac rejimi şərtləri ilə çıxarılmış, lakin geriyə qaytarılması təkrar idxal üçün müəyyən edilmiş 
zaman hüdudları bitdikdən sonra geriyə qaytarılan Azərbaycan malları;  
- Azərbaycan qanunvericiliyi normaları ilə idxalı və ixracı qadağan olunmuş mallar.  
Təkrar idxal rejmində yerləşdirilən mallar həmçinin aşağıdakı tələblərə cavab verməlidir:  
1) bu mallar onların ixrac müddətinə qədər mənşəyinə görə Azərbaycan malları və ya gömrük ərazisində 
bütün gömrük ödənişləri ödəməklə sərbəst dövriyyəyə buraxılmış xarici mallar olmalıdır; 
65 
 
2) çıxarıldığı müddətdən 10 il ərzində Azərbaycan gömrük ərazisinə qaytarılan mallar olmalıdır. Bu 
zaman malların Azərbaycan gömrük ərazisindən çıxarılması gunu gömrük bəyannaməsinin qəbul edildiyi gün 
(bunu müəyyən etmək mümkün olmadıqda gömrük sərhədinin keçildiyi gün) hesab edilir, malların Azərbaycan 
gömrük ərazisinə gətirilməsi günü isə, gömrük orqanı tərəfindən gömrük məqsədləri üçün zəruri olan axırıncı 
sənədin qəbul edildiyi gün hesab edilir; 
3) bu mallar Azərbaycan gömrük ərazisindən aparıldığı anda olan halda olmalıdır, yəni mövcudluq 
vəziyyəti dəyişdirlməməlidir. Təkrar idxal edilən malların vəziyyəti (halı) yalnız təbii aşınma və ya normal 
daşınma şəraitində təbii itkilər hesabına, həmçinin malların qorunub saxlanılması, kiçik təmiri və s. nəticəsində, 
lakin bu zaman həmin malların qiymətinin çıxarılma anına nisbətən artmaması şərti ilə dəyişmiş ola bilər. 
İtkinin təbii olması, daşınma şəraitinə tələblər qüvvədə olan normativ aktlarla müəyyən edilir, aparılma və 
gətirilmə zamanı malların gömrük dəyərinin müqayisəsi üçün onların ABŞ dolları ilə ifadəsi əsas götürülür. 
Qəza və ya qarşısıalınmaz qüvvənin təsiri nəticəsində zədələnmiş və ya digər xassələri pisləşmiş mallar 
da, təkrar idxal rejimində yerləşdirilə bilər. Amma bu zaman gömrük orqanının vəzifəli şəxsində həqiqiliyi və 
dəqiqliyi şübhə doğurmayan üsullarla faktı təsdiq edəcək sənədlərin təqdim edilməsi vacibdir. Eyni üsulla 
əvvəllər ixrac rejimi şərtləri ilə çıxarılmış və təkrar idxal gömrük rejimi altında yerləşdirilən malların eyniliyi və 
onların Azərbaycan malları olduğu müəyyən edilməli, yəni təsdiqlənməlidir.  
Bu şərtlərin təsdiqlənməsinin sübutu maraqlı şəxslər tərəfindən təqdim edilməlidir.  
Təkrar idxal gömrük rejimi altında yerləşdirilən mallar gömrük rəsmiləşdirilməsindən keçməlidir. Bu 
əməliyyatı malın alıcısının və ya onun struktur bölməsinin fəaliyyət zonasında yerləşdiyi gömrük orqanı həyata 
keçirir.  
Rejimin şərtləri ilə müəyyən edilən qaydada doldurulmuş gömrük-yük bəyannaməsindən başqa 
bəyanetmə zamanı aşağıdakı sənədlər təqdim olunmalıdır:  
- təkrar idxal edilən malların əvvəllər ixrac gömrük rejimi şərtləri ilə çıxarıldığı faktını və gününü təsdiq 
edən gömrük bəyannaməsinin bir nüsxəsi;  
- tələb olunduğu hallarda, əgər təkrar idxal edilən mallara digər dövlət orqanlarının nəzarəti labüddürsə, 
onların icazəsi;  
- gömrük rəsmiləşdirilməsi üçün tələb olunan digər sənədlər.  
Əgər mallar Azərbaycan Respublikasının hüdudlarından kənarda yerləşdiyi zaman onların mövcudluq 
halı dəyişilirsə, deklarant müvafiq sənəd təqdim etməlidir ki, bu da təkrar idxal olunan malların gömrük 
rəsmiləşdirilməsi aparılan gömrük yük bəyannaməsinin ayrılmaz tərkib hissəsi və əlavəsi olur. Bu sənəddə 
deklarant tərəfindən mallar və onlara aid olan sənədlər haqqında bütün əsas məlumatlar göstərilir, gömrük 
orqanının vəzifəli şəxsi bu malların təkrar idxal gömrük rejimi altında yerləşdirilməsinə icazə verilməsi barədə 
qeydlər edir.  
Malların təkrar idxal gömrük rejimi altında gömrük rəsmiləşdirilməsinə görə ümumi qaydada gömrük 
yığımı tutulur. 
 
7.4.5. Tranzit rejimi 
 
Gömrük Məcələsinə görə, malların tranziti - malların gömrük nəzarəti altında ölkənin iki gömrük 
orqanı arasında, o cümlədən xarici dövlətlərin ərazisindən gömrük rüsumları, vergilər alınmadan və 
mallara iqtisadi siyasət tədbirləri tətbiq edilmədən keçirilməsindən ibarət gömrük rejimidir.  
Tranzit beynəlxalq mal mübadiləsinin obyektiv zərurətindən doğan və ölkələrin coğrafi mövqeyi, 
geosiyasi və iqtisadi münasibətləri ilə şərtlənən zəruri nəqliyyat əlaqə kateqoriyası olub, beynəlxalq ticarət qədər 
qədim tarixə malikdir.  
Tranzitin hüquq mexanizmində nəqliyyat vasitələrinin tranzitində və malların tranzitində meydana gələn 
iki növ münasibət nəzərdə tutulur.  
Xarici iqtisadi fəaliyyətin gömrük tənzimlənməsində nəqliyyat vasitələrinin trazitinin 
reqlamentləşdirilməsi özünəməxsus yer tutur, çunki nəqliyyat vasitələri beynəlxalq mal mübadiləsi sistemində 
aralıq təsir həlqəsidir və bir qayda olaraq xarici ticarət tənzimlənməsinin bilavasitə obyekti deyil. Bu səbəbdən 
Gömrük Məcəlləsinin gömrük tranzit rejiminə həsr edilmiş müddəaları yalnız mallara aid edilir.  
Şərh edilən rejimin əsas xüsusiyyətləri aşağıdakılardır:  
1) mallar Azərbaycan Respublikasının iki gömrük orqanı arasında, gömrük nəzarəti altında daşınır və bu 
zaman onların xarici dövlətin ərizisindən keçməsinə yol verilir (məsələn, Rusiya sərhədindəki Xaçmaz 
gömrükxanası ilə Naxçıvan Respublikasındakı, eyni zamanda Türkiyə ilə sərhəddə yerləşən Sədərək 
gömrükxanası arasında tranzit xarakterik misaldır).  
2) tranzit-gömrük rejimində malların yerdəyişmə hərəkəti gömrük rüsumları və vergilər tutulmadan 
həyata keçirilir, bu mallara iqtisadi siyasət tədbirləri tətbiq edilmir.  
66 
 
Tranzit-gömrük rejiminin nizamlanma qaydaları, həmçinin Azərbaycan Respublikasının beynəlxalq 
sazişləri, Nazirlər Kabinetinin qərarları, DGK-nın normativ aktları ilə də müəyyən edilə bilər.  
“Malların tranziti - gömrük rejimi haqqında” Əsasnamə DGK sədrinin əmri ilə təsdiq edilmiş və 
Azərbaycan Respublikası Ədliyyə Nazirliyində 05.05.1999-cu il tarixində qeydə alınmışdır (qeydiyyat N 160). 
Hüquqi-tənzimləmə mənbələrinin və gömrük-tranzit rejiminin tətbiqi sahəsinin xarakterindən asılı 
olaraq onun aşağıdakı formaları seçilir: 
a) beynəlxalq konvensiyaların müddəaları ilə və ya beynəlxalq sazişlərin (məxsusi bu məsələyə aid 
olmayan) ayrı-ayrı müddəaları ilə istifadəsi reqlamentləşdirilən beynəlxalq tranzit;  
b) milli qanunvericilik əsasında həyata keçirilən tranzit. 
Tranzit-gömrük rejimi bu rejim altında yerləşdirilə bilən malların nomenklaturasına, miqdarına və 
təyinatına aid olan heç bir xüsusi məhdudiyyət müəyyən etmir. Tranzit rejimində də o biri rejimlərin tətbiqində 
nəzərdə tutulan, Gömrük Məcəlləsinin 19-cu maddəsi ilə müəyyən edilən, gömrük sərhədindən keçirilən 
malların ayrı-ayrı kateqoriyalarına qadağan və məhdudiyyət nəzərdə tutulur. Gömrük Məcəlləsi tranzit-gömrük 
rejimi altında yerləşdirilmiş malların daşınma formalarından istifadəni məhdudlaşdıran xüsusi şərtlər müəyyən 
etmir və eyni zamanda qanunvericilikdə nəzərdə tutulmayan hallarda yol və istiqamətlərin seçilməsində 
sərbəstlik verir. Bununla bərabər Gömrük Məcəlləsi malların tranzitinin məhdudlaşdırılması hallarını da nəzərdə 
tutur və bu xüsusiyyəti “Azərbaycan Respublikasının müvafiq icra hakimiyyəti orqanının xarici dövlətlər və 
onların ittifaqlarının Azərbaycan şəxslərinin mənafeyinə toxunan ayrı-seçkilik və ya digər aksiyalarına qarşı 
cavab tədbiri kimi” müəyyən edir.  
Malların kateqoriyasından asılı olaraq və müəyyən daşınma üsullarından istifadə zamanı YGB-dən 
istifadə edilməklə aparılan gömrük rəsmiləşdirilməsinin ümumi qaydası tətbiq edilməyə bilər. Bəzi hallarda 
YGB əvəzinə digər sənəd formalarından istifadə edilməsinə yol verilir. Beynəlxalq Yük Daşımaları 
Konvensiyasının müddəaları əsasında daşınan mallar üzrə bu konvensiya ilə müəyyən edilmiş beynəlxalq 
gömrük sənədləri formaları - BYD kitabları (TİR karnetləri) istifadə olunur. Malların bu rejim altında 
yerləşdirilməsinin şərtləri 2 qrupa bölünür:  
1) mallara, daha doğrusu onların bu rejimdə vəziyyətinə aid olan şərtlər;  
2) daşıyıcıya, yaxud onun nəqliyyat vasitəsinə aid olan şərtlər.  
Tranzit rejimində daşınan mallar aşağıdakı tələblərə cavab verməlidir:  
1) mallar dəyişilməz halda qalmalıdır (təbii aşınma və təbii itgilərdən başqa); 
2) tranzitdən başqa, digər məqsədlər üçün istifadə olunmamalıdır;  
3) gömrük orqanının daşınmanın şərtlərindən asılı olaraq müəyyən etdiyi müddət ərzində 
göndərən malları təyinat gömrükxanasına çatdırmalıdır (hazırda bu müddət DGK-ın Təlimatı ilə 
Azərbaycan ərazisində iki gün müəyyən edilmişdir). 
Malların tranziti üçün “daşıyıcı” - faktiki olaraq malları keçirən şəxs və ya nəqliyyat vasitələrinin 
istifadəsi üçün məsul olan şəxsdir. Tranzit-gömrük rejiminin xarakteri və iqtisadi məqsədləri nəzərə alındıqda, 
bu hal tamamilə qanunauyğundur. Digər tərəfdən, bu imkan verir ki, daşınan mal sahibinin, göndərəninin və 
alıcısının kim olmasından asılı olmayaraq daşıyıcıya bilavasitə benefisar kimi baxılsın. Daşıyıcının belə 
statusunu nəzərə alaraq gömrük qanunvericiliyi bəzi əlavə tələblər irəli sürür. Belə ki, gömrük orqanlarında 
daşıyıcının və ya onun nəqliyyat vasitələrinin məcəllə ilə nəzərdə tutulan şərtləri yerinə yetirilməsinə riyaət 
olunmasına zəmanət verə bilməyəcəyi fikri yaranarsa, malların tranzit-gömrük rejimi altında yerləşdirilməsinə 
icazə nəqliyyat vasitələrinin müəyyən olunmuş qaydada təchiz edilməsindən sonra verilə bilər. Bu zaman 
daşıyıcının çəkdiyi xərclər dövlət orqanları tərəfindən ödənilmir. 
Mallar tranzit daşınmasının bütün müddəti ərzində gömrük nəzarəti altında olur. Ümumi qaydaya görə  
tranzit gömrük rejimi altında yerləşdirilmiş mallara gömrük nəzarəti:  
a) mallar Azərbaycan Respublikasına gətirildiyi zaman onların Azərbaycanın gömrük sərhədini 
keçdiyi andan;  
b) mallar Azərbaycan Respublikasından aparıldığı zaman gömrük orqanı tərəfindən gömrük 
bəyannaməsinin qəbul edildiyi andan başlayır.  
Tranzit-gömrük rejimi malların və nəqliyyat vasitələrinin (və onların sənədlərinin) müəyyən edilmiş 
müddətdə təyinat gömrükxanasına çatdırıldıqdan və müvafiq gömrük əməliyyatları aparıldıqdan sonra başa 
çatmış hesab edilir. Tranzit rejimi bitdikdən sonra mallar öz ilkin məqsədlərindən asılı olaraq ya Azərbaycan 
Respublikasının gömrük ərazisindən kənara çıxarılmalı, yaxud da digər gömrük rejimi altında yerləşdirilməlidir. 
Malların tranzitinə görə məsuliyyət daşıyıcının üzərinə qoyulur. Əgər tranzit zamanı mallar:  
- gömrük orqanının icazəsi olmadan kiməsə verilmişsə;  
- tranzit daşınması zamanı itirilmişsə;  
- təyinat gömrükxanasına çatdırılmamışsa, daşıyıcı sərbəst dövriyyəyə buraxılma və ya idxal-gömrük 
rejimi altında rəsmiləşdirilən mallar üçün nəzərdə tutulmuş məbləğdə gömrük ödənişləri ödəməlidir.  
 
67 
 
7.4.6. Rüsumsuz ticarət mağazası rejimi 
 
Gömrük Məcəlləsinə görə, Rüsumsuz ticarət mağazası - mallardan gömrük rusumları, vergilər 
alınmadan və onlara iqtisadi siyasət tədbirləri tətbiq edilmədən Azərbaycan Respublikasının gömrük 
ərazisində (beynəlxalq hava və dəniz limanlarında və Azərbaycan Respublikası gömrük orqanları 
tərəfindən müəyyən edilən digər yerlərdə) həmin malların gömrük nəzarəti altında satılmasından ibarət 
gömrük rejimidir.  
Bu rejimin istifadə edilməsi imkan verir ki, xarici malların ölkənin gömrük ərazisində, gömrük nəzarəti 
altında, gömrük vergiləri və iqtisadi siyasət tədbirləri tətbiq edilməmək şərti ilə satışı təşkil edilsin. Rüsumsuz 
ticarətin spesifikası o biri rejimlərlə müqayisədə aşkarlanır. Rüsumsuz ticarət mağazası rejimi gömrük anbarı 
rejimindən ilk növbədə onunla fərqlənir ki, bu rejimdə məqsəd malların müəyyən müddət ərzində saxlanması 
deyil, onların tezliklə satılmasıdır. Xarici malların Azərbaycan Respublikasının gömrük ərazisində, gömrük 
ödənişləri ödənmədən və iqtisadi siyasət tədbirləri tətbiq etmədən satılması halı rüsumsuz ticarət mağazası 
rejimini idxal-gömrük rejimindən fərqləndirən başlıca xüsusiyyətdir. Potensial alıcıları belə mağazalara cəlb 
edən əsas şərt gömrük vergilərinin malın satış qiymətinə əlavə edilməməsidir. Gömrük vergiləri xarici malların 
qiymətini yerli mallara nisbətən nəzərə çarpacaq dərəcədə yüksəldir, xüsusilə də aksizlərin tətbiq edilməsi daxili 
bazarda onların rəqabət qabiliyyətini azaltmış olur.  
Rüsumsuz ticarət mağazasının obyekti kimi həm xarici mallar, həm də yerli mallar ola bilər. Hər iki tip 
mallar Azərbaycan gömrük ərazisini tərk edən fiziki şəxslər üçün nəzərdə tutulmuşlar. Beləliklə, rüsumsuz 
ticarət mağazasından alınmış malların Azərbaycan gömrük ərazisindən kənara aparılması bu gömrük rejiminin 
başlıca şərtidir. Bu şərtə riayət edilməsinə nəzarət məqsədi ilə belə mağazanın işçiləri malların alınması barədə 
müştərilərin gediş-gəliş sənədlərində qeydlər apara bilərlər. Bu cür qeydlərin forması gömrük orqanları ilə 
razılaşdırılmaqla mağazanın sahibi tərəfindən müəyyən edilir.  
Rüsumsuz ticarət mağazaları rejimində hüquqi tənzimləmə obyektləri, öz növbəsində həyata keçirilməsi 
inzibati və maliyyə xarakterli hüquq normaları ilə tənzimlənən mal əməliyyatlarıdır. Bu hüquqi təqdimatlara 
ciddi riayət edilməsi ticarətin xüsusi gömrük rejiminin istifadə edilməsi məsələsinin müsbət həllində zəruri 
şərtdir.  
Gömrük qanunvericiliyi rüsumsuz ticarət mağazalarında satıla biləcək mallar barəsində bir sıra 
məhdudiyyətlər müəyyən edir. Ümumi qaydaya görə, Azərbaycan Respublikasına gətirilməsi, Azərbaycan 
Respublikasından aparılması, həmçinin Azərbaycan Respublikası ərazisində satışı qadağan olunan mallar, o 
cümlədən siyahısı DGK tərəfindən müəyyən olunan mallar istisna edilməklə, istənilən mallar rüsumsuz ticarət 
mağazası gömrük rejimində satıla bilər. Bununla bərabər bu məhdudiyyətlərə aşağıdakıları da əlavə etmək 
lazımdır:  
- digər dövlət orqanlarının nəzarətindən keçməli olan və bu orqanların icazəsinin olmadığı mallar;  
- istehsal-texniki təyinatlı və digər fiziki şəxslər tərəfindən şəxsi istifadə və onların tələbatı üçün nəzərdə 
tutulmadığı aşkar bilinən mallar;  
- ağır çəkili və böyük həcmli mallar; 
- müəyyən edilmiş hallarda idxal rüsumu tətbiq edildikdə belə rüsuma cəlb edilən və icazə alınan 
mühüm xammal növləri.  
Bununla bərabər qeyd etmək lazımdır ki, adı çəkilən malların bir qismi (bəzən) alqı-satqı obyekti də ola 
bilər. Məsələn, pərakəndə satış üçün qablaşdırılmış yağ və sürtkü materialları, əczaçılıq məhsulları (həkim 
resepti tələb olunmursa), zərgərlik məmulatları və s. 
Rüsumsuz ticarət mağazalarında satış pərakəndə üsulla və vasitəçilərsiz həyata keçirilir. Alınmış mala 
görə hesablaşma yalnız nəğd pul və ya kredit kartı ilə aparılır. Mağazada satılan bütün mallar gömrük orqanları 
ilə razılaşdırılmış qaydada markalanmalıdır. Gömrük rejiminin spesifikası alıcılara ənənəvi kommersiya 
xidmətləri satılan malların nümunələrə görə satılması, qabaqcadan sifariş, ödənişin təxirə salınması, evə 
çatdırılması və s. göstərilməsini istisna edir. Yalnız malların satışqabağı hazırlanmasına, qablaşdırılmasına və 
yenidən qablaşdırılmasına icazə verilir.  
Bir qayda olaraq rüsumsuz ticarət mağazaları xaricə gedən sərnişinlər üçün nəzərdə tutulan gözləmə 
zallarında, beynəlxalq sərnişin daşınması üçün açıq olan hava və dəniz limanlarındakı tranzit sərnişinlər üçün 
zallarda, fiziki şəxslərin dövlət sərhədini keçdiyi buraxılış məntəqələrində yaradılır. Mağaza gömrük nəzarəti 
xəttinin arxasında, yəni fiziki şəxslər Azərbaycan gömrük sərhədini keçərkən malların gömrük rəsmiləşdirilməsi 
aparılan yerlərin hüdudlarından kənarda yerləşməlidir. Eyni zamanda rüsumsuz ticarət mağazasının 
yerləşdirilmə prinsipi Azərbaycan ərazisinə gələn şəxslərin daxil olması imkanını istisna etməlidir.  
Ticarət zallarının, köməkçi otaqların və mağazanın anbarının quruluşu malların gömrük nəzarətindən 
kənar gətirilməsinə və aparılmasına imkan verməməli, kənar şəxslərin daxil olma imkanını istisna etməlidir. 
Gömrük orqanı - onun fəaliyyət zonasında yerləşən rüsumsuz ticarət mağazasının quruluşuna, avadanlığına və 
bölmələrinin yerinə görə konkret tələblər müəyən edə bilər.  
68 
 
Rüsumsuz ticarət mağazası gömrük rejimi altında yerləşdirilən malların gömrük rəsmiləşdirilməsi 
icraatının yeri, yalnız mağazanın anbarı ola bilər. Bu anbara mallar gömrük orqanının vəzifəli şəxsinin iştirakı 
və ya icazəsi ilə yerləşdirilə bilər. Malların rüsumsuz ticarət mağazası gömrük rejimi altında yerləşdirilməsinə 
görə müvafiq gömrük yığımı tutulur.  
Rüsumsuz ticarət mağazası sahibinin hüquqi statusu onun əsas vəzifələri ilə müəyyən edilir. Bu 
vəzifələrin xarakteri - birncisi, rüsumsuz ticarət rejimi şəraitində sahibkarlıq fəaliyyətinin spesifikası ilə, ikincisi 
isə gömrük nəzarəti zonasının rejiminə riayət etməyə yönəldilmiş qanunvericiliyin tələbləri ilə şərtləndirilir. 
Rüsumsuz ticarət mağazası sahibinə yönəlmiş tələblər aşağıdakılardır:  
1) rüsumsuz ticarət mağazasına daxil olan malların gömrük nəzarətindən kənar götürülməsinə yol 
verməmək;  
2) bu gömrük rejimi altında daxil olan malların uçotunu aparmaq və bütün əməliyyatlar barədə müəyyən 
edilmiş qaydada gömrük orqanlarına məlumat vermək. Bu məqsədlə mağaza sahibi, axırıncı yazının qeyd 
edildiyi gündən etibarən 3 (üç) il müddətində saxlamağa borclu olduğu uçot kitabı aparmalıdır. Uçot kitabının 
aparılması, hətta mağazada avtomatlaşdırılmış uçot sistemindən istifadə edildiyi halda da işlənməlidir. Bu kitab 
ilk tələbdə gömrük orqanlarının vəzifəli şəxslərinə təqdim edilir.  
 
7.4.7. Sərbəst gömrük rejimi zonası 
 
Sərbəst gömrük zonası - xarici mallardan gömrük rüsumları və vergilər alınmadan, həmçinin 
göstərilən mallara iqtisadi siyasət tədbirləri tətbiq edilmədən onların müvafiq ərazi sərhədlərində və ya 
binalarda (yerlərdə) yerləşdirilməsi və istifadəsindən, Azərbaycan mallarının isə bu məcəllə ilə müəyyən 
edilən qaydada ixrac- gömrük rejiminə müvafiq olaraq malların aparılmasına tətbiq edilən şərtlərlə 
yerləşdirilməsi və istifadə olunmasından ibarət gömrük rejimidir. 
Gömrük-tarif tənzimlənmələri tədbirləri baxımından sərbəst gömrük zonası xarici mənşəli malların 
gömrük rüsum və vergiləri ödənilmədən saxlanılması, satılması və alınması mümkün olan rüsumsuz ticarət və 
anbar ərazisi kimi qəbul edilir. Belə ki, vergi rejimi nöqteyi-nəzərindən mallara gömrük sərhədindən kənarda 
yerləşdirilmiş kimi baxılır. Belə ərazidən kənarlıq təkcə gömrük-tarif tənzimlənmələrinə - yəni vergi rejiminə 
deyil, həm də xarici ticarət münasibətlərinin inzibati rejiminə - yəni qeyri-tarif tənzimləmələrinə də aiddir. 
Gömrük anbarı rejimindən fərqli olaraq sərbəst gömrük zonası rejimi malların saxlanılma müddətini 
məhdudlaşdırmır. Sərbəst gömrük zonasının gömrük ərazisindən kənar hesab edilməsi Gömrük Məcəlləsinin 3-
cü maddəsinin ikinci hissəsində öz əksini tapır:  
“Azərbaycan Respublikası ərazisində sərbəst gömrük zonaları yerləşə bilər. Məcəllədə və gömrük 
işi üzrə Azərbaycan Respublikasının digər qanunvericilik aktlarında müəyyən edilən hallar istisna 
edilməklə, sərbəst gömrük zonalarının əraziləri Azərbaycan Respublikasının gömrük ərazisindən 
kənarda yerləşən ərazidir”. 
Göründüyü kimi, sərbəst gömrük zonalarının və sərbəst anbarların perimetri gömrük sərhədidir. Öz 
inzibati-hüquqi statusuna görə daxili sərhədlər xarici sərhədlərə bərabər tutulur: sərbəst zonanın ərazisi sərhəd 
zonası kimi baxılır və oraya giriş-çıxış xüsusi nəzarət buraxılış məntəqələrindən buraxılış vərəqləri əsasında 
həyata keçirilir. Daxili sərhədlərin qorunması gömrükçülərlə sərbəst zona rəhbərliyinin birgə səyləri ilə təmin 
edilir. Sərbəst gömrük zonası rejiminin cəlbediciliyi ondadır ki, bu fəaliyyət sərbəst iqtisadi zonaların 
yaradılmasında ilk mərhələ kimi təqdirəlayiqdir. Sərbəst gömrük zonalarının fəaliyyəti imkan verir ki, sərbəst 
iqtisadi zonaların idarə edilməsi məsələsi üçün təcrübə toplansın və eyni zamanda xarici investorlar bu 
məsələlərdə hökumətin iqtisadi siyasətinin əsas prinsipləri ilə tanış olub ölkəyə kapital qoyuluşunun təminatı 
aspektlərini dəqiqləşdirsinlər.  
Hər hansı sərbəst zona üçün əlverişli coğrafi mövqe mühüm əhəmiyyət kəsb edir. Adətən sərbəst 
gömrük zonaları xarici ticarət fəaliyyəti ilə bağlı xidmətlərin ixracı üzrə ixtisaslaşırlar. Sərbəst gömrük 
zonalarının yaradılması yerli istehsalçıların xarici iqtisadi fəaliyyətə cəlb edilməsinə imkan verir.  
Sərbəst gömrük zonası gömrük rejimlərinin əsas qayəsi ondan ibarətdir ki, bu rejimlərdə xarici mallar 
müəyyən edilmiş ərazi sərhədləri daxilində və ya binalarda (yerlərdə) gömrük rüsum və vergiləri alınmadan, 
həmçinin bu mallara iqtisadi siyasət tədbirləri tətbiq edilmədən, Azərbaycan malları isə ixrac gömrük rejimi ilə 
müəyyən edilən şərtlər daxilində yerləşdirilir və istifadə edilir.  
Bu gömrük rejimləri altında Azərbaycan Respublikası ərazisinə gətirilməsi və aparılması qadağan 
olunmamış mallar yerləşdirilə bilər.  
Azərbaycan Respublikası Qanunvericiliyinə riayət edilməsini təmin etmək məqsədi ilə, malların 
xarakterindən asılı olaraq, sərbəst gömrük zonalarında mallarla aparılan əməliyyatlara qadağanlar və 
məhdudiyyətlər qoyula bilər. Bu cür qadağanları və məhdudiyyətləri gömrük zonası barəsində AR Nazirlər 
Kabineti müəyyən edir.  
69 
 
Bu gömrük rejimindən istifadə etdikdə, gömrük ödənclərinin ödənilməsi üçün məsuliyyəti, malları 
sərbəst gömrük zonasına gətirən və ya sərbəst anbara yerləşdirən şəxs daşıyır.  
Rejimlərin təyinatından göründüyü kimi, xarici və Azərbycan mallarının yerləşdirilməsi üçün gömrük 
rüsum və vergiləri tutulmur. Əgər mallar sərbəst gömrük zonasından Azərbaycan Respublikasının gömrük 
ərazisinə gətirilirsə və ya Azərbaycan Respublikasının hüdudlarından kənara aparılırsa nəzərdə tutulmuş rüsum 
və yığımlar ödənilməlidir.  
Sərbəst gömrük ərazisində yerləşdirilərkən, mallar ixrac üçün nəzədə tutulmuşsa, gömrük rüsum və 
vergilərindən azad edilir və ya ödənilmiş məbləğlər geri qaytarılır. Bu şərtlə ki, mallar vergi və rüsumlardan 
azad edildikdən və ya tutulmuş məbləğlər qaytarıldıqdan sonra 6 ay ərzində mallar faktiki çıxarılmış olsun.  
Əgər ixrac üçün nəzərdə tutulmuş mal sərbəst gömrük zonasından respublikanın gömrük ərazisinə 
qaytarılarsa, gömrük rüsum və vergiləri, həmçinin Milli Bank tərəfindən müəyyən edilmiş kreditlər üzrə 
dərəcələrə görə faiz ödənilir.  
 
7.4.8. Məhv etmə rejimi 
 
Malların məhv edilməsi xarici malların gömrük nəzarəti altında gömrük rüsum və vergiləri 
alınmadan, həmçinn mallara iqtisadi siyasət tədbirləri tətbiq edilmədən məhv edildiyi gömrük rejimidir.  
Məhv edilmə prosesinin özü malların tam məhv edilməsi, yəni yandırılması, dağıdılması, basdırılması 
və s. yolu ilə, həm də onların istifadəyə yararsız hala gətirilməsi, yəni sökülməsi, parçalanması, mexaniki 
zədələnməsi və s. yolu ilə həyata keçirilə bilər.  
Axırıncı halda gömrük orqanları diqqət etməlidirlər ki, mexaniki zədələnmələr məhv edilən malların 
yenidən bərpası və ilkin halında istifadə edilməsi imkanını istisna etsin. Rejimin özünün tətbiqinə o zaman yol 
verilir ki, malların məhv edilməsi üçün seçilmiş üsul sayəsində onlar öz istehlak qabiliyyətlərini (xassələrini) və 
dəyərini itirmiş olsun. 
Məhvetmə rejiminin əsas xüsusiyyəti odur ki, bu rejim altında yalnız Azərbaycan gömrük ərazisinə 
faktiki olaraq gətirilmiş xarici mallar və nəqliyyat vasitələri yerləşdirilə bilər. Qeyd etmək lazımdır ki, 
məhvetmə rejimindən fərqli olaraq, dövlətin xeyrinə maldan imtina rejimi xarici mallarla birgə Azərbaycan 
mallarına da şamil edilə bilər.  
Məhvetmə rejimini malın sahibi, yaxud gömrük brokeri bəyan edə bilər. Nəqliyyat vasitəsinin məhv 
edilməsi barədə yalnız daşıyıcı elan edə bilər.  
Malların məhv edilməsi rejiminin seçilməsi, çox hallarda malların gömrük sərhədindən keçirilməsindən 
sonra keyfiyyətini itirməsi və ya saxlama müddətinin (istifadəyə yararlılıq) bitməsi ilə bağlıdır (gömrük 
anbarında mallar uzun müddət qalanda da belə hallar olur). 
Belə malları gömrük nəzarəti altında məhv edərək, iş adamı eyni zamanda bu malların gömrük 
ərazisindən çıxarılması üçün çəkiləcək nəqliyyat xərclərindən və gömrük rüsum və vergilərinin ödənilməsindən 
azad olur.  
Malların məhv edilməsi gömrük rejimi sərgi işlərində də tətbiq edilir: stendlərin geri aparılma xərcləri 
onların özünün, reklam avadanlığının və hətta bəzi eksponatların dəyərindən çox ola bilir ki, bu da onları 
gömrük nəzarəti altında məhv etməyə və ya dövlət mülkiyyətinə verməyə təhrik edir.  
Bu əşyaları sərgi, yaxud yarmarka iştirakçısı sadəcə olaraq qoyub gedə bilməz, çünki onları Azərbaycan 
gömrük ərazisinə gətirərkən geri aparılacağı barədə öhədəlik vermiş olur. Buna görə də əgər yüklər Azərbaycan 
gömrük ərazisindən geri aparılmazsa, onların sahibi (deklarant) tələb olunan gömrük rüsum və yığımlarını 
ödəməlidir. Yükün geri aparılmaması və həm də bu zaman gömrük rüsum və vergilərinin ödənilməməsinin 
yeganə qanuni yolu gömrük orqanına müəyyən edilmiş qaydada rəsmiləşdirilmiş malların məhv edilməsi barədə 
aktın, yaxud dövlət xeyrinə maldan imtina edilməsi barədə aktın təqdim edilməsidir.  
Məhvetmə rejimi altında malların yerləşdirilməsi üçün maraqlı şəxs gömrük orqanına YGB, ərizə və 
lazım olduqda digər (qaimələr, konosament, hesab-faktura və s.) sənədlər təqdim edir. Bu rejimin tətbiqində 
maraqlı şəxs ərizəsində məhv edilməsi lazım olan əşyanı (malın adı, miqdarı və yeri) dəqiq müəyyən etməli, 
malın dövriyyədən çıxarılmasının səbəbini, məhvetmənin üsulunu, gününü və yerini bildirməli, məhvetmə 
nəticəsində əmələ gələn qalıq və tullantılar barədə məlumat təqdim etməlidir. Bundan başqa ərizəçi məhvedilmə 
barədə aktın müəyyən edilmiş müddətdə gömrük orqanına təqdim edilməsi üçün öhdəlik götürür. Məhvedilmə 
aktı YGB ilə birlikdə gömrük orqanında qalır. Məhvedilmə aktı sərbəst formada tərtib edilir, lakin aşağıdakı 
məlumatların əhatə edilməsi məcburidir:  
1) tərtib edilmə tarixi;  
2) mal və nəqliyyat vasitələrinin adı, fərdi əlamətləri, miqdarı;  
3) məhvedilmənin üsulu, tarixi və yeri;  
4) əmələ gələn qalıqların (tullantıların) adı, fərdi əlamətləri və miqdarı;  
5) məhvetmə zamanı iştirak edən şəxslərin siyahısı. 
70 
 
Gömrük orqanı məhvetmənin yalnız gömrük orqanının vəzifəli şəxsinin iştirakı ilə aparıla bilməsi 
barədə qərar qəbul edə bilər. Bu halda deklarantın ərizəsində xüsusi qeydlər edilir.  
Məhvetmə aktı malları keçirən şəxsin səlahiyyətli nümayəndəsi, həmçinin gömrük orqanının vəzifəli 
şəxsi tərəfindən imza və möhürlə təsdiq edilir.  
Məhvetmə rejimində gömrük rəsmiləşdirilməsinin yeri:  
a) gömrük anbarı, rüsumsuz ticarət mağazası, gömrük ərazisindən kənarda emal, gömrük nəzarəti 
altında emal, müvəqqəti idxal, sərbəst gömrük zonası, sərbəst anbar, təkrar ixrac rejimləri altında yerləşdirilmiş 
mallar üçün - bu malları şəxsin sərəncamına seçilmiş rejimə uyğun olaraq vermiş gömrük orqanının yerləşdiyi 
yer;  
b) Azərbaycanın gömrük ərazisinə gətirilən mal və nəqliyat vasitələri, gətirilmiş və tranzit gömrük 
rejimi altında yerləşdirilmiş və ya gömrük nəzarəti altında daşınma qaydaları ilə gömrük ərazisində bir yerdən 
digərinə aparılan mallar üçün - bu tip malların və nəqliyyat vasitələrinin xidmət zonasında olduğu gömrük 
orqanının yeri.  
Mal və nəqliyyat vasitələrinin məhvetmə gömrük rejimi altında yerləşdirilməsi üçün icazə verilməsi 
qərarını müvafiq gömrük orqanının rəisi və ya onu əvəz edən şəxs qəbul edir. Belə qərarın qəbul edilməsində 
gömrük orqanının rəhbəri gömrük qanunvericiliyini əsas tutur.  
Məhvetmə rejiminin hüquqi tənzimlənməsinin spesifikası tullantıların (qalıqların) əlahiddə gömrük 
rəsmiləşdirilməsi qaydasında özünü büruzə verir. Bütün tullantılar (qalıqlar) bu vəziyyətdə Azərbaycanın 
gömrük ərazisinə gətirilmiş xarici mallar kimi gömrük rəsmiləşdirilməsindən keçməlidir.  
Tullantıların gömrük rəsmiləşdirilməsinin yerini məhvetmə rejiminə icazə vermiş gömrük orqanı öz 
mülahizələrinə görə müəyyən edir. O, müəyyən edə bilər ki, tullantılar müvəqqəti saxlanc anbarında 
yerləşdirilsin. Gömrük bəyannaməsinin təqdim edilmə müddəti, adətən, malların faktiki məhv edilmə tarixindən 
7 günədək müəyyən edilir.  
Aşağıdakı hallarda gömrük rüsumu, vergisi və s. tutulmur:  
1) əgər tullantıların (qalıqların) sonrakı istifadəsi mümkün deyilsə, yəni onlar basdırılıbsa 
(batırılıb, yandırılıb);  
2) tullantıların gömrük dəyəri cüzidirsə (məsələn, 20 ABŞ dollarından azdırsa). 
Hər iki halda bəyanetmə tullantılar barədə məlumatın ərizədə və məhvetmə aktında qeyd edilməsi yolu 
ilə həyata keçirilir.  
 
7.4.9. Dövlətin xeyrinə maldan imtina rejimi  
 
Gömrük Məcəlləsinə görə, maldan imtina- gömrük rüsumları, vergilər alınmadan, həmçinin 
iqtisadi siyasət tədbirləri tətbiq edilmədən şəxsin maldan imtina etməsindən ibarət gömrük rejimidir.  
Dövlətin xeyrinə maldan imtina edilməsinə Azərbaycan Respublikasının qanunvericiliyi ilə müəyyən 
edilən qaydada, Azərbaycan Respublikası gömrük orqanının icazəsi ilə yol verilir.  
Gömrük Məcəlləsinə görə bu rejimdə malların sahibi gömrük rüsum və vergiləri ödəmədən, iqtisadi 
siyasət tədbirləri tətbiq edilmədən mallardan dövlətin xeyrinə imtina edir.  
Malından dövlətin xeyrinə imtina edən şəxs malları öz vəsaiti hesabına gömrük orqanı tərəfindən 
müəyyən edilmiş yerə çatdırmalıdır.  
Malın mülkiyyətçisinin dəyişilməsi faktını təsdiq edən sənəd təhvilverilmə aktıdır. Bu sənəd ciddi 
maliyyə-hesabat sənədidir və deklarantın xahişi ilə iki nüsxədə tərtib edilir. Bir nüsxə gömrük orqanında, digəri 
isə maldan dövlətin xeyrinə imtina edən şəxsdə qalır.  
Aktda aşağıdakı məlumatlar əks etdirilməlidir:  
1) sənədin tərtib edilmə tarixi;  
2) malı təhvil verən təşkilatın, müəssisənin adı;  
3) malı qəbul edən gömrük orqanının adı;  
4) təhvil verilən malların adı, fərdi əlamətləri və miqdar xarakteristikaları.  
Akt təhvil verən və qəbul edən tərəflərin imza və möhürləri ilə təsdiq edilir. Gömrük orqanı adından aktı 
maddi-məsul vəzifə tutan şəxs imzalamalıdır.  
Bu rejimdə malların gömrük rəsmiləşdirilməsi yeri, malların yerləşdiyi regionda fəaliyyət göstərən 
gömrük orqanının yeridir. Qanunvericiliyə görə, dövlətin xeyrinə imtina rejimində gömrük yığımı tutulmur.  
 
 
71 
 
Mövzu 8.  
Gömrük rəsmiləşdirilməsi  
 
8.1. Əsas prinsipləri və xarici ticarət əməliyyatlarının rəsmiləşdirilməsi qaydaları.  
Gömrük Məcəlləsinin 17-ci maddəsinin 16-cı bəndinə görə, gömrük rəsmiləşdirilməsi - bu 
Məcəllənin müddəalarına və tələblərinə uyğun olaraq malların və nəqliyyat vasitələrinin müəyyən 
gömrük rejimi altında yerləşdirilməsi ardıcıllığı və bu rejimin fəaliyyətinin başa çatmasıdır.  
Gömrük rəsmiləşdirilməsi, həmçinin, mal və nəqliyyat vasitələrinin Azərbaycanın gömrük sərhədindən 
keçirilməsinə gömrük nəzarətinin təmin edilməsi və belə keçirilməyə dövlət tənzimləmə vasitələrinin tətbiq 
edilməsi məqsədi ilə gömrük orqanının vəzifəli şəxsləri tərəfindən aparılan əməliyyatların məcmusu kimi də 
anlaşıla bilər.  
Gömrük rəsmiləşdirilməsi qaydaları həm Gömrük Məcəlləsinin müddəaları, həm də Azərbaycan 
Respublikası qanunvericiliyinin digər aktları ilə müəyyən edilə bilər. Qanunvericilik dedikdə təkcə qanunlar 
deyil, həm də Azərbaycan Respublikasının icra hakimiyyəti orqanlarının, ilk növbədə Dövlət Gömrük 
Komitəsinin qanun qüvvəli aktları nəzərdə tutulur.  
Məsələn, “Azərbaycan Respublikasının gömrük buraxılış məntəqələrindən istehsalat və ya 
kommersiya fəaliyyəti üçün nəzərdə tutulmayan malların keçirilməsi qaydaları üzrə təlimat”. 
Gömrük rəsmiləşdirilməsinin hüquqi tənzimlənməsi qanunvericilik aktları ilə yanaşı beynəlxalq 
konvensiyalarla nəzərdə tutulmuş normalarla da həyata keçirilə bilər. BYD kitabçaları tətbiq edilməklə 
Beynəlxalq yük daşımaları konvensiyası avtonəqliyyat vasitələri və konteynerlərlə daşınan yüklərin gömrük 
rəsmiləşdirilməsinin qayda və şərtlərini tənzimləməklə ümumilikdə qəbul edilmiş normalar kimi mühüm 
əhəmiyyət kəsb edir.  
Gömrük Məcəlləsinə görə gömrük rəsmiləşdirilməsi, bu iş üçün gömrük orqanının fəaliyyət göstərdiyi 
mal göndərən və ya müəssisənin, yaxud onun struktur bölməsinin yerləşdiyi ərazidə, xüsusi müəyyən edilmiş 
yerlərdə həyata keçirilir. Gömrük rəsmiləşdirilməsi gömrük orqanının müəyyən edilmiş iş vaxtı ərzində həyata 
keçirilməlidir. Gömrük orqanlarının iş rejimi DGK ilə razılaşdırılmalıdır. Bununla belə, Gömrük Məcəlləsi 
gömrük rəsmiləşdirilməsinin digər yerlərdə və gömrük orqanının iş vaxtından kənar vaxtlarda da həyata 
keçirilməsini mümkün sayır. Bunun üçün maraqlı şəxs gömrük rəsmiləşdirilməsini aparan gömrük orqanının 
razılığını almalıdır və bu halda meydana çıxan bütün xərclər maraqlı şəxs tərəfindən ödənilir. Başqa yerlərdə və 
iş vaxtından kənar vaxtda da aparılan gömrük rəsmiləşdirilməsi əməliyyatları üçün ikiqat haqq alınır.  
Dövlət Gömrük Komitəsi ayrı-ayrı kateqoriyalı malların və nəqliyyat vasitələrinin gömrük 
rəsmiləşdirilməsinin aparılmasını müəyyən gömrük orqanlarına həvalə edə bilər. Məsələn, DGK-nın 20 fevral 
1998-ci il tarixli 002 saylı əmri ilə idxal edilən aksizli malların mərkəzləşdirilmiş qaydada gömrük 
rəsmiləşdirilməsini təşkil etmək, aksiz markalarının tətbiqinə nəzarəti gücləndirmək məqsədi ilə fəaliyyət zonası 
bütövlükdə Azərbaycan Respublikasının gömrük ərazisi olan yeni struktur vahidi - Aksiz gömrük postu 
yaradılmışdır.  
Xarici iqtisadi fəaliyyət iştirakçıları tərəfindən idxal olunan və gömrük ərazisindən keçirilən etil 
(yeyinti) spirtinin, alkohollu içkilərin və tütün məmulatlarının gömrük rəsmiləşdirilməsini bu post həyata 
keçirir.  
Gömrük rəsmiləşdirilməsinin yerinin və vaxtının müəyyən edilməsi bir sıra faktorlardan asılıdır:  
1) keçirilən malın xarakter və xassələri (məsələn, aksizli malların gömrük rəsmiləşdirilməsinin 
xüsusiyyətləri və s);  
2) malların daşındığı nəqliyyat növü (gəmi, qatar (vaqon), avtomobil);  
3) keçirilən malların rəsmiləşdirildiyi gömrük rejimləri;  
4) keçirilən malların mənşə ölkəsi;  
5) malların göndəricisinin, yaxud alıcısının yerləşdiyi yer.  
Gömrük rəsmiləşdirilməsi yerləri müvafiq gömrük rejimləri üzrə hazırlanan təlimatlarla da müəyyən 
edilə bilər. 
Mal və nəqliyyat vasitələrini gömrük sərhədindən keçirən şəxslər, daşıyıcı, anbar sahibi, eləcə də mal və 
nəqliyyat vasitələrinə münasibətdə səlahiyyətlərə malik digər şəxslər gömrük rəsmiləşdirilməsi yerinə daxil 
olmaq hüququna malikdirlər. Gömrük orqanı onların iştirakını tələb etdikdə bu hüquq vəzifəyə çevrilir, belə ki, 
bu mərhələdə adı çəkilən şəxslər gömrük rəsmiləşdirilməsi zamanı bu orqanın vəzifəli şəxslərinə kömək 
etməlidirlər. Belə kömək dedikdə Gömrük Məcəlləsinin 132-ci maddəsində göstərilən əməliyyatlar, prob və 
nümunələrin götürülməsi nəzərdə tutulur.  
Gömrük rəsmiləşdirilməsi Azərbaycan dilində aparılır. Bununla belə Gömrük Məcəlləsinin 
müddəalarına əsasən Dövlət Gömrük Komitəsinin icazəsi ilə rəsmiləşdirməni aparan gömrük orqanına bu 
orqanın vəzifəli şəxslərinin bildiyi xarici dildə tərtib edilmiş sənədlər təqdim oluna bilər.  
72 
 
Bir dövlətin ərazisində verilmiş və hüquqi qüvvəsi olan sənədlər digər dövlətin ərazisində, beynəlxalq 
müqavilə və sazişlərdə başqa hal nəzərdə tutulmamışsa, yalnız müəyyən edilmiş qaydada təsdiq edildikdən 
(şəhadətləndirildikdən) sonra istifadə oluna bilər. Məsələn Mülki, ailə-cinayət işləri üzrə hüquqi münasibətlər və 
hüquqi yardım barədə 22 yanvar 1993-cü ildə qəbul edilmiş Beynəlxalq Konvensiyaya görə, bu konvensiyanın 
üzvü olan ölkələrin birinin ərazisində sənədlər ona verilmiş səlahiyyətlər daxilində və müəyyən edilmiş formada 
xüsusi səlahiyyətli orqan və ya təşkilat tərəfindən hazırlanmış, yaxud şəhadətləndirilmişsə (təsdiq edilmişsə), 
digər ölkənin ərazsində təsdiq edilməsi, yaxud şəhadətləndirilməsi (leqallaşdırılması) tələb olunmur. Belə 
sənədlərə təkcə notarius təsdiqi yetərli olur.  
Təcrübədə xarici sənədlərin şəhadətləndirilməsinin daha çox iki üsulundan istifadə edilir: konsul 
leqallaşdırılması, apostil qoyulması.  
Azərbaycan Respublikasının gömrük sərhədindən keçirilən və  baytarlıq, fitosanitar, ekoloji və digər 
dövlət nəzarəti növlərinə cəlb edilməsi lazım olan mal və nəqliyyat vasitələrinin gömrük rəsmiləşdirilməsi, 
yalnız belə keçirilməyə səlahiyyətli dövlət orqanları tərəfindən verilmiş icazənin gömrük orqanlarına təqdim 
edilməsindən sonra həyata keçirilə və bitirilə bilər.  
Gömrük rəsmiləşdirilməsinin və gömrük nəzarətinin təşkili Azərbaycan Respublikasının qanunvericilik 
aktlarına uyğun olmalıdır.  
“Azərbaycan Respublikasında idxal-ixrac əməliyyatlarının tənzimlənməsi Qaydaları” Azərbaycan 
Respublikası prezidenti H.Ə.Əliyevin 24 iyun 1997-ci il tarixli 609 saylı Fərmanı ilə təsdiq olunmuş, 30 
mart 1998-ci il tarixli 691 saylı Fərmanla onun bəzi müddəaları dəqiqləşdirilmişdir.  
İxrac-idxal əməliyyatlarının bu Qaydalarda nəzərdə tutulmayan digər formaları bütün rezidentlər 
tərəfindən sərbəst surətdə həyata keçirilir.  
Gömrük qanunvericiliyində nəzərdə ttulmuş hallar istisna olunmaqla, gömrük rəsmiləşdirilməsi 
tamamlanmamış mal və nəqliyyat vasitələrindən istifadə edilməsi və onların üzərində sərəncam verilməsi 
qadağan edilir.  
Gömrük Məcəlləsinə görə, gömrük orqanlarının icazəsi ilə belə mallar və nəqliyyat vasitələri ilə gömrük 
rəsmiləşdirilməsi üçün zəruri olan yük əməliyyatları və başqa əməliyyatlar aparıla bilər.  
Bu qadağanın yerinə yetirilməsi üçün gömrük rəsmiləşdirilməsi mərhələsində, bir qayda olaraq, 
yüklərin daşınması bağlı nəqliyyat vasitələrindən istifadə edilməklə həyata keçirilir. Ağırçəkili, irihəcmli mallar, 
həmçinin qum, çınqıl və s. açıq nəqliyyat vasitələrində (məsələn, dəmiryol platformalarında daşına bilər). 
Bu halda belə malların dəyişdirilməsinə yol verməmək üçün gömrük orqanları bütün tədbirləri 
görməlidirlər (yol-nəqliyyat sənədlərində müfəssəl məlumat olmalıdır, mallara tanınma nişanları və digər 
eyniləşdirilmə vasitələri vurulmalıdır).  
Barəsində gömrük rəsmiləşdirilməsi tamamlanmamış mal və nəqliyyat vasitələrindən istifadə olunması 
və onlar üzərində sərəncam verilməsi üzrə şərtlər müəyyən edilməsi və məhdudiyyətlər qoyulması hüququ 
Dövlət Gömrük Komitəsinə məxsusdur.  
Azərbaycanın gömrük sərhədindən keçirilən malların ayrı-ayrı kateqoriyalarının gömrük 
rəsmiləşdirilməsi sadələşdirilmiş formada və prioritet qaydada aparıla bilər. Belə mal kateqoriyalarına təbii 
fəlakətlərin, qəzaların, bədbəxt hadisələrin nəticələrinin ləğv edilməsi üçün tərtib olunan mallar, canlı heyvanlar, 
tez xarab olan mallar, radioaktiv maddələr, kütləvi informasiya məqsədləri üçün məlumatlar, Azərbaycan 
Respublikasının ali qanunvericilik, icra və məhkəmə hakimiyyəti orqanlarının ünvanlarına göndərilən və digər 
bu qəbildən olan mallar aid edilir.  
Sadələşdirilmiş gömrük rəsmiləşdirilməsi qaydalarının tətbiqinin hal və şərtlərini Dövlət Gömrük 
Komitəsi müəyyən edir.  
Bu cür gömrük rəsmiləşdirilməsinin xüsusiyyətlərini açıqlamağa çalışaq.  
Belə malların rəsmiləşdirilməsinin prioritetliyi gömrük orqanlarına təqdim edildikdən sonra həmin 
malların birinci növbədə rəsmiləşdirilməsi deməkdir.  
Sadələşdirilmiş qayda – müşayiət, nəqliyyat və digər sənədlərin - (əgər bu sənədlərdə daşıyıcının, mal 
göndərən və alan şəxslərin barəsində və həmçinin malların özünün adı, mənşəyi, miqdarı və dəyəri barədə 
məlumatlar varsa), gömrük orqanlarına təqdim edilməsi ilə malların bəyan edilməsinə yol verir.  
Əgər gömrük orqanlarında malların başqa adla, saxta sənədlərlə keçirilməsini, təqdim edilən sənədlərin 
lazım olan məlumatları əks etdirmədiyini güman etməyə kifayət qədər əsas varsa, onlar deklarantdan çatışmayan 
məlumatları əks etdirən əlavə sənədlər tələb edə bilərlər (bəzi hallarda qoyulan tələbləri özündə əks etdirən 
sərbəst formada yazılmış ərizə də kifayət edə bilər). 
Sadələşdirilmiş qayda deklaranta xeyli vaxta qənaət etməyə imkan verir.  
Mallar və nəqliyyat vasitələri ilə gömrük rəsmiləşdirilməsi üçün zəruri olan yük əməliyyatları və başqa 
əməliyyatlar dedikdə malların daşınması, çəkilməsi və ya miqdarının digər üsulla təyini, malların yüklənməsi, 
boşaldılması, başqa nəqliyyat vahidinə keçirilməsi, zədələnmiş qablamaların düzəldilməsi, taranın açılması, 
73 
 
qablaşdırılması, gömrük rəsmiləşdirilməsi tələb olunan mal və nəqliyyat vasitələrinin yenidən qablaşdırılması, 
mal və nəqliyyat vasitələrinin ola biləcəyi bina, iri həcmli qab və digər yerlərin açılması və s. nəzərdə tutulur. 
Gömrük rəsmiləşdirilməsi üçün yük və digər əməliyyatların aparılması, yalnız gömrük orqanının 
müvafiq tələbi olduqda məcburi hesab edilir.  
Əgər bu mal və nəqliyyat vasitələri barəsində gömrük rəsmiləşdirilməsi tamamlanmamışsa, yük və digər 
əməliyyatlar, yalnız gömrük orqanının icazəsi ilə aparıla bilər.  
Belə əməliyyatlar gömrük orqanları üçün heç bir əlavə xərcə səbəb olmamalıdır.  
Prob və nümunələr onların tədqiqatı (ekspertizası) üçün götürülür. Prob və nümunələrin götürülməsi 
gömrük orqanları tərəfindən, yaxud onların icazəsi ilə mallara münasibətdə səlahiyyətə malik şəxslər, bu 
şəxslərin nümayəndələri və digər dövlət orqanları (məsələn, ekoloji, baytarlıq nəzarəti orqanları) tərəfindən 
nəzarətin həyata keçirilməsi məqsədilə tətbiq edilir.  
Gömrük Məcəlləsində probların götürülməsi prinsipi müəyyən edilir. Onlar tədqiqata imkan verən 
minimal miqdarlarda götürülür. Prob (nümunə) bütün malın (partiyanın) təcəssümü hesab edilir, buna görə də 
laboratoriya təcrübəsi üçün onun elə minimal hissəsi götürülməlidir ki, malın gömrük sərhədini keçdiyi halında 
bütün keyfiyyət xarakteristikasını müəyyən etmək mümkün olsun. Təhlil nəticəsində nümunə götürüldüyü malın 
tərkibi və xassələri barədə laboratoriya tədqiqatlarının dəqiqliyi hüdudlarında fikir söyləmək mümkündür. 
Problar aşağıdakı kimi təsnifatlandırılır: 
1) Birdəfəlik (nöqtəvi) prob dedikdə bir qəbul (analiz) üçün götürülən prob nəzərdə tutulur. Bu 
cür problar malın bir bağlısında, rezervuarın, yaxud nəqliyyat vasitəsinin verilmiş səviyyəsində malın 
keyfiyyətini xarakterizə edir;  
2) Birləşdirilmiş (orta) prob bir neçə nöqtəvi probun səylə qarışdırılması nəticəsində tərtib edilir. 
Nöqtəvi problar uyğun qaydada və uyğun mütənasibliklə seçilməlidir;  
3) Yoxlama (arbitraj) probu birləşdirilmiş probun analiz üçün istifadə olunan hissəsidir və 
arbitraj sınaqları tələb olunduqda istifadə etmək üçün qorunub saxlanılır.  
Probların götürülməsi üç mərhələdə aparılır:  
1) mal partiyasına ümumi baxış;  
2) nöqtəvi probların və ya nümunə götürüləcək hissələrin seçilməsi;  
3) orta probun tərtib edilməsi.  
Əgər prob və nümunələr gömrük orqanları tərəfindən götürülürsə, mal barəsində səlahiyyətli şəxslər və 
onların nümayəndələrinin bu əməliyyatlarda iştirak etmək hüququ var. Sonuncular problar götürülərkən gömrük 
orqanlarına kömək etməlidirlər (məsələn, yük əməliyyatlarını öz hesablarına aparmalıdırlar). 
Əgər prob və nümunələrin götürülməsinə mal barəsində səlahiyyətləri olan şəxslər və onların 
nümayəndələri təşəbbüs göstərirsə, bu zaman gömrük orqanlarının səlahiyyətli şəxsləri iştirak etməlidirlər. 
Gömrük əməkdaşları, həmçinin digər dövlət nəzarət orqanlarının səlahiyyətli şəxsləri tərəfindən prob və 
nümunələrin götürülməsi prosesində iştirak etməlidirlər. Bu halda aparılmış tədqiqatların nəticələri barədə 
gömrük orqanlarına məlumat verilməlidir.  
Aşağıdakı hallarda mallar barədə səlahiyyətli şəxslərin və onların nümayəndələrinin iştirakı olmadan 
gömrük orqanları tərəfindən prob və nümunələrin götürülməsinə yol verilir:  
1) mallar gömrük orqanlarına təqdim olunduqdan sonra 10 gün müddətində bu şəxslər gəlib 
çıxmadıqda;  
2) təxirə salınması mümkün olmayan hallarda.  
Belə hallarda probların götürülməsi zamanı tədqiqatın nəticələrində maraqlı olmayan şəxslər iştirak 
etməlidirlər.  
Mallar barədə səlahiyyəti olan şəxslər və onların nümayəndələrinin onların malından götürülmüş prob 
və nümunələrin tədqiqatının nəticələri ilə tanış olmaq hüququ var.  
Götürülmüş prob və nümunələr gömrük ekspertizasına daxil olur. Bu əməliyyat altında xüsusi 
biliklərdən istifadə edilməsi ilə gömrük nəzarətinin, gömrük rəsmiləşdirilməsinin icraatı zamanı meydana çıxan 
məsələlərin həll edilmə prosedurası başa düşülür.  
Gömrük ekspertizası ilkin qərar qəbul edilmə prosesində və digər gömrük məqsədləri ilə aparıla bilər. 
Bu zaman bütün hallar üçün müəyyən olunan prob və nümunə götürmə proseduralarından istifadə olunur. Digər 
dövlət nəzarət orqanları, habelə mallar barədə səlahiyyəti olan şəxslər və onların nümayəndələri tərəfindən 
mallardan prob və nümunələr götürülərkən Azərbaycan Respublikası gömrük orqanlarının vəzifəli şəxsləri 
iştirak edirlər. Göstərilən şəxslər və onların nümayəndələri, Azərbaycan Respublikası gömrük orqanlarının 
vəzifəli şəxsləri tərəfindən mallardan prob və nümunələr götürülərkən onlara kömək etməlidirlər.  
Mallar barədə səlahiyyəti olan şəxslər və onların nümayəndələrinin iştirakı olmadan mallar təqdim 
edildiyi vaxtdan 10 gün keçəndən sonra göstərilən şəxslər gəlmədikdə və təxirəsalınmaz hallarda Azərbaycan 
Respublikası gömrük orqanları tərəfindən mallardan prob və nümunələr götürülə bilər.  
74 
 
Bu cür prob və nümunənin götürülməsində onların tədqiqinin nəticəsində marağı olmayanlar iştirak 
edirlər. Mallar barədə səlahiyyəti olan şəxslər və onların nümayəndələri, götürülmüş prob və nümunələr üzrə 
aparılmış tədqiqatın nəticələri ilə tanış olmaq hüququna malikdirlər. Digər dövlət nəzarət orqanları tərəfindən 
götürülmüş prob və nümunələrin tədqiqinin nəticələri haqqında Azərbaycan Respublikası gömrük orqanlarına 
məlumat verilir.  
Azərbaycan Respublikası gömrük orqanları mallardan prob və nümunələrin götürülməsi ilə əlaqədar 
şəxs tərəfindən çəkilən xərcləri ödəmir. 
Prob və nümunələrin tədqiqi ilə əlaqədar Azərbaycan Respublikası gömrük orqanları və gömrük 
laboratoriyaları tərəfindən çəkilən xərclər, şəxsin öz təşəbbüsü ilə aparılan tədqiqat xərcləri istisna olmaqla, şəxs 
tərəfindən ödənilmir. 
Mallardan prob və nümunələrin götürülməsi qaydasını, onların tədqiq olunma müddətlərini, həmçinin 
onlar barəsində sərəncam vermə qaydalarını Azərbaycan Respublikasının gömrük işini aparan icra hakimiyyəti 
orqanı müəyyən edir.  
 
8.1.1. İlkin əməliyyatlar  
 
İlkin əməliyyatlar mal və nəqliyyat vasitələrinin gömrük rəsmiləşdirilməsinin asanlaşdırılması və 
sürətləndirilməsi məqsədi ilə aparılır. Onlar əsas gömrük rəsmiləşdirilməsi icraatına qədər aparılır və hazırlıq 
mərhələsi hesab edilir.  
İlkin əməliyyatlar gömrük sərhədinin Azərbaycan ərazisinə gətirilməsi qadağan edilmiş mal və 
nəqliyyat vasitələrinin keçirilməsindən müdafiə edilməsini təmin edir. 
 Bu mərhələdə mallar gömrük məqsədləri üçün identifikasiya edilir.  
İlkin əməliyyatlara aşağıdakılar aiddir: 
- Azərbaycan Respublikasının gömrük sərhədindən keçmə barədə və ya malların, nəqliyyat 
vasitələrinin gömrük ərazisindən kənara aparılması niyyəti barədə Azərbaycan Respublikası gömrük 
orqanlarına məlumat verilməsi; 
- malların, nəqliyat vasitələrinin və onlara aid sənədlərin gömrük orqanının müəyyən etdiyi 
yerlərə çatdırılmvsı; 
- malların və nəqliyyat vasitələrinin çatdırıldığı yerlərdə gömrük nəzarətinə təqdim edilməsi; 
 
8.1.2. Dəniz protesti  
 
Dəniz daşımalarının xüsusiyyətləri gəmi sahiblərinin hüquqlarının və qanuni maraqlarının müdafiəsi 
üçün sübutlar təmin edilməsinin əlahiddə prosedurasından istifadə olunmasını nəzərdə tutur.  
Bu məqsədlərlə notarius gəmi kapitanından gəmi üzən və ya dayanan müddətdə baş vermiş fövqəladə 
hadisə barədə ərizə qəbul edir. Bu ərizə kapitana və ya gəmi sahibinə əmlak tələbləri, o cümlədən də daşınan 
mallara görə gömrük rüsum və yığımlarının ödənilməsi üzrə tələblər üçün əsas sayıla bilər. Belə ərizə dəniz 
ticarət təcrübəsində dəniz protesti adlanır.  
Gömrük ödənişlərindən azad olmaq məqsədi ilə kapitana məsləhət görülür ki, təbii fəlakət zamanı 
heyətin zəruri tədbirlərin görülməsi hərəkətlərini təfsilatı ilə göstərsin. Gəmi kapitanı, həmçinin, gəmi 
jurnalından təsdiq edilmiş çıxarışı notariusa təqdim etməlidir. Gəmi kapitanının ərizəsi, gəmi jurnalındakı 
qeydlər və dörd nəfərdən az olmayan şahidlərin sorğu-sual (iki nəfər gəmi heyəti, iki nəfər komanda heyəti) 
əsasında notarius dəniz protesti aktı tərtib edir. Bu akt dəniz daşımalarında gömrük ödənişlərinin 
ödənilməsindən azad edilmək üçün hüquqi əsas ola bilər.  
Bir qayda olaraq, yalnız faktiki gömrük ərazisinə daxil olmuş yüklər bəyan edilməlidir. Deklarant mal 
göndərişinin bir hissəsini hətta bu hissə tam göndərişin digər hissələri ilə bir vaxtda və eyni xarici ticarət 
müqaviləsi əsasında göndərilmiş və ünvana tez çatmış olsa belə, gömrük rəsmiləşdirilməsinə elan edə bilməz.  
Hələ gəlib çatmamış malların bəyan edilməsini istisna etmək məqsədi ilə yüklərin gömrük 
rəsmiləşdirilməsinin ilkin əməliyyatlarına mal və nəqliyyat vasitələrinin gömrük nəzarətinə təqdim edilməsi 
prosedurası daxil edilir. Belə təqdim etmə daşıyıcı tərəfindən malların və nəqliyyat vasitələrinin çatdırıldığı 
barədə gömrük orqanlarının xəbərdar edilməsi ilə ifadə olunur. İş vaxtından sonra gəlmiş mal və nəqliyyat 
vasitələri gömrük nəzarəti zonasında yerləşdirilməlidir.  
Gömrük orqanı gətirilmiş mal və nəqliyyat vasitələrinin faktiki olaraq təqdim edilməsini tələb edə bilər. 
Malların idxalı zamanı təqdim etmə  malları keçirən şəxsə, yaxud daşıyıcı və ya onun səlahiyyətli nümayəndəsi 
tərəfindən mal və nəqliyyat vasitələrinin gömrük ərazisinə, ya da təyinat gömrükxanasına çatdırılması barədə 
xəbər verilməsi kimi ifadə edilir.  
Mal və nəqliyyat vasitələri gömrük orqanına təqdim edildiyi andan buraxılana qədər gömrük nəzarəti 
altında müvəqqəti saxlancda qalır.  
75 
 
 
8.1.3. Qısa bəyannamə  
 
Qısa bəyannamənin təqdim edilməsi, gömrük sərhədinin keçilməsi barədə gömrük orqanlarına məlumat 
verilməklə iki halda zəruridir:  
a) xarici gömrük ərazisindən Azərbaycanın gömrük ərazisinə mal və nəqliyyat vasitələrinin 
gətirilməsi zamanı;  
b) Azərbaycanın gömrük ərazisi hüdudlarında - sərbəst gömrük zonası və sərbəst anbarlardan 
mallar və nəqliyyat vasitələrinin gömrük ərazisinin qalan hissəsinə çıxarılması.  
Belə məlumatın verilməsi daşıyıcının vəzifəsidir. Mal və nəqliyyat vasitələrinin gömrük ərazisindən 
çıxarılması niyyəti barədə məlumat - onları çıxaran şəxs tərəfindən verilməlidir. Əgər malları çıxaran şəxs bu 
məlumatı verməmişsə, bu vəzifə daşıyıcıya həvalə olunur.  
Mal və nəqliyyat vasitələri müəyyən edilmiş gömrük rejimi altında yerləşdirilənə qədər qısa bəyannamə 
tətbiq edilə bilər. Qısa bəyannamə gömrük rəsmiləşdirilməsi üçün məcburi atribut hesab edilmir.  
Qısa bəyannamə daşıyıcı tərəfindən malların və nəqliyyat vasitələrinin təqdim edilməsi ilə bir vaxtda, 
yaxud təqdim edilmədən sonrakı iş günü ərzində verilir. Axırıncı halda gömrük orqanının xüsusi icazəsi tələb 
olunur.  
Əgər mallar təqdim edilmə ilə eyni vaxtda və ya göstərilən müddətdə müəyyən gömrük rejimi altında 
yerləşdirilirsə, qısa bəyannamə verilmir. 
 Qısa bəyannamədə aşağıdakı məlumatlar öz əksini tapmalıdır:  
- mal göndərən şəxs, mal göndərən ölkə;  
- malı alan şəxs, təyinat ölkəsi;  
- daşıyıcı;  
- nəqliyyat vasitəsi barədə məlumat;  
- nəqliyyat sənədlərinin nömrələri;  
- malın adı;  
- yerlərin sayı;  
- brutto çəkisi;  
- plomblar və digər eyniləşdirmə vasitələri;  
- digər məlumatlar.  
Əgər gömrük daşıyıcısı tərəfindən qısa bəyannamə vermək üçün səlahiyyətli şəxs müəyyən 
edilməmişsə, yaxud gəlməmişsə, gömrük məqsədləri üçün belə şəxs gəmi kapitanı, sürücü ola bilər.  
Gömrük Məcəlləsi gömrük orqanlarının icazəsi ilə qısa bəyannamə kimi, nəqliyyat, kommersiya və 
digər sənədlərin istifadə edilməsinə yol verir, bu şərtlə ki, bu sənədlər qısa bəyannamədə tələb olunan 
məlumatları özündə əks etdirmiş olsun.  
Gömrük rəsmiləşdirilməsi zamanı qısa bəyannamə kimi əmtəə və nəqliyyat sənədləri istifadə olunur. Bu 
sənədlər, bir qayda olaraq göndərilmə məntəqəsindən təyinat məntəqəsinədək yükü müşayiət edir və ona görə də 
mal müşayiət sənədləri adlanır.  
Əmtəə sənədləri malın dəyər, keyfiyyət və miqdar xassələri barədə məlumatı əks etdirir. İlk növbədə 
müvəqqəti saxlanc anbarı və gömrük rejimlərinin bir növü olan gömrük anbarı məfhumlarını bir-birindən 
ayırmaq lazımdır. Gömrük anbarı rejimində gətirilən mallar gömrük nəzarəti altında gömrük rüsum və vergiləri 
tutulmadan və iqtisadi siyasət tədbirləri tətbiq edilmədən 3 il müddətində saxlanıla bilər. 
Mallar müvəqqəti saxlanc anbarına isə bəyannamə verilməsi və gömrük rejimi seçilməsinə hazırlıq 
ərəfəsində yerləşdirilir. Müvəqqəti saxlanc anbarı elə bir yerdir ki, mallar gömrük orqanına təqdim edildiyi 
andan, müəyyən gömrük rejiminin seçilib, onların buraxılmasına qədər gömrük nəzarəti altında yerləşdirilir. 
Beləliklə elə hal ola bilər ki, mal müvəqqəti saxlanc anbarından gömrük anbarına göndərilsin və gömrük 
anbarlaşdırılması rejimində saxlanılması davam etsin. 
“Mal və əşyaların gömrük nəzarəti altında müvəqqəti saxlanma rejimində yerləşdirilməsinin 
texnoloji sxemi” DGK tərəfindən 14 aprel 1995-ci il tarixli əmrlə təsdiq edilmiş 22.01. 98-ci il tarixli 035 saylı 
əmrlə dəqiqləşdirilmişdir. 
 
8.1.4. Müvəqqəti saxlanc anbarı  
 
Müvəqqəti saxlanc anbarında malların və nəqliyyat vasitələrinin saxlanmasının ümumi müddəti iki 
aydan, Gömrük Məcəlləsində nəzərdə tutulan digər müddətlər üçün isə həmin müddətlərdən artıq olmamalıdır. 
Dövlət Gömrük Komitəsi malların ayrı-ayrı kateqoriyaları üçün daha qısa saxlanc müddətinin son həddini 
müəyyən edə bilər. Tez xarab olan malların, canlı heyvanların, bitkilərin və həmçinin Azərbaycan 
76 
 
Respublikasının gömrük sərhədindən keçirilməsi qadağan edilən malların saxlancı üçün Dövlət Gömrük 
Komitəsi tərəfindən minimum vaxt təyin edilir (məsələn, üç günə qədər). 
Müvəqqəti saxlanc gömrük rəsmiləşdirilməsi prosedurası üçün məcburi mərhələ sayılmır. Əgər xarici 
ticarət yükü gömrük orqanına təqdim edildiyi gün, gömrük rəsmiləşdirilməsi bitirilirsə müvəqqəti saxlanc 
əməliyyatına ehtiyac qalmır. 
Bütün digər hallarda yük avtomatik olaraq müvəqqəti saxlanca verilmiş mal statusu alır və bir sutka 
ərzində gömrük orqanının icazəsi ilə anbara yerləşdirilir. Bu zaman mühüm məsələlərdən biri də odur ki, 
malların müvəqqəti saxlanca verilməsi, qabaqcadan baytarlıq, fitosanitar, ekoloji və digər dövlət nəzarət 
tədbirlərinin həyata keçirilməsindən asılı olmur. 
Müvəqqəti saxlanc daxil olan yüklərin uçotunun aparılmasını nəzərdə tutur. Bu məqsədlə dşıyıcı 
malların gəldiyi barədə gömrük orqanlarına xəbər verdikdən iki gündən gec olmayaraq nəqliyyat, mal-müşayiət 
və digər kommersiya sənədlərini təqdim etməlidir ki, mal və nəqliyyat vasitələrini identifikasiya etmək mümkün 
olsun. Əgər bu müddət ərzində sənədlər təqdim edilə bilmirsə, qısa bəyannamə verilir. 
Müvəqqəti saxlanca yüklərin yalnız məxsusi müvəqqəti saxlanc üçün məqbul olan tikililərə (yerlərə) 
yerləşdirilməsi şərti ilə yol verilir. Qanunvericiliyə riayət olunmasını təmin etmək üçün müvafiq maddi-texniki 
baza yaradılmalıdır. Bu məqsədlə, xarici ticarət yüklərinin daşındığı hava və dəniz limanlarında, yük 
həyətlərində, stansiya meydanlarında, həmçinin beynəlxalq avtomobil yollarının keçdiyi sərhəd buraxılış 
məntəqələrində müvəqqəti saxlanc anbarlarının açılmasının məcburi qaydaları müəyyən edilir. 
 
8.1.5. Gömrük brokeri  
 
Bazar iqtisadiyyatına keçid dövrünün müasir mərhələsində peşəkar vasitəçilik fəaliyyəti ilə məşğul olan 
fiziki və hüquqi şəxslərin maraq göstərdiyi sahələrdən biri də gömrük işi sahəsində özünəməxsus yer tutan 
gömrük brokeri peşəsidir. Mövcud qanunvericiliyə uyğun olaraq yaradılmış və DGK-dan icazə almış hüquqi 
şəxslər gömrük brokeri ola bilərlər.  
Gömrük brokeri ilə onun təmsil etdiyi şəxs arasındakı qarşılıqlı münasibətlər, notarius tərəfindən 
təsdiq edilmiş müqavilə ilə tənzimlənir. Belə müqavilələr ikitərəfli olub, konsensual müqavilə növünə aid 
edilir və ödənc xarakterlidir.  
Broker  xidməti üzrə müqaviləyə görə gömrük brokeri təmsil etdiyi şəxsin tapşırığı və onun hesabına öz 
adından gömrük rəsmiləşdirilməsi üzrə istənilən əməliyyatı  və digər vasitəçilik əməliyyatları apara bilər.  
Gömrük nəzarəti və gömrük rəsmiləşdirilməsi əməliyyatları zamanı, o malların əsil sahibi qədər onun 
vəzifələrini yerinə yetirir və məsuliyyət daşıyır.  
Nəzərə alaq ki, gömrük brokeri təmsil etdiyi şəxsin tapşırığını yerinə yetirərkən təmsilçinin deyil, öz 
adından çıxış edir, bu halda broker xidməti göstərilməsi barədə müqavilədən doğan üç növ hüquqi 
münasibətlərin şahidi olmuş oluruq: 
1) gömrük brokeri ilə təmsil etdiyi şəxs arasında; 
2) gömrük brokeri ilə üçüncü şəxslər arasında; 
3) təmsil olunan şəxslə üçüncü şəxslər arasında (məsələn, broker icazəsinin fəaliyyəti dayandırıldıqda). 
Azərbaycan Respublikası Prezidenti H.Ə.Əliyevin 02.09.2002-ci il tarixli 782 saylı Fərmanının 
icrası ilə əlaqədar olaraq Azərbaycan Respublikasının Nazirlər Kabineti 07.XI.2002-ci il tarixli 173 saylı 
qərarı ilə “Gömrük brokeri haqqında əsasnamənin və Azərbaycan Respublikasında gömrük brokeri 
fəaliyyətinə xüsusi razılıq (lisenziya) verilməsi haqqında” Azərbaycan Respublikası Nazirlər Kabinetinin 
1998-ci il 1 may tarixli 101 saylı qərarına dəyişiklik edilərək “Azərbaycan Respublikasında gömrük 
brokeri fəaliyyətinə xüsusi razılıq (lisenziya) verilməsi qaydaları” sözləri çıxarılmışdır.  
Gömrük orqanları, brokerin vəzifəsindən sui-istifadə etdiyini güman etməyə kifayət qədər əsas olduqda, 
icazənin fəaliyyətini üç ay müddətinə dayandıra bilər. 
Dövlət Gömrük Komitəsi gömrük brokerinin reyestrini aparır və bu reyestrin nəşrini təmin edir. 
 
8.1.6. Gömrük daşıyıcısı  
 
Gömrük daşıyıcısı Azərbaycan Respublikası Qanunvericiliyinə uyğun olaraq yaradılan, Dövlət 
Gömrük Komitəsi tərəfindən gömrük nəzarəti altındakı yüklərin daşınması üçün icazə verilmiş hüqüqi 
şəxsdir. Qeyd etmək lazımdır ki, o malları gömrük müşayiəti olmadan və gömrük ödənişləri ödənmədən daşıyır. 
Gömrük daşıyıcısından istifadə həm könüllü, həm də məcburi ola bilər. Gömrük daşıyıcısından könüllü 
istifadə o zaman olur ki, marağı olan şəxs gömrük daşıyıcısının xidmətindən gömrük orqanını xəbərdar etməklə 
şəxsi təşəbbüsü əsasında istifadə etsin. 
Gömrük orqanının vəzifəli şəxsi daşınan malların xarakteri və statusu barədə məlumata əsaslanaraq, 
gömrük qanunvericiliyinin pozulmasının mümkünlüyünü güman etdikdə, daşınmanın spesifikasını nəzərə alaraq 
77 
 
gömrük rəsmiləşdirilməsi mərhələsində həmin malların gömrük daşıyıcısı tərəfindən daşınması barədə qərar 
qəbul edə bilər. Belə daşınma məcburi xarakter daşıyır, çünki mal üzərində sərancam vermək hüququ olan şəxs 
gömrük orqanının qəbul etdiyi qərara etinasız qala bilməz. 
Gömrük orqanının gömrük daşıyıcısından istifadə edilməsi barədə qərarı həm daşıyıcı, həm 
malgöndərən və malalan, həm də gömrük daşıyıcısının özü üçün məcburidir.Belə qərar adi daşıyıcının, mal 
göndərən və malalanın tərəfindən gömrük daşıyıcısının istifadəsi ilə meydana çıxmış xərclərin ödənməsi üçün 
əsas ola bilər. 
Aşağıdakı mallar barədə gömrük orqanı, hətta gömrük ödənişləri ödənməsinin təminatı olduqda 
belə,gömrük daşıyıcısından istifadə edilməsi üçün qərar verə bilər: 
a) Azərbaycan Respublikasının ərazisinə gətirilməsi və ölkədən çıxarılması qadağan olunmuş 
mallar”  
b) İcazə alınmalı, sertifikatlaşdırılmalı və digər orqanların nəzarətinə cəlb edilməli (əgər belə 
nəzarət həyata keçirilməmişsə) mallar.  
BYD kitabçaları tətbiq edilməklə və gömrük müşayəti ilə yük daşınması zamanı gömrük daşıyıcısından 
istifadə edilməsi məcburiyyəti tətbiq edilmir. 
Gömrük daşıyıcısına tələbləri, texniki və maliyyə tələbləri olmaqla iki qrupa bölmək olar: 
1) Gömrük daşıyıcısı ödəmə qabiliyyətli olmalıdır. onun maliyyə imkanları tələb olunan bütün 
gömrük ödənişlərinin təxirəsalınmadan ödəniləcəyinə zəmanət verməlidir;  
 2) Gömrük daşıyıcısı öz fəaliyyətini sığortalamaq üçün müvafiq müqavilə bağlamalıdır. 
Texniki tələblərə gəlincə, gömrük daşıyıcısının nəqliyyat vasitələri gömrük orqanları tərəfindən 
müəyyən edilmiş “Gömrük möhür və plombları altında malların daşınması üçün nəqliyyat vasitələrinin təchiz 
edilməsi və onların yük daşınmasına buraxılması qaydalarına” uyğun olmalıdır. 
Malgöndərən və gömrük daşıyıcısı arasındakı münasibətlər müqavilə əsasında qurulur. Bağlanmış 
müqavilədə digər müddəalarla bərabər, gömrük nəzarəti altında malların daşınması ilə bağlı gömrük 
daşıyıcısının xərclərinin ödənilməsi də tənzimlənir. Müqavilə ilə təsbit edilmiş hüquq və vəzifələrdən başqa 
gömrük daşıyıcısı aşağıdakı öhdəlikləri də yerinə yetirməlidir: 
1) malları təyinat gömrükxanasına onların tarası və ya mövcud halı dəyişilmədən çatdırmalı; 
2) gömrük orqanları tərəfindən müəyyən edilmiş çatdırılma müddətlərinə və hərəkət marşrutuna 
riayət etməli; 
3) malları və sənədləri təyinat gömrükxanasına yetirməli, lazım gəldikdə təqdim etməli; 
4) gömrük nəzarəti altında olan mallarla birgə digər malları daşımamalı; 
5) gömrük nəzarəti altındakı daşımaların uçotunu aparmalı, gömrük orqanlarına müvafiq 
hesabat verməli; 
6) mal göndərəndən alınmış kommersiya, bank, qanunla qorunan digər sirləri açıqlamamalı; 
7) malları təyinat gömrükxanasına çatdırdıqdan sonra, onları nəzarətsiz qoymamalı, dayanacaq 
yerini dəyişdirməməli, malları boşaltmamalı və başqa nəqliyyat növünə yükləməməli, qablaşdırılmanı 
pozmamalı, gömrük eyniləşdirmə vasitələrini qoparmamalı, yaxud məhv etməməlidir.  
Bu öhdəliklərin pozulmasına görə o zaman məsuliyyət müəyyən olunmur ki, gömrük daşıyıcısı 
nəqliyyat vasitəsi ekipajının həyatı və sağlamlığı üçün,həmçinin mal və nəqliyyat vasitəsinin məhv edilməsinə 
görə real təhlükə yarandığını sübut etmiş olsun. 
 
8.1.7. Bəyanetmə  
 
Gömrük qanunvericiliyində bəyanetmə dedikdə, gömrük rəsmiləşdirilməsi icraatı və gömrük 
nəzarətinin həyata keçirilməsi məqsədləri ilə mal və nəqliyyat vasitələri barədə səhih məlumatların 
müəyyən edilmiş (şifahi, yazılı, digər) formada gömrük orqanlarına elan edilməsi başa düşülür.  
Bir qayda olaraq bəyanetmə aşağıdakı əsas hallarda tələb olunur:  
1) mal və nəqliyyat vasitələri - Azərbaycan Respublikasının gömrük sərhədindən keçirildikdə;  
2) malların yerləşdirildiyi gömrük rejimi bu və ya digər səbəbdən Gömrük Məcəlləsinə müvafiq 
olaraq dəyişdirildikdə;  
3) Azərbaycan Respublikası Qanunvericiliyi ilə nəzərdə tutulmuş digər hallarda (məsələn, 
rüsumsuz ticarət mağazası, yaxud sərbəst anbar rejimi altında yerləşdirilmiş mallar, verilmiş icazə geri 
alındıqda, yaxud ləğv edildikdə yenidən bəyan edilməlidir. 
Mal və nəqliyyat vasitələrinin bəyan edilməsinin nəticələri gömrük orqanının vəzifəli şəxsləri tərəfindən 
aşağıdakı məqsədlər üçün istifadə edilə bilər:  
- hüquq-mühafizə (qaçaqmalçılıq və gömrük qaydalarının pozulmasına qarşı mübarizə);  
- vergi; 
- xarici iqtisadi fəaliyyətin inzibati tənzimlənməsi (kvotalaşdırma, lisenziyalaşdırma);  
78 
 
- gömrük sərhəddində digər dövlət nəzarəti növlərinin təşkili (baytarlıq, fitosanitar, ekoloji və s.);  
- xarici ticarət statistikasının aparılması və s.  
Bəyanetmə gömrük-tarif tənzimləməsi mexanizmi üçün birinci dərəcəli əhəmiyyət kəsb edir. İlkin 
gömrük - tarif münasibətlərində (mal və nəqliyyat vasitələri bilavasitə gömrük sərhəddindən keçirilərkən) 
vergilərin və gömrük rüsumlarının ödənilməsi ilə bağlı öhdəliklər gömrük orqanının vəzifəli şəxsi tərəfindən 
gömrük bəyannaməsinin qəbul edilməsi ilə bağlıdır. 
Gömrük bəyanetməsi prinsipini açıqlarkən qeyd etmək lazımdır ki, gömrük qanunvericiliyi gömrük 
rüsum və vergilərinin ödənilməsi öhdəliyini gömrük rəsmiləşdirilməsi və gömrük nəzarətindən keçirilən mal və 
nəqliyyat vasitələri barədə məlumatı özündə cəmləşdirən hər hansı sənədin deyil, yalnız xarici ticarət göndərişi 
barədə son məlumatları özündə əks etdirən gömrük bəyannaməsinin təqdim edilməsidir. Çünki deklarant 
bəyannamədə göstərilən məlumatların dəqiqliyinə görə mövcud qanunvericiliklə məsuliyyət daşıyır.  
Gömrük bəyanetmə prinsipi o deməkdir ki, ödənilməsi lazım olan gömrük ödənişlərinin hesablanması 
üçün lazım olan məlumatları və malları gömrük sərhədindən keçirən şəxsin özü və ya gömrük brokeri 
verməlidir.  
Bəyanetmədən istifadə gömrük orqanlarına mal və nəqliyyat vasitələrinə seçmə nəzarət tətbiq etməyə 
imkan verir və çox mürəkkəb rəsmiləşdirilmə və nəzarət prosesini sadələşdirir. Əks halda mallar 
gömrükxanalarda yığılıb qalmış olar və iqtisadiyyat üçün mühüm əhəmiyyət kəsb edən xarici ticarət 
mübadiləsinə ləngedici, neqativ təsir göstərilmiş olardı. 
Gömrük bəyanetmə prinsipinə alternativ kimi gömrük rüsumları miqdarının, mal və nəqliyyat 
vasitələrinin keyfiyyət və kəmiyyət xarakteristikalarının müəyyən edilməsinin inzibati üsulundan da istifadə 
edilə bilər. Lakin bu zaman gömrük orqanları deklarantın bəyan etdiyi məlumatları gömrük nəzarətinin 
nəticələri ilə müqayisə etmək imkanından məhrum olar, bu da gömrük nəzarətinin səmərəliliyinin azalmasına 
gətirib çıxarardı. Bundan başqa gömrük bəyannaməsindən istifadə edilməməsi meydana çıxan mübahisəli 
məsələlərin həllini çətinləşdirər, məhkəmə və inzibati araşdırma hallarının çoxalmasına səbəb olardı. 
Məhkəmədə əsas sübut rolunu oynayan yazılı bəyannamə olmadan belə mübahisələrin həlli çox çətin, hətta 
qeyri-mümkün olardı. 
 
8.1.8. Bəyanetmə formaları  
 
Bəyanetmənin forma və qaydaları Dövlət Gömrük Komitəsi tərəfindən müəyyən edilir. Əsas bəyanetmə 
formaları yazılı və şifahi formalar olaraq qəbul edilir. Qanunvericilik digər bəyanetmə formalarına da yol verir - 
bunlar məlumatların elektron ötürülməsi və konklydent hərəkətlər (konklydent hərəkət - şəxsin nə etmək 
istədiyini bildirən səssiz hərəkətlərə deyilir) hesab olunur. Müasir gömrük təcrübəsi konklydent hərəkətlər 
vasitəsi ilə bəyanetmədən beyənxalq hava limanlarında “yaşıl” və “qırmızı” dəhlizlər metodu tətbiq edilməklə 
istifadə olunmasını məqbul sayır.  
Sərnişin yazılı bəyannamə təqdim etmədən, “yaşıl dəhliz” seçmə faktının özü ilə gətirilməsi, yaxud 
aparılması qadağan edilmiş, həmçinin, vergitutma obyekti olan mallara bu anda sahib olmadığını elan etmiş 
olur.  
Bir qayda olaraq sərnişinin əl yükü və şəxsi baqajının gömrük rəsmiləşdirilməsi zamanı bəyannamə 
tətbiq edilir.  
 
8.1.9. Yük gömrük bəyannamələrinin doldurulması qaydaları 
  
Bu qaydalar malların ixrac və sərbəst dövriyyə üçün buraxılış gömrük rejimləri üzrə yük gömrük 
bəyannaməsinin doldurulma qaydalarını müəyyən edir. Qaydalar Dövlət Gömrük Komitəsi sədrinin 
17.06.1998-ci il tarixli 027 saylı əmri ilə təsdiq edilmiş və Azərbaycan Respublikası Ədliyyə Nazirliyində 
23.06.1998-ci ildə qeydə alınmışdır (Qeydiyyat N 110).  
YGB dəsti dörd dəstləşdirilmiş əsas vərəqədən, bu qaydalarda nəzərdə tutulan hallarda isə əlavə 
vərəqələrdən ibarətdir. Barter əməliyyatlarının rəsmiləşdirilməsi zamanı YGB dəsti beş nüsxədən ibarət 
olmalıdır.  
Qrafaların adlarının rus dilində yazıldığı, həmçinin informasiya şəbəkəsi xaricində əlavə qeydlərin 
olduğu blanklardan da istifadə olunmasına yol verilir.  
YGB-nin əsas vərəqi eyni bir gömrük rejimi tətbiq olunan eyniadlı mallar (XİF MN üzrə mal mövqeyi 
9-cu işarə səviyyəsinə qədər eyni təsnifat olunanlar) haqqında məlumatları göstərmək üçün istifadə olunur.  
Bir neçə adda olan malların bəyan olunması zamanı əsas YGB-nin ayrılmaz hissəsi olan əlavə 
vərəqələrdən istifadə edilir. Əlavə vərəqələrin hər biri üç adda malı bəyan etməyə imkan verir.  
Bir YGB-də 100-ə qədər adda olan mallar barəsində (eyni zamanda əsas vərəqə 33-dən artıq vərəqə 
əlavə oluna bəlməz) məlumat bəyan oluna bilər. Əlavə vərəqələrin doldurma qaydaları, əlavə vərəqdə 
79 
 
bəyannaməçi tərəfindən doldurulmayan A qrafası istisna olmaqla, YGB-nin əsas vərəqələrinin uyğun 
qrafalarının doldurulması qaydaları kimidir.  
YGB-də pozub-düzəltmə və qaralama olmamalıdır. Düzəlişlər yanlış məlumatların üzərindən xətt 
çəkilməklə, düzgün məlumatları yazı makinası və ya əl ilə yazmaqla edilir.  
YGB (Gömrük İttifaqının üzvü olan ölkələr üçün) kompüterdə və ya yazı makinasında Azərbaycan 
dilində (bəzi hallarda rus dilində) doldurulur. Ayrı-ayrı hallarda əgər dəyər göstəriciləri (faktura və gömrük 
dəyəri) 9 işarədən çox ədədlə ifadə edilərsə, onları əl ilə doldurmaq olar.  
Keyfiyyətsiz şəkildə doldurulmuş YGB-lərə gömrük orqanları tərəfindən gömrük bəyannaməsi kimi 
baxılmır.  
YGB-nin hər hansı bir qrafasındakı mətn məlumatı, əvvəl doldurulmuş qrafanın mətn məlumatının 
təkrarı olarsa, bu halda həmin qrafada əvvəl doldurulmuş qrafaya – “bax, qrafa N” şəkildə istinad edilir.  
Kodlara münasibətdə belə istinadlar edilə bilməz. YGB-nin hər hansı qrafasında lazımi məlumatların 
bəyan edilməsi üçün (müəssisənin adı, vaqonun, konteynerin nömrəsi və s.) yer olmadıqda, bu məlumatların 
bəyannamənin arxa tərəfindən yazılmasına icazə verilir. Bu yazı bəyannaməçinin imzası və möhürü ilə təsdiq 
olunur.  
Kodlara münasibətdə belə istisnalar tətbiq olunmur.  
YGB-nin əsas vərəqinin arxa tərəfində digər nəzarət orqanlarının ştamplar vurması və qeydlər aparması 
üçün icazə verilir.  
Bəyannaməçilərə bu qaydalarda nəzərdə tutulmayan məlumatların YGB blanklarında istifadəsinə icazə 
verilmir. 
Gömrük orqanı bu qaydaların 3.4 bəndində göstərilən sxem üzrə YGB-nin əsas vərəqəsinin 7-ci 
qrafasında və hər bir A qrafasının aşağı hissəsinə qeydiyyat nömrəsi, YGB-nin qəbul tarixini yazmaqla, 
bəyannamə və əlavə vərəqləri qeydiyyatdan keçirir.  
YGB-nin vərəqləri aşağıdakı qaydada bölüşdürülür:  
- birinci vərəq - gömrük orqanında və xüsusi arxivdə saxlanılır;  
- ikinci vərəq (statistik) - gömrük statistikası şöbəsində (bölməsində) qalır;  
- üçüncü vərəq - bəyannaməçiyə qaytarılır;  
- dördüncü vərəq isə: 
a) malların ixracı zamanı bəyannaməçiyə - yük göndərənə qaytarılaraq, mal müşayiət sənədlərinə əlavə 
olunur və mallarla birlikdə sərhəd gömrük buraxılış məntəqəsinin fəaliyyət bölgəsində yerləşən gömrük 
orqanına göndərilir;  
b) malların idxalı zamanı - gömrük rəsmiləşdirilməsini həyata keçirən bəyannaməçidə - malı alanda 
qalır.  
Burada istifadə olunan əsas anlayışlar aşağıdakıları bildirir:  
- “nəqliyyat sənədi” - gömrük sərhədinə qədər (malların ixracı zamanı), gömrük sərhədindən təyinat 
yerinə (malların idxalı zamanı), daşımalar üzrə müşayiət sənədləri də daxil olmaqla malların beynəlxalq 
daşımalarını həyata keçirmək üçün uyğun sənəddir;  
- “malı göndərən” - gömrük bəyannaməsinə təqdim olunmuş malları nəqliyyat sənədində göstərilən, 
alana çatdırılması üçün daşıma müqaviləsinə uyğun olaraq daşıyıcıya verən və ya vermək istəyən, habelə, 
daşıyıcının xidmətlərindən istifadə etməyərək, alıcıya çatdıran hüquqi və ya fiziki şəxsdir;  
- “malı alan” – nəqliyyat sənədinə müvafiq daşıyıcı tərəfindən və ya göndərənin göstərişi əsasında 
gömrük sərhədindən keçdikdən sonra, malların sərəncamına verildiyi nəqliyyat sənədində göstərilən hüquqi və 
ya fiziki şəxsdir;  
- “maliyyə tənzimlənməsi üzrə məsul şəxs” - ödənişli əsasda xarici-ticarət əməliyyatları üzrə 
müqavilələr (alqı-satqı, konsiqnasiya müqavilələri, lizinq sazişləri və s.) bağlayan və onlar üzrə hesabatlara 
məsul olan vətəndaşlardır;  
- “faktura dəyəri” - ödənişli əsasda xarici ticarət əməliyyatı şərtlərinə müvafiq olaraq malların faktiki 
ödənilmiş və ya ödəniləcək, habelə qarşılıqlı mal göndərişi ilə kompensasiya olunan qiymətdir;  
- “gömrük dəyəri” - idxal olunan mallar üçün malların mövcud qanunvericiliyə uyğun olaraq müəyyən 
olunan dəyəridir; - ixrac olunan mallar üçün - ödənişli əsasda sövdələşmələr üçün - gömrük ərazisindən 
malların ixrac yerinə çatdırılması (daşınma, yükləmə, boşaltma, sığorta) üçün xərclər, habelə digər lazımi 
dəqiqləşdirmələr də nəzəra alınmaqla, ixrac olunan malların ödənilməsi və ya ödənilməli olan qiyməti əsasında 
təyin olunan dəyərdir;- ödənişsiz əsasda digər sövdələşmələr üçün - gömrük ərazisindən ixrac yerinə 
çatdırılması xərcləri nəzərə alınmaqla qiymətləndirilən və ya eyniləşdirilmiş olan bircinsli malların dəyəri 
haqqında məlumat - kommersiya, nəqliyyat, bank, mühasibat və digər təsdiqedici sənədlə təyin olunan qiymətlər 
əsasında müəyyən olunan dəyərdir;  
- “ticarət edən ölkə” - digər bir ölkənin vətəndaşı ilə milli mənsubiyyətindən asılı olmayaraq müqavilə 
bağlayan şəxsin qeydiyyata düşdüyü (yaşadığı) ərazinin olduğu ölkədir.  
80 
 
Gömrük qanunvericiliyində bəyanetmə yeri mal və nəqliyyat vasitələri üçün ayrılıqda müəyyən olunur. 
Malların bəyanolunma yeri gömrük rəsmiləşdirilməsinin aparıldığı yer üzrə müəyyən olunur.  
Nəqliyyat vasitələrinin bəyanolunma yerinin təyin edilmə qaydası nəqliyyat vasitəsinin növündən və 
daşınmanın xarakterindən (nəqliyyat, yaxud yük) asılıdır.  
Malları daşıyan nəqliyyat vasitələri (çay, dəniz, hava gəmilərindən başqa) mallarla bir vaxtda bəyan 
edilir. Dəniz, çay və hava gəmiləri limanda Azərbaycan Respublikası ərazisinə gələrkən, yaxud onu tərk 
edərkən bəyan edilir.  
Sərnişin daşıyan digər nəqliyyat vasitələri, həmçinin boş nəqliyyat vasitələri gömrük sərhədini keçərkən 
bəyan edilir.  
DGK nəqliyyat vasitələrinin ayrı-ayrı növlərinin bəyan edilməsinin xüsusi qaydalarını müəyyən edə 
bilər.  
 
8.1.10. Deklarant  
 
Gömrük qanunvericiliyində deklarant anlayışı özünəməxsus yer tutur. Mal və nəqliyyat vasitələrini 
gömrük sərhədindən keçirən şəxslər və gömrük brokerləri deklarant ola bilər.  
Deklarantın hüquqi statusu müəyyən edilərkən, onun malları gömrük sərhədindən keçirən şəxs, yaxud 
gömrük brokeri olub-olmamasından asılı olmayaraq, mövcud qanunvericiliklə müəyyən edilmiş vəzifələri 
yerinə yetirməli olduğu və məsuliyyət daşıdığı müəyyən edilir.  
Bəyanetmə institutunun bütün əsas xüsusiyyətləri gömrük tənzimlənməsinin “sərhəd” xarakteri ilə 
bağlıdr.  
Gömrük-tarif mexanizmində deklarant yalnız gömrük orqanına bəyannamə vermək hüququ olan şəxs 
deyil (bəzi hallarda gömrük orqanı bu bəyannamədə göstərilən məlumatlarla razılaşmaya da bilər), o ilk 
növbədə gömrük rüsum və vegilərinin ödənilməsi öhdəliyini üzərinə götürən şəxsdir.  
Deklarant və bəyanetməni həyata keçirən şəxs anlayışlarını bir-birindən ayırmaq lazımdır. Əgər 
deklarant hüquqi şəxsdirsə, bu anlayışlar üst-üstə düşmür. Bəyanetməni deklarant - təşkilat adından bu iş üçün 
xüsusi səlahiyyət verilmiş fiziki şəxs (şəxslər) - aparır (vəkalət və ya ona bərabər sənəd əsasında). Bilavasitə 
bəyanetməni həyata keçirən şəxs gömrük ödənişlərinə görə üzərinə mülkiyyət öhdəliyi götürdüyündən, ona 
verilən vəkalətnamə müəyyən edilmiş tələblərə cavab verməlidir.  
 
8.2. Azərbaycan Respublikasının gömrük sərhədindən fiziki şəxslər tərəfindən keçirilən, 
kommersiya fəaliyyəti üçün nəzərdə tutulmayan malların gömrük rəsmiləşdirilməsi  
 
Gömrük Məcəlləsinin 18-ci maddəsinə görə, bütün şəxslər bərabər əsaslarla malları və nəqliyyat 
vasitələrini Azərbaycan Respublikasına gətirmək və aparmaq (o cümlədən xarici iqtisadi fəaliyyətlə 
məşğul olan zaman) hüququna malikdirlər. Məcəllənin bu maddəsi Azərbaycan Respublikası 
Konstitusiyasının 28-ci maddəsinin müddəalarından irəli gəlir. Bu maddənin 3 və 4-cü bəndlərinə görə, qanuni 
surətdə Azərbaycan Respublikasının ərazisində olan hər kəs ölkədən kənara getmək və hər zaman öz ölkəsinə 
maneəsiz qayıtmaq hüququna malikdir. Eyni zamanda, hər kəsin daşınar və daşınmaz əmlaka sahiblik, 
əmlakdan başqaları ilə birlikdə istifadə etmək və onun barəsində sərəncam vermək hüququ vardır (Azərbaycan 
Respublikası Konstitusiyası, maddə 29 b.3). Hər kəs qanunla nəzərdə tutulmuş qaydada öz imkanlarından, 
qabiliyyətindən və əmlakından sərbəst istifadə edərək təkbaşına və ya başqaları ilə birlikdə azad sahibkarlıq 
fəaliyyəti və qanunla qadağan edilməmiş digər iqtisadi fəaliyyət növü ilə məşğul ola bilər (ARK, maddə 59). 
Malların normal şəraitdə bir ölkədən başqa ölkəyə aparılıb gətirilməsi, beynəlxalq hüququn hamı tərəfindən 
qəbul edilmiş bir sıra normaları ilə sıx bağlıdır: Beynəlxalq İnsan Hüquqları Bəyannaməsinin 13 və 17-ci 
maddələri; Mülki və siyasi hüquqları haqqında Beynəlxalq Paktın 12-ci maddəsi və s. Bu hüququn təmin 
edilməsi beynəlxalq humanitar əlaqələrin inkişafı üçün mühüm əhəmiyyət kəsb edir. 
Məhz buna görə də, 1 avqust 1975-ci il tarixində Avropada təhlükəsizlik və əməkdaşlıq üzrə iclasın 
Yekun aktını imzalamış dövlətlər “texniki məsələlərə” (o cümlədən gömrük prosedurasının sadələşdirilməsi) 
daha çox diqqət vermişlər. 
Şərh olunan 18-ci maddənin ikinci bəndinə görə, Azarbaycan Respublikasının qanunvericilik aktlarında 
nəzərdə tutulmuş hallar istisna olmaqla, heç kəs malları və nəqliyyat vasitələrini ölkəyə gətirmək və ölkədən 
aparmaq hüququndan məhrum edilə və ya bu hüquqları məhdudlaşdıra bilməz. 
Gömrük Məcəlləsinin 19-cu maddəsi mal və nəqliyyat vasitələrinin Azərbaycan Respublikasına 
gətirilməsinin və buradan aparılmasının qadağan edilməsinin hüquqi əsaslarını müəyyən edir. Bu əsaslar 
aşağıdakılardır: 
1. dövlətin təhlükəsizliyinin təmin olunması; 
2. ictimai asayişin qorunması; 
81 
 
3. əhalinin mənəviyyatının qorunması; 
4. insanların həyat və sağlamlığının qorunması; 
5. ətraf mühitin mühafizəsi; 
6. heyvan və bitkilərin mühafizəsi; 
7. Azərbaycan xalqının və xarici ölkə xalqlarının bədii, tarixi və arxeoloji sərvətlərinin 
qorunması; 
8. mülkiyyət hüququnun, o cümlədən intellektual mülkiyyət obyektlərinin qorunması; 
9. gətirilən mallardan yerli istehlakçıların maraqlarının qorunması. 
Azərbaycan Respublikasının mövcud qanunvericiliyi və onun beynəlxalq öhdəlikləri ilə əlaqədar olaraq 
bu siyahı digər müddüəalarla tamamlana bilər. Belə ki, Azərbaycan Respublikası prezidenti H.Ə.Əliyevin 24 
iyun 1997-ci il tarixli 609 saylı “Azərbaycan Respublikasında xarici ticarətin daha da liberallaşdırılması 
haqqında” Fərmanı ilə mal və nəqliyyat vasitələrinin aparılıb-gətirilməsi qaydaları aşağıdakı kimi 
müəyyənləşdirilmişdir: 
1. İxracı və idxalı Azərbaycan Respublikası Nazirlər Kabinetinin sərəncamı əsasında aparılan 
mallar: 
- silah və hərbi texnika, onların istehsalı üçün zəruri olan ehtiyat hissələri; 
- barıt, partlayıcı maddələr, partlayış və pirotexnika vasitələri; 
- nüvə materialları, texnologiyaları, avadanlıqları və qurğuları, xüsusi qeyri-nüvə materialları, radioaktiv 
tullantılar da daxil olmaqla, radioaktiv şüalanma mənbələri; 
- narkotik və psixotrop maddələr, kimyəvi zəhərləyicilər; 
- silah və hərbi texnikanın yaradılması üçün istifadə olunan elmi-texniki məlumatların və 
texnologiyaların, material və texnologiyaların ayrı-ayrı növləri. 
2. İxracı və idxalı müvafiq dövlət orqanlarının rəyi alınmaqla aparılan spesifik mallar (xidmətlər 
və əqli mülkiyyət): 
- çöl heyvanları, yabanı bitkilər və qazıntılar zamanı tapılmış heyvan sümükləri: 
- vəhşi heyvanlardan və yabanı bitkilərdən dərman istehsalı üçün alınan xammal; ilan, böyə və əqrəb 
zəhərləri; 
- Azərbaycan Respublikası ərazisində, quruda və dəniz iqtisadi zonası hüdudlarında yerləşən istilik 
enerjisi və mineral xammal yataqları haqqında məlumatlar; 
- ixtiralar, “Nou how” və elmi-tədqiqat işlərinin nəticələri; 
- incəsənət əsərləri, kolleksiya əşyaları və əntiq mallar; 
- bitkilərin mühafizəsi üçün istifadə olunan kimyəvi vasitələr; 
- baytarlıqda tətbiq olunan dərman, bioloji preparatlar və baytarlıq ləvazimatları; 
- dərman preparatları və tibbi ləvazimatlar; 
 Azərbaycan Respublikası ərazisində aşağıdakı xidmətlərin göstərilməsi: 
a) inşaat fəaliyyəti (mühəndis-axtarış, layihə, tikinti-quraşdırma və buraxılış sazlama işləri); 
b) yük və sərnişin daşınması, nəqliyyat ekspeditor işləri; 
c) rabitə xidmətləri (beynəlxalq, şəhərlərarası, şəhər, kənd sellülar, reysinq, radiotrank, kabel 
televiziyasının qurulması və istismarı, sürətli poçt xidmətlərinin göstərilməsi); 
ç) vəkillik və digər hüquqi xidmətlər. 
3. Müvafiq dövlət orqanları tərəfindən verilən icazə əsasında idxal-ixrac olunan mallar: 
- etil spirti (yeyinti): 
- alkohollu içkilər (pivə istisna olmaqla): 
- tütün məmulatı. 
Gömrük Məcəlləsinə  ilə mal və nəqliyyat vasitələrinin Azərbaycan Respublikasına gətirilməsi və 
buradan aparılmasının məhdudlaşdırılması halları müəyyən-ləşdirilmişdir. Onları şərti olaraq 3 qrupda 
birləşdirmək olar: 
1. ticarətdə bəzi mallara qoyulan mal məhdudiyyətləri; 
2. xarici dövlətlər və ya onların ittifaqlarına qoyulan coğrafi məhdudiyyətlər; 
3. müəyyən müddət üçün qoyulan vaxt məhdudiyyətləri. 
Barəsində qüvvəyə minməsinin başqa qaydası nəzərdə tutulan qanunvericilik aktları istisna edilməklə, 
göstərilən məhdudiyyətləri müəyyən edən Azərbaycan Respublikasının qanunvericilik aktları qüvvəyə 
minməzdən on gün əvvəl rəsmi dərc olunmalıdır.  
Milli təhlükəsizliyin təmin olunması məqsədilə beynəlxalq hüquqla tanınmış iqtisadi sanksiyaları, hərbi-
texniki sahədə əməkdaşlığın tənzimlənməsini və daxili bazarın müdafiəsini nəzərdə tutan qaydada və 
məhdudiyyətlər nəzərdə tutula bilər. 
Gömrük Məcəlləsinin 21-ci maddəsinin müddəalarına görə ölkə ərazisinə gətirilən və ölkə ərazisindən 
aparılan mallar gömrük rəsmiləşdirilməsindən və gömrük nəzarətindən keçirilməlidir. 
82 
 
Azərbaycan Respublikası Gömrük Məcəlləsinə uyğun olaraq, fiziki şəxslər tərəfindən istehsal və 
kommersiya məqsədləri üçün nəzərdə tutulmayan malların gömrük sərhədindən keçirilməsi qaydalarını. 
Azərbaycan Respublikasının Nazirlər Kabineti təsdiq edir. Hazırda AR Nazirlər Kabinetinin 31 may 2001-ci 
il tarixində 105 saylı (07.11.2002-ci ildə 176 saylı,10.05.2007-ci il tarixli 73 saylı, 11.02.2008-ci il tarixli 37 
saylı qərarları ilə əlavə və dəyişiliklər edilmişdir) Qərarı ilə təsdiq olunmuş “Fiziki şəxslər tərəfindən 
istehsal və kommersiya məqsədləri üçün nəzərdə tutulmayan malların Azərbaycan Respublikasının 
gömrük sərhədindən keçirilməsi Qaydaları” qüvvədədir.  
Fiziki şəxsin səfərinin bütün formaları nəzərə alınmaqla, fiziki şəxs və ya onun ailə üzvləri tərəfindən 
gömrük sərhədindən keçirilən malların şəxsi istifadə və istehsal məqsədləri üçün keçirildiyini yəqinləşdirmək, 
onların xarakterini və miqdarını, habelə sərhəddən keçirilməsi tezliyini gömrük orqanları müəyyənləşdirir.  
Azərbaycan Respublikasının bütün sərhəd keçid məntəqələrində gömrük xidməti fəaliyyət göstərir 
(aeroportlar, dəniz limanları, avtomobil və dəmiryolu keçid məntəqələri). 
Gömrük xidməti əməkdaşlarının xüsusi geyim forması və tanınma nişanları vardır. 
Azərbaycan Respublikasının Gürcüstan, Rusiya, Türkiyə və İranla sərhədlərində keçid məntəqələri 
fəaliyyət göstərir. Həmçinin, Qazaxstan, Türkmənistan, Rusiya və İran ilə dəniz sərhədləri vardır, Türkmənistan 
və Qazaxstanla parom vasitəsi ilə gediş-gəliş mövcuddur. 
Fiziki şəxslər Azərbaycan Respublikasının gömrük sərhədindən keçərkən: 
Fiziki şəxslər tərəfindən istehsal və kommersiya məqsədləri üçün nəzərdə tutulmayan mallar, o 
cümlədən dövlət orqanlarının nəzarət siyahılarına aid edilməyən mallar sadələşdirilmiş qaydada bəyan edilir. 
Sadələşdirilmiş qaydada bəyanetmə yaşıl kanaldan istifadə etməklə konklyudent formada yazılı 
bəyannamə təqdim edilməməsini nəzərdə tutur. 
Konklyudent bəyanetmə forması fiziki şəxslər tərəfindən müşayiət olunan baqacda və əl yükündə 
keçirilən mallara şamil edilir, o şərtlə ki: 
- Azərbaycan Respublikasının gömrük sərhədindən keçirilən malların miqdarı və dəyəri (müşayiət 
olunmayan baqaclar istisna olmaqla) həmin malların gömrük ödənişləri alınmadan keçirilməsinə yol verilən 
miqdar və dəyərindən artıq olmasın; 
-həmin mallara qadağalar və ya məhdudiyyətlər qoyulmasın. Gömrük ödənişlərinə cəlb olunan mallar 
olduqda isə həmin mallar yazılı formada bəyan edilməli və «Qırmızı kanal»dan istifadə edilməlidir. 
Fiziki şəxslər tərəfindən Azərbaycan Respublikasının gömrük sərhədindən keçirilən əşyalar sərhəd 
məntəqələrində gömrük orqanlarına bəyan edilir. Bəyannamə Azərbaycan, inqilis və ya başqa dillərdə doldurula 
bilər. Bəyannamə 16 yaşına çatmış fiziki şəxs tərəfindən doldurulur. 16 yaşına çatmamış fiziki şəxslərin malları 
haqqında məlumat onları müşayiət edən şəxslərin bəyannaməsində göstərilir. Bəyannamədə mallar haqqında 
məlumatlar öz əksini tapmalıdır. 
Fiziki şəxslər tərəfindən istehsal və kommersiya məqsədləri üçün nəzərdə tutulmayan aşağıdaki 
malları gömrük ödənişləri ödəmədən Azərbaycan Respublikasının gömrük sərhədindən keçirə bilərlər: 
  a) ümumi dəyəri 1000 ABŞ dollarına ekvivalent və ya çəkisi 50 kiloqramdan artıq olmayan; 
  b) beynəlxalq poçt göndərişləri vasitəsi ilə ümumi dəyəri 200 ABŞ dollarına ekvivalent və ya çəkisi 20 
kiloqramdan artıq olmayan; 
  v) xarici vətəndaşlar daimi yaşayış məqsədi ilə Azərbaycan Respublikasına köçüb qələrkən və ya 
Azərbaycan Respublikasının vətəndaşları Azərbaycan Respublikasından köçüb gedərkən 20.000 ABŞ dollarına 
ekvivalent həcmində ailə üçün zəruri olan məişət əşyalarını; 
  q) yalnız şəxsi istifadə üçün zəruri olan miqdarda dərman vasitələrini; 
  d)Azərbaycan Respublikasının gömrük ərazisindən kənara 125 qrama qədər balıq kürüsünü; 
  e) fərdi istehlak üçün 3 litr alkoqollu içkini;  
ə)3 blok siqareti; 
  z) avtomobilin bakında texniki pasportu ilə nəzərdə tutulmuş miqdarda yanacağı; 
  j) bədii, tarixi, elmi və diqər mədəni əşyaları məhdudiyyətsiz miqdarda gətirə bilərlər. 
 Fiziki şəxslər tərəfindən valyuta sərvətlərinin Azərbaycan Respublikasına gətirilməsi və 
Azərbaycan Respublikasından çıxarılması Qaydaları: 
  - Azərbaycan Respublikasının vətəndaşları və xarici vətəndaşlar tərəfindən Azərbaycan Respublikası 
ərazisinə gətirilmiş valyuta sərvətlərinin məbləği 10.000 ABŞ dolları ekvivalentinədək olduqda «Gömrük 
bəyannaməsi» ilə, 10.000 ABŞ dolları ekvivalentindən yuxarı məbləğdə olduqda isə «Gömrük bəyannaməsi», 
həm də «Gömrük vəsiqəsi» ilə rəsmiləşdirilir. 
  - Azərbaycan Respublikasının vətəndaşları tərəfindən adambaşına 10.000 (on min) ABŞ dolları 
ekvivalenti məbləğində valyuta sərvətləri (fond sərvətləri istisna olmaqla) sənəd təqdim edilmədən, gömrük 
orqanlarında bəyan edilməklə Azərbaycan Respublikasından nağd şəkildə çıxarıla bilər.  
  - Azərbaycan Respublikasının vətəndaşları və xarici vətəndaşlar Azərbaycan Respublikasına əvvələr 
nəqd şəkildə gətirilmiş valyuta sərvətlərindən 50.000 ABŞ dolları ekvivalentinədək məbləği müvafiq təsdiqedici 
83 
 
sənədlər əsasında heç bir rüsum ödənilmədən gömrük orqanlarında bəyan etməklə respublikadan kənara nəqd 
şəkildə çıxara bilərlər. 
 Müvafiq dövlət orqanlarının razılığı ilə fiziki şəxslər tərəfindən Azərbaycan Respublikasının 
gömrük sərhədindən keçirilən mallar haqqında: 
  a) mühafizə siyahısına daxil edilmiş mədəniyyət sərvətləri Azərbaycan Respublikasının Mədəniyyət və 
Turizm Nazirliyinin ixracın mümkünlüyü barədə verdiyi şəhadətnamə gömrük orqanlarına təqdim edildiyi və 
komission dəyərinin 100%-i məbləğində gömrük rüsumu ödənildikdən sonra, mühafizə dərəcəsi verilməmiş 
mədəniyyət sərvətləri isə Azərbaycan Respublikasından aparıla bilər; 
  b) xidməti və mülki silah, onların döyüş sursatları Azərbaycan Respublikasının Daxili İşlər 
Nazirliyinin xüsusi icazəsi təqdim edilməklə keçirilə bilər; 
  v) heyvanlar, baytarlıq təbabətində tətbiq olunan dərman, bioloci preparatlar və baytarlıq ləvazimatları, 
bitkilər, heyvan və bitki mənşəli xammal dövlət Baytarlıq və dövlət fitosanitar nəzarəti xidmətlərinin müvafiq 
sənədi olduqda keçirilə bilər. 
 Fiziki şəxslər tərəfindən Azərbaycan Respublikasının gömrük sərhədindən keçirilməsi qadağan 
olunan mallar: 
- Azərbaycan Respublikasının qanunvericiliyi ilə dövriyyəsi qadağan olunmuş xidməti və mülki 
silahlar, hərbi təyinatlı bütün əşyalar, partlayıcı maddələr, hərbi texnika;  
- radioaktiv maddələr;  
- narkotik vasitələr, psixotrop maddələr və onların prekursorları, onlardan istifadə üçün ləvazimat;  
- əxlaq pozğunluğunu, zorakılığı, terrorizmi təbliğ və reklam edən materiallar;  
- narkotik vasitələrin, psixotrop, zəhərləyici, partlayıcı maddələrin hazırlanması texnologiyasına aid 
materiallar;  
- aparılması və beynəlxalq poçt vasitəsilə göndərilməsi qadağan olunmuş mallar; 
 - aparılmasına və ya göndərilməsinə, gətirilməsinə və ya alınmasına Azərbaycan Respublikasının 
Ekologiya və Təbii Sərvətlər Nazirliyinin icazəsi olmayan zooloji, kolleksiyalar, onların hissələri və ya ayrı-ayrı 
obyektləri, o cümlədən heyvanlar aləmi obyektləri; 
  - qiymətli ağac cinsləri (qoz, şabalıd, cökə, palıd, fıstıq, dəmir ağacı); 
- xüsusi məxfi rabitə vasitələri, onların şifrləri və istismarı haqqında ədəbiyyat; 
  - Azərbaycan Respublikası Müdafiə Nazirliyi, Milli Təhlükəsizlik Nazirliyi, Dövlət Sərhəd Xidməti və 
Daxili İşlər Nazirliyinin operativ istintaq fəaliyyəti üzrə informasiya sistemləri, sənədləri və arxivləri; 
  - dövlət əhəmiyyətli sənədlər, ixtiralar, layihələr; 
  - Azərbaycan Respublikasının “Qırmızı Kitabına” düşmüş nadir bitkilər, maral və cüyür buynuzları; 
  - müvəqqəti sərgi, qastrol səfərləri, bərpa işləri, prezentasiya, beynəlxalq mədəniyyət tədbirlərinin 
keçirəlməsi halları istisna olmaqla Azərbaycan Respublikasının Milli mədəniyyət əmlakı Dövlət Siyahısına 
daxil olan Milli mədəniyyət əmlakı olan obyektlər. 
  Silah və onun döyüş sursatlarının fiziki şəxslər tərəfindən göndərilməsinə yol verilmir. Odlu silah və 
onun döyüş sursatının poçt vasitəsi ilə göndərilməsi qadağandır.   
Fiziki şəxslər tərəfindən ov silahları, onların sursatları ölkənin gömrük sərhədindən Azərbaycan 
Respublikası Daxili İşlər Nazirliyinin icazəsi təqdim edildikdə keçirilə bilər.  
Fiziki şəxslər tərəfindən istehsal və kommersiya məqsədləri üçün nəzərdə tutulmayan, XİF-in Mal 
Nomenklaturasının yalnız 8703 mal qrupuna aid edilən avtonəqliyyat vasitələri aşağıdakı hallarda 
güzəştli və ya sadələşdirilmiş qaydada ölkənin gömrük sərhədindən keçirilə bilər:  
1) iki təqvim ilindən yuxarı xarici ölkələrdə yaşamış fiziki şəxslər daimi yaşayış məqsədilə Azərbaycana 
köçüb gəldikdə, habelə xarici dövlətlərdə akkreditə olunmuş diplomatik nümayəndəliklərdə, konsulluq və başqa 
rəsmi dövlət, hökümətlərarası beynəlxalq təşkilatlarda 1 ildən az olmamaq şərti ilə işləmiş Azərbaycan 
vətəndaşları xidmət müddəti başa çatdıqdan sonra ölkəyə qayıtdıqda, istehsal - buraxılış tarixindən, yürüş 
kilometrindən, gömrük dəyərindən və mənşə ölkəsindən asılı olmayaraq ailə üçün bir avtonəqliyyat vasitəsini 
ölkənin gömrük ərazisinə qanunvericiliklə müəyyən edilmiş gömrük ödənişlərinin ödəmədən gətirə bilərlər:  
2) ölkəmizdən daimi yaşayış məqsədilə xarici ölkələrə köçüb gedən fiziki şəxslərə onların sahibliyində 
olan avtonəqliyyat vasitəsini qanunvericiliklə müəyyən edilmiş gömrük ödənişlərini ödəmədən ölkənin gömrük 
ərazisindən aparmağa icazə verilir;  
3) fiziki şəxslər tərəfindən Azərbaycan Respublikasının gömrük ərazisinə ölkənin gömrük sərhədini 
keçənədək istehsal-buraxılış tarixindən 1 ilədək keçmiş avtonəqliyyat vasitələri gətirilərkən yürüş 
kilometrindən, gömrük dəyərindən və mənşə ölkəsindən asılı olmayaraq, mühərrikin həcminin hər kub 
santimetrinə görə 0,4 ABŞ dollarına ekvivalent məbləğdə gömrük rüsumları və qanunvericiliklə müəyyən 
edilmiş miqdarda digər gömrük ödənişləri alınır;  
4) fiziki şəxslər tərəfindən Azərbaycan Respublikasının gömrük ərazisinə bu ölkənin gömrük sərhədini 
keçənədək istehsal-buraxılış tarixindən 1 ildən çox ötmüş avtonəqliyyat vasitələri gətirilərkən yürüş 
84 
 
kilometrindən, gömrük dəyərindən və mənşə ölkəsindən asılı olmayaraq, mühərrikin həcminin hər kub 
santimetrinə görə 0,7 ABŞ dollarına ekvivalent məbləğdə gömrük rüsumları və qanunvericiliklə müəyyən 
edilmiş miqdarda digər gömrük ödənişləri alınır.  
Azərbaycan Respublikasının gömrük sərhədindən fiziki şəxslər tərəfindən sadələşdirilmiş qaydada 
keçirilən mallardan və mal qismində nəqliyyat vasitələrindən gömrük ödənişləri gömrük müdaxil orderi tətbiq 
olunmaqla alınır.  
Xarici dövlətlərdə daimi qeydiyyatda olan bütün növ avtonəqliyyat vasitələrinin rezident, xarici iqtisadi 
fəaliyyətin əmtəə nomenklaturasının 8703 mal qrupuna aid edilən avtonəqliyyat vasitələri istisna olunmaqla 
digər avtonəqliyyat vasitələrinin isə qeyri-rezident fiziki şəxslər tərəfindən Azərbaycan Respublikasının gömrük 
ərazisinə müvəqqəti olaraq gətirilməsinə sərbəst dövriyyə üçün buraxılış rejiminə uyğun həcmdə gömrük 
ödənişlərinə ekvivalent məbləğdə pul vəsaiti sərhəd-buraxılış məntəqələrində depozitə qoyulmaqla icazə verilir.  
Xarici dövlətlərdə daimi qeydiyyatda olan, xarici iqtisadi fəaliyyətin əmtəə nomenklaturasının yalnız 
8703 mal qrupuna aid edilən avtonəqliyyat vasitələrinin qeyri-rezident fiziki şəxslərin bilavasitə özləri 
tərəfindən Azərbaycan Respublikasının gömrük ərazisinə müvəqqəti olaraq gətirilməsinə gömrük qaydalarına 
əməl edilməklə 30 günədək müddətə, bu müddətin azaldılmasına görə isə sərbəst dövriyyə üçün buraxılış 
rejiminə uyğun həcmdə gömrük ödənişlərinə ekvivalent məbləğdə pul vəsaiti sərhəd-buraxılış məntəqələrində 
depozitə qoyulmaqla icazə verilir.  
Xarici dövlətlərdə daimi qeydiyyatda olmayan (və ya qeydiyyatdan çıxarılmış) avtonəqliyyat 
vasitələrinin rezident və qeyri-rezident fiziki şəxslər tərəfindən Azərbaycan Respublikasının gömrük ərazisinə 
müvəqqəti olaraq gətirilməsinə icazə verilmir.  
Əlillər üçün xüsusi olaraq hazırlanmış avtonəqliyyat vasitələrinin Azərbaycan Respublikasının gömrük 
ərazisinə daxil olmasına Azərbaycan Respublikası Əmək və Əhalinin Sosial Müdafiəsi Nazirliyinin təsdiqedici 
sənədi olduğu təqdirdə gömrük ödənişləri alınmadan icazə verilir.  
Gömrük ödənişləri gömrük rəsmiləşdirilməsi aparılan günə Azərbaycan Respublikasının Milli Bankı 
tərəfindən müəyyən edilən məzənnəyə görə manatla alınır.  
Fiziki şəxslər tərəfindən bu Qaydalarla müəyyən edilmiş dəyər və miqdar məhdudiyyətlərindən yuxarı 
sayda və məbləğdə Azərbaycan Respublikasının gömrük sərhədindən keçirilən mallar və mal qismində 
nəqliyyat vasitələri xarici-iqtisadi fəaliyyətin tarif və qeyri-tarif tənzimlənməsinə uyğun olaraq ümumi 
qaydalarla gömrük rəsmiləşdirilməsindən keçirilir.  
Azərbaycan Respublikası xarici dövlətlərlə azad ticarət haqqında sazişlərində malların idxalına gömrük 
idxal rüsumunun qarşılıqlı surətdə tətbiq edilməməsi nəzərdə tutulmuşdursa, onda mənşə ölkəsi həmin ölkələr 
olan mallara və mal qismində nəqliyyat vasitələrinə gömrük idxal rüsumları tətbiq edilmir.  
 
8.3. Alqı-satqı müqavilələrində mal göndərişinin bazis şərtləri və Beynəlxalq Konvensiyalar  
 
Beynəlxalq təcrübədə alqı-satqı əməliyyatları müxtəlif kommersiya şərtlərində həyata keçirilir. Alıcı və 
satıcı arasında mal göndərişləri zamanı götürülən öhdəliklərin əsasını “Ticarət terminləri izahının beynəlxalq 
qaydaları” (“İnkoterms”) təşkil edir. İlk dəfə “İnkoterms” 1936-cı ildə işlənib hazırlanmşdır. Hazırda istifadə 
olunan sonuncu redaksiya isə 2000-ci ilin təkmilləşdirilmiş nəşridir.  
“İnkoterms” terminlərinə yenidən baxılma işi ilə əlaqədar olaraq Beynəlxalq Ticarət Palatasının işçi 
qrupu tərəfindən ticarət terminlərinin asan oxunması və başa düşülməsi məqsədilə başqa ardıcıllığın təqdim 
edilməsi təklifi irəli sürülmüşdür. Bu terminlər dörd müxtəlif bazis kateqoriyalarına görə qruplaşdırılmışdır:  
“E” qrupu EXW şərtlərini özündə cəmləşdirir, bu şərtə görə alıcı göndərilməyə hazır olan malı anbarda 
qəbul edir (satıcının müəssisəsində);  
“F” qrupunun şərtlərinə satıcının mütləq qaydada malları alıcının göstərdiyi nəqliyyat vasitəsinə qədər 
çatdırılması daxildir (FSA, FAS, FOB şərtləri);  
“C” qrupu şərti daxilində nəzərdə tutulur ki, satıcı daşınma müqaviləsini bağlamalıdır, ancaq o malın 
yüklənib yola salınmasından sonra və daşınma müddətində baş verəcək hadisələrlə bağlı,  malların itməsi, 
zədələnməsi və əlavə xərclərə görə risk (mümkün olan xətər) daşımır (CFR, CİF, CRT, CİP);  
“D” qrupu şərtinə görə, satıcı malın təyinat məntəqəsinə çatdırılmasına qədər bütün mümkün ola bilən 
risk və xərcləri daşıyır (DAF, DES, DEQ, DDU və DDP). 
 
85 
 
«Е»гурупу ЕХW Франко-завод
«Ф» групу
ФЪА
ФАС
ФОБ
Дашыйыъынын йанына сярбяст
Эями борту бойунъа сярбяст
Эями бортунда сярбяст
«Ъ» групу
ЪФР
ЪИФ
ЪПТ
ЪИП
Дяйяр вя фрахт
Дяйяр, сыьорта вя фрахт
Дашынма ....гядяр юдянилмишдир
Дашынма щаггы вя сыьорта ... гядяр
юдянилмишдир
«Д» групу
ДАФ
ДЕС
ДЕГ
ДДУ
ДДП
Сярщядя гядяр дашынмышдыр
(чатдырылмышдыр)
Эямидян дашынмышдыр
Эяминин йан алдыьы кюрпцйядяк
дашынмышдыр (рцсумун юдянилмяси дахил
олмагла)
Рцсум юдянилмядян дашынмышдыр
(чатдырылмышдыр)
Рцсум юдянилмякля дашынмышдыр
(чатдырылмышдыр)
Рцсум юдянилмякля дашынмышдыр
(чатдырылмышдыр)
 
Uyğun şərtlər 10 bəndə bölünmüş öhdəçilikdə izah edilmişdir ki, burada da eyni suallar üzrə satıcının 
hər hansı öhdəçiliyinə uyğun olaraq alıcının da öhdəçiliyi öz əksini tapmışdır. Məsələn, satıcının öhdəçiliyi izah 
edilən A-3 bəndinə uyğun olaraq satıcı daşınmanı təşkil etməli və ödənilməsini yerinə yetirməlidirsə, alıcının 
öhədçiliyini təyin edən B.3 bəndində alıcının “öhdəçiliyi yoxdur” sözləri qeyd olunmuşdur.  
Bütün bunlar o demək deyildir ki, alıcı malın daşınmasına görə öhdəçilik götürə bilməz, ancaq şərtə 
görə onun qarşısında belə bir “öhdəçiliyi” yoxdur. 
“İnkoterms” tərəflər arasında verginin, rüsumun, digər rəsmi yığımların, habelə gömrük 
rəsmiləşdirilməsinə çəkilən xərclərin bölüşdürülməsi bölməsində tərəflər arasında çəkilən xərclərin hansı ölçüdə 
bölünməsini izah edir, hərçənd ki, satıcı malın satışından sonra onu alıcı tərəfindən neçə istifadə olunmasında 
maraqlı olmaya bilər. Və əksinə, bəzi şərtlərə görə, məsələn, “D” tipinə görə, təyin edilmiş məntəqəyədək malın 
daşınmasına görə satıcı tərəfindən çəkilən alıcını maraqlandırmır.  
Yaxşı olardı ki, malların gömrük təmizlənməsi öz ölkələrində müqavilə iştirakçıları tərəfindən və ya bu 
işlərə vəkil edilmiş şəxslər tərəfindən təşkil edilsin. Ancaq, bir sıra ticarət şərtlərinə uyğun olaraq, alıcı 
məcburdur ki, gömrük təmizlənməsini satıcının ölkəsində həyata keçirsin (EXW, FAS və i.a.) və əksinə, satıcı - 
gömrük təmizlənməsini alıcının ölkəsində yerinə yetirsin (DEQ və DDP). Aydındır ki, belə hallarda alıcı və 
satıcı müəyyən malların aparılması və gətirilməsi üçün qadağalarla əlaqədar mümkün hər hansı riski öz 
üzərlərinə götürürlər. 
Onlar həmçinin, uyğun ölkə tərəfindən həmin ölkənin vətəndaşı olmayan şəxsin gömrük təmizlənməsi 
əməliyyatı aparmasına icazə verilməsini müəyyən etməlidirlər (məsələn, Rusiyanın gömrük qanunvericiliyi 
buna yol vermir). 
Ola bilər ki, alıcı EXW şərtinə uyğun olaraq malı anbar meydançasından qəbul edilməsini arzu etsin və 
ya “FAS” şərtinə görə yükü gəmi bortu boyunca qəbul etsin və eyni zamanda istəyər ki, malın ixracına görə 
gömrük təmizlənməsi satıcı tərəfindən yerinə yetirilsin.  
Belə olan halda “ixraca görə gömrük təmizlənməsi daxil olmaqla” ifadəsi müəyyən ticarət terminindən 
sonra əlavə edilir. Əksinə elə hallar da olur ki, satıcı “DEQ” və ya “DDP” şərtlərinə uyğun olaraq malın 
çatdırılmasına hazırdır, lakin idxal üçün nəzərdə tutulan rüsum və rəsmi yığımların ödənilməsi üçün öz üzərinə 
tam və ya qismən öhdəçilik götürmür. Bu hal üçün onda DEQ şərtinə “rüsum ödənilmişdir” ifadəsi əlavə 
edilməlidir və ya satıcı tərəfindən konkret hansı vergi və yığımların ödənilməsini istəmədiyi göstərilməlidir. 
Məsələn, DEQ və ya DDP VAT unald (əlavə edilmiş dəyərin vergisi ödənilməmişdir). 
Nəzərə alınmalıdır ki, xarici şirkətlər üçün bir çox ölkələrdə nəinki idxal lisenziyalarının alınması, hətta 
əlavə olunmuş dəyərə görə rüsum və vergilərin ödənilməsi müəyyən çətinliklərlə qarşılanır. Belə halda ən çox 
qəbul edilən şərt “DDU”dür (rüsumu ödənilmədən daşınma). 
86 
 
Ancaq bir neçə halda elə olur ki, idxal olunacaq malın idxalatçının ölkəsindəki anbarlarına qədər 
çatdırılmasını (göndərişini) öz öhdəsinə götürmüş satıcı istəyər ki, gömrük rəsmiləşdirilməsini rüsumu 
ödəmədən həyata keçirsin. Onda “DDU” şərtindən sonra “gömrük təmizlənməsi daxil olmaqla” ifadəsi əlavə 
edilməlidir. Həmçinin D tipli terminlərinə də digər uyğun əlavələr edilə bilər. Məsələn, DDP, əlavə olunan 
dəyərin vergisi istisna olmaqla, DEQ, rüsum ödənilmədən və i.a.  
Bir çox hallarda tərəflər arzu edirlər ki, malın təyinat yerinə qədər təhlükəsiz daşınması üçün hansı 
qablaşdırmadan istifadə olunması müəyyən edilsin.  
Ancaq daşınmanın müddətindən və növündən asılı olaraq satıcı tərəfindən götürülən öhdəçilik də 
müxtəlif olur ki, buna görə də satış kontraktının bağlanmasına qədər satıcı qablaşdırmanın şərtlərindən xəbərdar 
olmalı və yerinə yetirməlidir. Bu müddəa malların beynəlxalq ticarətinə dair kontraktlar haqqında BMT-nin 
1980-ci il Konvensiyasının 35.1 və 35.2.6 maddələrində öz əksini tapmışdır.  
Bir çox hallarda alıcı tərəfindən malların keyfiyyətinin yoxlanılmasının təşkili malın satıcıdan alınana 
qədər və ya daşınmaya qəbul edilənədək həyata keçirilməsi məqsədyönlü hesab edilir (yüklənməyə qədər 
yoxlanılma - PSI pre-shirment insrektion). Əgər kontraktda başqa hal nəzərdə tutulmursa, alıcı marağına 
uyğun təşkil etdiyi belə yoxlamanın dəyərini özü ödəyir. Amma yoxlama yalnız lisenziya alınması məqsədilə 
satıcının ölkəsində aparılarsa, onda malın yoxlanılması üçün çəkilən xərci özü ödəyir.  
 
Daşıyıcının yanında sərbəst (FSA) 
 
Qeyd olunduğu kimi, FSA termini o vaxt işlədilir ki, satıcı daşınma üzrə öz öhdəçiliyinə əməl etsin və 
malı alıcının təyin etdiyi daşıyıcıya təhvil versin. Bunun dəniz nəqliyyatında da istifadə olunması bu şərtlə 
gözlənilir ki, yük ənənəvi üsulla gəmiyə yüklənə bilməsin. Ənənəvi FOB şərtinin burada istifadəsi münasib 
deyil, çünki satıcı gəminin gəlməsinə qədər malı yük terminalına təhvil vermək məcburiyyətindədir və əgər belə 
olmasa, o malın nəzarəti və saxlanması üçün müəyyən riskə və əlavə xərclərə yol verməlidir.  
Qeyd etmək lazımdır ki, “F” tipli şərtə görə satıcı mütləq alıcının təlimatı üzrə malları daşımaq üçün 
təhvil verir, çünki yalnız alıcı malların daşınmasına dair, daşıyıcını göstərməklə, müqavilə bağlayır.  
 
CFR, CİF CRT və CİP tipli şərtlər  
 
“C” şərtinə müvafiq olaraq, satıcı öz hesabına adi şərtlər daxilində nəqliyyat vasitələri ilə müqavilə 
bağlamalıdır. Buna görə də daşınmanın dəyəri hansı məntəqəyə qədər ödənilirsə bu məntəqənin adı uyğun “C” 
terminindən sonra mütləq yazılmalıdır.  
“CİF” və “CİP” şərtlərinə müvafiq olaraq satıcı, həmçinin, malı sığorta etməli və sığorta üçün xərc 
çəkməlidir.  
Satıcı və alıcı arasında xərclərin ayrılma məntəqəsi, adətən, təyinat ölkəsinə aid edilir və bəzən “C” 
şərtini səhvən “D” tipli şərtə aid edirlər, ancaq bu şərtlər arasında əsaslı fərq vardır:  
“C” tipli şərtə görə satıcı daşınma prosesində hər cür riskdən azaddır, “D” tipli şərtə görə isə satıcı malın 
razılaşdırılmış təyinat məntəqəsinə qədər mümkün olan hər cür risk və xərclərə görə məsuliyyət daşıyır. 
Bununla əlaqədar, qeyd etmək lazımdır ki, “C” tipli şərt “F” tipli şərtə yaxındır, belə ki, satıcı ölkədə yükləmə 
və yolasalma üçün konkret öhdəçiliyi yerinə yetirir.  
Beləliklə, “C” və “F” tipli şərtlərlə bağlanmış satış kontraktları yükləmə kateqoriyalı kontraktlara aiddir. 
Bu kontraktlardakı qaydalara görə satıcının payına malın razılaşdırılmış təyinat yerinə qədər daşınması üçün adi 
nəqliyyat xərcləri, alıcının payına isə malın daşınması üçün təhvil verildiyi andan etibarən onun məhv edilməsi, 
xarab olma riski və əlavə xərclər düşür. Məsələn, “C” tipli şərt bütün şərtlərdən fərqli olaraq iki kritik nöqtəyə 
malikdir: birincisi, xərclərin bölünməsi sahəsində, digəri isə risklərin bölüşdürülməsi sahəsində. Bu səbəbdən 
“C” tipli şərt daxilində satıcıya əlavə öhdəçiliklər verən zaman həddən artıq diqqətli olmaq lazımdır. Başlıcası 
odur ki, bütün bunlar vaxt etibarı ilə riskin alıcıdan satıcıya keçmə anına qədər həyata keçirilsin. “C” tipli şərtin 
əsas mahiyyəti, satıcı kontrakta əsasən daşınma üçün müqavilə bağladıqdan və malı “CİF” və “CİP” şərtlərinə 
uyğun sığortaya təqdim etdikdən sonra onun gələcəkdə bütün mümkün riskdən və xərclərdən azad 
olunmasından ibarətdir. Satıcıya imkan yaradılmalıdır ki, yük sənədlərini banka təqdim etmək yolu ilə 
ödəmələri alıcı ilə razılaşdırsın.  
Aydındır ki, satıcı adətən, daşınma üçün çəkilən bütün xərcləri ödəməlidir; fərqi yoxdur, ödəniş fraxtın 
Fraxt - ingiliscə - freight dəniz və ya hava yolu ilə yükün daşınması xərcləridir. Daşıma müqaviləsi 
iştirakçılarının razılığı və ya tariflərlə fraxtı müəyyən edirlər) qabaqcadan mal yükləndikdən dərhal sonra (rre-
raid uron shirment) və yaxud hesablaşma təyinat yerində olsun (freight collect). 
Adətən, əgər məntəqələrarası yüklərin boşaldılıb yüklənməsi və həmçinin yükün bir nəqliyyat 
vasitəsindən digərinə keçirilməsi də daxil olmaqla daşınma bir neçə daşınma kontraktı ilə həyata keçirilirsə, 
onda bu əməliyyatlar üçün bütün xərclər satıcı tərəfindən ödənilir. Yox, əgər daşıyıcı öz hüquqlarını həyata 
87 
 
keçirərkən malı bir nəqliyyat vasitəsindən digərinə yükləyirsə və bu hərəkətləri ilə baş verə biləcək hadisələrdən 
uzaq olmaq üçün (yolun buz bağlaması, gəmilərin hərəkətsizliyi, əmək mübahisələri, dövlət sərəncamları, 
müharibə və müharibə əməliyyatları) digər tədbirlər görərsə, onda hər hansı əlavə xərclər alıcının hesabına 
ödənilir.  
Satıcı və alıcı arasında riskin bölünməsi hissəsində “CFR” və “CİF” ifadələrinin adi mənəsını o zaman 
saxlamaq mümkündür ki, hadisə (malın satılmasının) satış müqaviləsi yenicə qüvvəyə minməsindən sonra baş 
versin və alıcı bu hidisədən sonra riski öz üzərinə götürməyə razılıq versin. Digər mümkün variant - riskə keçid 
momenti ilə satış müqaviləsinin bağlanmasının üst-üstə düşməsindən ibarətdir. Birinci variantın imkanı olduqca 
realdır, necə ki, daşınma zamanı malın vəziyyətini təyin etmək qeyri-mümkündür.  
Buna görə, BMT-nin 1980-cı il tarixli malların Beynəlxalq ticarətinə aid Konvensiyasının 68-ci 
maddəsində nəzərə alınmışdır ki, əgər vəziyyət belə tələb edərsə, daşınma müqaviləsində göstərilən və 
daşınmanı əks etdirən sənədlər daşıyıcı tərəfindən yazıldıqdan və mal daşıyıcıya verildiyi andan sonra gələcəkdə 
mümkün olan riski alıcı öz üzərinə götürür.  
 
“D” şərti (“DAF”, “DES”,”DEQ”, DDU və DDP) 
 
“C” şərtindən fərqlənir, belə ki, “D” şərtinə görə malın “D” tipli şərt öz mahiyyəti etibarı ilə malın 
razılaşdırılmış təyinat yerinə daxil olanadək məsuliyyəti satıcı daşıyır. Satıcı mal təyinat yerinə çatanadək 
daşınmaya görə bütün riski və xərcləri satıcı daşıyır. “C” şərtində olduğu kimi “D” tipli şərtdə də malın gəlməsi 
ilə malın göndərilməsi təsdiq olunur. “D” şərti iki kateqoriyaya bölünür: “DAF”, “DES” və “DDU” şərtlərinə 
görə satıcı malın idxalına görə əməliyyat aparmır, ancaq DEQ və DDP şərtlərinə uyğun olaraq o bu əməliyyatı 
həyata keçirir.  
Dəmiryolu daşınmalarında tez-tez DAF şərtindən istifadə olunur ki, burada keçid sənədlərinin dəmir 
yolundan alınması adət halını almışdır. Bu keçid sənədləri malın təyinat yerinə çatmasına qədər, sığorta da daxil 
olmaqla, daşınmanı əhatə edir.  
Bununla əlaqədar “DAF” şərti A.8 bəndində xüsusi məna kəsb edir. Bunun nəticəsi olaraq qeyd 
edilməlidir ki, həmin keçid sənədlərinin alıcıya təqdim olunanadək mümkün risk və xərclər satıcının payına 
düşür və o bu barədə öhdəçilik götürür. Buna uyğun olaraq sığorta və vaxta görə, həmçinin, satıcının malı 
sərhədə qədər gətirilməsi üçün çəkilən hər hansı xərc alıcının hesabına olmalıdır.  
“DDU” şərti 1990-cı il “İnkoterms”in mətninə daxil edilmişdir. Satıcı malı təyinat ölkəsinə 
çatdırılmasına hazır olduqda bu şərt əsas rol oynayır.  
“İnkoterms” və daşınma müqaviləsi  
Qeyd edilməlidir ki, “İnkoterms” yalnız satış kontraktlarında istifadə olunan ticarət şərtlərini izah edir, 
beləliklə o, bu və ya buna bənzər məzmunlu müqavilələrdə istifadə olunan ifadələrlə, xüsusilə müxtəlif  Çarter-
Partiya terminlərinə aid deyildir.  
Çarterin şərti malların yüklənmə, boşaltma əməliyyatları üçün çəkilən xərclərə və bu əməliyyatların 
yerinə yetirilməsi üçün ayrılan vaxta (“demerc” adlanan) görə daha spesifik xarakterə malikdir.  
Satış müqaviləsinin tərəflərinə təklif olunur ki, müqavilə bağlanarkən bu hissəyə aid xüsusi şərtlər 
tamamilə aydın olmalıdır, yəni satıcıya malın gəmiyə və ya digər nəqliyyat vasitəsinə yüklənməsinə nə qədər 
vaxtın ayrılması və həmçinin, alıcıya malın daşıyıcıdan təyinat məntəqəsinə çatdırılması üçün ayrılan müddət 
bəlli olmalıdır. Sonra, satıcıya “F” tipli şərtə görə yükləmə, “C” tipli şərtə görə isə boşaltma əməliyyatları 
zamanı mümkün risk və xərcin həcmi məlum olmalıdır.  
Bu da faktdır ki, satıcı Çarter-Partiya “Fri aut” şərtinə əsasən daşınma müqaviləsini elə bağlayır ki, bu 
şərtə görə daşıyıcı daşınma zamanı boşaldılma əməliyyatından azaddır, ancaq bu demək deyildir ki, bağlanmış 
müqaviləyə görə bu əməliyyat zamanı bütün risk və xərclər alıcının üzərinə düşür, necə ki, limanın ənənəsinə 
görə hesab edilir ki, satıcı ilə bağlanmış daşınma müqaviləsinə yükün boşaldılması əməliyyatı da daxildir.  
BYD (Beynəlxalq Yük Daşımaları) kitabçası (BYD Konvensiyası 1975-ci il) tətbiq edilməklə yük 
daşımaları barədə gömrük konvensiyasının Azərbaycan Respublikası ərazisində tətbiqinə Azərbaycan 
Respublikası Prezidentinin 31 mart 1997-ci il tarixli 527 saylı sərəncamı ilə başlanılmışdır.  
“BYD kitabçası tətbiq edilməklə yük daşımaları barədə gömrük konvensiyasının Azərbaycan 
Respublikası ərazisində tətbiqi qaydaları haqqında” Əsasnamə Azərbaycan Respublikası Dövlət Gömrük 
Komitəsinin 25 may 1998-ci il tarixli 024 saylı əmri ilə təsdiq edilmiş, 26 may 1998-ci il tarixdə Azərbaycan 
Beynəlxalq Avtomobil Daşıyıcıları  Assosiasiyası (ABADA) ilə razılaşdırılaraq, 30 may 1998-ci il tarixdə 
Ədliyyə Nazirliyində qeydiyyatdan keçirilmişdir (qeydiyyat nömrəsi - 104). 
BYD konvensiyasına qoşulmuş Azərbaycan Respublikasında malların aralıq boşaltma-yükləmələri 
həyata keçirilmədən yol-nəqliyyat vasitələrində, nəqliyyat vasitələrindən ibarət qatarlarda və konteynerlərdə 
müqavilə tərəflərindən birinin göndərilmə gömrükxanasından bir və ya bir neçə sərhəddən keçməklə digər 
88 
 
müqavilə iştirakçısı tərəfindən təyinat gömrükxanasına daşınmasına aiddir, bir şərtlə ki, BYD əməliyyatının 
başlanğıcı və sonu arasındakı müəyyən bir hissəsi avtomobil nəqliyyatı ilə həyata keçirilir.  
Azərbaycan Respublikasında BYD prosedurasına əməl olunmaqla daşınan mallar aralıq 
gömrükxanalarında (idxal zamanı giriş, tranzit zamanı giriş və çıxış) idxal və ya ixrac rüsum və vergilərinin 
ödənilməsindən və depozitə qoyulmasından azad edilir. Həmin gömrükxanalarda BYD kitabçalarının 
rəsmiləşdirilməsi üçün yığımlar tutulmur.  
BYD Konvensiyasının müddəaları Azərbaycan Respublikasında ictimai mənəviyyat, ictimai asayiş, 
səhiyyə və ya gigiyena, eləcə də baytarlıq və ya fitosanitar nəzarət mülahizələrindən irəli gələn 
məhdudiyyətlərin tətbiq olunması üçün maneçilik törədilməsinə xidmət etməlidir. 
 
8.4. Azərbaycan Respublikasının ərazisinə gətirilərkən gömrük rəsmiləşdirilməsi qaydası  
 
Giriş gömrükxanasına aşağıdakı sənədlər təqdim olunmalıdır:  
- göndərilmə ölkələrinin və tranzit ölkələrin gömrük orqanları tərəfindən doldurulmuş və 
rəsmiləşdirilmiş BYD kitabçası;  
- icazəyə dair şəhadətnamə;  
- yük və əmtəə nəqliyyat sənədləri.  
Giriş gömrük xidmətlərinin vəzifəli şəxsləri BYD kitabçasının doldurulmasının müəyyən olunmuş 
qaydalara uyğunluğunu yoxlayır.  
BYD kitabçası rəsmiləşdirilərkən aşağıdakılara xüsusi diqqət yetirilir:  
- yük manifestinin doldurulmasına (yük manifestinə daxil edilmiş məlumatlar yük və malı müşayiət 
edən sənədlər göstərilən məlumatlara uyğun olmalıdır);  
- BYD kitabçalarının kötüyündə göndərilmə gömrükxanasının və aralıq gömrükxanaların gömrük 
ştamplarının olmasına;  
Gömrükxananın vəzifəli şəxsləri BYD kitabçasının oğurlanmış kimi nəzarətdə olmadığına və malların 
daşınmasının BYD kitabçasının kəsilməyən (qoparılmayan) vərəqinin 4-cü və üz qabığının 3-cü qrafasının 
düzgün doldurulduğuna əmin olmalıdırlar.  
Giriş gömrükxanaları: nəqliyyat vasitələrinin və ya konteynerlərin yük bölmələrinin texniki vəziyyətini, 
konteynerlərdə icazə (buraxılma) şəhadətnamələrinin və buraxılma (icazə) lövhəciklərinin olmasını, nəqliyyat 
vasitələrinin və ya konteynerlərin yük bölmələrində gömrük möhür və plomblarının vəziyyətini yoxlayırlar, 
müstəsna hallarda yük bölmələrinə və ya konteynerlərə baxış keçirirlər.  
BYD prosedurasında hər hansı qayda pozuntusu aşkar edildikdə, giriş gömrükxanası malları və 
nəqliyyat vasitələrini Azərbaycan Respublikasının Qanunvericiliyinə uyğun olaraq tranzit gömrük rejimi və ya 
çatdırılma prosedurası altına sala bilər.  
Əgər sənədli və faktiki nəzarət nəticəsində BYD prosedurasının hər hansı bir pozuntusu aşkar 
edilməmişsə, malların və nəqliyyat vasitələrinin Azərbaycan Respublikasının ərazisi ilə bu proseduraya uyğun 
olaraq hərəkətinin mümkünlüyü barədə qərar qəbul edilir.  
Malların və nəqliyyat vasitələrinin Azərbaycan Respublikasının ərazisi üzrə BYD prosedurasına uyğun 
olaraq hərəkət edə bilməsinin mümkünlüyü barədə qərar qəbul edildikdən sonra zəruri olduqda, əlavə gömrük 
təminatları qoyulur və bu barədə hər iki kəsilən vərəqdə “Xidməti  istifadə üçün” qrafasında qeydiyyat aparılır, 
həmçinin malların gömrük dəyəri müəyyən edilir.  
Malların gömrük dəyərinin müəyyən edilməsi üçün hesab-qaimələrdən, nəqliyyat və sığorta 
sənədlərindən, göndərilmə ölkələrinin gömrük bəyannamələrindən, qablaşdırma vərəqlərindən, malı müşayiət 
edən digər sənədlərdən istifadə olunur. 
Nəqliyyat vasitəsinin gömrük nəzarəti zonasından çıxmasına nömrəli kəsilən vərəqin 23-cü qrafasında 
və 1 nömrəli kötüyün 6-cı qrafasında sənədli nəzarət üçün məsul vəzifəli şəxsin şəxsi nömrəli ştampı vurulması, 
imzası və tarix qoyulması yolu ilə icazə verilir.  
Komplektin 1 nömrəli vərəqi giriş gömrükxanasında nəzarətə götürülür və ayrıca qovluqda saxlanılır.  
Nəqliyyat vasitəsi və konteyner gəlib çıxdıqdan sonra təyinat gömrükxanasına aşağıdakı sənədlər 
təqdim olunmalıdır: giriş gömrükxanasının qeydləri olan BYD kitabçası; malların rəsmiləşdirilməsi üçün zəruri 
olan yük və müşayiət edən sənədlər.  
Gömrük xidmətlərinin vəzifəli şəxsləri BYD kitabçalarının doldurulmasının müəyyən olunmuş 
qaydalara uyğunluğunu və BYD kitabçalarında giriş gömrükxanasının ştamplarının olmasını yoxlayırlar.  
Azərbaycan Respublikası Prezidenti İlham Əliyev Cənablarının 11.11.2008-ci il tarixli 12 saylı 
“Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin yoxlanılmasında «bir pəncərə» prinsipinin tətbiqi haqqında” Fərmanı ilə 2009-cu il yanvarın 
1-dən Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin yoxlanılmasında «bir pəncərə» prinsipi tətbiq edilir. 
89 
 
 Azərbaycan Respublikası dövlət sərhədinin buraxılış məntəqələrindən keçirilən malların və nəqliyyat 
vasitələrinin yoxlanılmasında «bir pəncərə» prinsipi üzrə vahid dövlət orqanının səlahiyyətləri Azərbaycan 
Respublikasının Dövlət Gömrük Komitəsinə həvalə olunmuşdur. Beynəlxalq avtomobil daşımalarını yerinə 
yetirən nəqliyyat vasitələrinə sərhəddə «İcazə» blanklarının verilməsi və buna görə «Dövlət rüsumu haqqında» 
Azərbaycan Respublikasının Qanunu ilə müəyyən edilmiş məbləğlərdə dövlət rüsumunun tutulması da DGK-ya 
tapşırılmışdır. 
 
8.5. Azərbaycan Respublikasının ərazisindən malların aparılması zamanı gömrük 
rəsmiləşdirilməsi qaydası  
 
BYD prosedurasına əməl edilməklə malların daşınmasının rəsmiləşdirilməsi üçün doldurulmuş BYD 
kitabçası, nəqliyyat vasitəsinin gömrük möhür və plombları altında malların daşınmasına, buraxılmasına dair 
şəhadətnamə göndərilmə gömrükxanasına təqdim olunur.  
Gömrük orqanları BYD kitabçasının doldurulmasının müəyyən olunmuş qaydalara uyğunluğunu 
yoxlayırlar. Bu zaman BYD kitabçasının üz qabığının birinci səhifəsində möhür və imzaların olmasına, BYD 
kitabçası sahibinin üz qabığının birinci səhifəsində, kəsilməyən vərəqdə, kəsilən vərəqlərin hamısında 
imzalarının uyğunluğuna, BYD kitabçasının etibarlılıq müddətinə xüsusi diqqət yetirilir. Göndərilmə 
gömrükxanasının vəzifəli şəxsləri BYD kitabçasının oğurlanmış kimi nəzarətdə olmadığına və malların 
daşınması üçün BYD kitabçasının kəsilməyən vərəqinin 4-cü və üz qabığının 3-cü qrafasında göstərilən şəxs 
tərəfindən həyata keçirildiyinə əmin olmalıdırlar.  
Göndərilmə gömrükxanaları nəqliyyat vasitələrinin yük bölmələrinin və konteynerlərin texniki 
vəziyyətini, konteynerlərdə buraxılma (icazə) şəhadətnamələrinin və buraxılma (icazə) lövhəciklərinin olmasını 
yoxlayır, malların nəqliyyat vasitəsinə və konteynerə yüklənməsinə nəzarət edirlər. Nəqliyyat vasitələrinin yük 
bölmələrinə və konteynerlərə gömrük möhürləri və plombları vurulur.  
Rəsmiləşdirmə zamanı hər hansı bir qayda pozuntusu aşkar edildiyi halda, göndərilmə gömrükxanası 
həmin pozuntular aradan qaldırılanalək malların BYD prosedurasına uyğun olaraq daşınmasına icazə verməyə 
bilər.  
Əgər sənədli və faktiki nəzarət nəticəsində BYD prosedurası tətbiqinin bütün şərtlərinə əməl olunduğu 
müəyyən edilmişsə, aşağıdakılar doldurulur:  
BYD kitabçasının kəsilən vərəqlərinin hamısında 16-cı qrafa;  
- 1 nömrəli kəsilən vərəqin “Xidməti istifadə üçün” qrafasında və 1 nömrəli kötüyün 5-ci qrafasında 
digər məlumatlar içərisində malların Azərbaycan Respublikasından aparılmasının müvafiq gömrük rejiminin 
kodu və malların faktiki aparılamasına nəzarət həyata keçirilirsə “Nəzarət” sözü də göstərilir;  
- komplektin kəsilən vərəqinin 1 nömrəli kötüyü;  
- komplektin hər iki kəsilən vərəqinin 18-23 qrafaları;  
- 1 nömrəli kəsilən vərəqin 23-cü qrafasında və 1 nömrəli kötüyün 6-cı qrafasında gömrük orqanının 
vəzifəli şəxsinin nömrəli möhürü vurulur, imzası və tarix qoyulur.  
Komplektin 1 nömrəli vərəqi BYD kitabçasından ayrılır və lazım gəldikdə nəzarətə götürülür. 
Rəsmiləşdirilmiş BYD kitabçası xüsusi jurnalda qeydiyyata alınır. Rəsmiləşdirilmiş BYD kitabçası daşıyıcıya 
qaytarılır.  
Mallar təkrar ixrac gömrük rejimi altına qoyulduqda, həmçinin aşağıda göstərilən gömrük rejimləri 
altında yerləşdirildikdə, onların Azərbaycan Respublikası ərazisində faktiki aparılmasına nəzarət göndərilmə 
gömrükxanası tərəfindən həyata keçirilir.  
- müvəqqəti gətirilmə (idxal) (kod 31);  
- gömrük anbarı (kod 74);  
- gömrük nəzarəti altında emal (kod 52);  
- malların azad iqtisadi zonalara idxalı (gətirilməsi) (kod 74);  
- rüsumsuz ticarət mağazası (kod 72). 
Bu halda göndərilmə gömrükxanası tərəfindən komplektin 1 nömrəli vərəqlərinin 20-ci qrafasında 
malların çatdırılma müddəti göstərilir. Göstərilən vərəqlərdə “Xidməti istifadə üçün” qrafasında daşınan 
malların gömrük dəyəri, 10-cu qrafada isə onların XİFƏN kodları göstərilməklə müfəssəl təsviri verilir. Əgər 
bütün məlumatların daxil edilməsi üçün 10 qrafa yetmirsə, iki nüsxədən ibarət qoşma vərəqlərdən istifadə 
olunmasına yol verilir. Qoşma vərəqlərdə, həmçinin, BYD kitabçasının nömrəsi, sahibinin adı və ünvanı da 
göstərilir. Qoşma vərəqlər gömrük orqanının vəzifəli şəxslərinin şəxsi nömrəli möhürü ilə təsdiqlənir. Bu cür 
vərəqlərin olması barədə komplektin hər iki kəsilən vərəqinin 8-ci qrafasında qeydiyyat aparılır. Komplektin 1 
nömrəli vərəqi nəzarətə alınır və ayrıca qovluqda saxlanılır.  
BYD kitabçası və göndərilmə gömrükxanasının qeydləri olan yük və malı müşayiət edən sənədlər çıxış 
gömrükxanasına təqdim edilir.  
90 
 
Gömrük xidmətlərinin vəzifəli şəxsləri BYD kitabçasının doldurulmasının müəyyən olunmuş qaydalara 
uyğunluğunu, komplektin 1 nömrəli kötüyündə göndərilmə gömrükxanasının ştamplarının olmasını, eləcə də 
həmin kötükdə göstərilmiş gömrük kodunu, nəqliyyat vasitələrinin yük bölmələrinin və ya konteynerlərin 
texniki vəziyyətini, nəqliyyat vasitələrinin yük bölmələrində və ya konteynerlərdə gömrük möhür və plombların 
vəziyyətini yoxlayır, müstəsna hallarda nəqliyyat vasitələrinin yük bölmələrinə və ya konteynerlərə baxış 
keçirirlər.  
BYD kitabçasına əməl edilməklə malların daşınması zamanı Azərbaycan Respublikası 
Qanunvericiliyinin hər hansı bir pozulması halı aşkar edildikdə, çıxış gömrükxanası BYD kitabçasını nəzərdə 
tutulmuş qaydada qeyd-şərtlərlə rəsmiləşdirir.  
Malların Azərbaycan Respublikası ərazisindən tranzit zamanı gömrük rəsmiləşdirilməsi giriş və çıxış 
gömrükxanalarında analoji qaydada aparılır.  
91 
 
Mövzu 9. 
 Xarici-iqtisadi fəaliyyətin gömrük-tarif tənzimlənməsi  
 
Gömrük tarifi - Azərbaycan Respublikasının gömrük sərhədindən keçirilən mallara tətbiq edilən 
və Xarici İqtisadi Fəaliyyətin Mal Nomenklaturasına (XİF MN) uyğun olaraq sistemləşdirilmiş gömrük 
rüsum dərəcələrinin məcmusudur.  
“Tarif” – ərəb sözü olub “siyahı” deməkdir. Deməli, gömrük tarifi idxal və ixrac rüsumlarının 
siyahısıdır. Tarif dəyəri idxal və ixrac olunan malların qiymətinə görə tarif şəklində müəyyənləşdirilir. Gömrük 
tarifi daşıdığı funksiyaların xarakterindən asılı olaraq 2 yerə ayrılır:  
1) Proteksionist funksiya;  
2) Fiskal funksiya. 
Proeksionizm(himayədarlıq) - daxili bazarın xarici rəqabətdən qorunması üçün dövlətin yürütdüyü 
iqtisadi siyasətdir. Daxili bazarı qorumaq üçün idxal rüsumlarının artırılmasının əsas səbəbi yerli malların 
rəqabət qabiliyyətinin aşağı olmasından irəli gəlir. Belə ki, yenicə müstəqilik əldə etmiş respublikamız köhnə 
texnologiya ilə dünya bazarı standartlarına cavab verən əmtəə istehsal edə bilmir. Eyni zamanda ölkəni xarici 
mallardan asılı vəziyyətə salmaq, nəinki iqtisadi təhlükəsizliyə, həm də milli təhlükəsizliyə ciddi problemlər 
yarada bilər. Bu isə müstəqilliyini tam möhkəmləndirməmiş bir ölkə üçün açınacaqlı nəticələrə gətirib çıxarar. 
Odur ki, hər bir dövlət kimi Azərbaycan Respublikası da öz təhlükəsizliyini təmin etmək üçün proteksionist 
siyasətdən yararlanmağa çalışır.  
Fiskal funksiya - “fisk” latın sözü olub, “zənbil” deməkdir. Bu funksiyanın mahiyyəti dövlət 
xərclərinin maliyyələşdirilməsini təmin etmək üçün ayrı-ayrı fiziki və hüquqi şəxslərin gəlirlərinin müəyyən 
hissəsinin dövlət xəzinəsinə cəlb edilməsidir. Ümumdövlət proqramlarının həyata keçirilməsi üçün vəsaitlərin 
dövlət büdcəsinə toplanması, məhz bu funksiya vasitəsi ilə həyata keçirilir.  
Dünyanın bütün ölkələrində gömrük tarifindən istifadə olunur. Milli tarif sistemilə yanaşı, məhəlli 
(regional) tarifləri özündə birləşdirən vahid tarif sistemi vardır. Tariflərin lazımsız artırılmasının qarşısını almaq 
və onları danışıqlar yolu ilə aşağı salmaq, ticarət məneələrini aradan qaldırmaq və s. bu tipli məsələləri 1995-ci 
ilə qədər Tarif və Ticarət üzrə Baş Saziş (GATT - General Agreementon Tariffs and Trade). Həmin ildən 
sonra Ümumdünya Ticarət Təşkilatı (WTO - World Trade Orhanization) adlanan qurum tərəfindən 
tənzimlənir.  
İkitərəfli və çoxtərəfli razılaşmalar əsasında güzəştlər müəyyənləşdirilir və tətbiq olunur. Bu 
preferensial rejim sayılır (preferensiya - bir dövlətin digərinə idxal gömrük rüsumları dərəcələrinin azalması 
üzrə verdiyi xüsusi güzəştlərdir). Belə güzəştlərin tətbiqi milli istehsal mallarının xarici bazarlara çıxarılmasını 
əhəmiyyətli dərəcədə artıra bilər.  
Bir sıra hallarda gömrük tarifi birtərəfli qaydada ixrac məhsullarının istehsalına tələb olunan mallara 
aşağı və ya sıfır dərəcəli idxal rüsum tətbiq etməklə, milli istehsalın və ixracın stimullaşdırılması üçün istifadə 
olunur.  
Bildiyimiz kimi, rüsumlar yerli və dünya qiymətlərinin fərqi və ya fərqə uyğun müəyyənləşdirilir. Ölkə 
iqtisadiyyatının inkişaf səviyyəsi ilə gömrük rüsumlarının dərəcələri arasında müəyyən asılılıq mövcuddur. Belə 
ki, inkişaf etmiş ölkələrdə gömrük rüsumlarının dərəcələri aşağı olur. Çünki inkişaf etmiş ölkənin istehsal etdiyi 
məhsulun rəqabət qabiliyyəti yüksək olduğu üçün, daxili bazarın yüksək rüsumlar hesabına qorunmasına, 
ixracın əlavə tədbirlərlə stimullaşdırılmasına və büdcənin gəlir hissəsinin gömrük ödənişləri hesabına 
doldurulmasına ehtiyac qalmır.  
Gömrük-tarif tənzimlənməsinin hüquqi əsasını, 20 iyun 1995-ci ildə qəbul olunmuş Azərbaycan 
Respublikasının “Gömrük tarifi haqqında” qanun müəyyənləşdirilmişdir. Bu qanuna görə gömrük tarifinin 
əsas məqsədləri aşağıdakılardır:  
1) Azərbaycan Respublikası üzrə idxalın əmtəə strukturunu səmərəlilişdirmək;  
2) Azərbaycan Respublikasının ərazisində malların gətirilməsi və çıxarılmasının, valyuta 
gəlirlərinin və xərclərinin əlverişli nisbətini təmin etmək;  
3) valyuta sərvətlərinin Azərbaycanın gömrük ərazisinə gətirilməsi və çıxarılması üzərində 
səmərəli nəzarət təşkil etmək;  
4) Azərbaycan Respublikasında malların istehsal və istehlak strukturunda mütərəqqi 
dəyişikliklər üçün şərait yaratmaq;  
5) Azərbaycan Respublikasının iqtisadiyyatını xarici rəqabətin mənfi təsirindən qorumaq;  
6) Azərbaycan Respublikası iqtisadiyyatını dünya təsərrüfatı ilə səmərəli inteqrasiyasına şərait 
yaratmaq.  
“Gömrük tarifi” haqqında qanunun 3-cü maddəsinə görə, Azərbaycan Respublikasının ərazisinə 
gətirilən, gömrük rüsumuna cəlb olunan və ya olunmayan malların siyahısı və tətbiq edilən rüsum dərəcələri 
Azərbaycan Respublikasının Nazirlər Kabineti tərəfindən müəyyən edilir.Eyni zamanda, xarici iqtisadi 
92 
 
tənzimlənən qeyri-tarif tədbirləri, ixrac gömrük rüsumlarının dərəcələri və onların tətbiq olunduğu malların 
siyahısı da Nazirlər Kabineti tərəfindən müəyyən olunur.  
Azərbaycan Respublikasının əlverişli ticarət rejimi tətbiq etdiyi ölkələrin malları üçün ixrac gömrük 
rüsumları dərəcələrinin son həddi Azərbaycan Respublikasının Milli Məclisi tərəfindən müəyyən olunur.  
Milli maraqların qorunması və ölkənin təhlükəsizliyinin təmin olunmsı üçün Xarici İqtisadi Fəaliyyətin 
(XİF) tənzimlənməsi həyata keçirilir. XİF-in dövlət tənzimlənməsinin metodları təsnifat əlamətlərinə görə 4 
qrupa bölünür:  
1) iqtisadi tənzimləmə metodları;  
2) inzibati metodlar;  
3) tarif metodları;  
4) qeryi-tarif metodları.  
İqtisadi tənzimləmə, inzibati və qeyri-tarif metodları haqqında 11-ci mövzuda ətraflı məlumat verildiyi 
üçün şərhə ehtiyac yoxdur. İndi isə tarif metodu ilə tanış olaq.  
Tarif metodu  
Azərbaycan Respublikasında1 aprel 2004-cü ildən başlayaraq Azərbaycan Respublikasında spesifik 
gömrük rüsum dərəcələri advolar dərəcələrlə əvəz edilmişdir (Advalor latınca “ad valorem” sözündən 
götürülüb, mənası “dəyərdən” deməkdir). Belə ki, Azərbaycan Respublikasının Nazirlər Kabinetinin 20 aprel 
2004-cü il tarixli 58 saylı qərarı ilə “Azərbaycan Respublikasında ixrac-idxal əməliyyatları üzrə gömrük 
rüsumlarının dərəcələri, gömrük rəsmiləşdirilməsinə görə alınan yığımların miqdarı haqqında” AR NK-
nın 2001-ci il 12 aprel tarixli 80 saylı Qərarı ilə təsdiq edilmiş “Azərbaycan Respublikasının ərazisinə gətirilən 
mallar üzrə gömrük idxal rüsumlarının dərəcələri”ndə bəzi mallar üzrə spesifik gömrük idxal rüsum dərəcələri 
advolar gömrük idxal rüsum dərəcələri ilə əvəz edilmişdir. Tarif dərəcəsi gömrük dəyərinin 15%-i miqdarında 
qəbul olunmuşdur. 
AR NK-nın bu qərarı Azərbaycan Respublikasında idxal əməliyyatlarının gömrük-tarif mexanizmi 
vasitəsi ilə tənzimlənməsi, “Gömrük tarifi haqqında” Azərbaycan Respublikası Qanununun müddəalarına uyğun 
olaraq gömrük tariflərinin tətbiqi mexanizminin daha da təkmilləşdirilməsi yolu ilə xarici iqtisadi əlaqələrin 
səmərəliliyinin artırılması, sahibkarlıq fəaliyyətinin genişləndirilməsi məqsədi ilə qəbul olunmuşdur. 
Malın dəyərini kombinə üsulu ilə hesabladıqda, əvvəlcə advalor, sonra isə spesifik qaydada hesablanır, 
hər ikisi müqayisə edilərək ən böyüyü götürülür.  
Gömrük rüsumları mövsümi və xüsusi olurlar. 
Mövsümi rüsumlar malların ixracını və idxalını operaiv tənzimləmək üçün bəzi mallara tətbiq olunan 
rüsumlardır. Mövsümi rüsumlarda gömrük tarifində nəzərdə tutulmuş gömrük rüsumları dərəcələri tətbiq olunur 
və bu rüsumların qüvvədə olduğu müddət il ərzində 6 aydan çox ola bilməz (“Gömrük tarifi haqqında” Qanun, 
5-ci maddə):  
Xüsusi növ rüsumlar. Azərbaycan Respublikasının iqtsadi mənafeyini qorumaq üçün idxal edilən 
mallara müvəqqəti olaraq tətbiq edilir və aşağıdakı növlərə ayrılır (“Gömrük tarifi haqqında qanun 6-cı maddə):  
- xüsusi rüsumlar;  
- antidempinq rüsumları;  
- kompensasiya rüsumları.  
Bu rüsumların formalaşması və tətbiqi qaydaları “Gömrük tarifi haqqında” Azərbaycan Respublikasının 
Qanununda nəzərdə tutulmuş hüquqi normalarla tənzimlənir.  
Xüsusi rüsumlar aşağıdakı hallarda tətbiq olunur (“Gömrük tarifi haqqında” Qanun, 7-ci maddə):  
- əgər ölkənin gömrük ərazisinə gətirilən mallar, bu qəbildən olan malların yerli istehsalçılarına ziyan 
vuran və ya ziyan vura biləcək miqdarda və şərtlərdə gətirilmişdirsə, onda idxal mallarından müdafiə tədbiri 
kimi;  
- digər dövlətlərin və onların ittifaqlarının (siyasi, iqtisadi, hərbi və s.) Azərbaycan dövlətinin 
mənafeyinə toxunan ayrı-seçkilik və digər hərəkətlərinə cavab tədbiri kimi.  
Antidempinq rüsumları 
Dempinq (ingiliscə “dumping” hərfi mənada “dağıtma” deməkdir) - xarici bazarlarda əmtəələrin dəyər 
- dəyməzinə, yəni istehsal xərclərindən aşağı qiymətlə satılması deməkdir. Dempinqin fərqləndirici 
xüsusiyyətləri, ölkədaxili aşağı və yuxarı qiymətlər arasındakı kəskin fərq və satış bazarında rəqibləri sıradan 
çıxartmaq ekspansionist latınca “expansio” sözündən olub “yayılma”, “genişlənmə” deməkdir. İqtisadi 
metodlarla hökmranlıq dairəsinin genişlən-dirilməsinə xidmət edir. 
Antidempinq (dempinqin əksinə olan) rüsumları, idxal olunan malların qiyməti ölkənin gömrük 
ərazisinə gətirildiyi vaxtda ixrac olunduğu ölkədəki real dəyərindən aşağı olduqda və belə bir idxal bu qəbildən 
olan malların yerli istehsalçılarına ziyan vurduqda və ya bu hal istisna olunmadıqda, eyni zamanda həmin mallar 
ölkə daxilində istehsalının təşkilinə və ya genişləndirilməsinə maneəçilik törətdikdə tətbiq olunur (“GT 
haqqında” Qanun , 8-ci maddə).  
93 
 
Kompensasiya rüsumları (“Gömrük tarifi haqqında” Qanun, 9-cu maddə):  
Kompensasiya latınca “compensatio” sözündən olub, hərfi mənası “ödəmə” deməkdir.  
Ölkənin gömrük ərazisinə gətirilən malların istehsalı və ya ixracı zamanı birbaşa və ya dolayı yolla 
subsidiyalardan (subsidiya latınca “subsidium” sözündən olub, hərfi mənası “yardım”, “kömək” deməkdir. 
Subsidiya, dövlətin büdcə vəsaiti hesabına yerli hakimiyyət orqanlarına, hüquqi və fiziki şəxslərə əsasən pul 
formasında göstərdiyi yardımdır) istifadə olunduqda və belə bir idxal bu qəbildən olan malların yerli 
istehsalçılarına ziyan vurduqda və yaxud bu hal istisna edilmədikdə, habelə ölkədə bu malların istehsalının 
təşkilinə və genişləndirilməsinə maneçilik törədildikdə kompensasiya rüsumları tətbiq edilir.  
Xüsusi, antidempinq və kompensasiya rüsumları tətbiq edilməzdən əvvəl Azərbaycan Respublikasının 
müvafiq idarəetmə orqanlarının təşəbbüsü ilə qanunvericilik normalarına uyğun olaraq 10 gün müddətində 
təhqiqat aparılır. Bu zaman çıxarılacaq qərarlar kəmiyyətcə müəyyən edilmiş qərarlara əsaslanmalıdır.  
Hər bir xüsusi hal üçün tətbiq olunacaq rüsum dərəcələri Azərbaycan Respublikasının Nazirlər Kabineti 
tərəfindən müəyyən edilir və bu dərəcələr təhqiqatın müəyyən etdiyi qiymətlərin dempinq azaldılmasının, 
subsidiyanın və aşkar olunan dəymiş ziyanın məbləğinə mütənasib olmalıdır.  
Gömrük güzəştləri. Bütün gömrük güzəştləri mövcud qanunvericiliyə uyğun olaraq Azərbaycan 
Respublikasının Nazirlər Kabineti tərəfindən müəyyən olunur.  
Ölkənin ticarət siyasəti həyata keçirilərkən qarşılıqlı və birtərəfli qaydada, gömrük sərhədindən keçirilən 
mallar üzrə əvvəl ödənilmiş rüsumun qaytarılması, rüsum ödənişlərindən azadetmə, rüsum dərəcələrinin aşağı 
salınması, malın güzəştli gətirilməsi və ya aparılması üçün tarif kvotaları şəklində verilən güzəştlər tarif 
güzəştləri adlanır.  
“Gömrük tarifi haqqında” Qanunun 36-cı maddəsinə görə aşağıdakı hallarda güzəştlər verilə bilər.  
1) Azərbaycan Respublikasının Gömrük Məcəlləsi ilə müəyyən olunmuş gömrük rejimlərinə uyğun 
olaraq gömrük nəzarəti altında ölkə ərazisinə müvəqqəti gətirilən və aparılan mallar;  
2) Azərbaycan Respublikasının iştirakçısı olduğu hökumətlərarası sazişlərə müvafiq olaraq xaricdə 
investisiya əməkdaşlığı üzrə obyektlərin inşası üçün dəstlə göndərilən mallar;  
3) Azərbaycan Respublikasının qanunvericilik aktlarına uyğun olaraq müəyyən edilən dövlət ehtiyacları 
üçün ölkənin gömrük ərazisindən çıxarılan mallar;  
4) xarici sərmayənin iştirakı ilə yaradılan müəssisələrin və xarici müəssisələrin nizamnamə fonduna pay 
şəklində ölkənin gömrük ərazisinə gətirilən, həmçinin qanunvericiliyə uyğun olaraq Azərbaycan hökumətinin və 
ya onun səlahiyyətli dövlət orqanlarının məhsulların bölgüsü barədə bağladıqları sazişlərdə nəzərdə tutulmuş 
hallarda və Azərbaycan Respublikasının Milli Məclisi tərəfindən müəyyən edilmiş qaydada xarici sərmayələrin 
öz xərcini ödəməsi dövründə həmin müəssisələrin özü tərəfindənistehsal edilərək ölkə ərazisindən çıxarılan 
müxtəlif növ mallar. 
Əslində tarif tənzimlənməsi özündə bir neçə qarşılıqlı əməliyyatları əks etdirən mürəkkəb bir prosesdir. 
Bunlardan bizim üçün daha maraqlı olanı malın mənşə ölkəsinin müəyyənləşdirilməsi və gömrük dəyərinin 
müəyyən edilməsidir. Malın gömrük dəyəri və onun müəyyən edilməsi üsulları barədə 9-cu mövzuda geniş 
məlumat verildiyi üçün, ətraflı şərhə ehtiyac görmürük. 
Malın mənşə ölkəsinin müəyyənləşdirilməsi gömrük əməliyyatlarının sadələşdirilməsi və unifikasiyası 
(“Unifikasiya” latınca “uni” (“vahid”) və “facio” - “edirəm” sözlərindən götürülüb, mənası “vahid edirəm” 
yəni vahid şəklə, formaya, və ya sistemə salmaq deməkdir) barədə Kioto Konvensiyasında öz əksini tapmış 
beynəlxalq təcrübəyə əsaslanır. Malın mənşə ölkəsinin təyin edilməsinin hüquqi əsaslarını “Gömrük tarifi 
haqqında” qanun ilə (24-32-ci maddələr) təsbit edilmişdir.  
Malın “mənşə ölkəsi” məfhumunu malın istehsal edildiyi ölkələr qrupu, gömrük ittifaqları, dövlətin bir 
hissəsi və yaxud konkret regionu başa düşülür.  
Malın mənşəyinin bəyan edilən ölkə olduğunu müəyyənləşdirmək üçün, gömrük orqanı malın mənşəyi 
haqqında sertifikat (“Sertifikat” fransızca “certifikat”, latınca “sertifiko” sözündən olub, mənası “təsdiq 
edirəm” deməkdir. Xarici ticarətdə səlahiyyətli orqanların verdiyi və əmtənin keyfiyyətini təsdiq edən 
sənədə sertifikat deyilir) tələb edir.  
“Gömrük tarifi haqqında” qanunun 29-cu maddəsinə görə, ölkəmizin gömrük ərazisinə mal gətirilərkən 
aşağıdakı hallarda malın mənşəyi haqqında sertifikat təqdim olunmalıdır:  
1) mənşəyi gömrük tarifinə görə Azərbaycan Respublikasının imtiyaz verdiyi ölkələrdən olan 
mallara;  
2) müəyyən ölkədən gətirilməsi kəmiyyət məhdudiyyətləri ilə və ya xarici iqtisadi fəaliyyətin digər 
üsulları ilə tənzimlənən mallar;  
3) Azərbaycan Respublikasının iştirakçısı olduğu beynəlxalq sazişlərdə, həmçinin, Azərbaycan 
Respublikasının ətraf mühitin mühafizəsi və əhalinin sağlamlığı, yerli istehlakçılıqların hüquqlarının 
müdafiəsi, ictimai asayişin qorunması, dövlət təhlükəsizliyinin təmin edilməsi və Azərbaycan 
Respublikasının həyati mənafeləri sahəsindəki qanunvericilik aktlarında nəzərdə tutulmuş hallarda;  
94 
 
4) gömrük rəsmiləşdirilməsi üçün təqdim olunan sənədlərdə malın mənşəyi haqqında məlumat 
olmadıqda və ya Azərbaycan Respublikasının gömrük orqanında malın mənşəyi haqqında bəyan edilən 
məlumatların qeyri-dəqiqliyini təsdiq etmək üçün əsas olduğu hallarda.  
Malın mənşə sertifikatları gömrük rəsmiləşdirilməsinə gömrük yük bəyannaməsi və tələb olunan digər 
sənədlərlə birlikdə təqdim olunur.  
Hazırki, dövrdə dünya ticarətində malın mənşə ölkəsi ilə əlaqədar müxtəlif növ imtiyazların verilməsi 
təcrübəsi daha geniş yayılmışdır. Belə ki, malın mənşəyindən asılı olaraq güzəştli gömrük rüsumu alına bilər və 
yaxud tamamilə ödəmədən azad edilə bilər.  
 
95 
 
Mövzu 10.  
Gömrük ödənişləri 
 
10.1. Gömrük ödənişlərinin növləri 
 
Gömrük Məcəlləsinin 17-ci maddəsinin 19-cu bəndində oxuyuruq: “Gömrük ödənişləri müəyyən 
olunmuş qaydada Azərbaycan Respublikası gömrük orqanları tərəfindən alınan gömrük rüsumları, 
vergilər, gömrük yığımları, hüquqi və fiziki şəxslərə gömrük fəaliyyəti üçün lisenziyaların verilməsinə 
görə alınan yığımlar, haqlar və digər ödənişlərdir.  
Mövcud qanunvericilik aktları ilə aşağıdakı gömrük ödənişləri alınır:  
1) gömrük rüsumu;  
2) əlavə dəyər vergisi;  
3) aksizlər;  
4) Azərbaycan Respublikasının gömrük işini aparan icra hakimiyyəti orqanı tərəfindən icazələrin 
verilməsi və icazələrin bərpa edilməsinə görə yığımlar;  
5) gömrük rəsmiləşdirilməsi üzrə mütəxəssislərə ixtisas attestatlarının verilməsi və attestatların 
fəaliyyətinin bərpa edilməsinə görə yığımlar;  
6) gömrük rəsmiləşdirilməsinə görə gömrük yığımları;  
7) malların saxlancına görə gömrük yığımları;  
8) malların gömrük müşayiətinə görə gömrük yığımları;  
9) məlumatlandırma və məsləhətverməyə görə haqq;  
10) ilkin qərarların qəbuluna görə haqq;  
11) gömrük hərraclarında (auksion) iştirak etməyə görə haqq;  
12) digər gömrük ödənişləri.  
 
10.1.1.Gömrük rüsumları 
 
Bu maddəyə görə Azərbaycan Respublikasının gömrük sərhədindən keçirilən mallar üçün “Gömrük 
tarifi haqqında” Azərbaycan Respublikası Qanununa uyğun olaraq gömrük rüsumu ödənilməlidir. Həm Gömrük 
Məcəlləsində, həm də “Gömrük tarifi haqqında” Qanunda gömrük rüsumu anlayışı ümumi şəkildə izah olunur. 
Belə ki, Gömrük Məcəlləsinin 17-ci maddəsinə görə, “gömrük rüsumları Azərbayca Respublikasının gömrük 
orqanları tərəfindən Azərbaycan Respublikasının gömrük ərazisinə malların idxalı və ixracı zamanı alınan 
ödənişlərdir”. 
Gömrük rüsumları bütün sərhədboyu dövriyyəyə şamil edilir. Bəzi mallar növündən, mənşə ölkəsindən, 
bəyan edilmiş gömrük rejimindən asılı olaraq gömrük rüsumlarından azad edilirlər. Əgər konkret mal gömrük 
tarif qanunvericiliyinin normalarına uyğun gömrük rüsumuna cəlb olunmursa, onda həmin mal nəzərdə tutulan 
gömrük ödənişlərini ödədikdən sonra gömrük sərhədini keçə bilər.  
Gömrük rüsumları gömrük sərhədini keçməsi faktı ilə qüvvəyə minən və xarici ticarət dövriyyəsi 
mallarına tətbiq edilən dolayı vergi növ müxtəlifliklərindən biridir.  
Gömrük rüsumları bütün əsas vergi xüsusiyyətlərini özündə cəmləşdirmişdir:  
a) gömrük rüsumlarının ödənişi də məcburi xarakter daşıyır və dövlət hakimiyyət məcburiyyəti 
ilə təmin edilir;  
b) gömrük rüsumları göstərilən xidmətin əvəzi deyil və qarşılıqsız (əvəzində heç bir şey etmədən) 
tutulur;  
c) gömrük ödənişlərindən daxilolmalar konkret dövlət xərclərini ödəmək üçün nəzərdə 
tutulmamışdır.  
Gömrük - tarif münasibətlərinin hüquqi tənzimlənməsi birtərəfli xarakter daşıyır və gömrük-tarif hüquqi 
münasibətlərinin subyektlərinə vergiqoymanın miqdarı, əsasları, müddəti və s. kimi məsələlərdə razılaşmağı 
mümkünsüz edir. Ancaq gömrük rüsumlarının müəyyənləşdirilməsinin birtərəfliliyi prinsipi dövlətlər və 
sahibkarlar arasında vergi müqavilələrinin bağlanması əlehinə deyildir. Bu cür razılaşmaların predmeti dövlətin 
sosial-iqtisadi plan və proqramlarının icrasını stimullaşdırmaq məqsədi ilə özəl sahibkarlığa etdiyi vergi 
güzəştləridir.  
Gömrük rüsumlarının vergi təbiətli olması onları daha çox gömrük yığımları ilə müqayisə etdikdə gözə 
çarpır. Gömrük rüsumlarından fərqli olaraq, gömrük yığımları - mal qismində ölkənin gömrük sərhədindən 
keçirilən mal və nəqliyyat vasitələrinin, habelə müşayiət olunmayan baqajda, beynəlxalq poçt göndərişlərində 
keçirilən, kommersiya məqsədləri üçün nəzərdə tutulmayan malların və yüklərin, həmçinin nəqliyyat 
vasitələrinin gömrük rəsmiləşdirilməsinə görə qanunvericiliklə müəyyən olunmuş ödəmələrdir. Deməli, gömrük 
96 
 
yığımları idxal və ixraca məşğul olanlara gömrük orqanlarının göstərdiyi xidmətin qarşılığında aldığı 
ödəmələrdir.  
Verginin bütün əsas elementləri gömrük rüsumlarına da xasdır. Gömrük rüsumları qoyulan subyekt 
deklarantdır. Deklarant gömrük sərhədindən keçirilən mal və nəqliyyat vasitələrini öz adından gömrüyə bəyan 
edən şəxsdir. Deklarant həm mal və nəqliyyat vasitələrini keçirən şəxs, həm də gömrük brokeri (vasitəçi) ola 
bilər. Gömrük rüsumu qoyulan obyekt isə gömrük dəyəri, gömrük sərhədindən keçirilən malların kəmiyyət 
göstəriciləri və ya hər ikisi birlikdə ola bilər.  
Gömrük rüsumunun növbəti elementi onun dərəcəsidir (stavka). “Gömrük tarifi haqqında” Azərbaycan 
Respublikası Qanununun 3-cü maddəsinə görə, gömrük rüsumlarının dərəcələri Azərbaycan Respublikası 
Nazirlər Kabineti tərəfindən müəyyən edilir. Bu qanunda nəzərdə tutulmuş hallar istisna olmaqla, gömrük 
rüsum dərəcələri Azərbaycan Respublikasının gömrük sərhədindən mal keçirən hüquqi və fiziki şəxslərdən, 
sövdələşmə növlərindən və digər amillərdən asılı olaraq dəyişdirilə bilməz.  
İdxal gömrük rüsumlarının dərəcələri malın mənşə ölkəsindən asılı olaraq diferensasiya olunur. Əgər 
idxal olunan malın mənşə ölkəsi ilə Azərbaycan Respublikası arasında əlverişli ticrət rejimi (ƏTR) 
mövcuddursa, onda idxal gömrük rüsumlarının dərəcələri və gömrük rüsumuna cəlb olunmayan malların 
siyahısı Azərbaycan Respublikası Nazirlər Kabineti tərəfindən müəyyən edilir. (“Gömrük tarifi haqqında”, 
Qanun, maddə. 3, bənd 3). 
İxrac gömrük rüsumlarının dərəcələri və onların tətbiq olunduğu malların siyahısı, həmçinin xarici 
iqtisadi tənzimləmənin qeyri-tarif tədbirləri Azərbaycan Respublikası Nazirlər Kabineti tərəfindən müəyyən 
olunur. Azərbaycan Respublikasının ƏTR tətbiq etdiyi ölkələrin malları üçün ixrac gömrük rüsumları 
dərəcələrinin son həddi Azərbaycan Respublikası Milli Məclisi tərəfindən müəyyən olunur.  
İdxal-ixrac əməliyyatları üzrə gömrük rüsumlarının dərəcələri sonuncu dəfə Azərbaycan Respublikası 
Nazirlər Kabinetinin 12 aprel 2001-ci il 80 saylı qərarı ilə müəyyən edilmişdir. Lakin 22 dekabr 2003-cü ildə 
Azərbaycan Respublikası Nazirlər Kabineti 161 saylı Qərarı ilə həmin qərara əlavələr və dəyişikliklər 
edilmişdir. Həmin qərara əsasən ilk dəfə olaraq 72, 76, 78, 79 və 80-ci mal qruplarına ixrac rüsumları tətbiq 
olunmuşdur.  
Azərbaycan Respublikasının bağladığı sərbəst ticarət haqqında ikitərəfli sazişlərə görə də rüsumlar 
tətbiq olunmur. Məsələn, Rusiya Federasiyası, Ukrayna, Gürcüstan, Moldova və s.  
Vergi sistemində olduğu kimi, gömrük rüsumlarına da güzəştlər tətbiq olunur. Bu tarif güzəştləri və ya 
tarif preferensiyaları adlanır. Tarif güzəştləri (tarif preferensiyaları) dedikdə, Azərbaycan Respublikasının ticarət 
siyasəti həyata keçirilərkən qarşılıqlı və ya birtərəfli qaydada ölkənin gömrük sərhədindən keçirilən mallar üzrə 
əvvəl ödənilmiş rüsumun qaytarılması, rüsum ödənişindən azadetmə, rüsum dərəcələrinin aşağı salınması, malın 
preferensial gətirilməsi (çıxarılması) üçün tarif kvotaları şəklində verilən güzəştlər başa düşülür (“Gömrük tarifi 
haqqında” Qanun, 33-cü maddə 1-ci bənd). Gömrük güzəştlərinin verilməsi qaydası Azərbaycan Respublikası 
Nazirlər Kabineti tərəfindən müəyyən edilir və “Gömrük tarifi haqqında” Qanunun 35-ci, 36-cı və 37-ci 
maddələri istisna olmaqla fərdi xarakter daşıya bilməz.  
Cəlb olunma obyektlərinə görə gömrük rüsumları - idxal (import) və ixrac (eksport) kimi iki yerə ayrılır.  
İdxal rüsumları ölkənin daxili bazarını xarici rəqabətdən qoruduğu halda proteksionist (daxili bazarı 
qorumaq üçün yerli və dünya qiymətləri arasındakı fərqdən yüksək müəyyənləşdirilən rüsumlar) funksiyanı 
yerinə yetirir. Bu halda təkcə idxal olunan malların deyil, həm də yerli malların qiyməti dünya qiymətləri 
səviyyəsinə qalxır.  
İxrac rüsumları gömrük-tarif tənzimlənməsinin fiskal funksiyasının həyata keçirilməsində birinci 
dərəcəli rol oynayır. Gömrük orqanlarının yığdığı vergilərin 50 %-dən çoxu məhz ixrac rüsumlarının payına 
düşür.  
İnkişaf etməkdə olan ölkələrdə idxal rüsumlarının yüksək olmasının əsas səbəbi ölkə sənayesini xarici 
rəqabətdən qorumaqdır. Azərbaycan Respublikası da öz sənayesini xarici rəqabətdən qorumaq üçün hələlik bu 
üsuldan istifadə edir. Ölkələrin iqtisadi inkişafı ilə idxal rüsumlarının miqdarı tərs mütənasibdir.  
Azərbaycan Respublikası Nazirlər Kabineti idxal və ixrac gömrük rüsumlarının dərəcələrini təyin edir. 
Azərbaycan Respublikasının əlverişli ticarət rejimi tətbiq etdiyi ölkənin malları üçün idxal və ixrac gömrük 
rüsumlarının dərəcələrinin son həddi Azərbaycan Respublikasının Milli Məclisi tərəfindən müəyyən olunur. 
Lakin əlverişli ticarət rejimi tətbiq olunmayan ölkələrin mallarına və mənşə ölkəsi müəyyənləşdirilməyən 
mallara idxal gömrük rüsumlarının dərəcələri iki dəfə artırılır. 
  
10.1.2. Əlavə dəyər vergisi.  
 
ƏDV dolayı vergi olub, əhalinin xərclərindən tutulur. Çünki bu vergi istehsalda və alqı-satqı prosesində 
yaranır. 1 yanvar 2001-ci ildən qüvvəyə minən “Azərbaycan Respublikasının Vergi Məcəlləsi”nə görə ƏDV 18 
% qəbul olunmuşdur (Azərbaycan Respublikasının Vergi Məcəlləsi, 173-cü maddə). 
97 
 
Malların, işlərin, xidmətlərin istehsalı prosesində yaranan və onlar satıldıqca büdcəyə keçirilən 
dəyər artımının bir hissəsinin büdcəyə alınması forması əlavə dəyər vergisidir. (Vergi Məcəlləsi, 153-cü 
maddə). 
Məlumdur ki, ayrı-ayrı məhsul (iş, xidmət) müəyyən xərclər hesabına başa gəlir və məhsulun maya 
dəyərini təşkil edir. İstehsalçı isə, həmin maya dəyərinin üstünə öz mənfəətini də gələrək baha qiymətə satır. Bu 
zaman məhsula əlavə dəyər qoyulmasa və məhsul daha baha qiymətə satılmasa, əmək haqqı ödənilə bilməz, 
əlavə mənfəət əldə olunmaz, nəticədə isə məhsulun istehsal olunmasına heç bir maraq qalmaz. Məhz ƏDV də 
məhsulun dəyərinə əlavə olunmuş dəyərdən tutulur və büdcəyə köçürülür. ƏDV satış zamanı yarandığı üçün bir 
növ istehlakçının cibindən gedir.  
İdxal olunan mallara ƏDV-nin tətbiqi iki funksiyanı yerinə yetirir:  
1) xarici iqtisadi fəaliyyətin tənzimlənməsi, daha doğrusu, daxili bazarda yerli və idxal mallarının 
arasındakı rəqabətin tənzimlənməsini;  
2) dövlət büdcəsinin gəlir hissəsini doldurmaq üçün fiskal funksiyanı.  
ƏDV-nin müəyyənləşdirərkən advaoar dəyərdən istifadə olunur. ƏDV-nin dərəcələri qanunvericilik 
normalarına uyğun qoyulur ƏDV müqavilədə göstərilən valyuta əsasında hesablanır, daha doğrusu, malın 
gömrük dəyəri hesablanan valyuta əsas götürülür.  
ƏDV hesablanarkən üç əsas dəyər elementinin cəmi əsas kimi götürülür:  
- malın gömrük dəyəri;  
- gömrük rüsumu;  
- aksiz kəmiyyəti.  
Ödəniləcək əlavə dəyər vergisi aşağıdakı düsturla hesablanır:  
ƏDV = (MGD + GR + A). ƏDVd 100; burada 
ƏDV - ödəniləcək ƏDV-nin kəmiyyəti (miqdarı);  
MGD - malın gömrük dəyəri;  
GR - gömrük rüsumu;  
A - aksiz;  
ƏDVd - hər bir mal üçün müəyyən olunmuş ƏDV-nin miqdarı  
Azərbaycan Respublikasında 1995-ci ildən başlayaraq xarici ticarət mallarından əlavə dəyər vergisi 
tutulur. İdxal malları istehsal olunduğu ölkənin ərazisində əlavə dəyər vergisinə cəlb olunmadığı üçün, 
istehlakçı ölkələrdə həmin mallardan əlavə dəyər vergisi tutulur. Lakin Müstəqil Dövlətlər Birliyi ölkələri ilə 
xüsusi gömrük sistemi fəaliyyət göstərdiyindən, bu ölkələrdən Azərbaycan Respublikasının ərazisinə gətirilən 
malların əlavə dəyər vergisinə cəlb olunması Azərbaycan Respublikası Nazirlər Kabinetinin qərarları ilə 
tənzimlənir.  
Azərbaycan Respublikası Nazirlər Kabineti əlavə dəyər vergisindən azad olunan malların 
siyahısını sonuncu dəfə 31 yanvar  2005-ci il tarixli 11 saylı qərarı ilə təsdiq etmişdir. Bu mallar 
aşağıdakılardır:  
1. birgə müəssisənin nizamnamə fonduna xarici investorun əmanəti kimi və ya tamamilə xarici investora 
məxsus müəssisənin yaradılması üçün gətirilən əmlak; 
2. xarici investisiyalı müəssisənin əcnəbi işçilərinin öz ehtiyacları üçün Azərbaycan Respublikasına 
gətirdikləri əmlak (işə götürənin arayışı gömrük orqanlarına təqdim olunmaqla); 
3. Azərbaycan Respublikasının ərazisində mövcud qaydada qeydiyyatdan keçmiş humanitar təşkilatlar, 
həmçinin Beynəlxalq Humanitar Yardım üzrə Respublika Komissiyasının razılığı ilə digər hüquqi və fiziki 
şəxslər tərəfindən humanitar yardım kimi gətirilən mallar; 
4. texniki yardım da daxil olmaqla, təmənnasız yardım və xeyriyyə məqsədi ilə dövlətlərin, 
hökumətlərin və beynəlxalq təşkilatların xətti ilə gətirilən mallar; 
5. xarici iqtisadi fəaliyyətin mal nomenklaturuna daxil olan bütün növ avtonəqliyyat vasitələri istisna 
olmaqla, fiziki şəxslər tərəfindən Azərbaycan Respublikası ərazisinə gətirilən istehsal və kommersiya 
məqsədləri üçün nəzərdə tutulmayan, ümumi dəyəri 1000 ABŞ dollarına ekvivalent və ya çəkisi 50 kiloqramdan 
artıq olmayan mallar; 
6. fövqəladə halların qarşısının alınması və bu halların nəticələrinin aradan qaldırılması məqsədi ilə 
maddi-texniki təchizat sisteminin yaradılması, seysmik-müşahidə məntəqələrinin və qəza-xilasetmə dəstələrinin 
yerləşdiriləcəyi bazaların təşkili və onların fəaliyyəti üçün Azərbaycan Respublikasının Fövqəladə Hallar üzrə 
Dövlət Komissiyasının təsdiqedici sənədi əsasında idxal olunan xüsusi texniki vasitələr, avadanlıqlar, cihazlar, 
alətlər, komplektləşdirici məmulatlar, ehtiyat hissələri, ləvazimatlar və materiallar; 
7. Azərbaycan Respublikası vətəndaşlarının pasportları və şəxsiyyət vəsiqələri blankları, onların 
fərdiləşdirilməsi, «Giriş-Çıxış» avtomatlaşdırılmış məlumat-axtarış sisteminin yaradılması və tətbiqi, əl-barmaq 
izlərinin, güllə və gilizlər üzərindəki izlərin müəyyən edilməsi üçün gətirilən avadanlıqlar, məmulatlar, 
98 
 
ləvazimatlar və materiallar, polisə telefon zənglərinin qəbulu üzrə xüsusi «102» xidmətinə — Zəng Mərkəzi 
Sisteminə (ZMS) daxil olan avadanlıqlar, məmulatlar, ləvazimatlar və materiallar ;  
8. qanunvericiliyə uyğun olaraq, dövlət müəssisələrini idarə etmək hüququna dair təsdiq edilmiş 
müqavilələrin icrası ilə bağlı investisiya proqramında istehsalın təşkili üçün nəzərdə tutulmuş mallar; 
9. aksizli malların aksiz markalarının saxta olub-olmamasını yoxlamaq üçün xüsusi avadanlıqlar (əl 
detektorları və lampalar), Azərbaycan Respublikasının xarici ölkələrdəki səfirlik, konsulluq və başqa diplomatik 
nümayəndəlikləri tərəfindən ölkədən getmək və ölkəyə gəlmək üçün əcnəbi vətəndaşlara verilən blanklar, 
onların tətbiqinə nəzarət və istifadəsi üçün müvafiq avadanlıqlar, məmulatlar, ləvazimatlar və materiallar.12. 
ixrac məqsədli neft-qaz fəaliyyəti ilə əlaqədar avadanlıq və materiallar (Azərbaycan Respublikasının Dövlət 
Neft Şirkəti tərəfindən ixrac məqsədli neft-qaz fəaliyyəti üzrə Azərbaycan Respublikasına idxal olunan 
avadanlıq və materialların təsdiq olunmuş siyahısı gömrük orqanlarına təqdim edildiyi təqdirdə). 
 
10.1.3. Aksizlər 
 
Aksiz, fransızca “accise”, latınca “accido” sözlərindən götürülmüş, mənası “kəsirəm” deməkdir. 
Kütləvi istehlak mallarına (duz, çay, tütün, şərab və s.), həmçinin hər cür xidmətlərə qoyulan dolayı vergiyə 
aksiz deyilir (Vergi Məcəlləsi, 182-ci maddə).  
“Azərbaycan Respublikasının Vergi Məcəlləsi”nin 184-cü muddəsinin 1.2-ci bəndinə görə idxal malları 
üçün aksiz vergilərini Azərbaycan Respublikası Gömrük Məcəlləsinə uyğun olaraq gömrük orqanları yığırlar. 
İdxal malları üçün aksiz vergisinin miqdarı Azərbaycan Respublikası Gömrük Məcəlləsinə uyğun olaraq 
müəyyən edilən (Gömrük Məcəlləsinə görə aksiz vergisinin faizi Azərbaycan Respublikasının Nazirlər Kabineti 
tərəfindən müəyyən olunur), lakin topdan satış bazar qiymətindən aşağı olmayan malların gömrük dəyəridir. 
Hal-hazırda aksiz faizləri 10-dan (qiymətli metal və gümüş məmulatı) 90-dək (içməli spirt) dəyişir.  
Aksiz faizləri məhsul və xidmətin qiymətinə uyğun olaraq müəyyən edilir və buraxılış qiymətinə daxil 
olur, yəni məhsulun qiyməti 100 manatdırsa və aksiz faizi 60-dırsa, onda məhsulun buraxılış və ya satış qiyməti 
160 man. olacaqdır.  
“Azərbaycan Respublikası Vergi Məcəlləsinin təsdiq edilməsi, qüvvəyə minməsi və bununla bağlı 
hüquqi tənzimləmə məsələləri haqqında” Azərbaycan Respublikası Qanununun və bu qanunla təsdiq edilmiş 
“Azərbaycan Respublikası Vergi Məcəlləsinin tətbiq edilməsi barədə” Azərbaycan Respublikası prezidentinin 
2000-ci il 30 avqust tarixli 393 saylı Fərmanının icrası ilə əlaqədar olaraq Azərbaycan Respublikasının Nazirlər 
Kabineti 19 yanvar 2001-ci ildə “Azərbaycan Respublikasının ərazisinə gətirilən aksiz vergisinə cəlb olunan 
malların aksiz dərəcələrinin təsdiq edilməsi haqqında” 20 saylı qərar qəbul etmişdir. Həmin qərara görə 
aşağıdakı idxal mallarına aksiz dərəcələri tətbiq edilmişdir:  
1) içməli spirt, maya, pivə və spirtli içkilərin bütün növləri;  
2) tütün məmulatları;  
3) neft məhsulları. 
“Azərbaycan Respublikası Vergi Məcəlləsinn 191.3-cü maddəsinə görə, aksizli mallar idxal edildikdə, 
aksiz gömrük orqanları tərəfindən gömrük rüsumlarının tutulduğu qaydada tutulur. Aksizlər dövlət büdcəsinə 
ödənilir.  
Aksizlər advalor tariflərə görə hesablandıqda malın gömrük dəyəri vergi qoymanın bazası (əsası) kimi 
götürülür. 
Ümumi qaydalara görə aksizlərin ödəyiciləri deklarantlardır. Ödəmə Yük Gömrük Bəyannaməsini 
(YGB) təqdim etməzdən əvvəl və ya təqdim edəndə həyata keçirilir. Gömrük qanunvericiliyinə görə bəzi 
hallarda gömrük anbarının sahibi, gömrük daşıyıcısı və başqaları da ola bilər.  
Gömrük rəsmiləşdirilməsinə görə gömrük yığımları  
Mal qismində ölkənin gömrük sərhədindən keçirilən malların və nəqliyyat vasitələrinin, habelə müşayiət 
olunmayan baqajda, beynəlxalq poçt göndərişlərində keçirilən, kommersiya məqsədləri üçün nəzərdə 
tutulmayan malların və yüklərin, həmçinin nəqliyyat vasitələrinin gömrük rəsmiləşdirilməsinə görə 
qanunvericiliklə müəyyən olunmuş miqdarda gömrük yığımları alınır.  
Gömrük rəsmiləşdirilməsinə görə alınan gömrük yığımları, gömrük sisteminin xidməti xərcləri kimi 
qiymətləndirilməlidir. Bu gömrük yığımları birbaşa büdcə vəsaiti hesab olunur.  
Gömrük rəsmiləşdirilməsinə görə gömrük yığımları mal və sənədlər gömrük rəsmiləşdirilməsinə təqdim 
olunana qədər və ya təqdim olunan vaxt həyata keçirilir. Bu gömrük yığımları ödənməsinin özünəməxsusluğu 
aşağıdakılardır:  
1) gömrük yığımlarının ödənilməsi üçün heç bir vaxtalma və ya vaxtuzatma nəzərdə tutulmayıb;  
2) gömrük rəsmiləşdirilməsinə görə alınmış gömrük yığımları geri qaytarılmır.  
99 
 
Azərbaycan Respublikası Gömrük Məcəlləsinə görə gömrük rəsmiləşdirilməsi üçün yığımların 
miqdarını qanunvericiliyə uyğun olaraq müvafiq icra hakimiyyəti, yəni Azərbaycan Respublikası Nazirlər 
Kabineti müəyyənləşdirir.  
Malların və nəqliyyat vasitələrinin Azərbaycan Respublikasının gömrük orqanlarının iş vaxtından kənar 
vaxtda və müəyyən edilmiş yerdən kənarda rəsmiləşdirilməsinə görə gömrük yığımları ikiqat miqdarda alınır.  
Saxlanca görə gömrük yığımları. Gömrük anbarlarında və sahibi Azərbaycan Respublikası gömrük 
orqanları olan müvəqqəti saxlanc anbarında malların və nəqliyyat vasitələrinin saxlancına görə göstərilən 
xidmətlərin orta dəyərindən asılı olaraq Azərbaycan Respublikası Nazirlər Kabineti ilə razılaşdırmaqla 
Azərbaycan Respublikası Dövlət Gömrük Komitəsinin müəyyən etdiyi miqdarda gömrük yığımları alınır.  
Müvəqqəti saxlanc anbarlarında saxlanılan mal və nəqliyyat vasitələrinə görə gömrük ödənişləri, DGK 
sədrinin 11.XI.1998-ci il tarixl 14 saylı əmri ilə təsdiqlənmiş və 24.XI.1998-ci ildə Azərbaycan Respublikası 
Ədliyyə Nazirliyində qeydə alınmış (Qeydiyyat N 136) “Müvəqqəti saxlanc (müvəqqəti saxlanc anbarları) 
haqqında” Əsasnaməyə uyğun alınır. 
Malların gömrük müşayiətinə görə gömrük yığımları.  
Malların gömrük müşayiətinə görə Azərbaycan Respublikası DGK-nın Azərbaycan Respublikası 
Nazirlər Kabinetinin razılığı ilə müəyyən etdyi miqdarda gömrük yığımları alınır. 
Gömrük ödənişlərinin hesablanması üçün gömrük dəyəri əsas götürülür. Gömrük dəyərinin təyin 
olunması qaydaları isə “Gömrük tarifi haqqında” Azərbaycan Respublikasının Qanununda öz əksini tapmışdır 
(11-23-cü maddələr). 
ƏDV hesablanarkən verginin miqdarı gömrük rüsumlarının miqdarı qədər, aksizli mallarda isə 
aksizlərin ümumi miqdarı qədər artır.  
Gömrük ödənişlərinin ödənilməsi üçün möhlət verilməsi və vaxtın uzadılması.  
Gömrük ödənişlərinin ödənilməsi üçün müstəsna hallarda ödəyiciyə möhlət verilə və ya vaxt uzadıla 
bilər. Gömrük ödənişlərinin ödənişinə fiziki şəxslərə vaxtuzatma və ya möhlət verilmir.  
Gömrük ödəmələrinin ödənişində möhlət verilməsi və ya vaxtın uzadılması haqqında qərar ödəyicinin 
sərbəst formada tərtib etdiyi yazılı ərizəsinə əsasən gömrük rəsmiləşdirilməsini aparan gömrük orqanının rəisi 
tərəfindən qəbul edilir. Göstərilən ərizə YGB ilə eyni vaxtda gömrük orqanına təqdim edilir.  
Gömrük ödənişlərinin ödənilməsi üçün verilən möhlət və uzadılan vaxt gömrük bəyannaməsinin qəbul 
edildiyi gündən etibarən iki aydan artıq olmamalıdır.  
Möhlət verilməsinə və vaxtın uzadılmasına görə Azərbaycan Respublikası Milli Bankının verdiyi 
kreditlər üzrə həmin bankın verdiyi dərəcələrə uyğun olaraq faizlər alınır və dövlət büdcəsinə köçürülür.  
Azərbaycan Respublikası Milli Bankının verdiyi kreditlərə görə müəyyənləşdirdiyi dərəcələr haqqında 
məlumat Dövlət Gömrük Komitəsi tərəfindən yerli gömrük orqanlarına çatdırılır. Gömrük ödəmələrinin 
ödənişində vaxtın uzadılması və möhlət verilməsinə görə hesablanmış faizlər ödəyici tərəfindən gömrük 
ödəmələrinin məbləğinin ödənişi ilə eyni vaxtda ödənilir. 
Gömrük ödəmələrinin ödənişinə möhlət verilərkən və vaxt uzadılarkən ödəyici vaxtuzatmanın sonuncu 
günündən gec olmayaraq borcunu və faizləri ödəməlidir. Bu zaman pul vəsaitinin köçürülmə tarixi bank 
əməliyyatının həyata keçirilməsi haqqında ödəmə sənədindəki bankın qeyd tarixi sayılır.  
Vaxtı uzadılmış gömrük ödəmələrinin ödənişini təsdiq edən ödəmə sənədinin surəti müəyyən edilmiş 
müddətlərdə gömrük orqanına təqdim edilmədiyi hallarda, ödəniş günü pul vəsaitinin gömrük orqanının 
hesabına faktiki daxil olma tarixi sayılır.  
Aşağıdakılar borc hesab olunur:  
- gömrük ödəmələri məbləğinin, verilmiş vaxtuzatmaya və ya möhlətə görə faizlərin müəyyən 
edilmiş müddətlərdə ödənilməsi və vaxtuzatmanın bitdiyi gündən sonrakı və ya möhlət üzrə ödəmə 
müddətindən sonra üç təqvim günü ərzində lazımi pul vəsaitlərinin köçürülməsinə dair bank tərəfindən 
icra olunmuş ödəmə sənədinin gömrük orqanına təqdim olunmaması;  
- təqdim edilmiş sənəd üzrə pul vəsaitlərinin bank əməliyyatının aparılması haqqında Azərbaycan 
Respublikası Nazirlər Kabinetinin aparılmış qeyd tarixindən on dörd təqvim günü müddətində gömrük 
orqanının hesabına daxil olmaması.  
Gömrük ödənişlərinin ödənilməsindən yayınmaya cəhd göstərən şəxslərə bu cür ödənişlərin ödənilməsi 
üçün möhlət verilmir və ya vaxt uzadılmır.  
 
 10.2. Müxtəlif gömrük rejimlərində vergi və rüsumların tətbiqi qaydaları  
 
Müxtəlif gömrük rejimlərində vergi və rüsumların ödənilməsi qaydaları aşağıdakı kimidir:  
1. Sərbəst dövriyyə üçün buraxılış:  
Sərbəst dövriyyə üçün buraxılış rejimində gömrük ərazisinə gətirilən mallar ümumi qaydada gömrük 
vergi və rüsumlarına cəlb olunur;  
100 
 
2. Təkrar idxal:  
Azərbaycan Respublikası ərazisindən ixrac olunmuş mallar qanunla müəyyən edilmiş müddətdə geriyə 
gətirildikdə həmin mallara vergi və rüsum hesablanmır, iqtisadi siyasət tədbirləri tətbiq edilmir. 
Mallar aparıldığı andan üç il ərzində təkrar idxal edildikdə gömrük orqanı ödənilmiş ixrac gömrük 
rüsumlarının və vergilərin məbləğini qaytarır.  
Malların təkrar idxalı zamanı malları keçirən şəxs malların aparılması zamanı vergi güzəştləri 
nəticəsində əldə etdiyi bütün məbləğləri qaytarır.  
3. Tranzit:  
Azərbaycan Respublikası ərazisindən tranzit qaydada keçən mallardan vergi və rüsumlar tutulmur 
(gömrük rəsmiləşdirilməsinə görə gömrük yığımları istisna olmaqla), onlara iqtisadi siyasət tədbirləri tətbiq 
edilmir. Azərbaycan Respublikası qanunvericiliyi və Azərbaycan Respublikasının dövlətlərarası 
müqavilələrində nəzərdə tutulmuş hallar istisna edilir.  
4. Gömrük anbarı:  
Gömrük anbarı rejimində yerləşdirilən mallardan saxlanc dövründə vergi və rüsumlar alınmır, onlara 
iqtisadi siyasət tədbirləri tətbiq edilmir. 
İxrac gömrük rejiminə uyğun olaraq aparılmaq üçün nəzərdə tutulan malların gömrük anbarı rejimi 
altında yerləşdirilməsi zamanı, malların faktiki aparılması üçün vergi və rüsumlardan azadetmə və ya ödənişinin 
qaytarılması nəzərdə tutulubsa, həmin mallar gömrük rüsumlarından vergilərdən azad edilir və ya ödənən 
məbləğ qaytarılır. Gömrük rüsumlarından, vergilərdən azad edilərkən və ödənilən məbləğ qaytarılarkən mallar 
gömrük anbarı rejimi altında yerləşdiyi gündən başlayaraq üç aydan gec olmayaraq aparılmalıdır.  
5. Rüsumsuz ticarət mağazası:  
Rüsumsuz ticarət mağazalarına gətirilən mallardan gömrük vergi və rüsumları alınmır, onlara iqtisadi 
siyasət tədbirləri tətbiq edilmir.  
6. Gömrük ərazisində malların emalı: 
Gömrük ərazisində malların emalı gömrük rejimində yerləşdirilən mallar sonradan qaytarılmaq şərtilə 
vergi və rüsumlara cəlb olunur. Malların Azərbaycan Respublikasının gömrük sərhədindən keçirildiyi gündən 
etibarən ən geci iki il ərzində emal məhsulları ixrac gömrük rejiminə uyğun olaraq aparılarkən idxal gömrük 
vergi və rüsumlarının məbləği qaytarılır.  
Gömrük ərazisində emal üçün istifadə edilmiş xarici mallar və onların məhsulları ixrac gömrük 
rüsumlarından və vergilərindən azad edilir.  
7. Gömrük nəzarəti altında malların emalı:  
Azərbaycan Respublikasının gömrük ərazisində gömrük nəzarəti altında emal olunmaq üçün gətirilmiş 
mallardan gömrük vergi və rüsumları alınmır. Emal məhsulları sərbəst dövriyyə üçün buraxılış və digər gömrük 
rejimində rəsmiləşdirildikdə ümumi qaydada vergi və rüsumlara cəlb edilir.  
8. Müvəqqəti idxal:  
Azərbaycan Respublikası  ərazisinə müvəqqəti idxal olunan mallar gömrük vergi və rüsumlarından 
tamamilə və ya qismən azad edilir.  
Malların tamamilə və ya qismən azad edilməsi “Azərbaycan Respublikasında müvəqqəti idxal (ixrac) 
edilən malların gömrük rüsumları və vergilərin ödənilməsindən tamamilə və ya qismən azad edilməsi” 
Qaydalarına müvafiq olaraq həyata keçirilir. 
9. Sərbəst gömrük zonası. Sərbəst anbar 
Xarici malların və Azərbaycan mallarının sərbəst gömrük zonalarına gətirilməsi və onların sərbəst 
gömrük zonalarında yerləşdirilməsi zamanı gömrük vergi və rüsumları alınmır.  
Mallar sərbəst gömrük zonaları ərazisindən və sərbəst anbarlarından Azərbaycan Respublikasının 
gömrük ərazisinin qalan hissəsinə gətirilərkən və ya sərbəst gömrük zonalarının ərazisindən və sərbəst 
anbarlardan Azərbaycan Respublikasının hüdudlarından kənara topdan satış qaydasında aparılarkən malın 
mənşəyindən asılı olaraq gömrük vergi və rüsumları alınır.  
İxrac zamanı mənşə haqqında sertifikat olmadıqda, ixrac gömrük vergi və rüsumlarının alınması 
məqsədi ilə mallar Azərbaycan malları, digər məqsədlər üçün isə xarici mallar hesab edilir. 
İxrac gömrük rejiminə uyğun Azərbaycan Respublikasının hüdudlarından kənara aparılması nəzərdə 
tutulan mallar sərbəst gömrük zonalarına gətirilərkən və ya sərbəst anbarlara yerləşdirilərkən, əgər bu cür 
azadetmə və ya qaytarma malların faktiki aparılması üçün nəzərdə tutulmuşsa, bu cür malların faktiki aparılması 
gömrük rüsumlarının, vergilərin qaytarılması və onlardan azadetmə günündən başlayaraq, altı aydan gec 
olmamaqla həyata keçirilir.  
10. Gömrük ərazisindən kənarda malların emalı:  
Malların gömrük ərazisindən kənarda emalı üçün lisenziya almış şəxs və ya onun gömrük brokeri 
tərəfindən emal məhsulları sərbəst dövriyyə üçün bəyan edildikdə bu məhsullar tamamilə və ya qismən gömrük 
rüsumlarından, vergilərdən azad edilə bilər.  
101 
 
Malların sərbəst dövriyyə üçün ilkin buraxılışından çatışmazlığı nəzərdə tutulan hallar istisna edilməklə, 
emal məqsədilə aparılan malların əvəzsiz təmir edilməsinə Azərbaycan Respublikasının gömrük orqanı əmin 
olarsa idxal gömrük rüsumlarından, vergilərdən tamamilə azad edə bilər.  
11. Təkrar ixrac:  
Mallar Azərbaycan Respublikasının gömrük ərazisinə gətirələrkən, bilavasitə və yalnız təkrar ixrac üçün 
gətirildiyi Azərbaycan Respublikası gömrük orqanına bəyan edildikdə onlardan idxal gömrük rüsumları, 
vergilər alınmır, iqtisadi siyasət tədbirləri tətbiq olunmur. Bu cür malların faktiki aparılması gömrük 
bəyannaməsi qəbul edildiyi gündən altı aydan gec olmayaraq həyata keçirilməlidir. Həmin müddətdə mallar 
faktiki aparılmazsa, gömrük rüsumları, vergilər, həmçinin Azərbaycan Respublikası Milli Bankının verdiyi 
kreditlər üzrə həmin bankın müəyyən etdiyi dərəcələrlə onlardan faizlər alınır.  
12. Malların məhv edilməsi:  
Məhv edilən mallar gömrük vergi və rüsumlarına cəlb edilmir. Malların məhv edilməsi nəticəsində 
yaranan yararlı tullantılar gömrük nəzarətində olan xarici mal kimi müvafiq gömrük rejimi altında yerləşdirilir, 
vergi və rüsumlara cəlb olunur.  
13. Dövlətin xeyrinə maldan imtina:  
Dövlətin xeyrinə imtina olunan mallardan gömrük vergi və rüsumları alınmır.  
 
10.2.1. Gömrük ödənişlərinin yük gömrük bəyannamələrində göstərilməsi qaydaları  
 
Yük gömrük bəyannamələrinin rəsmiləşdirilməsi zamanı maliyyə-tarif şöbəsinin inspektoru aşağıdakı 
bölmələrdə göstərilən rekvizitləri  (latınca “regiuisitum” - “tələb olunan”, “lazım olan” deməkdir. Sənədin 
həqiqiliyini tanımaq üçün lazım olan vacib məlumatlara rekvizitlər deyilir)  yoxlayır: 1-3; 8-9; 15-16; 20; 
22-24; 28; 31-39; 41-42; 44-49;  
Yoxlama zamanı hami inspektor həmin bölmələrin aşağıda göstərilən qaydada doldurulmasına diqqət 
yetirməlidir:  
Qrafa 2. “Göndərən”. 
Qrafada malları göndərən haqqında aşağıdakı məlumatlar:  
- sağ yuxarı küncdə hüquqi şəxslərə Dövlət Statistika Komitəsi (DSK) və ya fiziki şəxslər üçün gömrük 
orqanları tərəfindən verilmiş identifikasiya kodları göstərilir.  
- hüquqi şəxsin adı və ünvanı, ya da fiziki şəxsin soyadı, adı, atasının adı, onun şəxsiyyətini təsdiq edən 
məlumat və ünvan göstərilir.  
- sol aşağı küncdə hüquqi şəxslər üçün Azərbaycan Respublikası Ədliyyə Nazirliyindən alınmış 
təşkilatın qeydiyyatı haqqında şəhadətnamənin verilmə tarixi və nömrəsi, fiziki şəxslər üçün isə Vergilər 
Nazirliyindən alınmış sahibkarlıq fəaliyyəti ilə məşğul olmağa səlahiyyət verən lisenziyanın nömrəsi və verilmə 
tarixi göstərilir.  
Qrafa 3. “Əlavə vərəqlər” 
Qrafa əlavə vərəqlər istifadə olunduqda doldurulur. Qrafanın birinci yarımbölməsində vərəqin sıra 
nömrəsi, ikincidə isə əlavə vərəqlər daxil olmaqla, təqdim olunmuş YGB vərəqlərinin ümumi sayı göstərilir.  
Qrafa 8. “Malı alan” 
Qrafada malları alan haqqında aşağıdakı məlumat göstərilir:  
- xarici müəssisənin adı, ünvanı, ya da fiziki şəxsin soyadı, adı, atasının adı və ünvanı.  
Qrafa 9. “Maliyyə məsələlərinin tənzimlənməsində məsul şəxs” 
Qrafada ödəniş əsasında xarici ticarət sövdələşməsi bağlamış məsul şəxs haqqında məlumatlar bildirilir:  
- qrafanın aşağı hissəsində “N” işarəsindən sonra hüquqi şəxslərə DSK tərəfindən verilmiş 7 rəqəmli və 
ya fiziki şəxslər üçün gömrük orqanları tərəfindən verilmiş identifikasiya kodları; 
- hüquqi şəxsin adı və ünvanı, ya da fiziki şəxsin soyadı, adı, atasının adı, ünvanı və onun şəxsiyyətini 
təsdiq edən sənəd haqqında məlumat;  
- sağ yuxarı küncdə. Vergilər Nazirliyi tərəfindən vergi ödəyicisinə verilmiş uçot nömrəsi;  
Qrafa, ödənişsiz əsasda həyata keçirilən sövdələşmələr üzrə malların keçirilməsi hallarında doldurulur.  
Qrafa 15. “Göndərən ölkə” 
Qrafada dünya ölkələrinin təsnifatına uyğun göndərən ölkənin qısa adı göstərilir.  
Qrafa 16. “Mənşə ölkəsi” 
Qrafada dünya ölkələrinin təsnifatına uyğun olaraq malın mənşə ölkəsinin qısa adı göstərilir. Eyniadlı 
mallar (XİF MN üzrə 9-cu rəqəm səviyyəsində eyni cür təsnifləşdirilən və bu mallara münasibətdə eyni bir 
gömrük rejimi tətbiq edilən) müxtəlif ölkələrdə istehsal olunduqda qrafada “müxtəlif” sözü yazılır.  
Qrafa 20. “Göndərmə şərtləri” 
Qrafanın birinci yarımbölməsində göndərmə şərtlərinin təsnifatına uyğun olaraq göndərmə şərtlərinin 
iki rəqəmli kodu göstərilir.  
102 
 
Qrafanın ikinci yarımbölməsinin sol hissəsində coğrafi məntəqə göstərilməklə göndərmə şərtinin hərflə 
ifadə olunmuş qısa adı göstərilir.  
Üçüncü yarımbölmədə qarşılıqlı hesablaşmanın tətbiq üsulundan asılı olaraq aşağıdakılar göstərilir: 
“001” - qarşılıqlı hesablaşma vəsaitin köçürülməsi yolu ilə həyata keçirildikdə;  
“002” - akkreditiv açılması yolu ilə;  
“003” - malın dəyəri ödənilmədikdə.  
Qrafa ödənişsiz əsasda həyata keçirilən sövdələşmələr üzrə malların keçirilməsi hallarında doldurulmur.  
Qrafa 22. “Valyuta və malların ümumi faktura dəyəri” 
Qrafanın sol yarımbölməsində 42-ci qrafada göstərilmiş malların faktura dəyərini ifadə edən valyutanın 
rəqəmli kodu valyutaların təsnifatına uyğun olaraq göstərilir.  
Faktura dəyəri bəyan olunan valyuta, milli qanunvericiliyə uyğun olaraq müəyyən olunur.  
Qrafanın sağ yarımbölməsində göstərilən ümumi faktura dəyəri YGB-nin əsas və əlavə vərəqlərinin 42-
ci qrafalarında göstərilən dəyərlərin toplanmasından alınır.  
Qrafa 23. “Valyuta məzənnəsi”. 
Qrafada YGB gömrük rəsmiləşdirilməsinə qəbul olunduğu tarixə Mərkəzi Bank tərəfindən müəyyən 
olunan valyuta məzənnəsi üzrə bəyan olunan faktura dəyəri göstərilir.  
Qrafada faktura dəyəri milli valyuta ilə bəyan olunan hallarda - “1” rəqəmi yazılır.  
Qrafa 24. “Sövdələşmənin xarakteri” 
Qrafanın sol yarımbölməsində sövdələşmənin xarakteri təsnifatına uyğun olaraq sövdələşmə xarakterini 
iki rəqəmli kodu göstərilir.  
Bu qrafada sövdələşmə xarakterinin ikirəqəmli kodundan əvvəl göndərişlərin xüsusi şərtini xarakterizə 
edən əlavə üçüncü işarə göstərilir:  
“1” - xarici kreditlər hesabına göndərişlər;  
“2” - dövlət kreditləri hesabına göndərişlər;  
“3” - kommersiya kreditləri hesabına göndərişlər;  
“4” - birgə müəssisələrin, beynəlxalq birlik və təşkilatların nizamnamə fondunun vəsaiti hesabına 
həyata keçirilən mal göndərişləri;  
“7” - yeni texnika və texnologiya nümunələrinin göndərişləri.  
Qrafa 28. “Maliyyə və bank məlumatı” 
Qrafada 9-cu qrafada göstərilən hüquqi və ya fiziki şəxs haqqında bank və maliyyə məlumatları, 
rekvizitlərdən hər biri yeni sətirdən başlanılmaqla və onlardan hər birinin qarşısına növbəti sıra nömrəsi 
qoyulmaqla göstərilir:  
1-valyuta nəzarəti sənədinin nömrəsi, ya da bankın identifikasiya nömrəsi; 
2-bankın qısaldılmış adı;  
3-9-cu qrafada göstərilən hüquqi və ya fiziki şəxsin milli valyuta hesabının nömrəsi;  
4-9-cu qrafada göstərilən hüquqi və ya fiziki şəxsin valyuta hesabının nömrəsi; 
5-vergi ödəyicisinin Vergilər Nazirliyi tərəfindən verilmiş uçot nömrəsi.  
Qrafa pul hesablaşmaları nəzərdə tutulmayan müqavilələr üzrə mal keçiriləcək hallarda doldurulmur. Bu 
qarafada mövcud qanunvericiliyə müvafiq olaraq valyuta nəzarəti məqsədi üçün lazım olan məlumatlar da 
göstərilə bilər.  
Qrafa 33. “Malın kodu”  
Birinci yarımbölmədə malların XİF MN üzrə 13 rəqəmli kodları göstərilir.  
Kod strukturuna görə hərf tərtibində boş yer buraxılmadan və digər ayırıcı işarələr olmadan yazılır. Bu 
mərhələdə müvəqqəti olaraq qrafanın kənarındakı sağ yarımbölmə ehtiyat qrafa kimi saxlanılır.  
Qrafa 35. “Brutto çəki (kq)” 
Qrafada malların qablaşdırma vasitəsilə birlikdə ümumi çəkisi kiloqramla göstərilir. Əgər ümumi çəki 
bir kiloqramdan çoxdursa, onda yuvarlaqlaşdırma qaydası üzrə həmin çəki tam ədədə qədər yuvarlaqlaşdırılır.  
Qrafa 36. “Preferensiya” “İmtiyaz” 
Qrafa gömrük tədiyyələrinin ödənişi üzrə xüsusiyyətlər, ya da güzəştlərə əsas verən milli Təsnifata 
uyğun olaraq doldurulur.  
Qrafa 38. “Netto (kq)” “Çəki” “Xalis (kq) çəki” 
Qrafada malların qablaşdırılma vasitəsi nəzərə alınmadan onların xalis çəkisi kiloqramla göstərilir. Əgər 
ümumi çəki bir kiloqramdan çoxdursa, onda yuvarlaşdırma qaydası üzrə həmin tam kəmiyyətə qədər 
yuvarlaqlaşdırılır.  
Qrafa 39. “Kvota” 
Miqdarına məhdudiyyət müəyyən olunmuş mallar üçün doldurulur.  
Qrafada, alınmış lisenziyaya əsasən ayrılmış kvotanın qalığı ölçü vahidi ilə göstərilir. Kvota qalığının 
təyini zamanı bəyan olunan mal hissəsi nəzərə alınmır.  
103 
 
Qrafa 42. “Malın faktura dəyəri” 
Qrafada mövcud qanunvericiliyə uyğun olaraq, 22-ci qrafada göstərilmiş, valyuta ilə 31-ci qrafada 
bəyan olunmuş malların faktura dəyəri göstərilir.  
Qrafa 44. “Əlavə məlumat/təqdim olunan sənədlər” 
Qrafada hər rekvizit yeni sətirdən başlanmaqla, qarşısına sıra nömrəsi qoyulmaqla aşağıdakılar 
göstərilir:  
1. - icazənin nömrəsi və verildiyi tarix, habelə onun fəaliyyət müddəti;  
2. - nəqliyyat sənədinin nömrəsi;  
3. - daşınma cədvəlinin nömrəsi və tarixi;  
4. - müqavilənin (kontraktın, sazişin və s.) nömrəsi və tarixi;  
Əgər mövcud qanunvericiliyə uyğun olaraq milli valyuta ilə beynəlxalq hesablaşmaları aparmaq 
üçün xüsusi hesabın açılması tələb olunursa, müqavilənin tarix və nömrəsindən sonra xüsusi işarə “*” və 
milli valyuta ilə xarici şəxslə hesablaşmanı aparan müvəkkil bankın spesifikasiya nömrəsi göstərilir.  
5. - əsas kontrakt, müqavilə, saziş və s. olan əlavələrəni nömrəsi və verildiyi tarix;  
6. - digər dövlət orqanlarının (onların adı göstərilməklə), bu orqanların mallara nəzarəti lazım 
olan hallarda verdiyi icazənin tarixi və nömrəsi;  
7. - malların gömrük ərazisindən xaricdə emalına verilən icazənin nömrəsi və verildiyi tarix, 
habelə onun fəaliyyət müddəti;  
8. - malların mənşə sertifikatları haqqında məlumat;  
9. - gömrük ödənişlərinin alınmasından azad olmaq haqqında hökumət, dövlət qərarlarının, adı, 
nömrəsi və verildiyi tarix və daxil olmaqla, verilən icazələrin nömrələri və verildiyi tarix.  
Bütün məlumatları blankda göstərmək mümkün olmadıqda “arxaya bax” ifadəsi yazılmaqla, ona istinad 
edilir və yuxarıdakı məlumatlar YGB-nin birinci və dördüncü vərəqlərinin arxasında göstərilərək, 
bəyannaməçinin möhürü ilə təsdiq olunur.  
Qrafa 45. “Gömrük dəyəri” 
Qrafada 31-ci qrafada bəyan olunan malların gömrük dəyəri göstərilir. Gömrük dəyəri göstərilən 
valyuta milli qanunvericiliyə uyğun olaraq müəyyən olunur.  
Qrafa 46. “Statistik dəyər” 
Qrafada bəyan olunan malların statistik dəyəri ABŞ dolları ilə göstərilir.  
Qrafa 47. “Gömrük rüsumları və yığımlarının hesablanması” 
Qüvvədə olan mövcud qanunvericiliyə uyğun olaraq, heç bir gömrük ödəniş növünə cəlb olunmayan, 
bəyan olunan mallar istisna olunmaqla, qalan bütün hallarda YGB-nin rəsmiləşdirilməsi zamanı 47-ci qrafa 
doldurulur.  
YGB-nin 47-ci qrafasının bütün sütunları doldurulur. Bu zaman  sütunlarda yazılmış rəqəmlər və hərflər 
arasında hərf tərtibində boş yer buraxılmalıdır. Əgər sütunlarda eyni zamanda rəqəmli və rəmzli işarələr olarsa, 
onlar arasında da hərf tərtibində boş yer buraxılmasına yol verilmir. Hesablanmış gömrük ödənişlərinin məbləği 
MDB iştirakçıları-dövlətlərinin milli banklarında tətbiq olunan qaydalara uyğun olaraq yuvarlaqlaşdırılır.  
Qrafa 48. “Ödənişlərə möhlət” 
Qrafada gömrük ödənişlərinin ödənilməsinin uzadılması və ödənilməyə verilmiş möhlətin son müddəti 
altı rəqəmlə (99.99.99) göstərilir. Nöqtələr vasitəsilə bir-birindən ayrılan hər bir rəqəm cütü müvafiq olaraq - 
günü, ayı və ili bildirir.  
Maliyyə-tarif şöbəsinin inspektoru müvafiq bölmələri yoxladıqdan sonra, heç bir nöqsan aşkar etməzsə, 
“S” qrafasında “ödənilib” qeydiyyatı edir, bunu şəxsi möhürü və imzası ilə təsdiq edir və tarix qoyur.  
10.2.2. Gömrük mədaxil orderinin doldurulması və onun tətbiqi ilə gömrük ödənişlərinin alınması 
qaydaları  
Gömrük mədaxil orderinin doldurulması və onun tətbiqi ilə gömrük ödənişlərinin alınması qaydaları 
haqqında Təlimat Dövlət Gömrük Komitəsinin 25 dekabr 1997-ci il tarixli 1105 saylı əmri ilə təsdiq edilmişdir.  
GMO-nun doldurulması (tərtib edilməsi) qaydaları  
Qrafa 1. “Orderin tipi” 
Qrafada göstərilir:  
- “1” - əgər tədiyəçi fiziki şəxsdirsə;  
- “2” - əgər tədiyəçi müəssisə, idarə və ya təşklatdırsa;  
Qrafa 2. “Əlavə vərəqlər”  
Qrafada gömrük mədaxil orderinə əlavə edilmiş vərəqlərin miqdarı göstərilir. Əgər ƏGMO 
doldurulmursa, GMO-nun həmin qrafasında xətt çəkilir.  
Qrafa 3. “Məlumat nömrəsi” 
Qrafada GMO-nun nömrəsi və rəsmiləşdirmə tarixi aşağıdakı sxem üzrə göstərilir.  
999 99/99 99 9/999999/999999 
104 
 
1 2 3 4 5 6 7 
Burada:  
- element 1 - gömrük orqanının üç rəqəmli kodu;  
- element 2 - gömrük postunun iki rəqəmli kodu;  
- element 3 və 4 - gömrük mədaxil orderinin rəsmiləşdirildiyi tarix (gün və ay);  
- element 5 - cari ilin sonu rəqəmi;  
- element 6 - GMO-nun altı rəqəmli sıra nömrəsi; 
- element 7 - beynəlxalq poçt göndərişləri zamanı doldurulur. 
Qrafa 4. “Tədiyəçi” 
Qrafada gömrük tədiyəsinin tədiyəçisi haqqında məlumat göstərilir. Əgər tədiyəçi fiziki şəxsdirsə. onda 
bu qrafada fiziki şəxsin poçt ünvanı, familiyası, adı və atasının adı; şəxsiyyətini təsdiq edən sənəd haqqında 
məlumatlar əks etdirilir.  
Əgər fiziki şəxs hüquqi şəxs yaratmadan sahibkarlıq fəaliyyəti ilə məşğul olan subyektdirsə əlavə olaraq 
qeydiyyat haqqında şəhadətnamənin nömrəsi, fəaliyyət müddəti, kim tərəfindən və nə vaxt verildiyi qeyd edilir.  
Qrafa 5. “Ödəniş valyutası” 
Qrafada ödəniş valyutasının adı, Respublika Milli Bankının müəyyən etdiyi məzənnəyə uyğun ABŞ 
dollarına münasibətdə kursu, kodu göstərilir.  
Qrafa 6. “Əlavə məlumat” 
Qrafada təqdim olunan sənədlərin ardıcıl nömrə ilə adı göstərilir.  
1-nəqliyyat sənədlərinin nömrəsi  
2-yük gömrük bəyannaməsinin nömrəsi 
3-beynəlxalq poçt göndərişlərinin  
4-digər sənədlərin nömrəsi və tarixi  
Gömrük ödənişləri vahid tarif dərəcəsi üzrə fiziki şəxslər tərəfindən gətirilən minik avtomobilləri üçün 
tətbiq olunarkən (XİF MN-nı 8703-cü kodu) bu qrafada minik avtomobilinin markası, identifikasiya nömrəsi, 
buraxılış ili, ödəniş valyutasının kursu göstərilir.  
Gömrük yığımlarının hesablanması zamanı bu qrafada yığımların stavkası, əgər bu tədiyələrin ölçüsü 
minimum əmək haqqı məbləğinə uyğun olaraq müəyyən edilirsə, müəyyən edilmiş minimum əmək haqqı 
məbləği göstərilir.  
Gömrük sərhədindən keçirilən bir adda mal üçün gömrük tədiyəsi hesablanarkən bu qrafada malın adı 
və XİF MN üzrə kodu, kiloqramla çəkisi, miqdarı və mənşə ölkəsi göstərilir.  
Qrafa 7. “Tutulan gömrük tədiyəsinin adı”.  
Qrafada bu sənəd üzrə hesablanan bütün gömrük tədiyələrinin adı göstərilir.  
7.1. yarımqrafasında gömrük tədiyəsinə cəlb olunan malın ümumi gömrük dəyəri göstərilir (aşağı 
hissəsində ödəniş valyutası üzrə, yuxarı hissəsində statistika üçün ABŞ dolları ilə). 
Malın adı, miqdarı, dəyəri habelə hər bir mal üzrə tədiyənin stavkası və məbləği ƏGMO-nun 4-cü 
qrafasında göstərilir. Bu zaman ƏGMO-nun 2-ci qrafasında vərəqələrin ardıcıl nömrəsi, 3-cü qrafada isə GMO-
nun məlumat nömrəsi təkrarlanır.  
ƏGMO-da yer çatışmadıqda, həmçinin mal 10 addan çox olduqda növbəti ƏGMO doldurulur.  
Qrafa 8. “Gömrük tədiyələrinin hesablanması”. 
Qrafanın birinci sütununda - Gömrük tədiyələri təsnifatına uyğun olaraq tədiyənin kodu;  
İkinci “hesablamanın əsası” sütununda aşağıdakılar göstərilir:  
- vahid dərəcə üzrə alınan gömrük rüsumu; aksiz və digər gömrük tədiyələri və gömrük 
rəsmiləşdirilməsilə gömrük yığımı üçün - vergisiz kvotaya daxil olmayan malların gömrük dəyəri;  
- əlavə dəyər vergisi üzrə - gömrük dəyəri məbləği, aksizli mallar üzrə həmçinin aksiz məbləği 
göstərilir;  
- vahid tarif dərəcəsi üzrə nəqliyyat vasitələri üçün (XİF MN üzrə 8703-cü mal qrupu) mühərrikin m3-lə 
həcmi, həmin nəqliyyat vasitələrinə gömrük rəsmiləşdirilməsi üçün yığımın alınması zamanı həmin nəqliyyat 
vasitəsinin dəyəri.  
Bu qrafada gömrük tədiyələrinin hesablanması hesablamanın aparıldığı valyuta ilə əks etdirilir.  
Üçüncü - “Stavka” sütununda gömrük tədiyələrinin dərəcəsi göstərilir.  
Dördüncü - “Tədiyə məbləği” sütununda “hesablamanın əsası” sütunu ilə “Stavka” sütununun 
məlumatlarının hasilindən alınan rəqəm göstərilir. Hesablama üçün əsas olmadıqda bu sütuna “Stavka” 
sütununun məlumatı köçürülür.  
Beşinci - “Tədiyənin valyutası” sütununda qısaldılmış şəkildə GMO-nun 5-ci qrafasında göstərilən 
valyutanın adı, əgər ödəniş “manatla” aparılıbsa “manat” göstərilir.  
Altıncı - “Ödəniş forması” sütununda:  
- bank vasitəsi ilə nağdsız;  
105 
 
- “NB” - bank vasitəsi ilə nağd;  
- “GK” - gömrükxananın kassasına;  
- “RK” - rabitə müəssisəsinin kassasına göstərilir. 
Yeddinci - “ödəniş haqqında məlumat” hər bir ödəniş formasının qarşısında aşağıdakı rekvizitlər 
yazılır:  
- əgər ödəniş gömrükxananın kassasında aparılırsa, kassa mədaxil orderinin tarixi və nömrəsi;  
- əgər ödəniş nağdsız qaydada aparılırsa, onda ödəniş sənədlərinin nömrəsi və tarixi;  
- əgər ödəniş bank vasitəsi ilə nəğd formada aparılırsa, tədiyyənin qəbul edildiyini təsdiq edən sənədin 
nömrəsi və tarixi;  
- əgər ödəniş rabitə müəssisəsinin kassasına qəbul edilibsə, kassa mədaxil orderinin nömrəsi və tarixi 
göstərilir;  
8.1. yarımqrafasında - “Ödənişin cəmi”-ndə gömrük tədiyələrinin rəqəmlə və yazı ilə “manat” və xarici 
valyutanın cəmi göstərilir.  
Qrafa 9. “Gömrük əməkdaşının imzası”. 
Qrafada GMO-nu rəsmiləşdirən gömrük əməkdaşı imza edir. İmza ixracı inspektorun şəxsi nömrəli 
möhürü ilə təsdiq edilir. 
Qrafa 10. “Tədiyyəni qəbul edənin imzası”.  
Ödəniş nağd formada icraçı inspektora və ya gömrükxananın kassasına ödənildikdə ödənişi qəbul edən 
imza edir və şəxsi nömrəli möhürü ilə təsdiq edir.  
Başqa hallarda bu qrafa doldurulmur.  
Qrafa 11. “Tədiyyəçinin imzası”. 
Bu qrafada gömrük ödənişlərinin tədiyyəçisi və ya hüquqi şəxsin vəkil etdiyi soyadı, adı və vəzifəsi 
göstərilir.  
 
 
Mövzu 10.2.3. Gömrük ödənişlərinin tutulması və ödəyicilərin məsuliyyəti  
 
Gömrük ödəmələrinin ödənilməsinə görə məsul şəxs gömrük ödəmələrinin düzgün hesablanmasına və 
vaxtında ödənilməsinə, təqdim olunan sənədlərin düzgünlüyünə məsuliyyət daşıyır. 
Gömrük ödəmələri bilavasitə deklarant və ya gömrük qanunvericiliyinə uyğun olaraq digər şəxslər 
tərəfindən ödənilir.  
Azərbaycan Respublikası Gömrük Məcəlləsində nəzərdə tutulan hallar istisna edilməklə hər bir marağı 
olan şəxs gömrük ödənişlərini ödəyə bilər.  
Gömrük ödəmələri müəyyən edilmiş müddətlərdə və müəyyən edilmiş qaydada ödənilmədikdə, 
ödəmələrin məbləği gömrük orqanları tərəfindən onların ödənilməsinə məsul şəxslərdən tutulur.  
Azərbaycan Respublikasının gömrük sərhədindən malları və nəqliyyat vasitələrini keçirən şəxs 
deklarant olmadığı hallarda, bu cür şəxs gömrük ödənişlərinin ödənilməsi üzrə deklarantla birgə məsuliyyət 
daşıyır.  
Ödənilməmiş gömrük ödənişləri ödəməmə faktının aşkar edilməsi vaxtından asılı olmayaraq 
Azərbaycan Respublikasının gömrük orqanları tərəfindən tutulur. 
Borclu olma müddəti üçün ödənilmə günü də daxil olmaqla hər gecikdirilən günə borc məbləğinin 0,3 
faizi miqdarında penya alınır, ödəyicinin pul vəsaiti olmadıqda ödənilməli olan məbləğ Azərbaycan 
Respublikasının Qanunvericiliyinə əsasən ödəyicinin əmlakından tutulur.  
Gömrük ödənişlərinin ödənilməsi və ya ödəməkdən yayınma, ödənişin miqdarından asılı olaraq həm 
inzibati, həm də cinayət məsuliyyətinə səbəb ola bilər. Bu barədə daha ətraflı məlumatlar 15-cü mövzuda 
verilmişdir.  
 
 
106 
 
Mövzu 11. 
 Gömrük dəyəri və onun təyin edilməsi üsulları  
 
11.1. Gömrük dəyəri anlayışı və təyin edilməsi sistemi  
 
Azərbaycan Respublikasının gömrük ərazisinə gətirilən malların gömrük dəyərinin təyin edilməsinin 
prinsip (latınca “prinsipim” - sözündən olub “əsas”, “başlanğıc” deməkdir) və normalarının hüquqi əsasını 
“Gömrük tarifi haqqında” qanun (1995) müəyyən edir.  
Gömrük dəyərinin müəyyən edilməsi sisteminə aşağıdakı sənədlər daxildir:  
1) ÜTT / QATT-ın Gömrük qiymətləndirilməsi üzrə məcəlləsi (mütəxəssislər bu Məcəlləni 
“Gömrük dəyər kodeksi” də adlandırırlar);  
2) Ticarət və Tarif üzrə Baş Sazişin (QATT) VII maddəsinin yerinə yetirilməsi haqqında Saziş 
(1994-cü ildə Uruqvay raundundan sonra imzalanmışdır). 
QATT-ın VII maddəsi gömrük rüsumlarının yığılması məqsədi üçün malların qimətləndirilməsinə 
aiddir. O, malın gömrük dəyərinin bütün dövlətlər üçün ümumi prinsiplərini müəyyənləşdirir və orada göstərilir 
ki, malın dəyəri onun idxal qiymətinə əsaslanmalıdır, saxta qiymətlərə, yaxud da milli mənşəli malların qiyməti 
əsasında müəyyən edilə bilməz.  
Gömrük qiymətləndirilməsinin müxtəlif milli metodologiyası rüsumunun proteksionist nəticəsinə 
bilavasitə təsir göstərir. Belə hallarda gömrük qiymətləndirilməsi metodu idxal edilən malın qiymətinin 
artırılmasına gətirib çıxarır. Saziş çərçivəsində gömrük qiymətləndirilməsinin vahid və neytral sistemi 
müəyyənləşdirilib: sistem ticari reallığa uyğun olmalıdır və əsassız olaraq müəyyən edilmiş və saxta göstərilmiş 
gömrük qiymətləndirilməsini qadağan edir. Həmin saziş eyni zamanda QATT-da mövcud olmayan gömrük 
qiymətləndirilməsini qadağan edir. Saziş QATT-da mövcud olan gömrük qiymətləndirilməsi haqqında 
müddəaları əhəmiyyətli dərəcədə dəqiqləşdirmək və genişləndirmək üçün kompleks qiymətləndirmə 
qaydalarına yenidən baxılmasını məqsədəuyğun hesab edir. İnkişaf etməkdə olan ölkələrin bu Sazişi beş il 
ərzində qəbul etməmək hüququ vardır. Uruqvay raundunun yekununda bu Saziş təkmilləşdirildi və 
dəqiqləşdirilmiş formada ÜTT-in hüquq kompleksinə daxil oldu.  
Azərbaycan Respublikası yaxın gələcəkdə ÜTT daxil olmaq istədiyi üçün (hələlik Azərbaycan ÜTT-nin 
məşvərətçi üzvüdür) gömrük dəyərinin təyini üzrə beynəlxalq normativ sənədləri gömrük orqanlarının 
fəaliyyətində tətbiq olunmasına maksimum dərəcədə nail olmalıdır.  
 
11.1.1. Gömrük dəyəri  
 
Gömrük tariflərinin tətbiqi, tarif tənzimləmələri tədbirləri, onların beynəlxalq norma və qaydalara 
uyğunluğu, həmçinin tarif əhatəsinin real səviyyəsi gömrük rüsumları və ödənişlərinin bazasının hesablanma 
formasını müəyyən edən qaydalardan asılıdır.  
Malların gömrük sərhədindən keçirilməsi zamanı vergiqoyma bazasının təyin edilməsi qaydalarının 
müəyyən edilməsində həm dövlət, həm də kommersiya dairələri maraqlıdır. Belə ki, Dövlət büdcəsinin gəlir 
hissəsinin iyirmi faizə qədəri gömrük rüsum və vergiləri hesabına formalaşır. Kommersiya dairələri üçün 
keçirilən mallara vergiqoyma qaydaları barədə bilgilər xarici iqtisadi fəaliyyətin real səmərəsini, konkret 
əqdlərin gəlir və çıxarını hesablamağa imkan verir.  
Gömrük ödənişləri hesablanarkən hansı gömrük dəyəri baza kimi qəbul edilməlidir? 
Aydındır ki, malın istehsalçıdan istehlakçıya doğru hərəkətinin müxtəlif mərhələlərində onun dəyəri 
müxtəlif olacaqdır, belə ki, müxtəlif dəyər komponentlərini özündə cəmləşdirəcəkdir və bu dəyərlərin hər biri 
özünəməxsus qaydada hesablanacaqdır.  
Malların gömrük sərhədindən keçirilməsi zamanı gömrük ödənclərinin hesablanması üçün istifadə 
olunan dəyəri, malın satıcıdan alıcıya qədər müəyyən hərəkət mərhələsində formalaşır, bu mərhələyə uyğun 
komponentləri (xərc və gəlirləri) özündə cəmləşdirir və malın gömrük dəyəri kimi baxılır. 
Deməli, gömrük dəyəri malın vergitutma məqsədi üçün istifadə olunan dəyəridir. Başqa sözlə, gömrük 
dəyəri gömrük ödənişlərinin (ƏDV, aksiz, rüsumlar və gömrük rəsmiləşdirilməsi üçün yığımlar) hesablanma 
bazası hesab olunur.  
“Malların gömrük dəyəri” kateqoriyasının funksional təyinatı da elə bunda, yəni gömrük ödənişlərinin 
hesablanma bazası olmağındadır.  
Bundan başqa gömrük dəyərinin hesablanması bilavasitə və dolayı yollarla digər gömrük məqsədləri 
üçün, məsələn, gömrük statistikası, barter əməliyyatlarında malların qiymətlərinin reallığının yoxlanması, 
gətirilən malların ekvivalent olmasına nəzarət, idxal-ixrac əməliyyatlarına valyuta nəzarəti və s. üçün də mühüm 
əhəmiyyət kəsb edir.  
İstənilən vergitutma sisteminin tətbiqi onun səmərəliliyinin təminatı üçün ən azı iki tədbiri zəruri edir:  
107 
 
a) vergitutma bazasının hesablanmasının dəqiq qaydasının müəyyən edilməsi;  
b) dövlətə müəyyən olunmuş qaydalara riayət edilməsini yoxlamağa imkan verən zəruri nəzarət 
mexanizmindən istifadə. 
“Malların gömrük dəyəri” məfhumu və onun təyininin sərt reqlamentasiyası bu məqsədlərə xidmət 
edir. Bu məsələlər gömrük dəyərinin təyin edilməsi metodikasının zəruriliyini bir daha nümayiş etdirir.  
Bir tərəfdən aydın, dəqiq norma və qaydaların müəyyən edilməsi gömrük dəyərinin konkret səviyyəsini 
qeyd etməyə imkan verir ki, bu da özbaşına hesablamalarla gömrük rüsum dərəcələri ilə manipulyasiyanın 
qarşısı alınsın. Digər tərəfdən hamının istifadə edə biləcəyi metodikanın və müəyyən edilmiş qaydaların olması 
XİF iştirakçıları qarşısında eyni, ədalətli şərtlər qoyur və xarici ticarət əməliyyatlarının müəyyənliyi səviyyəsini 
yüksəltməyə, bağlaşmaların iqtisadi parametrlərini qabaqcadan hesablanmağa imkan verir.  
Bir halda ki, söhbət xarici ticarət fəaliyyətindən gedir, ticarət edən tərəflərin gömrük qanunvericiliyinin 
unifikasiyası mühüm əhəmiyyət kəsb edir.  
“Gömrük dəyəri” göstəricisinin funksional əhəmiyyəti onun əsaslı olduğuna nəzarətin məsələ və 
texnologiyasını şərtləndirir.  
 
11.1.2. Malların gömrük dəyərinin təyin edilməsinin normativ-hüquqi bazası  
 
“Gömrük tarifi haqqında” Azərbaycan Respublikasının Qanunu malların qiymətləndirilməsinin ədalətli, 
vahid və neytral sisteminin təmin edilməsinin əsasını təşkil edir. Bundan başqa, Qanun gömrük dəyərinin 
strukturunu dəqiq müəyyən edir - gömrük dəyəri, faktiki olaraq ödənilmiş, yaxud ödənilməli olan qiymət və 
üstəgəl ona hesablanmalı əlavələr deməkdir.  
Qanunla müəyyən edilmiş qiymət əlavələrinin və onların siyahısının gömrük orqanları və iqtisadi 
fəaliyyət iştirakçıları tərəfindən dəyişdirilməsinə yol verilmir.  
Qanunda qeyd edilir ki, malların gömrük dəyərləndirmə sistemi Azərbaycan Respublikası gömrük 
ərazisinə gətirilən mallara şamil edilir. Bu şərt gömrük dəyərinin təyin edilmə üsullarında nəzərə alınmalıdır.  
Müəyyən edilmiş gömrük qiymətləndirmə sisteminin dəyişdirilmədən tam həcmdə ixrac 
əməliyyatlarında analoji məqsədlə tətbiq edilməsi bir sıra obyektiv səbəbdən (satıcı və alıcının məsrəflərində 
fərqlər, həmçinin idxal və ixracda gömrük vergiqoymasının məqsəd və şərtlərinin fərqləri) mümkün deyil. 
Bununla belə Qanunla müəyyən edilmiş mal qiymətləndirilməsinin ümumi prinsipləri ixrac əməliyyatlarında 
istifadə edilə bilər.  
Gömrük dəyərinin müəyyən edilməsi və ona nəzarətin həyata keçirilməsi üçün AR Gömrük Məcəlləsi 
ilə gömrük orqanlarına aşağıdakı hüquqlar verilmişdir:  
a) gömrük nəzarətinin həyata keçirilməsi üçün Azərbaycan Respublikası gömrük sərhədindən 
malları və nəqliyyvat vasitələrini keçirən şəxslərin, gömrük brokerlərinin və ya belə fəaliyyətlə məşğul 
olan digər şəxslərin icrasına nəzarət edilməsi Azərbaycan Respublikası gömrük orqanlarına həvalə 
olunmuş əməliyyatların və bank hesablarının vəziyyəti haqqında banklardan və digər kredit 
təşkilatlarından məlumatlar və arayışlar almaq hüququ;  
b) gömrük nəzarətini həyata keçirmək məqsədi ilə xidməti vəsiqə əsasında gömrük orqanı 
əməkdaşlarının gömrük nəzarətindən keçiriləcək mallar və nəqliyyat vasitələri, gömrük nəzarəti üçün 
zəruri sənədlər olan, yaxud icrasına nəzarət Azərbaycan Respublikasının gömrük orqanlarına həvalə 
edilmiş fəaliyyətin həyata keçirildiyi ərazilərə və binalara daxil olmaq hüququ;  
c) gömrük orqanları öz səlahiyyətləri daxilində nəzarəti gömrük orqanlarına həvalə edilmiş 
fəaliyyət göstərən şəxslərin maliyyə-təsərrüfat fəaliyyətinin yoxlanması üçün müvafiq icra hakimiyyəti 
orqanları qarşısında vəsadət qaldırmaq hüququ. 
Bu hüquqi normaların malların gömrük dəyərinin təyin edilməsinə nəzarətin təşkilində praktik 
əhəmiyyəti nəzarət sisteminin iki pilləli olması zərurətindən irəli gəlir:  
1) malların gömrük rəsmiləşdirilməsi zamanı həyata keçirilən nəzarət;  
2) gömrük orqanlarına bəyan edilmiş məlumatların düzgünlüyünün yoxlanması 
“Gömrük tarifi haqqında” qanun gömrük dəyərinə nəzarətin birinci pilləsini, “Gömrük Məcəlləsi” isə 
ikinci pilləsini reqlamentləşdirir.  
“Gömrük tarifi haqqında” Azərbaycan Respublikası qanununun icrasının təmin edilməsi məqsədi ilə 
Nazirlər Kabinetinin 12 yanvar 1998-ci il tarixli 7 saylı qərarı ilə “Azərbaycan Respublikasının gömrük 
ərazisinə gətirilən və bu ərazidən çıxarılan malların gömrük qiymətləndirilməsi sisteminin tətbiqi 
qaydaları” təsdiq edilmişdir.  
Dövlət Gömrük Komitəsinin 25 dekabr 1997-ci il tarixli 1106 saylı əmri ilə Azərbaycan 
Respublikasının ərazisinə gətirilən malların gömrük dəyərinin bəyan edilməsinin qayda və şərtləri haqqında 
Əsasnamə təsdiq edilmişdir. Gömrük dəyərinin bəyan edilməsi üçün xüsusi bəyanetmə formaları: 
 - KDB-1 - birinci üsul üçün 
108 
 
- KDB-2 - ikinci-altıncı üsullar üçün.  
Azərbaycan Respublikasının qanunvericiliyi ilə müəyyən edilmiş gömrük dəyərinin təyin edilməsi 
sistemi GATT/ÜTT sazişində olduğu kimi onu nəzərə alır ki, malların qiymətləndirilməsi üçün əsas kimi geniş 
tətbiq edilməkdə olan gətirilən malların sövdələşmə qiyməti götürüləcəkdir.  
“Gömrük tarifi haqqında” qanunun 11-ci maddəsinə görə, malın gömrük dəyərinin müəyyən edilməsi 
sistemi gömrük qiymətləndirilməsinin beynəlxalq təcrübədə qəbul olunmuş ümumi prinsiplərinə əsaslanır. Bu 
prinsiplər QATT sazişinin VII maddəsinin tətbiqində öz əksini tapmışdır. Gömrük dəyərinin təyin edilməsi 
metodları öz əksini “Gömrük tarifi haqqında” qanunda (18-23-cü maddələr) və AR NK-nın “AR-in dövlət 
ərazisinə gətirilən və bu ərazidən çıxarılan malların gömrük qiymətləndirilməsi sisteminin tətbiqi 
qaydaları haqqında” 12 yanvar 1998-ci il tarixli 07 saylı qərarlarında öz əksini tapıb. Bu metodlardan 
aşağıdakı ardıcıllıqla istifadə olunur:  
1) sövdələşmə qiyməti üsulu. Sazişin əsasında qoyulmuş gömrük qiymətləndirilməsi “sövdələşmə 
qiyməti” prinsipi adı altında istifadə edilir. Sövdələşmə qiyməti gömrük qiymətləndirilməsinin əsas metodudur. 
Bu qiymət - idxal edilən mala görə lazımi ödəmə, yaxud da real ödəmədir. Bu qiymətə alıcının bir sıra əlavə 
gəliri (komissiyon və broker xərci, konteyner və qablaşdırma qiyməti, xidmət haqqını vermə) də daxildir. 
Sövdələşmə qiymətinə cavab verməli olan şərtlər aydın surətdə sazişlərdə müəyyən edilməlidir. Yuxarıda 
göstərdiyimiz saziş malın gömrük dəyərinə sığorta və frakt dəyərinin daxil edilməsi kimi məsələləri hər bir 
dövlət üçün açıq saxlayıb. 
Əgər gömrük orqanlarının müqavilədə qiymətin dəqiqliyinə şübhələnməyə ciddi əsaslar varsa, onlar 
sövdələşmə qiymətini qəbul etməyə bilərlər.  
Bu halda gömrük orqanı və idxalçı müzakirəyə qatılır və idxalçı malı qiymətləndirmənin düzgünlüyünü 
göstərən sübutlrı təqdim etmək imkanı qazanır. İdxalçının göstərdiyi sübutlar əgər gömrük orqanını təmin 
etmirsə, onda ona əlavə edilmiş rüsum üçün baza kimi bəyan edilmiş sövdələşmə qiymətinin qəbul edilməmə 
səbəbləri haqqında yazılı rəy verilməlidir.  
2) eyni malların sövdələşmə qiyməti üsulu. Eyni mallar dedikdə qiymətləndirilən malların hər 
cəhətdən fiziki xüsusiyyətinə görə, malın keyfiyyətinə və bazardakı nüfuzuna, malın mənşə ölkəsinə və 
istehsalçısına görə fərqlənməyən mallar başa düşülür.  
3) eyni cinsli malların sövdələşmə qiyməti üsulu. Eyni cinsli mallar dedikdə, bütün xüsusiyyətlərinə 
görə eyni olmasa da qiymətləndirilən mallarla eyni vəzifələri yerinə yetirən və kommersiya baxımından bir-
birini əvəz edə bilən mallar başa düşülür.  
4) dəyərin çıxılması üsulu. Dəyərin çıxılması üsulu ilə gömrük dəyərinin müəyyən edilməsi 
qiymətləndirilən eyni və eyni cinsli malların dövlətin ərazisində öz ilkin vəziyyətini dəyişdirmədən satılır. Eyni 
zamanda mal vahidinin qiymətindən aşağıdakı xərclər çıxarılır; malların idxalı və satışı ilə əlaqədar ödənilməli 
olan idxal gömrük rüsumlarının, vergilərinin və digər ödənişlərin məbləği və daşınmaya, boşaldılma işlərinə, 
sığortaya sərf olunan xərclər.  
5) dəyərin toplanması üsülu. Gömrük qiymətləndirilməsi dəyərin toplanması üsulu ilə müəyyən 
edilərkən materialların dəyəri, istehsalçı tərəfindən qiymətləndirilən malın istehsal xərcləri, ixrac edən ölkədən 
eyni növlü malların satışı üçün səciyyəvi olan ümumi xərclərin və ixracçının əldə etdiyi gəlirin toplanması yolu 
ilə hesablanmanın qiyməti əsas götürülür.  
6) ehtiyat üsülu. Əgər gömrük orqanı yuxarıda sadalanan üsulların heç birindən istifadə edə bilmirsə, 
onda qiymətləndirilən malların gömrük dəyəri QATT-ın VII maddəsinin və Müqavilənin müddəalarına uyğun 
meyarlarla müəyyən edilir.  
Bu qiymətləndirmə aşağıdakı əsaslarla müəyyən edilə bilməz.  
a) idxal edilən dövlətdə malın qiyməti;  
b) malın ixrac edən dövlətin daxili bazarındakı qiyməti:  
c) ixrac edilən ölkənin üçüncü ölkələrə göndərdiyi malların qiyməti:  
ç) malın kortəbii və dəqiqləşdirilmiş qiyməti;  
d) minimum gömrük qiymətləri;  
 
 
11.1.3. Malların gömrük dəyərlərinin bəyan edilməsi zamanı deklarantın və gömrük orqanının 
hüquq və vəzifələri. 
 
Azərbaycan Respublikası ərazisinə gətirilən malları bəyan edən şəxslərə (kommersiya məqsədi üçün 
nəzərdə tutulmayan malları idxal edən fiziki şəxslər istisna olmaqla) malların gömrük dəyərinin müəyyən 
edilməsi üçün Azərbaycan Respublikası Nazirlər Kabinetinin 12 yanvar 1998-ci il tarixli 7 saylı “Azərbaycan 
Respublikasının gömrük ərazisinə gətirilən və bu ərazidən çıxarılan malların gömrük qiymətləndirilməsi 
sisteminin tətbiqi qaydaları” məcburi hesab edilir.  
109 
 
Bu qaydalar:  
- deklarant üçün - gətirilən malların gömrük dəyərinin müəyyən edilməsi və bəyan olunması zamanı;  
- gömrük orqanları üçün - gətirilən malların deklarantlar tərəfindən bəyan edilən gömrük dəyərinə 
nəzarət etmək üçün istifadə olunur.  
Gömrük orqanlarında malların buraxılmasının əsassız olaraq gecikdirilməsinin qarşısını almaq üçün 
gömrük dəyərinə nəzarət prosesi qısa müddətdə həyata keçirilməlidir. Malın gömrük rəsmiləşdirilməsi 
müddətində deklarant tərəfindən bəyan edilmiş gömrük dəyərini təsdiq etmək mümkün olmadıqda, qüvvədə 
olan qanunvericiliyə müvafiq qaydada malın şərti olaraq buraxılmasına gömrük orqanı göstəriş verə bilər. Malın 
şərti olaraq buraxılması dedikdə, onun gömrük dəyərinin şərti olaraq müəyyən edilməklə buraxılması başa 
düşülür, yəni gömrük dəyərinin tam və dəqiq müəyyən edilməsi prosesi deklarant tərəfindən təqdim edilmiş 
məlumatlar əsasında müəyyən edilməklə başa çatır. Bu zaman şərti buraxılan mal üçün bəyan edilmiş gömrük 
rejimi əsas götürülür.  
Gətirilən malların gömrük dəyərinin bəyan edilməsi üçün GDB-1 və GDB-2 formada gömrük dəyəri 
bəyannaməsi tətbiq edilir.  
GDB-1 gətirilən malların gömrük dəyəri Azərbaycan Respublikası Dövlət Gömrük Komitəsinin 1106 
saylı 25 dekabr 1997-ci il tarixli əmri ilə təsdiq edilmiş Əsasnamənin 1.4-cü bəndində nəzərdə tutulmuş 1 üsulla 
GDB-2 gətirilən malların gömrük dəyəri  bu Əsasnamənin 1.4-cü bəndində nəzərdə tutulmuş 2-6-cı üsullarla 
müəyyən edildikdə tətbiq edilir.  
Azərbaycan Respublikasına gətirilən malların gömrük dəyəri müəyyən edilmiş qaydada deklarant 
tərəfindən GDB-nə uyğun olaraq bəyan edilir. Gətirilən mallar bəyan edilmiş gömrük dəyəri əsasında gömrük 
rüsumlarına və vergilərinə cəlb edilir. Bəyan edilən rejim üzrə gətirilən mal gömrük vergi və rüsumlarına cəlb 
olunmursa, (gömrük rəsmiləşdirilməsi üçün rüsum istisna olmaqla), gömrük dəyəri YGB-si ilə bəyan edilir. 
Bəyan edilmiş gömrük dəyərinə gömrük orqanında əsaslandırılmış şübhə yarandıqda, deklarantdan gömrük 
dəyəri bəyannaməsini doldurmağı tələb edə bilər.  
Gömrük dəyəri bəyannaməsi gömrük sənədi hesab olunur.  
Deklarant gömrük dəyəri bəyannaməsində gömrük dəyərini təsdiq edən sənədlərdə göstərilən bütün 
məlumatlara görə Azərbaycan Respublikasının müvafiq normativ-hüquqi aktlara uyğun olaraq məsuliyyət 
daşıyır. 
Gömrük dəyəri bəyannaməsi yük gömrük bəyannaməsi və müvafiq gömrük orqanı tərəfindən gömrük 
məqsədi üçün tələb olunan digər sənədlərlə birlikdə təqdim olunur.  
Deklarant (alıcı) malın gömrük dəyərinin müəyyən edilməsi haqqında gömrük orqanının qəbul etdiyi 
qərardan narazılıq edərsə mövcud qanunçuluqla müəyyən edilmiş qaydada Azərbaycan Respublikası Gömrük 
Məcəlləsinin XIII bölməsinə müvafiq olaraq şikayət etmək hüququna malikdir.  
Deklarant gömrük dəyəri üzrə bəyan edilmiş məlumatı təsdiq etmək üçün gömrük dəyəri haqqında 
bəyannamə ilə yanaşı aşağıdakı sənədləri təqdim etməlidir:  
1) malı gətirən hüquqi və fiziki şəxsin təsis sənədləri;  
2) müqavilə (kontrakt) və ona əlavə olunan razılışma sənədləri (əgər onlar nəzərdə tutulmuşsa);  
3) hesab-faktura (invoys) və bank ödəniş sənədləri (əgər ödəniş aparılıbsa) və ya hesab-proformu, 
həmçinin malın dəyərini təsdiq edən başqa ödəniş və ya mühasibat sənədləri;  
4) nəqliyyat və sığorta sənədləri (əgər göndəriş şərtində nəzərdə tutulubsa); 
5) yükləmə-boşaltma üçün hesab və ya nəqliyyat xərci üzrə rəsmi təsdiq edilmiş kalkulyasiya 
(hesab-fakturaya nəqliyyat xərci daxil edilməyibsə);  
6) göndərən tərəfdən gömrük bəyannaməsi (əgər varsa;) 
7) qablaşdırma vərəqləri;  
8) idxalı müəyyən edilmiş qaydada icazə əsasında həyata keçirilən mallar üçün icazə;  
9) malın mənşə ölkəsi haqqında sertifikat, keyfiyyət sertifikatı, təhlükəsizlik sertifikatı.  
Bu sənədlər gömrük dəyərinin təsdiq etmək üçün kifayət etmədikdə gömrük orqanının tələbi üzrə 
deklarant zəruri olan əlavə məlumatları təqdim etməlidir. Gömrük orqanı tərəfindən əlavə məlumat kimi 
aşağıdakı sənədlər tələb oluna bilər: 
a) sövdələşməyə aidiyyatı olan üçüncü şəxslə müqavilə (kontrakt);  
b) satıcının xeyrinə üçüncü şəxslərin tədiyə üçün hesablaşma sənədi;  
c) qiymətləndirilən malın sövdələşməsinə aidiyyatı olan komisyon, broker xidməti üçün 
hesablaşma sənədi;  
ç) mühasibat sənədləri;  
d) icazə və ya müəlliflik sazişi;  
e) ixrac (idxal) icazəsi;  
ə) anbar qəbzləri;  
f) malı daşımağa dair sifariş;  
110 
 
g) kataloqlar, spesifikasiya, firma-istehsalçının qiymət preyskurantı (qiymətlərin siyahısı);  
ğ) qiymətləndirilən mala firma-istehsalçının kalkulyasiyası;  
h) gömrük dəyər bəyannaməsində bəyan olunan gömrük dəyərini təsdiq edəcək digər sənədlər. 
Malın gömrük dəyərini qiymətləndirmək və deklarant tərəfindən bəyan edilmiş gömrük dəyərini 
yoxlamaq üçün istər deklarant tərəfindən təqdim olunan, istərsə də gömrük orqanında olan məlumatdan istifadə 
oluna bilər.  
Məlumat inandırıcı və tam olmaqla bəyan edilmiş gömrük dəyərinin təsdiqini təmin etməlidir.  
Deklarant əvvəllər gətirilən eyniadlı və ya eynicinsli malların gömrük dəyəri, ya da onların daxili 
bazarda qiyməti, istehsalçının gömrük orqanlarında olmayan kalkulyasiyası və preyskurantı haqqında məlumat 
əldə edə bilər. Belə məlumatdan müvafiq təsdiqedici sənədlər təqdim edildiyi halda istifadə oluna bilər 
(məsələn, eyniadlı və eynicinsli malların sövdələşməsinə aid olan kommersiya gömrük və ödəniş sənədləri). 
Malın gömrük rəsmiləşdirilməsini həyata keçirən gömrük orqanı deklarantda olmayan məlumatlara 
malik ola bilər. Belə məlumatlara xarici ticarət dövriyyəsində olan malların məlumat qiyməti, habelə əvvəllər 
gömrük rəsmiləşdirilməsindən keçən eyniadlı və ya eynicinsli mallar haqqında məlumatlar daxil edilir. 
Deklaranta gömrük orqanında orta kontrakt qiyməti, məxfilik saxlanılmaqla ayrı-ayrı sövdələşmə üzrə gömrük 
dəyəri haqqında məlumat təqdim oluna bilər.  
Deklarant gömrük dəyəri bəyannaməsinin (GDB-1 və ya GDB-2) bütün qrafalarını Təlimata uyğun 
olaraq sərbəst doldurur (gömrük qeydiyyatı üçün nəzərdə tutulan qrafadan başqa). 
Deklarant tərəfindən gömrük dəyəri bəyannaməsi düzgün doldurulduğu, gömrük dəyərinin müəyyən 
edilməsi üsulu düzgün seçilib tətbiq olunduğu, bəyan edilən məlumatlar tələb olunan sənədlərlə təsdiq olunduğu 
hallarda GDB-nin bütün vərəqlərində “Gömrük qeydiyyatı üçün” qrafasında “Gömrük dəyəri qəbul edildi” 
qeydiyyatı aparılır və GDB-ni yoxlayan vəzifəli şəxsin imzası və şəxsi nömrəli möhürü ilə təsdiq edilir.  
GDB-ni sənədləşdirən və onun düzgünlüyünü yoxlayan gömrük orqanının vəzifəli şəxsinin öz şəxsi 
təşəbbüsü, deklarantın tapşırığı və ya xahişi ilə deklarant tərəfindən doldurulan gömrük dəyəri qrafalarında hər 
hansı bir məlumatda dəyişiklik etmək, bu qrafalara əlavələr etmək hüququ yoxdur.  
Sənədlər gömrük rəsmiləşdirilməsinə qəbul edildikdən sonra deklarant tərəfindən bəyan edilən gömrük 
dəyərində gömrük orqanı tərəfindən edilən bütün düzəlişlərə malların gömrük qiymətləndirilməsi kimi baxılır və 
deklarant tərəfindən müəyyən edilmiş qaydada şikayət verilə bilər.  
Deklarant tərəfindən aparılan hesablamaya gömrük orqanının vəzifəli şəxsi tərəfindən düzəliş aparmaq 
zərurəti yarandıqda onda GDB-nin “gömrük qeydiyyatı üçün və ya blankın əks üzündə “Gömrük qeydiyyatı” 
başlığı altında qeydiyyat aparılır. 
Gömrük orqanının vəzifəli şəxsinin apardığı bütün qeydiyyatlar onun imzası və şəxsi nömrəli möhürü 
ilə təsdiq edilməklə tarix göstərilir.  
GÖmrük orqanının hesablanmasına uyğun olaraq deklrant GDB-nin müvafiq qrafasında dəyişiklik edir, 
onu imza və möhürlə təsdiq etməklə tarixi göstərilir.  
GDB-də çoxsaylı düzəliş edildikdə köhnə blankda qeyd aparılmaqla yeni blank doldurula bilər. Hər iki 
blank gömrük orqanında saxlanılır. Gömrük orqanının aparıcı düzəlişə deklarant tərəfindən razılıq olduqda 
bəyannamənin “10 b” qrafası ümumi qaydada doldurulur.  
Gömrük dəyəri dəqiqləşdlirildikdən sonra gömrük orqanının vəzifəli şəxsi YGB-də “Gömrük dəyəri 
dəqiqləşdirilmişdir” qeydiyyatını apırır. Deklarant və ya gömrük orqanının vəzifəli şəxs tərəfindən gömrük 
dəyərinin dəqiqləşdirilməsinə dair GDB və YGB-nin ayrılmaz hissəsi hesab olunan forma-blank doldurulur.  
Deklarant gömrük orqanının apardığı dəqiqləşmə ilə razı olmadıqda, GDB-də müvafiq düzəliş 
aparmaqdan və ya GDB-ni imzalanmaqdan imtina edə bilər. Bu halda deklarant gömrük orqanından yazılı 
formada onların bəyan etdiyi gömrük dəyərinin qəbul edilməsinə dair izahat (aydınlıq gətirmək üçün) tələb edə 
bilər.  
Deklarant tərəfindən gömrük orqanına gömrük dəyərinin qiymətləndirilməsi və ya gömrük orqanı 
tərəfindən qəbul edilmiş qərardan şikayət verməsi müəyyən edilmiş gömrük dəyərinə uyğun olaraq gömrük 
tədiyəsi ödəməkdən azad etmək hüququ vermir.  
Deklarant tərəfindən bəyan edilmiş gömrük dəyəri dəqiqləşdirilənədək bəyan olunmuş mal haqqında 
mövcud gömrük qanunvericiliyinə uyğun olaraq qərar qəbul edilir.  
Gömrük rəsmiləşdirilməsi zamanı deklarantda bəyan edilmiş gömrük dəyərini təsdiq edən sənədlər, 
istifadə edilən məlumatları təsdiq edən dəlillər olmadıqda, həmçinin müqavilə şərtlərində malın satışı ilə 
əlaqədar olaraq qiymətlərə yenidən baxılmaqla son qiymətin müəyyən edilməsi halı olduqda gömrük orqanı, 
deklaranta maldan istifadə etmək haqqında qərarı ancaq gömrük tədiyələrini tam həcmdə ödədikdən sonra 
vermək hüququna malikdir.  
Gömrük orqanı deklarantın yazılı ərizəsinə əsasən bəyan edilmiş mala mövcud qanunçuluğa müəyyən 
edilmiş qaydada əmlak girovu və ya müvəkkil bankın zəmanət məktubu əsasında möhlətdən istifadə etmək 
icazəsi verə bilər.  
111 
 
Əmlak girovunun dəyəri və ya bank zəmanəti məbləği gömrük dəyərinin gözlənilən düzəliş həddi 
zamanı yarana biləcək gömrük tədiyələrinin ödənişini təmin etməlidir. Gömrük rəsmiləşdirilməsi zamanı 
gömrük tədiyələrinin ödənişi həyata keçirildikdə, əmlak girovunun dəyəri və ya bank zəmanətinin məbləği 
gömrük orqanı tərəfindən müəyyən edilmiş qaydada malın şərti müəyyən edilmiş gömrük dəyəri ilə deklarant 
tərəfindən bəyan edilmiş gömrük dəyəri arasındakı fərqə müvafiq olaraq müəyyənləşdirilir.  
Hazırda gömrük dəyərinin təyin olunması üzrə iki beynəlxalq sistem mövcuddur:  
1) gömrük məqsədləri üçün malların qiymətləndirilməsi üzrə Brüssel konvensiyası (15.XII.1950-ci 
ildə qəbul edilmiş, 28.VII.1953-cü ildən qüvvəyə minmişdir);  
2) QATT sazişinin VII maddəsini müəyyən edən saziş (1979-cu il).  
Hər sistemin əsasını QATT sazişinin VII maddəsi təşkil etdiyindən onlar arasında prinsipial fikir ayrılığı 
yoxdur. Odur ki, QATT sazişi ilə daha ətraflı tanış olmağa çalışaq.  
ÜTT Tarif və Ticarət haqqında Baş sazişin varisidir və öz fəaliyyətinə 1995-ci ilin yanvarın 1-dən 
başlayıb. ÜTT-nin mənzil qərargahı İsveçrədə yerləşir. O, 1986-1994-cü illər ərəfəsində Tarif və Ticarət 
haqqında Baş Saziş (QATT) çərçivəsində keçirilən və Uruqvay raundu adını alan çoxtərəfli ticarət danışıqları 
nəticəsində təşkil olunub. 1994-cü ilin aprelin 15-də Mərakeşdə imzalanan yekun aktı ÜTT-nin təsis edilməsi 
haqqında Sazişin imzalanması üçün yol açdı.  
Ümümdünya Ticarət Təşkilatının təsis edilməsi haqqında müqavilə və saziş beynəlxalq ticarətdə, 
həmçinin Uruqvay raundunun müqavilə və sazişlərin icrasına nəzarətin həyata keçirilməsində problemləri 
nizama salmaq üçün üzv dövlətlərin daimi fəaliyyət göstərən forumudur. QATT-ın davamçısı olan ÜTT ticarət 
sazişləri spektrində daha geniş nəzarəti həyata keçirir və mübahisəli məsələlər üzrə və bir sıra qərarların qəbulu 
proseduralarının təkmilləşdirilməsi ilə əlaqədar daha geniş səlahiyyətə malikdir.  
ÜTT-nin əsas məqsədi ticarətdə idxal rüsumlarının səviyyəsinin ardıcıl olaraq aşağı salınması, kəmiyyət 
və digər qeyri-tarif maneələrinin aradan götürülməsi və başlıca olaraq tarif metodlarından istifadə etməklə 
beynəlxalq ticarətin liberallaşdırılmasıdır. 
 ÜTT-nin əsas prinsip və qaydaları aşağıdakılardır:  
- qeyri-diskriminasiya əsasları ilə ticarətdə qarşılıqlı surətdə daha əlverişli rejimin yaradılması;  
- xarici mənşəli xidmət və mallara qarşılıqlı surətdə milli rejimin verilməsi;  
- ticarət mübahisələrinin danışıqlar və məsləhətləşmələr yolu ilə həll edilməsi.  
Beynəlxalq hüquqi alət kimi Baş saziş əsas mətninə daxil olan prinsip və qaydalar toplusuyla yanaşma 
həm də tarif güzəştləri siyahısından və əlavələrindən, əlavə qətnamə və protokollardan, ayrı-ayrı qərar və 
müqavilələrdən təşkil olunub. Uruqvay raundunun sazişlər paketi təqribən 50 çoxtərəfli sazişləri və digər 
sənədləri birləşdirir.  
Yuxarıda göstərilən sazişləri aşağıdakı qruplara bölmək olar.  
I. Əmtəələrin ticarəti haqqında çoxtərəfli sazişlər.  
Tarif və Ticarət haqqında Baş saziş 1994-cü il (QATT-94).  
Sanitar və Fitosanitar tədbirlərinin tətbiqi haqqında Saziş.  
Ticarətlə əlaqədar investisiya tədbirləri haqqında saziş. 
QATT-94 VI maddəsinin tətbiq edilməsi haqqında saziş (Antidempinq prosedurası).  
QATT-94 VII maddəsinin tətbiq edilməsi haqqında saziş (malların gömrük dəyərinin 
qiymətləndirilməsi). 
Malların mənşə qaydaları haqqında saziş.  
Kompensasiya və subsidiya tədbirləri haqqında saziş.  
II. Xidmət ticarəti haqqında Baş saziş (QATS).  
III. İntellektual mülkiyyət hüquqlarının ticarət aspektləri haqqında saziş (TRİPS).  
IV. Mübahisələrin həll edilməsini nizama salan qaydalar və proseduralar haqqında razılaşma 
V. Ticarət siyasətinə nəzarət mexanizmi.  
VII. Üzv dövlətlərin iştirakını məhdudlaşdıran Saziş (ÜTT-nin bütün üzvləri üçün məcburi deyil). 
Kompleks qaydalar ümumilikdə çoxtərəfli ticarət sistemini təşkil edir. Baş Sazişin üzvləri olan 
dövlətlərin imzaladığı hazırki Baş Saziş 2000-dən çox ikitərəfli ticarət sazişlərinin əvəz edilməsinə imkan verir. 
QATT həmçinin üzv dövlətlərin xarici ticarət siyasətinin bütün məsələləri üzrə çoxtərəfli və ikitərəfli danışıqlar, 
anlaşmalar və s. məşvərətlər üçün daimi fəaliyyət göstərən forumudur. Beləliklə, QATT-ın vəzifəsi müxtəlif 
prinsiplər bazasında çoxtərəfli əsaslarda iştirak edən tərəflər arasında ticarət münasibətlərinin nizama 
salınmasının təmin edilməsindən ibarətdir. 
Uruqvay raundunun gedişində, onun iştirakçıları tarifin aşağı salınması formulasından istifadə etməməyi 
qərara alıblar. Onlar 5 il ərzində rüsum dərəcələrinin 40 % aşağı salınması haqqında razılığa gəliblər. İnkişaf 
etməkdə olan dövlətlər və bazar iqtisadiyyatına keçən dövlətlər təqribən 30 % həcmində tarif dərəcələrinin aşağı 
salınması haqqında razılığa gəliblər. Bu öz əhəmiyyətinə görə rüsumun aşağı salınmasının xətti metoda 
112 
 
qayıdışını göstərir. Bunun arxasında “tarif piki” (daha yüksək rüsum dərəcəsi) adlanan nisbi toxunulmazlığın 
saxlanma imkanı gizlənir.  
Son dövrlər tarif danışıqları çərçivəsində vahid rüsum dərəcələri metodu daha böyük əhəmiyyət kəsb 
edir. Vahid rüsum dərəcələri ondan ibarətdir ki, dövlət öz üzərinə rüsum dərəcələrini əvvəllər razılaşdırılmış 
səviyyədən yuxarı, yaxud da mövcud səviyyədən yuxarı qaldırılmaması haqqında öhdəlik götürür. Vahid 
rüsumlar “O” dərəcəsində də ola bilər. Uruqvay raundunun yekununda vahid rüsumun payı artmışdır: inkişaf 
etmiş dövlətlərdə - bütün ticarət mövqeləri üzrə 78-dən 99-a qədər, inkişaf etməkdə olan dölətlərdə - 21-dən 73-
ə qədər və keçid iqtisadiyyatında olan dövlətlərdə - 73-dən 98-ə qədər. Beləliklə vahid rüsumlara tarif 
danışıqlarında rüsumların aşağı salınmasından daha mühüm güzəşt kimi baxılır.  
Uruqvay raundunun gedişində gömrük rüsumunun orta səviyyədə aşağı salınmasında razılaşmalara 
baxmayaraq, xüsusən sənaye mallarının rüsum dərəcələri kifayət qədər yüksək səviyyədə qaldı. Misal üçün 
inkişaf etmiş dövlətlərdə bütün əmtəələrin 25 %-i 10 %-dən yuxarı dərəcədə qaldı. Sənaye mallarında rüsumun 
aşağı salınması ABŞ, Avropa Birliyi, Yaponiya, Kanada arasında bağlanmış “dördtərəfli saziş” nəticəsində 
mümkün oldu.  
 
11.2. Gömrük dəyərinin təyin edilməsi üsulları  
 
11.2.1. Gömrük dəyərinin gətirilən malların sövdələşmə qiyməti ilə müəyyən edilməsi üsulu  
 
Gömrük dəyərinin gətirilən malların sövdələşmə qiyməti ilə müəyyən edilməsi üsulu dəyər əsasında 
malik (alınan mala görə hesablaşma pul ödənişləri vasitəsilə həyata keçiriləndə) olan alqı-satqı xarici ticarət 
bağlaşmalarına uyğun olaraq gətirilən mallara tətbiq edilir. Hesablaşma forması (inkasso, akkreditiv) prinsipial 
əhəmiyyət kəsb etmir. Gömrük rəsmiləşdirilməsi anına ödəniş sənədlərinin olmaması I üsulun tətbiqindən 
imtina edilməsinə və digər üsullardan istifadə edilməsinə əsas ola bilməz. Əgər fakturada göstərilən və deklarant 
tərəfindən bəyan edilən gömrük dəyəri gömrük orqanları tərəfindən ödəniş sənədləri olmadan qəbul edilmirsə, 
bu zaman şərti buraxılış rejimindən istifadə edilə bilər.  
Gömrük dəyərinin müəyyən edilməsinin sadələşdirilməsi və unifikasiyası məqsədi ilə şərti dəyər 
bağlaşmaları (pul vəsatilərinin real hərəkəti olmayan) ilə gətirilən malların gömrük dəyərinin I üsulla təyininə 
yol verilir. Belə bağlaşmalara mübadilə, kompensasiya göndərişləri, zəmanət hesabına və əvəzsiz göndərişlər 
(məsələn, bağışlamalar) aid edilə bilər. Bu halda, müvafiq sənədlərdə (müqavilə, saziş), preforma hesablarda, 
gətirilən ölkənin gömrük bəyannaməsində bu əməliyyat üzrə malların hər birinin dəyəri göstərilməlidir.  
Eyni zamanda müqavilə - komissiya və ya konsiqnasiya (birinci halda mülkiyyətçinin - “komtinent” və 
ya “konsiqnant”ın öz mallarını digər firmanın anbarlarında yerləşdirilməsidir. İkinci halda isə, vasitəçilərin 
konsiqnasiya anbarları vasitəsilə malların satılması vasitəsidir. Mal satılana qədər mülkiyyətçi malı ixrac edən 
sayılır. Ümumilikdə, konsiqnasiya malın satıldıqdan sonra pulunun ödənilməsi deməkdir) əsasında gətirilən 
mallara bu üsul tətbiq edilməməlidir. Çünki bu halda malın mütləq alqı-satqısı deyil, yalnız satış üzrə xidmətlər 
göstərilməsindən danışıla bilər.  
Gömrük tarifi haqqında qanunun 18-ci maddəsinin birinci bəndinə görə Azərbaycan Respublikasının 
gömrük ərazisinə gətirilən malın gömrük dəyəri malın gömrük sərhədindən keçirildiyi anda bu mal üçün faktiki 
ödənilmiş və ya ödəniləcək sövdələşmə qiymətidir.  
Sövdələşmə qiyməti müəyyən edilmiş əlavələr və hesabdan çıxmalar nəzərə alınmaqla dəqiqləşdirilir. 
Faktiki ödənilmiş və ya ödənilməli olan qiymət - alıcının satıcıya idxal malları üçün ödədiyi, yaxud 
ödəyəcəyi, lakin gömrük rəsmiləşdirilməsi anınadək hələ ödəməmiş olduğu ödəniş məbləğlərinin cəmidir. 
Ödəniş köçürmə, akkreditiv, inkasso, qarışıq və digər qanuni hesablaşma formasında ola bilər.  
Xarici ticarət müqaviləsində ümumiliklə qəbul edilmiş göndəriş şərtləri (o cümlədən İnkotermslə 
müəyyən edilmiş) öz əksini tapmışsa, gətirilən malların gömrük dəyərinin sövdələşmə qiyməti əsasında təyin 
edilməsi üsulu tətbiq edilə bilər.  
Birinci üsul, həmçinin, xarici ticarət müqavilələrinin ümumilikdə qəbul edilmiş və sövdələşmə 
qiymətinə təsir etməyən aşağıdakı şərtləri üçün də keçərli ola bilər:  
- “ekspert rəyi əlavə edilməklə alqı-satqı”;  
- “müəyyən tarixə qədər mal göndərişi”;  
- “alıcıya tarixə qədər mal göndərişi”;  
 I üsuldan istifadə etməyə yönəlmiş ən mühüm tələblərdən biri gömrük dəyərinin təyin edilməsi 
məqsədi ilə deklarant tərəfindən təqdim edilən məlumatların sənədli təsdiqidir. Gömrük dəyəri birinci üsulla o 
zaman təyin edilə bilər ki, onun gömrük dəyər bəyannaməsində göstərilən bütün elementləri müvafiq sənədlərlə 
təsdiq edilmiş olsun. Sövdələşmə qiyməti - hesab-faktura (invoys), şərti dəyər bağlaşmaları üçün - hesab 
preforma, bank ödəniş sənədləri və alqı-satqı müqaviləsi ilə təsdiq edilməlidir.  
113 
 
Qiymətə əlavələr və ya çıxarışlar müvafiq ödəniş, mal-müşayiət, sığorta, gömrük və digər sənədlərlə 
təsdiq edilməlidir.  
Müqavilə iştirakçıları qarşılıqlı-asılı şəxslər olduqda I üsul istifadə edilə bilməz.  “Gömrük tarifi 
haqqında” Azərbaycan Respublikasının qanunu sövdələşmə iştirakçıları arasında qarşılıqlı asılılığını 1979-cu il 
GATT sazişinin VII maddəsinin tətbiqi barədə Sazişlə müəyyən edilmiş qaydada reqlamentləşdirir. 18-ci 
maddəsinin 2-ci bəndində göstərilən əlamətlərdən heç olmazsa birinə malik olan müqavilə iştirakçıları bir-
birindən qarşılıqlı asılı hesab edilir.  
Satıcı və alıcının qarşılıqlı asılılığı barədə məlumat gömrük dəyər bəyannaməsində göstərilməlidir. 
Gömrük orqanı qarşılıqlı asılılığın olub-olmaması barədə bəyan edilən məlumatları yoxlama və təhqiqat 
nəticəsində əldə etdiyi, həmçinin nəşr edilmiş məlumatların analizi nəticəsində əldə etdiyi məlumatlarla 
tutuşduraraq qərar qəbul edir. Əgər gömrük orqanına bəyan edilməmiş belə əlaqə müəyyən edirsə, bu barədə 
idxalatçıya xəbər verir, ona əksini sübut etməyə və bəyan edilmiş dəyəri sənədli təsdiq etməyə imkan yaradır.  
Bu zaman qarşılıqlı asılılığın xüsusi yoxlama zərurəti yükün saxlanılmasına əsas vermir. Yük adi 
qaydada göndərilir, keçirilən yoxlamanın nəticələrinə əsasən gömrük dəyəri yenidən hesablanır, rüsumun və 
digər vergilərin ödənilməmiş miqdarı tutulur.  
Konkret şübhə olduqda xarici ticarət bağlaşmasının məlumatları xüsusi nəzarətə götürülür. Gömrük 
orqanları keçirdikləri yoxlamanın gedişində tərəflər arasında əvvəllər həyata keçirilən bağlaşmaların olub-
olmadığı, yaxud onlara nöqsanlar tutulub-tutulmadığı aşkarlanır.  
Birinci üsuldan istifadənin mümkünlüyü müəyyən edildikdən sonra, sövdələşmə qiyməti dəqiqləşdirilir, 
“Gömrük tarifi haqqında” qanunla müəyyən edilmiş komponentlər ona əlavə edilir.  
Sövdələşmə qiymətinin dəqiqləşdirilməsi üçün birinci komponent malın gömrük ərazisindəki hava, 
dəniz limanına və ya digər gətirilmə yerinə qədər çatdırılmasına çəkilən xərclərdir. 
Gömrük dəyərinin təyin edilməsi məqsədləri ilə gətirilmə yeri dedikdə aşağıdakılar başa düşülür:  
1) aviadaşımalar üçün - malları daşıyan təyyarənin onların boşaldılması üçün endiyi təyinat və ya 
ilk hava limanı;  
2) dəniz daşımaları üçün Azərbaycan Respublikası ərazisində birinci yükboşaltma limanı 
(daşınma faktı bu limanda fəaliyyət göstərən gömrük orqanı tərəfindən təsdiq edilməlidir);  
3) digər nəqliyyat vasitələri ilə daşımalar üçün gömrük sərhədindəki buraxılış məntəqəsi;  
4) poçt göndərişləri üçün beynəlxalq poçt mübadiləsi məntəqəsi.  
Daşınma xərcləri, malların boşaldılması, yüklənməsi, yenidən yüklənməsi və başqa yerə daşınması 
xərcləri, sığorta məbləğləri malın çatdırılma məsrəflərinə daxil edilir.  
Ölkənin gömrük ərazisinə gətirilən malların gömrük dəyərinin təyin edilməsi zamanı həmin malın 
müəyyən edilmiş gətirilmə yerinədək çatdırılması üçün faktiki olaraq meydana çıxan xərclər də nəzərə alınır. 
Daşınmanın dəyərinə fraxt, mal müşayiət sənədlərinin rəsmiləşdirilməsinə çəkilən xərclər, daşınma müddətində 
malın keyfiyyətinin və tamlığının müəyyən səviyyədə saxlanılması üçün (müvafiq temperatur rejimi, nəmlik və 
s. səviyyələri üçün) çəkilən xərclər də daxil edilir.  
Malın gömrük ərazisinə əvəzsiz qaydada malgöndərən tərəfindən və alıcının öz nəqliyyat vasitəsi ilə 
çatdırıldığı hallarda sərbəst, lakin eyni nəqliyyat növü ilə daşınmanın tarif qiymətlərinə əsasən müəyyən edilən 
məbləğ gömrük dəyərinə daxil edilir. Əgər belə məlumatlar yoxdursa, nəqliyyat xərcləri mühasibat uçotunda 
kalkulyasiya hesablamaları qaydasında mühüm elementlər nəzərə alınmaqla müəyyən edilir.  
Əgər daşınma sənədləri gömrük orqanına təqdim edilməmişsə, birinci üsuldan istifadə edilmir və digər 
üsullara müraciət olunur.  
Gömrük məqsədləri üçün istifadəyə ən rahat olan malgöndərmə şərtləri SİF (dəyər, sığorta və farxt) 
hesab olunur. CİF qiyməti gömrük dəyərinin strukturuna uyğun gəlir. Digər göndəriş şərtlərində müəyyən 
dəqiqləşdirmələrin aparılması labüddür. Məsələn, DAF baza şərtlərində (sərhədə qədər göndəriş) sığorta və 
göndəriş yerinə qədər olan xərclər qiymətə əlavə edilməlidir. EXW (zavoddan), FAS (gəmidə sərbəst) 
şərtlərində daşınma xərclərində alıcının ixrac ölkəsindən malların çıxarılmasına görə çəkilən gömrük xərcləri də 
nəzərə alınır.  
Alıcının məsrəflərinə:  
a) komissyon və broker haqqları (mal tədarükündəki komissyon xərclərdən başqa);  
b) konteynerlərin və digər çox dövriyyəli taranın dəyəri (əgər mal nomenklaturası nəzərdə 
tutursa);  
c) qablaşdırma xərcləri, o cümlədən qablaşdırma materiallarının dəyəri və qablaşdırma işlərinin 
dəyəri aid edilir.  
Beləliklə, gömrük dəyərinə komissyon və digər haqlar da daxil edilir. Özü də gömrük dəyərinə yalnız 
mal satılması üzrə komission haqları, yəni alıcının tapılıb malın ona satılması üçün ödənən haqlar daxil edilir. 
Bir qayda olaraq, onlar malın qiymətində öz əksini tapır. Lakin əgər hər hansı səbəbdən bu xərclər malın 
qiymətinə əks etdirilməmişsə, müvafiq sənədlər əsasında bu əlavələr edilməlidir. Malın satılması üzrə xərcləri 
114 
 
malın alınması üçün çəkilən xərclərdən ayırmaq lazımdır, çünki sonuncuları alıcı ödəyir və gömrük rüsumuna 
cəlb olunmur.  
Çoxdövriyyəli taradan istifadə edildikdə onun dəyəri çoxdəfəlik mal göndərişlərində hər partiyadakı 
malın miqdarına mütənasib olaraq bölüşdürülür.  
Belə mütənasib bölgü gömrük orqanı tərəfindən müqavilədə və ya digər sənədlərlə təsdiq edilmiş 
olduqda qəbul edilir.  
Çoxdövriyyəli taranın geri qaytarılmasına görə çəkilən məsrəflər tara xərclərinə aid edilmir.  
Sövdələşmə qiymətinin dəqiqləşdirilməsinin üçüncü konponenti I üsulda qiymətləndirilən malların 
istehsalı və ya satışı ilə bağlı olaraq, istifadə üçün alıcı tərəfindən pulsuz, yaxud aşağı qiymətə bilavasitə və ya 
dolayı yolla təqdim edilən mal və xidmətlərin dəyərinin müəyyən hissəsidir.  
Bu dəyər aşağıdakı kimi paylaşdırılır:  
1) xammal, material, detal, yarımfabrikat və digər komplektləşdirici hissələr;  
2) alətlər və digər yardımçı avadanlıq (ştamp, forma və s.);  
3) dəyərləndirilən malların istehsalı prosesində sərf edilmiş materiallar (sürtgü yağları, yanacaq 
və i.a.);  
4) mühəndis və təcrübə-konstruktor layihələri, dizayn, çertyoj və s. 
I üsulda sövdələşmə qiymətinin dəqiqləşdirilməsinin dördüncü komponenti alıcının dəyərləndirilən 
malların satış şərti kimi bilavasitə və ya dolayısı ilə həyata keçirməli olduğu intellektual mülkiyyətdən istifadəyə 
görə icazə və digər ödənişlərdir.  
Gömrük dəyərləndirilməsi məqsədi ilə icazə və digər ödənişlər aşağıdakılardan istifadəyə görə ödənən 
haqlar başa düşülür:  
a) gətirilən malların, o cümlədən onların sənaye nümunələrinin hazırlanması, nou-hau və s.; 
b) gətirilən malların ixracda satılması, o cümlədən mal nişanları və nümunələri;  
c) patent, müəlliflik hüququ (ədəbiyyat, kino, elmi əsərlər və s.), istehsal texnologiyası da daxil 
olmaqla gətirilən malların istifadəsi və ya başqasına satılması.  
İcazə və analoji digər ödənişlərin sövdələşmə qiymətinə əlavə edilməsi o vaxt gerçəkləşdirilir ki, bu 
ödənişlər gətirilən mala aid olsun, alıcı ilə satıcı arasında bağlanan müqavilənin şərtləri ilə müəyyən edilmiş 
olsun. Bu zaman alıcının ödədiyi icazə haqları satıcıya, yaxud onun nəfinə üçüncü bir şəxsə ödənmiş olmalıdır.  
Sövdələşmə qiymətinin I üsulda dəqiqləşdirilməsinin beşinci komponenti Azərbaycan Respublikası 
ərazisində qiymətləndirilən malların istifadə olunmasından, verilməsindən və ya təkrar satışından satıcının 
birbaşa, yaxud dolayı yolla əldə etdiyi gəlirin bir hissəsidir.  
Bir qayda olaraq satıcının gəlirinin bu hissəsi xarici ticarət müqaviləsində təsbit edilir. Əgər müqavilə 
ilə alıcının gəlirinin 10 %-i satıcıya qaytarılmalı nəzərdə tutulmuşsa onda gəlirin bu hissəsinə uyğun məbləğ 
gömrük dəyərinə əlavə edilir və dəyər bəyannaməsində göstərilir.  
Əgər gömrük rəsmiləşdirilməsinə qədər gəlirin məbləği bəlli deyilsə, gömrük dəyər bəyannaməsində 
gözlənilən təqribi məbləğ yazılır və onun təyini üçün müstəqil ekspert cəlb edilməsinə imkan verilir. Gözlənilən 
gəlirin miqdarı gömrük orqanı tərəfindən təsdiq edilməlidir. Əgər gəlirin məbləği müəyyən oluna bilmirsə, 
gömrük dəyərinin I üsulla təyininə yol verilmir.  
Sadalanan komponentlər Gömrük Tarifi haqqında qanunla əlavə ödəmələr kimi müəyyən edilir. Gömrük 
dəyəri təkcə əlavə ödənişlər hesabına deyil, həmçinin müəyyən məbləğlərin çıxarılması hesabına da 
dəqiqləşdirilə  bilər. Azərbaycan Respublikasının gömrük ərazisi daxilində gətirilmə məntəqəsindən çatdırılma 
yerinə qədər çəkilən xərclər müvafiq sənədlərlə təsdiq edilməklə sövdələşmə qiymətindən çıxarılır.  
Bu məsrəflər aşağıdakılardır:  
1) mallar gətirildikdən sonra quraşdırma, yığma, sazlama və ya texniki köməyə görə xərclər;  
2) gətirilmə yerindən təyinat yerinə qədər çəkilən nəqliyyat xərcləri;  
3) idxal gömrük rüsum, vergi və yığımlarının ödənilməsinə görə xərclər.  
Lakin qeyd etmək lazımdır ki, bu xərclər sövdələşmə qiymətindən o zaman çıxarılır ki, bütün işlər 
müqavilədə əks etdirilmiş olsun və hesab-fakturada bu xərclər ayrıca göstərilsin. Əgər hesab-fakturada 
nəqletmənin müxtəlif mərhələlərində xərclər ayrıca göstərilmirsə, “idxal yeri-təyinat məntəqəsi” sahəsindəki 
nəqliyyat xərclərini yalnız gömrük orqanına müvafiq sənədlər təqdim edildikdən sonra çıxmaq olar. “Franko-
sərhəd” xərcləri “franko-təyinat yeri” xərclərindən çox aşağı olduğu sübut edilməlidir. Əgər xarici ticarət 
müqaviləsi ilə DDP və DEQ göndəriş şərtləri müəyyən edilmişdirsə, idxal gömrük rüsumu, digər vergi və 
gömrük yığımları şəklində ödənilmiş məbləğlər malın qiymətindən çıxılmalıdır.  
 
11.2.2. Eyni (identik) malların sövdələşmə qiyməti üsulu 
 
115 
 
“Gömrük tarifi haqqında” Azərbaycan Respublikasının qanunda nəzərdə tutulduğu kimi, gətirilən 
malların sövdələşmə qiymətinə əsaslanan üsulundan istifadə edilməsi mümkün olmayan hallarda II üsul - 
identik (eyni) malların sövdələşmə qiymətinə əsaslanan üsul tətbiq edilir (19-cu maddə). 
İdentik mallar dedikdə əsas eyniləşdirilmə əlamətləri eyni cür olan mallar başa düşülür. Belə əlamətlərə 
aşağıdakılar aid edilir: 
1) fiziki xüsusiyyətlər;  
2) keyfiyyət və bazardakı reputasiyası;  
3) mənşə ölkəsi; 
4) istehsalçısı.  
Qanunla müəyyən edilmişdir ki, xarici əlamətlərindəki cüzi, əhəmiyyətsiz fərqlər mallara eyni mallar 
kimi baxılmasından imtina etməyə əsas vermir, bir şərtlə ki, bu mallar yuxarıda göstərilən əsas xüsusiyyətlərə 
görə eyni cür olmalıdır.  
Baxılan malın istehsalçısı tərəfindən istehsal edilən eyni mallar barədə məlumatlar olmadıqda müxtəlif 
şəxslər tərəfindən istehsal edilmiş mallar o zaman identik (eyni) hesab edilə bilər.  
İdentik mal kimi sökülmüş (yığılmamış) halda olan mallar da baxıla bilər, çünki yığıldıqdan 
(quraşdırıldıqdan) sonra eyni olacaqdır. Əgər mallar eyni ölkədə istehsal edilməmişsə, həmçinin onların 
layihəsi, təcrübə sınaq işləri və s. həmin ölkədə yerinə yetirilməmişsə, belə mallar qiymətləndirilən mallarla 
identik hesab edilə bilməz. 
II üsuldan istifadə edildikdə gömrük dəyər bəyannaməsində bu üsuldan istifadə əsaslandırılmalı, I 
üsuldan imtinanın səbəbləri və məlumat mənbələri göstərilməlidir. Aşağıdakı şərtlər daxilində gömrük orqanı 
identik mallar üzrə gömrük dəyər bəyannaməsini II üsul üzrə qəbul edə bilər:  
1) bu mallar Azərbaycan Respublikası ərazisinə gətirilmək üçün satılmış olmalı;  
2. qiymətləndirilən mallarla eyni vaxtda və ya 30 gündən çox olmayan müddət ərzində gətirilmiş 
olmalı;  
3. qiymətləndirilən mallarla təqribən eyni miqdarda və ya eyni kommersiya şərtləri daxilində 
gətirilmiş olmalıdırlar.  
Beləliklə, qiymətləndirilən mallarla identik (eyni) kimi qəbul ediləcək mallar arasındakı keyfiyyət 
xüsusiyyətlərinə və göndəriş kommersiya şərtlərinə görə fərqlərin olması ikinci üsuldan imtina etməyə əsas 
vermir. Belə hallarda malın qiyməti bu fərqlər nəzərə alınmaqla təshih edilir. Təshih hesablamaları gömrük 
orqanına təqdim edilən və belə təshihin məqsədə uyğunluğu və dəqiqliyini təsbit edən sənədli sübutlar əsasında 
aparılır.  
Bundan başqa gömrük dəyərinin ikinci üsulla dəqiqləşdirilməsi zamanı I üsulda (gətirilən malların 
sövdələşmə qiyməti üsulu) araşdırdığımız xərclər də nəzərə alınmalıdır. Təshihlər GDB-2-nin 12 və 13-cü 
qrafalarında əks etdirilir.  
İkinci üsul tətbiq edilərkən eyni mallar üzrə birdən artıq sövdələşmə qiyməti aşkar edilərsə, gömrük 
dəyəri kimi ən aşağı olan götürülür.  
 
11.2.3. Eynicinsli malların sövdələşmə qiyməti üsulu  
 
Eynicinsli malların sövdələşmə qiymətinə əsaslanın III üsulun mahiyyəti gətirilən malların gömrük 
dəyərinin təyini üçün bu mallarla eynicinsli olan mallara aid sövdələşmələrdəki qiymətin əsas götürülməsidir. 
Gömrük qanunvericiliyində eynicinsli mallar olaraq, bütün xassələri ilə eynicinsli olmasa da, ümumi 
xüsusiyyətlərə malik olan, tərkibi oxşar komponentlərdən ibarət olub dəyərləndirilən mallarla eyni funksiyaları 
yerinə yetirən və kommersiya nöqteyi-nəzərindən qarşılıqla əvəz edilə bilən mallar nəzərdə tutulur (GT 
haqqında qanun, 20-ci maddə). 
Beləliklə, malların eynicinsli olmasını müəyyən edən əsas meyarlar aşağıdakılardır:  
1) texniki (oxşar xassə və komponentlərə malik olması);  
2) funksional (eyni funksiyalar yerinə yetirmələri);  
3) ticari (ticarətdə qarşılıqlı əvəzedilə bilən olmaları).  
Təcrübədə malların eynicinsliyinin təyini üçün aşağıdakı göstəricilərdən istifadə olunur:  
- keyfiyyət, əmtəə nişanı və bazardakı reputasiyası;  
- mənşə ölkəsi;  
- istehsalçısı.  
Misal üçün, iki müxtəlif mal eyni keyfiyyətə malikdir, eyni standartlara cavab verir, bazarda eyni 
reputasiyaya malikdir və eyni funksiya yerinə yetirirlər, amma müxtəlif ticarət markaları var. Ticarət markasının 
fərqliliyi ona gətirir ki, bu malları eyni (identik) qəbul etməyə, 2-ci üsulu tətbiq etməyə imkan vermir, amma 
onlar eynicinsli hesab edilir və 3-cü üsul tətbiq edilir.  
116 
 
İdentik mallarda olduğu kimi, qiymətləndirilən mallarla eyni ölkədə istehsal olunmayan mallar 
eynicinsli hesab edilə bilməz. Bundan başqa, digər, yəni həmin malın bilavasitə istehsalçısı olmayan şəxslər 
tərəfindən istehsal olunan mallar o zaman eynicinsli hesab edilə və 3-cü üsul tətbiq edilə bilər ki, bilavasitə 
istehsalçının eynicinsli mallar istehsal etdiyi bəlli olmasın. 3-cü üsuldan istifadə zamanı da gömrük tarifi 
haqqında qanunun 19-cu maddəsinin 2-4-cü bəndlərindəki qaydalar tətbiq edilir.  
 
11.2.4. Dəyərin çıxılması üsulu  
 
Dəyərin çıxılmasına əsaslanan dördüncü üsul özündən əvvəlki üsulların tətbiq edilməsinin mümkün 
olmadığı hallarda tətbiq edilir (“GT haqqında” qanun, 21-ci maddə). 
Məsələn: birinci üsulda baxılan sövdələşmə qarşılıqlı asılılığı olan şəxslər arasında bağlanmış və bu 
asılılıq malın qiymətinə təsir etmişdir, lakin bu təsirin dəyər kəmiyyətini aşkar etmək mümkün olmamışdırsa; 
ikinci üsulda gömrük orqanı və deklarant baxılan identik mallara aid məlumat kifayət qədər məlumat yoxdursa; 
dördüncü - dəyərin çıxılması üsülundan istifadə edilir. Bu zaman ümdə şərt - qiymətləndirilən, identik və ya 
eynicinsli malların ilk vəziyyəti dəyişdirilmədən Azərbaycan Respublikası ərazisində satılması şərtidir.  
Beləliklə 4-cü üsul gətirilən malın idxalçı ölkənin daxili bazarında alqı-satqı əqdlərinə yönəlmişdir. Bu 
üsulun mahiyyəti ondan ibarətdir ki, gömrük dəyərinin təyin edilməsi üçün əsas olaraq gətirilən malların ilkin 
vəziyyəti dəyişilmədən daxili bazarda satıldığı qiymətlər götürülür. Bu halda gömrük dəyərinin hesablanma 
bazası kimi qiymətləndirilən malların gətirilmə anına yaxın müddətdə satıldığı böyük partiyalardakı mal 
vahidinin qiyməti götürülür. Eyni zamanda, alıcının satıcıdan asılı olmaması şərtinə riayət olunmalıdır.  
Qiymətləndirilən identik və ya eynicinsli malların daxili bazarda gətirilmə anındakı halda satılması 
faktları  yoxdursa, deklarantın xahişinə verilmiş mal vahidinin qiyməti götürülə bilər. Bu halda emal prosesində 
əlavə edilmiş dəyərin əsas dəyərdən çıxarılması belə emalın dəyəri barədə obyektiv və kəmiyyətcə müəyyən 
edilə biləcək məlumat əsasında aparılmalıdır.  
4-cü üsuldan istifadə edildikdə gömrük dəyərinin əsaslandırılması üçün məlumat mənbəyi kimi 
müqavilələri əvvəllər idxal edilmiş və ya dəyərləndirilmiş malların qiyməti barədə məlumatlardan, yaxud 
malların daxili bazarda iri partiyalarla satıldığı qiymətləri təsdiq edə biləcək digər sənədlər yararlı ola bilər.  
 
 
11.2.5. Dəyərin toplanması üsulu  
 
Dəyərin toplanmasına əsaslanan 5-ci üsuldan istifadə zamanı gömrük dəyərinin təyin edilməsi üçün 
baza olaraq malın aşağıdakı komponentin cəmlənməsi yolu ilə hesablanan qiyməti götürülür:  
1) materialların və qiymətləndirilən malın istehsalı ilə əlaqədar olan digər məsrəflərin dəyəri;  
2) ixracatçı ölkədən Azərbaycan malının satılması üçün səciyyəvi olan eyni növ mallara görə 
ümumi xərclər, o cümlədən, nəqliyyat, yükləmə-boşaltma, sərhədi keçənədək sığorta və s. xərclər;  
3) ixracatçının, adətən, Azərbaycana belə mal göndərməsinə görə əldə etdiyi gəlir.  
5-ci üsuldan istifadə edildikdə gömrük dəyər bəyannaməsində gömrük dəyərinin təyini üçün istifadə 
edilən məlumatların mənbəyi göstərilməlidir.  
5-ci üsulla gömrük dəyəri həm idxal ölkəsində əldə edilən məlumat, həm də dəyərləndirilən malların 
istehsal məsrəfləri barədə üçüncü ölkələrdən əldə edilən məlumatlar əsasında həyata keçirilir.  
Bu üsuldan istifadədə, adətən, istehsalçı gömrük orqanlarına lazım olan məlumatı təqdim edir. Yalnız 
istehsalçının təqdim etdiyi məlumat məsrəflərin hesablanması üçün əsas götürülə bilər. Bu məlumat ticarət 
hesablarına əsaslanmalı və malların istehsal edildiyi ölkədə tətbiq edilən uçot prinsiplərinə uyğun olmalıdır.  
İdxal ölkəsində həyata keçirilən elementlərin dəyəri yalnız bu xərclərin istehsalçı tərəfindən ödənildiyi 
həcmdə nəzərə alınmalıdır.  
Dəyərin toplanmasına əsaslanan üsulla gömrük dəyəri təyin edilərkən heç bir məsrəf iki dəfə hesablana 
bilməz. İxracatçının Azərbaycana mal göndərdiyinə görə əldə etdiyi gəlir, ixracatçının verdiyi məlumata əsasən 
də müəyyən edilə bilər. Gömrük orqanları bu məlumatı eyni sinfə və ya növə məxsus malların satışını 
səciyyələndirən digər məlumatlarla müqayisədə istifadə edirlər. Gətirilən malların tərkib elementlərinin 
dəyərlərinin cəmlənməsi ilə hesablanmış, dəyəri, GDB-2də 11-ci qrafada əsas etdirilir.  
 
11.2.6. Ehtiyat üsul  
 
Əvvəlki 5 üsul gömrük dəyərini təyin etməyə imkan vermirsə axırıncı - altıncı üsuldan istifadə olunur. 
Bu üsul ehtiyat üsul adlandırılır və qiymətləndirilən malların gömrük dəyərinin dünya təcrübəsi nəzərə 
alınmaqla təyin edilməsinə əsaslanır. Baxmayaraq ki, 6-cı üsul köməkçi üsuldur və müstəsna hallarda tətbiq 
edilməlidir, təcrübə göstərir ki, bu üsul 2-5-ci üsullardan daha çox istifadə olunur. Bir çox hallarda yerli gömrük 
117 
 
orqanları eyni və eynicinsli mallar, xarici istehsalçının istehsal və satış məsrəfləri barədə kifayət qədər 
məlumata malik olmurlar.  
Diqqət edilməlidir ki, 6-cı üsulla gömrük dəyərinin təyin edilməsində istifadə edilən ilkin qiymət 
göstəricilərinə başlıca tələb onların konkretliyi və ya ünvanlı olmasıdır. Yəni qiymət konkret mala uyğun olmalı 
və ümumi məlumat çətinlik çəkmədən və birmənalı şəkildə eyniləşdirilməyə imkan verməlidir (malın ticari adı, 
təvsiri, istehsalçı barədə məlumat, material, texniki parametrlər və s.). 
Əvvəlki 5 üsulda gömrük dəyərinin təyini üçün istifadə olunan bazarların təsviri verilmişdir. Bununla 
bərabər elə hallar olur ki, qiymətləndirmə variantlarından heç biri əsas baza kimi götürülə bilmir.  
Ümumi şəkildə bu hallar aşağıdakılardır:  
- müvəqqəti idxal;  
- birinci üsulun tətbiq oluna bilmədiyi barter əməliyyatları;  
- icarə müqaviləsi və muzdlu xidməti nəzərdə tutan bağlaşmalar;  
- təmir və ya forması dəyişildikdən sonra təkrar idxal edilən mallar;  
- nadir məhsullar və incəsənət əsərləri;  
- identik və eynicinsli malların gətirilmədiyi hallar;  
- idxal ölkəsində malların təkrar satılmaması;  
- istehsalçının nəmalum olması və ya tələb olunan məlumatı təqdim etməməsi. 
Bu hallar üçün 6-cı üsul yeganə vasitə olur. Gömrük tarifi haqqında qanunun 23-cü maddəsi bu üsulla 
dünya təcrübəsindən istifadəni nəzərdə tutur. Nəzərə alsaq ki, dünya təcrübəsi dedikdə bilavasitə QATT/ÜTT-
nin gömrük dəyəri barədə Sazişi başa düşülür, bu anda Sazişin VII maddəsinin əhəmiyyəti bir daha aydın olur.  
6-cı üsul malın gömrük dəyərinin müəyyən edilməsində xüsusi vəsiqə müəyyən etmir, amma bu üsul 
çərçivəsində qiymətləndirmədə bir sıra prinsiplərin nəzərə alınmasını tələb edir.  
Baş Sazişin və VII maddənin 6-cı üsulda nəzərə alınması prinsiplərinə aşağıdakıları aid etmək 
olar:  
- qiymətin maksimum dərəcədə gətirilən malların dəyərinə əsaslanması, faktiki qiymətləndirməyə 
əsaslanan dəyərdən istifadə edilməsi;  
- qiymətin unifikasiyalaşdırılması, gömrük qiymətləndirilməsinin eyni üsulla aparılması; 
- qiymətlərin həqiqi və neytral olması;  
- qiymətləndirmə meyarlarının sadəliyi və ayrı məqsəd güdməməsi;  
- ticarət təcrübəsinə uyğunluq, yad üsullardan istifadə edilməməsi;  
- yaxın ekvivalent (alternativ) dəyərlərdən istifadə edilməsi; 
- yerli və məchul qiymətlərdən istifadə edilməməsi.  
Gömrük tarifi haqqında qanunun 23-cü maddəsinin 2-ci hissəsində gömrük dəyərinin təyinində 
istifadəsinə yol verilməyən qiymətlər göstərilir:  
- malın daxili bazardakı qiyməti;  
- daxili bazardakı Azərbaycan mənşəli malın qiyməti;  
- ixrac edən ölkənin üçüncü ölkələrə göndərdiyi malların qiyməti;  
- malın kortəbii müəyyən edilmiş və ya dəqiqləşdirilməmiş qiyməti.  
Axırıncı bəndin dəqiqləşdirilməyə ehtiyacı var. Belə ki, gömrük dəyərinin təyini üçün əsas olaraq 
kortəbii müəyyən edilmiş və ya dəqiqləşdirilməmiş qiymətin götürülməsi ona görə baş verir ki, 
qiymətləndirilmə üçün götürülən mal analoqu konkretləşdirilmir. Buna görə də 6-cı üsulla gömrük dəyərinin 
edilməsində orta qiymətlərdən istifadə etmək olmaz. 6-cı üsul sənədli təsdiqə də digər üsullardan çevik yanaşır.  
 
 
118 
 
Mövzu 12.  
Valyuta nəzarəti  
 
Mövcud qanunvericilikdə rezident və qeyri-rezidentlərin valyuta hüquqi-münasibətlərini, valyuta 
məhdudiyyətlərini reqlamentləşdirən normativ bazanın olması valyuta əməliyyatlarının həyata keçirilməsi 
zamanı bu qanunvericiliyə əməl edilməsinə nəzarət məqsədilə şəraitin yaradılması üçün inzibati idarəetmə 
mexanizmini şərtləndirir. Qeyd etmək lazımdır ki, valyuta nəzarəti valyuta tənzimlənməsi sisteminin bütövlükdə 
üstqürumu olmaqla bərabər, cəmiyyətin müəyyən inkişaf mərhələlərində qarşıda duran konkret məsələləri həll 
edir.  
Valyuta nəzarətinin məqsədi valyuta əməliyyatlarında valyuta qanunvericiliyinə riayət olunmasının 
təmin edilməsidir.  
Valyuta nəzarətinin əsas istiqamətləri aşağıdakılardır:  
- aparılan valyuta əməliyyatlarının qüvvədə olan qanunvericiliyə uyğun olması və tələb olunan 
icazələrin alınması;  
- rezidentlərin dövlət qarşısındakı öhdəliklərinin, həmçinin əldə olunan xarici valyutanın daxili 
valyuta bazarında satılması öhdəliyinin yerinə yetirilməsinin yoxlanılması;  
- xarici valyutada ödənişlərin qanuni və əsaslı olduğunun yoxlanması;  
- valyuta əməliyyatları üzrə hesabatların tam və obyektiv olduğunun yoxlanması.  
Beynəlxalq təcrübə göstərir ki, xarici iqtisadi fəaliyyətlə bağlı əməliyyatlara səmərəli valyuta nəzarəti 
yalnız bu işdə gömrük orqanlarının fəal iştirakı ilə mümkündür. Belə ki, malların gömrük sərhədindən qanuni 
keçirilmə faktı və onun şərtləri, həmçinin xarici ticarət müqavilələrində öz əksini tapmış digər məsələlər gömrük 
nəzarəti və gömrük rəsmiləşdirilməsinin gedişində aşkarlanır. Gömrük rəsmiləşdirilməsi zamanı valyuta 
nəzarətinin hərtərəfli və səmərəli həyata keçirilməsi üçün şərait yaranmış olur.  
Gömrük orqanlarına valyuta nəzarəti həyata keçirmək hüququ verilməklə qanunvericilik aktı 
səviyyəsində valyuta nəzarəti orqanının səlahiyyəti konkretləşdirilmiş olur. Gömrük sərhədindən keçirilən 
valyuta və valyuta qiymətlilərinə (milli valyutada qiymətli kağızlar və digər valyuta sərvətləri) nəzarət 
funksiyası ənənəvi xarakterli olub, əvvəllər də gömrük orqanlarının əsas funksiyalarına aid idi. Valyuta 
qiymətlilərinə mülkiyyət hüququnun keçməsi əməliyyatlarına nəzarət funksiyasının gömrük sisteminə həvalə 
edilməsi prinsipcə yeni məsələdir və bu nəzarətin səmərəliliyinin artırılması məqsədini güdür.  
Məsələnin belə qoyuluşu gömrük sisteminin maraq dairəsini genişləndirmək, gömrük və valyuta 
qanunvericiliyi sahələrini uzlaşdırmağa, həmçinin onun həllində gömrük sisteminin təşkilati və texniki 
imkanlarından istifadə etməyə şərait yaratdı. Nəticədə bu üstünlüklər xarici ticarət fəaliyyəti əməliyyatlarına 
nəzarətin təşkilində özünü göstərdi.  
Dövlət Gömrük Komitəsinin 9 sentyabr 1998-ci il tarixli 049 saylı əmri ilə “Azərbaycan 
Respublikası ərazisindən ixrac edilən malların müqabilində valyuta vəsaitlərinin ödənişinə nəzarət 
barədə” Təlimat təsdiq edilmiş və Azərbaycan Respublikası Ədliyyə Nazirliyində 17.09.1998-ci ildə qeydə 
alınmışdır (Qeydiyyat N 129). 
İxrac edilən malların müqabilində valyuta vəsaitlərinin ödənişinə nəzarət bir neçə mərhələdə həyata 
keçirilir.  
1. İlkin nəzarət:  
- YGB-nin düzgün doldurulmasına və göstərilən məlumatların dəqiqliyinə nəzarət;  
- həyata keçirilən sövdələşmənin qanunvericiliyə uyğunluğuna nəzarət;  
- hesabatların formalaşdırılması və DGK-ya təqdim edilməsi;  
2. Məlumat - analitik nəzarət:  
- gömrük orqanlarından alınan məlumatların yoxlanılması;  
- valyuta nəzarəti, uçot kartoçkasının doldurulması və əqd üzrə hesablaşmaları aparan müvəkkil 
banklara göndərilməsi;  
- bank tərəfindən rəsmiləşdirilən uçot kartoçkalarının alınması və istifadəsi (analizi);  
- valyuta köçürülməsi üzrə müəyyən edilmiş qaydaları pozanların müəyyən edilməsi. 
3. Bitkin sənədli nəzarət:  
- valyutanın köçürülməsində mümkün ola biləcək çatışmazlıqları fakt  üzrə məqsədli yoxlama;  
- Gömrük Məcəlləsi ilə müəyyən edilmiş sanksiyaların tətbiqi.  
Belə nəzarət sistemi imkan verir ki, hər bir valyuta əməliyyatının qanunvericiliyə uyğun olmasına 
nəzarət edilsin, qaytarılmamış valyuta qazancının həcmi qiymətləndirilə bilsin, ödənişin şərtləri qaydaya 
salınsın, gömrük orqanlarının və bankların operativ məlumat mübadiləsi təmin edilsin, valyuta nəzarəti 
məqsədləri üçün bank və gömrük orqanlarının imkanlarından maksimum istifadə edilsin.  
İxrac əməliyyatlarında valyuta ödənişlərinə nəzarət Dövlət Gömrük Komitəsinin 9 sentyabr 1998-ci il 
tarixli 049 saylı Əmri ilə təsdiq edilmiş və 11 fevral 1999-cu il tarixli 009 saylı əmri ilə dəqiqləşdirilmiş 
119 
 
Təlimatla müəyyən edilən “İxrac əməliyyatlarında valyuta ödənişlərinə nəzarətin texnoloji sxemi”nə uyğun 
olaraq həyata keçirilir.  
İlkin nəzarət. İlkin nəzarət ixrac əməliyyatının gömrük rəsmiləşdirilməsi zamanı aparılır. Bu zaman 
ixracatçı tərəfindən təqdim olunan aidiyyatı sənədlərin tamlığı və düzgünlüyü gömrük rəsmiləşdirilməsini 
aparan müvafiq şöbə (Yük şöbəsi) tərəfindən yoxlanılır.  
Konsiqnasiya  yolu ilə ixrac əməliyyatları xarici şəxslərlə bağlanmış müqavilələrə əsasən respublika 
hüdudlarından kənarda satışı gömrük orqanlarında bəyan edildiyi gündən etibarən 180 günə qədər müəyyən 
olunmaqla malların ixracını nəzərdə tutur. Satışdan əldə edilən vəsaitlər, mallar satıldıqca 10 bank günündən 
gec olmayaraq ixracatçının ona xidmət göstərən müvəkkil bankdakı valyuta hesabına daxil olmalıdır. 
Konsiqnasiya ticarəti üçün ayrılan müddətdə mallar satılmadığı təqdirdə, 30 gün ərzində həmin mallar 
Azərbaycan Respublikasına qaytarılmalıdır.  
Dövlət müəssisəsi olmayan ixracatçılar tərəfindən malların konsiqnasiya yolu ilə ixracı gömrük 
orqanlarında bəyan edilməklə aparılır. Bu zaman respublikanın dövlət müəssisələrində istehsal olunmuş 
malların dəyəri, istehsalçıya tam ödənildikdən sonra ixrac oluna bilər.  
Konsiqnasiya yolu ilə ixrac əməliyyatlarının rəsmiləşdirilməsində gömrük orqanları tərəfindən tələb 
olunan sənədlər aşağıdakılardır:  
1) xarici tərəflə bağlanmış müqavilə (ixracatçı dövlət müəssisəsi olduğu halda İqtisadi İnkişaf 
Nazirliyində qeydiyyatdan keçirilməklə; digər ixracatçılar tərəfindən isə gömrük orqanlarında bəyan 
edilməklə);  
2) ixrac olunan malın mənşə sertifikatı;  
3) istehsalçı ilə ixracatçı arasında bağlanmış müqavilə (ixracatçı qeyri-dövlət müəssisəsi olduqda);  
4) ixrac olunan mal dövlət müəssisəsində istehsal edilmişdirsə, ixracatçı qeyri-dövlət müəssisəsi 
olduğu halda onun dəyərinin istehsalçıya tam ödənilməsini təsdiq edən müvafiq bank sənədi;  
5) konsiqnasiya müqaviləsində nəzərdə tutulan valyuta vəsaitinin vaxtında köçürüləcəyinə və 
yaxud mal satılmadığı halda həmin malın geri qaytarılmasının “Zəmanət öhdəliyi”. 
6) Uçot kartoçkası (UK);  
7) Deklarant tərəfindən tərtib olunmuş Yük Gömrük Bəyannaməsi;  
Barter əməliyyatları, dəyəri ödənilmədən ekvivalent məbləğdə qarşılıqlı mal (xidmət və əqli 
mülkiyyət) mübadiləsini nəzərdə tutur.  
Barter əməliyyatlarında ekvivalent məbləğdə malların göndərilməsi və alınması müddəti 90 günədək 
müəyyən olunur. Ekvivalent məbləğdə qarşılıqlı mal mübadiləsi bu müddətdə başa çatmadığı təqdirdə, 
hesablaşma müqavilədə göstərilən valyuta ilə 10 bank günü ərzində yerinə yetirilməli və vəsait ixracatçının 
müvəkkil bankdakı valyuta hesabına köçürülməlidir.  
Dövlət müəssisələri və Nizamnamə fondunda dövlətin pay haqqı 50 %-dən yuxarı olan müəssisələr 
tərəfindən bağlanmış barter müqavilələri İqtisadi İnkişaf Nazirliyində qeydiyyatdan keçirilməklə, digər 
müəssisələr tərəfindən bağlanmış barter müqavilələri isə, gömrük orqanlarında bəyan edilməklə həyata keçirilir.  
Barter əməliyyatları üzrə ixrac edilən malları Yük Gömrük Bəyannamələrinin bir nüsxəsi mal bəyan 
olunduğu tarixdən etibarən 7 gün ərzində gömrük orqanları tərəfindən müvəkkil banklara və İqtisadi İnkişaf 
Nazirliyinə göndərilir.  
Malların barter (mübadilə) yolu ilə ixracı zamanı gömrük orqanları tərəfindən tələb olunan sənədlər 
aşağıdakılardır:  
1) istehsalçı ilə ixracatçı arasında bağlanmış müqavilə (ixracatçı qeyri-dövlət müəssisəsi olduqda);  
2) ixrac olunan mal dövlət müəssisəsində istehsal edilmişdirsə, ixracatçı qeyri-dövlət müəssisəsi 
olduğu halda onun dəyərinin istehsalçıya tam ödənilməsini təsdiq edən müvafiq bank sənədi;  
3) xarici tərəflə bağlanmış barter müqaviləsi (ixracatçı dövlət müəssisəsi olduqda İqtisadi İnkişaf 
Nazirliyində qeydiyyatdan keçirilmiş);  
4) ixrac olunan malın mənşə sertifikatı;  
5) ekvivalent məbləğdə malların vaxtında Azərbaycan Respublikasına gətiriləcəyi və yaxud 
valyuta vəsaitinin ixracatçının müvəkkil bankdakı valyuta hesabına köçürəcəyi barədə zəmanət öhdəliyi;  
6) Uçot kartoçkası (UK).  
7) Deklarant tərəfindən tərtib olunmuş Yük Gömrük Bəyannaməsi.  
Kreditə ixrac əməliyyatları, faktiki mal (xidmət və əqli mülkiyyət) ixracından sonra haqqı müəyyən 
şərtlərlə və hər hansı müddət ərzində ödənilən malların ixracını nəzərdə tutur.  
Dövlət müəssisələri və Nizamnamə fondunda dövlətin pay haqqı 50 %-dən yuxarı olan müəssisələr 
tərəfindən malların (xidmət və əqli mülkiyyətin) kreditə ixracı üzrə bağlanmış müqavilələr İqtisadi İnkişaf 
Nazirliyində qeydiyyatdan keçirilməklə aparılır.  
120 
 
Digər ixracatçılar tərəfindən malların kreditə ixracı isə, gömrük orqanlarında bəyan edilməklə həyata 
keçirilir. Bu zaman respublikanın dövlət müəssisələrində istehsal olunmuş malların dəyəri istehsalçıya tam 
ödənildikdən sonra ixrac oluna bilər.  
Kreditə ixrac əməliyyatlarında gömrük orqanları tərəfindən tələb olunan sənədlər:  
1) istehsalçı ilə ixracatçı arasında bağlanmış müqavilə (ixracatçı qeyri-dövlət müəssisəsi olduqda);  
2) ixrac olunan mal dövlət müəssisəsində istehsal edilmişdirsə, ixracatçı qeyri-dövlət müəssisəsi 
olduğu halda onun dəyərinin istehsalçıya tam ödənilməsini təsdiq edən müvafiq bank sənədi;  
3) xarici tərəflə bağlanmış müqavilə (kreditə ixrac əməliyyatları dövlət müəssisələri tərəfindən 
həyata keçirildikdə İqtisadi İnkişaf Nazirliyində qeydiyyatdan keçirilməklə);  
4) malın mənşə sertifikatı;  
5) valyuta vəsaitlərinin köçürülməsinə zəmanət öhdəliyi;  
6) Uçot kartoçkası (UK);  
7) Deklarant tərəfindən tərtib olunmuş Yük Gömrük Bəyannaməsi;  
Müvəqqəti ixrac əməliyyatları, xarici ölkələrdə xidmət göstərilməsi, lizinq əməliyyatlarının aparılması, 
sərgilərdə, yarmarkalarda iştirak və s. üçün malların yenidən işlənməsi (dəyişdirilmədən) Azərbaycan 
Respublikasına qaytarılması şərtilə ixracını nəzərdə tutur.  
Dövlət müəssisələri tərəfindən müvəqqəti olaraq göndərilmiş mallar üzrə bağlanmış müqavilələrdə 
nəzərdə tutulmuş müddət bitdiyi gündən həmin mallar 30 gün ərzində Azərbaycan Respublikasına 
qaytarılmalıdır. Bu mallar İqtisadi İnkişaf Nazirliyinin icazəsi ilə istifadə olunduğu ölkələrdə satıla bilər. 
Valyuta vəsaiti mallar satıldığı gündən 10 gün müddətində ixracatçının Azərbaycan Respublikasında müvəkkil 
bankdakı hesabına daxil edilməlidir; 
- Dövlət müəssisəsi olmayan ixracatçılar tərəfindən isə, müvəqqəti ixrac olunmuş mallar bu Təlimata və 
Azərbaycan Respublikasının digər qanunvericilik aktlarına uyğun olaraq müvafiq gömrük rüsumları 
ödənilməklə istifadə olunduğu ölkələrdə satıla bilər. Bu halda valyuta vəsaitləri mallar satıldığı gündən 10 gün 
müddətində ixracatçının Azərbaycan Respublikasında müvəkkil bankdakı hesabına daxil edilməlidir. Başqa 
halda, həmin mallar bağlanmış müqavilələrdə nəzərdə tutulmuş müddət bitdiyi gündən 30 gün ərzində 
Azərbaycan Respublikasına qaytarılmalıdır.  
Müvəqqəti ixrac əməliyyatları rəsmiləşdirilərkən gömrük orqanları tərəfindən aşağıdakı sənədlər tələb 
olunur:  
1) istehsalçı ilə ixracatçı arasında bağlanmış müqavilə (ixracatçı qeyri-dövlət müəssisəsi olduqda);  
2) ixrac olunan mal dövlət müəssisəsində istehsal edilmişdirsə, ixracatçı qeyri-dövlət müəssisəsi 
olduğu halda onun dəyərinin istehsalçıya tam ödənilməsini təsdiq edən müvafiq bank sənədi;  
3) xarici tərəflə bağlanmış müqavilə (ixracatçı dövlət müəssisəsi olduğu halda İqtisadi İnkişaf 
Nazirliyində qeydiyyatdan keçirilməklə);  
4) müvəqqəti ixrac olunan malın mənşə sertifikatı;  
5) müqavilə şərtlərinə uyğun olaraq müvəqqəti ixrac olunan malların geriyə qaytarılacağı barədə 
zəmanət öhdəliyi;  
6) Uçot kartoçkası (UK);  
7) Deklarant tərəfindən tərtib olunmuş Yük Gömrük Bəyannaməsi.  
Sonuncu (sənədli) nəzarət-gömrük rəsmiləşdirilməsi başa çatdıqdan sonra aparılır.  
Gömrük orqanının yük şöbəsinə ixracatçı tərəfindən təqdim olunan sənədlər rəsmiləşdirilərək Maliyyə - 
Tarif şöbəsinə verilir və aşağıdakılar yerinə yetirilir:  
1) hər bir ixrac əməliyyatı üzrə sənəd toplusu (dosye) açılır, ixracatçının ərizəsi ilə birlikdə ərizədə 
göstərilən sənədlərin surətləri və Təlimatın 2-ci bəndindəki müvafiq ixrac rejiminə uyğun tələb olunan sənədlər 
əlavə edilir;  
2) Uçot kartoçkasındakı məlumatların düzgünlüyü yoxlanılmaqla təqdim olunan YGB məlumatları ilə 
üzləşdirilir;  
3) Uçot kartoçkası tərtib olunmaqla, gələcəkdə valyuta vəsaitlərinin daxil olacağının və ya malın geri 
qaytarılacağının son müddəti təyin olunur;  
4) Uçot kartoçkasına qeydiyyat nömrəsi verilməklə, Uçot kartoçkalarının reyestrinə salınır və onun 
surəti isə DGK-nın  Maliyyə-Tarif və Valyuta Nəzarəti Baş İdarəsinə göndərilir;  
5) göndərilmiş malların müqabilində ödəniş vaxtının bitməsi barədə ixracatçıya və DGK Valyuta 
Nəzarəti şöbəsinə bildiriş göndərilir;  
6) valyuta vəsaitlərinin daxil olması barədə müvəkkil bank tərəfindən təsdiq edilmiş Uçot kartoçkası (A 
2 bölməsi) və ya malların geri qaytarılması barədə deklarant tərəfindən tərtib edilmiş idxal YGB ixracatçı 
tərəfindən gömrük orqanına təqdim edildiyi təqdirdə UK nəzarətdən çıxarılır;  
7) valyuta vəsaitlərinin vaxtında mədaxil olmaması və ya malların geriyə qaytarılması müddətinin başa 
çatması ilə əlaqədar (Fors-major baş verdiyi və yaxud ixracatçı tərəfindən ixrac müqavilələrinə müvafiq olaraq 
121 
 
nəzərdə tutulan arbitraj proseduralarının yerinə yetirilməsi halları istisna olmaqla) gömrük orqanı (Maliyyə-tarif 
şöbəsi) mövcud qaydada araşdırma aparır, protokol tərtib edir və toplanmış materialları gömrük orqanının 
müvafiq (Qaçaqmalçılıq və gömrük qaydalarının pozulması ilə mübarizə) şöbəsinə təqdim edir. Aidiyyəti üzrə 
bu işi icra edən şöbə təhqiqat aparmaqla, eyni zamanda qərar qəbul edir, həmçinin təlimatın 2 saylı əlavəsinin 
“V” bölməsinə uyğun olaraq ixracatçıya qarşı Gömrük Məcəlləsinin müvafiq maddəsinə əsasən sanksiya tətbiq 
edir və bu barədə Dövlət Gömrük Komitəsinin MT və VN Baş idarəsinə məlumat verir.  
İxracatçılar tərəfindən ixrac olunan (sövdələşmə xüsusiyyəti 21 və 41), malların (xidmət və əqli 
mülkiyyətin) Azərbaycan Respublikası ərazisindən çıxarılması gömrük orqanları tərəfindən yalnız onların 
haqqının qabaqcadan ödənildiyi və yaxud geri çağırılmayan akkreditiv açılması müvəkkil banklar tərəfindən 
“Uçot kartoçkası”nın “A 1” və “A 2” bölmələrində qeyd edilməklə təsdiq olunduqdan sonra həyata keçirilir.  
İxracatçılar tərəfindən aparılan ixrac əməliyyatlarının hesablaşmalar hissəsi, Azərbaycan Respublikası 
müvəkkil banklarının, malların gömrük sərhədindən çıxarılması isə gömrük orqanlarının nəzarəti altında həyata 
keçirilir.  
İxracatçılar, təlimatın tələblərinin pozulmasına görə Azərbaycan Respublikasının qanunvericiliyinə 
müvafiq olaraq, həmçinin, təlimata uyğun xarici valyuta vəsaitlərinin (və ya malların geriyə) respublikaya 
vaxtında və tam həcmdə köçürülməsini (gətirilməsini) mövcud qaydada təmin etmədikləri təqdirdə, Azərbaycan 
Respublikası Gömrük Məcəlləsinə uyğun məsuliyyət daşıyırlar.  
“Azərbaycan Respublikası İnzibati Xətalar” Məcəlləsinin 262-ci maddəsinə görə, xarici valyuta 
vəsaitlərinin xaricdən qaytarılmaması inzibati xətanın bilavasitə obyekti olan malların və nəqliyyat vasitələrinin 
dəyərinin 5 %-dən 50 %-dək miqdarda cərimə edilir.  
Azərbaycan Respublikası Nazirlər Kabinetinin 10 aprel 2002-ci il tarixindən qüvvəyə minmiş «Fiziki 
şəxslər tərəfindən valyuta sərvətlərinin Azərbaycan Respublikasına gətirilməsi və Azərbaycan 
Respublikasından çıxarılması» QAYDALARI  «Valyuta tənzimi haqqında» Azərbaycan Respublikası 
Qanununa əlavələr və dəyişikliklər edilməsi barədə» Azərbaycan Respublikası Qanununa, Azərbaycan 
Respublikasının Gömrük Məcəlləsinə müvafiq olaraq hazırlanmış və fiziki şəxslər tərəfindən valyuta 
sərvətlərinin Azərbaycan Respublikasına nağd gətirilməsi və Azərbaycan Respublikasından nağd çıxarılması 
qaydalarını müəyyən edir. 
 Rezidentlər valyuta sərvətlərini gömrük orqanlarında bəyan etməklə məhdudiyyət qoyulmadan 
Azərbaycan Respublikasına nağd şəkildə gətirə bilərlər. Rezidentlər tərəfindən Azərbaycan Respublikası 
ərazisinə gətirilmiş valyuta sərvətlərinin məbləği 10.000 (on min) ABŞ dolları ekvivalentinədək olduqda onların 
gətirilməsi gömrük orqanları tərəfindən «Sərnişin gömrük bəyannaməsi»  ilə, 10.000 (on min) ABŞ dolları 
ekvivalentindən yuxarı məbləğdə olduqda isə «Sərnişin gömrük bəyannaməsi» və «Gömrük vəsiqəsi» (GA – 5 
№-li forma ) ilə rəsmiləşdirilir.  
  Rezidentlər Azərbaycan Respublikasına əvvəllər nağd şəkildə gətirilmiş valyuta sərvətlərindən 50.000 
(əlli min) ABŞ dolları ekvivalentinədək məbləği gömrük orqanlarında bəyan etməklə Azərbaycan 
Respublikasından nağd şəkildə çıxara bilərlər. Rezidentlər tərəfindən Azərbaycan Respublikasına əvvəllər nağd 
şəkildə gətirilmiş valyuta sərvətləri ölkə ərazisindən nağd çıxarılarkən gömrük orqanlarına «Sərnişin gömrük 
bəyannaməsi» (nağd gətirilmiş valyuta sərvətlərinin məbləği 10.000 (on min) ABŞ dolları ekvivalentinədək 
olduqda) və «Sərnişin gömrük bəyannaməsi» və «Gömrük vəsiqəsi» (nağd gətirilmiş valyuta sərvətlərinin 
məbləği 10.000 (on min) ABŞ dolları ekvivalentindən çox olduqda) təqdim edilməlidir.  
  Rezidentlər Azərbaycan Respublikasına əvvəllər nağd şəkildə gətirilmiş 50.000 (əlli min) ABŞ dolları 
ekvivalentindən artıq məbləğdə valyuta sərvətlərini valyuta gətirilən ölkənin bank və ya digər kredit təşkilatı 
tərəfindən bu vəsaitlərin həmin rezidentə nağd verilməsini təsdiq edən arayışı təqdim etməklə Azərbaycan 
Respublikası Milli Bankının müəyyən etdiyi qaydada müvəkkil banklar vasitəsi ilə Azərbaycan 
Respublikasından kənara köçürə bilərlər. Rezidentlər əvvəllər Azərbaycan Respublikasına köçürülmüş valyuta 
sərvətlərindən yalnız 50.000 (əlli min) ABŞ dolları ekvivalentinədək məbləği müvəkkil banklar tərəfindən 
verilmiş «Azərbaycan Respublikasına əvvəllər köçürülmüş xarici valyuta sərvətlərinin verilməsi haqqında» 
bank arayışı əsasında, gömrük orqanlarında bəyan etməklə Azərbaycan Respublikasından nağd şəkildə çıxara 
bilərlər.  
 Rezidentlər tərəfindən adambaşına 10.000 (on min) ABŞ dolları ekvivalenti məbləğində valyuta 
sərvətləri (fond sərvətləri istisna olmaqla) sənəd təqdim edilmədən, gömrük orqanlarında bəyan edilməklə 
Azərbaycan Respublikasından nağd şəkildə çıxarıla bilər.  
  Xarici ölkələrə xidməti ezamiyyətə gedən rezidentlər, həmin şəxsləri ezamiyyətə göndərən təşkilatlara 
xidmət göstərən müvəkkil bankların təsdiqedici sənədlərində (ezamiyyə xərclərinin ödənilməsi barədə bank 
arayışı) göstərilən məbləğlərdə ezamiyyə və nümayəndəlik xərclərinin ödənilməsi üçün xarici valyuta 
sərvətlərini Azərbaycan Respublikasından nağd şəkildə çıxara bilər.  
  Qeyri-rezidentlər valyuta sərvətlərini gömrük orqanlarında bəyan etməklə məhdudiyyət qoyulmadan 
Azərbaycan Respublikasına nağd şəkildə gətirə bilərlər.  Qeyri-rezidentlər tərəfindən Azərbaycan Respublikası 
122 
 
ərazisinə gətirilmiş valyuta sərvətlərinin məbləği 10.000 (on min) ABŞ dolları ekvivalentinədək olduqda onların 
gətirilməsi gömrük orqanları tərəfindən «Sərnişin gömrük bəyannaməsi» ilə, 10.000 (on min) ABŞ dolları 
ekvivalentindən yuxarı məbləğdə olduqda isə «Sərnişin gömrük bəyannaməsi» və «Gömrük vəsiqəsi» (GA – 5 
№-li forma) ilə rəsmiləşdirilir.  
  Qeyri-rezidentlər Azərbaycan Respublikasına əvvəllər nağd şəkildə gətirilmiş valyuta sərvətlərindən 
50.000 (əlli min) ABŞ dolları ekvivalentinədək məbləği gömrük orqanlarında bəyan etməklə Azərbaycan 
Respublikasından nağd şəkildə çıxara bilərlər. Qeyri-rezidentlər tərəfindən Azərbaycan Respublikasına əvvəllər 
nağd şəkildə gətirilmiş valyuta sərvətləri ölkə ərazisindən nağd çıxarılarkən gömrük orqanlarına «Sərnişin 
gömrük bəyannaməsi» (nağd gətirilmiş valyuta sərvətlərinin məbləği 10.000 (on min) ABŞ dolları 
ekvivalentinədək olduqda) və «Sərnişin gömrük bəyannaməsi» və «Gömrük vəsiqəsi» (nağd gətirilmiş valyuta 
sərvətlərinin məbləği 10.000 (on min) ABŞ dolları ekvivalentindən çox olduqda) təqdim edilməlidir. Qeyri-
rezidentlər Azərbaycan Respublikasına əvvəllər nağd şəkildə gətirilmiş 50.000 (əlli min) ABŞ dolları 
ekvivalentindən artıq məbləğdə valyuta sərvətlərini valyuta gətirilən ölkənin bank və ya digər kredit təşkilatı 
tərəfindən bu vəsaitlərin həmin qeyri-rezidentə nağd verilməsini təsdiq edən arayış təqdim etməklə Azərbaycan 
Respublikası Milli Bankının müəyyən etdiyi qaydada müvəkkil banklar vasitəsi ilə Azərbaycan 
Respublikasından kənara köçürə bilərlər.  Qeyri-rezidentlər əvvəllər Azərbaycan Respublikasına köçürülmüş 
valyuta sərvətlərindən yalnız 50.000 (əlli min) ABŞ dolları ekvivalentinədək məbləği müvəkkil banklar 
tərəfindən verilmiş «Azərbaycan Respublikasına əvvəllər köçürülmüş xarici valyuta sərvətlərinin verilməsi 
haqqında» bank arayışı əsasında, gömrük orqanlarında bəyan etməklə Azərbaycan Respublikasından nağd 
şəkildə çıxara bilərlər. Qeyri-rezidentlər, onları ezamiyyətə göndərən təşkilatın təsdiqedici sənədlərində (ezam 
olunma barədə əmrdən çıxarış və ya ezamiyyə vəsiqəsi və ezamiyyə haqqının verilməsi barədə kassa məxaric 
orderinin qəbzi) göstərilən məbləğdə valyuta sərvətlərini Azərbaycan Respublikasından nağd şəkildə çıxara 
bilərlər.  
  Dövlət Gömrük Komitəsi Azərbaycan Respublikası ərazisinə gətirilən valyuta sərvətləri haqqında aylıq 
məlumatları növbəti ayın 20-dək, gömrük orqanları isə 50.000 (əlli min) ABŞ dolları ekvivalentindən artıq 
məbləğdə gətirilən valyuta sərvətləri barədə məlumatları 7 gün müddətində müəyyən olunmuş qaydada Milli 
Banka göndərir.  
123 
 
Mövzu 13.  
Gömrük işində qeyri-tarif tənzimlənməsi üsulları  
 
13.1. Qeyri-tarif məhdudiyyətlərinin təsnifatı  
Dünya təcrübəsində qeyri-tarif məhdudiyyətlərinə münasibət kifayət qədər ziddiyyətlidir. Ümümdünya 
Ticarət Təşkilatı rəsmi olaraq belə tədbirlərin ləğv edilməsi və müstəsna olaraq tarif üsullarından istifadə 
edilməsi məsələsini qoyur. Həmin təşkilata üzvlük ərəfəsində olan Azərbaycan Respublikası üçün bu tələblərə 
münasibət mühüm əhəmiyyət kəsb etməkdədir.  
Bununla bərabər tələblərin birmənalı şəkildə qəbulu digər məsələlərdə arzuolunmaz nəticələrə də gətirib 
çıxara bilər. Belə ki, Ümümdünya Ticarət Təşkilatının, Tarif və Ticarət üzrə Baş Sazişin (QATT) üzvü olan 
ölkələr xarici ticarətdə qeyri-tarif tənzimləmə metodlarından həm əvvəl, həm də indi istifadə etməkdədirlər. 
Bəzi qeyri-tarif məhdudiyyətlərinin aradan qaldırılması sadəcə olaraq qeyri-mümkündür. Belə ki, qeyri-tarif 
məhdudiyyətləri daxili iqtisadi siyasətin digər ölkələrlə iqtisadi əlaqələrinə təsirinin təcəssümü kimi çıxış edir. 
Bununla belə, beynəlxalq ticarət sistemi tərəfindən qanuniləşdirilmiş qeyri-tarif tənzimləmə tədbirləri, daha 
doğrusu xarici malların idxalının kəskin artımı ilə milli iqtisadiyyata vurulan zərərin qarşısının alınması məqsədi 
güdən müdafiə tədbirləri, həmçinin xarici ixracatçılar tərəfindən qeyri-sağlam rəqabətin qarşısının alınmasına 
yönəlmiş digər tədbirlər mövcuddur.  
İdxal əməliyyatlarında qeyri-tarif məhdudiyyətlər (QTM) - xarici malların daxili bazara nüfuz etməsinin 
qarşısını alan məhdudlaşdırma - qadağan xarakterli tədbirlər kompleksidir. Bu tədbirlərin məqsədi yalnız idxal 
edən ölkənin rəqabət qabiliyyətinin gücləndirilməsi deyil, həm də milli sənayenin müdafiəsi, əhalinin həyat və 
sağlamlığının, ətraf mühitin, əxlaqın, dinin və milli təhlükəsizliyin qorunmasıdır. Bundan başqa QTM ixrac 
əməliyyatlarında da istifadə edilir.  
Birbaşa və dolayısı yolla xarici ticarəti tənzimləyən tədbirlər, adətən, səkkiz qrupa bölünür: tarif, 
paratarif, qiymətlərə nəzarət, maliyyə, lisenziyalaşdırma, kəmiyyət nəzarəti, inhisarçı tədbirlər, texniki tədbirlər. 
ÜTT/QATT tövsiyələrinin yerinə yetirilməsi ilə əlaqədar olaraq hal-hazırda Azərbaycanda bu tədbirlərin 
əksəriyyəti tətbiq edilmir. Lakin güman edilir ki, milli istehsalın inkişafı naminə və ölkənin iqtisadi 
təhlükəsizliyinin təminatı ilə əlaqədar olaraq onların istifadə dairəsi genişləndiriləcəkdir. Qeyri-tarif 
tənzimlənməsi sisteminin öyrənilməsi bu baxımdan məqsədə uyğundur.  
Qeyri-tarif tədbirlərinin rəngarəng olmasına baxmayaraq onları iki böyük qrupa bölmək olar: iqtisadi və 
inzibati tədbirlər.  
İqtisadi QTM-ə aşağıdakılar aiddir:  
- xüsusi növ rüsumlar;  
- müxtəlif vergi və yığımlar;  
- idxal depozitləri;  
- valyuta tənzimlənməsi tədbirləri.  
 
İnzibati QTM daha çoxcəhətlidir:  
- embarqo (qadağa);  
- lisenziyalaşdırma və kvotalaşdırma;  
- ixracın məhdudlaşdırılması;  
- (inhisarçı) tədbirlər;  
- proteksionist məqsədlər üçün standart və texniki normalardan istifadə edilməsi;  
- əlavə gömrük sənədləri və əməliyyatları.  
İqtisadi məhdudiyyətlər bazar mexanizmi vasitəsi ilə təsir göstərərək idxal və ixrac mallarını 
bahalaşdırır, inzibati məhdudiyyətlər isə bazar münasibətlərindən başqa idxal mallarının daxil olmasını və ixrac 
mallarının xaricə çıxarılmasını məhdudlaşdırır.  
İqtisadi QTM tətbiq edildikdə istehlakçı öz seçimini özü müəyyən edir və daha bahalı idxal, yaxud ucuz 
milli mal alacağına qərar verir.  
İnzibati QTM tətbiq edildikdə dövlət faktik olaraq daxili bazarın əmtəə strukturunu müəyyən edir, yəni 
daxili bazarı həm idxalın təsirindən qoruyur, həm də çətin tapılan milli məhsulun çatışmazlığının qarşısını alır. 
Bu halda istehlakçı sərbəst əmtəə seçimindən məhrum olur. QTM əsas qruplarına bir az geniş nəzər salaq.  
A. Paratarif tədbirləri  
Paratarif tədbirləri gömrük sərhədindən keçirilən mallara tətbiq edilən elə ödəniş və yığımlara deyilir ki, 
gətirilən malın dəyərini gömrük rüsumundan əlavə olaraq artırır (ya müəyyən faiz, ya da mal vahidinə əmsal).  
Gömrük rüsumlarının və onunla bağlı olaraq fiskal gömrük gəlirlərinin aşağı düşməsi ilə dövlətin büdcə 
gəlirlərinin artırılmasında paratarif tədbirlərə meyl etməsi təbii olur. Ümumiyyətlə idxal olunan mallara sərhəd 
vergiqoymaları müxtəlif vergi və yığımlar onların ödənilməsinin sadələşdirilməsi və idxalçı ölkənin maliyyə 
124 
 
qurumlarının maraqlarının təmin edilməsi məqsədilə bilavasitə gömrük orqanları tərəfindən tutulur. Bu vergi və 
yığımları, adətən, idxalçı ödəyir, lakin alqı-satqı müqaviləsi tərtib edilərkən tərəfdaşlar tərəfindən nəzərə alınır.  
Paratarif tədbirlərə aşağıdakılar daxildir:  
1) gömrük əlavələri - ticarət-siyasi məqsədlərlə, büdcənin doldurulması, yaxud milli istehsalın 
müdafiəsi üçün tətbiq edilən əlavə vergi və rüsumlar;  
2) əlavə yığımlar - daxili analoqu olmayan, idxal mallarından gömrük rüsum və vergilərindən 
artıq (əlavə) tutulan ödənişlər. Onlar xarici ticarətlə bağlı fəaliyyətin müəyyən növlərinin 
maliyyələşdirilməsi üçün nəzərdə tutulur. Bunlara, adətən, xarici valyutanın köçürülməsinə qoyulan 
vergi, idxal lisenziyası üçün yığım, liman yığımları, statistik vergi, nəqliyyat vasitələrinə vergi aid edilir;  
3) daxili (bərabərləşdirici) vergi və yığımlar - milli mallardan idxal ölkəsində tutulan dolayı 
verigələrə ekvivalent olan vergi və yığımlar. Onlara ƏDV, aksiz, emissiya yığımları, məhsula görə vergi, 
sair inzibati yığımlar aid edilir. Bərabərləşdirici vergilərin və yığımların məqsədi xarici və milli eyni (və 
ya analoji) mallara bərabər vergi rejimi yaratmaqdır;  
4) diskretləşdirilmiş gömrük qiymətləndirilməsi - gömrük rüsum və yığımlarının hesablanması 
üçün gömrük dəyərinin inzibati yolla müəyyən edilməsi praktikası.  
B. Qiymətlər üzərində nəzarət tədbirləri  
Qiymətlər üzərində nəzarət tədbirləri daxili qiymətlərin stabilləşdirilməsi və ya səviyyəsinin 
saxlanılması məqsədi ilə, həmçinin xarici rəqiblərin əliəyri ticarət təcrübəsinin vura biləcəyi zərərin qarşısını 
almaq üçün tətbiq edilir.  
Belə tədbirlərə aşağıdakılar aiddir:  
1) qiymətlərin inzibati qaydada müəyyən edilməsi - idxalçı ölkənin hakimiyyət dairələri istehsalçı 
və istehlakçının daxili qiymətlərini nəzərə alaraq, qiymətlərin aşağı və yuxarı hüdudlarını müəyyən edir, 
yaxud bu qiymətləri dünya bazar qiymətləri ilə bağlayırlar. Rəsmi qiymətlərin müəyyən edilməsi, 
minimal idxal qiymətləri və ya idxalın baza qiymətləri üsulundan istifadə olunur.  
2) ixrac qiymətlərinin “könüllü” məhdudlaşdırılması - ixracatçının öz mallarının qiymətlərini 
müəyyən səviyyədən aşağı endirməməyi dəstəkləməyə razı olduğu məhdudlaşdırıcı bağlaşmalar;  
3) sürüşkən yığımlar - idxal edilən kənd təsərrüfatı və ərzaq mallarının idxal qiymətlərinin daxili 
qiymətlərlə eyni səviyyəyə gətirilməsi üçün nəzərdə tutulmuş əlavə ödənişlər.  
4) antidempinq tədbirlər - ixracatçıdan milli istehsalçılara vurulan zərərə görə kompensasiyanın 
tutulmasından ibarət olub, dempinq faktı və ondan irəli gələn ziyan aşkar edildikdə idxalatçı ölkənin 
müvafiq orqanı tərəfindən ixracatçının ticarət təcrübəsinin təhqiqatının yekunlarına görə tətbiq edilir. 
Antidempinq rüsumlar özünü doğrultmayan aşağı qiymətlərlə mal göndərişinin başlanğıcı anından 
tutulur. Antidempinq ittihamlarının təşəbbüsçüləri kimi konkret məhsulun milli istehsalçıları çıxış edir.  
5) Kompensasiya tədbirləri - əgər idxal olunan mallar subsidiyalaşdırılırsa və belə 
subsidiyalaşdırılma milli istehsala zərər vurduğunu təhqiqat təsdiq edirsə, əlavə maliyyə ödənişləri tətbiq 
edilir. Kompensasiya tədbirləri kompensasiya idxal rüsumları şəklində də ola bilər. Bundan başqa, çox 
zaman onlar qadağanedici hədlərə də çata bilir və hətta ixrac qiymətlərini artırmaqla da aşmaq olmur. 
 
 
C. Maliyyə tədbirləri  
Maliyyə tədbirlərinə - idxalçıların xarici valyutaya onlar üçün valyutanın qiymətlərinə, həmçinin ödəniş 
şərtlərinə müdaxiləsini tənzimləyən tədbirlər aid edilir. Bu tədbirlər idxalın dəyərini yüksəldə bilərlər. Bu 
kateqoriya QTM-ə aşağıdakılar aid edilir:  
1) idxalın dəyərinin, eləcə də idxal vergisinin qabaqcadan ödənilməsi. 
Buraya idxal depozitivlərinin, əvəzi ödənilən depozitlərin açılması, nağd ödəniş və gömrük 
rüsumlarının qabaqcadan ödənilməsi də daxildir;  
2) valyuta məzənnələri çoxluğu. 
Bu müxtəlif kateqoriyalı mallar üçün müxtəlif məzənnələrin müəyyən edildiyi dövlət 
tənzimlənməsi mexanizmidir. Rəsmi məzənnə, adətən, daha zəruri mallar üçün saxlanılır, digər mallar 
kommersiya məzənnəsi və ya xarici valyutanın hərraclar vasitəsi ilə alınması hesabına ödənilir.  
3) xarici valyuta yığılmasına rəsmi məhdudiyyətlər.  
Ölkə daxilində valyuta əməliyyatları aparılmasına müxtəlif icazə, viza və s. (onların qadağan 
edilməsi də daxil olmaqla) alınmasını nəzərdə tutur.  
4) ödənişə müddətin müəyyən edilməsi, və ödənişinin növbəliliyi.  
Bu tədbirlərlə dövlət malların göndərildiyi tarixdən idxal hesablamalarının bitməsinə qədər yol verilən 
minimal müddətləri müəyyən edir. Bu müddətlər adətən istehlak malları və sənaye xammalı üçün 90, 180 və ya 
360 gün, investisiya malları üçün 2-5 il müəyyən edilir.  
Ç. Kəmiyyət nəzarəti tədbirləri  
125 
 
Kəmiyyət nəzarəti tədbirləri ilk növbədə idxal-ixrac əməliyyatlarının kvotalaşdırılması və 
lisenziyalaşdırılması deməkdir. Kvotalaşdırma (fiziki həcm və dəyər üzrə) və lisenziyalaşdırma (müəyyən 
malların göndərilməsi və ya gətirilməsinə, bəzən də müəyyən ölkələrə, yaxud onlardan ticarətinə xüsusi 
icazənin alınması) idxal və ixracın ənənvi qeyri-tarif tənzimlənməsi üsullarıdır. Onların məqsədi hər hansı malın 
idxal və ya ixracını ümumilikdə, yaxud hər hansı ölkəyə məhdudlaşdırmaqdan ibarətdir. Bu tədbirlər, adətən, 
bir-biri ilə bağlıdır, çünki, lisenziyalaşdırma kvotanın fərdi idxalatçılara və ixracatçılara müəyyən həcm bitənə 
qədər lisenziya vermək yolu ilə bölüşdürülməsi mexanizmi kimi çıxış edir.  
Kəmiyyət nəzarəti tədbirləri vasitəsi ilə dövlət səviyyəsində iqtisadi, xarici ticarət və hətta siyasi 
xarakterli məsələlər həll edilir: ölkə daxilində analoji rəqabət edən malların istehsalçı və istehlakçısının 
müdafiəsi, daxili bazarın stabilliyinin dəstəklənməsi, valyuta ehtiyatlarına qənaət, digər ölkələrdən qarşılıqlı 
güzəştlərin əldə edilməsi və s.  
Bu qəbildən olan QTM daha geniş araşdırmağa çalışaq.  
1) Lisenziyalaşdırma - idxal və ixraca müvafiq hakimiyyət orqanlarının öz mülahizəsinə, yaxud 
hər hansı konkret meyarlara əsasən verdiyi xüsusi icazələrin (lisenziyaların) tətbiqidir. Beynəlxalq 
ticarətdə lisenziyalaşdırma rəngarəngliyi ilə seçilir. Lisenziyada idxal və ya ixracın həyata keçirilməsi 
qaydası da müəyyən edilə bilər. Lisenziyalaşdırma dünya təcrübəsində ticarətin arzuolunmaz həcmlərini 
müəyyən müddət ərzində məhdudlşdırıldığı zaman həyata keçirilən müvəqqəti tədbir kimi təfsir edilir.  
Xarici valyutadan səmərəli istifadə olunması zərurəti lisenziyalaşdırma üçün obyektiv əsas ola bilər. Bu 
yolla xarici ticarət və tədiyyə balanslarının tarazlanmasına nail olunur.  
Gömrük rüsumlarından istifadə edilmədikdə və ya onların təsiri səmərəsiz olduqda lisenziyalaşdırma 
zərurəti meydana çıxır. Bu iş həm qarşılıqlı güzəşt əldə edilməsi, həm də diskriminasiya məqsədi ilə görülə 
bilər. Onu da qeyd etmək lazımdır ki, lisenziyalaşdırma müvəqqəti tədbir hesab edildiyindən əvvəllər 
bağlanılmış dövlətlərarası ticarət sazişlərinə yenidən baxılmasını nəzərdə tutmur.  
2) Kvotalaşdırma - (“kvota” latınca “guot” sözündən götürülüb, mənası “nə qədər” deməkdir) fərdi, 
tarif, mövsümi, qlobal və digər faiz məhdudiyyətləri vasitəsi ilə idxalına icazə verilmiş malların fiziki həcm və 
ya dəyərinin maksimum hədlərini müəyyən edən kəmiyyət məhdudlaşdırılması tədbirləridir.  
Fərdi kvotalar - idxalına icazə verilmiş malların ümumi miqdarının mal göndərən ölkələr üzrə 
paylaşdırılmasını nəzərdə tutur. Tərtibat formasına görə belə kvotaları iki növə ayırırlar:  
Mütənasib kvotalar bütün kvotalar çərçivəsində keçən dövr (baza) ərzində idxalda hər ölkənin payına 
görə təyin olunur, ikitərəfli kvotalar bir tərəfin əks tərəfə ticarət-siyasi öhdəliklərinin qarşılığı olaraq verilir 
(bəzən ikitərəfli saziş bağlanır), seçmə kvotalar hər hansı bir ölkə və ya ölkələr qrupundan alınan malların digər 
regionlardan alınanlara nisbətən məhdudlaşdırılması məqsədi ilə verilir.  
Tarif kvotaları gömrük vergitutmasının daha əlverişli rejimində müəyyən həcmdə idxala icazə verir. Bu 
həcmdən artıq idxal üçün daha az əlverişli rejim (idxalın faktiki qadağanına qədər) tətbiq edilir.  
Mövsümü kvotalar ilin müəyyən fəsillərində ölkə daxilində istehsalın yüksək olduğu dövrlərdə (ən çox 
kənd təsərrüfatı məhsulları üçün) tətbiq edilir. İdxalın müəyyən vaxt dövrü nəzərə alınmadan 
məhdudlaşdırılması konkretləşdirilməmiş kvotalar adlanır.  
Qlobal kvotalar hər hansı malın müəyyən müddət ərzində və malgöndərən ölkələr arasında 
bölüşdürülmədən ümumi idxalının həcmini müəyyən edir. Belə yanaşma idxalçıya mal göndərən ölkəni seçmək 
azadlığı verir. 
Faiz kvotaları bəzi hallarda idxal kvotaları ixracın həcmindən faiz nisbətindən müəyyən edilir. Kvotalar, 
həmçinin, milli istehsalı stimullaşdırmaq məqsədi ilə bir malın daxili bazarda tədarük həcmindən faizlə də 
hesablana bilər.  
İdxalı səhiyyə, təhlükəsizlik, ətraf mühitin qorunması mülahizələrinə görə idxalı nəzarətdə olan mallara 
da belə kvotalar müəyyən edilə bilər.  
3) müəyyən bir malın idxalınının qadağa edilməsi tamamilə və istisna olmadan da tətbiq edilə 
bilər. Müvəqqəti və mövsümi qadağanlar qoyulması da mümkündür.  
Lisenziya verilməsinə imtina edilməsi (adətən, tədiyyə balansı mülahizələrinə görə) idxala faktiki 
qadağan kimi qiymətləndirilə  bilər. Bəzi hallarda ölkənin ticarət balansında böyük kəsiri olduğu dövlətlərdən 
idxala qadağa tətbiq edilə bilər.  
Müəyyən bir ölkədən idxal və ixraca (ümumilikdə xarici ticarətə) qadağa qoyula bilər ki, buna da 
embarqo deyilir. Bu hal məcburi tədbir olub beynəlxalq təcrübədə qəbul edilmişdir, prinsipial xüsusiyyətlərə 
malik olub açıq və gizli (örtülü) formalarda edilə bilər. Belə qadağanın açıq forması adətən BMT-nin qərarlarına 
əsaslanır və xarici ticarətin tamamilə kəsilməsini nəzərdə tutur. Məsələn, BMT tərəfindən İraqa qoyulan 
embarqo. 
Örtülü qadağanlara xarici gəmilərin daxili sulara buraxılmaması və ya ayrı-ayrı idxal mallarının ölkənin 
pərakəndə satış şəbəkəsinə buraxılmasını aid etmək olar.  
126 
 
4) İxracın məhdudlaşdırılması barədə sazişlər qarşılıqlı razılığın (kompromis) nəticəsi olub, 
ixracatçının ixrac həcmini “könüllü olaraq” idxalatçının məcburi tədbirlərini gözləmədən məhdudlaşdırmaq 
barədə razılığıdır.  
Belə sazişlər həm dövlətlər səviyyəsində, həm də ayrı-ayrı istehsal sahələri səviyyəsində bağlana bilər. 
Bu tipli sazişlər həm ikitərəfli, həm də çoxtərəfli sazişlər ola bilər.  
D. Monopolist (inhisarçı) tədbirlər  
Monopolist tədbirlər dedikdə təsərrüfat subyektlərinin müəyyən qrupuna müstəsna hüquqlar verən 
tədbirlər nəzərdə tutulur. Monopoliya, adətən, idxalın ixraca münasibətini nəzarətdə saxlamaq hesabına tədiyyə 
balansının tarazlığa gətirilməsi problemini həll edir. Belə tədbirlərin başlıca növləri aşağıdakılardır:  
1) müəyyən malların idxalına dövlət inhisarı;  
2) milli müəssisələrin xidmətindən məcburi istifadə.  
Dövlət inhisarının bariz nümunələrinə İkinci Dünya müharibəsindən əvvəlki Almaniyanı və keçmiş 
Sovetlər İttifaqını göstərmək olar.  
E) Texniki tədbirlər 
Malın keyfiyyətinin, təhlükəsizliyinin, yaxud inzibati şərait, terminologiya, simvollar, sınaq və sınaq 
üsulları, qablaşdırmaya olan tələblər, markalanma da daxil olmaqla xüsusiyyətlərinin nəzarətinə əsaslanan QTM 
tədbirlərinə texniki tədbirlər deyilir.  
Texniki tədbirlərin aşağıdakı növləri var:  
1. Texniki tənzimləmə, yəni məhsula bilavasitə və ya dolayı yolla texniki tələblər müəyyən 
edilməsi. Belə tədbirlər aşağıdakılardır: məqsədi insan və heyvanların həyat və sağlamlığının qorunması 
olan sanitariya tənzimlənməsi; bitkilərin qorunmasına yönəlmiş fitosanitar tənzimlənməsi; ətraf mühitin 
və təbiətin qorunması; insanların təhlükəsizliyi; milli təhlükəsizlik tədbirləri.  
Bu tədbirlər müvafiq təlimatlar hazırlanmaqla həyata keçirilir. Təlimatlar gömrük orqanlarının nəzarət 
fəaliyyətini reqlamentləşdirir.  
Hazırkı şəraitdə texniki tənzimlənmənin bir neçə növü var:  
a) ətraf mühiti çirkləndirən xammal və materialların idxalının qadağan edilməsi, yaxud 
məhdudlaşdırılması;  
b) hazır məhsullara - istismarı atmosferin və havanın çirklənməsinə gətirib çıxaran sənaye 
avadanlıqlarına, nəqliyyat vasitələrinə və s. münasibətdə proteksionist tədbirlərdən istifadə edilməsi. 
Məsələn, 1992-ci il ildən Qərbi Avropada təyyarə və yük nəqliyyatı üçün səs-küyün yol verilən səviyyəsi 
və yanmış mühərrik qazlarının tərkibi üzrə sərt normalar müəyyən edilmişdir. Bundan başqa neftin 
sızmasının qarşısının alınması məqsədilə neftdaşıyan tankerlərin ikiqat dib (döşəmə) və yükləmə 
boşaltma qurğuları ilə təchiz edilməsi tələbi də bu qəbildəndir.  
v) istehlakçının maraqlarını malın nöqsanından və istifadə zamanı mümkün olan ziyandan 
qorumaqla malın keyfiyyətinə olan tələblər. Bunlar ilk növbədə məişət elektrotexnikası, tibb 
preparatları, yeyinti məhsulları, uşaq malları və sairələrinə aiddir.  
 
 
 
 
 
 
 
 
 
 
 
 
 
 
 
 
 
 
 
 
 
 
127 
 
Mövzu 14.  
Gömrük statistikası və Xarici İqtisadi Fəaliyyətin Mal Nomenklaturası (XİF MN) 
 
Statistika əhatə dairəsinə görə ümumi nəzəri, riyazi və xüsusi statistika kimi sahələri birləşdirir. Gömrük 
işlərində əsasən sonuncudan istifadə olunur.  
Ali dövlət hakimiyyət orqanlarını xarici iqtisadi fəaliyyət barədə məlumatlarla təmin etmək, valyuta 
nəzarəti, gömrük ödənişlərinin dövlət büdcəsinə daxil olmasına nəzarət edilməsi, Azərbaycanın xarici ticarətinin 
vəziyyəti və inkişafının təhlili məqsədi ilə gömrük orqanları malların gömrük sərhədindən keçirilməsi barədə 
məlumatları toplayır, sistemləşdirir və gömrük statistikası aparır.  
Göründüyü kimi, xarici iqtisadi fəaliyyətin statistikası deyiləndə mal və xidmətləri hesabatı (idxal və 
ixrac üzrə), habelə onlarla bağlı əməliyyatlar nəzərdə tutulur.  
Xarici ticarətin gömrük statistikası ölkənin xarici ticarət dövriyyəsini öyrənir, daha doğrusu, idxal və 
ixrac olunan malların sayını, dəyərini, habelə onların coğrafi istiqamətinin (“ölkə-mal”, “mal-ölkə” kəsimində) 
hesabatını aparır.  
Xarici ticarətin gömrük statistikasında ixrac (eksport) dedikdə ölkədən çıxarılan bütün növ xammal, 
yarımfabrikat və hazır məhsullar, idxal (import) dedikdə isə ölkəyə gətirilən bütün mallar başa düşülür.  
Bunlardan başqa, xarici ticarətin gömrük statistikasında ödəniş vasitəsi kimi buraxılmayan qızıl, gümüş 
və digər qiymətli metalların ixracı (idxalı), dövriyyədə olmayan qiymətli kağız, banknot və sikkələrin ixracı 
(idxalı), BMT və digər təşkilatların birdəfəlik yardımların, xarici gəmi, təyyarə və avtomobillərinə satılmış 
yanacaq, ərzaq və materialların, habelə bir il və daha uzun müddətə icarəyə verilmiş malların idxal (ixrac) 
zamanı tam dəyərinin hesablanmasının hesabatını da aparır.  
Azərbaycan Respublikasında idxal və ixrac əməliyyatlarının statistikası Yük Gömrük Bəyannaməsi 
(YGB) əsasında aparılır.  
Xüsusi gömrük statistikası aşağıdakı sahələr üzrə aparılır:  
1) Bəyannamə statistikası-gömrük rejimi növləri üzrə malların idxal və ixracının hesabatı;  
2) Gömrük ödənişlərinin statistikası-gömrük rəsmiləşdirilməsi yığımları, idxal gömrük rüsumları, 
əlavə dəyər vergisi, aksizlər, gömrük yığımları;  
3) Valyuta nəzarətinin statistikası-ixrac olunan malların miqdarı və dəyəri, valyuta qazanclarının 
miqdarı və vaxtında daxil olması;  
4) Ölkə mülkiyyətinə yönəldilmiş malların statistikası-qaçaqmalçılıq və xarici ticarət dövriyyəsi 
qaydalarının pozulması nəticəsində müsadirə olunan malların dəyəri, qoyulmuş cərimələrin miqdarı;  
5) Beynəlxalq poçt göndərişlərinin statistikası-Azərbaycan Respublikasına gətirilən və 
Azərbaycan Respublikasından aparılan poçt göndərişləri;  
6) Beynəlxalq daşımaların statistikası-Azərbaycan Respublikasından gedən və Azərbaycan 
Respublikasına gələn nəqliyyat vasitələrinin hesabatı;  
7) Sərnişin dövriyyəsinin statistikası-Azərbaycan Respublikasının sərhədini keçən fiziki şəxslərin 
hesabatı. 
Xarici iqtisadi fəaliyyət xidmətləri öz xüsusiyyətlərinə görə gömrük nəzarətindən keçməyən və gömrük 
yük bəyannaməsində öz əksini tapa bilməyən, lakin xarici ticarət əməliyyatı sayılan xidmətlərdir.  
Xidmət ticarəti material və qeyri-material kimi iki qrupa bölünür.  
İdxal (ixrac) material xidmətləri özündə aşağıdakıları birləşdirir:  
- nəqliyyat xidməti (gəmi qoşqusu, yük və sərnişin daşınması üçün ödənən xarici valyutanın 
miqdarı);  
- layihə-axtarış işləri;  
- tikinti və quraşdırma işləri;  
- saxlanc təsərrüfatı xidmətləri;  
- rabitə xidmətləri;  
- xarici nəqliyyat vasitələrinin, avadanlıqlarının, cihaz və s. təmiri (həm ölkə daxilində, həm də 
xarici ölkələrdə)  
- poliqrafiya işləri və s.  
İdxal (ixrac) qeyri-material xidmətləri isə özündə:  
- kommersiya xidmətlərini (maliyyə vasitəçiliyi, sığorta, maşın, avadanlıq, nəqliyyat və binaların 
icarəsi, elmi-tədqiqat, reklam, hüquqi xidmət və s.);  
- təhsil sahəsindəki;  
- səhiyyə sahəsindəki;  
- tullantıların kənarlaşdırılması və sanitariya xidmətlərini;  
- istirahət, turizm, mədəniyyət və idman tədbirlərinin təşkili üzrə xidmətləri birləşdirir.  
Gömrük statistikasının formalaşması üçün statistik informasiyanın əsas mənbələri aşağıdakılardır:  
128 
 
1) yük gömrük bəyannamələri;  
2) yükü müşayiət edən sənədlər;  
3) dövlət orqanlarının lisenziyası və icarələri;  
4) hesabat (uçot) jurnalları;  
5) gömrük sərhədindən keçən mallar barəsində lazımi məlumat olan digər sənədlər.  
Xarici ticarətin gömrük statistikasının aparılması üçün ilkin məlumatlar malların gömrük 
rəsmiləşdirilməsində təqdim olunan YGB-dəki məlumatlar sayılır.  
Boru kəməri (neft, neft məhsulları, qaz və s.) və elektrik ötürücü xərcləri ilə nəql edilən malların uçotu, 
boru kəmərlərinin və ya elektrik ötürücü xətlərinin sərhəd və ya nəzarət - bölüşdürücü məntəqələrində malların 
qəbulunu təsdiq edən sənədlərə müvafiq olaraq, onların göndərilmə miqdarları üzrə bəyan edilməsi 
xüsusiyyətlərinə görə aparılır.  
Xarici ticarətin, gömrük statistikası “Azərbaycan Respublkası xarici ticarətin gömrük statistikasının 
metodologiyası” əsasında aparılır. Metodologiya DGK sədrinin 15.02.1999-cu il tarixli 011 saylı əmri ilə təsdiq 
edilmişdir.  
DGK-da informasiya sistemlərinin, informasiya texnologiyalarının və onların təminat vasitələrinin 
tətbiqi sahəsində aşağıdakı işlər görülmüşdür: 
Gömrük statistikasının ilkin formaları 1 saylı TM, 4 saylı TM, 6 saylı TM, 7 saylı TM, 11 və 12 saylı 
TM formalarında olur. 1 saylı TM formasında gömrük rejimləri üzrə rəsmiləşdirilmiş idxal və ixrac YGB-nin 
sayı göstərilir.  
4 saylı TM-də isə valyuta gəlirlərinin miqdarı və müddəti barədə məlumatlar öz əksini tapır ki, bu da 
valyuta nəzarətinin statistikasının aparılmasına xidmət edir.  
6 saylı TM formasının göstəriciləri ilə bərabər, YGB-nin 47-ci qrafasının göstəriciləri gömrük ödənişləri 
statistikasının formalaşmasına xidmət edir. Statistik formada bir ay ərzində hesablanmış gömrük ödənişlərinin 
cəmi (gömrük rəsmiləşdirilməsinə görə yığımlar, ixrac və idxal rüsumları, ƏDV, aksizlər, plandankənar gömrük 
gəlirləri) göstərilir.  
7 saylı TM forması isə rüblük olub, beynəlxalq yükdaşımaların statistikasının aparılmasına imkan verir. 
Buraya bütün nəqliyyat vasitələrinin növləri (avtomobil, avtobus, təyyarə, dəniz gəmiləri, dəmiryol vaqonları və 
s.) göstərilir (gedən və gələn).  
11 TM və 12 TM saylı formalar qaçaqmalçılığın statistikası üçün istifadə olunur.  
Bütün toplanan məlumatlar son statistik formaya salınır ki, bunlar da 4 cür olurlar:  
1) təcili; 
2) aylıq;  
3) rüblük; 
 4) illik.  
Təcili hesabatda aşağıdakı məlumatlar olur:  
- Azərbaycanın MDB ölkələri və digər dövlətlərlə olan xarici ticarətin inkişafı barədə;  
- əsas malların idxalı və ixracı barədə. 
Təcili hesabatlar dövlət idarələrinə hər hesabat ayından 15 gün keçdikdən sonra göndərilir.  
Rüblük hesabatlar dövlət idarələrinə və beynəlxalq təşkilatlara rübün sonundan 40 gün keçdikdən sonra 
göndərilir. Bu hesabatda ölkənin xarici ticarətinin ümumi yekunları, ayrı-ayrı ölkələr və ölkə qrupları ilə olan 
xarici ticarət, XİFƏN üzrə ölkənin idxalı və ixracı, ölkələr və mallar üzrə idxal-ixrac, xarici iqtisadi əlaqə 
iştirakçılarının kateqoriyaları üzrə idxal-ixrac malları, habelə barter əməliyyatları üzrə ixrac malları barədə 
məlumatlar olur. 
İllik hesabatlarda isə Azərbaycan Respublikasının xarici ticarətinin ümumi yekunu, xarici ticarətin 
qitələr və ölkə qrupları üzrə bölgüsü haqqında məlumatar olur (MDB, AB, OPEK və s.). 
Gömrük statistikasının məlumatları Azərbaycanın xarici ticarətinin vəziyyəti, xarici ticarətin milli və 
beynəlxalq göstəricilərinin tutuşdurulması və s. üçün lazımi şərait yaradır.  
Gömrük statistikasının aparılması ilə bağlı olan hüquqpozmalar, eyni zamanda gömrük orqanlarının 
normal fəaliyyətini pozan hüquqpozmalar deməkdir. Belə ki, gömrük statistikasının aparılması üçün əsas 
informasiya mənbəyi yük gömrük bəyannaməsi və digər sənədlərdir ki, bunlar da gömrük rəsmiləşdirilməsi 
zamanı deklarant tərəfindən təqdim olunur. Odur ki, gömrük statistikasının aparılması ilə bağlı aşağıdakı 
hüquqpozmalar ola bilər: 
- malların və nəqliyyat vasitələrinin bəyanetmə qaydasının pozulması (AR İnzibati Xətalar Məcəlləsi, 
maddə 274);  
- gömrük orqanına gömrük bəyannaməsinin, sənədlərin və əlavə məlumatların təqdimedilmə 
müddətlərinin pozulması (275-ci maddə);  
- gömrük orqanına hesabat təqdim edilməməsi və uçot aparılması qaydasına riayət edilməməsi (İXM, 
277-ci maddə);  
129 
 
- sənədlərdən aldatma yolu ilə istifadə etməklə malların və nəqliyyat vasitələrinin gömrük sərhədindən 
keçirilməsi (AR İXM 260-cı maddə);  
- malların və nəqliyyat vasitələrinin bəyan edilməməsi və ya düzgün bəyan edilməməsi (AR İXM 261-ci 
maddə). 
Gömrük statistikasının aparılması ilə bağlı hüquqpozmalara görə hüquqi və fiziki şəxslər AR-in İnzibati 
Xətalar Məcəlləsinin müvafiq maddələri ilə cəzalandırılır. Məsələn, malların və nəqliyyat vasitələrinin 
bəyanetmə qaydasının pozulması AR İXM-in 274-cü maddəsinə görə - fiziki şəxslər şərti maliyyə vahidinin beş 
mislindən on beş mislinədək miqdarda, vəzifəli şəxslər şərti maliyyə vahidinin 15 mislindən 50 mislinədək 
miqdarda, hüquqi şəxslər şərti maliyyə vahidinin 30 mislindən 10 mislinədək miqdarda cərimə edilir. Gömrük 
orqanına hesabat təqdim edilməməsi və uçot aparılması qaydasına riayət edilməməsinə görə, AR İnzibati 
Xətalar Məclləsinin 277-ci maddəsi ilə - xəbərdarlıq edilir və ya şərti maliyyə vahidinin 20 mislindən 70 
mislinədək miqdarda cərimə edilir.  
Nomenklatura (latınca “nomenclatura” - “siyahı”, “adların cədvəli” deməkdir) elm, texnika və praktiki 
fəaliyyətin hər hansı bir sahəsində istifadə olunan terminlər və adların sistemi (toplusu) deməkdir. 
“Mal nomenklaturası” termini daha çox “əmtəəşünaslıq”, “gömrük işi”, “istehsal”, “istehlak”, “xarici 
iqtisadi fəaliyyət”, “xarici ticarət” və s. kimi elm sahələri və ictimai praktika (təcrübə) ilə bağlıdır. Beləliklə, 
“mal nomenklaturası” gömrük orqanlarının vəzifəli şəxsləri və deklarantların gündəlik iş fəaliyyətində 
rastlaşdıqları əsas terminlərdən biridir. Bu onunla əlaqədardır ki, gömrük orqanlarında qeydə alınan istənilən 
xarici ticarət əməliyyatlarının əsas predmeti məhz “maldır”. 
Gömrük sərhədindən keçirilən malların əhəmiyyətli xüsusiyyətləri, onların material əşya formasında 
olması və daşına bilməsidir (nəqliyyat vasitələrilə).  
Azərbaycan Respubliksının Gömrük Məcəlləsinin 17-ci maddəsində “mallar istənilən daşınan əmlak, o 
cümlədən valyuta, valyuta sərvətləri, elektrik və digər enerji növləri, bu maddənin 4-cü bəndində göstərilən 
nəqliyyat vasitələri istisna olmaqla, nəqliyyat vasitələri” kimi izah olunur. Ümumiyyətlə, bu maddədə izah 
olunan əsas anlayışların hamısı məhz bu terminlə əlaqədardır.  
Xarici iqtisadi fəaliyyətin gömrük tənzimlənməsi zamanı gömrük sərhədindən keçirilən malların 
sistemləşdirilməsi mühüm məsələlərdən sayılır. Bunun üçün malları təsnifatlaşdırırlar.  
“Təsnifat” termini çoxsaylı obyektlərin (söhbət tədqiq olunan, öyrənilən məsələlər toplusundan gedir) 
konkret olaraq sinif, yarımsinif, qrup, yarımqrup, növ, yarımnöv və s. kimi bölgülərə ayrılması kimi başa 
düşülməlidir. 
Qarşıya qoyulmuş məqsədə uyğun olaraq mallar istehsal sahələrinə, emal səviyyəsinə, istehlak 
təyinatına və s. görə təsnifatlaşdırıla bilər.  
Malların qəbul olunmuş təsnifat sistemindən asılı olaraq, bütün bölmə, qrup və yarımqrupları xüsusi 
şifrələrlə qeyd olunur.  
Təsnifatlaşdırılan malların (obyektlərin) siyahısında hər birinin öz konkret yeri və şərti işarəsi ilə qeyd 
olunması kod adlanır.  
Kod işarə formasında olub rəqəmlərlə, hərflərlə və ya rəqəm - hərf kombinasiyası ilə ifadə olunur.  
Gömrük işlərində istifadə olunan mal nomenklaturası təsnifat sisteminə ayrılmış malların toplu siyahısı 
kimi dərk olunmalıdır.  
Malların kodlaşdırılması təsnifat sisteminə uyğun olaraq işarə və ya işarələr qrupu şəklində 
müəyyənləşdirilmiş texniki üsuldur. Malların kodlaşdırılmasının əsas məqsədi gömrük orqanlarında iqtisadi 
əməliyyatların (gömrük rüsumunun alınması, gömrük dəyərinin müəyyənləşdirilməsi, hesabatın aparılması və 
s.) daha səmərəli aparılması və xarici ticarətin mal strukturunun öyrənilməsidir.  
Hal-hazırda Azərbaycan Respublikasının gömrük orqanlarında, dünya təcrübəsində istifadə olunan 
malların kodlaşdırılması və təsvirinin harmonikləşdirilmiş sistemi (HS) əsasında yaradılmış mal 
nomenklaturasından istifadə olunur.  
Ölkələrin bir çoxu və beynəlxalq təşkilatlar xarici fəaliyyət təcrübəsi və gömrük tənzimlənməsi işlərində 
aşağıdakı 2 təsnifat sistemindən istifadə edirdilər:  
1) Gömrük Əməkdaşlığı Şurasının Nomenklaturası (GƏŞN) və ya Brüssel Gömrük Nomenklaturası 
(BGN)  
2) BMT-nin Beynəlxalq Standart Ticarət Təsnifatı (BSTT). 
BGN gömrük tarif nomenklaturası adlanaraq, gömrük tariflərinin təsnifat sxemini və eyni zamanda 
beynəlxalq ticarət təsnifatını özündə əks etdirmişdir. 
Brüssel Gömrük Nomenklaturasının BMT-nin Beynəlxalq Standart Ticarət təsnifatı ilə 
uyğunlaşdırılması nəticəsində Gömrük Əməkdaşlığı Şurasının nomenklaturası yaradıldı.  
BGN-dən fərqli olaraq GƏŞN-nin sxeminin əsasını emal dərəcəsi (səviyyəsi) və malın mənşəyi təşkil 
edir. Eyni zamanda bu nomenklaturada mal kodlarında (şifrələrdə) bölmələrin nömrələri öz əksini tapmamışdır.  
130 
 
Beynəlxalq aləmdə Brüssel Gömrük Nomenklaturası adı ilə tanınan, habelə BMT Standart Beynəlxalq 
Ticarət Təsnifatı (SBTT) mal nomenklaturalarının 12 beynəlxalq və milli mal təsnifatları sisteminin bazaları 
əsasında “balların təsviri və kodlaşdırılmasına dair harmonikləşdirilmiş sistem nomenklaturası” (HSN) yaradıldı 
və həmin toplu 1985-ci ildə Brüsseldə imzalanaraq 1988-ci ilin 1 yanvarından qüvvəyə mindi. 
HSN-dən, Avropa Birliyi ölkələri də daxil olmaqla, 41 ölkə tərəfindən istifadə olunur. Ümumdünya 
Gömrük Təşkilatının üzvü olan ölkələr tərəfindən malların təsnifatı 6 rəqəmə qədər detallaşdırılmaqla, 9-14 
rəqəmə qədər kodlaşdırılmanın aparılması ilə xarici iqtisadi fəaliyyətin milli mal nomenklaturaları sistemləri 
işlənib hazırlanmışdır. 
HSN - xarici iqtisadi fəaliyyətin çoxməqsədli yeni mal nomenklaturasıdır. Bu nomenklatura yenidən 
işlənən, vahid sistemə gətirilən və detallaşdırılan; beynəlxalq məlumatların toplanmasını; müqayisəsini; statistik 
təhlilini, habelə digər məsələlərin həllini təmin edən; kommersiya fəaliyyətinin, statistika xidmətinin və gömrük 
orqanlarının tələblərinə cavab verən malların təsviri və kodlaşdırılması üzrə Harmonik Sistem haqqında 
Beynəlxalq Konvensiyanın tərkib hissəsidir. 
Harmonik sistem haqqındakı Beynəlxalq Konvensiya aşağıdakı terminləri müəyyənləşdirmişdir: 
1) malların harmonik sisteminin təsviri və kodlaşdırılması - mal mövqeləri, submövqeləri 
(subpozisiyaları) və onlara aid rəqəmli kodları; bölmə, qrup və submövqelərə qeydləri, həmçinin Konvensiyanın 
əlavəsində verilmiş Harmonik Sistemin əsas təsvir qaydalarını özündə birləşdirən nomenklaturadır; 
2) gömrük-tarif nomenklaturası - malların idxalı zamanı gömrük rüsumlarının tutulması üçün 
sövdələşən tərəflərin qanunvericiliyə uyğun qəbul etdikləri nomenklaturadır; 
3) statistika nomenklaturası - malların idxalı ixracı barədə statistik məlumatları toplamaq üçün 
sövdələşən tərəflərin qəbul etdikləri mal nomenklaturasıdır; 
4) kombinə edilmiş tarif-statistika nomenklaturası - sövdələşən tərəflərin yerli (milli) 
qanunvericiliklərinə uyğun olaraq idxal mallarının bəyan edilməsi zamanı istifadəsi məcburi olan, gömrük tarif 
və statistik nomenklaturaları birləşdirən nomenklaturadır. 
HSN-nin də, digər iqtisadi təsnifedicilər kimi, öz spesifik strukturu vardır. Onun əsas elementləri 
təsnifat sistemləri və kodlaşdırılmaqdan ibarətdir. Ümumilikdə bu toplu 6 pilləli sistemdən ibarətdir: 
1) bölmələr - 21; 
2) qruplar - 97; 
3) yarımqruplar - 33; 
4) mal mövqeləri - 1241; 
5) yarımmövqelər - 3553; 
6) submövqelər (subpozisiyalar) - 5019. 
Bu mal nomenklaturasının əsasını müxtəlif əlamətlərin məcmusu təşkil edir: 
- malın hazırlandığı materialın növü; 
- malın mənşəyi; 
- malın təyinatı; 
- malın kimyəvi tərkibi. 
Mal qrupu, onların emalının ardıcıllıq prinsipinə uyğun olaraq xammaldan, yarımfabrikatlardan hazır 
məmulatın alınmasından əmələ gəlir. Bu isə harmonikləşdirilmiş sistemin gömrük tariflərinə tətbiqi üçün 
əlverişli şərait yaradır. Bu məqsədlə hazırda dünyanın yüzdən artıq dövlətində bu sistemdən istifadə olunur. 
HSN əsasında “Azərbaycan Respublikasının Xarici İqtisadi Fəaliyyətinin Mal Nomenklaturası (AR XİF 
MN) hazırlanmışdır. Bu toplu malların mənşə əlaməti üzrə (sənaye, bitkiçilik. əzcaçılıq, mineral və s.) bölmə və 
yarımqruplardan, onların emal dərəcəsi üzrə (xammal, yarımfabrikatlar, hazır məmulat) sistemləşdirilmiş 
siyahısından ibarətdir. Bu nomenklatura Azərbaycan Respublikası XİF-in dövlət tənzimlənməsi sistemləri 
alətidir. 
AR XİF MN malların təsviri və kodlaşdırılması üzrə harmonikləşdirilmiş və Avropa Birliyinin kombinə 
olunmuş nomenklaturaları və sistemlərinin bazası əsasında yaradılmışdır. Bu nomenklatura ümumi təsnifat 
sistemini pozmadan malların nomenklaturasının çeşidini genişləndirməyə imkan verir. Bu məqsədlə 
nomenklaturada 3 ehtiyat qrupu - 77, 98 və 99-cu qruplar saxlanmışdır. Bunlar yalnız nomenklaturaların 
genişləndirilməsi üçün deyil, habelə milli təcrübədə istifadə olunan spesifik malların, material xarakterli 
xidmətlərin, Nou-hau-ların dəqiq təsnifatında tətbiq oluna bilər. 
Azərbaycan Respublikasında dövlətlərarası təsnifatlandırıcı kimi MDB hökumət başçılarının qərarı ilə 3 
noyabr 1995-ci ildə təsdiq edilmiş Müstəqil Dövlətlər Birliyi XİF MN 1 yanvar 1999-cu ildən tətbiq olunur. AR 
XİF MN, milli kombinə edilmiş tarif statistika təsnifatı olub, 10 rəqəmli kod sisteminə malikdir. Qeyd etmək 
lazımdır ki, Azərbaycan Respublikası 10 rəqəmli kod sisteminə AR Nazirlər Kabinetinin 22 dekabr 2003-cü ildə 
qəbul olunmuş 161 saylı qərarı ilə keçmişdir. Burada 1-6 rəqəmlər Ahəngdar sistemə görə malın kodu, 7-8-ci 
rəqəmlər Avropa Birliyinin kombinə edilmiş nomenklaturasına uyğun kodu, 9 və 10-cu rəqəmlər isə ənənəvi 
131 
 
milli malların kodudur. Hələlik mal mövqeləri daha dərin detallaşdırılmadığından 9 və 10-cu rəqəmlər sıfır 
qəbul edilir. 
 
132 
 
Mövzu 15.  
Gömrük sistemində iqtisadi təhlil  
 
İqtisadi təhlil - təsərrüfat proseslərinin qarşılıqlı əlaqə və asılılıqda öyrənilməsi, onların bir-birinə 
təsirini müəyyənləşdirmək məqsədi daşıyır.  
İqtisadi təhlilin gedişində təsərrüfat faktları, hadisələr, hallar və proseslər arasındakı əlaqələr müəyyən 
edilir, təsərrüfat fəaliyyətinə bilavasitə təsir göstərən amillər aşkar edilir. Bunun üçün iqtisadi və riyazi 
hesablamaların üsul və fəndlərindən istifadə olunur.  
İqtisadi təhlilin nəticələrinə əsasən idarəetmə qərarları müəyyən edilir və əsaslandırılır, həmçinin 
iderəetmə obyekti tənzimlənir.  
İqtisadi təhlil iderəetmə qərarının qəbul edildiyi mərhələdən əvvəlki mərhələ hesab edilir. Təhlilinə 
əsaslanaraq bir sıra məsələlər, məsələn gömrük orqanının saxlanılması və səmərəli fəaliyyəti üçün tələb olunan 
vəsaitin miqdarı təyin edilə bilər. Bundan başqa, proqnozların yerinə yetirilməsinin təhlilində onların əsaslılığı 
yoxlanılır və nəzərə alınmamış ehtiyatlar aşkara çıxarılır.  
İqtisadi təhlilin əsas məsələləri aşağıdakılardır:  
1) iqtisadi informasiyanın keyfiyyətinin təyini və optimal idarəetmə qərarının seçilməsi üçün 
materialların hazırlanması;  
2) gözlənilən nəticələrin proqnozlaşdırılması;  
3) idarəçilik qərarının yerinə yetirilməsinə nəzarət və onun yekunlarının qiymətləndirilməsi;  
4) əmək, material və maliyyə resurslarının sərfinə nəzarət və onlardan istifadənin səmərəsinin 
artırılması üçün ehtiyatlar aşkar edilməsi.  
Təhlilin predmetindən asılı olaraq maliyyə, kompleks və funksional-dəyər təhlil növləri ayırd edilir.  
Maliyyə, yaxud, maliyyə-iqtisadi təhlil dedikdə, dəyər və maliyyə göstəricilərinin istehsalat göstəriciləri 
ilə qarşılıqlı əlaqədə təhlili başa düşülür. Bu təhlil, əsasən hesabat göstəricilərinə görə aparılır və maliyyə 
nəticələrinin və maliyyə vəziyyətinin tədqiqinə yönəlmiş olur.  
Texniki və təşkilati amillərin dəyər göstəricilərinə təsirini aşkar etmək üçün texniki-iqtisadi analizdən 
istifadə olunur. Texniki-iqtisadi analizin proqram və üsulları texnika, texnologiya və konkret iş sahəsinin 
xüsusiyyətlərini əks etdirir və ixtisaslaşmış olur.  
Funksional dəyər təhlil (FDT) analiz edilən obyektlərin səmərəliliyinin artırılması imkanlarını müəyyən 
etməyə yönəlmişdir və obyektlərin öz funksiyalarını daha səmərəli həyata keçirmək və məsrəflərin azaldılması 
üçün optimal variantın seçilməsinə əsaslanır.  
İqtisadi hadisələrin, faktların, proseslərin başvermə zamanından asılı olaraq, bu və ya digər dövr üzrə 
fəaliyyətin yekunlarına görə ilkin analizi, cari (operativ) təhlili, yekun (retrospektiv) təhlili bir-birindən 
fərqləndirmək lazımdır.  
İlkin iqtisadi analiz proqnoz və idarəetmə qərarlarının seçimi və əsaslandırılması ilə əlaqədardır. Bu 
təhlil hər hansı təsərrüfat proseslərinə qədər aparılır.  
İlkin iqtisadi təhlilin məqsədi mümkün variantların ən yaxşısını öyrənib ən yaxşı həlli tapmaqdır. Onu 
fərqləndirən cəhət səbəb və amillərin təhlili əsasında onların nəticələrə təsirinin öyrənilməsidir.  
Operativ iqtisadi təhlil operativ idarəetmə ilə - idarəetmə qərarlarının yerinə yetirilməsi prosesinin 
koordinasiyası və tənzimlənməsi ilə əlaqədardır. Bu təhlili fərqləndirən aşağıdakı əsas cəhətlərdir: təcililik - 
onun keçirilmə müddəti təsərrüfat əməliyyatları ilə üst-üstə düşür; tətbiqçilik - onun nəticələri bilavasitə 
istehsalat prosesinə müdaxilə etməyə imkan verir; məqsədyönlülük - konkret məqsəd və vəzifə daşımaqla ayrı-
ayrı sahələr və göstəricilər təhlil edilir. İqtisadi təhlil iqtisadi informasiya sisteminə, proqnoz və normativ 
göstəricilərə əsaslanır. Məlumat mənbələri uçot və qeyri-uçot mənbəyi olmaqla iki qrupa bölünür.  
Əsas uçot göstəriciləri olan informasiya mənbələrinə - mühasibat uçotu və hesabat, statistik uçot və 
hesabat, operativ uçot və hesabat, seçmə uçot göstəriciləri aid edilir.  
Təsərrüfat, maliyyə vəsaitləri və prosesləri öz əksini daha bitkin şəkildə mühasibat uçotunda tapır. 
Statistik uçot və hesabat kütləvi hallar və proseslər barədə məlumat üçün daha münasibdir.  
Qeyri-uçot informasiya mənbələrinə aşağıdakılar aid edilir:  
1) sistemdaxili təftiş materialları;  
2) laboratoriya və təftiş nəzarəti materialları;  
3) vergi və bank orqanlarının yoxlama materialları;  
4) mətbuat materialları;  
5) digər orqan və təşkilatlarla yazışmalar və s.  
Müəssisənin maliyyə-təsərrüfat fəaliyyəti çoxsaylı iqtisadi göstəricilərlə ölçülür. Bu göstəriciləri 
müəyyən sistem halında birləşdirmək mümkündür.  
“Göstəricilər sistemi” anlayışı o deməkdir ki, maliyyə-təsərrüfat fəaliyyətinin müxtəlif tərəfləri 
arasında real mövcud olan əlaqələr uyğun göstəricilərin müəyyən asılılıq xüsusiyyətində öz əksini tapır.  
133 
 
Göstəriciləri dəyər və natural; kəmiyyət və keyfiyyət; həcm və xüsusi çəki kimi kateqoriyalara aid 
edirlər.  
“Dəyər göstəricilərinin” əsasında pul ölçüsü dayanır. Məsələn, satılan məhsul, göstərilən xidmət, gəlir, 
maliyyə vəziyyəti dəyərlə ifadə olunur.  
Natural göstəricilər təşkilatların analitik uçot işlərində istifadə edilir. Bu göstəricilər maddi ehtiyatları, 
istehsalı, gömrük işində məsələn, müsadirə olunmuş əşyaları və s. göstərə bilər. Bu zaman ölçü vahidləri 
obyektlərin fiziki xassələrindən, ölçülmədən və sairdən asılı ola bilər.  
İqtisadi təhlilin üsul və fəndlərini şərti olaraq iki qrupa bölmək olar: ənənəvi və iqtisadi riyazi.  
Ənənəvi üsullara aşağıdakılar aid edilir:  
1) mütləq, nisbi və orta qiymətlər istifadə olunması;  
2) müqayisə;  
3) qruplaşdırma;  
4) indeks üsulu; 
5) balans üsulu.  
Bu və ya digər göstəricilərin təhlili mütləq qiymətərin istifadəsindən başlanır. Mütləq qiymətlər 
bazasında isə nisbi göstəricilər hesablanır ki, onlar da müəyyən əmsal və ya faizlə ifadə olunur.  
Nisbi göstəricilər müəyyən zaman ərzində göstəricilərin dəyişməsini nümayiş etdirir (məsələn, 
tapşırığın yerinə yetirilmə faizi; keçən ilə nisbətən artım tempi və s.). 
Müqayisə üsulu iqtisadi təhlilin ən geniş yayılmış üsuludur.  
Bir neçə müqayisə forması mövcuddur: plan-proqnozla müqayisə; keçmiş və ya bazis dövrü ilə 
müqayisə; ən yüksək göstəricilərlə müqayisə; orta göstəricilərlə müqayisə. Bu üsulun köməyi ilə proqnoz-
tapşırıqların yerinə yetirilməsinə qiymət verilir. Aşkar olunan fərqlər təhlil obyekti hesab olunur.  
Qruplaşdırma hadisə və proseslərin eyni keyfiyyət əlamətlərinə, səbəb və amillərə görə 
təsnifatlaşdırılmasını nəzərdə tutur. Bu üsulla maddi ehtiyatların, iş vaxtının, kapital qoyuluşunun mövcudluq və 
istifadəsi təhlil olunur.  
Ənənəvi üsullarla birgə iqtisadi-riyazi üsullar, həmçinin elementar riyazi üsullar, riyazi təhlilin klassik 
üsullarından, proqramlaşdırma və digər üsullardan istifadə oluna bilər. 
İqtisadi təhlilin əsas göstəricilərinin müəyyən edilərək dəqiqləşdirilməsində tabeli müəssisələrin 
maliyyə-təsərrüfat fəaliyyətinin yoxlanılması mühüm əhəmiyyət kəsb edir. Sistem daxili nəzarətin əsas 
vəzifələrinə aşağıdakılar daxil edilir: 
- büdcə gəlirləri üzrə proqnoz tapşırıqlarının yerinə yetirilməsinə; maddi və maliyyə 
ehtiyatlarından səmərəli istifadə edilməsinə; mühasibat uçotunun düzgün qurulmasına; tarif və gömrük 
dəyərinin müəyyən edilmiş qaydalarının gözlənilməsinə: maliyyə-kredit və hesablaşma əməliyyatlarının 
düzgünlüyünə; büdcə-smeta, kassa, tədiyyə hesablaşma və ştat intizamının gözlənilməsinə; aparılan 
əməliyyatların düzgünlüyü və qanuniliyinə; büdcəyə çatacaq ödənişlərin vaxtında köçürülməsinə nəzarəti 
təmin etmək;  
- ayrılmış büdcə vəsaitlərinin düzgün yerləşdirilməsi və xərc smetasına uyğun istifadəsinə nəzarət 
etmək;  
- gömrük vergi və rüsumlarından yayınma, depozit hesablarda vəsait qalığının artması, büdcəyə 
köçürülmələrin ləngidilməsi hallarının aşkar edilməsi və ona qarşı ciddi tədbir görülməsi; 
- əvvəllər aparılmış təftiş nəticəsində aşkar edilmiş nöqsan və çatışmazlıqların aradan qaldırılması 
üçün görülən tədbirlərin nəticələrini araşdırmaq;  
Bu məqsədlərlə Respublika Dövlət Gömrük Komitəsi gömrük orqanlarının maliyyə-təsərrüfat 
fəaliyyətini ildə bir dəfə (iki ildə bir dəfədən gec olmayaraq) kompleks şəkildə, zərurət olduqda isə 
plandankənar təftiş etdirir.  
Təftiş seçmə, başdanbaşa və ya kombinələşdirilmiş qaydada aparıla bilər.  
Maliyyə-təsərrüfat əməliyyatının həqiqiliyi sənədlərin formal və hesabi yoxlanması yolu ilə müəyyən 
edilir. Gömrük əməliyyatlarının həqiqiliyi ilk sənədləri üzləşdirməklə müəyyən edilir; hesablaşma, cari və 
depozit hesablar üzrə pul vəsaitlərinin hərəkəti gömrükxanada saxlanılan tədiyyə sənədləri bankda saxlanılan 
sənədlərin əsli ilə üzləşdirməklə yoxlanılır.  
Təftiş və ya yoxlamanın sonunda gömrük orqanının maliyyə-təsərrüfat fəaliyyətini əhatə edən akt tərtib 
olunur və təftiş qrupunun rəhbəri (üzvləri), təftiş aparılan gömrük orqanının rəhbəri və maliyyə-tarif şöbəsinin 
rəisi tərəfindən imzalanır.  
Gömrük orqanlarının maliyyə-təsərrüfat fəaliyyətini əhatə edən məsələlər aktda sistemləşdirilmiş 
şəkildə əks etdirilir. 
Təftiş aktına gömrük orqanı rəhbərinin və maliyyə-tarif şöbəsi rəisinin irad və təklifləri olduqda 
imzasının qabağında qeyd edir və akt tərtib olunan gündən 3 gün gec olmayaraq yazılı şəkildə təftiş qrupuna və 
134 
 
ya Respublika Dövlət Gömrük Komitəsinə məlumat verir. Akta ilkin yoxlama materialları ilə yanaşı təftişdə 
aşkar edilmiş nöqsanlarda bilavasitə təqsiri olan vəzifəli şəxslərin izahatı da əlavə edilir.  
Aktın bir nüsxəsi təftiş olunan gömrük orqanının rəhbərinə təqdim edilir və bu barədə aktda qeyd 
aparılır.  
Təftiş edilən ayrı-ayrı sahələrin təftişi üzrə (kassanın, maddi qiymətlilərin və əsas fondların 
inventarlaşdırılması) ayrıca akt tərtib edilir, təftiş qrupunun üzvləri tərəfindən imzalanır və əsas akta əlavə 
olunur. Ayrıca tərtib olunan aktın bir nüsxəsi aktı imzalayan vəzifəli şəxsə verilir.  
Təftiş aktının tərtibi zamanı obyektivlik, aydınlıq, lakoniklik, aşkar edilmiş fakt və məlumatların 
dəqiqliyi təmin edilməlidir. 
 
 
135 
 
Mövzu 16.  
Gömrük orqanlarının hüquq-mühafizə fəaliyyəti  
 
16.1. Gömrük orqanlarının inzibati-hüquqi və inzibati-prosessual fəaliyyəti  
 
16.1.1. Hüquq-mühafizə fəaliyyəti anlayışı  
Azərbaycan Respublikası Gömrük Məcəlləsinin 7-ci maddəsiniə görə “Azərbaycan Respublikasında  
gömrük işi hüquq-mühafizə orqanları olub, vahid sistem təşkil edən gömrük orqanları tərəfindən həyata 
keçirilir”. Bəs gömrük orqanları nə üçün hüquq-mühafizə orqanı sayılmalıdır? 
Birincisi, gömrük orqanları icraedici və sərəncamverici orqan kimi, yüksək dövlət orqanlarının 
(Azərbaycan Respublikasının Prezidenti, Azərbaycan Respublikasının Milli Məclisi və Azərbaycan 
Respublikasının Nazirlər Kabineti) qərarlarını icra etmək üçün, gömrük işi ilə əlaqədar normativ aktlar vermək 
hüququna malikdir. Bu normativ aktlar mallar və nəqliyyat vasitələrinin, habelə vətəndaşların gömrük sərhədini 
keçməsi ilə əlaqədar verilir ki, bu da gömrük orqanlarının inzibati-hüquqi fəaliyyətdə iştirakı deməkdir.  
İkincisi, malların keçirilməsi ilə əlaqədar, gömrük orqanlarının vəzifəli şəxsləri ilə xarici iqtisadi 
fəaliyyətin iştirakçıları arasındakı gömrük, inzibati, cinayət, dövlət, beynəlxalq, maliyyə, mülki və sair 
sahələrdəki hüquqi münasibətlərin tənzimlənmiş normalarla qorunması, gömrük orqanlarının inzibati-
prosessual, cinayət-hüquqi və cinayət-prosessual kimi hüquq-mühafizə formalarından istifadə etmək 
səlahiyyətinin olması, onun hüquq-mühafizə orqanı sayılmasını zəruri edir. 
Gömrük işi sahəsində XİF iştirakçıları ilə gömrük işçiləri arasındakı münasibətləri tənzimləyən yüzlərlə 
normativ aktlar vardır ki, bunlar da dövlət idarəetmə mexanizminin bir hissəsi sayılır. Gömrük orqanları ilə XİF 
iştirakçıları arasındakı münasibətlər, həddən çox mürəkkəb xarakter daşıması ilə yanaşı, beynəlxalq, dövlət, 
inzibati, təsərrüfat, mülki, əmək, maliyyə, torpaq (yer), nəqliyyat, dəniz, hava, cinayət, cinayət-prosessual, hərbi 
və sair hüquq sahələrinin tənzimlənmə sferalarına da aiddir. 
Azərbaycan Respublikası Konstitusiyasına görə hamı qanun qarşısında bərabər cavabdehlik daşıyır və 
onun hüquqi normalarına riayət etməlidir. Bildiyimiz kimi, ictimai münasibətlərin tənzimlənməsi üçün dövlət 
tərəfindən qoyulmuş və ya sanksiyalaşdırılmış elə dövlət tərəfindən də qorunan məcburi intizam qaydaları 
hüquqi norma adlanır.  
Hüquqi normalar, hüquqi subyektlər arasında səmərəli münasibətləri saxlayır, dövlət və cəmiyyətin, 
habelə vətəndaşların hüquqi maraqlarını müəyyən edir və qoruyur. Hər bir hüquqi normanın məntiqi və faktiki 
(real) strukturu vardır.  
Hüquqi normanın məntiqi strukturunu hipoteza, dispozisiya və sanksiya yaradır.  
Hipoteza normanın birinci hissəsi olub verilmiş normanın faktiki tətbiqi şəraitini təyin edir.  
Dispozisiyada hüquq münasibəti iştirakçılarının hüquq və vəzifələrinin, intizam qaydalarının özü 
formalaşdırılır.  
Sanksiyada isə hüquq normalarını pozan şəxslər üçün cəza tədbirlərinin neqativ nəticələri göstərilir.  
Hüquqi normanın real (faktiki) strukturu isə iki hissədən ibarətdir:  
1) hipoteza (həmişə birinci hissə) və dispozisiya (tənzimləyici normanın ikinci hissəsi) 
2) hipoteza və sanksiya (hüquq-mühafizə normalarının ikinci hissəsi) 
Hüquq normasının məntiqi strukturu dövlətə imkan verir ki, hüquq-mühafizə normaları ilə tənzimləyici 
normalara riayət olunmasını təmin etsin.  
Xarici iqtisadi fəaliyyətin tənzimlənməsində iştirak edən gömrük orqanları, hər şeydən öncə Azərbaycan 
və digər ölkələr arasında mal və xidmətlərin optimal hərəkətini həyata keçirir, iqtisadi, maliyyə, siyasi, sosial və 
digər məsələlərin həllini təmin edir. Bununla da gömrük orqanları Azərbaycan Respublikası GM-də “Gömrük 
tarifi haqqında” Azərbaycan Respublikası qanununda, digər qanunlarda və qanun gücündə olan fərman, 
sərəncam və qərarlarda nəzərdə tutulmuş funksiyaları həyata keçirir. Onlar təşkilati, dövlət idarəetmə, qaydalara 
nəzarət, hüquqi normalardan istifadə, onun icrası və tətbiqi, qanunvericilikdə nəzərdə tutulmuş digər 
funksiyaları yerinə yetirirlər.  
Lakin bütün hallarda, XİF iştirakçıları heç də həmişə hüquqi normaların yerinə yetirilməsinə çalışmırlar. 
Müəyyən qrup şəxslər bilərəkdən və ya bilməyərəkdən bu normaları pozurlar ki, dövlət orqanları (prokurorluq, 
məhkəmə, DİN, MTN, Vergilər Nazirliyi, gömrük orqanları) lazımi tədbirlər görməyə məcbur olur və onların 
üzərinə qoyulmuş mühafizə funksiyasını yerinə yetirərək, bu hüquqpozmaların qarşısını alırlar.  
Gömrük işi sahəsində mühafizə dövlət, cəmiyyət və şəxsiyyət üçün təhlükəli münasibətlərin qarşısını 
almaq, onları aradan qaldırmaq, XİF iştirakçıları və gömrük orqanının vəzifəli şəxslərinin qeyri-qanuni və 
arzuolunmaz hərəkətlərinin qarşısının alınması üçün müdafiədə öz əksini tapır. Gömrük orqanlarının bu 
fəaliyyət sahəsi, qanuna zidd hərəkət və ya hərəkətsizlik edilməsinə qoyulmuş qadağalar, bu qadağaların 
pozulmasına görə sanksiyalar və bu sanksiyaların gömrük orqanları tərəfindən icra olunmasını əhatə edir. 
Beləliklə, hüquqi normaların mühafizə funksiyası müxtəlif üsullarla, o cümlədən hüquqi normanı pozanlara 
136 
 
məcburi dövlət tədbirlərindən istifadə yolu ilə həyata keçirilir. Məcburi dövlət tədbirləri fiziki və hüquqi 
şəxslərin qayda pozmalara görə onların hüquqlarının məhdudlaşdırılması, müəyyən olunmuş vəzifələrin 
məcburi yerinə yetirilməsinə nail olmaq deməkdir.  
Gömrük orqanlarının hüquq-mühafizə fəaliyyəti dövlət fəaliyyətinin bir sahəsi olub, gömrük hüquq 
münasibətləri sferasında dövlətin daxili və xarici funksiyalarını yerinə yetirərkən ortaya çıxır.  
Bu fəaliyyətin məqsədi göirük işi sahəsində dövlət, inzibati, gömrük mülki və digər hüquq sahələrinin 
normalarının tətbiqi, icrası, istifadəsi və onlara riayət olunmasıdır.  
Gömrük orqanlarının həyata keçirdiyi funksiyalar barədə əvvəlki mövzularda geniş məlumat vermişdik. 
GM-in 10-cu maddəsində göstərilən 1, 2, 3, 4, 5, 7 və 9 bəndləri məhz gömrük orqanlarının hüquq-mühafizə 
orqanları funsiyalarını yerinə yetirməsinin hüquqi bazası sayılır.  
Gömrük orqanlarının hüquq-mühafizə fəaliyyəti müxtəlif formalarda həyata keçirilir:  
1) inzibati - hüquqi;  
2) inzibati- prosessual;  
3) cinayət - hüquqi;  
4) cinayət - prosessual;  
5) əməliyyat - axtarış və s. 
16.1.2. Gömrük orqanlarının hüquq-mühafizə fəaliyyətinin inzibati-hüquqi və inzibati prosessual 
formaları  
Gömrük qaydalarının pozulması şəxsin qanunazidd hərəkətləri və ya hərəkətsizliyi nəticəsində 
qoyulmuş aşağıdakı qaydaların pozulmasıdır: 
1) mal və nəqliyyat vasitələrinin gömrük sərhədini (gömrük rejimərinin tətbiqi də daxil olmaqla) 
keçməsi ilə bağlı pozuntular;  
2) onlara gömrük nəzarəti ilə əlaqədar;  
3) bu mal və nəqliyyat vasitələrinin gömrük rəsmiləşdirilməsi ilə bağlı;  
4) gömrük ödənişlərinin qoyulması və ödənilməsi ilə əlaqədar;  
5) gömrük güzəştlərinin verilməsi və onlardan istifadə ilə bağlı pozuntular.  
Hüquq pozuntularının əlamətləri olan - subyektlər, obyektlər və sübyektiv tərəflər bütünlükdə gömrük 
qaydalarının pozulmasının tərkibi sayılır.  
DGK gömrük orqanlarının normal fəaliyyətinə mane olan inzibati xətalar da daxil olmaqla, gömrük 
qaydalarının pozulması hallarına qarşı mübarizə aparır. Gömrük orqanlarının hüquq-mühafizə fəaliyyətinin 
inzibati-hüquq formaları əvvəllər 1997-ci ildə qəbul olunmuş Gömrük Məcəlləsinin müddəaları əsasında həyata 
keçirilirdi. 
“Azərbaycan Respublikasının İnzibati Xətalar Məcəlləsi” (“Azərbaycan Respublikasının İnzibati 
Xətalar Məcəlləsinin təsdiq edilməsi, qüvvəyə minməsi və bununla bağlı hüquqi tənzimləmə məsələləri 
haqqında” Azərbaycan Respublikasının qanunu qəbul olunub: 11 iyul 2000-ci il, N 906-1 Q; dərc olunub: 30 
avqust 2000-ci il) “Azərbaycan Respublikasının İnzibati Xətalar Məcəlləsinin təsdiq edilməsi, qüvvəyə 
minməsi və bununla bağlı hüquqi tənzimləmə haqqında” Azərbaycan Respublikası Qanununun tətbiq 
edilməsi barədə Azərbaycan Respublikası prezidenti H.Ə. Əliyevin 29 avqust 2000-ci il tarixli 389 saylı 
Fərmanı ilə 1 sentyabr 2000-ci ildən qüvvəyə minmişdir. Həmin fərmanın 2-ci bəndində yazılmışdır: Müəyyən 
edilsin ki, həmin Məcəllənin 258-ci, 260-cı, 261.2-ci, 263-cü, 264-cü, 265.0.1-ci, 265.0.3-265.0.5-ci, 266-cı 
maddəsinin adında; 266.1-266.3-cü, 267-ci, 268-ci, 269-cu, 272-ci, 273-cü, 275-ci, 276-cı, 277-ci, 282.2-ci, 
287-ci, 288-ci, 291-ci, 292-ci və 326-cı maddələrində “müvafiq icra hakimiyyəti orqanı” dedikdə 
Azərbaycan Respublikasının Dövlət Gömrük Komitəsi nəzərdə tutulur. 
Göstərilən Fərmanın 3-cü bəndində isə Dövlət Gömrük Komitəsinin maddələr üzrə səlahiyyətləri 
verilmişdir: Azərbaycan Respublikasının İnzibati Xətalar Məcəlləsinin 357.0.3-cü maddəsinə müvafiq 
olaraq müəyyən edilsin ki, həmin Məcəllənin 258-291-ci, 293-295-ci və 326 maddələrində nəzərdə 
tutulmuş inzibati xətalar haqqında işlərə Azərbaycan Respublikasının Dövlət Gömrük Komitəsi baxır. 
“Azərbaycan Respublikasının İnzibati Xətalar Məcəlləsinin təsdiq edilməsi, qüvvəyə minməsi və 
bununla bağlı hüquqi tənzimləmə məsələləri haqqında” Azərbaycan Respublikası Qanununun tətbiq edilməsi ilə 
əlaqədar Azərbaycan Respublikasının bəzi qanunlarına dəyişikliklər və əlavələr edilməsi və bəzi qanunvericlik 
aktlarının qüvvədən düşmüş hesab edilməsi haqqında 30 dekabr 2003-cü ildə qəbul olunmuş (dərci 15 fevral 
2004-cü il) Azərbaycan Respublikasının Qanununa görə, “Azərbaycan Respublikasının 1997-ci il 10 iyun tarixli 
311-İQ nömrəli qanunu ilə təsdiq edilmiş Azərbaycan Respublikasının Gömrük Məcəlləsinə (Azərbaycan 
Respublikasının Qanunvericilik Toplusu, 1997-ci il, N 6, maddə 447; 1999-cu il, N 10, maddə 570; 2001-ci il, N 
11, maddələr 676, 686, 695, N 12 maddə 736; 2002-ci il, N 1, maddə 4, N 8, maddə 463; 2003-cü il, N 1, 
maddələr, 3, 16, 23) aşağıdakı dəyişikliklər edilmişdir: 1. X bölmə çıxarılsın; 2. 60-cı fəsil çıxarılsın.  
Bütün bu dəyişilikləri və əlavələri sizlərin diqqətinə çatdırmaqda əsas məqsədimiz hal-hazırda inzibati 
hüquqpozmalar barədə qüvvədə olan qanunvericilik aktları ilə tanış etməkdir. 
137 
 
“İnzibati Xətalar Məcəlləsi”nin XXI fəsli “Gömrük qaydaları əleyhinə olan inzibati xətalar” adlanır.  
Gəlin əvvəlcə “inzibati xəta” anlayışının nə demək olduğunu öyrənək. “İnzibati Xətalar Məcəlləsi” 
ilə qorunan ictimai münasibətlərə qəsd edən, hüquqa zidd olan, təqsirli sayılan və inzibati məsuliyyətə 
səbəb olan əməl inzibati xəta adlanır. Gördüyümüz kimi qəsdən və ya ehtiyatsızlıq üzündən törədilməsindən 
asılı olmayaraq hər bir hərəkət və hərəkətsizlik inzibati məsuliyyətə səbəb olursa inzibati xəta hesab olunur.  
Xəta - real gerçəklik faktıdır. Qanunvericilik xətanın əlamətlərini yaratmır, lakin onlardan daha 
mühüm və fərqli olanlarını seçir; seçilmişləri hüquqi çərçivə halına salır, məntiqi hüquq norması tərkibində 
təsbit edir və məcburi normaya çevirir. Onda təsbit edilmiş əlamətlər xətanın təsvir edilməsi üçün zəruri və kafi 
əsas olur. Real əməl yalnız o zaman xəta hesab edilir ki, o, qanunda sadalanmış bütün əlamətlərə malik olsun, 
həmin əməllərdən hətta birinin belə mövcud olmaması bütövlükdə əməlin tərkibinin mövcud olmaması 
deməkdir. 
Azərbaycan Respublikasının İnzibati Xətalar Məcəlləsinin 23-cü maddəsində aşağıdakı inzibati 
tənbehlər nəzərdə tutulmuşdur: 
1) xəbərdarlıq; 
2) inzibati cərimə; 
3) əmlakın əvəzi ödənilməklə götürülməsi; 
4) əmlakın müsadirə edilməsi; 
5) xüsusi hüququn məhdudlaşdırılması; 
6) Respublika hüdudlarından kənara inzibati qaydada çıxartma; 
7) inzibati həbs. 
 
16.1.3. Gömrük qaydalarının pozulması haqqında işlərin icraatı və onlara baxılmasının 
mərhələləri  
Gömrük qaydalarının pozulması işlərinin icraatı və onlara baxılma qaydaları bir neçə mərhələdən keçsə 
də, bu iş üzrə inzibati icraatın sərbəst prosessual hissəsi olaraq bir-biri ilə çox bağlıdır və özünə məxsus 
prosessual funksiyaları, məqsəd və tapşırıqları vardır.  
Gömrük qaydalarının pozulması haqqında iş üzrə inzibati proses aşağıdakı mərhələlərdən ibarətdir:  
1) işin başlanması və onun inzibati istintaqı;  
2) işə baxılma və gömrük qaydalarının pozulması işi üzrə qərarın çıxarılması;  
3) gömrük qaydalarının pozulması haqqında iş üzrə şikayətvermə, protest və qərara yenidən 
baxma; 
4) gömrük qaydalarının pozulması üzrə Azərbaycan Respublikası gömrük orqanlarının qoyduğu 
məsuliyyətin icrası.  
 
16.1.4. İşə baxılma və gömrük qaydalarının pozulması haqqında iş üzrə qərarın çıxarılması 
mərhələsi  
Bu mərhələ gömrük qaydalarının pozulması haqqında işin mərkəzi mərhələsi olub, məhz burada 
hüquqpozma faktı mahiyyət etibarilə təsdiqlənir, inzibati istintaqın aparılması keyfiyyəti qiymətləndirilir, 
inzibati proses iştirakçılarının hüquq və azadlıqları qorunmaqla protokol tərtibinin və digər prosessual 
hərəkətlərin əsaslılığı və qanuni olması yoxlanılır. İşin icraatı zamanı aparılan istintaq nəticəsində fiziki şəxslərə 
və ya vəzifəli şəxslərə, törətdiyi hüquq pozuntusuna görə, inzibati cəza tədbiri kimi dövlət adından qərar 
çıxarılır.  
Gömrük qaydalarının pozulması haqqında iş üzrə qərarın çıxarılması mərhələsində, bütün tərəflər öz 
maraq və müdafiələrini təmin etmək üçün geniş prosessual hüquqlara malikdirlər.  
Bu mərhələdə aşağıdakılarla əlaqədar vacib prosessual məsələlər həll olunur:  
1) işə baxılmanın hazırlığı ilə;  
2) işin dinlənilməsi və baxılması ilə;  
3) gömrük qaydalarının pozulması işi üzrə qərarın qəbul edilməsi ilə;  
4) Azərbaycan Respublikası gömrük orqanları tərəfindən mal və nəqliyyat vasitələrinin 
götürülməsi üçün verilən cəzanın icrası ilə bağlı. 
İşə baxılmanın hazırlıq mərhələsində, gömrük qaydalarının pozulması üzrə işə baxılması üçün, müvafiq 
gömrük orqanının səlahiyyətinə bu işin aid olub-olmaması müəyyənləşdirilir.  
Gömrük qaydalarının pozulması üzrə işin icraatı zamanı, fiziki şəxslərin məsuliyyətə cəlb edilməsi 
Azərbaycan Respublikası gömrük orqanları tərəfindən həyata keçirilir. Belə orqanlar gömrük postu və ya 
gömrükxana ola bilər.  
Gömrük qaydalarının pozulması ilə əlaqədar vəzifəli şəxslərin, həmçinin müəssisə, idarə və təşkilatların, 
hüquqi şəxs yaratmadan sahibkarlıq fəaliyyəti ilə məşğul olan şəxslərin məsuliyyətə cəlb olunması işinə 
Azərbaycan Respublikası gömrükxanaları tərəfindən baxıla bilər. 
138 
 
Regional gömrük idarələri isə gömrük qaydalarının pozulması ilə əlaqədar istənilən işə baxa və bu işlə 
bağlı bütün şəxsləri məsuliyyətə cəlb edə bilər.  
Azərbaycan Respublikası Dövlət Gömrük Komitəsi istənilən işi icraata qəbul edə və yaxud istədiyi 
gömrük orqanına həvalə edə bilər. 
Mövcud qanunvericiliyə görə, fiziki şəxslər tərəfindən pozulmuş gömrük qaydaları ilə əlaqədar 15 günə, 
vəzifəli şəxslər və digər şəxslər tərəfindən törədilmişsə işə bir aya qədər baxılmalıdır.  
Azərbaycan Respublikası gömrük orqanlarının vəzifəli şəxsi gömrük qanunvericiliyinə uyğun olaraq, 
gömrük qaydalarının pozulması haqqında işə baxmağa başlayaraq aşağıdakıları edir:  
1) işə kimin baxdığını, hansı işə baxıldığını, kimin və hansı maddə ilə məsuliyyətə cəlb edildiyini 
söyləyir;  
2) məsuliyyətə cəlb edilən şəxsin, məsuliyyətə cəlb edilən idarə, müəssisə və təşkilatın rəhbərinin 
və ya onun müavininin, onların vəkillərinin və ya nümayəndələrinin gəlib-gəlməməsini, gəlmədikləri 
halda isə onların gəlməmə səbəbini araşdırır.  
Azərbaycan Respublikası gömrük orqanının vəzifəli şəxsi gömrük qaydalarının pozulması haqqında işə 
baxaraq aşağıdakı qərarlardan birini çıxarır:  
1) tənbehetmə haqqında;  
2) iş üzrə icraata xitam verilməsi haqqında; 
3) gömrük işi sahəsində cinayətlər üzrə cinayət işinin başlanılması haqqında;  
4) gömrük işi sahəsində cinayətlər və sair cinayətlər üzrə cinayət işinin başlanması məsələsinin 
həlli üçün, materialların Azərbaycan Respublikasının digər hüquq-mühafizə orqanlarına göndərilməsi 
haqqında;  
5) işin əlavə icraata qaytarılması və iş üzrə icraata xitam verilməsi haqqında qərar, törədilmiş 
gömrük qaydalarının pozulmasının az əhəmiyyətli olması ilə əlaqədar hüquq pozan məsuliyyətdən azad 
edilərkən, həmçinin iş üzrə icraatın aparılmasını istisna edən hallar olduqda çıxarılır.  
Cinayət işinin başlanması haqqında qərar, işə baxılmağa hazırlıq və ya işə baxılma zamanı gömrük işi 
sahəsində cinayətlərin əlamətləri aşkar edildiyi halda çıxarılır.  
Gömrük qaydalarının pozulması haqqında iş üzrə qərarda aşağıdakılar qeyd edilməlidir:  
1) qərar çıxaran Azərbaycan Respublikası gömrük orqanının adı;  
2) qərar çıxaran vəzifəli şəxsin vəzifəsi, soyadı, adı, atasının adı;  
3) işə baxıldığı vaxt və yer haqqında məlumat;  
4) əgər müəyyən edilibsə, məsuliyyətə cəlb olunan şəxs haqqında məlumat;  
5) işə baxılarkən müəyyən edilən halların şərhi;  
6) törədilmiş gömrük qaydalarının pozulmasına görə, həmin məsuliyyət üçün Gömrük 
Məcəlləsində nəzərdə tutulan maddənin nömrəsi (sayı);  
7) iş üzrə qəbul edilən qərar;  
8) qərardan şikayət verilməsinin müddətləri və qaydası haqqında məlumat.  
Qərarda götürülən mallar, nəqliyyat vasitələri, onların sənədləri və digər əşyalar, üzərinə həbs qoyulmuş 
əmlak, girov, zəmanət, depozitə verilmiş məbləğlər, maddi sübutlar və gömrük qaydalarının pozulması haqqında 
iş üzrə xərclər haqqında məsələlərin həlli öz əksini tapmalıdır.  
Gömrük qaydalarının pozulması haqqında iş üzrə çıxarılan qərar, işə baxmış olan Azərbaycan 
Respublikası gömrük orqanının vəzifəli şəxsi tərəfindən imzalanır, surəti isə barəsində qərar çıxarılan şəxsə və 
ya onun nümayəndəsinə, qərar çıxarıldıqdan sonra üç gün ərzində verilir və ya göndərilir.  
 
16.1.5. Gömrük qaydalarının pozulmasına görə Azərbaycan Respublikası gömrük orqanının 
qərarının icrası mərhələsi  
Gömrük qaydalarının pozulmasına görə qərar, həmin qərardan şikayət verilməsi müddəti keçdikdən 
sonra, yaxud Azərbaycan Respublikasının yuxarı gömrük orqanı, rayon (şəhər) Xalq Məhkəməsi və ya 
Azərbaycan Respublikası İqtisad məhkəməsi tərəfindən gömrük orqanının qərarından şikayət üzrə qərar qəbul 
edilən gün, bu qərarı çıxaran gömrük orqanı tərəfindən icraya yönəldilir. 
İXM-in V fəsli bütünlüklə (32-38-ci maddələr) inzibati tənbehin tətbiq olunmasına həsr olunmuşdur. Bu 
tənbeh yalnız o zaman tətbiq oluna bilər ki, müqəssirin hərəkətlərində qəbahət tərkibi müəyyənləşdirilmiş olsun. 
Daha doğrusu, əgər əmələ görə hüquq norması ilə məsuliyyət nəzərdə tutulmuş və vətəndaşın hüquqazidd 
hərəkətlərində hüquqpozmanın hüquqi norma üzrə nəzərdə tutulan bütün əlamətləri aşkara çıxarmışdırsa, təqsirli 
şəxs müvafiq maddə ilə məsuliyyətə cəlb oluna bilər. 
Gömrük orqanının (vəzifəli şəxsin) ixtiyarı vardır ki, ona aidiyyəti olan işlərə baxsın, təqsirli şəxsin 
hərəkətini təfsir edən maddəni sanksiya dairəsində tənbeh etsin, tənbehin növünü və ölçüsünü ona verilmiş 
sanksiyalar çərçivəsində seçsin. 
139 
 
AR İXM-in 360-cı maddəsinə görə, gömrük qaydaları əleyhinə olan inzibati xətalarla əlaqədar olan 258-
260, 261.1, 278, 282, 284-287, 292, 293 və 293-1-ci maddələrində nəzərdə tutulan inzibati xətalar haqqında 
işlərə rayon (şəhər) məhkəmələri baxırlar. Qalan maddələrdə nəzərdə tutulan xətalara isə Dövlət Gömrük 
Komitəsinin səlahiyyətli şəxsləri baxırlar. 
İnzibati xətalar haqqında işlər üzrə icraat AR İXM-in 362-408-ci maddələrinin, inzibati xətalar haqqında 
işlər üzrə icraatın mərhələləri 409-438-ci maddələrinin və inzibati xətalar haqqında işlər üzrə qərarların icrası isə 
439-458-ci maddələrinin müddəalarına uyğun olaraq həyata keçirilir. 
Yuxarıda göstərilən maddələr üzrə inzibati prosesin həyata keçirilməsi qaydaları və ardıcıllığı bütün 
hüquq-mühafizə orqanları üçün eyni olduğundan, gömrük orqanları üçün əlavə şərhə ehtiyac görmürük.  
 
16.2. Gömrük orqanlarının cinayət-hüquqi və cinayət-prosessual formaları  
“Azərbaycan Respublikasının Cinayət-Prosessual Məcəlləsinin təsdiq edilməsi, qüvvəyə minməsi və 
bununla bağlı hüquqi tənzimləmə məsələləri haqqında” Azərbaycan Respublikasının 14 iyun 2000-ci il tarixli 
qanunu qəbul edildikdən sonra həmin qanunla təsdiq edilmiş Azərbaycan Respublikasının Cinayət-Prosessual 
Məcəlləsinin tətbiq edilməsi barədə Azərbaycan Respublikası Prezidenti H.Ə.Əliyevin 25 avqust 2000-ci il 
tarixli fərmanı ilə Azərbaycan Respublikası CPM-nin 215.5-ci maddəsinə uyğun olaraq Cinayət Məcəlləsinin 
207-209-cu maddələrində nəzərdə tutulmuş cinayət işləri üzrə və 206-cı maddəsində nəzərdə tutulmuş cinayətə 
dair iş üzrə isə bu işə başladıqda ibtidai istintaqının aparılmasının Dövlət Gömrük Komitəsi tərəfindən həyata 
keçirilməsi nəzərdə tutulmuşdur.  
İbtidai istintaqı gömrük orqanlarının səlahiyyətinə aid olan cinayətlər aşağıdakılardır:  
1) qaçaqmalçılıq;  
2) Azərbaycan xalqının və xarici ölkə xalqlarının bədii, tarixi və arxeoloji sərvəti olan əşyaların 
Azərbaycan Respublikasının ərazisinə qaytarılmaması;  
3) gömrük ödənişlərinin ödənilməsindən yayınma, xaricdən valyuta dəyərli şeylərin 
qaytarılmaması və qanunsuz valyuta əməliyyatları.  
Azərbaycan Respublikasının Milli Məclisi tərəfindən 5 mart 2004-cü ildə qəbul olunmuş “Azərbaycan 
Respublikasının Cinayət-Prosessual Məcəlləsinin tətbiq edilməsi ilə əlaqədar Azərbaycan Respublikasının bəzi 
qanunvericilik aktlarına dəyişikliklər və əlavələr edilməsi haqqında” Azərbaycan Respublikası Qanununun X 
bəndinə görə Azərbaycan Respublikasının Gömrük Məcəlləsinə müvafiq əlavələr və dəyişikliklər edildikdən 
sonra gömrük orqanlarına gömrük işi sahəsində cinayətlər haqqında işlər üzrə istintaq aparmaq səlahiyyəti 
verilmişdir. Gömrük orqanları tərəfindən təhqiqatın və istintaqın aparılması Azərbaycan Respublikasının 
Cinayət-Prosessual Məcəlləsi ilə tənzimlənir. 
 
16.2.1. Qaçaqmalçılıq (kontrabanda) 
Dünya praktikasında qaçaqmalçılıq daha çox kontrabanda kimi tanınır. “Kontrabanda” italyan sözü 
olub “contro” - “əks” və “bando” - “hökumət qərarları” sözlərindən götürülmüş mənası “hökumət 
qərarlarının əksinə” deməkdir.  
Gömrük işi sahəsində qaçaqmalçılıq ən ağır cinayətlərdən sayılır. Onunla digər cinayətlər arasındakı 
konkret fərqlər öz əksini GM-də tapmışdır.  
Gömrük sərhədindən gömrük nəzarətindən kənar və ya ondan gizli, yaxud sənədlərdən və ya gömrük 
eyniləşdirilməsi vasitələrindən aldatma yolu ilə istifadə edilməsi, yaxud bəyan etməməklə və ya düzgün bəyan 
etməməklə aşağıdakı malların keçirilməsi qaçaqmalçılıq (kontrabanda) hesab olunur:  
a) narkotik vasitələrin, psixotrop, güclü təsirli, zəhərli, zəhərləyici, radioaktiv və partlayıcı 
mallar;  
b) silahlar, partlayıcı qurğular və onlar üçün sursatı (soyuq, yivsiz ov silahları və onların 
patronlarından başqa); 
c) nüvə, kimyəvi, bioloji və digər kütləvi qırğın silahlarının, həmin silahların hazırlanması üçün 
istifadə oluna biləcək material və avadanlıqlar, strateji əhəmiyyətli xammalın;  
ç) Azərbaycan Respublikasından çıxarılması üçün müvafiq qaydalar müəyyən edilmiş ölkədə 
yaşayan xalqların və xarici ölkə xalqlarının bədii, tarixi və arxeoloji sərvəti olan əşyaların; 
d) külli miqdarda, yaxud dövlət orqanının vəzifəli şəxsi tərəfindən öz qulluq mövqeyindən istifadə 
etməklə, yaxud gömrük nəzarətinin müəyyən formalarından azad olunmuş ayrı-ayrı malların və 
nəqliyyat vasitələrinin keçirilməsi üçün müvəkkil edilmiş şəxs tərəfindən, yaxud kontrabanda ilə məşğul 
olmaq üçün təşkil edilmiş bir qrup şəxs tərəfindən keçirilən digər malların;  
Azərbaycan Respublikasının gömrük ərazisindən kənara aparılmış Azərbaycan xalqının və xarici ölkə 
xalqlarının bədii, tarixi və arxeoloji sərvəti olan əşyaların qüvvədə olan qanunvericiliyə müvafiq olaraq 
qaytarılması məcburi olan hallarda və müəyyən olunmuş müddətdə geri qaytarılmadıqda da qaçaqmalçılıq 
sayılır və cinayət qanunvericiliyi ilə cəzalandırır.  
140 
 
“Azərbaycan Respublikasının Cinayət Məcəlləsi” 1999-cu ilin 30 dekabr tarixli qanunu ilə təsdiq 
olunmuş və 2000-ci ilin sentyabr ayının 1-dən qüvvəyə minmişdir. Yeni Məcəllənin 206-cı maddəsinə görə, 
”Qaçaqmalçılıq, yəni  Azərbaycan Respublikasının gömrük sərhədindən gömrük nəzarətindən kənar və 
ya ondan gizli, yaxud sənədlərdən və ya gömrük eyniləşdirilməsi vasitələrindən aldatma yolu ilə istifadə 
etməklə, yaxud bəyan etməməklə və ya düzgün bəyan etməməklə malların keçirilməsidir”. 
Bu maddənin birinci hissəsinə görə “mallar və digər əşyalar külli miqdarda keçirildikdə 5 ilədək 
azadlıqdan məhrum etmə ilə cəzalandırılır”. 
Cinayət Məcəlləsinin 15-ci maddəsinə görə bu cür cinayətlər “az ağır cinayətlər” (CM 15.3-cü maddə) 
hesab olunur. 
206-cı maddənin ikinci hissəsinə görə “narkotik vasitələrin, psixotrop maddələrin, güclü təsirli, 
zəhərli, zəhərləyici, radioaktiv, partlayıcı maddələrin və nurğuların hərbi silahın və texniknın (yivsiz odlu 
ov silahlı və həmin silah üçün döyüş sursatı istisna olmaqla) odlu silah və yaxud döyüş sursatının, nüvə, 
kimyəvi, bioloji və digər kütləvi qırğın silahlarının hazırlanmasında istifadə oluna bilən və  Azərbaycan 
Respublikası gömrük sərhədindən keçirilməsi üçün müvafiq qaydalar, müəyyən edilmiş strateji 
əhəmiyyətli xammalın mədəni, tarixi və ya arxeoloji sərvət olan əşyaların Azərbaycan Respublikasının 
gömrük sərhədindən gömrük nəzarətindən kənar və ya ondan gizli, yaxud sənədlərdən və ya gömrük 
eyniləşdirilməsi vasitələrindən aldatma yolu ilə istifadə etməklə, yaxud bəyan etməməklə və ya düzgün 
bəyan etməməklə keçirilməsi - əmlakı müsadirə olunmaqla və ya olunmamaqla 3 ildən 7 ilədək müddətə 
azadlıqdan məhrum etmə ilə cəzalandırılır”. 
Yeni Cinayət Məcəlləsinin bu maddəsi əvvəlkindən fərqli olaraq daha ətraflı və dəqiq 
təsnifləşdirilmişdir. Əgər əvvəlki CM-də bu maddənin üçüncü hissəsi ümumi şəkildə verilmişdirsə, yəni CM-də 
hər hal üçün xüsusi yarımbəndi nəzərdə tutulmuş, bu cür əməllərin mütəşəkkil dəstə tərəfindən həyata 
keçirilməsi üçün isə ayrıca bənd göstərilmişdir.  
Belə ki, yeni CM-in 206-cı maddəsinin üçüncü hissəsinə görə, “bu Məcəllənin 206.1 və 206.2-ci 
maddələrində nəzərdə tutulmuş əməllə: 
206.3.1. təkrar törədildikdə; 
206.3.2. qabaqcadan əlbir olan bir qrup şəxs tərəfindən törədildikdə;  
206.3.3. vəzifəli şəxs tərəfindən öz qulluq mövqeyindən istifadə etməklə törədildikdə;  
206.3.4. gömrük nəzarətini həyata keçirən şəxsə zor tətbiq etməklə törədildikdə - əmlakı müsadirə 
olunmaqla və ya olunmamaqla 5 ildən 8 ilədək müddətə azadlıqdan məhrum etmə ilə cəzalandırılır”. 
Bu cür cinayətlər isə “ağır cinayətlər” (CM 15.4-cü maddə) hesab olunur.  
206-cı maddənin dördüncü hissəsinə görə, “bu Məcəllənin 206.1-206.3-cü maddələrində nəzərdə 
tutulmuş əməllər mütəşəkkil dəstə tərəfindən törədildikdə - əmlakı müsadirə olunmaqla 7 ildən 12 ilədək 
müddətə azadlıqdan məhrum etmə ilə cəzalandırılır”. Öz xarakterinə görə belə cinayətlər “ən ağır 
cinayətlər” (CM 15.5 maddə) hesab edilir. 
Bu maddədə “külli miqdar dedikdə keçirilən qaçaqmalçılıq əşyalarının dəyərinin minimum əmək 
haqqı məbləğinin dörd min mislindən yuxarı olan məbləğ başa düşülür (CM 206-cı maddə, “Qeyd” 
hissəsi). 
Azərbaycan Respublikasının Milli Məclisi tərəfindən 17.04.2007-cə il tarixində qəbul olunmuş 
«Narkotik vasitələrin, psixotrop maddələrin və onların prekursorlarının dövriyyəsi haqqında» (№313-
IIIQD) Qanunun qüvvəyə minməsi haqqında Azəfrbaycan Respublikası prezidenti i.Ə.Əliyev cənablarının 
22.05.2007-ci il tarixli fərmanı ilə həmin qanunun 32.2. maddəsinin icrasını DGK öz səlahiyyətləri daxilində 
həyata keçirir.   
Gömrük işi sahəsindəki digər cinayətlər, gömrük ödənişlərinin ödənilməsindən yayınma, qanunsuz 
valyuta əməliyyatları və valyuta sərvətləri ilə əlaqədar sair əməllər, incəsənət, tarixi və arxeoloji sərvət olan 
əşyaların qaytarılmamasıdır.  
Köhnə CM-dən fərqli olaraq, ilk dəfə yeni qəbul olunmuş Cinayət Məcəlləsində “Azərbaycan 
Respublikasının Gömrük Məcəlləsindi” öz əksini tapmış, gömrük işi sahəsindəki cinayətlər - GM-nin 213 
(qaçaqmalçılıq), 214 (bədii, tarixi və arxeoloji sərvətlərin qaytarılması) 215 (gömrük ödənişlərindən 
yayınma) və 216-cı maddələri (qanunsuz valyuta əməliyyatları ilə əlaqədar) üzrə cəzalar ayrı-ayrı 
maddələrdə verilmişdir.  
Fiziki şəxslərin, vəzifəli şəxsin və ya hüquqi şəxs yaratmadan sahibkarlıq fəaliyyəti ilə məşğul olan 
şəxslərin külli miqdarda gömrük ödənişlərini ödəməkdən qəsdən yayınması cinayət hesab olunur.  
Bu müddəa bütünlüklə öz əksini Azərbaycan Respublikası Konstitusiyasının 73-cü maddəsində 
tapmışdır: “Qanunla müəyyən edilmiş vergiləri və başqa dövlət ödənişlərini tam həcmdə və vaxtında 
ödəmək hər kəsin borcudur”. 
Azərbaycan Respublikasının Cinayət Məcəlləsinin 207-ci maddəsinə görə, “Azərbaycan 
Respublikasının qanunvericiliyinə müvafiq olaraq qaytarılması məcburi olan Azərbaycan 
141 
 
Respublikasının hüdudlarından kənara çıxarılmış Azərbaycan Respublikasının və xarici ölkələrin 
incəsənət, tarixi və arxeoloji sərvəti olan əşyaların müəyyən edilmiş müddətdə Azərbaycan 
Respublikasına qaytarmamaq - əmlakı müsadirə olunmaqla və yv olunmamaqla üç ildən səkkiz ilədək 
müddətə azadlıqdan məhrum etmə ilə cəzalandırılır”. 
CM-nin 209-cu maddəsinin birinci hissəsinə görə, “xeyli miqdarda gömrük ödənişlərinin 
ödənilməsindən yayınma minimum əmək haqqı məbləğinin min mislindən iki min mislinədək miqdarda 
cərimə və ya bir ilədək müddətə islah işləri ilə cəzalandırılır”. Əgər bu əməllər təkrar (209.2.1) və külli 
miqdarda (209.2.2) törədilərsə, onda “minimum əmək haqqının iki min mislindən beş min mislinədək 
miqdarda cərimə və ya iki ilədək müddətə islah işləri və eyni müddətə azadlıqdan məhrum etmə ilə 
cəzalndırılır” (209.2-ci maddə). 
Bu maddə “xeyli miqdar” dedikdə ödənilməmiş gömrük ödənişlərini minimum əmək haqqı məbləğinin 
iki min mislindən, “külli miqdar” dedikdə dörd min mislindən yuxarı olan məbləğ başa düşülür. 
Bu Məcəllənin 209.1. və 209.2-ci maddələrində nəzərdə tutulan əməlləri ilk dəfə törətmiş şəxs cinayət 
nəticəsində vurulmuş ziyanı tamamilə ödədikdə cinayət məsuliyyətindən azad olunur.  
Qanunsuz valyuta əməliyyatları ilə əlaqədar cinayətlər isə CM-in 206.1. və 208-ci maddələrinə uyğun 
cəzalandırılır.  
 
16.2.2. Gömrük orqanları tərəfindən təhqiqatın və istintaqın aparılması  
Təhqiqat ilkin istintaqın forması kimi qaldırılası cinayət işi üzrə mövcud qanunvericilikdə müəyyən 
edilmiş qaydalar əsasında həyata keçirilir.  
Təhqiqat orqanları ilk olaraq cinayətin baş verdiyini aşkarlayır, iş qaldırır, cinayətin izlərinin aşkar 
edilməsi üçün vacib hərəkətlər edir, şübhəli şəxsi saxlayır və cinayətin qarşısını alırlar.  
Əgər aparılan təhqiqat işi, həmin iş üzrə ilkin istintaqı vacib edirsə, onda təhqiqat işi müstəntiqə verilir. 
Əks halda, təhqiqat orqanı işin istintaqını axıra çatdırmalıdır. Yadda çaxlamaq lazımdır ki, ilkin istintaqın vacib 
olduğu işlərdə, təhqiqat işi ümumi xarakter daşıyır, daha doğrusu, təhqiqat orqanları, yalnız “isti izlər üzrə” 
vacib istintaq hərəkətləri lazım gəldikdə və müstəntiqin işə başlaya bilmədiyi halda təhqiqat aparırlar.  
Əgər cinayət işini müstəntiq qaldırıbsa və icraata özü qəbul edibsə, onda təhqiqat aparılmır, təhqiqat 
orqanları isə müstəntiqin tapşırığı ilə əməliyyat-axtarış, nadir hallarda isə istintaq hərəkətlərində iştirak edirlər.  
Gömrük orqanları aşağıdakı cinayət işləri üzrə təhqiqat və istintaq orqanı sayılır (CPM. 38, 45 və 47-ci 
maddələr):  
1) qaçaqmalçılıq (AR CM 206-cı maddə);  
2) incəsənət, tarixi və arxeoloji sərvət sayılan əşyaların Azərbaycan ərazisinə gətirilməməsi (AR 
CM 207-ci maddəsi);  
3) gömrük ödənişlərinin ödənilməsindən yayınma (AR CM 209-cu maddəsi). 
Gömrük orqanları sistemində təhqiqat və ibtidai istintaq işlərini Azərbaycan Respublikası Dövlət 
Gömrük Komitəsinin məsul şəxsi apara bilər.  
Təhqiqat aparan şəxs, qəbul etdiyi qərarın istintaq hərəkətləri baxımından əsaslığına, 
qanunauyğunluğuna və vaxtında aparılmasına görə məsuliyyət daşıyır.  
Təhqiqatçı aşağıdakı hallarda işin istintaqında iştirak edə bilməz:  
1) əgər o, zərərçəkmiş, şikayətçi, cavabdeh, müstəntiqdirsə, habelə həmin işdə ekspert, mütəxəssis 
və tərcüməçi kimi iştirak edirsə;  
2) əgər o, zərərçəkmişin, şikayətçinin, cavabdehin və ya onların nümayəndələrinin, habelə şübhəli 
şəxslərin və ya onların nümayəndələrinin qohumudursa;  
3) əgər o, bu və ya digər dərəcədə, bilavasitə və ya dolayısı ilə aparılan işdə maraqlıdırsa.  
Yuxarıda sadalanan halların hər hansı birinə əsas olduqda, təhqiqatçı bu barədə rəhbərinə xəbər verməli 
və işin istintaqından kənarlaşmalıdır.  
Respublikanını gömrük sərhədindən keçirilməsinin xüsusi qaydaları müəyyən edilmiş materialların, 
avadanlıqların, strateji əhəmiyyətli xammalın, mədəni sərvət olan əşyaların və s. qaçaqmalçılıq yolu ilə 
keçirilməsi, bundan başqa incəsənət, tarixi və arxeoloji sərvət olan əşyaların müəyyən edilmiş müddətdə 
Azərbaycana qaytarılmaması, şərti maliyyə vahidinin iki min mislindən (yəni 11 milyon manat) yuxarı olan 
məbləğdə gömrük ödənişlərinin ödənilməsindən yayınma və s. kimi hallar cinayət xarakterli hesab olunurlar.  
Cinayət-Prosessual Məcəllənin 214-cü maddəsinin mahiyyətindən aydın olur ki, təhqiqat ibtidai 
araşdırmanın növü kimi aşağıdakı şəkildə aparılır: 
a) ibtidai istintaqı məcburi olan cinayət işləri üzrə təxirəsalınmaz istintaq hərəkətlərinin icraatı; 
b) böyük ictimai təhlükə törətməyən bəzi aşkar cinayətlər üzrə məhkəməyədək sadələşdirilmiş 
icraat. 
142 
 
Burdan belə bir nəticəyə gəlmək olar ki, ibtidai instintaq geniş mənada iki formada - ibtidai istintaq və 
təhqiqat formasında aparılır. İbtidai istintaqın aparılmasını nizamlayan cinayət-prosessual qanunvericiliyinin 
normaları, kiçik istisnalarla, demək olar ki, eynilə təhqiqatın gedişatını da nizamlayır. 
Təhqiqat müstəqil şəkildə çox az miqdarda cinayət işlərində ibtidai istintaqın əvəzində aparılır.  
Cinayət-Prosessual Məcəllənin 215.1-ci maddəsində deyildiyi kimi, böyük ictimai təhlükə törətməyən 
cinayətlər üzrə məhkəməyədək sadələşdirilmiş icraat şəklində aparılan təhqiqat istisna olmaqla, bütün cinayət 
işləri üzrə ibtidai istintaqın aparılması məcburidir. CPM-in 214-3-cü maddəsinə müvafiq olaraq, bu kateqoriyalı 
cinayət işləri üzrə cinayətin əlamətləri mövcud olduqda təhqiqat orqanı cinayət işini başlayır və cinayət-
prosessual qanunvericiliyini rəhbər tutaraq cinayətin izlərini müəyyən etmək və möhkəmləndirmək, habelə 
cinayət törətməkdə şübhə edilən şəxsi tapmaq məqsədi ilə əməliyyat-axtarış tədbirləri və təxirəsalınmaz istintaq 
hərəkətləri aparır. 
Təxirəsalınmaz istintaq hərəkətləri dedikdə gömrük orqanlarının təhqiqatçıları tərəfindən baxışın, 
axtarışın, götürmənin, şəxsi müayinənin, şübhəli və ya təqsirləndirilən şəxsin dindirilməsi, zərər çəkmiş şəxsin 
və şahidlərin dindirilməsi və digər hərəkətlərin həyata keçirilməsi başa düşülür. 
Cinayət-Prosessual Məcəllənin 236.1-ci maddəsinə müvafiq olaraq, cinayətin izlərinin, sübut mənbəyi 
ola biləcək digər maddi obyektlərin aşkar edilməsi, cinayətin törədilmə hallarının və iş üçün əhəmiyyətli olan 
digər halların müəyyən edilməsi məqsədi ilə gömrük orqanlarının təhqiqatçısı və müstəntiqi hadisə yerinin, 
binaların, sənədlərin, əşyaların və digər predmetlərin baxışını aparır. 
Cinayətin mühakimə icraatında, bir qayda olaraq predmetlərin və sənədlərin baxışı müvafiq istintaq 
hərəkətləri aparılarkən (hadisə yerinin baxışı, axtarış, götürmə) həyata keçirilir. Baxış nəticəsində predmet və ya 
sənəd barədə əldə edilən məlumatlar həmin istintaq hərəkəti protokolunda qeyd edilir. Predmetin və ya sənədin 
yerindəcə baxışını aparmaq mümkün olmadıqda, müstəntiq onları qəbul etməsi barədə müvafiq akt tərtib 
edərək, qablaşdırır və möhürləyir. 
CPM-in 242-246-cı maddələrində axtarış və ya götürmənin bir istintaq hərəkəti kimi mahiyyəti, 
məqsədi və iş üçün əhəmiyyəti geniş şərh edilmişdir. Qanunda göstərilmişdir ki, əldə edilmiş (mövcud) sübutlar 
və ya əməliyyat-axtarış fəaliyyətinin materialları hər hansı yaşayış, xidməti və ya istehsalat binasında, digər 
yerdə, yaxud hər hansı şəxsdə iş üzrə sübut əhəmiyyətinə malik ola biləcək əşyaların və sənədlərin olmasını 
güman etməyə kifayət qədər əsas verdikdə müstəntiq axtarış apara bilər. 
Axtarış və ya götürmə, bir qayda olaraq, məhkəmənin qərarı əsasında aparılır. Məhkəmə axtarış və ya 
götürmənin aparılması haqqında qərarı müstəntiqin əsaslandırılmış vəsatəti və ibtidai araşdırmaya prosessual 
rəhbərliyi həyata keçirən prokurorun təqdimatı olduqda çıxara bilər. 
Axtarış və götürmə zamanı, CPM-in 244.1-ci maddəsinin tələbinə görə azı 2 (iki) hal şahidlərinin 
iştirakı məcburidir. 
Şəxsi müayinə, cinayət-prosessual qanunda verilmiş şərhə görə, məhkəmə-tibb ekspertizasının 
keçirilməsi tələb edilmədiyi halda şübhəli, təqsirləndirilən, zərər çəkmiş şəxsin və ya şahidin bədənində 
cinayətin izlərini və ya xüsusi əlamətləri aşkar etmək məqsədilə müstəntiq tərəfindən aparılır. 
Gömrük orqanlarının təhqiqat və istintaq fəaliyyətinə aid olan cinayət işləri CM-in 206-207 və 209-cu 
maddələri əsasında qaldırılır. CM-in 206 və 207-ci maddələrinin tərkibini təşkil edən əməllər (hərəkət və ya 
hərəkətsizlik) CM-in 15.3-cü maddəsinin şərhinə görə ağır cinayətlər, 209-cu maddə ilə törədilmiş cinayət isə 
CM-in 15.2-ci maddəsinə görə böyük ictimai təhlükə törətməyən cinayət hesab olunur.  
Beləliklə, Cinayət-Prosessual Məcəllənin 215.1-ci maddəsinin tələbinə görə gömrük orqanları CM-in 
206 və 207-ci maddələri ilə qaldırılmış cinayət işləri üzrə təhqiqatı 10 (on) gün müddətində, amma CM-in 209-
cu maddəsi ilə qaldırılmış cinayət işi üzrə təhqiqatı tam şəkildə aparmağa səlahiyyətlidirlər. 
Onu da qeyd etmək lazımdır ki, Cinayət-Prosessual Məcəllənin 214.4-cü maddəsində izah edilir ki, 
məhkəməyədək sadələşdirilmiş icraat şəklində təhqiqat CM-in 127.1, 128-132, 174-176, 177.1, 186.1, 187.1, 
187.2, 196.1, 197.1 və 201.1-ci maddələri ilə nəzərdə tutulmuş böyük ictimai təhlükə törətməyən aşkar 
cinayətlər üzrə aparılır. Bu siyahıda CM-in 209-cu maddəsi göstərilməmişdir. Lakin yuxarıda qeyd edildiyi 
kimi, CM-in 15.2-ci maddəsinə görə CM-in 209-cu maddəsinin tərkibini təşkil edən əməllər böyük ictimai 
təhlükə törətməyən cinayətlər hesab olunur və bu növ cinayətlər üzrə cinayət işini gömrük orqanının 
təhqiqatçıları tərəfindən qaldırılaraq tam miqyasda təhqiqat formasında aparıla bilər. 
Cinayət-Prosessual Məcəllənin 214.4-cü və Cinayət Məcəlləsinin 15.2-ci maddələri arasında yaranmış 
uyğunsuzluq, zənnimizcə, gələcəkdə Azərbaycan Respublikasının qanunvericilik orqanları tərəfindən aradan 
qaldırılmalıdır. 
Gömrük Məcəlləsinin 218, Cinayət-Prosessual Məcəllənin 47, 207, 209 və 210-cu maddələrinə görə 
cinayət işini başlamağa səlahiyyətli olan gömrük orqanlarından və vəzifəli şəxslərdən tələb olunur ki, hər bir 
cinayət barədə daxil olan ərizə və məlumatları vaxtında qəbul edib, onları yoxlayıb müvafiq qərar çıxartsınlar. 
143 
 
Azərbaycan Respublikasının gömrük orqanları törədilmiş, törədilən və ya törədilməsinə hazırlıq görülən 
cinayətlər haqqında ərizə və məlumatlara baxanda, Azərbaycan Respublikasının cinayət-prosessual 
qanunvericiliyinin tələblərinə ciddi surətdə riayət etməlidirlər. 
Belə ki, CPM-in 207.1.2-ci maddəsinə müvafiq olaraq, gömrük orqanlarının təhqiqatçıları və 
müstəntiqləri zəruri hallarda törədilmiş və ya hazırlanan cinayət haqqında məlumat (aşkar cinayətlər haqqında 
məlumatlar istisna olmaqla) aldıqdan sonra 3 (üç) gün müddətində, bu mümkün olmadıqda 10 (on) gündən, 
ekspertin rəyinin alınması ilə əlaqədar isə 20 (iyirmi) gündən artıq olmayan müddətdə cinayət işinin başlanması 
üçün əsasların kifayət qədər olmasına dair ilkin yoxlamanı apararaq nəticələri üzrə cinayət işinin başlanması və 
ya cinayət işinin başlanmasının rədd edilməsi haqqında qərar qəbul edir. 
 
16.3. Gömrük orqanlarının əməliyyat-axtarış fəaliyyəti   
 
16.3.1. Əməliyyat-axtarış fəaliyyəti anlayışı  
“Əməliyyat-axtarış fəaliyyəti haqqında” Azərbaycan Respublikası Qanununun (11.12.1999) birinci 
maddəsinə görə, əməliyyat-axtarış fəaliyyəti-müvafiq dövlət orqanları tərəfindən aşkar və qeyri-aşkar üsullarla 
bu Qanunla ona verilmiş səlahiyyətlər əsasında insan həyatını, sağlamlığını, hüquq və azadlıqlarını, hüquqi 
şəxsin qanuni mənafelərini, dövlət və hərbi sirrini, habelə milli təhlükəsizliyi cinayətkar qəsdlərdən müdafiə 
etmək məqsədi ilə həyata keçirilir.  
Əməliyyat-axtarış fəaliyyətinin məqsədi dövlətin, cəmiyyətin və şəxsiyyətin təhlükəsizliyini təmin 
etməkdir. 
Əməliyyat-axtarış fəaliyyətinin vəzifələri aşağıdakılardır:  
- hazırlanan və törədilən cinayətlərin qarşısının alınması;  
- törədilmiş cinayətlərin aşkar edilməsi və açılması;  
- cinayətləri hazırlayan, törədən və ya törətmiş şəxslərin müəyyən edilməsi;  
- məhkəmə, istintaq və təhqiqat orqanlarından gizlənən, cəza çəkməkdən boyu qaçıran və ya itkin 
düşən şəxslərin axtarılması;  
- naməlum meyitlərin şəxsiyyətinin müəyyən edilməsi.  
Əməliyyat-axtarış fəaliyyətinə aid olan ilk üç vəzifə bilavasitə gömrük orqanlarının işi ilə əlaqədardır.  
Azərbaycan Respublikası Prezidentinin 11 noyabr 1999-cu il 206 saylı “Əməliyyat-axtarış fəaliyyəti 
haqqında” Azərbaycan Respublikası Qanununun tətbiq edilməsi barədə fərmanının ikinci bəndinin üçüncü 
hissəsinə görə, Qanunun 5-ci maddəsinin IV hissəsində nəzərdə tutulmuş “müvafiq icra hakimiyyəti 
orqanları”nın səlahiyyətləri öz səlahiyyətləri daxilində Azərbaycan Respublikası DİN, Azərbaycan Respublikası 
MTN, Azərbaycan Respublikası Dövlət Sərhəd xidməti, Azərbaycan Respublikası ƏN, Azərbaycan 
Respublikası Ali Dövlət Hakimiyyət və İdarəetmə orqanları Baş Mühafizə İdarəsi və Azərbaycan Respublikası 
Dövlət Gömrük Komitəsi həyata keçirirlər.  
Əməliyyat-axtarış fəaliyyəti-xüsusi fəaliyyət növü olub, xüsusi məqsədlərin yerinə yetirilməsinə xidmət 
edir. Bu sahə ilə yalnız xüsusi səlahiyyəti olan dövlət orqanları məşğul ola bilər. Gömrük orqanlarına belə bir 
səlahiyyət, Azərbaycan Respublikası Prezidentinin yuxarıda göstərdiyimiz fərmanı ilə verilmişdir.  
Əməliyyat-axtarış fəaliyyəti digər fəaliyyət növlərindən öz spesifikliyi ilə kəskin fərqlənir. Belə ki, bu 
fəaliyyət növünün prinsipləri konsepsiya və gizli iş üsulları ilə həyata keçirilir.  
Konspirasiya - əməliyyat-axtarış fəaliyyətinin vacib və toxunulmaz qaydası olub, qabaqcadan 
planlaşdırılmış, gizli həyata keçiriləcək cinayət işlərinin qarşısını almaq üçün həyata keçirilən tədbirdir.  
Konspirasiya nəticəsində cinayət törətmiş şəxs haqqında dəqiq məlumatlar toplanır və tam sübut 
olunmayana qədər açıqlanmır. Eyni zamanda kospirasiya, əməliyyat-axtarış fəaliyyətində iştirak edənlərin şəxsi 
təhlükəsizliyini kifayət qədər təmin edir.  
Əməliyyat-axtarış fəaliyyəti qanunçuluq, humanistlik, insan hüquq və azadlıqlarına hörmət prinsiplərinə 
əsaslanır. Lakin hər hansı şəxsin vətəndaşlığı, milliyyəti, cinsi, qulluq mövqeyi, partiyalılığı, dinə münasibəti, 
siyasi baxışları və s. əməliyyat-axtarış tədbirlərinin həyata keçirilməsinə mane ola bilməz.  
Azərbaycan Respublikası Gömrük Məcəlləsinin 35-ci fəslinə və “Əməliyyat-axtarış fəaliyyəti 
haqqında” Azərbaycan Respublikası Qanununa əsasən gömrük orqanları müxtəlif əməliyyat-axtarış fəaliyyəti ilə 
məşğul olurlar. Bunlardan birincisi informasiya fəaliyyətidir.  
İnformasiya fəaliyyəti, informasiya ilə işləmə, informasiya üzərində işləmə və informasiya mənbəyi ilə 
işləməkdir.  
Məxfi mənbə ilə işləmək aşağıdakıların əldə edilməsinə xidmət edir:  
1) cinayətə cəhd ediləcəyi və qorunan obyektlərin təhlükəsizliyinə mümkün qəsd əlamətləri 
barədə qabaqlayıcı məlumatlar almaq (aşkar etmək);  
144 
 
2) hazırlanacaq və ya baş vermiş qəsdlər barədə faktlar və əlamətlər, habelə bu cinayətlərin 
ziyanlı nəticələrini aradan qaldırmaq istiqamətində məlumatlar (aşkarlamaq və xəbərdarlıq etmək) 
toplamaq;  
3) baş vermiş cinayət, onun açılması və müqəssirin məsuliyyətə cəlb olunması üçün konkret 
faktiki məlumatlar (ehtiyat tədbiri görmək) əldə etmək. Əməliyyat-axtarış fəaliyyəti subyektləri ilə məxfi 
əməkdaşlıq etmiş və edən şəxslər barədə məlumatlar yalnız həmin şəxslərin yazılı razılığı ilə və ya 
“Əməliyyat-axtarış fəaliyyəti haqqında” Azərbaycan Respublikası Qanununda birbaşa nəzərdə tutulmuş 
hallarda aşkarlana bilər.  
Alınmış məlumatların yenidən yoxlanması, əlavə məlumatların alınması və dəqiqləşdirilməsi məqsədi 
ilə xüsusi texniki qurğular və kriminalistik vasitələrdən istifadə olunur. Əldə olunmuş məlumatlar işlənir, analiz 
edilir və cinayət mexanizminin açılması prosesində, habelə cinayətin konkret iştirakçılarının axtarılmasında 
istifadə olunur.  
Mövcud qanunvericiliyə görə, Azərbaycan Respublikası gömrük orqanları əməliyyat-axtarış 
tədbirlərinin həyata keçirilməsi zamanı informasiya sistemlərindən, video və səsyazmadan, kino və 
fotoçəkilişlərdən, həmçinin vətəndaşların həyat və sağlamlığına, ətraf mühitə zərər vurmayan digər texniki və 
başqa vasitələrdən istifadə edə bilər.  
Əməliyyat-axtarış fəaliyyəti daha çox kəşfiyyat-axtarış və “nişangah”-axtarış fəaliyyətlərinin birgə 
həyata keçirilməsinə əsaslanır. Ona görə də, hüquqi cəhətdən gömrük orqanının əməliyyat bölmələrinin 
əməkdaşları, təhqiqatçı-müstəntiqlərdən prinsipial cəhətdən fərqlənirlər. Belə ki, əgər təhqiqatçı və müstəntiq 
cinayətlə bağlı rəsmi dövlətin adından açıq şəkildə hərəkət edirlərsə, əməliyyat işçiləri, bir qayda olaraq, lazımi 
məlumatları əldə etmək üçün obyekt qarşısında öz məqsədlərini gizlədərək fəaliyyət göstərir. Ona görə də, 
əməliyyat işçiləri və onların obyektləri arasındakı münasibətlər qeyri-rəsmi və qeyri-hüquqi hesab olunur. Çünki 
əməliyyat işçilərinin məqsədi və hərəkətləri məxfi üsullarla həyata keçirilir.  
Əməliyyat yolu ilə əldə olunmuş məlumatlar əməliyyat sənədlərində qeydə alınır, əməliyyat məqsədləri 
üçün istifadə olunur və əksər hallarda prosessual qaydada rəsmiləşdirilmir.  
Qanunvericiliyə uyğun qaydada təqsiri sübuta yetirilməyən şəxs haqqında əməliyyat-axtarış tədbirləri 
nəticəsində əldə edilmiş materiallar bir il müddətində saxlanılır, sonra isə məhv edilir (“Əməliyyat-axtarış 
fəaliyyəti haqqında” Azərbaycan Respublikası Qanunu, 15-ci maddə V hissə). 
 
16.3.2. Gömrük orqanlarının əməliyyat bölmələrinin əməliyyat-axtarış fəaliyyətinin istiqamətləri  
Müasir mərhələdə gömrük işi sahəsində əməliyyat-axtarış üsulunun tətbiqi və təşkilatlanma 
mexanizminin formalaşması prosesi çox ağrılı keçir. Bu gömrük orqanlarına qarşı keçmiş sovet 
münasibətlərinin hələ də aradan qaldırıla bilməməsi ilə bağlıdır. Hələ də gömrük orqanlarını, hüquq-mühafizə 
orqanı kimi çox “qısqanclıqla” qəbul edirlər.  
Lakin bu çətinliklərə baxmayaraq, Azərbaycan Respublikası gömrük orqanları, gömrük xidmətinin 
inkişaf etdirilməsinin real tələblərinə cavab vermək üçün əməliyyat-axtarış fəaliyyətini aşağıdakı istiqamətlərdə 
aparırlar:  
1) gömrük orqanlarının şəxsi təhlükəsizliyini təmin etmək üçün aparılan əməliyyat-axtarış 
fəaliyyəti;  
2) gömrük işi sahəsində qaçaqmalçılıq və digər cinayətlərlə mübarizə məqsədi ilə aparılan 
əməliyyat-axtarış fəaliyyəti.  
Gömrük orqanlarının əməliyyat-axtarış fəaliyyəti ilə Azərbaycan Respublikası Dövlət Gömrük 
Komitəsinin və Naxçıvan MR Gömrük Komitəsinin müvafiq idarələri məşğul olur.  
Gömrük orqanlarında şəxsi təhlükəsizliyi qoruyan bölmə aşağıdakı funksiyaları yerinə yetirməlidir:  
a) gömrük işi qaydaları və onların həyata keçirilməsinə qarşı cəhdləri zərərsizləşdirmək;  
b) gömrük işi aparılan yerlərə cinayətkar fikirlər daşıyan və ya cinayətkarların əlaltılarının daxil 
olmasının (daxil olmağa cəhd göstərilməsinin) qarşısını almaq;  
v) gömrük orqanı işçilərinin və onların ailə üzvlərinin, həmçinin əməliyyat-axtarış fəaliyyətində 
iştirak edən vətəndaşların təhlükəsizliyinə qəsd hərəkətlərinin qarşısını almaq;  
q) informasiya təhlükəsizliyini təmin etmək və məlum dərəcədə qorunan məxfi məlumatların 
ötürülməsinə qarşı mübarizə aparmaq;  
d) digər hüquq-mühafizə orqanlarının əməliyyat bölmələri ilə qarşılıqlı əməkdaşlıq və 
koordinasiya təşkil etmək və həyata keçirmək (şəxsi təhlükəsizlik maraqlarını təmin etmək üçün).  
Əməliyyat bölməsinin əməkdaşları şəxsi təhlükəsizliyi təmin etmək üçün, ayrı-ayrı gömrük orqanı 
işçilərinin vəzifədən sui-istifadə məqsədlərinin qarşısını alır və onlara xəbərdarlıq edilir. Əgər gömrük 
orqanında çalışan şəxs, yenə də öz əməlindən əl çəkməzsə, onun gömrük orqanlarından kənarlaşdırılması üçün 
rəhbərliyinə yazılı müraciət edir.  
145 
 
Azərbaycan Respublikası Gömrük Məcəlləsinə görə, gömrük orqanı işçilərinin həyatı və sağlamlığı 
üçün təhlükə törənəndə xüsusi vasitələr (əl qandalları, rezin dəyənəklər, gözyaşardıcı maddələr və s.) və odlu 
silah tətbiq olunmasına icazə verilir.  
Gömrük pozuntuları ilə mübarizə üzrə bölmələr gömrük işi sahəsində qanunun pozulmasına edilən 
cəhdlərdən vaxtında xəbər tutmaq, onları aşkar edib, qarşısını almağa xidmət edirlər. Bunun üçün hərtərəfli 
informasiya axını təşkil etmək tələb olunur. Bu məlumat toplanıb analiz olunmalı, qaçaqmalçılıq və baş verəcək 
digər cinayətlərin hazırlanmasından xəbər verən informasiyalar bir daha yoxlanmalı və cinayətin vaxtında 
qarşısının alınması üçün adekvat tədbirlər hazırlanmalıdır.  
 
Mövzu 17. Gömrük orqanlarında idarəetmənin əsasları  
 
17.1. İdarəetmə anlayışı  
 
Ayrı-ayrı icraçılar və ya insanlar qrupu şəklində insan amilindən ibarət hər bir sistemin səmərəli 
fəaliyyəti yalnız onu idarə edən - təşkiledici başlanğıc olduqda mümkündür. Gömrük orqanlarının bütün 
əməkdaşlarının hərəkət birliyinə nail olunması gömrük orqanlarında idarəetmə sisteminin başlıca məqsədidir. 
Sistem bir istiqamətdə işləməli və qarşısında qoyulmuş vəzifələrin həllini təmin etməlidir. Bunun üçün onun 
daxilində dəqiq idarəetmə tələb olunur.  
Təcrübə göstərir ki, xüsusi idarəçilik biliyi olmadan idarəetmə bəzən gömrük orqanlarında əməliyyat 
xidməti fəaliyyətində xeyli səhvlərlə nəticələnir, dövlətin iqtisadi təhlükəsizliyinin təmin edilməsi və onun 
iqtisadi mənafelərinin qorunması işinə müəyyən ziyan vurur.  
Azərbaycan Respublikası gömrük orqanlarının üzərinə qoyulmuş vəzifələrin və funksiyaların yerinə 
yetirilməsini optimal təşkil etmək üçün idarəetmənin mahiyyət və məzmununu açan əsas nəzəri müddəaları 
bilmək zəruridir.  
İdarəetmə dedikdə nə başa düşülməlidir? Ədəbiyyatda gömrük orqanlarının da aid olduğu sosial-iqtisadi 
sistemlərlə “idarəetmə” anlayışının çoxsaylı tərifləri vardır. Gömrük orqanlarında idarəetməyə xas olan 
əlamətləri nəzərə alaraq müxtəlif fikirləri ümumiləşdirməklə ona aşağıdakı tərifi vermək olar.  
İdarəetmə - gömrük orqanları əməkdaşlarına elə fasiləsiz informasiya təsiri prosesidir ki, 
idarəçilik qərarlarının qəbul olunması və həyata keçirilməsi vasitəsilə dəyişən xarici və daxili şəraitdə 
onların məqsədyönlü davranışını təmin edir.  
Məcmu halda idarəetmə subyekti, idarəetmə obyekti və onlar arasında qarşılıqlı əlaqələr gömrük 
orqanlarında idarəetmə sistemini əmələ gətirir.  
Gömrük orqanlarında idarəetmə subyektlərinə idarəetmə qərarları qəbul etmək, tabeliyindəki 
əməkdaşlara və kollektivlərə tapşırıq vermək və onların icrasını tələb etmək səlahiyyəti olan bütün rəhbərlər, 
yəni məqsədyönlü təsiri həyata keçirən gömrük postunun, gömrükxananın, gömrük idarəsinin və Dövlət 
Gömrük Komitəsinin bütün elementləri və yarımsistemləri aiddir.  
İdarəedən yarımsistemin qərarlarının, əmrlərinin, tapşırıqlarının icraçıları, gömrük işi mütəxəssisləri, 
gömrük kollektivləri, təşkilati strukturlar, texnoloji gömrük proseduraları, eləcə də gömrük orqanlarının üzərinə 
qoyulmuş funksiyaların həyata keçirilməsi üzrə bütün fəaliyyət növləri, gömrük fəaliyyəti resursları və s. 
gömrük orqanlarında idarəetmə obyektləri kimi çıxış edir.  
İdarəetmə subyekti idarəetmə obyektinin faktik vəziyyəti və onu əhatə edən xarici mühit haqqında 
informasiya alır. Bu informasiya idarəetmə subyekti tərəfindən işlənir ki, bunun da nəticəsi olaraq qərar qəbul 
edilir. Məzmunu birbaşa əlaqə kanalı üzrə idarəetmə obyektinə ötürmək üçün həmin qərara idarəçilik qərarının 
formalarından (əmr, göstəriş, qətnamə və s.) biri verilir. Bu qərarın icrası haqqında informasiya və eləcə də 
idarəetmə obyektinin (idarəedilən sistemin) yeni vəziyyəti haqqında informasiya yenidən əks əlaqə kanalı üzrə 
idarəetmə subyektinə daxil olur. Beləliklə, idarəetmə nisbi və fasiləsiz prosesdir. Gömrük orqanları tərəfindən 
idarəetmənin fasiləsiz xarakteri onlardan keçən informasiya proseslərinin daimiliyi və arasıkəsilməzliyi ilə 
şərtlənir. 
İdarəetmə prosesinin fasiləsizliyi onun dövriliyi haqqında, yəni müxtəlif idarəetmə həlqələri tərəfindən 
və müxtəlif formalarda icra edilən eyni növ idarəçilik işlərinin və ya idarəetmə mərhələlərinin icra edilməsinin 
müəyyən ardıcıllığı və təkrarlanması haqqında danışmağa imkan verir. 
Gömrük orqanlarında idarəetmə sistemi aşağıdakı komponentlərdən ibarətdir: idarəetmə mexanizmi, 
idarəetmə strukturları, idarəetmə prosesi və idarəetmə sisteminin təkmilləşdirilmə mexanizmi. 
İdarəetmənin mexanizmini aşağıdakılar təşkil edir:  
- idarəetmə qanunları;  
-  prinsipləri;  
-  məqsədləri;  
-  metodları;  
146 
 
-  funksiyaları.  
İdarəetmə orqanları, idarəetmə kadrları və texniki idarəetmə vasitələri idarəetmənin strukturuna daxildir.  
İdarəetmə prosesi - idarəetmənin məqsədlərinə çatmaq üçün bütün idarəetmə həlqələrinin 
göstərdiyi fəaliyyətdir.  
İdarəetmə sisteminin təkmilləşdirilmə mexanizmini idarəetmə obyektinin inkişafı nəticəsində ona edilən 
dəyişikliklər təşkil edir.  
Gömrük orqanlarında idarəetmə həm obyektiv iqtisadi qanunlara və idarəetmə qanunlarına, həm də 
onların əsasında formalaşan əməliyyat-xidmət fəaliyyətinin bütün iştirakçılarının ictimai, kollektiv və şəxsi 
maraqlarının vahid sisteminə əsaslanır. İdarəetmənin mühüm xüsusiyyəti ondan ibarətdir ki, o, gömrük 
fəaliyyətinin səmərəliliyinin yüksəldilməsində yaradıcı rol oynayır.  
 
17.2. İdarəetmə qanunları  
İdarəetmə qanunları idarəetmə sistemi elementləri və yarımsistemləri, onda baş verən proseslər və xarici 
mühit arasında ümumi, əhəmiyyətli və zəruri əlaqələrin əks etdirir. Onlar obyektivdir və insanların şüurundan və 
iradəsindən asılı deyildir. İdarəetmə qanunlarını bilmək idarəetmə sistemlərinin yaradılmasında və onların 
fəaliyyətinin təşkil edilməsində idarəetmə qanunlarının tələblərini nəzərə almağa imkan verir.  
Onlara aşağıdakılar aiddir:  
-  idarəetmə sisteminin vahidliyi qanunu;  
-  mütənasiblik (proporsionallıq) qanunu; 
 - idarəetmə funksiyalarının mərkəzləşdirilməsinin optimal nisbəti qanunu;  
- idarəedən və idarə olunan sistemlərin nisbəti qanunu və s.  
İdarəetmə sisteminin vahidliyi qanununun təsiri dövlət idarəetmə sisteminin yuxarı orqanlarından 
onun aşağı həlqələrinə qədər idarəetmə münasibətlərinin qırılmaz zəncirində; idarəetmə prosesinin bütün 
səviyyələrinin, əməliyyatlarının və mərhələlərinin arasıkəsilməzliyində, ritmikliyində və uzlaşmasında; 
insanların qlobal məqsədlərinin və mənafelərinin bütün tərkib hissələri ilə idarəetmənin vahidliyində; idarəetmə 
funksiyalarının və və metodlarının vahidliyində; idarəetmə aparatı əməkdaşlarına tələblərin vahidliyində təzahür 
edir.  
Professional (peşə) fəaliyyətin və idarəetmənin mütənasibliyi (proporsionallığı) qanunu müəyyən 
edir ki, idarəetmənin ən mühüm vəzifəsi idarə edən və idarə olunan sistemlərin fəaliyyətinin optimal 
proporsionallığını təmin etmək, sistemin tərkib hissələrinin fasiləsiz əlaqəsini təşkil etməkdir. Mütənasiblik 
(proporsionallıq) onunla ölçülür ki, sistemin əsas fəaliyyəti - gömrük rəsmiləşdirilməsi və gömrük nəzarəti, 
digər funksiyaların həyata keçirilməsi idarəetmə ilə nə dərəcədə tam və dəqiq təmin olunur ki, minimal mümkün 
məsrəflərlə lazımi effekti (səmərəni) versin.  
Mərkəzləşdirmənin optimal nisbəti qanunu elə idarəetmə sisteminin qurulmasını və onun 
fəaliyyətinin elə təşkilini nəzərdə tutur ki, bu zaman gömrük orqanlarının hər bir aşağı həlqəsinin mərkəzi 
idarəetmə orqanlarına arasıkəsilməz və kifayət qədər sabit tabeliliyi mövcud olsun.  
Mərkəzləşdirilmiş idarəetmə sistemin bütün həlqələrinin fəaliyyətini son dərəcə sərt nizamlamaq demək 
deyildir. Sistemin hər bir inkişaf mərhələsi üçün özünün optimal mərkəzləşdirilmə səviyyəsi mövcuddur ki, 
onunla idarəetmənin mərkəzləşdirilmiş formalarının sistemin inkişaf səviyyəsini ifadə edən real tələbatlara 
maksimum uyğunluğu nəzərdə tutulur.  
İdarə edən və idarə olunan sistemlərin nisbəti qanununun mahiyyəti idarə edən sistemin idarə 
olunanla uyğunluğunun təmin edilməsi tələbindən ibarətdir.  
Bu nisbətin dəyişməsi müxtəlif, başlıca olaraq, təşkilati və iqtisadi amillərin təsiri ilə baş verir. Hər 
şeydən öncə, idarə edən sistemin inkişaf və fəaliyyət səviyyəsi idarə olunan sistemin əməliyyat-xidmət 
fəaliyyəti səviyyəsinə uyğun gəlməlidir.  
Qanunlar vasitəsilə idarəetmə nəzəriyyəsinin məzmunu, idarəetmə prosesinin əsas funksiyaları, 
metodları və strukturları, eləcə də xüsusiyyətləri üzrə çıxarılır. Buna görə də, sistemli yanaşma idarəetmə 
qanunlarının istifadəsində əsasdır. Sistemli yanaşma onların tələblərini sistemli şəkildə ifadə etməyə və bütün 
sistemin optimal fəaliyyət və inkişaf variantını müəyyən etməyə imkan verir.  
Gömrük orqanlarında idarəetmə həm idarəetmənin obyektiv qanunlarına, həm də onların əsasında 
formalaşan vahid prinsiplər sisteminə əsaslanır.  
 
 
17.3. İdarəetmənin prinsipləri  
İdarəetmənin prinsipləri dedikdə idarə edən sistemin əsaslandığı rəhbər ideyalar, qaydalar, əsas 
müddəalar və davranış normaları başa düşülür.  
İdarəetmə təcrübəsində gömrük orqanları tərəfindən ümumi, xüsusi və təşkilati-texnoloji prinsiplər 
tətbiq edilir.  
147 
 
İdarəetmənin ümumi prinsipləri strateji idarəetmə normalarıdır və onlar gömrük orqanlarının bütün 
sahələrində və yarımsistemlərində fəaliyyət göstərir. Lakin onlar hər bir idarəçilik sistemində spesifikdir. Hətta 
idarəetmənin əsas ümumi prinsiplərinin sadalanması (məsələn, sistemlilik, əks əlaqə, informasiyanın kafiliyi, 
optimallıq, bərabər tabelik və b.), eləcə də  onların gömrük orqanlarında idarəetmə sisteminə dialektik təsiri 
bunu təsdiq edir.  
Sistemlilik idarəetmənin aparıcı prinsipidir. Gömrük orqanlarının idarə edilməsində sistemlilik sistemin 
struktur və funksional vahidliyini təmin edir və təkmilləşdirir.  
Gömrük orqanları qarşısında dayanan vəzifələr nə qədər mürəkkəbdirsə, sistemin əks əlaqə prinsipi bir o 
qədər böyük əhəmiyyət kəsb edir. İnformasiya idarəetmə subyektinə, sistemə təsir etmək və idarəçilik 
qərarlarının icrasını təmin etmək məqsədilə hər bir zaman anında sistemin vəziyyəti haqqında, qoyulmuş 
məqsədin əldə edilməsi haqqında təsəvvür əldə etməyə imkan verir.  
İnformasiyanın kafiliyi prinsipi o deməkdir ki, gömrük sistemində, o cümlədən idarəçilik sistemində 
informasiya həcmlərinin görünməmiş dərəcədə artması şəraitində informasiya proseslərinin intensivləşdirilməsi 
olduqca böyük əhəmiyyət kəsb edir.  
Qarşıya qoyulmuş məqsədin mümkün olan daha qısa müddətlərdə ən az maddi, maliyyə və əmək 
məsrəfləri ilə əldə edilməsi gömrük orqanlarında idarəetmənin optimallığı prinsipinin mahiyyətini təşkil edir. 
İdarəetmənin optimallığı gömrük sistemində müxtəlif metodlarla və vasitələrlə təmin edilir. İdarəetmənin digər 
ümumi prinsipləri də gömrük sistemində mühüm əhəmiyyət kəsb edir. 
Gömrük orqanlarında idarəetmənin xüsusi prinsipləri iki böyük qrupa bölünür: gömrük fəaliyyətinin 
iqtisadi, sosial-siyasi və mənəvi sahələrində tətbiq edilən prinsiplər və Azərbaycan Respublikasının iqtisadi 
təhlükəsizliyini öz səlahiyyətləri çərçivəsində təmin edən dövlət hüquq mühafizə təşkilatı olaraq gömrük 
orqanları sistemində mövcud olan prinsiplər.  
İdarəetmənin xüsusi prinsiplərinə aşağıdakılar  aid edilir:  
- qanunçuluq;  
- səmərəli (məntiqəuyğun) mərkəzsizləşdirmə ilə birgə mərkəzləşdirmə;  
- fasiləsizlik;  
- operativlik;  
- çeviklik;  
- məsuliyyət;  
- varislik; 
 - son nəticəyə istiqamətlənmə və s.  
İdarəetmənin təşkilati-texnoloji prinsipləri gömrük orqanları rəhbərlərinin təşkilati-sərəncamverici və 
inzabati-icraedici fəaliyyətinin əsasında dayanır. Onlara aşağıdakı idarəetmə prinsipləri aiddir:  
-  vahid rəhbərlik;  
- konkretlik;  
- əməyin bölgüsü, skalyar;  
- iyerarxiya (xidməti vəzifələrin tabeçilik qaydasında yerləşdirilməsi);  
- sərəncamvermənin vahidliyi və tək rəhbər;  
- səlahiyyətlərin ötürülməsi;  
- idarəetmə diapozonu və s.  
Vahid rəhbərlik (təkbaşınalıq) prinspinin əhəmiyyəti xüsusi olaraq qeyd edilməlidir. Bu prinsip, bir 
tərəfdən, idarəetmənin kollegiallığını, digər tərəfdən, isə icraedici funksiyalara görə ciddi fərdi məsuliyyətin 
müəyyən edilməsini nəzərdə tutur. Kollegiallıq tapşırılan işə görə hər bir gömrük əməkdaşının məsuliyyətini 
istisna etmir, əksinə onun üçün şəxsi məsuliyyət nəzərdə tutur.  
Vahid rəhbərlik prinsipi üzrə gömrük orqanları sisteminə DGK-nın Sədri rəhbərlik edir. Gömrük işinə 
rəhbərliyin ən mühüm məsələləri DGK kollegiyasının iclaslarında baxılır. Kollegiyanın iclaslarında qəbul 
edilən, DGK-nın Sədrinin əmri ilə rəsmiləşdirilən qərarların bütün gömrük orqanları və əməkdaşları tərəfindən 
icra edilməsi məcburidir.  
DGK-nın tabeliyindəki digər təşkilatların rəhbərləri vahid rəhbərlik (təkbaşçılıq) prinsipi üzrə fəaliyyət 
göstərirlər. Gömrükxanaların və gömrük postlarının rəisləri öz idarəçilik fəaliyyətində vahid rəhbərlik prinsipini 
həyata keçirirlər.  
İdarəetmənin konkretliyi prinsipi situasiyanın konkret təhlilini tələb edir ki, bunun üçün idarəetmə 
sistemi haqqında və onun xarici mühiti haqqında keyfiyyətli elmi informasiya lazımdır.  
Əməyin bölgüsü prinsipində nəzərdə tutulur ki, idarəetmənin təşkili üzrə bütün fəaliyyət icrası 
idarəetmə sisteminin konkret həlqələrinə tapşırılan ən sadə əməliyyatlara ayrılır. Gömrük orqanı idarəetmə 
sisteminin hər bir həlqəsinin dəqiq, konkret vəzifəsi olmalıdır.  
148 
 
İyerarxiya prinsipi aşağı əməkdaşın və ya bölmənin yuxarıdakına tabe olmalı olduğunu nəzərdə tutur. 
İnzibati iyerarxiyanın hər bir əməkdaşı yuxarıdakının qarşısında təkcə özününkü yox, həm də özünün 
tabeliyində olan bütün əməkdaşların qərarlarına və hərəkətlərinə görə cavab verir.  
Sərəncamvermənin vahidliyi və vahid rəhbər prinsipi müəyyən edir ki, hər bir əməkdaş yalnız bir 
rəhbərdən əmr və sərəncamlar alır, çünki bu fəaliyyət birliyinin zəruri şərtidir və heç bir əməkdaş özündən daha 
yuxarı birdən artıq rəhbərə məruzə etməməlidir.  
Səlahiyyətlərin ötürülməsi (verilməsi) prinsipi nəzərdə tutur ki, rəhbərin fəaliyət sahəsindən vəzifənin 
tabe şəxsə verilməsi zamanı onun həlli üçün hüquqlar da verilməli, tabe şəxs isə onlara görə məsuliyyəti öz 
üzərinə qəbul etməlidir.  
İdarəetmənin dipozonu prinsipi yuxarı vəzifəli şəxsin ciddi müəyyən olunmuş, optimal sayda şəxslərin 
fəaliyyətinə görə məsuliyyət daşımalı olduğunu nəzərdə tutur.  
17.4. İdarəetmənin funksiyaları  
İdarəetmənin funksiyası - həyata keçirilməsi üçün müəyyən idarəçilik işləri (əməliyyatları) tələb 
olunan konkret idarəçilik fəaliyyəti növüdür.  
Gömrük orqanlarının idarə edilməsində idarəetmə funksiyaları çox mühüm yer tutur, çünki onlar bütün 
səviyyələrdə idarəçilik fəaliyyətinin mahiyyətini və məzmununu açıqlayır və idarəetmə sahəsində vəzifələrin 
bölgüsünü əks etdirir, nəzərdə tutulmuş nəticələri əldə etmək üçün onların həyata keçirilməsi zamanı müəyyən 
növbəlilik və fəaliyyət birliyi tələb edir.  
Gömrük orqanları sistemində idarəetmə funksiyalarını təsnif etməklə, onları idarəetmə prosesinin 
mərhələlərini əks etdirən ümumi idarəetmə funksiyalarına və gömrük orqanlarının əməliyyat-xidmət 
fəaliyyətinin konkret növlərinin spesifik (konkret) idarəetmə funksiyalarına bölmək olar. 
İdarəetmənin ümumi funksiyaları idarəetmənin mahiyyətini üzə çıxarır: onlar istənilən obyektin idarə 
edilməsi prosesini xarakterizə etdiyinə görə universaldır.  
İderəetmənin ümumi funksiyalarının tərkibini müəyyən edərkən onların dialektik vahidliyi, eləcə də 
idarə edən və idarə olunan sistemlərin vahidliyi nəzərə alınmalıdır. İdarəetmə funksiyalarının tərkibi idarə 
olunan sistemin vəziyyətinin istənilən dəyişmələrini idarə edən sistemin reaksiya göstərməsinin effektivliyini 
təmin etməlidir.  
İdarəetmənin ümumi funksiyalarına aşağıdakılar aiddir:  
1) Əməliyyat-xidmət şəraitinin təhlili və proqnozlaşdırılması;  
2) Planlaşdırma;  
3) Təşkiletmə;  
4) Tənzimetmə;  
5) Uçot və nəzarət.  
Gömrük əməliyyat-xidməti şəraiti dedikdə iqtisadi, siyasi, sosial, hüquqi, regional və digər şərtlərlə 
(faktorlarla) dialektik inkişafda olan, gömrük fəaliyyətinə əhəmiyyətli dərəcədə təsir edən qarşılıqlı əlaqəli 
elementlər məcmusu nəzərdə tutulur.  
Gömrük əməliyyat-xidməti şəraitinin əsas elementləri bunlardır:  
- xarici iqtisadi fəaliyyətin (XİF) xidmət edilən iştirakçıları - Azərbaycan və xarici fiziki və hüquqi 
şəxsləri, gömrük orqanının fəaliyyət zonasında mal axınının (hərəkətinin) növləri, həcmləri və 
istiqamətləri, onların zaman, məkan (yer), nəqliyyat növləri üzrə bölgüsü;  
- gömrük qanunvericiliyini qəsdən pozan XİF iştirakçılarının və onların köməkçilərinin; 
qaçaqmalçıların və onların köməkçilərinin; gömrük orqanlarına mənfi təsir göstərməyə cəhd edən 
gömrükətrafı kriminal strukturların və onların köməkçilərinin olması; gömrük qaydalarının pozulması 
və cinayətlərin törədilməsində onların məqsədləri, planları, niyyətləri, vaxtı, yeri, strategiya və taktikası 
haqqında məlumatlar;  
- gömrük orqanlarının qüvvə və vəsaitləri, onlara həvalə edilmiş funksiyaların və vəzifələrin icra 
edilməsində onların imkanları;  
- Azərbaycan Respublikasının iqtisadi təhlükəsizliyinin təminatının və iqtisadi mənafelərinin 
qorunmasının ümumdövlət tədbirləri;  
- gömrük orqanlarının fəaliyyət zonsında qaçaqmalçılıqla və gömrük qaydalarının pozulması 
üzrə digər hüquq-mühafizə orqanlarının, idarələrin və təşkilatların olması, gömrük orqanları 
vəzifələrinin həlli üçün onlardan istifadə imkanları;  
- gömrük fəaliyyətinin həyata keçirildiyi mühit. 
Planlaşdırma idarəetmənin elə əsas funksiyasıdır ki, onun vasitəsilə gələcək fəaliyyətin təşkilati 
başlanğıcı işlənib hazırlanır. Planlaşdırma vasitəsilə sistemin inkişaf məqsədləri və istiqamətləri müəyyən edilir, 
mövcud problemləri realizə edilməsi vasitəsi olan metodlar işlənib hazırlanır, sistemin inkişaf tempi müəyyən 
edilir. İdarəetmə subyekti icraçıların gələcək fəaliyyət planını tutur, planda göstərilən məqsədlərə çatmağın 
yollarını, üsullarını, vasitələrini və müddətlərini əsaslandırır.  
149 
 
Təşkiletmə dedikdə, idarəetmənin elə əsas funksiyası nəzərdə tutulur ki, onun reallaşdırılması vasitəsilə 
planlaşdırma prosesində işlənib hazırlanmış planların yerinə yetirilməsi üçün şərait yaranır. Bu funksiyanın 
mahiyyəti qüvvə və vasitə yaradılmasından, icraçılar arasında zəruri əlaqə və münasibətlərin qurulmasından, 
onların fəaliyyətinin rasional (səmərəli) forma və metodlarının müəyyənləşdirilməsindən ibarətdir. Bu 
funksiyanın reallaşdırılması prosesində idarəetmə subyekti tərəfindən qəbul olunmuş qərarların, o cümlədən 
təsdiq edilmiş planların uğurlu həyata keçirilməsi üçün zəruri olan şərait yaradılır.  
Tənzimetmə dedikdə idarəetmənin elə əsas funksiyası başa düşülməlidir ki, onun vasitəsilə tabelikdə 
olan şəxslərin fəaliyyətinin səmərəliliyi yüksəlir və ya planlşdırma zamanı verilmiş parametrlərdən 
kənarçıxmalar aradan qaldırılır. Tənzimetmə əks əlaqənin nəticələri əsasında həyata keçirilir. O, ayrı-ayrı 
əməkdaşların və kollektivlərin qarşılıqlı əlaqələrinin saxlanması, əlaqələn-dirilməsi, qüvvələrin (səylərin) 
yenidən bölgüsü, eləcə də motivasiyası (əsaslar, sübutlar, səbəblər) və stimullaşdırılması yolu ilə reallaşdırıla 
bilər.  
Uçot funksiyasının mahiyyətini idarə olunan sistemin cari vəziyyəti haqqında onun hərəkət istiqamətləri 
və templəri, əldə edilən nəticələr və dəyişən problemlər haqqında informasiyanın toplanması, sistemləşdirilməsi 
və ilkin işlənməsi təşkil edir.  
Planların yerinə yetirilməsinin düzgünlüyünü, onların icrasının şərait və nəticələrinin necə olduğunu 
müəyyən etmək üçün nəzarət mövcuddur.  
Nəzarət idarəetmənin elə əsas funksiyasıdır ki, onun reallaşdırılması vasitəsilə gömrük orqanlarının 
vahid sisteminin fəaliyyəti prosesi üzərində müşahidə həyata keçirilir, bu və ya digər zaman momentində 
tabeçilikdə olanların fəaliyyətinin gedişi, şəraiti, vəziyyəti və nəticələri haqqında məlumatlar toplanır.  
Qəbul olunmuş qərarların reallaşdırılmasına nəzarət gömrük fəaliyyətinin qoyulmuş vəzifələrə 
uyğunluğunun üzə çıxarılmasına, şəraitin dəyişməsindən asılı olaraq əvvəl qəbul edilmiş qərarlara və təsdiq 
olunmuş planlara vaxtında zəruri düzəlişlər edilməsinə istiqamətlənir. 
Nəzarətin əsas vəzifəsi planlaşdırma zamanı verilmiş parametrlərdən kənaraçıxmaların üzə çıxarılması, 
onları doğuran səbəblərin, eləcə də gələcəkdə inkişaf etdirilməsi gömrük orqanının bütün fəaliyyətinin 
səmərəliliyini xeyli dərəcədə artırmağa kömək edə biləcək müsbət momentlərin ortaya çıxarılmasıdır.  
 
17.5. İdarəetmənin metodları  
Qarşıya qoyulmuş məqsədlərin əldə edilməsi üçün idarəetmə obyektinə təsir yollarının, 
üsullarının, vasitələrinin və formalarının məcmusu idarəetmə metodu adlanır.  
İdarəetmənin metodlarını öyrənərkən nəzərə almaq lazımdır ki, onların təsirinin yönümü sosial-iqtisadi 
sistemin, o cümlədən gömrük xidməti qarşısında qoyduğu konkret məqsədlərlə müəyyən edilir. Belə məqsədlər 
konkret təşkilati, iqtisadi, sosial və texniki vəzifələrin həllini tələb edir i, bu da öz növbəsində idarəetmənin 
müvafiq metodlarının tətbiqini tələb edir.  
İdarəetmənin metodları idarəçilik fəaliyyətinin miqyasına və təsir formasına görə təsnif edilir.  
Gömrük orqanlarında idarəçilik fəaliyətinin miqyasına görə ümumi və xüsusi metodlar fərqləndirilir.  
İdarəetmənin ümumi metodları gömrük işinin qlobal problemlərinin, strateji məsələlərinin həllinə 
yönəldilmişdir, onlar bütün gömrük sisteminin əsas məqsədlərini və fəaliyyət göstərməsi məsələlərinin əldə 
olunması üsullarını müəyyən edir.  
İdarəetmənin xüsusi metodları, başlıca olaraq, operativ və cari idarəetmə sistemlərində (regional 
gömrük idarələri, gömrükxanalar, gömrük postları) istifadə edilir.  
Gömrük sistemində təsir formalarından asılı olaraq birbaşa və dolayı təsir metodları tətbiq edilir.  
Birbaşa təsir metodları dövlətin iradəsinə və nüfuzuna əsaslanır. Onlara təşkilti-sərəncamverici və 
hüquqi metodlar aiddir.  
Dolayı təsir metodlarına sosial, psixoloji, iqtisadi və iqtisadi-riyazi metodlar aiddir.  
Gömrük orqanlarında təşkiletmə və tənzimetmə kimi idarəetmə funksiyalarının reallaşdırılması 
prosesində təşkilati-sərəncamverici (inzibati) metodların vasitəsilə əməkdaşların və kollektivlərin borc, 
səlahiyyət, məsuliyyət, intizam tələbləri və s. kimi fəaliyyət aspektlərindən ibarət olan münasibətlər 
formalaşdırılır.  
Gömrük orqanlarında təşkilati-sərəncamverici metodların hərbiləşdirilmiş və hüquq mühafizə kimi 
xüsusiyyətləri ondan ibarətdir ki, onlar bütövlükdə sistemə və ya ayrılıqda onun elementlərinə birbaşa direktiv 
təsiri ifadə edir; gömrük orqanının rəhbərinə birmənalı qərar qəbul etməyə imkan verir; normativ-hüquqi və 
direktiv sənədlərin icrasının məcburiliyinə əsaslanır.  
Gömrük orqanlarında üç qrup təşkilati-sərəncamverici məqsəd: təşkilati, sərəncamverici və intizam 
tətbiq edilir. Əsas yeri birinci qrupu təşkil edən təşkilati təsir metodları tutur. Onlar idarəetmənin əsası olan 
sistemdə təşkilati əlaqələrin uzunmüddətli təsbitidir və nizamasalma, normalaşdırma və təlimatlandırmanı əhatə 
edir.  
 
150 
 
 
          Mövzu 18. Gömrük orqanları sistemində idarəetmənin təşkilati strukturları  
 
18.1. İdarəçilik münasibətlərinin və idarəetmənin təşkilati strukturlarının növləri  
Azərbaycan Respublikası gömrük orqanları sisteminin inkişafı idarəçilik problemlərinin həlli ilə sıx 
əlaqəlidir, çünki idarəetmə həmişə bu və ya digər təşkilatın ayrı-ayrı həlqələri arasında dəqiq qarşılıqlı 
əlaqələrin müəyyənləşdirilməsi, onlar arasında hüquq və vəzifələrin bölgüsü ilə başlanır. Bu məsələlərin 
təşkilati rəsmiləşdirilməsi gömrük orqanlarının idarə edilməsinin optimal təşkilati strukturunun işlənib 
hazırlanmasını nəzərdə tutur.  
İdarəetmənin təşkilati strukturu dedikdə çox vaxt idarəetmənin iyerarxik elementlərinin və bu 
elementlərin vahid bir tam kimi inkişafını təmin edən bir-biri ilə qarşılıqlı əlaqələrinin nizama salınmış toplusu 
(məcmusu) başa düşülür.  
İdarəetmənin təşkilati strukturları təhlil edilərkən, bir qayda olaraq, onlarda aşağıdakı elementlər ayrılır: 
idarəetmə həlqələri, idarəetmə səviyyələri və qarşılıqlı əlaqələr.  
Gömrük orqanları sistemində idarəetmənin həlqələrinə bunlar aiddir:  
- Azərbaycan Respublikası DGK (Komitənin 01.01.2009-cu ilə olan mövcud strukturu 1 saylı 
əlavədə verilmişdir);  
- DGK-nın idarələri və müstəqil şöbələri;  
- gömrükxanalar;  
- gömrükxanaların şöbələri;  
- gömrük postları və müvafiq professional və ya idarəçilik funksiyalarını icra edən ayrı-ayrı 
mütəxəssislər.  
İdarəetmənin bu həlqələri idarəetmə iyerarxiyasının müvafiq səviyyələrində yerləşir. İdarəetmənin 
səviyyələri dedikdə təşkilatın iderəetmə sistemində müəyyən pillə tutan idarəetmə həlqələrinin məcmusu başa 
düşülür.  
Gömrük orqanlarının vahid sistemində idarəetmə strukturu üç səviyyədən ibarətdir:  
1. Azərbaycan Respublikası Dövlət Gömrük Komitəsi; 
2. gömrükxanalar;  
3. gömrük postları.  
XX əsrin son onilliyində və XXI əsrin əvvəllərində informasiya və kommunikasiya texnologiyaları 
cəmiyyətin inkişafına təsir göstərən əsas amillərdən birinə çevrilmişdir. İnformasiya və kommunikasiya 
texnologiyalarının dövlət strukturlarını və vətəndaş cəmiyyəti institutlarını, iqtisadi və sosial sahələri əhatə 
etməsini nəzərə alaraq Dövlət Gömrük Komitəsi bu sahədə əldə olunmuş nəticələri inkişaf etdirmək və gömrük 
işinin təşkilində informasiya texnologiyalarının geniş tətbiqini təmin etmək əzmindədir. 
 21 oktyabr 2005-ci il tarixində Azərbaycan Respublikası Prezidenti tərəfindən təsdiq olunmuş 
"Azərbaycan Respublikası rabitə və informasiya texnologiyalarının inkişafı üzrə Dövlət proqramına 
(Elektron Azərbaycan)" və “Azərbaycan Respublikasının İnkişafı Naminə İnformasiya və 
Kommunikasiya Texnologiyaları üzrə Milli Strategiyaya” müvafiq olaraq Dövlət Gömrük Komitəsində 
Azərbaycan Respublikası gömrük xidmətinin vahid avtomatlaşdırılmış informasiya sisteminin yaradılması 
haqqında Fəaliyyət Proqramına uyğun olaraq müvafiq işlər aparılır və bu sahədə müxtəlif nailiyyətlər əldə 
olunmuşdur.  
Gömrük orqanlarının vahid qlobal korporativ şəbəkəsinin genişləndirilməsi və inkişaf etdirilməsi, 
gömrük rəsmiləşdirməsi və nəzarətinin avtomatlaşdırılmış sisteminin sənaye istismarının təmin edilməsi, müasir 
texniki qurğuların tətbiqi ilə gömrük sərhədini keçən mal və nəqliyyat vasitələrinə nəzarət avtomatlaşdırılmış 
sisteminin yaradılması, gömrük anbarlarında və terminallarında malların uçotu, saxlanması və hərəkəti 
prosesinin avtomatlaşdırılması, gömrük orqanları tərəfindən müəyyən olunmuş hüquqpozmaların uçotu və 
nəzarətinin avtomatlaşdırılmış sisteminin tətbiqi və İstifadədə olan informasiya-texniki və proqram təminatı 
vasitələrinin yeniləşdirilməsi(modernləşdirilməsi) məsələləri mühüm əhəmiyyət kəsb edir. 
Dövlət Gömrük Komitəsinin qlobal korporativ şəbəkəsi hazırda Xəzər Dənizində Azərbaycan 
Respublikasının Mənafeyini Mühafizə idarəsi istisna olmaqla bütün gömrük orqanlarını əhatə edir. Şəbəkə öz 
quruluşuna görə dörd əsas hissədən ibarətdir: 
1) Peyk vasitəsi ilə təşkil olunmuş şəbəkə; 
2) Aztelekom istehsalat birliyindən icarəyə götürülmüş optik lifli rabitəsi əsasında təşkil olunmuş 
şəbəkə; 
3) Xüsusi tezliklə işləyən radioantennalarla qurulmuş şəbəkə; 
4) İSDN tipli şəbəkə. 
Azərbaycan Respublikasının gömrük orqanlarında fəaliyyətdə olan qlobal korporativ şəbəkənin 
funksional sxemi aşağıakı kimidir (Sxem 1): 
151 
 
 
 
 
 
            
  SXEM 1. Azərbaycan Respublikasının gömrük orqanlarında fəaliyyətdə olan qlobal korporativ 
şəbəkənin funksional sxemi 
 
Qlobal korporativ şəbəkə Azərbaycan Respublikasının bütün gömrük orqanları arasında informasiya 
mübadiləsinin aparılmasını və Dövlət Gömrük Komitəsinin vasitəsiçiliyi ilə hər bir gömrük orqanının internetə 
çıxışını təmin edir.  
Rəsmiləşdirmə prosesinin sürətini və keyfiyyətini artırmaq və yük gömrük bəyannamələrində olan 
məlumatlara proqram təminatı vasitəsilə elektron nəzarətin aparılması məqsədilə "Gömrük rəsmiləşdirilməsi və 
nəzarətinin avtomatlaşdırılmış sistemi (GRNAS)" yaradılmışdır. 
"Gömrük rəsmiləşdirilməsi və nəzarətinin avtomatlaşdırılmış sistemi" proqram kompleksi yük gömrük 
bəyannamələrinin(YGB) gömrük rəsmiləşdirilməsi prosesinin maksimum dərəcədə avtomatlaşdırılması üçün 
nəzərdə tutulmuşdur. Avtomatlaşdırma prosesi iki mərhələdən ibarətdir: 
- YGB-lərin elektron surətinin yaradılması; 
- YGB-də olan məlumatlara nəzarətin keçirilməsi. 
Nəzarətin birinci mərhələsi format-məntiqi yoxlama adlanır və tam şəkildə proqram təminatının 
köməyilə aparılır, gömrük brokeri və lokal şəbəkənin adminstratoru tərəfindən həyata keçirilir. Format-məntiqi 
yoxlama nəticəsində YGB-də istifadə olunan bütün kodlar yoxlanılır. YGB-nin yük və maliyyə aspektləri 
ekspert səviyyəsində yoxlanılır. Gömrük rəsmiləşdirilməsi və nəzarətinin avtomatlaşdırılmış sisteminin 
funksional sxemi aşağıdakı kimidir  (Sxem 2):. 
 
 
152 
 
• Бяйаннамянин “електрон” сцрятинин 
йарадылмасы. 
• ЙЭБ-нин формат-мянтиг и йохлама усулу 
иля йохланмасы 
Эюмрцк Брокери
• Формат-мянтиг и йохламанын апарылмасы 
• ЙЭБ-нин г ейдиййатдан кечирилмяси 
• Малын кодунун ХИФЯН-ля дцзэцн тяйин 
олунмасы. 
• Малын миг дарынын йохланылмасы. 
• Малын мяншя юлкясинин йохланылмасы. 
• Гейри-тариф тянзимлянмя тядбирляринин 
йохланылмасы 
• Эюндярмя вя кючцрцлмя шяртляринин 
йохланылмасы 
• Мала бахышынын апарылмасы 
Ыдаряетмя г ярарларынын г ябулу: 
• Малын бурахылышы; 
• Ялавя сянядлярин тяляб едилмяси; 
• Сянядляр “Гачагмалчылыг  вя ЭГП” 
бюлмясиня эюндярилир; 
• Рясмиляшдирилмя просеси там  дайандырылыр. 
Mяrkяzi baza 
S 
Я 
H 
V 
L 
Я 
R 
 
P 
R 
O 
T 
O 
K 
O 
L 
U 
  
S 
 
 
 E 
 
 
 R 
 
 
 V 
 
 
 E 
 
 
 R 
Мялумат инзибатчысы 
Maliyyя шюbяsi
Йцк шюбяси
Сянядлярин йохланылмасы 
 • Малын мяншя юлкясинин йохламасы. 
• Эюндярмя вя кючцрцлмя шяртлярин йохламасы. 
• Эюмрцк дяйяринин йохланылмасы 
 
 
    SXEM 2.  "Gömrük rəsmiləşdirilməsi və nəzarətinin avtomatlaşdırılmış sistemi"nin funksional 
sxemi 
 
GRNAS proqram təminatına yalnız gömrük orqanının gömrük serverində qeydə alınmış istifadəçi 
qoşula bilər. Əgər daxil edilmiş ad və şifrə sistemdə qeydə alınmış istifadəçilər cədvəlində iştirak edirsə və bir-
birinə uyğundursa, onda qeydə alınmış istifadəçiyə gömrük orqanının lokal şəbəkəsində GRNAS proqram 
təminatının onun sistemdə vəziyyətinə uyğun gələn modulları ilə işləmək imkanı verilir. 
Vəyannamənin doldurulması üçün GRNAS Proqram təminatından istifadə edən və gömrük organının 
lokal şəbəkəsində işləyən gömrük Brokerləri "BROKER" modulundan istifadə edirlər..  
GRNAS proqram təminatından istifadə etməklə gömrük orqanlarının "AİS və statistika" şöbələrinin 
əməkdaşları elektron gömrük bəyannamələrinin qəbulu və qeydiyyatı, bəyannamələrdən təşkill olunmuş 
verilənlər bazaları və sorğu bazası ilə məşğul olmaq imkanına malikdirlər. Eyni zamanda həm maliyyə 
şöbəsinin əməkdaşları, həm də yük şöbəsinin əməkdaşları GRNAS proqram təminatından istifadə etməklə 
müvafiq funksiyaları yerinə yetirirlər. 
Gömrük rəsmiləşdirilməsi və nəzarətinin şəffaflığını təmin etmək, fiziki və hüquqi şəxslərin 
məlumatlandırılması üçün gömrük orqanlarında informasiya köşkləri fəaliyyət göstərir. İnformasiya köşklərində 
rəsmiləşdirilmədə istifadə olunan bütün normativ-hüquqi sənədlər, mal nomenklaturası və müvafiq tarif 
dərəcələri yerləşdirilib. Xarici-iqtisadi əlaqələr iştirakçısı informasiya köşkünə müraciət edərək şəffaf şəraitdə 
lazımi məlumatı və eyni zamanda gömrük rəsmiləşdirilməsi barədə GRNAS-dan müvafiq məlumatı əldə edə 
bilir. Məsələn, köşkdən malların idxal və ixracı zamanı çox vacib olan aşağıdakı məlumatları almaq olar. 
Mal və nəqliyyat vasitələrinin Azərbaycan Respublikasının gömrük sərhədindən keçirilməsi Azərbaycan 
Respublikasının Gömrük Məcəlləsi və digər qanunvericilik aktları ilə müəyyən edilmiş qaydada seçilmiş 
gömrük recimlərinə uyğun olaraq həyata keçirilir.   
Eyni zamanda informasiya köşkündən lisenziyalaşdırma qaydaları və lisenziya tələb olunan mallar, 
xarici ticarətdə istifadə olunan anlayışlar və bəzi terminlər, güzəştli mallar, mədəni sərvətlərin keçirilməsi 
zamanı tələb olunan qaydalar və bir çox digər qaydalar haqqında məlumatlar əldə etmək mümkündür.  
Dövlət Gömrük Komitəsinin ON LİNE  rabitə kompleksinin geniş tutumuna, cari informasiya və 
telefon-faks mübadiləsinə xələl gətirmədən videorabitə sisteminin təıtbiqi ilə videokonfrans sistemi 
yaradılmışdır. Videokonfrans sistemi konfrans iştirakakçılarına  yüksək effektli vizual və audio ünsiyyət imkani 
yaradır. Ən muasir videorabitə texnologiyasi vasitəsilə sistem aydin və təmiz təsvir, kristal saf səsin 
ötürülməsini təmin edir. 
153 
 
 Tənzimlənə bilən rabitə zolağı, Stereo Surround səs standartı, videotəsviri və səsi əlaqələndirən sistem 
videokonfranslarda təbii ünsiyyətin yaradılmasına xidmət edir. Kompleks çox asan idarə olunur  və xüsusi  
hazirliq tələb etmir. 
Dövlət Gömrük Komitəsini, Astara, Xaçmaz və Tovuz gömrük idarələrini birləşdirən videokonfrans 
sisteminin birləşmə sxemi aşağıdakı şəkildə verilmişdir. 
Gömrük işinin əsas məsələlərindən biri də sərhəddən keçirilən mal və nəqliyyat vasitələrinə nəzarəti və 
onların rəsmiləşdirilməsini təşkil etməkdir. Bildiyimiz kimi sərhədi keçən mal və nəqliyyat vasitələri idxal, 
ixrac və tranzit kimi keçə bilir. Mal və nəqliyyat vasitələrinə nəzarət etmək üçün daşınma cədvəllərindən 
istifadə olunur və təyinat gömrük orqanlarına telefonoqramla onlar haqqında məlumatlar ötürülür (Sxem 3):.  
 
 
 
 
 
  
 
 
 
 
                                                                              
 
 
 
                                                                     
 
 
 
 
 
 
 
                                    
 
 
 
 
 
 
   
SXEM 3.  Videokonfrans sisteminin birləşmə sxemi 
 
Azərbaycan Respublikasının ərazisini keçən nəqliyyat vasitələrinə gömrük nəzarətini  həyata keçirmək 
məqsədilə giriş və çıxış, həmçinin daxili gömrük orqanlarına məlumatın tez və operativ şəkildə otürülməsini 
təmin etmək üçün "Çatdırma" proqram təminatı hazırlanmışdır. 
Gömrük sərhədinin keçən nəqliyyat vasitələrinin elektron qeydiyyatı aparılır. Nəqliyyat vasitələri 
haqqında məlumatların giriş gömrük orqanında məlumat bazasına daxil olunmasından sonra fayl şəklində 
müvafiq məlumat hazırlanır və "İnternet" sistemi ilə elektron poçt vasitəlsilə təyinat gömrük məntəqəsinə 
göndərilir. Giriş gömrük orqanında nəqliyyat vasitələri haqqında olan məlumatlar məlumat bazasında nəzarətdə 
saxlanılır. Təyinat gömrük orqanında yükün gəlməsi haqqında məlumat alındıqdan sonra inspektor elektron 
müqayisə nəticəsində həmin yükü nəzarətdən çıxarır. Giriş gömrük orqanında yüklərin nəzarətdən çıxarılması 
üçün müvafiq elektron cavab hazırlanır və poçt vasitəsilə göndərilir. Giriş gömrük orqanından göndərilmiş, 
lakin nəzarətdən çıxarılmayan yüklər haqqında qaçaqmalçılıq və gömrük qaydalarının pozulması şöbəsi 
tərəfindən tədbirlər görülür.  
Son illər ərzində Azərbaycan Respublikasının xarici ticarət dövriyyəsində fiziki şəxslərin xüsusi çəkisi 
artır.  Fiziki şəxslər tərəfindən gətirilən mallar üçün gömrük prosedurlarının sadələşdirilməsi məqsədilə 
kommersiya məqsədləri üçün nəzərdə tutulmayan malların rəsmiləşdililməsi zəmanı gömrük mədaxil 
orderlərindən istifadə olunur. Fiziki şəxslər tərəfindən gətirilən yüklərin rəsmiləşdirilməsi üçün tətbiq olunan 
Tovuz 
Gömrük
İdarəsi 
DGK 
Xaçmaz 
Gюmrük 
İdarəsi 
Astara 
Gömrük
İdarəsi 
Aztelecom 
Xaçmaz 
ATS 
Astara 
ATS 
Tovuz 
ATS 
154 
 
gömrük mədaxil orderləri üzrə avtomatlaşdırılmış iş yerinin yaradılması məqsədilə  "Gömrük mədaxil orderi 
(GMO)"   proqram təminatı  DGK sədrinin 009 saylı 11 mart 1998-ci il tarixli əmrinə müvafiq olaraq 1998-ci 
ilin aprel ayından tətbiq olunur.  Gömrük mədaxil orderləri üzrə məlumat bazası 3 mərhələdə yaradılır:  
- sərhəd postlarında; 
- regional gömrük idarələrində; 
- Azərbaycan Respublikası Dövlət Gömrük Komitəsində. 
Sərhəd gömrük məntəqələrində və bəzi hallarda regional gömrük idarələrində uyğun sənədlər əsasında 
gömrük mədaxil orderləri tərtib olunur və müvafiq proqram təminatının köməyilə məlumatlar bazaya daxil 
edilir və iş gününün sonunda DGK-nə ötürülür.  
Azərbaycan Respublikası Dövlət Gömrük Komitəsində mərkəzi məlumat bazası yaradılmışdır. Mövcud 
tətbiqi proqramlar paketinin köməyilə aşağıdakı məlumatları almaq olar: 
- GMO-lar üzrə olan gömrük rüsum və yığımları haqqında; 
- Mənşə ölkələri, mallar və fiziki şəxslər haqqında. 
Bütün dünya miqyasinda olduğu kimi Azərbaycan Respublikasında da cəmiyyətin iqtisadi və sosial 
həyatının saflaşdırılmasında narkoticarət və qaçaqmalçılıqla mübarizə əsas məsələlərdən biri hesab olunur. 
Gömrük orqanları həm Azərbaycan Respublikasının qanunları , həm də gömrük qaydalarının hüquq pozuntuları 
faktlarının aşkar edilməsi prosesinin əsas həlqəsidir. Qaçaqmalçılıq və gömrük qaydalarının pozulması 
faktlarının müəyyən edilməsi və araşdırılması sahəsində aparılan işləri yüksək səviyyəyə qaldırmaq məqsədilə 
əməliyyat-axtarış tədbirlərinin avtomatlaşdırılması istiqamətində müvafiq işlər görülmüşdür. Bu məqsədlə  
"Azərbaycan Respublikasının gömrük orqanları tərəfindən aşkar olunmuş hüquq pozuntularının qeydiyyatı və 
nəzarətinin avtomatlaşdırılması sistemi" yaradılmışdır. Sistemin funksional sxemi aşağıdakı kimidir. 
Azərbaycan Respublikasının gömrük orqanları tərəfindən aşkar olunmuş hüquq pozuntularının qeydiyatı 
və nəzarətinin  avtomatlaşdırılmış sistemi respublikanın gömrük orqanları tərəfindən aşkara çıxarılan hüquq 
pozuntularının avtomatlaşdırılmış qeydiyatının təşkilini təmin edir. Başqa sözlə, hüquq pozuntularının məlumat 
bazası yaradılmışdır. Belə bir informasiya əsasında gömrük qaydalarının pozulması və qaçaqmalçılıqla 
mübarizənin təşkili vəziyyətini göstərən riskin keçirilməsi və respublikanın regional gömrük idarələri üzrə 
hesabatın alınması mümkündü (Sxem 4): 
 
 
 
Эюмрцк органлары тяряфиндян ашкар 
олунан щцгуг  позунтуларынын 
гейдиййаты 
 
  
Щцгуг  позунтуларынын 
“мялумат базасынын” 
йарадылмасы 
Республика  эюмрцк органлары тяряфиндян 
ашкар олунмуш щцгуг  позунтулари 
фактларына даир протокол вя йа актлар 
эюмрцкханаларда компцтеря дахил едилир 
вя шябякя васитяси иля ДЭК-ня ютцрцлцр. 
 
Азярбайъан Республикасы ДЭК-дя бу 
мялуматлар ясасында СГЛ(ОРАЪЛЕ)  
истифадя олунмагла “мцштяри-сервер” 
формалашдырылыр 
Gюmrцk qaydalarыnыn pozulmasы vя 
qaчaqmalчыlыqla mцbarizяnin vяziyyяtinя dair 
hesabatlarыn alыnmasы 
“Риск” менеъементин апарылмасы 
Гачагмалчылыг  малы-юлкя-няглиййат нювц-
эизлятмя нювц зянъири цзря аналитик иш 
 
Чыхыш формаларына мцвафиг  олараг  статистик 
щесабатларын тяртиб олунмасы, сахланылмасы 
вя чап едилмяси 
Республиканын эюмрцк органларында ашкар 
едилмиш щцг уг  позунтулары цзря тяртиб едилян 
протокол вя йа актлар 
Азярбайъан Республикасынын эюмрцк органлары тяряфиндян ашкар олунмуш щцгуг  позунтуларынын 
г ейдиййаты вя нязарятинин автоматлашдырылмасы системи 
Mяlumat 
bazasы
 
 
 
SXEM 4. Azərbaycan Respublikasının gömrük orqanları tərəfindən aşkar olunmuş hüquq 
pozuntularının qeydiyyatı və nəzarətin avtomatlaşdırılması sistemi 
155 
 
 
Müvəqqəti idxal (ixrac) gömrük recimi altında yerləşdirilmiş mal və nəqliyyat vasitələri üzrə reqional 
və mərkəzi məlumat bazalarının yaradılması və belə mallara elektron nəzarətin aparılması haqqında DGK 
sədrinin  082 saylı 29.11.02 tarixli əmrinə əsasən 2003-cü ilin yanvar ayının 1-dən başlayaraq respublika 
ərazisinə müvəqqəti idxal olunmuş və respublika ərazisindən müvəqqəti aparılmış mallara "Müvəqqəti" 
proqram təminatının köməyilə elektron nəzarət həyata keçirilir. 
"Müvəqqəti" proqram təminatının tətbiq olunması nəticəsində müvəqqəti idxal kimi gətirilmiş və 
sonradan sərbəst dövriyyəyə buraxılma halları, təyin olunmuş vaxt qurtardıqdan sonra ixrac kimi geriyə 
qaytarılma halları, əvvəlcədən təyin olunmuş son vaxtın mövcud qanunvericiliyin tələblərinə əməl olunmaqla 
yenqidən uzadılması halları araşdırılır və operativ şəkildə elektron nəzarətin aparılması təmin olunur. Eyni 
zamanda proqram təminatının köməyi ilə müvəqqəti idxal olunan mallar üçün tətbiq olunan dövrü gömrük 
rüsumlarının hesablanması mümkündür. "Müvəqqəti" proqram təminatının texnoloci sxemi aşağıdakı kimidir. 
Azərbaycan Respublikasında xarici ticarətin mövcud vəziyyətini əks etdirən aylıq hesabatların 
hazırlanması, müxtəlif təşkilatlardan daxil olan sorğulara cavab hazırlanması və gömrük statistikasının 
aparılması məqsədilə digər sorğulara cavab verilməsi üçün "Wingomruk" proqram təminatı hazırlanmışdır 
(Sxem 5):  
                   
 
 
 
 
 
 
 
 
 
 
 
 
 
 
 
 
 
 
 
 
 
 “Мцвяггяти ” програм тяминатынын техноложи схеми 
156 
 
  
  SXEM 5. «Müvəqqəti» proqramm təminatının texnoloji szemi 
 
"Wingomruk" proqram təminatı yük gömrük bəyannamələri əsasında yaradılmış məlumat bazasından 
standart şəkildə statistik və maliyyə hesabatlarının alınması üçün istifadə olunur. Bu proqramın köməyilə ölkələr 
üzrə, mal pozisiyaları üzrə, saziş növləri üzrə, fiziki və hüquqi şəxslər üzrə, gömrük rüsum və yığımları üzrə və 
s. 100-dən çox müxtəlif tipli sorğulara cavab almaq olar.  
Bununla yanaşı, çox vaxt idarəçilik münasibətlərinin aşağıdakı kanalları nəzərdən keçirilə bilər:  
1) DGK-gömrükxana;  
2) gömrükxana rəisi - gömrükxana şöbələri; 
 3) gömrükxana şöbəsi - gömrükxana şöbəsi (digər); 
 4) gömrükxana - gömrük postu;  
5) gömrük postu - gömrük postu (digər); 
 6) gömrükxana - gömrükxana (digər); 
 7) gömrükxana - DGK.  
Belə qarşılıqlı münasibətlərin mərkəzində rəisi, şöbələri və gömrük postları ilə gömrükxana dayanır. Bu 
da təsadüfi deyil, çünki gömrük fəaliyətinin əsas məsələləri burada həll edilir.  
İdarəetmə strukturu çərçivəsində idarəçilik prosesi baş verir ki, onun iştirakçıları arasında idarəetmə 
vəzifələri və funksiyaları, nəticə etibarilə onların icrasına görə hüquqlar və məsuliyyət bölüşdürülür. Bu 
baxımdan idarəetmənin təşkilati strukturu qarşıya qoyulmuş məqsədlərin əldə edilməsinə yönəlmiş idarəetmə 
prosesinin baş verdiyi idarəçilik fəaliyyətinin bölüşdürülmə (bölgü) və kooperasiya forması kimi nəzərdən 
keçirilə bilər.  
Gömrük orqanlarında idarəetmənin həlqələri və səviyyələri arasında qarşılıqlı münasibətlərin aşağıdakı 
növləri təşəkkül tapır:  
- şaquli idarəçilik münasibətləri (DGK - gömrükxana; gömrükxana rəisi - gömrükxana şöbələri; 
gömrükxana - gömrük postu; DGK - gömrükxana);  
«Мцвяггяти идхал вя ихраъ» МБ 
(Мцвяггяти идхал вя ихраъ кими 
рясмиляшдирилмиш 
 ЙЭ   й ) 
 
Статистика вя 
АИС шюбяси 
«Сярбяст дюв-
риййяйя 
бурахылан 
маллар» МБ
Статистика вя 
ИТ 
Баш идаряси 
«Тядбир эюрцл-
мяйян маллар» 
МБ
Статистика вя 
АИС шюбяси 
«Ихраъ 
режимин- 
дя  эери гай-
тарылан 
маллар» МБ 
Эюмрцк гайдаларынын по-
зулмасы вя гачагмалчылыг 
иля мцбаризя шюбясиы 
«Нязарятя эютцрцлян 
маллар» МБ 
Йцк шюбяси 
«Вахты 
узадылан 
Малиййя-тариф 
шюбяси 
Дюври рцсумларын 
щесабланмасы цчцн 
програм модулу
«Мцвяггяти идхал вя ихраъ» МБ 
( ЙЭБ-ляр ясасында йарадылмыш мяркязи 
 мялумат базасындан алынмышдыр) 
Статистика вя 
ИТ 
Баш идаряси 
«Сярбяст дюв-
риййяйя  бура-
хылан маллар»
Статистика 
вя 
АИС 
шюбяси 
«Тядбир эю-
рцлмяйян
Статистика вя 
ИТ 
Баш идаряси 
«Ихраъ режи-
миндя эери 
гайтарылан 
маллар» МБ 
Гачагмалчылыг вя 
эюмрцк гайдаларынын 
позулмасы иля 
мцбаризя Баш идаряси 
«Нязарятя эютцрмяк» 
МБ
Статистика вя 
ИТ 
Баш идаряси 
«Вахты 
узадылан
Малиййя-тариф вя 
Валйута Нязаряти  Баш 
идаряси Дюври 
рцсумларын 
щесабланмасы цчцн  
Реэионал эюмрцк 
Бяйаннамяляри «ЙЭБ» МБ 
Йцк Эюмрцк Реэионал Эюмрцк 
Идарясинин Статистиак вя АИС 
б
Дювлят Эюмрцк Комитяси 
Мяркязи «ЙЭБ» МБ  
Дювлят Эюмрцк Комитясинин Статистика вя 
Информасийа Технолоэийалары Баш 
И
157 
 
- üfüqi idarəçilik münasibətləri (gömrükxana şöbəsi - gömrükxana şöbəsi; gömrük postu - 
gömrük postu; gömrükxana - gömrükxana);  
- diaqonal idarəçilik münasibətləri (post - qarşılıqlı əlaqəli göndərən və ya təyinat gömrükxanası; 
DGK-nın şöbəsi - DGK-nın qarşılıqlı əlaqəli İdarəsi).  
Bu qarşılıqlı münasibətləri bir qədər ətraflı nəzərdə keçirək.  
Şaquli münasibətlər, hər şeydən öncə, rəhbərlər və onun tabeliyində olanlar arasında qarşılıqlı 
münasibətləri nəzərdə tutur, bu zaman xətti subordinasiya (tabelilik) üzə çıxır; səviyyələr üzrə bütün aşağı 
idarəetmə həlqələri daha yuxarı idarəetmə səviyyəsində yerləşən rəhbəri tabeliyində olur. Bu xətti münasibətlər 
adlanır.  
Gömrük orqanları sistemində şaquli münasibətlər təkcə təşkilati strukturun xətti həlqələri arasında deyil, 
eyni zamanda subordinasiya (tabelilik) münasibətləri ilə bağlı olan funksional həlqələr arasında da mövcuddur. 
Belə münasibətlər reallaşdırılması onların peşə (xidməti) fəaliyyətinə (maliyyə, hüquq mühafizə, kadr və b.) 
daxil olan müəyyən idarəetmə funksiyasını yerinə yetirmək üçün nəzərdə tutulan idarəçilik həlqələri analoji 
olaraq yuxarı idarəçilik həlqəsinin funksional (peşə fəaliyyəti növü üzrə) tabeliyində yerləşən zaman ortaya 
çıxır.  
Məsələn, gömrükxananın maliyyə şöbəsinin rəisi gömrükxana rəisi müavininin, gömrükxana rəisinin və 
digər yuxarı xətti rəhbərlərin xətti tabeliyində yerləşir (şaquli xətti qarşılıqlı münasibətlər). 
Üfüqi münasibətlər iki kateqoriyaya bölünə bilər. Birincisi, kollegial - bir rəisin tabeliyində olan bir 
şöbənin əməkdaşları arasındakı münasibətlərdir. İkicisi, paralel - təşkilatda eyni mövqe tutan, bir-biri ilə 
informasiya, fikir və mülahizələri mübadilə etmək zərurətinin meydana çıxdığı müxtəlif şöbələrin əməkdaşları 
arasındakı münasibətlərdir (məsələn, gömrükxana şöbəsi - gömrükxana şöbəsi, gömrük postu - gömrük postu, 
gömrükxana - gömrükxana kimi üfüqi paralel qarşılıqı münasibət kanalları). 
Diaqonal münasibətlər idarəetmə sisteminin müxtəlif səviyyələrində yerləşən, birbaşa tabelilik 
münasibətində olmayan, lakin yuxarı səviyyələrin qərarlarını icra etməkdə bir-biri ilə qarşılıqlı əlaqəli olan 
idarəetmə həlqələri arasında meydana gələn münasibətlərdir. Belə münasibətlərə nümunə olaraq malların 
çatdırılmasında qarşılıqlı məlumatlandırmanı, hüquq mühafizə funksiyalarının həyata keçirilməsi məsələləri 
üzrə icrası məcburi olan sorğuların göndərilməsini və s. göstərmək olar.  
Xətti və funksional təşkilati idarəetmə strukturları şaquli idarəçilik münasibətləri üçün daha 
xarakterikdir.  
 
18.2. İdarəetmə strukturlarına verilən tələblər  
Gömrük orqanları sistemindəki təşkilati idarəetmə strukturlarının təhlili onlara verilən aşağıdakı 
tələbləri formalaşdırmağa imkan verir:  
1) Sadəlik və qənaətcillik (qənaət). Məlumdur ki, olduqca mürəkkəb təşkilati struktur idarəetmə 
orqanlarının işini mürəkkəbləşdirir və onun saxlanması üçün xərclərin artmasına səbəb olur. Ona görə də 
gömrük orqanlarında yeni struktur birləşmələri elə hallarda yaradılır ki, onların hansısa xidməti funksiyanı 
reallaşdırmağının səmərəliliyi başqa birləşmələrdə işləyən əməkdaşlar tərəfindən bu funksiyanın həyata 
keçirilməsinin səmərəliliyi ilə müqayisədə açıq-aşkar daha yüksək olsun. Məsələn, gömrükxanalarda 
narkotiklərin qaçaqmalçılığı ilə mübarizə şöbələrinin yaradılması bu planda həmin funksiyanın müxtəlif 
xidmətlərin və birləşmələrin əməkdaşları tərəfindən həyata keçirildiyi dövrlə müqayisədə gömrükxanaların 
fəaliyyətinin səmərəliliyini artırmaq üçün nəzərdə tutulmuşdur.  
Əməkdaşların işinə həyata keçirilən nəzarət və stimullaşdırma minimal səylər və iqtisadi itkilər 
(məsrəflər) tələb etməlidir.  
İdarəetmənin təşkilati strukturu öz-özünə nəzarətə və işçilərdə daxili təhrikin (motivasiyanın) olmasına 
kömək etməlidir, yəni təşkilati-idarəçilik məsələlərinə əməkdaş minimum miqdarda vaxt sərf etməlidir.  
Təşkilatın qənaətcilliyinin formalaşdırılmasına nə kömək edir? Hər şeydən öncə, təşkilati struktur öz-
özünə deyil, fəaliyyətin inkişafı prosesində inkişaf etməli və formalaşmalıdır.  
2. Aydınlıq (açıqlıq). Gömrük orqanının hər bir bölməsi, hər bir əməkdaşı harada yerləşdiyini, 
informasiya üçün kimə müraciət etməli olmasını, kimin idarəçilik qərarlarını qəbul etdiyini dəqiq bilməlidir. 
Strukturun aydınlığını sadəliklə qarışdırmaq olmaz. Əksinə, mürəkkəb strukturlar da aydın ola bilər.  
Aydınlığı olmayan struktur münaqişələr yaradır, əməkdaşları boş-boşuna vaxt keçirməyə vadar edir, 
onlara mənfi təsir edir, qərar qəbul etməyi ləngidir.  
3. Müəyyənlik. Təşkilati struktur hər bir əməkdaşa özünün vəzifəsini başa düşməkdə kömək etməlidir. 
Bunun üçün təşkilati struktur iderəetmənin yuxarı səviyyələrindən aşağı səviyyələrinə qədər ötürülmə 
zamanında informasiyanın minimum itkisini təmin etməlidir.  
4. İdarə oluna bilmə. Təşkilati struktur qərar qəbul etmə prosesini sadələşdirməlidir. Pis təşkilati 
strukturda qərar “yuxarıdan-aşağıya”, yaxşı strukturda isə “aşağıdan-yuxarya” qəbul olunur.  
158 
 
5. Sabitlik. Təşkilati struktur eyni vaxtda stabil (sabit) olmalıdır. Yəni ətrafda baş verən fırtınadan asılı 
olmayaraq o “işləməlidir”. Hər bir işçi müəyyən yer tutduğu ünsiyyətdə müəyyən dairəyə malik olmalıdır. İnsan 
özünü daim vağzalda olan kimi hiss etməklə işləyə bilməz. Təşkilat zaman etibarilə sabitlik, öz-özünə yeniləşmə 
və öz-özünə inkişaf qabilyyətinə malik olmalıdır. Buna isə, hər şeydən öncə, mütəxəssislərin, yeni liderlərin 
peşakarlığının və şəxsiyyətinin inkişaf etdirilməsi hesabına nail olmaq olar.  
6. Çeviklik. Çeviklik anlayışı yalnız son zamanlarda meydana çıxmış və açıq sosial sistemlər üçün 
səciyyəvidir.  
Təşkilati idarəetmə strukturu, hətta ən böyüyü və mürəkkəbi  belə, “donuq”, birdəfəlik və həmişəlik 
müəyyən olmamalıdır. Çevik struktur təşkilata (müəssisəyə) xarici şəraitin dəyişməsinə cəld reaksiya vermək və 
ona uyğunlaşmaq imkanı verir. Sözsüz, bu o demək deyildir ki, istənilən cüzi dəyişiklik bütün strukturun 
yenidən nəzərdən keçirilməsi ilə nəticələnməlidir. Buna, məsələn, sənaye firmasında heç də həmişə zərurət 
olmur. Qeyd edək ki, bir sıra firmalar dəqiq müəyyən olunmuş dəyişməz struktura malik olmaya bilər. Belə 
firmalar müvəqqəti yaradıcılıq kollektivləri (MYK) prinsipi üzrə işləyir.  
7. Təşkilati idarəetmə strukturunun göstəricisi olan homeostatiklik, yəni daxili tarazlığın 
saxlanması üzrə sistemin avtomatik reaksiya işləyib hazırlamaq qabiliyyəti sabitlik və çeviklikdən törəmədir. 
Müxtəlif növ “birdəfəlik” həyəcanlanmalara görə strukturda sapmalar (kənaraçıxmalar) nə qədər az meydana 
gəlirsə, bu struktur bir o qədər sabit olur. Eyni zamanda struktur öz inkişafının dinamik şərtlərini nəzərə almalı 
və “böyük hesablar üzrə” təkmilləşməlidir, yəni əhəmiyyətli, təsadüfi olmayan, böyük, çoxdəfəli və eynitipli 
(birtipli) birdəfəlik həyəcanlamalar zamanı şəklini dəyişməlidir.  
8. Struktur nə qədər mürəkkəbdirsə, onda şaxələnmələr (budaqlar) bir o qədər çox olur və aşağıdakı 
amillər idarəetmədə bir o qədər çox rol oynayır:  
- səlahiyyətlərin ötürülməsi (verilməsi). Məsələn, gömrükxana rəisi bütün gömrük orqanının 
fəaliyyətinə məsuliyyət daşıyır. Lakin o, funksiyalarının bir hissəsini gömrükxana rəisinin müavinlərinə, 
gömrükxananın şöbə rəislərinə və gömrük postlarının rəislərinə verməyə məcburdur. Onlar da öz növbəsində 
ayrı-ayrı vəzifələri tabeliyindəki qruplara və ya gömrük işinin konkret mütəxəssislərinə tapşırırlar ki, həmin 
şəxslər də bu vəzifələrin yerinə yetirilməsinə görə onların qarşısında hesabat verirlər;  
- koordinasiya (əlaqələndirmə). Qarşıya qoyulmuş vəzifələrin icra edilməsində nə qədər çox sayda 
mütəxəssis iştirak edirsə, onların səyləri bir o qədər çox razılaşdırılmalıdır. Burada isə informasiya bir 
səviyyədən digərinə ötürülür və üfüqi istiqamət üzrə informasiya mübadiləsi aparılır;  
- səlahiyyətlilik (səriştəlilik). Gömrük orqanının hər bir əməkdaşının məsuliyyət dairəsi ciddi olaraq 
müəyyən edilməlidir. Rəhbərin səlahiyyətliliyi (səriştəliliyi) onun öz bölməsinin və ya bütövlükdə gömrük 
orqanının işini necə təşkil edə bilməsində ifadə olunur. Rəhbər öz əməkdaşlarının səriştəsinə inanmalıdır.  
- mərkəzləşdirmə. Gömrük orqanı (bölməsi) rəisinin “əlində” funksiya və bilavasitə tabe mütəxssislər 
nə qədər çox olarsa, onun idarəçilik fəaliyyətinin mərkəzləşmə səviyəsi bir o qədər yüksək olar. Hər bir rəhbər 
idarəetmənin aşağı struktur həlqələri ilə birlikdə özü üçün müəyyənləşdirməlidir ki, səlahiyyətlərin hansı həcmi 
onun üçün qalır, hansı isə aşağı həlqələrə verilir.  
 
 
159 
 
Mövzu 19.  
Gömrük orqanları sistemində idarəetmə prosesi  
 
19.1. İdarəetmə prosesinin mahiyyəti və məzmunu  
İdarəetmə sisteminin mühüm komponenti idarəetmə prosesidir. İdarəetmə prosesi müvafiq idarəetmə 
metodlarından və prinsiplərindən istifadə edilməklə müəyyən funksiyaları reallaşdırmaq yolu ilə sistemdə 
birləşdirilmiş idarəetmə subyektlərinin (xətti və funksional rəhbərlərin, eləcə də digər idarəçilik heyətinin) idarə 
edilən obyektin keyfiyyəti vəziyyətlərinin dəyişdirilməsinə, kollektivin məqsədlərinin əldə edilməsinə 
yönəldilmiş fəaliyyətidir.  
İdarəetmə prosesi metodoloji, funksional, iqtisadi, təşkilati, sosial və informasiya aspektlərinin seçildiyi 
spesifik məzmunu ilə fərqlənir.  
Metodoloji aspekt ondan ibarətdir ki, idarəetmə prosesi mərhələlər üzrə müəyyən ardıcıllıqla: məqsədi 
gümanetmə, vəziyyəti qiymətləndirmə, problemi müəyyən etmə, idarəçilik qərarını hazırlama üzrə reallaşdırılır. 
Məqsəd - idarə edilən sistemin necə olması barədə gömrük orqanı rəhbərlərinin təsəvvürüdür.  
İdarəçilik şəraiti - konkret idarəetmə sahəsində müəyyən zamanda meydana çıxan və rəhbərin müvafiq 
hərəkətini tələb edən bütün (daxili və xarici, obyektiv və subyektiv) şərtlərin məcmusudur.  
İdarəçilik qərarının hazırlanması - problemin həlli yollarının axtarışı, eləcə də tapılmış yolun praktiki 
reallaşdırılması ilə bağlı təşkilati işdir.  
Funksional aspekt ümumi idarəetmə funksiyalarının müəyyən ardıcıllıqla reallaşdırılmasıdır.  
İqtisadi aspekt idarə edilən sistemin resurslarının tələbatını müəyyən etməklə və onlardan istifadəni 
qiymətləndirməklə bağlı idarə edən sistemin fəaliyyəti ilə müəyyənləşdirilir.  
Təşkilati aspekt - təşkilati - sərəncamverici metodlardan idarə edilən sistemə nizamlama, 
normalaşdırma, təlimatlandırma və məsuliyyət ardıcıllığı ilə istifadə edilməsindən ibarətdir.  
İdarəetmə prosesinin sosial aspekti idarəetmənin avtomatlaşdırılmasının bu və ya digər dərəcəsindən 
asılı olmayaraq onun bütün mərhələlərində insanın iştirakı ilə müəyyən edilir.  
İnformasiya aspekti idarəetmə prosesində informasiyanın şəklini dəyişməsi üzrə əməliyyatların 
müəyyən ardıcıllığından ibarətdir (informasiyanın axtarışı, toplanması, çeşidlənməsi, ilkin işlənməsi və 
ötürülməsi). 
İdarəetmə prosesinə xas olan bütün çoxsaylı əməliyyatları aşağıdakı şəkildə qruplaşdırmaq olar:  
1) məqsədi müəyyənetmə (gümanetmə) əməliyyatları;  
2) informasiya işi əməliyyatları;  
3)analitik iş və qərar variantlarının layihələndirilməsi əməliyyatları; 
 4) fəaliyyət variantını seçmə əməliyyatları;  
5) təşkilati-təcrübi iş əməliyyatları. 
 
19.2. Gömrük orqanlarında məqsədin müəyyən edilməsi  
Gömrük orqanlarının idarə edilməsinin ümumi və konkret məqsədləri Azərbaycan Respublikasının 
Gömrük Məcəlləsində, Azərbaycan Prezidentinin, hökumətinin və həmçinin, DGK-nın digər qanunvericilik və 
hüquqi normativ sənədlərində müəyyən edilmişdir.  
Məqsəd nəzəri cəhətdən əsaslandırılmış, müəyyən edilmiş, kəmiyyətcə ölçülə bilən, aydın, mənalı və 
əldə edilə bilən olmalıdır. Müəyyən idarəetmə situasiyasında məqsədin məzmunu, daha yüksək idarəetmə 
pilləsinə nail olmaq məqsədi, yəni idarəetmənin daha yüksək səviyyəsini əldə etmək məqsədi olmalıdır.  
Gömrük fəaliyyəti ölkənin daxili və xarici siyasətinin qovuşuğunda yerləşir və onun ən mühüm sosial-
iqtisadi və xarici iqtisadi proqramlarının və planlarının icra edilməsi ilə birbaşa əlaqəlidir. Gömrük orqanları 
sistemində idarəetmənin başlıca məqsədi, yəni strateji idarəetmənin məqsədi Azərbaycan Respublikasının 
iqtisadi siyasətinin reallaşdırılmasını təmin etməkdir. İndiki zamanda bu, məqsədyönlü xidməti fəaliyətin keçid 
dövründə əldə edilməsi arzu olunan nəticəsidir.  
İdarəetmənin bu məqsədinin əldə edilməsi aşağıdakı şəkildə reallaşdırılır:  
- büdcə gəlirlərinin formalaşdırılması üzrə əsas fiskal orqan kimi gömrük orqanına verilən 
tapşırıqların icrası ilə;  
- hüquq-mühafizə orqanı kimi gömrük xidmətinin rolunun artırılması ilə; 
 - Azərbaycan gömrük xidmətinin digər dövlətlərin gömrük xidmətləri ilə inteqrasiyasının 
möhkəmləndirilməsi üzrə iş ilə;  
-  gömrük xidməti əməkdaşlarının sosial tələbatlrının daha da təmin edilməsi ilə bağlı müvafiq 
kompleks vəzifələrinin həlli.  
Məqsədin idarəetmə prosesində oynadığı roldan asılı olaraq, bir neçə idarəetmə tipləri fərqləndirilir. 
Gömrük orqanlarında ən çox “kənaraçıxmalar üzrə idarəetmə”, “proqram idarəetməsi” və “məqsədli 
idarəetmə” tətbiq edilir.  
160 
 
Kənaraçıxmalar üzrə idarəetmə gömrük orqanlarının idarə edilməsi iyerarxiyasının bütün 
səviyyələrində vardır, çünki, başlıca olaraq, mövcud vəziyyətlərə görə qurulur. İdarəetmənin bu tipində məqsədə 
böyük əhəmiyyət verilmir.  
Proqram idarəetməsi verilmiş proqramın idarəetmə sisteminin səviyyələri üzrə bölünməsi və onun icra 
edilmə ardıcıllığının göstərilməsi ilə ətraflı işlənib hazırlanmasına əsaslanır. İdarəetmənin bu tipi, yuxarıda 
göstərilənlə bərabər, gömrük orqanlarının idarəçilik fəaliyyətində tez-tez tətbiq edilir. İdarəetmənin bu tipi daha 
qabarıq şəkildə büdcənin gəlir hissəsini formalaşdırmaq üzrə fiskal-nəzarət vəzifələrin həllində, gömrük 
idarələrinin inkişaf etdirilməsində, gömrük sərhədindən avtokeçidlərin yaradılmasında və təchizatında və s. 
nəzərdən keçirilir.  
Məqsədli idarəetmədə məqsəd əsas rol oynayır və idarəçilik xarakterini və gedişini müəyyən edir. 
Məqsədli idarəetmənin məzmunu aşağıdakılardan ibarətdir:  
-  idarəetmə problemləri müəyyənləşdirilərkən onun müstəsna dərəcədə yüksək analitikliyi;  
- idarəetmə məqsədinin son dərəcə ciddi və dəqiq formalaşdırılması;  
- idarəetmə probleminin strukturizasiyası, “məqsədlər ağacı”nın qurulması;  
 “Məqsədlər ağacı”nın “vəzifələr ağacı” ilə dəqiq uyğunlaşdırılması, “məqsədlər ağacı”, “vəzifələr 
ağacı” və təşkilati idarəetmə strukturu arasında kifayət qədər yüksək korrelyasiya (qarşılıqlı asılılıq) idarəetmə 
sisteminin təşkilati strukturunun hər bir həlqəsi daha yüksək qəbildən olan digər həlqələrlə birləşməlidir.  
Məqsədli idarəetmədə proqnozlaşdırma böyük rol oynayır. İdarəetmə təcrübəsində onun tiplərinin birgə 
tətbiq edilməsi halları az deyildir. Ən səmərəli uzlaşdırma idarəetmənin proqram və məqsədli növlərinin 
birləşdirilməsidir ki, bu da proqram-məqsədli idarəetmə adını almışdır. Bu tip idarəetmə indiki dövrdə gömrük 
orqanları üçün müstəsna dərəcədə mühüm əhəmiyyət kəsb edir. İndiki dövrdə gömrük sistemində idarəetmənin 
dinamik xarakteristikalarının, hər şeydən öncə, AİS və idarəetmənin informasiya texnologiyasının tətbiqi 
hesabına təkmilləşdirilməsi müşahidə edilir. 
19.3. İdarəetmə prosesinin təşkili  
Gömrük orqanları sistemində idarəetmə prosesinin təşkili onun həyata keçirilməsinin dəqiqliyini, 
ardıcıllığını və yol verilən hədlərini müəyyənləşdirən hərtərəfli nizama salınmasıdır.  
İdarəetmə prosesinin təşkilinə onun müxtəlif dövrələrinin, mərhələlərinin, pillələrinin və idarəçilik 
işlərinin (əməliyyatlarının) icra edilməsinin zəruri ardıcıllığını; müəyyən növ idarəçilik işlərinin 
(əməliyyatlarının) icra edilməsinin müvəqqəti hədlərini və onların qruplaşdırılmasını; idarəetmə prosesinin hər 
bir mərhələsini və onun bütün idarəçilik işlərini normal və vaxtında həyata keçirmək üçün zəruri və kifayət 
qədər informasiyanın dəqiq daxil olmasını; idarəetmə sisteminin müxtəlif həlqələrinin idarəetmə prosesi 
mərhələləri üzrə iştirak qaydasını; məcburi idarəçilik işləri (razılaşdırma, müzakirə, viza vermə, təsdiqetmə, 
məlumatlandırma və s.) kimi idarəetmə prosesi qayda və üsullarını müəyyən etmək daxildir.  
İstənilən idarəetmə prosesi öz məzmununa görə dövrlərdən, mərhələlərdən, pillələrdən və fazalardan 
ibarətdir.  
İdarəetmə dövrü dedikdə idarəetmənin bütün ümumi funksiyalarının analiz (təhlil) və 
proqnozlaşdırma, planlaşdırma, təşkiletmə, tənzimetmə, uçot və nəzarət) tam reallaşdırılması üçün zəruri olan 
zaman kəsiyi başa düşülür. İdarəetmə dövrlərinin reallaşdırılması üçün normativ bazaya, planlaşdırma 
sisteminə, uçot sisteminə, əməkdaşların fəaliyyətinin qiymətləndirilməsi və stimullaşdırılması sisteminə, 
informasiya və kadr təminatına malik olmaq lazımdır.  
Dövr mərhələlərdən ibarətdir. Mərhələlər dedikdə, bir halda qarşıdakı fəaliyyət sisteminin yaradıldığı 
digərində isə onun fəaliyyət göstərməsi ilə idarəetmənin həyata keçirildiyi zaman kəsikləri nəzərdə tutulur.  
Hər mərhələ pillələrdən ibarətdir. Pillə dedikdə idarəetmənin hər hansı bir ümumi funksiyasının tam 
reallaşdırılması üçün zəruri olan vaxt (zaman) başa düşülməlidir. Buna uyğun olaraq idarəetmə prosesi pillələri 
təhlil və proqnozlaşdırma pilləsi, planlaşdırma pilləsi, təşkiletmə pilləsi, tənzimetmə pilləsi, uçot pilləsi və 
nəzarət pilləsi adlandırılır.  
 
19.4. İdarəetmə prosesində qərar qəbul edilməsi  
Gömrük orqanlarının işinin məhsuldarlığı idarəetmənin bütün səviyyələrində qəbul edilən qərarların 
keyfiyyətindən çox asılıdır. İdarəçilik qərarı hər şeydən öncə, idarəetmə sisteminin bu və ya digər hərəkət 
variantının idarəetmə subyekti tərəfindən seçilən fikri-iradə aktıdır. 
Qərarda idarəetmə obyektləri qarşısında dayanan məqsəd və vəzifələr xülasə edilir, onlar üçün yol 
verilən hərəkətlər ölçüsü nəzərdə tutulur, məqsəd və vəzifələrin reallaşdırılması üçün hansı resursların lazım 
olması müəyyənləşdirilir. Beləliklə, idarəçilik qərarı idarəetmənin idarə edilən sisteminin məqsəd və 
proqramından ibarətdir. Məhz buna görə gömrük orqanlarında idarəçilik qərarlarının keyfiyyətindən və vaxtında 
qəbul olunmasından onların idarə edilməsinin, hər şeydən öncə, uğuru və uğursuzluğu asılıdır.  
İdarəçilik qərarlarını müxtəlif əlamətlərə görə təsnif etmək qəbul olunmuşdur. Buna baxmayaraq, 
qərarın qəbul edildiyi şərait müəyyənedici andır. Adətən, qərarlar müəyyənlik və qeyri-müəyyənlik (risk) 
161 
 
şəraitində qəbul edilir. Müəyyənlik şəraiti, bir qayda olaraq, standart qərarların, qeyri-müəyyənlik şəraiti - 
standart olmayan qərarların qəbulunu əvvəlcədən müəyyən edir.  
Standart elə qərarlardır ki, kənaraçıxmalarla birgə qərarın özünün strukturu və onun qəbul edilməsi 
prosedurası işlənir. Adətən, onlar mövcud situasiyanın ayrı-ayrı kəmiyyət parametrlərinin dəyişdirilməsinə, icra 
müddətinə və icraçıların yerləşdirilməsinə yönəldilir, onun ümumi strukturu isə əvvəlki kimi qalır. Belə qərarlar 
kifayət qədər tez, xüsusi hazırlıq olmadan (məsələn, kadrların işə qəbulu və işdən azad edilməsi haqqında 
əmrlər) qəbul edilə bilər.  
Standart olmayan qərarlar, bir qayda olaraq, yaradıcı qərarlardır. Qeyri-müəyyənlik, deməli, həm də risk 
şəraitində belə qərarlara ehtiyac, şübhəsiz, xeyli artır. Bu daim dəyişməkdə olan gömrük şəraitinə uyğunlaşmaq 
və həm daxili, həm də nəzarət edilməyən xarici faktorların təsiri altında resurslarla manevr etmək zərurəti ilə 
bağlıdır.  
Qərar qarşıya qoyulmuş məqsədlərə yetmək üçün əməkdaşların birgə hərəkətlərini təşkil edən, 
istiqamətləndirən və stimullaşdıran direktiv aktdır.  
 
19.5. İdarəetmənin psixoloji aspektləri  
Qeyd edildiyi kimi, idarəçilik prosesinin əsas spesifikası rəhbər tərəfindən tabeliyindəkilərin istehsalat 
vəzifələrini məqsədyönlü icra etmələrini təmin etməkdən ibarətdir. Bu səbəbdən çox vaxt deyirlər ki, rəhbər “öz 
əlləri ilə deyil, tabeliyindəkilərin əlləri ilə işləyir”. 
Özlərinin idarçilik fəaliyyətində, hər şeydən öncə, üç aspektə daimi diqqət yetirilməsi zərurəti həmişə 
rəhbərlər qarşısında real olaraq durur.  
1) istehsalat vəzifələrinin bilavasitə icraçıları kimi insanlara diqqət göstərmək, bu isə onlara 
istehsalat vəzifələrinə uyğun gələn davranış üslubunu öyrətməyi, onların keyfiyyətini artırmağı, onlarda 
müsbət dəyərli peşə fəaliyyəti yönümünü və motivlərini inkişaf etdirməyi, istehsalat kollektivlərini 
formalaşdırmağı, təşkilatın korporativ ruhunu inkişaf etdirməyi və s. nəzərdə tutur;  
2) peşə fəaliyyətinin məqsəd və vəzifələrinin dəqiq müəyyənləşdirilməsinə, xarici mühitdə 
dəyişmələr şəraitində təşkilatın məqsədlərinin həyata keçirilməsində strateji və taktiki məsələlərin həllinə 
və s. nail olma. 
3) istehsalat vəzifələrinin yerinə yetirilməsi üçün şəraiti təmin etmək, bu isə özündə 
kommunikasiyanı təkmilləşdirməyi, iş yerlərində əlverişli şərait, səmərəli idarçilik istehsal texnologiyası 
yaratmağı, eləcə də operativ qərarlar qəbul etmək üçün icraçılara zəruri səlahiyyətlər ayırmağı ehtiva 
edir.  
Özlərinin idarəçilik fəaliyyətlərinin gedişatı təcrübəsində rəhbərlər üstünlüyü yalnız istehsalat 
vəzifələrinə və fəaliyyət subyektlərinə (vəzifələrin icraçılarına); idarəçilik fəaliyyətinin bütün göstərilmiş 
əvvəlki istiqamətlərinə və bu istiqamətlərlə bərabər, məsələn, qərarın qəbul edilmə vaxtı, əməkdaşların intizamı 
və s. kimi həmin momentdə mühüm olan digər göstəricilərə verə bilərlər. Bütün bu hallarda rəhbərdə müvafiq 
olaraq bir ölçülü, ikiölçülü, üçölçülü və çoxölçülü idarəçilik düşüncəsinin (təfəkkürünün) inkişafından danışılır.  
Birölçülü idarəçilik düşüncəsi (təfəkkürü) rəhbərin özünün idarəçilik faliyyətində, hər şeydən öncə, 
meydana çıxan vəzifələrə oriyentirini (meylini) xarakterizə edir. Situasiyanın digər elementləri (fəaliyyət 
subyekti və şəraiti) rəhbərin yüksək diqqətindən kənarda qalır.  
İkiölçülü idarəçilik düşüncəsi (təfəkkürü) rəhbərin diqqətini həm istehsalat vəzifələrinə, həm də 
onların icraçılarına yönəldir.  
Üçölçülü idarəçilik düşüncəsi zamanı rəhbər diqqətini təkcə fəaliyyətə (vəzifəyə) və insana (subyektə) 
deyil, həm də fəaliyyətin obyektiv şəraitinə yönəldir.  
Çoxölçülü idarəçilik düşüncəsi elə rəhbər üçün xarakterikdir ki, konkret situasiyadan asılı olaraq 
özünün idarəçilik fəaliyyətində, yuxarıda nəzərdən keçirilən oriyentasiyalardan başqa, bu və ya digər xüsusi 
göstəriciləri birinci yerə qoya bilsin. Belə göstəricilər, məsələn, fəaliyyətin nəticəsinin keyfiyyəti, qərarın qəbul 
edilmə sürəti, əməkdaşların motivasiyası və s. ola bilər.  
Lakin rəhbərdə hansı növ idarəçilik düşüncəsi olursa-olsun və buna uyğun olaraq, o hansı idarəetmə 
üslubuna tərəfdar olursa-olsun, onun hərəkətləri hansısa vaxt anında effektli və ya effektsiz ola bilər. Hər şey 
konkret situasiya amillərindən asılıdır.  
İdarəetmə üslubunun çevikliyi, idarəetmənin effektli üslubunu effektsiz üslubundan sərfəli şəkildə 
fərqləndirir və bir qayda olaraq, idarəçilik fəaliyyətinin səmərəliliyinə təminat verir. 
Gömrük orqanı rəhbərinin yüksək idarəçilik fəaliyyəti onun gömrükxana əməkdaşları və müştəriləri ilə 
xidməti etika normalarında ifadə olunan gündəlik ünsiyyətində təzahür edir. Xidməti etik normalara aşağıdakılar 
daxildir:  
1) rəhbərin ünsiyyət demokratizmi;  
2) sadəliyi;  
3) diqqətliliyi;  
162 
 
4) inam mühiti yaratmaq bacarığı; 
5) ünsiyyət zamanı nəzarətliliyi və düzgünlüyü;  
6) verdiyi sözə əməl etməyi;  
7) dəqiqliyi və məsuliyyətliliyi.  
Bütün sadalananlarla bərabər intizamlı, səliqəli və davranış tərzində dəqiq və mütəşəkkil olan rəhbər 
kollektivdə xüsusi hörmətə malik olur və işləri də qaydasında gedir.  
AR DGK-da xidməti sənədlərin hazırlanması, hərəkəti, icrası, uçotu və saxlanmasını tənzimləyən vahid 
qaydalar komitə sədrinin 28 dekabr 1998-ci il tarixli 075 saylı əmri ilə təsdiq edilmiş təlimatla müəyyən edilir. 
Azərbaycan Respublikasında bazar münasibətlərinin təkamülü, dünya iqtisadi sisteminin inteqrasiyası, 
Ümumdünya Ticarət Təşkilatına üzv olmağa hazırlıq xarici iqtisadi fəaliyətin liberallaşdırılması şəraitində 
gömrük sisteminin inkişafını və təkmilləşdirilməsini tələb edir.  
İnkişaf etmiş ölkələrin təcrübəsinə əsasən Azərbaycan Respublikasının gömrük sistemininin inkişafı və 
təkmilləşdirilməsi proqramının hazırlanmasına böyük ehtiyac vardır. Bu proqram, gömrük sisteminin 
təkmilləşdirilməsinin taktiki və strateji toplusundan ibarət olmalıdır.  
Faktiki tədbirlərə aşağıdakılar daxildir:  
1) gömrük rəsmiləşdirilməsinə sərf edilən vaxtın qısaldılması;  
2) gömrük proseduralarının sadələşdirilməsi;  
3) gömrük məlumatlarının işlənməsi sisteminin tamamilə avtomatlaşdırılması;  
4) gömrük və gömrükətrafı infrastrukturların inkişafı.  
Strateji tədbirlərə isə Ümumdünya Gömrük Təşkilatının tövsiyələri aid edilir.  
 
 
 
 
163 
 
İstifadə olunmuş normativ-hüquqi aktların və ədəbiyyatların  
Siyahısı  
 
I. Beynəlxalq hüquqi aktlar  
1. BMT-nin Baş Assambleyası tərəfindən 10 dekabr 1948-ci ildə qəbul olunmuş “Ümumdünya insan 
haqları bəyannaməsi”. 
2. Diplomatik əlaqələr haqqında Vyana konvensiyası, 1961. 
3. Konsulluq əlaqələri haqqında Vyana konvensiyası, 1961. 
4. Narkotik vasitələr haqqında Vahid konvensiya BMT sənədləri.  1961 (1972-ci ildəki əlavələrlə). 
5. Hava gəmilərinin bortunda baş verən cina1yətlər və digər aktlar haqqında konvensiya 14 sentyabr 
1963. 
6. Psixotrop maddələr haqqında BMT konvensiyası 1971. 
7. Beynəlxalq alqı-satqı müqavilələri haqqında BMT-nin Vyana konvensiyası 11 aprel 1980. 
8. Dəniz hüquqi barədə BMT konvensiyası, 1982. 
9. Narkotik vasitələrin və psixotrop maddələrin qanunsuz dövriyyəsinə qarşı mübarizə haqqında BMT 
konvensiyası. 1988. 
10. Tariflər və ticarət üzrə Baş Saziş. (TTBS) 30, XI.1947. 
11. Ticarət xidmətləri üzrə Baş razılaşma. TTBS (Saziş Uruqvay raundu çərçivəsində imzalanmışdır). 
12. Ümumdünya Ticarət Təşkilatının yaradılması haqqında müqavilə (TTBS-1994). 
13. Gömrük Əməkdaşlığı Şurasının (GƏŞ) yaradılması haqqında Konvensiya, 4 noyabr 1952-ci il. 
14. Gömrük məqsədi üçün mal dəyərinin müəyyənləşdirilməsi haqqında Konvensiya. 28 iyul 1953-cü il. 
15. Turistlər üçün gömrük güzəştləri barədə konvensiya. 1954-cü il.  
16. Brüssel tarif nomenklaturası haqqında Konvensiya, 11 sentyabr 1959-cu il. 
17. Müvəqqəti ixrac haqqında İstanbul Konvensiyası, 27.11.1992-ci il.  
18. Mülki, ailə və cinayət işləri üzrə hüquqi münasibətlər və hüquqi yardım haqqında konvensiya, 22 
yanvar 1993-cü il (MDB üzvləri arasında). 
19. Gömrük proseduralarının harmonikləşdirilməsi və sadələşdirilməsi haqqında beynəlxalq Kioto 
konvensiyası, 25.08.1974. 
20. Malların təsvir və kodlaşdırılmasının harmonikləşdirilmiş sistemi haqqında Beynəlxalq Konvensiya 
(Brüssel 14.06.1983) 
21. TTBS VII maddəsinin tətbiqi barədə Saziş 01.01.1981. 
22. TİR karnetindən (TİR - beynəlxalq yükdaşımalar) istifadə etməklə beynəlxalq yükdaşımalar 
haqqında Gömrük Konvensiyası, 1975-ci il.  
23. Konteynerlər haqqında gömrük konvensiyası 06.12.1975. 
24. MDB ölkələrinin Xarici İqtisadi Fəaliyyətinin mal nomenklaturasının, malların kodlaşdırılması və 
təsvirinin Harmonikləşdirilməsi sistemi haqqında Beynəlxalq Konvensiyaya uyğun aparılması haqqında. 
Moskva, 1996. 
 
II. Azərbaycan Respublikasının Qanunları və hüquqi aktları  
1. “Azərbaycan Respublikasının Konstitusiyası” Bakı 1995. 
2. “Azərbaycan Respublikasının Gömrük Məcəlləsi” Bakı 1997. 
3. “Azərbaycan Respublikasının Cinayət Məcəlləsi Bakı 2000. 
4. “Azərbaycan Respublikasının Cinayət-Prosessual Məcəlləsi”, Bakı 1999. 
5. “Azərbaycan Respublikası “İnzibati-Prosessual Məcəlləsi”, Bakı 1999. 
6. “Azərbaycan Respublikası Mülki-Prosessual Məcəlləsi” Bakı, 1999. 
7. “Azərbaycan Respublikasının Hava Məcəlləsi” Bakı 1994. 
8. “Azərbaycan Respublikasının Əmək Məcəlləsi” Bakı 1999. 
9. “Azərbaycan Respublikasının Vergi Məcəlləsi”, Bakı 2000. 
10. “Azərbaycan Respublikasının İnzibati Xətalar Məcəlləsi”, Bakı 2000. 
11. “Xarici investisiyaların qorunması haqqında” Qanun, Bakı, 1992.  
12. “Sahibkarlıq haqqında” Bakı, 1992. 
13. “Sığorta haqqında” Bakı, 1993. 
14. “Dövlət yol fondu haqqında” Bakı, 1994. 
15. “Müəssisələr haqqında” Qanun, Bakı, 1994. 
16. “Normativ-hüquqi aktlar haqqında” Qanun, Bakı, 2000. 
17. “Valyuta tənzimi haqqında” Qanun, Bakı, 1994. 
18. “İnvestisiya fəaliyyəti haqqında” Azərbaycan Respublikasının Qanunu, Bakı, 1995.  
19. “Gömrük tarifi haqqında” Azərbaycan Respublikasının Qanunu, Bakı, 1995. 
164 
 
20. “Mühasibat uçotu haqqında” Azərbaycan Respublikasının Qanunu, Bakı, 1995. 
21. “Azərbaycan Respublikasının beynəlxalq müqavilələrinin bağlanması, icrası və ləğv edilməsi 
qaydaları haqqında” Azərbaycan Respublikasının Qanunu, Bakı, 1995. 
22. “İstehlakçıların hüquqlarının müdafiəsi haqqında” Qanun,       Bakı, 1995 
23. “Azərbaycan Respublikasının Milli Bankı haqqında” Azərbaycan Respublikasının Qanunu, Bakı, 
1996.  
24. “Azərbaycan Respublikasında banklar və bank fəaliyyəti haqqında” Qanunu, Bakı, 1996.  
25. “Hüquqi şəxslərin dövlət qeydiyyatı haqqında” Azərbaycan Respublikasının Qanun, Bakı, 1996 
26. “Standartlaşdırma haqqında” Azərbaycan Respublikasının Qanunu, Bakı, 1996. 
27. “Bitki karantini haqqında” Azərbaycan Respublikasının Qanunu, Bakı, 1996.  
28. “Dövlət sirri haqqında” Azərbaycan Respublikasının Qanunu Bakı, 1996. 
29. “Sosial sığorta haqqında” Azərbaycan Respublikasının Qanunu, Bakı, 1997. 
30. “Vətəndaşların müraciətlərinə baxılması qaydası haqqında” Azərbaycan Respublikasının Qanunu, 
Bakı, 1997. 
31. “Məhkəmələr və hakimlər haqqında” Azərbaycan Respublikasının Qanunu, Bakı, 1997. 
32. “Rabitə haqqında” Azərbaycan Respublikasının Qanunu, Bakı, 1997. 
33. “Mədəniyyət haqqında” Azərbaycan Respublikasının Qanunu, Bakı, 1998. 
34. “İnformasiya, informasiyalaşdırma və informasiyanın mühafizəsi haqqında” Azərbaycan 
Respublikasının Qanunu, Bakı, 1998. 
35. “Məlumat azadlığı haqqında” Azərbaycan Respublikasının Qanunu, Bakı, 1998. 
36. “Girov haqqında” Azərbaycan Respublikasının Qanunu, Bakı, 1998. 
37. “Azərbaycan Respublikasının vətəndaşlığı haqqında” Azərbaycan Respublikasının Qanunu, Bakı, 
1998. 
38. “Əmtəə nişanları və coğrafi göstəricilər haqqında” Azərbaycan Respublikasının Qanunu, Bakı, 
1998. 
39. “Polis haqqında” Azərbaycan Respublikasının Qanunu Bakı 1999. 
40. “Əməliyyat-axtarış fəaliyyəti haqqında” Azərbaycan Respublikasının Qanunu, 1999. 
41. “Azərbaycan Respublikası gömrük orqanlarının bayrağı haqqında” Azərbaycan Respublikasının 
qanunu. Bakı, 2001. 
42. “Azərbaycan Respublikası gömrük orqanlarının tanınma nişanı haqqında” Azərbaycan 
Respublikasının Qanunu. 
43. “Şərti maliyyə vahidi haqqında” Azərbaycan Respublikasının Qanunu. Bakı, 2001. 
44. “Malların təsviri və kodlaşdırılması üzrə harmonikləşdirilmiş   sistem haqqında” Beynəlaxq 
Konvensiyaya və göstərilən konvensiyaya düzəliş protokoluna qoşulmaq barədə Azərbaycan Respublikasının 
Qanunu, “Azərbaycan” qəzeti. 21 iyul 2000-ci il N 163. (2574) 
45. AR İXM-in təsdiq edilməsi, qüvvəyə minməsi və bununla bağlı hüquqi tənzimləmə məsələləri 
haqqında” AR Qanununun tətbiq edilməsi barədə AR-in bəzi qanunvericilik aktlarının qüvvədən düşmüş hesab 
edilməsi haqqında 30.XII.2003-cü ildə qəbul olunmuş AR-nın Qanunu. “Azərbaycan” qəzeti. 15 fevral 2004. 
31. №598-IIQD / 05.03.2004. Azərbaycan Respublikasının Cinayət-Prosessual Məcəlləsinin tətbiq 
edilməsi ilə əlaqədar Azərbaycan Respublikasının bəzi qanunvericilik aktlarına dəyişikliklər və əlavələr 
edilməsi haqqında 
32. №606-IIQ / 19.03.2004. "Azərbaycan Respublikası hökuməti və Fransa Respublikası hökuməti 
arasında gömrük hüquqpozmalarının qarşısının alınması, təhqiqatının aparılması, aşkar edilməsi və aradan 
qaldırılmasına dair qarşılıqlı inzibati yardım haqqında" sazişin təsdiq edilməsi barədə 
33. №650-IIQD / 14.05.2004. Azərbaycan Respublikasının Gömrük Məcəlləsinə dəyişikliklər və 
əlavələr edilməsi haqqında 
34. №667-IIQ / 21.05.2004. «GUÖAM iştirakçısı olan dövlətlərin hökumətləri arasında gömrük 
işlərində qarşılıqlı yardım və əməkdaşlıq haqqında» Sazişin təsdiq edilməsi barədə 
35. №737-IIQ / 10.09.2004. «Azərbaycan Respublikası hökuməti və Pakistan İslam Respublikası 
hökuməti arasında gömrük işi sahəsində əməkdaşlıq və qarşılıqlı yardım haqqında» Sazişin təsdiq edilməsi 
barədə 
36. №772-IIQ / 26.10.2004. İxrac nəzarəti haqqında 
37. №776-IIQ / 26.10.2004. «Azərbaycan Respublikası hökuməti və Belçika Krallığı hökuməti arasında 
gömrük məsələləri üzrə qarşılıqlı inzibati yardımın göstərilməsi haqqında» ikitərəfli sazişin təsdiq edilməsi 
barədə  
38. №779-IIQ / 26.10.2004. «Azərbaycan Respublikası hökuməti və Yunanıstan Respublikası hökuməti 
arasında gömrük işi sahəsində qarşılıqlı yardım haqqında» sazişin təsdiq edilməsi barədə 
165 
 
39. №824-IIQ / 01.03.2005. «Azərbaycan Respublikası hökuməti və Belarus Respublikası hökuməti 
arasında gömrük işi sahəsində əməkdaşlıq və qarşılıqlı yardım haqqında» Sazişin təsdiq edilməsi barədə 
40. №851-IIQD / 04.03.2005. «Gömrük orqanlarında xidmət haqqında» Əsasnaməyə əlavə edilməsi 
haqqında 
41. №855-IIQD / 04.03.2005. «Poçt rabitəsi haqqında» Azərbaycan Respublikası Qanununun tətbiqi ilə 
əlaqədar Azərbaycan Respublikasının bəzi qanunvericilik aktlarına dəyişikliklər və əlavələr edilməsi barədə 
42. №910-IIQ / 10.05.2005. «Azərbaycan Respublikası Hökuməti və İtaliya Respublikası Hökuməti 
arasında gömrük hüquqpozmalarının qarşısının alınması, araşdırılması və aradan qaldırılmasına dair qarşılıqlı 
inzibati yardım haqqında» Sazişin təsdiq edilməsi barədə  
43. №924-IIQ /10.06.2005. Qiymətli metallar və qiymətli daşlar haqqında 
44. №931-IIQ / 14.06.2005. «Azərbaycan Respublikası Hökuməti və Çin Xalq Respublikası Hökuməti 
arasında gömrük işi sahəsində qarşılıqlı yardım haqqında» Sazişin təsdiq edilməsi barədə 
45. №975-IIQ / 01.09.2005. "Azərbaycan Respublikası Hökuməti və Polşa Respublikası Hökuməti 
arasında gömrük işi sahəsində əməkdaşlıq və qarşılıqlı yardım haqqında" sazişin təsdiq edilməsi barədə 
46. №48-IIQD / 30.12.2005. «Azərbaycan Respublikasının ərazisində dövriyyəsi qadağan edilmiş, 
məhdudlaşdırılmış və nəzarət edilən narkotik vasitələrin, psixotrop maddələrin, habelə Azərbaycan 
Respublikasının ərazisində idxalına, ixracına, tranzit nəql edilməsinə və istehsalına lisenziya (xüsusi razılıq) 
tələb olunan prekursorların siyahılarının təsdiq edilməsi haqqında» Azərbaycan Respublikası Qanununun tətbiqi 
ilə əlaqədar Azərbaycan Respublikasının bəzi qanunvericilik aktlarına dəyişikliklər edilməsi barədə 
47. №143-IIIQ / 02.10.2006. «Azərbaycan Respublikası Hökuməti və Moldova Respublikası Hökuməti 
arasında gömrük işi sahəsində əməkdaşlıq və qarşılıqlı yardım haqqında» Sazişin təsdiq edilməsi barədə 
48. №313-IIIQD / 17.04.2007. «Narkotik vasitələrin, psixotrop maddələrin və onların prekursorlarının 
dövriyyəsi haqqında» Azərbaycan Respublikası Qanununun tətbiqi ilə əlaqədar Azərbaycan Respublikasının 
bəzi qanunvericilik aktlarına dəyişikliklər və əlavələr edilməsi və bəzi qanunvericilik aktlarının qüvvədən 
düşmüş hesab edilməsi barədə 
49. №338-IIIQ / 22.05.2007. «Azərbaycan Respublikası Hökuməti və Amerika Birləşmiş Ştatları 
Hökuməti arasında gömrük məsələləri üzrə qarşılıqlı yardım və əməkdaşlıq haqqında» Sazişin təsdiq edilməsi 
barədə 
50. “Azərbaycan Respublikası ərazisinə gətirilən, əlavə dəyər vergisindən azad olunan malların siyahısı 
haqqında” Azərbaycan Respublikası Nazirlər Kabinetinin 13 iyul 2000-ci il tarixli 124 saylı qərarı.  
51. “Azərbaycan Respublikasının ərazisinə gətirilən aksiz vergisinə cəlb olunan malların aksiz 
dərəcələrinin təsdiq edilməsi haqqında” Azərbaycan Respublikası Nazirlər kabinetinin 19 yanvar 2001-ci il 
tarixli 20 saylı qərarı.  
52. “Azərbaycan Respublikası gömrük orqanlarının vəzifəli şəxsləri üçün xüsusi geyim formasının, 
fərqlənmə nişanlarının təsviri və onların təchizat normasının təsdiq edilməsi haqqında” Azərbaycan 
Respublikası Nazirlər Kabinetinin 5 aprel 2001-ci il tarixli 75 saylı qərarı.  
53. “Azərbaycan Respublikasında ixrac-idxal əməliyyatları üzrə gömrük rüsumlarının dərəcələri, 
gömrük rəsmiləşdirilməsinə görə alınan yığımların miqdarı haqqında” Azərbaycan Respublikası Nazirlər 
Kabinetinin 12 aprel 2001-ci il tarixli, 80 saylı qərarı. 
54. “Azərbaycan Respublikasında ixrac-idxal əməliyyatları üzrə gömrük rüsumlarının dərəcələri, 
gömrük rəsmiləşdirilməsinə görə alınan yığımların miqdarı haqqında” AR Nazirlər Kabinetinin 2001-ci il 12 
aprel tarixli 80 saylı qərarına dəyişiklik edilməsi barədə AR NK-nın 22 dekabr 2003-cü il tarixli 161 saylı 
Qərarı. 
55. Azərbaycan Respublikası Nazirlər Kabinetinin 2001-ci il 12 aprel tarixli 80 saylı qərarı ilə təsdiq 
edilmiş “Azərbaycan Respublikasının ərazisinə gətirilən mallar üzrə gömrük idxal rüsumlarının dərəcələri”ndə 
dəyişikliklər edilməsi barədə AR NK-nın 20 aprel 2004-cü il tarixli 58 saylı Qərarı. 
56. №230 / 15.12.2005. «İxrac nəzarəti haqqında» Azərbaycan Respublikası Qanununun tətbiqi ilə bağlı 
bəzi normativ aktların təsdiq edilməsi barədə  
57. №4 / 09.01.2006. «Gömrük orqanlarının vəzifəli şəxslərinə fasiləsiz xidmət illərinə görə əlavələrin 
ödənilməsi üçün xidmət illərinin hesablanması Qaydası»nın təsdiq edilməsi haqqında  
58. №42 / 09.02.2006. «İxrac nəzarətinə düşən malların nomenklaturuna uyğun kodlar üzrə, habelə 
işlərin, xidmətlərin, əqli fəaliyyətin nəticələrinin Siyahısı»nın  təsdiq edilməsi haqqında 
59. №53 / 18.02.2006 «Gen mühəndisliyi əsasında alınmış bitki toxumlarının Azərbaycan 
Respublikasının ərazisinə gətirilməsinə yol verilə bilən müstəsna hallar və gətirilmə Qaydası»nın təsdiq 
edilməsi haqqında  
60. №93 / 04.04.2006.  «Azərbaycan Respublikasında ixrac-idxal əməliyyatları üzrə gömrük 
rüsumlarının dərəcələri, gömrük rəsmiləşdirilməsinə görə alınan yığımların miqdarı haqqında» Azərbaycan 
Respublikası Nazirlər Kabinetinin 2001-ci il 12 aprel tarixli, 80 nömrəli qərarına əlavə olunmuş Azərbaycan 
166 
 
Respublikası Nazirlər Kabinetinin 2003-cü il 22 dekabr tarixli, 161 nömrəli qərarı ilə təsdiq edilmiş 
«Azərbaycan Respublikasının ərazisinə gətirilən mallar üzrə gömrük idxal rüsumlarının dərəcələri»ndə 
dəyişikliklər edilməsi barədə  
61. №185 / 26.07.2006. Azərbaycan Respublikasında bəzi fəaliyyət növləri üzrə ixracın 
stimullaşdırılması haqqında  
62. №73 / 10.05.2007. Azərbaycan Respublikası Nazirlər Kabinetinin 2001-ci il 31 may tarixli, 105 
nömrəli qərarı ilə təsdiq edilmiş «Fiziki şəxslər tərəfindən istehsal və kommersiya məqsədləri üçün nəzərdə 
tutulmayan malların Azərbaycan Respublikasının gömrük sərhədindən keçirilməsi Qaydaları»na əlavə edilməsi 
barədə 
63. №85 / 29.05.2007. Azərbaycan Respublikasında istehsal olunan minik avtomobillərinə, istirahət və 
ya idman üçün yaxtalara və bu məqsədlər üçün nəzərdə tutulan digər üzən vasitələrə aksiz dərəcələrinin 
müəyyən edilməsi barədə 
64. №116 / 25.07.2007. «Hazırlanması, keyfiyyətinin, təhlükəsizliyinin və səmərəliliyinin araşdırılması 
məqsədi ilə dərman vasitələrinin elmi tədqiqat müəssisələri tərəfindən Azərbaycan Respublikasına idxalı 
Qaydası»nın təsdiq edilməsi haqqında 
65. №141 / 25.09.2007. «Dərman vasitələrinin humanitar məqsədlər üçün Azərbaycan Respublikasına 
idxalı Qaydası»nın təsdiq edilməsi haqqında 
66. №190 / 29.11.2007. «Malın mənşə ölkəsinin təyin edilməsi Qaydası»nın təsdiq edilməsi haqqında 
 
III. Ədəbiyyat 
1. İmanov M. “Azərbaycan Respublikasında qaçaqmalçılıq əməlləri ilə cinayət-hüquqi mübarizə 
məsələləri”, “Hüquq ədəbiyyatı” Bakı, 1999. 
2. “Azərbaycan tarixi” ən qədim dövrlərdən XX əsrin əvvəllərinə qədər. Bakı “Elm” 1993. 
3. Məmmədov S.M. və b. “Vergi və gömrük işi”. Bakı, 1996. 
4. Paşayev Q. “Azərbaycanın xarici iqtisadi fəaliyyətinin cinayət və gömrük qanunvericiliyi ilə 
müdafiəsi”, Bakı, 1997. 
5. Heydərov K.F. “Gömrük işinin əsasları, gömrük işinin təşkili və texnologiyası”, 1-ci cild Azərbaycan 
Dövlət Nəşriyyatı, Bakı, 1998. 
6. Heydərov K.F. “Gömrük işinin əsasları, gömrük orqanlarının iqtisadi fəaliyyəti”, 2-ci cild, 
Azərbaycan Dövlət Nəşriyyatı, Bakı 1999. 
7. Heydərov K.F. “Gömrük işinin Əsasları, gömrük orqanlarının hüquq - mühafizə fəaliyyəti”, 3-cü cild, 
Azərbaycan Dövlət Nəşriyyatı, Bakı, 2000. 
8. Heydərov K.F. “Gömrük işinin əsasları” gömrük işinin idarə edilməsi və inkişafı, 4-cü cild 
Azərbaycan Dövlət Nəşriyyatı, Bakı 2000. 
9. Heydərov K.F. İbrahimov T.T. “Gömrük işi-iqtisadi suverenlik və təhlükəsizlik”, Bakı, 1999. 
10. Nuriyev C., Əliyev Z., İsmayılov G. “Gömrük statistikası”,  Dərs vəsaiti. “Qanun” nəşriyyatı, Bakı, 
2000. 
11. Nuriyev C.Q. “Beynəlxalq iqtisadi əlaqələrin hüquqi tənzimlənməsi”. Qanun, Bakı, 2000. 
12. Nuriyev C.Q., Şəkərəliyev A.Ş., Əliyev A.Ə., Əhmədov S.T. “Gömrük ekspertizası”. Bakı. “Qanun” 
– 2003. 
13. Heydərov K..F. Gömrük işinin əsasları. Dərslik. Bakı-2004. 
14. Hedərov K.F., Əliyev A.Ə., Nuriyev C.Q., Mehdiyev S.M. Gömrük rəsmiləşdirilməsi. Dərslik. 
Bakı-2006 
15. Nuriyev C.Q. Azərbaycanın gömrük tarixi. Dərs vəsaiti.Bakı-2007 
16. Nuriyev C.Q. Gömrük etikası. Dərs vəsaiti. Bakı-2007 
17. Əliyev A.Ə. “Azərbaycanın xarici ticarət-iqtisadi əlaqəsi”. Bakı - “Ozan”, 2001. 
18. Feyzullabəyli İ.Ə., İbişov E.İ.., İsrafilov H.A. “Beynəlxalq ticarət işi”. Dərslik. Bakı 2001. 
19. Nuriyev C.Q. “Gömrük Hüququ”.  Ali məktəblər üçün dərslik. Bakı “Təfəkkür”, 2002. 
20. Əliyev A.Ə., Nuriyev C.Q., Nuriyeva G.C. “İqtisadiyyat və hüquq” Ensiklopedik izahlı lüğət. Bakı, 
“Qanun” 2002. 
21. Əliyev A.Ə., Şəkərəliyev A.Ş. “Bazar iqtisadiyyatına keçid: Dövlətin iqtisadi  siyasəti”. Bakı, 2002. 
22. Aliev A.A. “Tamojennoe delo i razvitie mirovoy gkonomiki”, Baku, 2002. 
 
 
 
167 
 
               ƏLAVƏ 1 
Azərbaycan Respublikası Dövlət Gömrük Komitəsinin strukturu 
 
Yarandığı gündən indiyə qədər şərəfli bir tarixi yaşamış Azərbaycanın vahid gömrük sisteminin 1 
yanvar 2009-ci ilə olan strukturu aşağıdakı kimidir: 
 
I. Rəhbərlik 
 
II. Katiblik 
1. Rəhbərlik 
2. Dəftərxana və vətəndaşların qəbulu bölməsi 
3. Protokol bölməsi 
 
III. Gömrük nəzarətinin təşkili Baş idarəsi 
1. Rəhbərlik 
2. Sərnişin şöbəsi 
3. Texniki nəzarət vasitələri şöbəsi 
4. Gömrük rejimlərinə nəzarət idarəsi 
a) Qeyri-ticarət dövriyyəsində gömrük nəzarətinin təşkili şöbəsi 
b) Ticarət dövriyyəsində yüklərə nəzarət şöbəsi 
 
IV. Gömrük Sahəsində Hüquqpozmalara qarşı Mübarizə Baş İdarəsi   
1. Rəhbərlik 
2. Təhqiqat şöbəsi 
3. Məlumat və qeydiyyat bölməsi 
4. Əməliyyat İdarəsi 
a) Rəhbərlik 
b) Narkotik vasitələrin qanunsuz dövriyyəsinə qarşı mübarizə şöbəsi 
c) Gömrük hüquq pozmaları ilə mübarizə şöbəsi 
ç) Əməliyyat-axtarış şöbəsi 
d) Kinoloji şöbə 
V. Maliyyə-Tarif və Valyuta Nəzarəti Baş İdarəsi 
1. Rəhbərlik 
2. Maliyyə şöbəsi 
3. Gömrük tariflərinin tənzimlənməsi şöbəsi 
4. Valyuta nəzarəti şöbəsi 
5. Aksiz şöbəsi 
6. Gömrük dəyəri şöbəsi 
7. Risk analizləri şöbəsi 
8. Audit şöbəsi 
9. Pensiya ödənişi bölməsi 
10. Gömrük ödənişləri idarəsi 
a) Rəhbərlik 
b) Gömrük vergi və yığımları şöbəsi 
c) İri tədiyyəçilərlə iş şöbəsi 
11. Yol Vergilər İdarəsi 
 
VI. Statistika və İnformasiya Texnoloqiyaları Baş İdarəsi  
1. Rəhbərlik 
2. İnformasiya texnologiyaları və şəbəkələr İdarəsi 
a) Proqram təminatı şöbəsi 
b) Şəbəkələrin istismarı şöbəsi 
c) İnformasiyanın yığımı və mühafizəsi şöbəsi 
3. Statistika və Təhlil İdarəsi 
a) Statistika və təhlil şöbəsi 
b) Metodologiya və müqayisəli statistika şöbəsi 
 
V11. Audit və Risk Analizləri İdarəsi 
168 
 
 
VII1. Kadrlar İdarəsi 
1. Kadrlarla işin təşkili şöbəsi 
2. Kadrların seçilib və yerləşdirilməsi bölməsi 
3. Tədris işinin təşkili və tədrisə nəzarət bölməsi 
 
1X. Daxili Təhlükəsizlik İdarəsi 
1. Rəhbərlik 
2. Daxili təhqiqat şöbəsi 
3. Əməliyyat və daxili təhlükəsizlik şöbəsi 
 
X. İstintaq İdarəsi 
 
X1. Xarici Əlaqələr İdarəsi 
1. İkitərəfli gömrük əməkdaşlığı şöbəsi 
2. Beynəlxalq təşkilatlarla əməkdaşlıq və protokol bölməsi 
 
X11. Tibbi Xidmət İdarəsi 
 
XI11. Mətbuat Xidməti 
 
XIV. İşlər İdarəsi 
1. Ümumi şöbə 
2. Arxiv işinin təşkili bölməsi 
3. Rabitə-informasiya şöbəsi 
4. Təsərrüfat xidməti 
 
XV. Əsaslı Tikinti və Maddi-Texniki Təchizat İdarəsi 
1. Rəhbərlik 
2. Əsaslı tikinti şöbəsi 
3. Təchizat şöbəsi 
 
XV1. Hüquq Şöbəsi 
 
XV11. Analitik Şöbəsi 
 
XVI11. Məxfi Şöbə 
 
XIX. Mühasibat və uçot Şöbəsi 
 
XX. Gömrük Mühafizə xidməti 
 
XX1. Növbətçi hissə 
 
Komitənin tabeçiliyində olan gömrük orqanları 
 
Mərkəzi laboratoriya 
1. Rəhbərlik 
2. Üzvü mənşəli malların ekspertiza şöbəsi 
3. Qida məhsullarının ekspertiza şöbəsi 
4. Radioloji tədqiqat və qeyri-üzvü mənşəli malların ekspertiza şöbəsi 
5. Sumqayıt reqional bölməsi 
 
Bakı Baş Gömrük İdarəsi 
1. Rəhbərlik 
2. Maliyyə-tarif şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Gömrük rəsmiləşdirilməsi şöbəsi 
169 
 
5. Statistika və AİS şöbəsi 
6. Texniki vasitələrlə nəzarət bölməsi 
7. Ümumi şöbə 
8. Arxiv bölməsi 
9. Sərnişin şöbəsi 
10. Poçt göndərişlərinə nəzarət bölməsi 
11. Xüsusi təyinatlı yüklər üzərində gömrük nəharətinin təşkili şöbəsi 
12. Tranzit malların və avtonəqliyyat vasitələrinin gömrük rəsmiləşdirilməsi şöbəsi 
13. Növbətçi hissə 
14. Yol vergiləri şöbəsi 
15. "Bərə keçidi" gömrük postu 
16. "Keşlə" gömrük postu 
17. "Biləcəri" gömrük postu 
18. "Xırdalan" gömrük postu 
19. "Qaradağ" gömrük postu 
20. "Yasamal" gömrük postu 
21. "Sahil" gömrük postu 
22. "Səbail" gömrük postu 
23. "Sənqəçal" gömrük postu 
24. "Yeni Sahil" gömrük postu 
25. "Binəqədi" gömrük postu 
26. "İpək yolu" gömrük postu 
 
Bakı Gömrük Mühafizəsi dəstəsi 
1. Texniki təchizat şöbəsi 
2. Döyüş və fiziki hazırlığın təşkili şöbəsi 
3. Əməliyyat şöbəsi 
4. Gömrük mühafizəsi və növbətçiliyin təşkili şöbəsi 
5. Növbətçiliyin təşkili bölməsi 
Cənub Gömrük Mühafizə Dəstəsi 
Mərkəz Gömrük Mühafizə Dəstəsi 
Şimal Gömrük Mühafizə Dəstəsi 
 
Aksiz Gömrük İdarəsi 
1. Rəhbərlik 
2. Gömrük rəsmiləşdirilməsi və nəzarəti şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Ümumi şöbə 
6. Statistika və AİS şöbəsi 
 
Hava Nəqliyyatında Baş Gömrük İdarəsi 
1. Rəhbərlik 
2. 1-ci sərnişin şöbəsi 
3. 2-ci sərnişin şöbəsi 
4. Qaçaqmalçılıq və gömrük qaydalarının pozulması ilə mübarizə şöbəsi 
5. Maliyyə-tarif şöbəsi 
6. Statistika və AİS şöbəsi 
7. Ümumi şöbə 
8. Növbətçi hissə 
9. 1-ci yük şöbəsi 
10. 2-ci yük şöbəsi 
11. "Qala" gömrük postu 
12. "Gəncə Hava Limanı" gömrük postu 
13. "H.Z.Tağıyev" adına gömrük postu 
 
Xəzər Dənizində Azərbaycan Respublikasının İqtisadi Mənafelərinin Mühafizəsi Gömrük İdarəsi 
1. Rəhbərlik 
170 
 
2. Gömrük rəsmiləşdirilməsi və nəzarəti şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Statistika və AİS şöbəsi 
6. Ümumi şöbə 
7. Növbətçi hissə 
8. Nəqliyyat bölməsi 
9. "Bakı Beynəlxalq Liman" postu 
10. "Xaçmaz" dəniz nəzarət postu 
11. "Siyəzən" dəniz nəzarət postu 
12. "Pirallahı" dəniz nəzarət postu 
13. "Hövsan" dəniz nəzarət postu 
14. "Qaradağ" dəniz nəzarət postu 
15. "Neftçala" dəniz nəzarət postu 
16. "Lənkəran" dəniz nəzarət postu 
 
Enerji Gömrük İdarəsi 
1. Rəhbərlik 
2. Gömrük rəsmiləşdirilməsi və nəzarəti şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Ümumi şöbə 
6. "Güzdək" gömrük postu 
7. "Liman" gömrük postu 
8. "Dübəndi" gömrük postu 
9. "Yeni Sənqəçal" gömrük postu 
 
Astara Gömrük İdarəsi 
1. Rəhbərlik 
2. Sərnişin-nəqliyyat şöbəsi 
3. Sərnişin şöbəsi 
4. Yük şöbəsi 
5. Maliyyə-tarif şöbəsi 
6. Qaçaqmalçılıq və gömrük qaydalarının pozulması ilə mübarizə şöbəsi 
7. Statistika və AİS bölməsi 
8. Ümumi şöbə 
9. Yol vergiləri şöbəsi 
10. "Lənkəran" gömrük postu 
11. "Masallı" gömrük postu 
 
Balakən Gömrük İdarəsi 
1. Rəhbərlik 
2. Sərnişin şöbəsi 
3. Yük şöbəsi 
4. Maliyyə-tarif şöbəsi 
5. Qaçaqmalçılıq və gömrük qaydalarının pozulması ilə mübarizə şöbəsi 
6. Statistika və AİS şöbəsi 
7. Ümumi şöbə 
8. Yol vergiləri şöbəsi 
9. "Mazımçay" gömrük postu 
10. "Muğanlı" gömrük postu 
11. "Lağıc" gömrük postu 
 
Biləsuvar Gömrük İdarəsi 
1. Rəhbərlik 
2. Sərnişin şöbəsi 
3. Yük şöbəsi 
4. Qaçaqmalçılıq və gömrük qaydalarının pozulması ilə mübarizə şöbəsi 
171 
 
5. Maliyyə-tarif şöbəsi 
6. Statistika və AİS şöbəsi 
7. Ümumi şöbə 
8. Yol vergiləri bölməsi 
9. "Salyan" gömrük postu 
 
Şirvan Gömrük İdarəsi 
1. Rəhbərlik 
2. Yük şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif bölməsi 
5. Statistika və AİS şöbəsi 
6. Ümumi şöbə 
7. "Kürdəmir" gömrük postu 
 
Yevlax Gömrük İdarəsi 
1. Rəhbərlik 
2. Yük şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Statistika və AİS bölməsi 
6. Ümumi şöbə 
7. "Mingəçevir" gömrük postu 
8. "Şəki" gömrük postu 
9. "Qəbələ" gömrük postu 
 
Gəncə Gömrük İdarəsi 
1. Rəhbərlik 
2. Yük şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Statistika və AİS bölməsi 
6. Ümumi şöbə 
7. "Şamux" gömrük postu 
8. "Şəmkir HES" gömrük postu 
 
Sumqayıt Gömrük İdarəsi 
1. Rəhbərlik 
2. Yük şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Statistika və AİS bölməsi 
6. Ümumi şöbə 
7. "H.Z.Tağıyev" gömrük postu 
8. "Şirvan" gömrük postu 
 
Tovuz Gömrük İdarəsi 
1. Rəhbərlik 
2. Yük şöbəsi 
3. Sərnişin şöbəsi 
4. Qaçaqmalçılıq və gbmrük qaydalarının pozulması ilə mübarizə şöbəsi 
5. Maliyyə-tarif şöbəsi 
6. Statistika və AİS bölməsi 
7. Ümumi şöbə 
8. Yol vergiləri şöbəsi 
9. "Sınıq körpü" gömrük postu 
10. "Sadıxlı" gömrük postu 
11. "Candargöl" gömrük postu 
172 
 
12. "Böyük Kəsik" gömrük postu 
13. "Poylu" gömrük postu 
14. "2-ci Şıxlı" gömrük postu 
15. "Kirzan" gömrük postu 
 
Xaçmaz Gömrük İdarəsi 
1. Rəhbərlik 
2. Yük şöbəsi 
3. Sərnişin şöbəsi 
4. Qaçaqmalçılıq və gömrük qaydalarının pozulması ilə mübarizə şöbəsi 
5. Maliyyə-tarif şöbəsi 
6. Statistika və AİS şöbəsi 
7. Ümumi şöbə 
8. Yol vergilər şöbəsi 
9. "Samur" gömrük postu 
10. "Xudat" gömrük postu 
11. "Yalama" gömrük postu 
12. "Zuxul" gömrük postu 
13. "Şirvanovka" gömrük postu 
 
Xudafərin Gömrük İdarəsi 
1. Rəhbərlik 
2. Yük şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Statistika və AİS bölməsi 
6. Ümumi şöbə 
7. "Horadiz" gömrük postu 
8. "İmişli" gömrük postu 
 
Avtonəqliyyat Gömrük İdarəsi 
1. Rəhbərlik 
2. Gömrük rəsmiləşdirilməsi və nəzarəti şöbəsi 
3. Maliyyə-tarif şöbəsi 
4. Qaçaqmalçılıq və gömrük qaydalarının pozulması ilə mübarizə şöbəsi 
5. Statistika və AİS bölməsi 
6. Ümumi şöbə 
 
Naxçıvan Muxtar Respublikasının Dövlət Gömrük Komitəsi  
 
1. Rəhbərlik 
2. Gömrük rəsmiləşdirilməsi şöbəsi 
3. Qaçaqmalçılıq və gömrük qaydalarının pozulması ilə mübarizə şöbəsi 
4. Maliyyə-tarif şöbəsi 
5. Daxili təhlükəsizlik şöbəsi 
6. İstintaq və təhqiqat şöbəsi 
7. Statistika və AİS bölməsi 
8. Ümumi şöbə 
9. Kadrlar bölməsi 
10. Mühasibat və pensiya bölməsi 
11. Texniki nəzarət vasitələri bölməsi 
12. Tibbi xidmət 
13. Maddi-texniki təchizat və təsərrüfat xidməti 
14. Gömrük mühafizə xidməti 
15. Məxfi hissə 
16. Növbətçi hissə 
 
173 
 
Naxçıvan Muxtar Respublikası Dövlət Gömrük Komitəsinin sisteminə daxil olan gömrük 
orqanları və təşkilatları:  
Naxçıvan şəhər Gömrük İdarəsi 
Sədərək Gömrük İdarəsi 
Culfa Gömrük İdarəsi 
Naxçıvan Hava Nəqliyyatında Gömrük İdarəsi 
Şaxtaxtı Gömrük İdarəsi 
«Naxçıvanterminalkompleks» Təsərrüfat Hesablı Xarici İqtisadi Birlik» 
 
Azərterminalkompleks TH XİB 
 
İdarəetmə Aparatı 
1. Rəhbərlik 
2. Kadrlar şöbəsi 
3. Gömrük brokerləri işinin təşkili şöbəsi 
4. Xarici iqtisadi əlaqələr və kommersiya şöbəsi 
5. Nəqliyyat şöbəsi 
6. Ümumi şöbə 
7. Mühasibat və uçot şöbəsi 
8. Maliyyə-iqtisad şöbəsi 
9. Anbar təsərrüfatının təşkili şöbəsi 
10. Analitik şöbə 
11. Ərazi terminalı üzrə Bakı şöbəsi 
 
Gömrük Brokeri və Texniki Xidmətin göstərilməsi üzrə şöbələr və bölmələr 
1. Bakı şöbəsi 
2. Binə şöbəsi 
3. Gəncə şöbəsi 
4. Astara şöbəsi 
5. Əli-Bayramlı şöbəsi 
6. Yevlax şöbəsi 
7. Balakən şöbəsi 
8. Xaçmaz şöbəsi 
9. Tovuz şöbəsi 
10. Sumqayıt şöbəsi 
11. Biləsuvar şöbəsi 
12. Astara motoroller bölməsi 
 
Tərəzi təsərrüfatının təşkili üzrə şöbələr 
1. Astara şöbəsi 
2. Biləsuvar şöbəsi 
3. Tovuz "Sınıq körpü", "Poylu" şöbəsi 
4. "Xaçmaz-Samur" şöbəsi 
5. Balakən şöbəsi 
6. Dəmiryolunda tərəzi təsərrüfatının təşkili üzrə Yalama şöbəsi 
 
İdman-Sağlamlıq Mərkəzi 
1. Rəhbərlik 
2. Kadrlar şöbəsi 
3. Maliyyə plan şöbəsi 
4. Kommersiya təsərrüfat şöbəsi 
5. İdman Təlim və xüsusi fiziki hazırlıq şöbəsi 
6. İdman təlim bölməsi 
7. Xüsusi fiziki hazırlıq bölməsi 
8. İdman Sağlamlıq kompleksi 
