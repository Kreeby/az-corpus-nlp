AZƏRBAYCAN MİLLI ELMLƏR AKADEMİYASI  
NİZAMİ GƏNCƏVİ adına MİLLİ AZƏRBAYCAN 
ƏDƏBİYYATI MUZEYİ  
______________________________________ 
 
 
YAQUT BAHADURQIZI 
 
 
 
 
 
 
 
MƏN  
MURADLAR  
ÖVLADIYAM... 
 
 
 
 
Bakı - 2012 
  2
AMEA Nizami Gəncəvi adına Milli Azərbaycan Ədəbiyyatı  
Muzeyinin Elmi Şurasının  
(05 iyun 2012-ci il tarixli 7 saylı protokolu)  
qərarı ilə çap olunur 
_______________________________________________________ 
 
Kitab Azərbaycanda Vətəndaş Cəmiyyətinin İnkişafına Yardım 
Assosiasiyasının (AVCİYA) prezidenti, Şamaxının millət vəkili 
Elxan Süleymanovun dəstəyi ilə çap olunub 
 
 
 
 
Redaktor:  Elxan MƏMMƏDLİ,  
 filologiya elmləri namizədi 
 
 
 
Yaqut Bahadurqızı. “Mən Muradlar övladıyam”. 
Bakı, 2012;  320 səh. + 64 səh. şəkil. 
 
 
 
Kitabda Şirvan aşıq mühitinin gənc, eyni zamanda ustad sənət-
karı, Əməkdar Mədəniyyət işçisi Aşıq Ağamurad Mərzəngəlinin 
ömür yolundan, yaradıcılığı və sənətkarlıq xüsusiyyətlərindən söz 
açılır. Eyni zamanda, görkəmli alim və ziyalıların, sənət dostlarının 
Aşıq Ağamuradın sənəti və şəxsiyyəti ilə bağlı dəyərli fikirləri, 
mətbuat və dərgilərdə onun haqqında yazılanlar və şeirlərindən bir 
qismi də oxuculara təqdim olunur. 
 
 
 
 
 
© Y.Bahadurqızı - 2012 
  3
MÜƏLLİFDƏN 
 
İşlədiyim AMEA Nizami Gəncəvi adına Milli Ədəbiyyat 
Muzeyinin Aran Regional şöbəsində tez-tez maraqlı tədbirlər, 
ədəbi-bədii məclıslər, yubiley, təqdimat mərasimləri keçiririk. 
Və bu məclislərin çoxu ustad aşıqlarımıza, el sənətkarlarına həsr 
olunur. Yəqin folklor tədqiqatçısı olduğumdan irəli gəlir bu mü-
nasibət. Dünyasını dəyişən, yaddan çıxan, lap elə bu gün həyatda 
olub nəzərdən yayınanları yada salmaq, dilə gətirmək zövq, sa-
vabkarlıqdır məndən ötrü. Bu məclislərin sözü-söhbəti, sorağı 
xeyli müddət gəzir dillərdə. Çünki, məşhur xanəndələr, ustad 
aşıqlar, görkəmli alimlər, şairlər, yazıçılar olur qonaqlarımız. Sa-
zın, sözün, muğamın hikməti zinət verir məclislərimizə. 
Və məclislərimizə hər zaman aşıq Ağamurad şuxluq gəti-
rər. Ən vacib işini, xeyir-şərini, nəfini ertələyər, məclisləri-
mizdən, dəvətimizdən qalmaz, özü də təmənnasız. Tez-tez zəng 
vurar, yolüstü baş çəkər, hər gələndə də qoltuğunda kitablar, 
disklər, yeni lent yazıları... 
Ötən ilin sentyabr ayında televizordan bir qrup incəsənət 
adamlarına fəxri adların verilməsi barədə Respublika Preziden-
tinin sərəncamını eşitdim, siyahıya diqqətlə qulaq asdım. Şəx-
sən tanıdığım və hörmət bəslədiyim bir neçə sənətçilərlə ba-
həm, Ağamuradın da adının çəkilməsinə hədsiz sevindim. Zəng 
vurub təbrik etdim: 
- Hədiyyən məndən, - dedim. 
Hər zaman çağırışıma, müraciətimə müntəzir olan, təmən-
nasız, minnətsiz məclislərimizə rövnəq verən müqtədir sənət-
karımıza, yaxşı dosta, mehriban qardaşa layiq bir hədiyyə axta-
rırdım. Deyəsən, tapdım... 
  4
REDAKTORDAN 
 
 
Şirvan aşıq məktəbi qədim köklərə söykənən şərəfli bir yol 
keçmişdir. XIII yüz illiyə söykənən mənbələrdə adları keçən 
Şirvanlı Molla Qasım, bir qədər sonralar aşıq Paşa, XVIII-XIX 
yüzilliklərdə aşıq İbrahim, aşıq Oruc, Kolanlı Mustafa, XX yüz 
ilin əvvəllərində Şirvan aşıq məktəbinin ATASI sayılan, rep-
ressiya qurbanı Mirzə Bilal kimi ustad ozanlar həqiqətən də 
Şirvan aşıqlığının sarsılmaz sütunlarıdır. Bu ölməzlər haqqında 
zaman-zaman araşdırıcılarımızın yazdıqlarından az da olsa 
oxumuşuq. Ancaq Şirvan aşıqlığının tarixi mənzərəsini daha 
aydın təsəvvür etmək üçün çox işlər görmək gərəkdir. Rep-
ressiya qurbanı Salman Mümtazın başladığı, ancaq obyektiv 
səbəbdən axıra çatdıra bilmədiyi bu mövzu aktuallığını bu gün 
də itirməyib. Lakin bu sahədə görülənlərə kölgə salmaq fikrin-
dən çox uzağıq. Uzun illər çiyin-çiyinə çalışdığım “Dəmir 
Mürsəl” təxəllüslü müharibə əlili mərhum Mürsəl Mürsəlovun 
yazdığı “Şirvanlı Mirzə Bilalın həyat və yaradıcılığı” ilə bağlı 
dissertasiyası, filologiya elmləri doktorları, professor Əzizə Cə-
fərzadə, Cəfər Cəfərzadə, Rafael Hüseynov, Seyfəddin Qəniye-
vin araya-ərsəyə gətirdiyi onlarla kitablar Şirvan aşıq məktə-
binə güzgü tutan yorulmaz tədqiqatçı əməyinin məhsulu kimi 
çox qiymətlidir. Son 10-15 ildə Şirvan aşıq məktəbinin gör-
kəmli nümayəndələri ilə bağlı ciddi tədqiqatlar aparan alim-
lərimizdən filologiya üzrə fəlsəfə doktoru Qalib Sayılovun və 
jurnalist Tofiq Abdullayevin xidmətlərini də qeyd etməyi özü-
mə borc bilirəm. Bu sahədə daha çox cəfakeşliyi ilə seçilən-
lərdən biri də filologiya üzrə fəlsəfə doktoru Yaqut xanım Ba-
hadurqızıdır. Yaqut xanımın böyük can yanğısı ilə Aşıq Əhməd 
Rüstəmovun həyat və sənətinə həsr etdiyi kitabı ona ilk alim 
şöhrəti gətirdi. Şirvan aşıq məktəbinin görkəmli nümayəndələri 
ilə bağlı yazdığı məqalələr, nəşr etdirdiyi kitablar, təşkil etdiyi 
  5
yubiley təntənələri (Aşıq Əhməd, Aşıq Şakir, Aşıq Mirzə Bilal, 
Aşıq Əhliman, Şirvanlı Mahmud Ağa, Həsrət Hüseynov, Ey-
nulla Cəbrayılov və b. təşkil etdiyi tədbirlər) bu gün də xatır-
lanmaqdadır. 
Yaqut xanımın zəhmətsevərliyini, aşıq sənətinə olan mara-
ğını və əməli işlərini doğru-dürüst qiymətləndirən Nizami Gən-
cəvi adına Ədəbiyyat Muzeyinin rəhbərliyi regionda öz filialını 
yaratdı. Hazırda Kürdəmir şəhərində neçə illərdir fəaliyyət 
göstərən filiala Yaqut xanım Bahadur qızı rəhbərlik edir. 
Oxuculara təqdim etdiyimiz bu kitab da Yaqut xanımın 
gərgin əməyinin məhsulu kimi qiymətlidir.  
Kitab Şirvan aşıq məktəbinin müasir çağının dəyərli nüma-
yəndələrindən biri, kamil ustad dərsi almış istedadlı aşığımız 
Ağamurad İsrafilova həsr olunub. 
Oxucular kitabı səhifələdikcə, aşığın həyatı, yaradıcılığı və  
Ağamurad pərəstişkarlarının ürək sözləri ilə yaxından tanış 
olacaqlar. Bu müəlliflərin hər birini yazıya almaq, dəfələrlə 
onları arayıb-axtarmaq, hər bir yazını əldə etdikcə nələri yaşa-
dığını hiss edir, Yaqut xanımın zəhmətini, iradi keyfiyyətlərini 
göz önümüzə gətiririk. Və bu gün əlimizdə hazır vəziyyətdə 
tutduğumuz belə nəfis, belə səliqəli, həm də belə məzmunlu 
kitabı gördükcə Yaqut xanıma bir daha “Sağ ol”umuzu çatdırır, 
ona bu sahədə uğurlar diləyirik. 
...İndi isə Aşıq Ağamuradın özü haqqında. Mənim üçün 
kimdir Aşıq Ağamurad? 
İlk öncə Ağamurad son dərəcə ədəb-ərkanlı, sözünün və 
özünün yerini bilən, böyüklə-böyük, kiçiklə-kiçik rəftarlı, son 
dərəcə səliqə-səhmanlı qiyafədə görünməyə üstünlük verən və 
aşıqlarda görmək istədiyimiz, daha dəqiq desək, Aşıq Ələs-
gərin tələbi ilə yanaşsaq “El içində pak oturan, pak duran”, 
“dalısınca xoş sədalı”, “qız-gəlini ana-bacısı bilən” v. s. vacib 
keyfiyyətlərə malik olan el sənətkarıdır. Aşıq Ağamurad elini-
obasını, doğulduğu Mərzəngəli kəndindən başlayaraq böyük 
Azərbaycanımızı canı-dildən sevən bir vətənpərvərdir. 
  6
 Aşıq Ağamurad ustadı Aşıq Rzaya və onun şəxsində tanı-
dığı bütün ustadlara bir övlad kimi təzim etmək, xidmət gös-
tərmək, adlarını uca tutmaqdan qürur duyan cavan aşıqlarımı-
zın biri yox, birincisidir. 
Aşıq Ağamurad gözəl ailə başçısıdır. Onu dünyaya gətirən 
Bibigül ananı göz bəbəyindən çox sevən övladdır. Ağamuradın 
ilk və son andı Anasıdır.  
Biz dəfələrlə aşığın evində olduğumuzdan söylədiklərimizi 
əyani olaraq görmüşük və bu fikirləri də gəlişigözəl deyə, yaz-
madıq. 
Aşıq Ağamurad sənətə başladığı ilk illərdən el məhəbbəti 
qazanmağı bacardı. Bu el məhəbbəti həm yuxarıda sadaladığım 
müsbət insanı keyfiyyətlərlə, həm də Ağamuradın dolu sənət-
kar, şirin avazlı, geniş sinəli, xoş ləhcəli, silsilə zənguləli, 
zəngin havacatlı olması ilə bağlıdır. Aşıq Ağamurad bir çoxları 
kimi, təkcə Şirvan aşıq məktəbinə məxsus olan hava və hava-
catlarla kifayətlənməyib, qərb aşıq məktəbinin havacatlarına da 
kifayət qədər bələddir. Dəfələrlə Ağamuradın “Gödək donu”, 
“Orta sarıtel”, “Baş sarıtel”, “Mirzəcanı”, “Dübeyt”, “Qaraçı”, 
“Qəhrəmanı” və s. havaları mükəmməl şəkildə ifa etdiyinin 
şahidi olmuşam. 
Aşıq Ağamurad öz ustadlarından öyrəndiyi xalq dastanları-
mızın bir neçəsini tamam-kamal mənimsəyən və bununla da öz 
müasirlərindən qat-qat yüksəkdə duran, üz ağardan, aşıqlığımı-
zı ürəklə, həvəslə, məhəbbətlə, qeyrətlə yaşadan, bundan sonra-
kı ömründə də böyük uğurlara imza atmasını arzuladığımız aşı-
ğımızdır! 
Aşıq Ağamurad daha nə kimi keyfiyyətin sahibidi? 
Bunları kitabın səhifələrindən oxuyun! 
 
Elxan Məmmədli, 
AMEA Folklor İnstitutunun  
Aşıq Yaradıcılığı şöbəsinin müdiri,  
Əməkdar Mədəniyyət işçisi 
  7
BU YOL ŞİRVAN YOLUDUR... 
 
 
 
Min illik hökmranlıq tarixi olan Şirvan Azərbaycanın ən 
qədim yaşayış məskəni kimi tanınıb. Şirvan və Şirvanşahlar 
dövləti (VI-XVI əsrlər) haqqında, yüzlərlə, minlərlə kitablar 
yazılıb. Onun tarixi, coğrafiyası, mənşəyi, məişəti, məssəbi, 
mədəniyyəti, tarixi şəxsiyyətləri haqqında cild-cild kitablar, 
araşdırmalar, tədqiqatlar yaranıb. Ancaq ən qədim, ən dəqiq, ən 
tutarlı kitab, sənəd, xəritə, tədqiqat əsəri məncə, Qobustan – 
daş kitabı, daş yaddaşıdır. Qayalar üzərindəki möcüzəli rəsmlər, 
işarələr bu torpağın dövlətçilikdən, mahalçılıqdan binə, elat, tay-
façılıqdan da min-min illər əvvələ gedib çıxdığını sübut edir. 
Mən tarixçi, etnoqraf deyiləm. Ancaq məni qınamayın, Qobus-
tanı ilk dəfə görəndə mənə elə gəldi ki, Tanrı bəşəriyyəti, Yer 
üzünü yaradanda binəsini Qobustanda, Şirvanda bənd edib.  
Orta əsr mənbələri Azərbaycanın dilbər guşələrindən olan 
Şirvan əyalətinin gözəl iqlimi, zəngin sənəti, əlverişli coğrafi-
strateji mövqeyi haqqında maraqlı məlumatlar verir. Onun 
ərazisi qədimdən əkinçilik, maldarlıq üçün əlverişli olub. Şimal 
ölkələrinə gedən karvan ticarət yolunun üzərində yerləşdiyin-
dən Şimal ölkələri ilə Cənub ölkələri arasında vasitə təşkil edir-
di. Bu ərazi hərbi-strateji cəhətdən də əhəmiyyətli idi (Azər-
baycan tarixi. Bakı, 1994). 
Şirvan şahları öz hakimiyyətləri dövründə Azərbaycanın 
güclü, müstəqil, qüdrətli dövlətə çevrilməsi uğrunda çox iş gör-
müşlər. Dövlət içində dövlət, alınmaz qala olan Şirvan dövləti, 
onun paytaxtı Şamaxı təriqətlərin, əqidələrin savaş meydanı, 
zəlzələ ocağı olsa da, dünya tarixinə, mədəniyyətinə çoxlu say-
da dövlət xadimləri, nüfuzlu şahlar, xanlar, alimlər, şairlər, sər-
kərdələr, səyyahlar, dünya şöhrətli memarlar, sənətkarlar, öv-
liyalar, mövlanalar bəxş edib. 
  8
Uzun zaman elmə, incəsənətə, ədəbiyyata hamilik edən 
Şirvanşahların sarayında poeziya və ədəbiyyat vüsət almış, 
ədəbi məclislər yaranmışdır. Ədəbi, elmi əsərlər fars və ərəb 
dilində yazılsa da şifahi xalq ədəbiyyatı, zəngin folkloru şirin 
ana dilimizdə daha çox sevilib, yayılıb. Bu dövrdə kənd təsər-
rüfatı, elm, iqtisadiyyat, sənətkarlıq, ticarət inkişaf edir. Döv-
lətlərarası münasibət, idxal-ixrac münasibətləri formalaşır. 
Zənginliyi, qüruru, əzəməti ilə çoxlarına göz dağı olan Şir-
vanşahlar dövləti öz hakimiyyətini uzun zaman qəhrəmanca-
sına qorumağa, mübarizə aparmağa nail olsa da, 1538-ci ildən 
sonra Səfəvilərin zərbələrinə davam gətirə bilməyərək süqut 
etdi. Şirvanşahlar dövləti süqut etsə də, Şirvanlılar öz qüru-
runu, əzəmətini heç vaxt itirmədi. 
Şirvan Xaqaninin, Fələki Şirvaninin, Nəsiminin, Həbi-
binin, Seyid Əzimin, Mirzə Ələkbər Sabirin, Məhəmməd Hadi-
nin, Abbas Səhhətin, Rəsul Rzanın, Əzizə Cəfərzadənin, Əbül-
həsənin, Mikayıl Müşfiqin, Əliağa Vahidin, Ənvər Məmməd-
xanlının, Fikrət Qocanın, Fikrət Sadığın, Əliağa Kürçaylının, 
Əli Kərimin, Nəbi Xəzrinin, Musa Yaqubun, Anarın, Rafael 
Hüseynovun və sətirlərə sığmayan müasirlərimiz olan yazarla-
rımızın, dəyərli tədqiqatları ilə dünya elminə töhfələr vermiş 
minlərlə sanballı alimlərin yetişdiyi məkandır. 
Şərqdə, eləcə də dünyada dahilər yurdu kimi tanınan Şir-
van həm də zəngin folkloru ilə məşhurdur. Bu torpağın suyun-
danmı, havasındanmı, bəlkə də genetik xüsusiyyətindənmi, 
hansı ağbirçəyini, hansı ağsaqqalını dindirsən, söz üstündən 
söz oynadar, bayatıyla, oxşama, nazlama ilə cavab verər, məsəl 
üstündən məsəl çəkər, müdrik kəlamlardan muncuq düzər. 
Burda doğulan hər kəs layla ilə göz açır, oxşama, nazlama, ba-
yatı ilə ayaq, el nəğmələri ilə dil açır, nağıl, dastanla böyüyür, 
zərb məsəllərlə, hikmətli sözlərlə müdrikləşir və ağı ilə dün-
yadan köçür. Elə buna görə də Şirvan torpağı nağıllı, dastanlı, 
bayatı, atalar sözləri, lətifələrlə zəngindir. Bu folklorun ən 
geniş qolu, məxsusi yeri, çəkisi, özünəməxsus xüsusiyyətləri 
  9
ilə seçilən Şirvan aşıqlığıdır. Şirvan aşıqlığı zəngin bir məktəb-
dir. Bu məktəbin kökü xalq yaradıcılığına bağlıdır.  
Şirvan aşıq mühiti ifaçılıq mühitinin özəl coğrafi-mədəni 
sima kəsb etməsində tarixi siyasi şəraitin böyük rolu olmuşdur. 
Şirvan şahlarının daimi siyasi müstəqilliyə can atması buradakı 
aşıq sənətinin də sabit məhəlli sərhədlər içərisində fəaliyyətini 
təmin etməklə onun özünəməxsusluğunu qorumuşdur. IX əsrdə 
Şah İsmayıl Xətainin “Mərkəzləşdirilmiş Azərbaycan” dövləti 
yaratmaq yolunda atdığı addımlar, xüsusilə Şirvana münasibətdə 
demoqrafik səciyyəli siyasət yürütməsi bu regionun aşıq mühi-
tinin ifaçılıq baxımından Qarabağ-Təbriz aşıq mühitinə yaxın-
laşmasına səbəb olmuşdur (M.Qasımlı. “Aşıq sənəti”, 1996). 
Şirvan folklorunun öyrənilməsi və nəşr işləri ilə ardıcıl 
məşğul olan filologiya elmləri doktoru, professor Seyfəddin 
Qəniyev “Azərbaycan aşıq sənəti etnik-mədəni məfhum olaraq 
götürüldüyündən, onun miqyası etnosun tarixi-coğrafi məs-
kunluğuna uyğun şəkildə müəyyənləşdirilməlidir” tezisindən 
çıxış edərək, göstərmişdir ki, Şirvan folklor aşıq mühitinin re-
gional özünəməxsusluq kəsb etməsində Şirvanşahlar dövlətinin 
həlledici rolu olmuş, bu dövlətin sərhədləri daxilində mövcud 
olan Şirvan folklor mühitinin Şirvan mədəni həyatının tərkib 
hissəsi, onun bir parçası, payı olmaqla yerli mədəni mühitin 
başqa layları ilə qarşılıqlı münasibətlərdə olmuşdur (S.Qəni-
yev. “Aşıq şeirinin poetikası”. 1999). 
Şirvanşahlar sarayında XI-XII əsrlərdə yazılı ədəbiyyatın 
Şirvan məktəbinin bəlli nümayəndələri fəaliyyət göstərmiş və 
öz yaradıcılıqları ilə nəinki yazılı ədəbiyyatın bədii-estetik, 
ədəbi-məzmun inkişafına yön vermiş, eləcə də dolayı yolla olsa 
da, şifahi xalq ədəbiyyatına bu və ya başqa baxımdan təsir et-
mişdir (S.Qəniyev. “Şirvan folklor mühiti”, Bakı, 1999). 
Şirvan aşığının başqa aşıq mühitlərindən fərqliliyi, özünə-
məxsusluğu onun muğam sənəti ilə sintezindədir. Xanəndə öz 
kiçik ansamblı – tar, kaman, qaval üçlüyü, aşıq isə saz, bala-
ban, nağara üçlüyü ilə ayrılıqda fəaliyyət göstərsə də, sonralar 
  10
bir-birinə yaxınlaşmış, qaynayıb-qarışmış, doğmalaşmış, böyük 
bir ansambl şəklində formalaşmışdır. Getdikcə müasirləşən an-
sambllarda aşıqdan, balabançıdan, nağaraçıdan başqa, ayrıca 
olaraq xanəndə, zurnaçı, dəmkeş, qoşa nağaraçı da fəaliyyət 
göstərib. 
Professor M.Qasımlı özünün “Aşıq sənəti” (Bakı, 1996)  
adlı monoqrafiyasında aşıq sənətinin genetik qaynaqları, tarixi 
yaranışı, təşəkkülü məsələlərini diqqətlə araşdırdığı kimi çağ-
daş aşıq mühitini on bir qrupa müəyyənləşdirmişdir. “Oxu və 
çalğı üslubunda xanəndə tərzini qabarıq görüntülərlə əks etdir-
diyinə görə, Şirvan mühitinin musiqi repertuarı ənənəvi aşıq 
repertuarından xeyli fərqlənir. Bununla belə, Şirvan aşıqlarının 
musiqi repertuarında Azərbaycan aşıq sənətinə məxsus olan 
klassik saz havaları da mühüm yer tutur. 
Şirvan aşığı məclisi “peşrov”la başlayıb “diringi” ilə ta-
mamlayır. Bu da başqa aşıq mühitlərindən fərqli xüsusiyyətdir. 
Amma aşığın söz repertuarı, şeir və dastan fondu ortaqdır.  
S.Qəniyevin təbirincə desək, zəngin ifa repertuarına, sənət 
və yaradıcılıq imkanlarına malik olan Şirvan aşıq sənəti daha 
çox monoton quruluşa malik olan Qərb aşıq sənəti ilə müqayi-
sədə fərqli görünür. Şirvan aşığı mənsub olduğu mühitin föv-
qündə dayanan, klassik muğam, rəqs və klassik poeziya ənənə-
lərindən də bəhrələnərək, öz varlığını davam etdirən sənətkar 
kimi bir çox keyfiyyətlərinə görə qərb aşığından fərqlənir.  
Keçən əsrdən başlayaraq yazı mədəniyyətinin inkişafı, ge-
nişlənməsi aşıq sənətinə də təsir etdi. Bu dövrün aşıqları öz 
yaratdıqları şeir və dastanlarını dəftərlərə yazır və bu dəftərlər 
onların şəyirdləri, yetirmələri vasitəsilə əldən-ələ keçərək xalq 
arasında yayılır. 
Şirvan aşıq mühiti yetərincə tədqiq olunmasa da, bu mü-
hitə məxsus olan aşıqların yaradıcılıqlarının öyrənilməsində, 
onların sənət şəcərələri, bioqrafiyaları, şeir və dastan yaradı-
cılığı, ifaçılıq məharəti, musiqi və saz havalarının ifa sənəti ilə 
bağlı fədakar alim Əzizə Cəfərzadə, Cəfər Cəfərzadə, Qara 
  11
Namazov, Mürsəl Mürsəlov, Rafael Hüseynov, Məhərrəm 
Qasımlı, Seyfəddin Qəniyev, Elxan Məmmədli və bir sıra gənc 
alimlər dəyərli işlər görmüşlər. 
Şirvan aşıqlarının XV-XVIII əsrlər üzrə aşıq Dostu Şir-
vani, aşıq Saleh, aşıq Rüstəm, aşıq İbad, XIX və XX əsrin 
birinci yarısı üzrə Baba Rəxşan, aşıq Mürsəl Babaş oğlu, aşıq 
Soltan, aşıq Qənimət, aşıq Cəlal, aşıq Daşdəmir, aşıq Zey-
nalabdin, aşıq Bilal, aşıq Şamil, aşıq Abbas, XX əsrin ikinci 
yarısından sonrakı aşıq Pirməmməd, aşıq Əhməd, aşıq Şakir, 
aşıq Ağalar, aşıq Qurbanxan, aşıq Pənah, aşıq Bəylər, aşıq 
Məmmədağa, aşıq Xanmusa, aşıq Şərbət, aşıq Xanış, aşıq Yan-
var, aşıq Barat, aşıq Rza, aşıq Mahmud və başqalarının sənət 
irsi müəyyən qədər öyrənilmişdir və müasir aşıqlarımız üçün 
örnək, məktəbdir. Bu sənətkarların əldə olunan şeirlərində ya-
şadıqları dövrün ab-havası, yurdumuzun füsunkar gözəllikləri 
öz poetik ifadəsini tapa bilmişdir. 
Şirvan aşıqlarının bəstələdikləri, yaratdıqları saz havala-
rının sayı iyirmidən artıqdır. “Peşrov”, “Şəşəngi”, “Şirvan şi-
kəstəsi”, “Əlicadi”, “Sarıtorpaq şikəstəsi”, “Qocaman şikəstə”, 
“Qara qafiyə”, “Qobustani”, “Cığdan çıxmaz”, “Ordubadi”, 
“Gəraylı” və s. aşıq mahnıları əsrlərlə Şirvan məclislərinin bə-
zəyi olmuşdur. 
Şirvan aşıq mühitinin səciyyəvi xüsusiyyətlərinin möv-
cudluğu faktını və bəzi xarakterik xüsusiyyətlərini Q.Namazov 
belə qeyd edib: “Bu mühitdə aşıq tərzi ilə xanəndə tərzinin 
qovuşduğu “Peşrov” havaları (ona yaxın belə hava var), “Şi-
kəstələr” (doqquz şikəstə havası mövcuddur), “Şəşəngi”lər 
(sayı üçdür) müşahidə edilir ki, həmin havalar sırf bölgə səciy-
yəlidir... Bununla yanaşı, Şirvan aşıqlarının musiqi repertuarın-
da yerli havalarla yanaşı, bütövlükdə Azərbaycan aşıq sənətinə 
məxsus olan klassik saz havaları (“Müxəmməs”, “Dübeyti”, 
“Kərəmi”, “Koroğlu” havaları və s.) da mühüm yer tutur” 
(Q.Namazov. “Azərbaycan aşıq sənəti”. Bakı, 1984).  
  12
Musiqi repertuarından fərqli olaraq, Şirvan aşıq mühitinin 
söz repertuarı digər mühitlərdən özünəməxsus əlamətlərlə se-
çilmir. Ənənəvi klassik aşıq dastanları, eləcə də, saz-söz us-
tadlarının poetik irsi burada da söz yükünün əsasını təşkil edir.  
Aşıqlar xalq arasında yalnız qoşma, gəraylı deyən, dastan 
söyləyən el sənətkarları kimi deyil, həm də humanist, müdrik 
və zəki ustad, dar gündə yoxsulların dərdinə yanan, yol gös-
tərən məsləhətçilər kimi də məşhur olmuşlar. Həm də aşıqlar 
ağlı, geniş dünyagörüşü, təcrübəsi, hazırcavablığı ilə də xalqın 
içərisində hörmət qazanmışlar. 
Aşıqlarımızın bir çox sözləri xalqa ağıl, kamal, yaxşılıq və 
ədalət təlqin edən gözəl nümunələrdir. Aşıq Ələsgərin onillik-
lər öncə əsl el aşığına verdiyi tərif əsrlər boyunca ustad aşığın 
xalq arasında mövqeyini, statusunu müəyyənləşdirən meyardır: 
 
Aşıq olub tərki-vətən olanın, 
Əzəl başdan pür kamalı gərəkdir. 
Oturub durmaqda ədəbin bilə, 
Mərifət elmində dolu gərəkdir.  
 
Haqq aşığının aşıqlar qarşısında qoyduğu bu tələblər bu 
gün və sabah da sənətkarlarımız üçün ədəb-ərkan konsepsiyası 
olaraq keçərlidir. Məhz həmin konsepsiya aşığa ağsaqqal möv-
qeyindən, cəmiyyətə əxlaq düsturları təqdim edən hörmətli şəx-
siyyət prizmasından yanaşmağı tələb edir. Çünki həqiqi ustad 
aşıqlar cəmiyyətdə həmişə çox şərəfli bir missiyanı yerinə ye-
tiriblər və xalq tərəfindən də böyük rəğbətlə qarşılanıblar.  
Keçən əsrin əvvəllərindən başlayaraq, Şirvan aşıq mühi-
tinin zirvəsində taxt-tac qurmuş aşıq Bilal ənənəsi mühitin bir 
çox ustad sənətkarları tərəfindən təbliğ olunmuş, qorunmuş və 
zənginləşmişdir. Aşıq Bilal öz ədəbi mövqeyinə görə aşıq poe-
ziyasının ana xəttində özünə elə bir mövqe seçib dayanmışdır 
ki, ondan sonra yetişən Şirvan sənətkarları Dədə Bilalın təsirin-
dən kənarda qala bilməmişlər. Həmin sənətkarların bir çoxu 
  13
yaradıcı sənətkarlar olmuş – şeir yazmış, dastan yaratmış, 
bəstələdikləri havacatlarla Şirvan aşıq mühitinə aid olan klassik 
havaların sayını artırmışlar. Aşıq Abbas, aşıq Qurbanxan, aşıq 
Ağalar, aşıq Şamil, aşıq Mürsəl, aşıq Soltanmurad, aşıq Xan-
musa, aşıq Əhməd, aşıq Şakir, aşıq Pənah, aşıq Bəylər, aşıq 
Şərbət, aşıq Barat, aşıq Məmmədağa, aşıq Xanış, aşıq Hacalı, 
aşıq Rza, aşıq Mahmud və başqa ustadların bəstələdikləri saz 
havaları klassik havalar qədər sevilir. 
İndi Şirvan aşıq mühitinin saz-söz meydanını – aşıq Şər-
bət, aşıq Haşım, aşıq Yanvar, aşıq Abbas Musaxanlı, aşıq Əh-
liman, aşıq Ağamurad, aşıq Vüqar, aşıq İslam, aşıq Elman, aşıq 
Əli Tapdıqoğlu və onlarla gənc sənətkarlar təmsil edir. Se-
vindirici haldır ki, gənc sənətkarların sırası gündən-günə artır. 
Şükürlər olsun, yeni-yeni istedadlı gənclər yetişir, sənətə meyl 
artır. Azərbaycan aşıq sənəti, eləcə də Şirvan aşıq mühiti tərəq-
qi yolundadır.  
Elə bu baxımdan, bu gün bu uğurlu yolun yolçusu, Şirvan 
Aşıqlar Birliyinin sədri, Respublikanın Əməkdar Mədəniyyət 
işçisi aşıq Ağamurad İsrafilovun söz və musiqi repertuarı, 
aşıqlığı və şairliyinin səciyyəvi cəhətləri, onun yaradıcılığının 
əxlaqi dəyərləri, özəllikləri, ideya-estetik əsasları haqqında 
fikirlərimi oxucularımla – saz, söz xridarları, sənət aşiqləri ilə 
bölüşəcəyəm.  
 
  14
MURADLARIN VARİSİ 
 
 
 
Bir yay axşamı idi. Sərin axşam mehi örüşdən, əkin-
biçindən dönən, mal-qarasını farağatlayıb, toyuq-cücəsini, bağ-
bostanını, ağartısını yan-yön eləyib, əl-üzünə su vurub, ayağını 
kilim, həsir üstünə uzadanların günəşdən qızarmış yanağına, 
pəjmürdə saçına sığal çəkdikcə, haylı-küylülərin dilindən, qara-
dinməzlərin köksündən (içindən) bir “oxxay!!!” nidası qopur-
du... və sanki bu sirli kəlmə günün bütün ağrı-acısını, yorğun-
luğunu canından çıxarırdı. Bir yandan da itlərin hərdən “mən 
də varam”sayağı tənbəl-tənbəl hürüşməsi, küncdə-bucaqda qar-
nını doyuzduran pişiklərin harın miyoltusu, çal-çəpərdə, ağac-
ların budağında, hində, damda yerlərini rahatlayan toyuq-cü-
cənin arxayın qaqqıltısı, mal-qaranın tənbəl mələrtisi, həzin, 
kövşək səsi, atların fınxırtısı, yay axşamının simfoniyasını səs-
ləndirən cırcıramaların cırıltısı, uzaqdan kiminsə haylaması, fit 
səsi, kiminsə həzin zümzüməsi, beşik cırıltısı, layla səsi, su 
şırıltısı və bütün bu səslərin insanın ruhuna, cisminə rahatlıq 
verən harmoniyası... Sanki ilahi bir qüvvə sehrli drijor çubuğu 
ilə bu qarışıq səsləri nizama salırdı. 
Elə bu axşam da Mərzəndiyənin bir-birinə bənzəyən yay 
axşamlarından biri idi. Həyət-bacanın naz-neməti, bərəkəti ilə 
dolu olan süfrənin kənarında evin xanımı Bibigüldən savayı 
hamı – Balamurad kişi və dörd qız övladı nigaran-nigaran çö-
rək yesələr də, bir gözləri cunayı pərdəli qapıda, bir gözləri isə 
fikirli, iştahsız tikə kəsən atalarında idi. Balamurad kişi ürə-
yində “Allah muradımıza çatdırsın”, dilində isə “Allah bərəkət 
versin, İlahi, min şükür verdiyinə” deyib, tikəsini yerə qoydu. 
Himə bənd imiş qızlar. Sözləşiblərmiş kimi xorla: “Allah, min 
şükür”, “İlahi muradımıza çatdırsın” dedilər və tələsik süfrəni 
yığışdırdılar. 
  15
Balamurad kişi başını qarışdırmaq üçün həyətə düşdü. 
Nigaran-nigaran dağların başında qürub edən günəşin qızartı-
sını seyr edib kötüyün üstündə oturdu. Papirosunu yandırıb bir 
neçə qullab vurmuşdu ki, eyvandan səs-küy qopdu. Qızlar səs-
səsə vermişdilər, ağlayan kim, gülən kim, sevincdən atılıb-dü-
şən kim... 
- Dədə, dədə, muştuluğumu ver, qardaşım oldu. 
Cunayı pərdənin bir tərəfini qaldıran qaynı arvadı: 
- Gözün aydın, Balamurad qardaş! Allah muradına çat-
dırdı, oğlun oldu.  
Balamurad kişi naşükür deyildi. Qızlarını çox istəyər, xə-
tirlərinə dəyməzdi: - Hərəsi bir evin çırağı, başımın tacı, gözü-
mün nurudurlar, - deyərdi. Ancaq yay gecəsinin xoş müjdəsi 
qamətini dikəltdi elə bil. Dizinə taqət, ürəyinə fərəh gəldi san-
ki. Gözləri doldu. Səsinin eşidiləcəyindən ehtiyatlanıb pıçıldadı:  
- Şükür verdiklərinə xudaya! Qız balalarıma arxa, dayaq 
gəldi. Daha ölümdən qorxmuram. Həyətimin çalı-çəpəri, ota-
ğımın çırağı, təhnəmin çörəyi olar, inşallah! Muradların ağası 
atamın adını qoyuram sənə - Ağamurad. İnşallah, nəslinə, kö-
künə, baş ucalığı, şərəf gətirərsən. Ağıllı, savadlı, qeyrətli da-
vamçı kimi ocağımızı sönməyə qoymarsan. 
1964-cü il iyunun 14-də - bir yay axşamında dünyaya gəl-
di Ağamurad. Böyüdü bütün kənd uşaqları kimi: ağac başında, 
kol dibində, çöldə-çəməndə, dağ döşündə, çay daşında, bulaq 
başında. Bütün uşaqlar kimi böyüsə də, hamıdan seçildi. İste-
dadı, savadı, qabiliyyəti ilə. Əvvəl ailənin, nəslin, məktəbin, 
sonra isə kəndin, rayonun fəxri oldu Ağamurad. Şəcərəsindən – 
nənəsi Püstə Şikar qızından, dayısı, el şairi Nadir Mərzəngə-
lidən söz düzüb-qoşmağı, dayısı Gəncəlidən, əmisi Faiqdən 
səsi, avazı, anası Bibigüldən, atası Balamuraddan ədəbi-ərkanı, 
səxavəti, qeyrəti əxz etdi Ağamurad. Sevildi, tanındı Şamaxıda, 
Şirvanda, bütün Azərbaycanda Şirvan Aşıqlar birliyinin sədri, 
Azərbaycanın Əməkdar Mədəniyyət işçisi, ustad aşıq Ağa-
murad Mərzəngəli. 
  16
BU BULAĞIN GÖZÜ VARDI... 
 
 
 
Şirvanın çox məşhur ədəbi və mədəni mühitində böyümüş 
aşıq Ağamuradın dünyaya göz açdığı ocaq da sözdən-söhbətdən, 
şeirdən-sənətdən qor almışdı. Ana nənəsi sinədəftər Püstə Şikar 
qızının bayatılarının hikmətinə iməkləyən Ağamurad, dayısı, el 
şairi Nadir Mərzəngəlinin şeirlərinin fəzilətinə ayaq açdı. 
 
* * * 
 
Püstə Şikar qızı 1880-ci ildə Şirvan mahalının Şamaxı 
qəzasının Təklə elatının Muradlı tayfasında anadan olmuşdur. 
Şirvanın köçəri elatlarından olmuş Təkləyə olan sevgisini 
qəlbində cilovlaya bilməyən Püstə bu yurd sevgisini düzüm-
düzüm sözə çevirib bayatıdan mirvarilər, incilər yaratmışdı.  
 
Təklə maralı oldum, 
Ondan aralı oldum. 
Düşdüm qəribliklərə, 
Qəlbi yaralı oldum. 
 
* * * 
 
 
Atam eli Təklədi, 
O da məni təklədi. 
Baxtım ayaq açmadı, 
Uşaq tək iməklədi.  
  17
 
13 yaşında Mərzəngəli Umudalı tərəfindən qaçırılan, hələ 
uşaqkən ağır ailə şələsinə güc etməyə vadar olan Püstənin qay-
ğısız günlərinə xitam verilir. Qərib eldə ər qayğısı, uşaq nazı, 
ev-eşik yükü çəkən Püstə dərdini, qübarını bayatılara köçürür: 
 
Təklə Şikar atamdı, 
Balaxanım anamdı. 
Onlar rahat dolanır, 
Bir öz bəxtim nakamdı.  
       
* * * 
 
Adam elinə gedər, 
Müdam elinə gedər. 
Bu yola qurban olum, 
Atam elinə gedər.  
 
Üç uşaq anası olan Püstə dərdi, qubarı azmış kimi 37 
yaşında ikən ərini itirərək dul qalır. 1923-cü ildə Mərzəngəlidə 
Süleyman kişiyə ərə gedir və ondan 1 qız, 1 oğlan uşağı dünyaya 
gətirir. Bəxti üzünə gülməyən qadın 4-5 ildən sonra yenidən dul 
qalır. Ərinin ölümü onun köhnə yaralarının qaysağını qoparır: 
 
Torpaq çatır əkənə, 
Ruzisi tər tökənə, 
Fələk özü güc verir, 
Qəm yükünü çəkənə. 
 
 
 
  18
* * * 
 
Yoxdur pənahım mənim, 
Nədir günahım mənim 
Görən yerdə qalarmı, 
Bu naləm, ahım mənim?! 
 
Yetim qalmış balalarını böyütmək üçün kolxozda çalışan 
Püstənin izinə düşən dərd yenidən onu tapır. Bir ayın içində 
oğlu Pəncəli, gəlini Zərnigar və bir övlad anası olan qızı 
Böyukxanım dünyasını dəyişir. Gözünün yaşı quruyan ananın 
dilində ağılar, bayatılar bitir.  
  
Əziziyəm öz ərkim, 
Öz ahım var, öz ərkim, 
Bala ölür, iz qalmır, 
Mən dözürəm, dözər kim? 
 
İllər ötür. Püstənin ikinci oğlu anasına dayaq durur.  Gözəl 
səsi olan Gəncəli Aşıq Abbas, Aşıq Sənəmlə el məclislərində 
xanəndəlik edir. Bu da çox çəkmir. II Dünya müharibəsi başla-
yır. Gəncəli müharibəyə gedir. 1943-cü ildə kiçik oğlu Nadirin 
18 yaşı tamam olan kimi o da cəbhəyə gedir. Püstə özü kimi 
gecə-gündüz arxa cəbhədə çalışan, ər, qardaş, oğul yolu gözlə-
yən qadınlara bayatıları ilə təskinlik verir: 
 
Darıxma sən, ay Vətən, 
Çox qalmısan qəmdə sən. 
İki oğlum cəbhədə, 
Kotan-cüt sürürəm mən. 
  19
 
Davadan yaralı qayıdan Gəncəli bir il sonra sətəlcəmdən 
vəfat edir. Dərdli ana Allaha pənah aparır: 
 
Nakam köçdü Gəncəli, 
Böyükxanım, Pəncəli. 
Əlimdə qalaydı kaş, 
Nadirimin öz əli. 
 
Cəbhədən yaralı qayıdan Nadiri Püstə ana əlinin şəfası, 
dilinin duası, bayatılarının havası ilə sağaldır. Oğlu Nadiri, qızı 
Bibigülü firavan, şad görmək naminə dərdini gizləyən Püstə 
Şikar qızı el-obanın da dərdinə məlhəm olmaq, gözlərinin ya-
şını silmək, yaşamaq, həyata davam etmək üçün onları ruh-
landırır öz bayatıları ilə.  
 
Bizim el qızıl eldir, 
Oğlu ləl, qızı ləldir. 
Loğmandırlar torpağa, 
Əlləri qızıl əldir. 
 
* * * 
 
Aranlı, dağlıyam mən, 
Zəmili, bağlıyam mən. 
Qovuşmuşam torpağa, 
Zəhmətə bağlıyam mən. 
 
Bayatıları ilə yaşadığı zamanın haqsızlıqlarını qılınclayan, 
yalanı, böhtanı, şəri pisləyən, ümidi üzülmüşlərə ümid verən, 
  20
havalanmışları havasından salan, yaxşıların havadarı, haqq aşı-
ğı, məclislər yaraşığı Püstə Şikarqızı 1947-ci ilin fevralında, 67 
yaşında Göyçayın Müskürlü kəndində öz elində, elatında dün-
yasını dəyişir, kəndin “İslambaba” qəbiristanlığında dəfn edilir.  
İndi bu qərib məzar ziyarətgaha çevrilib – Təkləlilərin, 
Mərzəngəlilərin, Müskürlülərin, Püstəni sevənlər, xatırlayan-
ların, bayatılarını dilində əzbər eləyənlərin müqəddəs ziyarət-
gahına.... 
   
 
* * * 
 
Keçən əsrin 60-cı illərindən Püstə Şikar qızının yaradıcılığı 
foklorşünasların diqqətini cəlb etmiş, onun haqqında tədqiqatlar 
aparılmış, bayatıları toplanmış, çap olunmağa başlanmışdır. 
Püstə Şikar qızının yaradıcılığını ilk olaraq araşdıran pro-
fessor Əzizə Cəfərzadə “Azərbaycanın aşıq və şair qadınları” 
kitabında bu barədə məlumat vermişdir. Daha sonralar el şairi-
nin əsərlərinin toplanması və tədqiqində filologiya elmləri dok-
toru Əhməd Cəfərzadə, professor Seyfəddin Qəniyev, K.Quli-
yev, M.Alicanov, Q.Babayev, N.Mərzəngəli, Q.Əziz və baş-
qalarının böyük xidməti olmuşdur. S.Qəniyevin “El şairi Püstə 
Şikar qızı” (Bakı, “Nurlan”, 2004) kitabında və şairənin nəvəsi 
aşıq Ağamuradın toplayıb tərtib etdiyi “Tək elli Təklədənəm” 
kitabındakı bayatılar böyük zəhmət bahasına eldən-obadan, 
qohum-əqrabanın, xüsusilə oğlu Nadir, qızı Bibigülün yadda-
şından toplansa da, tam deyil, son deyil. 
 
 
  21
* * * 
 
Şair Nadir Mərzəngəli. Bu ismi çoxdan eşitmişəm, Aşıq 
Ağamuradı tanıyandan. 
Bizim Şirvan sənətkarları yeni söz, eşidilməmiş şeir, təzə 
ibarə üçün dünyanın o başına gedərlər. Eli-obanı kənd-kənd, 
mahal-mahal gəzər, sinədəftərləri, biliciləri, sərrafları, el şairlə-
rini taparlar, dilə çəkib, qılığına girib, arı şirə çəkənsayaq sinə-
sindəki xəzinəni, dilindəki dürlü-dürlü söz-söhbəti çinədanına 
yığar, məclislərdə, şənliklərdə şellənə-şellənə söz matahlarını 
açıb-tökər, ləl xırdalayarlar. 
Çünki bizim Şirvan camaatı da söz sərrafıdı, işlənməmiş 
ibarənin, eşidilməmiş sözün acıdı, dəlisidi. Sinəsindən gələn, 
dilindən düşən hər kəlməsi dəftər, kitab görməmiş, mətbuata 
çıxmamış məclislərdə, el şənliklərində səslənən el şairlərimiz 
çoxdu Şirvanda: Aşıq Əhməd Rüstəmov, Kərim Kürqıraxlı, Əli 
Səfəroğlu, Fəzail Bağmanlı və sairə. 
Şamaxıda da belə bir el şairi vardı, özündən qabaq şeirləri 
tanınan, məşhurlaşan, dillər əzbəri olan, sevilən el şairi Nadir 
Mərzəngəli. İlk şeirlər kitabı 2005-ci ildə 80 yaşında işıq üzü 
görən şairin imkanımı yox idi kitab çap etdirməyə. Keçən əsrin 
40-cı illərindən şeir yazan, müxtəlif dərgilərdə, almanaxlarda 
dərc olunan, hər zaman tanınmış alimlərdən, şairlərdən, ziyalı-
lardan - Rəsul Rza, Osman Sarıvəlli, Hüseyn Arif, Qabil, Əli 
Kərim, İskəndər Etibar, Fikrət Sadıq, Əzizə Cəfərzadə, Cəfər 
Cəfərzadə, Seyfəddin Qəniyev, İbrahim Göyçaylıdan dəstək 
alan sinədəftərə mane olanmı vardı? Yox, sadəcə, o, elin sev-
gisi, elin mehri, elin alqışı ilə doyub-dolanan, kifayətlənən el 
şairi, el ağsaqqalı idi. 
İsmini sənətçilərin dilindən eşitdiyim Nadir Mərzəngəli 
Aşıq Ağamuradın dayısı, el şairəsi Püstə Şikar qızının oğlu 
imiş, sən demə. Hər kəsin dayısı var və hər kəs dayısını sevər, 
ehtiram göstərər. Ancaq Ağamurad kimisini görməmişəm: 
“Qibləgahım, pirim, ustadım, ağsaqqalım” deyə başı üstündə 
  22
tutdu dayısını. Ahıl yaşında muradını gözündə qoymadı, 2 bö-
yük həcmli kitabının sağlığında işıq üzü görməsi üçün nə zəh-
mətini, nə də ki, vəsaitini əsirgəmədi Ağamurad. 
 
Ümid yerim, güman yerim, sirrimsən, 
Qüvvətimsən, qüdrətimsən, birimsən, 
Ağamuradam, ustadımsan, pirimsən, 
Səni haqq hökmünə dözən görmüşəm. - 
 
deyən Aşıq Ağamurada dayısı şair Nadir Mərzəngəlinin xeyir-
duası hər zaman belə olub: 
 
Al xeyir-duamı, bacım balası, 
Qarşında sənətin sirli qalası,  
Olasan gedişdə zəfər çalası,  
Allah işlərini avanda varsın, 
Yolunu uğurlu səmtə aparsın. 
 
Haşiyə: Əsədov Nadir Süleyman oğlu 1925-ci ildə may 
ayının 1-də Şamaxı rayonunun Mərzəngəli kəndində dünyaya 
göz açmışdır. Atası Süleyman kişi halal zəhmətilə, əkin-biçinlə 
məşğul olsa da şeirə, sənətə bağlı adam olub. Anası Püstə Şikar 
qızı haqqında əvvəlcədən məlumat verdiyimizdən onu vurğu-
lamağı lazım bilirəm ki, Nadirin mayası poeziyadan, sənətdən, 
xalq ədəbiyyatından yoğrulub. Atasından erkən yetim qalan 
Nadir anasının bədahətən qoşduğu bayatıların, söylədiyi nağıl-
ların, dastanların sədasında böyüyərək həssas, duyumlu gənc 
olur. Təklə kəndindəki natamam orta məktəbi bitirdikdən sonra 
onu Bakının Artyom (indiki Pirallahı) adasındakı fabrik-zavod 
təhsilli peşə məktəbinə göndərirlər. Nadirin ilk qələm təcrübəsi 
də elə o zamandan, Artyomdan anasına yazdığı mənzum mək-
tublardan başlanır: 
 
Ana, sizdən məktub aldım, 
Qəlb açıldı, üzüm güldü. 
  23
Fikrim sənsən, əziz ana, 
Bir də bacım Bibigüldü. 
Elə bildim qızılgüldü, 
Sən vağamsan, o, sütüldü. 
 
Sizə şad bir xəbər verim, 
Uğurludur hər işlərim, 
Mən Nadirəm dərdim-sərim, 
Sənsən, bacım Bibigüldü,  
Elə bil ki, tər sünbüldü. 
Sən vağamsan, o, sütüldü. 
 
Anasından-bacısından nigaran qalan Nadir bir illik peşə 
təhsilini bitirdikdən sonra kəndə qayıdır, kolxozda çalışaraq 
ailəyə kömək edir, çox keçmir ki, 18 yaşı tamam olduğu üçün 
onu cəbhəyə göndərirlər. Cəbhədə Nadir həm silahı, həm də 
qələmi ilə alman faşistlərinə qarşı döyüşərək, döyüş yoldaşla-
rını da qələbəyə ruhlandırır:  
 
Döyüşçü dostlarım, ayağa qalxın,  
Şığıyıb yüyürək düşmən üstünə  
Alovlu qəzəbi, nifrəti, kini 
Siyirib süpürək düşmən üstünə. 
 
Müharibə illərində Nadirin şeir və məqalələri cəbhə qəzet-
lərində dərc olunur. Zəngin nitqi, savadlı çıxışları, mütaliəsi ilə 
döyüş yoldaşlarının rəğbətini qazanan Nadir Krım uğrunda ge-
dən döyüşlərin birində yaralanır. Qospitalda müalicə aldıqdan 
sonra onu döyüşə yararsız olduğu üçün Bakıya yola salırlar. 
Müharibədən II qrup əlil kimi dönən Nadir 1947-ci ildə anası 
Püstəni də itirir. Bütün doğmalarını itirən Nadir tək bacısı 
Bibigüllə (Ağamuradın anası) Mərzəndiyədə baş-başa verib 
dolanır, Həmyə adlı bir el qızı ilə ailə qurur. Şəxsi mütaliəsi 
nəticəsində savadını artıran Nadir kolxozda müxtəlif vəzifə-
  24
lərdə, eyni zamanda “Yeni Şirvan” qəzetinin müxbiri vəzifə-
sində çalışır. Təkcə el şairi kimi deyil, el ağsaqqalı, ziyalı kimi 
də el-obanın hörmətini qazanır, müxtəlif illərdə orden, medal, 
fəxri-fərman və diplomlara layiq görülür. 2010-cu ildə 85 ya-
şında dünyasını dəyişən Nadir Mərzəngəli hörmət-izzətlə kənd 
qəbiristanlığında dəfn edilir. 
Qələmini klassik və xalq şeiri üslubunda sınayan Nadir 
Mərzəngəli 60 ildən çox yazıb-yaratmaqla mindən çox şeir, 
poema və bir dastana imza atıb. 
O, duzlu-məzəli satirik şeirləri ilə dövrünün naqisliklərini 
qamçılayır: 
 
Aqronoma, qalx, deyirəm, qalxmayır, 
Briqadirə, hey! Deyirəm baxmayır. 
Lap hamısı qəsdən işi saxlayır, 
Başlamadıq biz hələ bismillaha, 
Əkinlərin işi qalıb Allaha. 
 
El şairi elinə, obasına, torpağına arxalandığı üçün bir əsrə 
yaxın ömrün enişli-yoxuşlu yollarında büdrəmədən irəliləmiş, 
xalq üçün gözəl gəraylılar, qoşmalar, təcnislər yaratmışdır. 
Dünyaya göz açdığı gündən özünü yerin, yurdun, təbiətin öv-
ladı hesab edir: 
 
Səmanın ulduzu, torpağın ətri,  
Atamın, anamın töhfəsiyəm mən.  
Talada çeşmənin, çöldə çobanın, 
Qayada kəkliyin nəğməsiyəm mən. 
 
Uzun müddət xalq həyatı, məişəti, ənənələrinə yaxından 
bələd olan, sinədəftər Püstə ocağının kösövünü alovlandıran 
Nadir Mərzəngəlinin təbii hiss və duyğuları: məhəbbəti, nifrəti, 
dostluğu, sədaqəti, yurd, vətən sevgisi qətrə-qətrə misralarına 
süzülüb: 
 
  25
Gözəldir vətənim, yurdum, a dostlar, 
Qoşa Pirdirəyi Şamaxıdadır. 
İki dağdır, ərşə dayaq durublar, 
Göylərin dəstəyi Şamaxıdadır... 
                              
Mərdin ər atası, müdrik anası,  
İgidin seçməsi, gəlinin xası,  
Şair oğulların aşıq butası,  
Gözəlin göyçəyi Şamaxıdadır. 
 
Şeir janrının elə şəkli, elə mövzu yoxdu ki, Nadir Mərzən-
gəlinin qələmindən keçməsin: qoşma, gəraylı, təcnis, deyişmə, 
qıfılbənd, bayatı, qəzəl, rübai, ustadnamə, uşaq şeirləri, satirik 
şeirlər, folklor nümunələri, hətta öz keşməkeşli həyatını əks 
etdirən “Şair Nadir Mərzəngəli” və sevimli bacısı oğluna həsr 
etdiyi “Aşıq Ağamurad” dastanları... Və bunların hər biri mü-
kəmməl sənət nümunələridir. 
Yaxşı ki, ömrümün sonuna yaxın professor Seyfəddin Qə-
niyev və aşıq Ağamuradın səyi ilə 600 səhifəlik “Mərzəngəli, 
Mərzəngəliyəm”, 360 səhifəlik “Bütöv Azərbaycanam – Şirva-
nam, Şamaxıyam” adlı kitablarda toplanıb çap olunan şeirlər 
xalqın malı oldu.  
Bəli, yaşadı, yaratdı, yerini, yurdunu, kimliyini, qıfılbəndini 
beləcə vurdu getdi el şairi Nadir Mərzəngəli: 
 
Dedim, Azərbaycan, dedim Şamaxı, 
Dedim, Mərzəngəli, Mərzəngəliyəm... 
 
  26
HƏYATINDAN MƏQAMLAR... 
 
 
 
İsrafilov Ağamurad Balamurad oğlu 14 iyun 1964-cü ildə 
Şamaxı rayonunun Mərzəngəli kəndində anadan olmuşdur. 
1971-79-cu illərdə Mərzəndiyə kənd 8 illik məktəbini, 1979-81-
ci illərdə Şamaxı rayonu M.Ə.Sabir adına qəsəbə orta məktəbini 
bitirmişdir. 1981-ci ildə Əli-Bayramlı Sənaye texnikumuna daxil 
olmuşdur. 
1983-85-ci illərdə əsgəri xidmətdə olmuş, hərbi xidmətini 
başa vurduqdan sonra təhsilini davam etdirmişdir. Uşaq yaşla-
rından ədəbiyyata və aşıq sənətinə böyük həvəsi olub. Dövrü-
nün tanınmış ziyalısı, 2 kitabın müəllifi, doğma dayısı şair Na-
dir Mərzəngəlinin onun aşıq kimi yetişməyində əvəzsiz xid-
mətləri olub. İlk aşıqlıq sənətinin sirlərini özünə ustad saydığı 
aşıq Rza Qobustanlıdan almışdır. 18 yaşından bu sənətin izinə 
düşüb, Şirvanın ünlü sənətkarlarını, ustad aşıqlarını dinlə-
məkdən doymazmış.  
Ağamurad 1988-ci ildən sərbəst aşıq kimi el məclislərinə 
ayaq açmışdır. Həmin vaxtdan Azərbaycanın bütün bölgələrini 
qarış-qarış gəzib özünə çoxlu pərəstişkarlar qazanmışdır. Səsi-
sorağı radio dalğalarından, televiziya kanallarından, festival-
lardan gələn aşıq Şirvan aşıq mühitinin dastan, havacat reper-
tuarına hərtərəfli yiyələnmiş, Şirvan aşıq məktəbini yaşadan 
uluların, dədələrin ruhunu sazdan qərib düşməyə qoymamışdır. 
Şagirdləri Amil Çingizoğlunun, Rza Məmmədovun aşıq kimi 
yetişməsində səylərini əsirgəmir. O, ifaçı aşıq olmaqla bərabər, 
yaradıcılıqla da məşğul olur.  
1998-ci ildən bir çox ifaları radionun qızıl fondunda və 
televiziyanın fonetekasında saxlanılır. Radio dalğalarında “Sa-
rıtel”, “Şirvan şikəstəsi”, “Dastan”, “Aşıq musiqisi” verilişlə-
  27
rində çıxışları olmuşdur. Azərbaycan televiziyasının “Sazın, 
sözün sehrində”, “Qaravəlli”, “Karvan”, “Musiqi xəzinəsi” 
verlişlərində maraqlı ifaları olmuşdur. Rayon qəzetində, eləcə 
də respublikanın bir çox qəzet və jurnallarında, 20-dən çox 
kitablarda şəkilləri, həyatını, yaradıcılığını əks etdirən maraqlı 
yazılar, özünün şeirləri və ona həsr olunan şeirlər dərc olun-
muşdur. Çox zəngin sənət arxivi, şəxsi kitabxanasında çoxlu 
nadir kitabları, keçmiş ustad aşıqlarımızın valları, şəkilləri, lent 
yazıları, toy məclislərindəki ifaları, video lent yazıları və eləcə 
də özünün sənətə başladığı gündən bütün ifaları, radio və tele-
viziyadakı, dövlət tədbirlərindəki çıxışları, ifaları, ona gələn 
məktublar, dəvətnamələr hamısı arxivində göz-bəbəyi kimi 
qorunub saxlanılır. 
1986-cı ildə ailə həyatı qurmuş, 4 övladı var. 
1986-90-cı illərdə M.Ə.Sabir adına Mədəniyyət evində ça-
lışmışdır.  
1990-2002-ci illərdə Mərzəndiyə kənd klubunda kütləvi 
işçi işləmişdir. 
2002-ci ildən bu günə kimi Mərzəndiyə kənd klubunda 
müdir vəzifəsində çalışır.  
1992-ci ildən Azərbaycan Aşıqlar Birliyinin üzvüdür. 
1992-ci ildən bu günədək cəbhə bölgələrini və hərbi hissə-
ləri qarış-qarış gəzmiş, əsgər və zabitlər qarşısında çıxışlar et-
mişdir. 
Aşıq Ağamurad 1993-cü ildən Şamaxı rayonunun Mədə-
niyyət və Turizm şöbəsində fəaliyyət göstərən “İncə tellər” 
aşıqlar ansamblına rəhbərlik edir. 
2006-cı ilin martında Azərbaycanın bütün bölgələrinin o 
cümlədən Şirvan aşıqlarının iştirakı ilə Mədəniyyət və Turizm 
Nazirliyinin və Azərbaycan Aşıqlar Birliyinin keçirdiyi bütün 
tədbirlərdə iştirak etmişdir. 
  28
27-30 oktyabr 2007-ci ildə Türkiyənin İğdır şəhərində 
“Türk Cümhuriyyətinin 83-cü ildönümünə” həsr olunmuş kon-
sertdə iştirak etmişdir. 
2008-ci ilin 29 avqustunda Azərbaycan aşıqlarının V qurul-
tayının iştirakçısı və nümayəndəsi seçilmişdir. 
2008-ci ilin fevralın 12-də Bakı şəhəri Muzey Mərkəzində 
keçirilmiş Azərbaycan aşıqlarının 1928-ci ildə keçirilmiş I qu-
rultayının 80 illiyinə həsr olunmuş “Aşıq sənəti: Müasir duru-
mu və inkişaf perspektivləri” mövzusunda keçirilən konfransda 
iştirak etmişdir. 
2009-cu ilin mart ayında “Qoşa Qala” qapısında prezident 
İlham Əliyevin iştirakı ilə keçirilən “Novruz Bayramı” şənli-
yində rəhbərlik etdiyi Şirvan aşıqları qrupu ilə çıxış etmişdir. 
2009-cu ilin aprel ayından Azərbaycan Aşıqlar Birliyinin 
Şirvan şöbəsinə rəhbərlik edir. 
2009-cu ilin 23-24 iyununda Mədəniyyət və Turizm Nazir-
liyinin və Azərbaycan Aşıqlar Birliyinin, Şamaxı şəhərinin 
“Baba Yurd” istirahət mərkəzində keçirilmiş “Aşıq Bilal” gün-
lərində təşkilatçılığına, çəkdiyi zəhmətə və parlaq ifasına görə 
mükafatlandırılmışdır. 
2009-cu ildən Yeni Azərbaycan Partiyasının fəal üzvüdür. 
Respublikamızda keçirilən siyasi kompaniyalarda, tədbirlərdə 
və ictimai işlərdə yaxından iştirak edir. 
2009-cu ildə Azərbaycan Respublikası “Oskar” mədəniyyət 
qəzeti tərəfindən, ədəbiyyatın inkişafında, təbliğində, göstər-
diyi xidmətlərə və mətbuatla daim əməkdaşlığına görə “Ozan” 
mükafatı fəxri diplomuna, el arasında keçirilən sorğuya əsasən 
“İlin aşığı” adına, “Qızıl mikrofon” mükafatı Fəxri Diplomuna 
layiq görülmüşdür. 
2009-cu ilin 4-5 noyabrında Mədəniyyət və Turizm Nazirli-
yinin keçirdiyi, Xəzər dənizində yerləşən, Neft daşları şəhəri-
  29
nin 60 illiyinə həsr olunmuş, Prezident İlham Əliyevin iştirak 
etdiyi tədbirin iştirakçısı olmuşdur. 
2010-cu ilin martında Mədəniyyət və Turizm Nazirliyinin 
və Aşıqlar Birliyinin, Heydər Əliyev adına sarayda təşkil et-
dikləri Azərbaycan aşıqlarının konsertində iştirak etmişdir. 
2010-cu ilin mart ayında “Qız Qalasının” qarşısındakı dəniz-
kənarı parkda prezident İlham Əliyevin iştirak etdiyi “Novruz 
bayramı” şənliyində rəhbərlik etdiyi Şirvan aşıqları ilə birgə çı-
xış etmişdir. 
2010-cu il mart ayının 25-27-də Mədəniyyət və Turizm Na-
zirliyinin Fransanın Paris şəhərində keçirilən kitab sərgisində 
iştirak etmiş və 25-dən 31-dək Şirvan aşıqları onun rəhbərliyi 
ilə Fransanın Paris şəhərində YUNESKO-nun xətti ilə keçirilən 
konsertdə çıxış etmişlər. 
2010-cu ilin 28-30 aprelində Heydər Əliyev adına İdman 
kompleksində Birinci Ümumrespublika Daxili Turizm sərgisi-
nin iştirakçısı olmuşdur. 
2010-cu ilin 20-27 oktyabrında Heydər Əliyev adına Fondun 
dəstəyi ilə Mədəniyyət və Turizm Nazirliyinin Bakı, Qazax, 
Tovuz, Gədəbəy, Şəmkir, Gəncə şəhərində Birinci Aşıq Festivalı 
keçirilmişdir. Bütün bu konsertlərdə Aşıq Ağamurad rəhbərlik 
etdiyi Şirvan aşıqları ilə birlikdə iştirak etmiş, festivalın sonunda 
Mədəniyyət və Turizm Naziri Əbülfəz Qarayev tərəfindən Dip-
loma layiq görülmüşdür. 
2011-ci il fevralın 28-də Heydər Əliyev adına sarayda Aşıq 
Alının 210 illik yubiley gecəsində iştirak və ifa etmişdir.  
2011-ci il mayın 6-da Ağsu rayonunun Çiyni kəndində Şir-
van aşıqlarının I festivalında və ulu öndər Heydər Əliyevin 
anadan olmasının 88-ci ildönümünə həsr olunmuş konsertdə 
çıxış etmişdir. 
2-6 iyun 2011-ci il tarixdə rəhbərlik etdiyi ansamblla bir-
likdə Dağıstan Respublikasının Mahaçqala Vilayətində Rusiya 
regionları və Xəzəryanı ölkələrin Beynəlxalq Xalq Yaradıcılığı 
  30
Festivalında uğurlu çıxışlar etmiş və fəxri diploma layiq görül-
müşdür. 
25-27 iyul 2011-ci ildə İranın Tehran şəhərində “Bəharan” 
mədəniyyət musiqi sarayında İran Aşıqlar təşkilatının nüma-
yəndəsi ustad aşıq Şəhbazinin və Azərbaycanın İrandakı səfir-
liyinin təşkil etdiyi konsertdə iştirak etmiş, Fəxri diplomla mü-
kafatlandırılmışdır. 
S.Ə.Şirvan adına Şamaxı Tarix-Diyarşünaslıq muzeyində 
Aşıq Ağamurada aid bir guşə yaradılmışdır. 
15 sentyabr 2011-ci il tarixdə Azərbaycan Respublikası 
Prezidenti İlham Əliyevin Sərəncamı ilə Azərbaycan mədəniy-
yətinin inkişafındakı xidmətlərinə görə Aşıq Ağamurad İsrə-
filova “Əməkdar Mədəniyyət işçisi” fəxri adı verilmişdir. 
O, 2011-ci il 14 dekabr tarixində Heydər Əliyev sarayında 
Aşıq Ələsgərin 100 illik yubiley gecəsində rəhbərlik etdiyi Şir-
van aşıqları ilə birlikdə çıxış etmişdir. 
29 dekabr 2011-ci il tarixində Bakı şəhərində Mədəniyyət 
və Turizm Nazirliyi tərəfindən fəxri fərmanla təltif olunmuş-
dur. 
 
 
Disk albomları: 
2007-ci il. Disk İ.  “Səbuhi AMD” CD. 
2007-ci il. Disk II. “Bakı maqnitofon kassetləri” ASC.CD. 
2007-ci il. Disk III.“Bakı maqnitofon kassetləri” ASC. DVD 
2007-2008-ci il. Azərbaycan Respublikası Mədəniyyət və 
Turizm Nazirliyi ilə Fransanın “Maison des cultires” Asso-
siasiyasının birgə istehsalı olan “Aşıq musiqisi antologiyası”. 
Disk.V.SD. 
2010-cu il 29 mart. Disk IV. Fransanın Paris şəhərindəki 
konserti. Fransada istehsal olunan “Bardes du shirvan” DVD. 
 
  31
Azərbaycan Respublikasının 
mədəniyyət xadimlərinə 
fəxri adların verilməsi haqqında 
Azərbaycan  Respublikası Prezidentinin 
 
S Ə R Ə N C A M I 
 
Azərbaycan Respublikası Konstitusiyasının 109-cu maddə-
sinin 23-cü bəndini rəhbər tutaraq qərara alıram.  
Azərbaycan mədəniyyətinin inkişafındakı xidmətlərinə gö-
rə aşağıdakı şəxslərə Azərbaycan Respublikasının fəxrı adları 
verilsin: 
 
“Xalq artisti”:         1 nəfər 
“Əməkdar artist”:    20 nəfər 
“Əməkdar incəsənət xadimi”:           2 nəfər 
“Əməkdar mədəniyyət işçisi”:          3 nəfər  
 
Cəmi: 26 nəfər.   
 
İlham Əliyev, 
Azərbaycan Respublikasının Prezidenti 
 
Bakı şəhəri, 15 sentyabr 2011-ci il 
 
 
(Bu Sərəncama əsasən İsrəfilov Ağamurad Balamurad oğlu 
“Əməkdar Mədəniyyət işçisi” fəxri adını almışdır) 
 
 
 
  32
AŞIQ AĞAMURADIN 
YARADICILIĞI 
 
 
 
Aşıq Ağamurad ifaçı aşıq kimi 20 ildən çoxdur ki, nəinki 
Şirvan mahalında, eləcə də bütün Azərbaycanda aşıq sənətinin 
biliciləri, pərəstişkarları arasında sevilir. Cavan aşıq ömrünü 
xalqının mənəvi dünyasının zənginləşməsinə həsr etmiş, elin 
dərin hörmət və məhəbbətini qazanmışdır. O, qədim Şirvan 
aşıq mühitinin ənənələrini yorulmadan davam etdirir. Aşıq 
Ağamurad ustad sənətkar olmaqla yanaşı, həm də yazdığı şeir-
ləri ilə dinləyicilərin, söz sərraflarının sevimlisinə çevrilib.  
Aşıq Ağamuradın ədəbi irsi üzərində müşahidələrdən ay-
dın olur ki, onun özünə məxsus poetik üslubu xalq şeirinin 
bütün mükəmməl ənənələrini özündə birləşdirməklə yanaşı, öz 
poetik impulslarını, gücünü, qüdrətini xalqımızın qəhrəman 
keçmişi, mənəvi dəyərlərimiz, yurdun gözəllikləri, vətən və 
millət sevgisindən almışdır. Aşıq Ağamurad xalqın güzəranına, 
ruhuna və ana dilinin incəliklərinə dərindən bələd olduğundan-
dır ki, onun yaratdığı şeirlər fitri qabiliyyətə malik bir sənətka-
rın poetik duyumunu təsdiq edir. Saza yaxınlıq, saza bələdçilik 
onu aşıq şeirinin müxtəlif formalarında, janrlarında şeirlər yaz-
mağa meylləndirmişdir. Bu istedadlı sənətkar klassiklərimizi, 
ustadlarımızı öyrəndiyi kimi, sazın da pərdələrinə dönə-dönə əl 
gəzdirmişdir. Onun yaratdığı gözəl sənət inciləri müasir aşıq 
yaradıcılığındakı mövqeyini müəyyənləşdirir, istedadlı bir sə-
nətkar olduğunu söyləməyə əsas verir. 
Aşıq Ağamurad həm özündən qabaq yaradılanları, həm də 
öz yaradıcılığını yaddaşında qoruyur və onu yaddaşlara ötürür, 
  33
yayır, ona sosial mahiyyət qazandırır. Bu mənada o, informa-
siya daşıyıcısı və əsl sənətkardır.  
Aşıq Ağamuradın yaradıcılığı klassiklərimiz və müasirlə-
rimiz arasında körpünü andırır. Bəli, o, sözün həqiqi mənasında 
Aşıq İbrahimin, Aşıq Bilalın, Aşıq Abbasın, Şamilin, Əhmədin, 
Pənahın, Bəylərin, Məmmədağanın, Baratın, Qurbanxanın və s. 
varisi, ləyaqətli övladıdır. Lakin Ağamuradın qoşmaları, gəray-
lı və təcnisləri öz məzmun və şəkli xüsusiyyətləri cəhətdən 
müasir və təravətlidir. 
 
Atam eli, unutmaram mən səni, 
Vaxtaşırı ziyarətə gəlmişəm, 
Diz qatlayıb torpağına, daşına, 
Alın qoyub ibadətə gəlmişəm.  
 
Babaların məskənidir bu yerlər, 
Köhlən minib səyirtmişlər səhərlər, 
Onlar igid, mərd olublar, deyirlər, 
Babaları itaətə gəlmişəm. 
 
Bu misralar xalqın həyatı, məişəti, adət-ənənələrinə yaxın-
dan bələd olan nənəsi sinədəftər Püstə Şikarqızı, dayısı, el şairi 
Nadir Mərzəngəli ocağını davam və inkişaf etdirən aşıq Ağa-
muradın hiss və duyğularının təcəssümüdür.  
 
...Pirdirəki dağın-dağım, 
Bar bitirən bağın-bağım, 
Hər xoş keçən çağın-çağım, 
Ata yurdum, Ana Vətən! 
 
Bu parçada Ağamurad yurdun, vətənin hər halını-dərdini, 
kədərini sinəsinin dərd dağı, şad gününü toy-bayramı kimi qə-
  34
bul edərək özünü bu yurdun, vətənin varisi, sahibi, övladı he-
sab edir. 
 
Bizim yerdə gözəlliyin, 
Öz aləmi, xoş çağı var. 
Gülümdostu, Babasəfər, 
Pirdirəki, Şahdağı var.  
 
Sürüsünü çəkə-çəkə, 
Talalarda gəzir təkə. 
Ormanında küknar, çökə, 
Bədov şəfa qaynağı var... 
 
Hər kəlməsi yurd, vətən sevgisindən yoğrulan misralar 
Ağamuradın sanki uşaqlıqdan göz açıb gördüyü, qarış-qarış 
gəzdiyi, gülünü-çiçəyini üzdüyü, yaşıllığında kölgələndiyi, ça-
yında, bulağında sərinləndiyi, dağında-dərəsində, arxında-bə-
rəsində böyüdüyü məkanını öyür:    
 
Meşələrin mənzərəli, 
Yarpaqların sərt dərəli, 
Düzənlərin arx bərəli, 
Atam yurdu, ana torpaq. 
 
Atamdı, anamdı, mənimdi, - deyir Ağamurad və deyə-
deyə, öyə-öyə özü də vətənin bir parçasına, düzünə, daşına 
çevrilir.  
 
Ağamurad yurdun daşı, 
Çölün düzü, dağın daşı, 
Bircə-bircə, adambaşı 
Əhalisi köçüb mənə. 
  35
Saxta pafosdan uzaq bu misralarda sadə, saf vətən övla-
dının qəlb çırpıntıları, səmimi, dup-duru hissləri görünür.  
El məhəbbəti soydan, kökdən, nəsildən, böyüdüyün evdən, 
ocaqdan qor alsın gərək. Mən bu yaşda bu qədər elinə-obasına, 
evinə-eşiyinə, soyuna-kökünə, nəslinə-nəcabətinə vurğun in-
sanlarla az-az rastlaşıram. Belələri ilə rastlaşanda dəfinə tapmış 
kimi sevinirəm. Ənənə itməyib, davam edir, - deyə sevinirəm.  
 
Ulu babam Ağamurad, 
Mən Muradlar övladıyam! 
Böyük babamdı Xanmurad, 
Mən Muradlar övladıyam! 
 
Doğma atam Balamurad, 
Böyük əmimdi Almurad, 
Kiçik qardaşı Şahmurad, 
Mən Muradlar övladıyam! 
    
Öz adımdı Ağamurad, 
Tanrım verdi mənə murad, 
Oğlanlarım Tural, Murad, 
Mən muradlar övladıyam.  
 
El içində ocaq kimi, pir kimi tanınan, sevilən, məsləhət, 
güman, iman yeri olan bu şəcərənin layiqli davamçısıdır Ağa-
murad.  
Professor M.Həkimov klassik aşıq poeziyasında məhəbbət 
lirikasından bəhs edərək yazır: “Qadın gözəlliyi, vətən təbiə-
tinin füsunkarlığı aşıqların telli sazına söz incilərindən bəzək 
vermişdir. Klassik aşıqlar öz şeirlərində təmiz, ləkəsiz, boyasız, 
müqəddəs duyğuları tərənnüm etmişlər. Onlar lirik şeirlərində 
  36
aşiqin məhəbbət yolundakı cəfakeşliyini, sabitqədəm olmasını, 
aşiq ilə məşuqun iztirab və sevinclərini təsirli boyalarla ver-
mişlər (M.Həkimov. “Azərbaycan aşıq ədəbiyyatı”, Bakı. Ya-
zıçı, 1983). 
Klassik aşıq poeziyasından gələn bir sıra ənənələri müasir 
ustad aşıqlar qoruyub saxlamaqdadırlar. Bu mənada klasik irslə 
əlaqə kəsilmir. Klassik irsə daha çox sadiq qalan sənətkarlar-
dan biri kimi Aşıq Ağamuradın məhəbbət lirikası haqqında da 
maraqlı fikir və mülahizələr yürütmək olar: 
 
Yar bağından gizli-gizli, 
Alma, heyva üzməmişəm, 
Yanağına busələri, 
İcazəsiz düzməmişəm. 
 
Misradakı məna yükü, məzmun, motiv yeni deyil, klassik 
aşıq poeziyasının ən qədim çağlarından üzü bəri yüzilliklərlə 
yol gedən ənənəvi aşıq deyimləridir (yar bağı, alma, heyva, ya-
naq, busə). Lakin aşıq Ağamurad “gizli-gizli” üzməməklə, 
“icazəsiz düzməmək”lə  bu deyimlərə yeni məzmun, yeni nə-
fəs, yeni çalar verə bilmişdir. 
 
Duruşun ceyrandı, camalın göyçək, 
O şuxluq, zəriflik əldən gedəcək. 
Ağamurad deyir: inaddan əl çək! 
Tapmazsan özünə tay bir də, bir də.  
 
Bu misrada gözəlin təsviri, vəsfi aşiqin sələfləri və müasir-
lərinin epitetlərinə bənzəyir, yəni adidir, ikinci misrada gözələ 
heyfi (yazığı gəlmək) gəlirmiş kimi “şuxluğun, zərifliyin əldən 
gedəcək” deyib haray çəkən aşıq orijinal şəkildə sevgi etirafı və 
  37
ya evlənmək təklifi edir. Qürurlu aşiq sevgilisinə yalvarmır, 
ona inad etməməyi tövsiyə edir və ən layiqli namizəd (yəni 
qıza tay) özünü göstərir. Bu qürurlu, kişiyana, ötkəm təklif, 
sevgi etirafı da şit tərif, yalvarış deyil, ənənədən gələndir, elat 
igidlərinin xarakterindən xəbər verir.  
 
A seyrana çıxan gözəl, 
Mənə baxdın, nə həvəsdi?! 
Salıb eşqin kəməndinə, 
Könül yıxdın, nə həvəsdi?! 
 
Ağamurad bu çağına, 
Bağda çıxdı qabağına. 
Alıb ondan barmağına  
Üzük taxdın, nə həvəsdi?! 
 
Aşıq bu misralarda tamamilə yeni söz deməyib. Ancaq 
aşiqin sevgilisi ilə mükaliməsi, incə eyhamla “nə həvəsdi?” 
sual verməsi, bədii fikir, səmimiyyət onun yazdıqlarını oxucu-
suna, dinləyicisinə sevdirir. 
Aşıq Ağamuradın poetik nümunələri insanlara sağlam bə-
dii zövq, nəciblik, xeyirxahlıq, əxlaq bütövlüyü, vətən, millət 
sevgisi, vətəndaşlıq məsuliyyəti aşılayır. O, böyük şövqlə yur-
dun, vətənin xoş növrağını mədh edir. 
 
Torpağından yoğrulmuşam, ay Vətən, 
Yarğanın məndədi, yalın məndədi. 
Sinəm üstə tükənməyən xəzinən, 
Dövlətin məndədi, varın məndədi... 
 
  38
Aşıq Ağamuradın şeirlərinin mövzu, sujet və janr əhatəsi 
geniş və zəngindir. Düzdür, şeirləri çox deyil, lakin sanballıdır. 
Çəkdiyimiz nümunələrdən məlum olur ki, onun yaradıcılığında 
qoşma xüsusi yer tutur və əksəriyyəti 3, 4, 5 bəndlik qoşma-
lardır. Bunlarda təsvir olunan hər bir detal real rənglərlə, təbii 
epitetlərlə təsvir olunur.  
Aşıq Ağamurad bu sənətdə öz yerini, hörmətini, nəyə 
qadir olduğunu, xalq tərəfindən sevildiyini də yaxşı bilir. Odur 
ki, sənətində ürəkli, təpərlidir: 
 
Çal aşıq, oxuyum bir el mahnısı, 
Qoy çəksin özünə tellər səsimi. 
Sənətin bir bala bülbülüyəm mən, 
Dinləsin bağçada güllər səsimi.  
 
Sevdiyim havacat “Ərağı”, “Şahnaz”, 
Muğamda keçirim “Şur” ilə “Hicaz”. 
Bir azca bəmdə çal, yetişsin avaz, 
Yetirər hər yana yellər səsimi... 
 
Özünü sənətin “bala bülbülü” adlandıran təvazökar aşıq 
“Şur”dan, “Şahnaz”dan dəm vuraraq əsl Şirvan aşıqlarına xas 
olaraq muğam sənətində də sınaqdan çıxdığını izhar edir.  
Ağamurad ustadnamələrində də oxucusuna, dinləyicisinə 
ağsaqqal nəsihəti, böyük tövsiyəsi verir, bədxahlığı, harınlığı, 
xəbisliyi, namərdliyi pisləyir, ən yaxşı insani keyfiyyətləri: 
dosta sədaqət, vəfa, etibar, düzlük, namus, zəhmətsevərliyi təb-
liğ edir:  
 
Rəncini yeməyib, yatır toplayan, 
Xəsis bir qocadan, dəli yaxşıdır... 
  39
 
və ya 
...Çox yeyib, çox yatan fərsiz övladdan, 
Kişinin şum sürən kəli yaxşıdır.  
 
Bu qoşmada forma və məzmunun vəhdəti tükənməzdir, 
ustad sözüdür, insan və onun taleyi, həyatda, cəmiyyətdə yeri 
haqqında müdrik kəlamdır. Burada naqisliklə, nəciblik, yaxşı 
ilə pis qarşı-qarşıya qoyulur, fərqləndirilir. Belə qarşıdurma qo-
şalığı mahiyyətcə idealın təsdiqinə xidmət edir. Bu da klassik 
irsdən, ənənədən gələn keyfiyyətlərdir. 
Aşıq Ağamuradın “Olmaz” rədifli ustadnaməsində də mə-
nəvi dəyərlərin önə çəkilməsi müşahidə olunur.  
 
Vəfasız gözəldən umma məhəbbət,  
Nə vaxtsa o sənə edər xəyanət 
Nadan bilməz əhd-peyman, sədaqət, 
Cahilin düz sözü, ilqarı olmaz.  
 
Aşıq Ağamuradın ustadnamələri azdır, lakin burdakı müd-
rik kəlamlar, xalq deyim və ifadələri bu janrın qəlibləri çərşi-
vəsinə daxil olur, sənətkarın düşüncəsindən və duyğusundan 
keçir, yeni poetik həyat qazanır.  
Aşıq Ağamuradın yaradıcılığında gəraylı seir formasına da 
rast gəlirik. Oynaq, ritmik saz havaları 8 hecalı gəraylıya daha 
çox uyğun gəldiyi üçün aşıqlar gəraylıdan çox istifadə etmişlər. 
Ağamuradın klassik aşıqların ustadnamələrini xatırladan bir 
sıra gəraylıları da var: 
 
Sirr açma hər “dost” deyənə, 
Onun mərdi, yamanı var, 
  40
Yaxşı ilə müxənnətin, 
Sınaq vaxtı, zamanı var.  
 
Yoxla dostu birər-birər, 
Eləsi var dona girər. 
Satar səni, qal yetirər, 
Xəyanətin öz anı var... 
 
Aşıq Ağamurad qədirşünas insandır. Elcanlı, vətəncanlı, 
evcanlı, ailəcanlı, qohumcanlı, dostcanlıdır. Ona məxsus olan, 
ona doğma, yaxın olan, əziz olan hər şey, hər kəs üçün canın-
dan keçər və bu səmimi içdən gələn istək, məhəbbət onun qəl-
bindən, beynindən dilinə, qələminə süzülür. Onun ithaf silsilə-
sindən olan şerləri çoxdur və ona ithaf olunanlar da çoxdur. 
Hər misrasında doğmalıq, hiss, həyəcan, can yanğısı duyulan 
şeirlər təsdiq edir ki, Ağamurad sevərək yaşayır, sevilərək ya-
şayır. Anasına, övladlarına, ömürgün yoldaşına, nənəsi Püstə 
Şikar qızına, dayısı Nadir Mərzəngəliyə, şəcərəsinə, doğma 
kəndinə, ustadlarına, sənət yoldaşlarına, dostlarına ithaf etdiyi 
şeirlərin heç birində şit, boğazdan yuxarı tərif, pafos yoxdur, 
əksinə, şirin, səmimi arzu, istək, yanğı var. Daha təsirlisi isə ilk 
övladı Səmanın toy günündə söylədiyi gəraylıdır məncə: 
 
Bu gün yola çıxırsan sən, 
Səma balam, uğur sənə! 
Haqq payımın əzəlisən, 
Nəsihətim budur sənə, 
Səma balam, uğur sənə! 
  
Gəlinliyin bir tamaşa, 
Uğur apar yar, yoldaşa, 
Sağlam ömür sürün qoşa. 
  41
Nəsihətim budur sənə, 
Səma balam uğur sənə! 
 
Aşıq Ağamuradın yaradıcılığı sözlə, səslə məhdudlaşmır. 
O, həm də gözəl saz çalır. Ağamurad meydangirdir, sinədəf-
tərdir, natiqdir, güclü hafizəsi, yaddaşı var. Bədii qiraəti sevir, 
aktyorluq məharəti, səhnə mədəniyyəti var. Ağamuradın ifaçı-
lığında musiqinin, şerin, danışığın, ritmik rəqsin həmahəngliyi 
özü estetik gözəllik yaradır. Dinləyicilərə, tamaşaçılara bədii 
təsiri gücləndirir, zövq verir. 
Aşıq Ağamurad  başına qoyduğu buxara papağın dəyərini, 
sinəsində gəzdirdiyi sazın məsuliyyətini yaxşı bilir. Onun ifası 
insanı zamanına, məkanına baxmadan haldan-hala salır. Eyni 
məqamda həm kövrəlmək, kədərlənmək, duyğulanmaq, həm də 
şən, şux ovqata köklənmək olar. Onun səsindəki yanğı, dağ 
şəlaləsinin şaqqıltısına bənzər zənguləsi duyğularımızı, əhva-
lımızı rəngdən-rəngə, dondan-dona salmağı bacarır. Bax, əsl 
sənətkarlıq da elə budur.  
Aşıq Ağamuradın sənət şəcərəsi var. O, Şirvanın, eləcə də 
Azərbaycanın klassik aşıqlarının irsini mükəmməl öyrənmiş və 
eləcə də müasiri olan ustad aşıqların bir çoxundan dərs al-
mışdır. Aşıq Ağamurad çalışdığı Mərzəngəli kənd klubunda bir 
neçə gənc aşığa müəllimlik edir.  
Aşıq Ağamurad Azərbaycan dastanlarından on birini bilir  
və onların Şirvan variantlarını məclislərdə, el şənliklərində 
yüksək sənətkarlıqla söyləyir. Aşıq Ağamuradın musiqi yara-
dıcılığı da vardır. “Qara qafiyə”, “Güllü şəşəngi”, “Yayma peş-
rev” və s. Şirvan havacatlarına yeni nəfəs vermiş, ilk olaraq o, 
ekranda, efirdə səsləndirmişdir. Qeyd etdiyim müşahidələr onu 
ustad aşıq kimi səciyyələndirir. 
  42
Bütün bunlar deməyə əsas verir ki, aşıq Ağamurad nəinki 
Şirvan aşıq mühitinin samballı nümayəndəsidir, Azərbaycan 
aşıq sənətinin görkəmli simalarındandır.  
Aşıq Ağamuradın şeirləri içərisində zəif, qüsurlu şeirlərə 
də rast gəlmək olar. Heca, vəzn, qafiyə xətaları saz havalarında 
ifa zamanı bir qədər nəzərə çarpmasa da, yazıda qabarıq görü-
nür. Belə qüsurlar əksər aşıqların şeir yaradıcılığında mövcud-
dur. Bu xətalar aşıqların, eləcə də Ağamuradın şirin danışığın-
da, oxusunda itib batır, nəzərə çarpmır. Nəzərə alsaq ki, Ağa-
murad hələ cavandır, yaradıcılığının çiçəklənən, səsinin, avazı-
nın şaqqıldayan dövründə, ustadlığının ilkin pillələrindədir, de-
mək hələ zaman var. O, Azərbaycan aşıq sənətinə, bol-bol töh-
fələr verəcək, mənəvi irsimizi səsi, sənəti, yaratdığı söz inciləri 
ilə zənginləşdirəcək. 
  43
MƏRZƏNGƏLİYƏ GEDƏN YOL 
 
   
 
Bakı-Şamaxı yolunun üstündə bir kənd var – Mərzəndiyə 
(Ərəb sözü olaraq iki hissədən – “Mərzən” – yuxarı, “diyə” çö-
kək – ibarətdir.) El arasında isə Mərzəngəli deyirlər bu kəndə. 
Magistral yoldan cəmi bir-iki kilometr şimala tərəf çığır acan, 
dağ yamacında səfalı bir kənddi. Çox da böyük olmayan kəndə 
girər-girməz ard-arda kəndin mərkəzinə tərəf şütüyən maşın-
lara (Ağamuradın və bizim) rast gələn hər kəs ehtiramla salam-
laşırdı. Kəndin mərkəzində yaşıllığa qərq olan məktəb, məscid, 
klub, kənd icra nümayəndəliyi, bələdiyyə, poçt binaları səliqəli, 
abad görkəmdə idi. Sola burulub bir qədər irəlidə - yaşıl dar-
vazanın qarşısında dayanar-dayanmaz darvaza laybalay açıldı. 
İçəri keçdik. Maşından düşər-düşməz üstümə gələn qarayanız, 
nərmənazik, ucaboy, qaraqaş-qaragöz, çöhrəsi təbəssümlü ye-
niyetmə qızla çox səmimi görüşdük. Bu qız nənəsinin adını 
daşıyan Bibigül idi, Ağamuradın sonbeşiyi. 7 il əvvəl bacısı 
Səmanın toyunda görmüşdüm onu. Böyümüş, qızlar bulağın-
dan su içmiş, yaraşıqlı, yetkin bir qız olmuşdu. Hələ eşitdiyimə 
görə bu il Mədəni-maarif texnikumunu da bitirib. 
Qarşımıza samovarla çıxan evin xanımı gülər üzlü, ağbə-
nizli Çiçək isə heç dəyişməmişdi. Yamyaşıl, abad, barlı-bəh-
rəli, toyuq-cücəli, mal-qaralı, dirrikli, güllü-çiçəkli, təndirli-
ocaqlı, qonaqlı-qaralı evin cəfakeşi, xanımı idi Çiçək. El ağbir-
çəyinin, el anasının və el aşığının qapısı – el qapısıdır. Qohum-
əqrəbanın, qonşunun, məsləhət, gəyişik yeri, dara düşənin gü-
man yeri, imkansızın uman yeri olan bu məhlədə hər gün ocaq 
tüstülənir, qazan qaynayır, təndir qalanır, samovar qaynayır... 
Üstəlik 4 uşaq böyüyüb bu evdə – qızdan-gəlindən həyalı, 
  44
ağıllı, tərbiyəli 2 oğlan, diribaş, bacarıqlı, ismətli 2 qız. Hamısı 
da savadlı. Rəhmətlik Aşıq Əhmədin sözü olmasın: evdə rahat-
lığı, səhmanı olan, nazını çəkən, qulluğunda duran, ürəyindən 
keçəni gözündən oxuyan hal əhli, xanımı olan aşıq el arasında 
da hörmətli, şöhrətli olar. 
Ərə yoldaş, övladlara sirdaş, 2 nəvənin şirin nənəsi, baldız-
ların əzizi, sevimlisi, qaynananın gözünün işığı olmaq hər gəli-
nin hünəri deyil. Bax belə gəlin, ana, xanımdı göyçək, həyalı, 
mehriban Çiçək. Dəyərmiş, hələ azmış Ağamuradın ona qoş-
duqları:   
 
Ağamurad, adını çək, 
De, hamıdan gözəl-göyçək. 
Bir qız sevdim adı Çiçək, 
Pıçıldaşdıq gülə-gülə... 
 
Çay süfrəsinə təzəcə əyləşmişdik ki, Bibigül nənə mərhum, 
sevimli qardaşı Nadirin evindən qayıtdı. Bizi doğması kimi 
qucaqlayıb görüşəndən sonra:  
– Rəhmətlik qardaşımın mənə əmanətidi Həmiyə. Nasaz-
layıb bir az. Hər gün baş çəkməsəm ürəyim rahat olmaz, – 
dedi. 
– Nə var, nə yox, nə təhərsən, ay nənə? – soruşdum. 
– Nətər olacam, qadoyalım!?Allaha şükür, lap yaxşı, bala-
larım sağ olsun, elim-obam var olsun, dövlətimiz firavan olsun. 
Allah cavanlarımıza qıymasın, müharibə, qan-qada görmiyə-
süz, növrağuz pozulmasın. Mən günümü görüb, dövranımı sür-
müşəm. Allah sizləri saxlasın. 
Arzusunda olduğum, sorağını aldığım, sinəsi sözlü-söhbət-
li, ağzı dualı, imanlı, “Quranlı”, üzü nurlu, əli şəfalı 88 yaşlı 
Bibigül nənənin hüzurunda idim. Yağdırdım sualı yağış kimi. 
Maşallah yaddaşına, zehninə, nə yanıldı, nə karıxdı, nə çaşdı... 
  45
Anası Püstə Şikarqızının bayatılarından, qardaşı Nadir Mərzən-
gəlinin şeirlərindən, oğlu Ağamuradın qoşduğu aşıq havaların-
dan, “Quran” ayələrindən sapa düzdü, söylədi, avazla oxudu...  
Balalarından söz saldım, ürəklə, razılıqla, təpərli danışdı. 
Çünki beş bala böyütmüşdü, ağıllı, kamallı, ədəbli-ərkanlı, 
üzünü agardan, başını ucaldan: Qızılgül, Heyvagül, Gülbibi, 
Nanəgül, Ağamurad. 
Ağamuradın uşaqlığından, yeniyetməliyindən danışmasını 
xahiş etdim Bibigül nənədən. 
- Evin sonbeşiyi, dörd bacının bir qardaşı olub, yəqin ki, 
ərköyün böyüyüb Ağamurad. 
- Yox, bala, ərköyün uşaq böyütməmişəm mən. Qız, ya 
oğul övladı-fərqi yoxdu, hər ikisi allahın şirin payıdı. Nə mən, 
nə də ki, rəhmətlik kişi ayırmazdıq, seçməzdik uşaqları. Ağa-
murad dünyaya gələndə bibiləri dedilər ki, qurban kəsək, atası 
razı olmadı. – Allaha acıq gedər, sonsuz deyilik ha! Allah ha-
mısını başacan versin, – dedi. 
Tərbiyəsi ilə ciddi məşğul olurduq. Orta məktəbdə əlaçı idi, 
xüsusilə ədəbiyyata marağı böyük idi. Mən özüm də ədəbiyya-
ta böyük maraq göstərirdim. Qardaşım Nadirin şəxsi kitabxa-
nası vardı. O kitabların çoxunu Ağamurad oxumuşdu. Atası 
uzun illər kolxozda mühasib işləmişdi. Ən böyük arzusu Ağa-
muradı oxutmaq idi. Tələbkar idi rəhmətlik. 
- Oxu, adam ol, içki içmə, pis adamlara qoşulma, – deyərdi. 
Ağamurad da, sağ olsun, nə uşaqlıqda, nə də ki, sonralar üzü-
müzə ağ olmayıb.  
Deyirlər, dəcəl uşaq olub məktəbdə. Ancaq evdə sakit olub. 
Şıltaqlıq eləyirdi arabir. Ancaq mərdimazarlığı, ziyankarlığı, 
söyməyi, vuruşmağı, ədəbsizliyi olmayıb. Hər işə baş qoşardı, 
hər şeyi öyrənməyə can atar, çox sual verərdi. Atası bədxərc 
idi, ancaq mən imkan verməmişəm Ağamurad bədxərc, harın 
böyüsün.  
  46
Yaxşı xətti vardı. Riyaziyyatdan bir az zəif idi, vurma cəd-
vəlində yaalırdı. Məktəbin direktoru Telman müəllimdən xahiş 
etdim ki, vurma cədvəlində çaşır, onu cəzalandırsın. Məktəbin 
odun damına saldırdım. Axşama qədər ac-susuz orda qaldı. 
Sonra qonşunun oğlundan xəbər göndərdi ki, anam gəlsin, vur-
ma cədvəlini öyrənmişəm. Cədvəli əzbərdən söylədib, damdan 
çıxardım. 
Məktəbin, kolxozun tədbirlərindən yaxşı iştirak eləyirdi, 
şeir söyləyir, oxuyur, oynayırdı. Yaxşı yamsılaması vardı, zara-
fatcıl, hazırcavab idi. 
Kənd toylarını ötürməzdi, mənnən, atasıynan, bəzən də da-
yısı ilə gedərdi toylara. O vaxtın toyları yaxşı idi, aşıqlı-bala-
banlı, nağıllı-dastanlı. Səhərəcən oturub qulaq asardı aşıqlara. 
Ertəsi gün görürdüm ki, uşaqları yığıb başına, ağacdan bir saz 
düzəldib, çalıb-oxuyur. Gördüklərini, eşitdiklərini elə yadında 
saxlayır, elə dəqiq oxuyurdu ki, hafizəsinə məəttəl qalırdım.  
Orta məktəbi qurtaran kimi Əlibayramlıda sənaye texniku-
muna qəbul oldu. Atası narazı olsa da sənətə meyli artırdı. Heç 
vaxt atasının üzünə ağ olmamışdı, ona görə də mənə minnət 
elədi ki, atamı yola gətir, mən bu sənətdən əl çəkməyəcəm. 
Birtəhər kişini razı saldıq. Nadir Ağamuradı Aşıq Rzagilə apar-
dı şəyirdliyə. Aşıq Rzagilnən bir evli kimi idik. Ağamuradın 
toyunu da o edib... 
Gəlinin atası qohum idi. Göstərdik, bəyəndi, əsgərlikdən 
gələn kimi evləndirdik. Kişi 70 yaşında dünyasını dəyişdi. On-
da Ağamuradın 24 yaşı vardı. Böyük qızı Səma təzə doğul-
muşdu. Ailənin bütün yükü - mal-qara, təsərrüfat, həyət-baca – 
hamısı Ağamuradın üstünə düşdü. Çox zəhmət çəkirdi, bütün 
günü çalışırdı. Ancaq aşıqlıq həvəsini də əldən qoymurdu. 
Dayısının dostu aşıq Barat da öyrədib onu. Arabir Şərbətin 
yanına da gedib-gəlirdi. Oxuyurdu, öyrənirdi, vallara qulaq 
asırdı. Bir də ki, qanında da vardı. Əmisi Faiqin yaxşı səsi 
  47
vardı. Sözdə dayısına, səsdə əmisinə çəkib. Şükürlər olsun, 
zəhməti bəhrə verdi, yaxşı sənətkar oldu. Camaat da onu çox 
istəyir, hökumətimiz də var olsun, qiymətləndirir... 
...Uşaqları da tərbiyəli, ağır uşaqlardı, söz eşidən, böyük-
kiçik biləndilər. Necə Ağamurad, gəlinim üzümüzə ağ olmayıb, 
yolumuzu saxlayıb, eləcə də uşaqları onların sözündən çıxmaz-
lar. Heç vaxt Ağamurad mənim yanımda qucağına uşaq olma-
yıb. Ağamurad uşaqları ilə pərdə saxlayıb, heç vaxt onlara əl 
qaldırmaz, məsləhət verər, başa salar. Uşaqlar da atalarıyla 
razılaşırlar. Böyük qızı Rusiyada yaşayır. Atası hər gün onunla, 
nəvələri ilə danışır. Ailəsinə də yaxşı baxır. 25 ildi evlidilər, 
söz-söhbət, dava-şava görməmişəm. Bir-birini eşidir, bir-birinə 
qiymət verirlər. Düşər, olar, evə yorğun, əsəbi gələr, gəlinə bir 
tərs söz deyər, onda araya girib, onu sakitləşdirirəm, gəlini mü-
dafiə edirəm. Çünki, 25 ildə yersiz, şit hərəkətini görməmişəm. 
Hamının nazını, qayğısını çəkər, əri ilə, balaları arasında kör-
püdü, hamını başa düşməyə çalışır. Məsləhət götürən, yol-riz 
bilən, təmizkar, zirəkdi.  
- Bibigül nənə, 88 yaşın var. Maşallah gümrahsan, zehnin 
yaddaşın yerindədi. Sirrin deməzsən ki?!  
- Sirri zəhmət, iş, ailə, övlad məhəbbəti. Heç kəsin paxıllı-
ğını çəkməmişəm, qiybətini qırmamışam. Vaxtımı, canımı 
evimə, balalarıma sərf eləmişəm. Ağzım dualı, alqışlı, ürəyim 
təmiz olub. 
Bir də ki, 5 övladım, 20 nəvəm, 27 nəticəm var. Həmişə 
onların fərəhini almışam, xəcalətini çəkməmişəm.  
Allah hər kəsə belə fərəh nəsib eləsin! 
  48
TUT AĞACI BOYUNCA... 
 
Axşamüstü idi. Samovar çayı içə-içə söhbət edir-
dik. Tural işdən gəldi. Ədəb-ərkanla hamıya salam ve-
rib mənə tərəf döndü: 
- Bibi, xoş gəlmisən. 
Bu müraciət mənə o qədər doğma, o qədər şirin 
gəldi ki. Lap nənələr demiş, ürəyimə sarı yağ kimi 
yayıldı. Bacım olmadığı üçün mənə xala deyən ol-
mayıb. Ancaq bibi sözünə çox vərdiş etdiyimdən Tu-
ralın da bibisi olmağı ürəkdən qəbul etdim. Əvvəllər 
bir neçə dəfə görmüşdüm, atasıyla birgə bizə gələn-
də, Bakıda – atasının göndərdiyi kitabı və diski mənə 
çatdıranda. 
O qədər sakit, o qədər utancaq idi ki, düşünür-
düm ki, görəsən bu uşağın ağzında dili varmı? 
Bir qədər sonra Turalı bağçada tərəvəzləri sula-
yan gördüm. Yaxınlaşıb söhbətə girişmək üçün:  
- Gedək tut yeyək, dedim. Turala bir-iki sual 
verdim. Tərəddüdlə, utana-utana köynəyinin cibin-
dən 4 qatlanmış vərəq çıxarıb mənə uzatdı: 
- Bibi, atam haqqında fikirlərimi bura yazmı-
şam. 
Vərəqi açıb oxumağa başladım... 
 
 
* * * 
 
  49
Mən İsrafilov Tural Ağamurad oğlu 1989-cu il yanvar ayı-
nın 17-də Şamaxı rayonunun Mərzəndiyə kəndində anadan ol-
muşam. 2006-cı il Fariz Əsgərov adına Mərzəndiyə kənd orta 
məktəbini bitirib,  həmin il Milli Aviasiya Akademiyasının “İq-
tisadiyyat və hüquq” fakültəsinə daxil olmuşam. 2010-cu ildə 
Akademiyanı bitirib Şamaxı rayon Hərbi Komissarlığından 
hərbi xidmətə çağırılmışam. 2011-ci il iyul ayının 5-də hərbi 
xidməti başa vurmuşam. 
Sevinc hissi ilə bildirmək istəyirəm ki, aşıq Ağamuradın 
övladı olmaq mənim üçün ən böyük xoşbəxtlikdir, həm də 
məsuliyyətdir. Sözün həqiqi mənasında atamla fəxr edir, qürur 
duyuram. Çünki o buna layiqdir. Atam mənim həm müəllimim, 
həm sənət yoldaşım, həm də yol yoldaşım olub. Mən Aşıq 
Ağamurad ocağında dünyaya göz açandan evimizdə saz səsi 
eşitmişəm. O gündən də məndə saza həvəs oyanıb. Bunu görən 
atam mənə saz alıb, sazın sirlərini böyük məhəbbətlə mənə 
öyrədib və sevdirib. Atam məni uşaq vaxtlarımdan öz yanında 
Respublikanın ayrı-ayrı şəhərlərinə, rayonlarına, kəndlərinə el 
şənliklərinə aparardı. O zaman bildim ki, atam artıq böyük el 
sənətkarı, elin hörmətini qazanmış bir şəxsiyyətdir. Onu da 
deyim ki, atam böyük ürəyə malik, həssas, kövrək, qəlbi geniş 
adamdır. Mənim 23 yaşım var. Səmimi deyərdim ki, hələ gör-
məmişəm ki, atam ailədə, kollektiv arasında, el şənliklərində, 
başqa məclislərdə kiminsə qəlbini qırsın, kiməsə xoşagəlməz 
söz desin. Atamın ləyaqətli, səxavətli, hörmətli dostları, sənət 
yoldaşları var. Onun ən böyük arzusu övladlarını ağıllı, tər-
biyəli, təhsilli və sağlam ruhda böyütmək olub. Allaha çox şü-
kürlər olsun ki, biz atamızın zəhmətini itirmirik, onun etimadını 
doğrulduruq. Mənim ağlım söz kəsəndən, yadıma gələnlərdən 
deyə bilərəm ki, bizim evimizə Azərbaycan Respublikasının 
ədəbiyyatına, mədəniyyətinə və incəsənətinə xidmət edən böyük 
  50
şəxsiyyətlər, atamın dostları, AAB-nin sədri, xalq şairi Zəlim-
xan Yaqub, Azərbaycan Respublikasının xalq artisti muğam 
ustası Alim Qasımov, saymaqla qurtarmayan alimlər, şairlər, 
yazıçılar, aşıqlar, xanəndələr, televiziya və radio əməkdaşları, 
İrandan, Türkiyədən, Fransadan qonaqlar, Respublikanın bü-
tün bölgələrindən atamın sənətinin pərəstişkarları, dostları gə-
lib. Sonralar başa düşdüm ki, böyük şəxsiyyət-lərin, sənət-
karların evimizə gəlməsinin başlıca səbəbi atamın şəxsiyyəti, 
sənəti, dostluqda sədaqətidir. Mən bir övlad kimi nənəm İsra-
filova Bibigül Süleyman qızına minnətdaram, onun əllərindən 
öpürəm ki, o atamı təkcə oğul kimi yox, eyni zamanda bir 
sənətkar kimi dünyaya gətirib, böyüdüb, tərbiyə verib, düz yol 
göstərib. 
 
* * * 
 
- Tural, düşündüklərini yazmısan, yoxsa?.. 
- Hər bir uşaq atasını ideal insan hesab edir, hamıdan 
güclü, hamıdan ağıllı... 
Xüsusilə də oğlan uşaqları atalarına bənzəmək istəyirlər.  
- Sən artıq uşaq deyilsən, müstəqil düşünmək, yaşamaq, 
arzularını həyata keçirmək iqtidarındasan.  
- Ağlım söz kəsəndən atamı ağıllı, hər addımını yüz öl-
çüb, bir biçən, böyüklərin məsləhətini eşidən görmüşəm. Ona 
görə də atam uşaq vaxtımda olduğu kimi, indi də mənimçün 
ideal insandı.  
- Atanın məsləhəti ilə oxudun, indi də işləyirsən. İşin ürə-
yincədirmi? 
- Düzü bir o qədər də yox. Yəqin ki yavaş-yavaş uyğun-
laşaram.  
- Bəs sənin marağın nəyədi? 
  51
- Sənətə. Uşaqlıqdan saz, qoşa nağara çalırdım. Atamla 
məclislərdə çox olmuşam. Atam kimi aşıq olmaq keçirdi ürə-
yimdən. Səsim olmadığı üçün atam icazə vermədi. Dedi ki, 
səni aşıq Ağamuradın oğlu kimi tanıyacaqlar, sənətkar Tural 
kimi yox. Sonra solo ifaçı kimi saz çalmaq istədim, ona da razı 
olmadı. Nizaminin kəlamını xatırlatdı: 
 
Kamil bir palançı olsa da insan, 
Yaxşıdı yarımçıq papaqçılıqdan.  
 
Bu sənətin ustadları var. Ortalıqda baş girləmə, - dedi. 
Gördüm ki, düz deyir. Yarımçıq sənətçi olsaydım, heç nəyə 
nail ola bilməzdim, atamı da hörmətdən salardım. 
- Heç özünçün çalırsanmı? 
- Əlbəttə, ailə məclislərində. Qohumlar da yığılır, hərə 
bildiyini ifa edir, oxuyan kim, çalan kim, şeir, bayatı deyən 
kim. Hətta nənəm də qoşulur, çox maraqlı olur. Gözümün qur-
dunu öldürürəm.  
- Hə də, gərək kütlə üçün, camaat üçün çalasan?! Bu sə-
nətlə öz mənəvi ehtiyacını ödəyə, ruhunu qidalandıra bilirsən-
sə, sən elə sənətdəsən.  
- Elədir.  
- Tural, keçək əsas məsələyə. Evlənmək, ailə qurmaq 
vaxtın çatır. Atanın məsləhəti ilə evlənəcəksən, yoxsa özün 
seçəcəksən? 
- Atam məsləhət biləcək, mən seçəcəyəm.  
- Çox diplomatik cavab oldu, məşhur bir filmdə deyildiyi 
kimi: - bəs eşq, bəs məhəbbət?!  
- Atam zorla evləndirmir ki... Bacım Səma 7 il bundan 
əvvəl ailə qurdu, tanıdığımız, bəyəndiyimiz ilə. Xoşbəxtdir, 
  52
uşaqları da var. Atam, anam, hamımız razıyıq, rahatıq bu sarı-
dan.  
- Belə baxanda, düz fikirdi. Tanımadan sevib evlənənlə-
rin xeylisi anlaşmayıb ayrılırlar, özləri də əziyyət çəkir, bütün 
nəsil-nəcabətə də əzab verirlər. Bir də hamı göründüyü kimi 
olmur.  Çox keçmir, əsl simasını üzə çıxarır. Qiyamət də ondan 
sonra başlayır.  
Tural başını yelləyib, sözlərimi təsdiqlədi.  
Manevr edib son sualımı verdim: 
- Sevdiyin varmı? Və ya məsləhətli yerdən seçdiyin, bə-
yəndiyin qız varmı?  
- Cavabdan yayındı Tural. Qızardı, tər basdı. Qara tutun 
dənələrini əlindəki qaba ata-ata tutun budaqları, yarpaqları 
arasında gözdən itdi. Ürəyimdən bir fikir keçdi: 
- Kaş bu uşaqdakı abır-həya qızlarda olaydı... 
Söhbətdən məmnun halda eyvana - çay stoluna qayıtdım, 
özü də çox sevdiyim mahnını zümzümə edə-edə: 
 
Tut ağacı boyunca, 
Tut yemədim doyunca. 
 53
 
AŞIQ AĞAMURADIN  
 
ŞEİRLƏRİNDƏN... 
 54
 
 
 
 
 
 
Gəlmişəm 
 
Ata yurdum Təsiyə 
 
Atam eli unutmuram mən səni,  
Vaxtaşırı ziyarətə gəlmişəm,  
Diz qatlayıb, torpağına, daşına.   
Alın qoyub ibadətə gəlmişəm.  
 
Babaların məskənidir bu yerlər,  
Köhlən minib səyritmişlər səhərlər,  
Onlar igid, mərd olublar, deyirlər,  
Babalara itaətə gəlmişəm.  
 
Mən Ağamuradam, düşüb oyuna,  
Yapışmışam qohumların soyuna,  
Qurban olum cavanların boyuna  
Neçə toya, ziyafətə gəlmişəm.   
 
 1990 
 
 55
 
Muradlar övladıyam 
 
Ulu babam Ağamurad  
Mən  Muradlar övladıyam!  
Böyük babamdı Xanmurad,  
Mən Muradlar övladıyam!  
 
Doğma atam Balamurad,  
Böyük əmimdi Almurad,  
Kiçik qardaşı Şahmurad.  
Mən Muradlar övladıyam!  
 
Öz adımdı Ağamurad,  
Tanrım verdi mənə murad,  
Oğlanlarım  Tural, Murad,  
Mən Muradlar övladıyam!   
 
 1991 
 
 
 
 
Səsimi 
 
Çal aşıq, oxuyum bir el mahnısı,  
Qoy çəksin özünə tellər səsini.  
Sənətin bir bala bülbülüyəm mən,  
Dinləsin bağçada güllər səsimi. 
 
Sevdiyim havacat “Ərağı”, “Şahnaz”  
Muğamda keçirim “Şur” ilə “Hicaz”  
Bir azca bəmdə çal, yetişsin avaz, 
Yetirər hər yana yellər səsimi. 
 
 56
 
Heç də xoşlamıram özümdən deyəm  
Adım Ağamurad, sınaq üstəyəm.  
Gərək sənətimdə çox təpik döyəm,  
Eşitsin əsrlər, illər səsimi.  
 
 1996 
 
 
 
Bir də - bir də 
  
Ala gözlüm, haralarda gəzirsən,  
Dolan  gəl bizlərə, ay bir də - bir də.  
Dostluq edib, özün peyman bağladın,  
O köhnə dostunu say bir də - bir də. 
 
Həsrət gözüm baxır yollar boyunca,  
Kənar gəzib ürəyimi oyunca,  
Gəl, get bizə, baxım sənə doyunca,  
Müjdələr bəxş elə pay bir də - bir də. 
  
Duruşun ceyrandı, camalın göyçək,  
O şuxluq, zəriflik əldən gedəcək,  
Ağamurad deyir: inaddan əl çək,  
Tapmazsan özünə tay bir də - bir də.   
 1991 
 57
Küsməmişəm 
 
Yar bağından gizli-gizli  
Alma, heyva üzməmişəm.  
Yanağına busələri  
İcazəsiz düzməmişəm. 
 
Gəlib bizə, mehman qalıb,  
Könül açıb, mehir salıb,  
“Hə” demişəm, zəfər çalıb,  
Sınıq düşüb küsməmişəm.  
 
Adım aşıq Ağamurad,  
Bir qəlb evim oldu abad,  
Qurulanda birgə həyat  
Dodağımı büzməmişəm.  
 
 1993 
  
 
Nə həvəsdi   
A seyrana çıxan gözəl,  
Mənə baxdın, nə həvəsdi ?!  
Salıb eşqin kəməndinə,  
Könül yıxdın, nə həvəsdi?!  
 
Qəsdə durub qaşın tağı,  
Sinən üstü cənnət bağı,  
Gənc aşığı səhər çağı.  
Oda yaxdın, nə həvəsdi?!  
 
Ağamurad bu çağına,  
Bağda çıxdı qabağına,  
Alıb ondan barmağına.  
Üzük taxdın, nə həvəsdi?!     
 24. IV. 97 
 58
Atam yurdu,  
ana torpaq 
  
Yamacları dağ təkəli  
Atam yurdu, ana torpaq.  
Ceyranları səksəkəli,  
Atam yurdu, ana torpaq.  
 
Qədirbilən ellərin var,  
Çaylarında sellərin var,  
Dağlarında yellərin var, 
Atam yurdu, ana torpaq.  
 
Meşələrin mənzərəli,  
Yarnaqların sərt dərəli,  
Düzənlərin arx bərəli. 
Atam yurdu, ana torpaq.  
 
Min yol səni dolanmışam,  
Darıxmışam, bol anmışam,  
Qəlbi kövrək dolanmışam,  
Atam yurdu, ana torpaq.  
 
Ağamurad övlad sənə,  
Səcdə edir dönə-dönə.  
Boz qırına, çəməninə,  
Atam yurdu, ana torpaq.     
 
   1996 
 59
Vurğunam 
 
Mən aşığam, sənətimlə, sazımla,  
Təcnislərə, qəzəllərə vurğunam.  
Məhəbbətdə dəyanətli gənclərə,  
Sədaqətli gözəllərə vurğunam. 
 
Bağça içi, ağac altı, hər gecə,  
Cüt sevgili söhbətləşir gizlicə,  
Əyləşəndə altlarında döşəkçə,  
Yastıq olan xəzəllərə vurğunam. 
 
Hələ təksən, Ağamurad, nəyin var,   
Ol dostlara, dostlar sənə vəfadar.   
Dost adına hay salanda sənətkar,  
Dost da çata tez haraya, vurğunam!   
  
  13.V.97 
 
 
Məndədi 
 
Torpağından həll olundum, ay vətən,  
Yarğanın məndədi, yalın məndədi.  
Sinəm üstə qərar tutub hər varın,  
Dövlətin məndədi, malın məndədi.  
   
Varlığında neçə canlar uyuyur,  
Yağış döyür əndamını su yuyur,  
Əkinin bu, bağ-bostanın bu, buyur,  
Dəymişin məndədi, kalın məndədi. 
  
Bu mən - Ağamurad aşıq balandır,  
Sən sınanda, bil ki, qəlbi talandır,  
Xoş çağında oxuyandı, çalandı,  
Kədərli-sevincli halın məndədi.      
 1996 
 60
Gəl-gəl 
 
Göylərdə səf salan durna qatarı  
En bizim aynalı göllərə gəl-gəl. 
Muğanda həsrətlə yem gəzən arı,  
Çeşməli dağlara, güllərə gəl-gəl.  
  
Sən də, ey heç kəsə qoymayıb məhəl,  
Özünü tək sayan qənirsiz gözəl,  
Gözəllik duymağa özündən əvvəl  
Ceyranı görməyə çöllərə gəl-gəl. 
 
Harda, Ağamurad, bil bunu müdam,  
Sənətkar ruhuna yoxdursa həmdəm, 
Sazınla, sözünlə, özündə də bahəm  
Dolan qədirbilən ellərə, gəl-gəl! 
   
 29.IV.97 
 
 
Onunkudur 
 
Mən Şirvana ana dedim,  
Canımda can  onunkudur.  
Şən  növrağım, acı  günüm.  
Hər vaxt, hər an onunkudur. 
 
Sən boz torpaq, mən sarı qum,  
Sən göy çəmən, mən qara şum,  
Nəyim varsa, canım ruhum,  
Damarda qan  onunkudur.  
 
Ağamurad, min at, dəvə,  
Sür ellərə, düş hər evə,  
Çal sazını sevə-sevə,  
Bu xoş dövran onunkudur.  
 
 13.V.97 
 61
Gözəl 
 
Dostlar, mənim vətənimin  
Aranı xoş, dağı gözəl.  
Şəlalənin sallanması,  
Gur meşəsi, bağı gözəl.  
 
Dəyanəti elindədir,  
Bərəkəti əlindədir,  
Ləyaqəti gəlindədir,  
Buğdayısı, ağı gözəl.  
 
Ol qonağı, tamını dad,  
Təravəti ömrə qanad.  
Bu ölkənin, Ağamurad  
Hər neməti, çağı gözəl. 
 
   29.IV.97 
 
 
 
Yaxşıdır 
 
(Ustadnamə) 
 
Kəramət sahibi səxavətlidir,  
Süfrəsi çörəkli, əli yaxşıdır. 
Rəncini yeməyib, yatır toplayan. 
Xəsis bir qocadan dəli yaxşıdır. 
  
Adam var tutmayır yolunu düzgün,  
Talayır xalqının varını hər gün. 
Ondansa xəstənin şəfası üçün  
Tədbirlə qan soran zəli yaxşıdır. 
  
 62
Hallallıq öyrənin Ağamuraddan,  
Müqəddəs zəhməti çıxarmaz yaddan  
Çox yeyib, çox yatan fərsiz övladdan  
Kişinin şum sürən kəli yaxşıdır.    
    1993 
  
 
Eşqinə 
 
Söz qoşmuşam vətənimin  
Göy Xəzərin, dəli Kürün, 
Güllü yazın eşqinə mən,  
Xan Arazın eşqin mən. 
  
Gəzdim yurdu qarış-qarış,  
Salyanda yaz, Qusarda qış,  
Qazanmışam çox dost-tanış,  
Xoş avazın eşqinə mən.  
  
Ağamurad, yolun çətin, 
Qəlbə yatır hər söhbətin. 
Aşıq oldum pak sənətin,  
Telli sazın eşqinə mən.    
   1998 
 
 
Vurğunam 
 
Adın güldür, sən güllərin başısan  
Tər çiçəyin ləçəyinə vurğunam. 
Sevinərdim “Sevinc” adı daşısan. 
Gözəlliyin gerçəyinə vurğunam. 
  
 63
Kəklik ol sən, dağda haray çək, deyim,  
Turac ol sən, talalarda sək, deyim,  
Tərlan olsan, hünərinə “bəh” deyim,  
Şux tərlanın, tüləyinə vurğunam. 
  
Qumru olub, səmalarda süz də bir,  
Durna olub, göydə qatar düz də bir,  
Sona olub, şirin suda üz də bir,  
Suatların bəzgəyinə vurğunam. 
  
Ol xoşqədəm, Ağamurad sevinsin,  
Dinclik gətir, sənə deyim Göyərçin,  
Narıngül ol, narın danış, narın din,  
Qızın - belə göyçəyinə vurğunam. 
 
1990 
 
 
Düşdü 
 
Uşaqkən, nəyləsə çalaydım, - dedim,  
Bu istək ilk dodaq payıma düşdü.  
Gənc oldum, ola bir ustadım, dedim,  
Ustad aşıq Barat payıma düşdü.  
  
Cavanlıq çağlarım qarşıma çıxdı, 
Gördüm ki, hər yana yollar açıqdı, 
Neçə tanış-biliş əlimi sıxdı,  
Dostluq siyahıma, sayıma düşdü.  
  
Adım Ağamurad, sənət bağında,  
Durmuşam qulluğa el qabağında.  
Həyatın belə bir qaynar çağında,  
Şükür ki, qocalıq dayıma düşdü!    
1994 
 64
Zöhrə bibim  
  
Çox hörmətlə bibim Zöhrənin  
ruhuna ithaf edirəm 
 
Gözəllikdə xanım-xatın 
Bir Nigardı Zöhrə bibim! 
El-obada xətri qalır,  
Necə vardı Zöhrə bibim!  
   
Allahı Haqq sananı da,   
Haqq yolunda yananı da, 
İnsanlığı qananı da  
Dualardı Zöhrə bibim!  
  
Baş çəkməyə amansıza,  
Tək qocaya, gümansıza,  
Dul qarıya, yetim qıza  
Vaxt tapardı Zöhrə bibim!  
 
Eldə olub xanım-ağa, 
Küsülülər barışmağa,  
Qaynamağa-qarışmağa,  
Yol tapardı Zöhrə bibim! 
 
Ağamurad, son anında  
Rəhmətin də, Quranın da, 
Axirətə imanın da  
Bol apardı Zöhrə bibim!  
 
 2002 
 
 65
Məni 
 
Yollandım vətənin seyrinə bir gün,  
Xəyallar qaçdıqca, qovladı məni. 
Təsinin yanından keçdiyim zaman  
Ala göz bir gözəl ovladı məni. 
 
Soruşdu: nəçisən, de, kimsən, oğlan?  
Səfərin haradır, gəlirsən hardan?  
Mən boyun qaçırtdım, qopardı fəqan,  
Dil töküb yalvardı, tovladı məni. 
 
Söylədim əslimi, o, qulaq asdı: –  
“Adım Ağamurad, çiynimdə sazdı!...” 
Boynuma sarılıb, bağrına basdı,  
Biləndə Muradlar övladı məni! 
 
1991 
 
 
Yavaş-yavaş 
 
Həvəskaram, cavanlıqdan  
Saz çalıram yavaş-yavaş  
Söz deyirəm, ilhamımdan  
Bac alıram yavaş-yavaş. 
 
Nə sütüləm, nə də vağam,  
Nə üstünəm, nə alçağam,  
Sənətimdə üzü ağam, 
Ucalıram yavaş-yavaş. 
 
Sazım-sözüm qol-qanadım,  
Dayım olub ilk ustadım,  
Ağamurad əzəl adam,  
Qocalıram yavaş-yavaş. 
 
2009 
 66
Görmüşəm 
 
Əsil Allah adamı, haqq yolunun yolçusu, böyük 
ürək sahibi, məni işıqlı yollara çıxaran, qibləga-
hım, ustadım, izləyicim, əziz ağsaqqalım, dayım 
şair Nadir Mərzəngəliyə 
 
Səfalı yurdumun hər bucağını,  
Səni qarış-qarış gəzən görmüşəm.  
Elimin, obamın şad günlərində,  
Coşub, fərəhlənib süzən görmüşəm.  
 
Səni anlayandan, duyandan bəri,  
Görmüşəm sözündə əzmi, dəyəri  
Könlüm istəyəndə, gələndə yeri,  
Bəzən aramışam, bəzən görmüşəm. 
 
Böyük yaradanı hər an anmısan,  
Mərd üçün darıxıb müdam yanmısan,  
Namərdin önündə şax dayanmısan,  
Tikanlı həcvini yazan görmüşəm. 
 
Allah şairliyi pay verib sənə,  
Dözümü, mərdliyi tay verib sənə, 
Vəfalı dostların hay verib sənə,  
Namərdi peymanı kəsən görmüşəm.  
 
Ümüd yerim, güman yerim, sirrimsən,  
Qüvətimsən, qüdrətimsən, birimsən,  
Ağamuradam, ustadımsan, pirimsən, 
Səni Haqq hökmünə dözən görmüşəm.    
 
Şamaxı   
14.01.2005  
 67
Səma balam, uğur sənə 
 
Qızım Səmanın  toy gününə 
həsr edirəm 
 
 
 
Bu gün yola çıxırsan sən,  
Səma balam, uğur sənə!  
Haqq payının əzəlisən,  
Nəsihətim budur sənə, 
Səma balam, uğur sənə!  
 
Qədəmlərin olsun qayım,  
Xoş günlərlə öpüş daim,  
Yadigardır şeir payım, 
Nəsihətim budur sənə, 
Səma balam, uğur sənə!  
 
 68
Mubah gəlsin ilin, ayın,  
Haqqdan gəlsin sevinc payın,  
Məhəbbəti nemət sayın,  
Nəsihətim budur sənə,  
Səma balam uğur sənə!  
 
Səfərdəsən, uzundu yol,  
Zəhməti bol, şərəfi bol,  
Yoldaşına pasiban ol,  
Nəsihətim budur sənə, 
Səma balam, uğur sənə!  
 
Gəlinliyin bir tamaşa  
Uğur apar yar-yoldaşa  
Sağlam ömür sürün qoşa  
Nəsihətim budur sənə, 
Səma balam, uğur sənə!  
 
Ol səbirli, sədaqətli,  
Sözlərində ədalətli,  
Çətin gündə dəyanətli.  
Nəsihətim budur sənə, 
Səma balam, uğur sənə!  
 
Ağamurad tapa-tapa,  
Bu sözləri düzüb sapa,  
Hamısını al hesaba,  
Nəsihətim budur sənə, 
Səma balam, uğur sənə!   
 
    09 dekabr, 2005 
 
 69
Dövranı təzələ 
  
Aşıq  Xanışın  75 yaşına 
 
Gur məclislər xridarı olmuşam,  
Bir hala gəl, yaddaşını çözələ,  
Mərdi sevib, kəc namərdi atıb, sən  
Həmdəm oldun neçə dürlü gözələ. 
 
Fərqi yoxdur, yaşın yüzdür, əllidir, 
Bəxtəvərsən, adın - Nabur ellidir, 
Aşıqlığın, şairliyin bəllidir, 
Usta idin qıfıl-bəndə, qəzələ. 
 
Ağamurad görür sənət pirini, 
Məhəbbətlə yarat yenə şerini, 
Bərpa elə aşıqlığın yerini, 
Sazı götür, dövranını təzələ.   
  2008 
 
 
                                                     
Gəldim sənin bu çağına 
 
Neft daşlarının  60 illiyinə 
 
Ana kimi göy Xəzərim 
Alıb səni qucağına. 
Vətənimin bir guşəsi, 
Qonaq oldum ocağına. 
 
Sərvətin xalqa gərəkdir, 
Azərbaycana dirəkdir. 
60 yaşın mübarəkdir. 
Heyranam hər bucağına. 
 70
 
Qürur yerin Bakı-Ceyhan, 
Görənlər hüsnünə heyran, 
Gətirmisən yeni dövran 
Mail oldum növrağına. 
 
Ağamurad coşa-coşa, 
Arzuları daşa-daşa, 
Sənə mahnı qoşa-qoşa 
Gəldim sənin bu çağına.  
 
2.XI.2009 
 
 
 
Yadigarısan 
 
Əziz Hacı Soltanpaşa oğlunun 
ad gününə həsr edirəm 
 
Əziz bala, iki yaşın mübarək! 
Ömrün bahar kimi qoy açsın  çiçək. 
O gün olsun, kiçik toyuna gələk. 
Sən Hacı Soltanın oğul barısan. 
Allahdan pay olan yadigarısan. 
 
Təklə Bəylərindəndir rəhmətlik baban, 
Sən dünyaya gəldin sevindi yaman. 
Adın sənə qoyub getdi dünyadan. 
Sən Hacı Soltanın oğul barısan, 
Tanrının ən böyük ərmağanısan. 
 
Atan niyyət edib, Məkkəyə getdi, 
Allahın evini ziyarət etdi, 
Gəldi, arzusuna, kamına yetdi. 
 71
Sən Hacı Soltanın oğul barısan, 
Allahdan pay olan yadigarısan. 
 
Aşıq Ağamuradam, sinəmdə sazım, 
Yayılsın ellərə şirin avazım, 
Sənin ad gününə bir şer yazdım 
Sən Hacı Soltanın oğul barısan, 
Allahdan pay olan yadigarısan. 
    
Şamaxı.  
20.02.2005. 
 
 
 
Gedirəm 
 
Aşıqlığa meyil salan zamandan, 
Qədəm-qədəm, aram-aram gedirəm. 
Öz eşqimə, öz andıma sadiqəm,  
Telli sazı çala-çala gedirəm. 
 
Sənətkarda ilqar, iman şərt olar, 
İmansızlar sınıq düşər, pərt olar. 
“Dədə” görən, yetkin olar mərd olar, 
“Dədə” dərsi ala-ala gedirəm. 
 
Şükür! - deyib nizam verən Allaha, 
Sığınıram o qüdrətə, pənaha! 
Ağamurad mənəm,- nurlu sabaha, 
Haqqa sadiq qala-qala gedirəm.                   
 
2007 
 
        
 72
Necoldu? 
 
Toxunmusan əmanətin şəstinə 
Gözəl, sənin o tellərin necoldu? 
Necə durdun qoşa saçın qəsdinə, 
Gözəl, sənin o tellərin necoldu? 
 
Xudam sənə vermiş idi xoş naxış, 
Könlü-gözü oxşayardı hər baxış, 
Aparıram əndamında axtarış, 
Gözəl, sənin o tellərin necoldu? 
 
Ağamurad aşiq idi telinə, 
Qurşaq kimi dolayardın belinə, 
Kəsdin onu, uyub dəbin felinə, 
Gözəl, sənin o tellərin necoldu? 
 
2007 
 
 
  
Uğur diləyin! 
 
7.01.2006-ci il tarixində Bakı şəhərinə müalicə 
almaq üçün yola düşərkən məni solğun görən 
anam, dayım, bacılarım və yaxın-doğmalarım 
sızıldaşıb kövrəldilər. 
   
Bağrıma  basıram  bir-bir sizləri,    
Səfərə gedirəm, uğur diləyin!   
Canımın gözümün ey əzizləri,  
Səfərə gedirəm, uğur diləyin!  
 
Əzablı, şərəfli ömür yaşayan,  
Dözümdə, durumda saf ad daşıyan,  
Anam Bibigüldür oduma yanan, 
Səfərə gedirəm, uğur diləyin!  
 73
 
Qüdrətim, qüvvətim bir dayım Nadir,  
Xudadan pay olan dürr dayım Nadir.  
Məni ovsunlayan pir dayım Nadir,  
Səfərə gedirəm, uğur diləyin!  
 
Görkəmli dayağım Qızılgül bacım,   
Ətri, rayihəsi qızılgül bacım,  
Tədbirim, təmkinim, səbrim, əlacım,  
Səfərə gedirəm, uğur diləyin! 
 
Heyvagül həm ciddi, həm kövrək bacım,  
Gülbibi köksümdə bir ürək, bacım,  
Nanəgül qarşımda bir dilək, bacım,  
Səfərə gedirəm, uğur diləyin! 
 
Vəfalı Çiçəyim, ömür yoldaşım,  
Tural, Murad oğlum – sanki qardaşım,  
Son beşik Bibigül – zərim-qumaşım,  
Səfərə gedirəm, uğur diləyin! 
 
Daydostum Həmuyə istiqanlıdır,  
Bacım Püstə mənə bacıcanlıdır,  
Nicat, Cəlil, Banu əmicanlıdır,  
Səfərə gedirəm, uğur diləyin! 
 
Dayım balaları Sənubər ilə,  
Gülənbər, Süleyman, Güleyman hələ  
Bağrına basırlar hey gülə-gülə  
- Səfərə gedirəm, uğur diləyin! 
 
Vəfa yaxındadır, gözü-könlü tox,  
Məhluqə dayıya baş çəkəndir çox,  
Esmirə uzaqdır, gedib-gələn yox,  
Səfərə gedirəm, uğur diləyin! 
 74
 
Bu səfəri heç kimsəyə  yaymadım,  
Səma deməsin ki, onu saymadım. 
Zülfiyyəni kövrəlməyə qıymadım,  
Səfərə gedirəm, uğur diləyin! 
 
Əmim oğlu Hamlet sağımda durar,  
Solumda bibimin oğlu Yengibar,  
Hər biri nə atar, nə də unudar,  
Səfərə gedirəm, uğur diləyin! 
 
İstəyiniz mənə şirin bar olsun,  
Xatiriniz, hörmətiniz var olsun.  
Rəbbim özü qoy sizlərə yar olsun  
Səfərə gedirəm, uğur diləyin! 
 
Səfər verən Allah, aman verəndir,  
Yol avandlığına fərman verəndir.  
Həyatda arzuya imkan verəndir,   
Səfərə gedirəm, uğur diləyin! 
 
07 yanvar, 2006 
 
  
 
Allah muğayat olsun! 
 
Bibimin balası əziz Yengibar,*  
Canın, balaların salamat olsun!  
Əlində, ovcunda halal zəhmətin,  
Haqqın qulluğunda ibadət olsun.  
 
_________ 
 
* Bibim oğlu Yengibar müəllimə  
 75
Bibim hamı ilə hörmət saxladı,  
Bir qəlblə sevərdi qohumu,  yadı,  
Xətirlə, hörmətlə çəkilir adı,  
Cənnət məkanında qoy rahat olsun. 
 
Yaradan xudadan Ağamurad da  
Diləyir hamıyla birlikdə hətta, 
Səndən, ailəndən işdə, həyatda 
Böyük Allahımız muğayat olsun. 
 
1989 
 
 
 
 
Aşıqəm, gözəl 
  
Xəbər alsan, nişan verim özümü, 
Ulu bir sənətdə yanşaqam, gözəl. 
Gözəllərdə qoşa zülfə, cüt qaşa, 
Yerişə, duruşa aşiqəm, gözəl. 
  
Xoşum  gəlir gözəllərin təbindən, 
Çıxmayıram aşiqlərin dəbindən, 
İzin versən, bal dilindən, ləbindən 
Doldurub götürən qaşığam, gözəl. 
 
Xudam verib pay çoxumu, azımı, 
Adım Aöamurad, dinlə sazımı, 
Bir gözəl ki, çəkə mənim nazımı, 
Onun kamalına aşiqəm, gözəl.    
      1990 
 
 
 
 
 76
Xoş çağı var 
 
Bizim yerdə gözəlliyin  
Öz aləmi, xoş çağı var  
Gülümdostu, Babasəfər,  
Pirdirəki, Şahdağı var.  
 
Sürüsünü çəkə-çəkə  
Talalarda gəzir təkə,  
Ormanında küknar, cökə  
Bədov şəfa qaynağı var. 
 
Ağamurad deyir, qəti  
Dəyişəndə təbiəti,  
Bəsləməyə var-dövləti  
Muğan - isti qucağı var.   
 
  1991 
 
Mənə 
 
Öz ölkəmə vurğunluğu 
Bəxtim sevib-seçib mənə. 
Ölçüsünü, biçisini 
Qismət ölçüb-biçib mənə. 
 
Biz düşmüşük bir kəməndə,  
Mən ölkədə - ölkə məndə. 
Öz anamı ilk əməndə,  
Pak südündən keçib mənə.  
 
Ağamurad, yurdun daşı,  
Çölün düzü, dağın qaşı.  
Bircə-bircə, adam başı,   
Əhalisi köçüb mənə.     
  2008 
 77
De, ey pirim 
 
Dostlar qonaq gəlmişdi. Məclisə rövnəq vermək məqsəd 
ilə iştirakçılar arzuladılar ki, qoca şair Nadir Mərzəngəli 
ilə cavan Aşıq Ağamurad - dayı-bacıoğlu deyişsinlər. Qo-
ca şair saçının-saqqalının bu nurani çağında “Ya Allah!” 
deyib, ayağa qalxdı, sazı kökləyib sinəsinə sıxaraq bacıoğ-
lusu aşığa təklif etdi ki, deyəcəyi sözünü buyursun.  
 
 
Aşıq Ağamurad: 
De, ey Pirim, o nədir ki, halında 
Həm sevinci, həm gözünün yaşı var? 
O nədir ki, “Qulhu Allah”! öyrədir,  
Özü bitki, süfrəsi var, aşı var?  
 
Nadir Mərzəngəli: 
Gözüm nuru, o dünyadır, halında  
Həm sevinci, həm gözünün yaşı var. 
O çəltikdir, təlqin edir;  “De, Allah”  
Özü bitki, süfrəsi var, aşı var. 
 
Aşıq Ağamurad: 
Necə şərtdir, çıxmaq olmur aradan,  
Ağıl niyə ağı seçmir qaradan,  
O nədir ki, təmin olur haradan,  
Nə məqamdır, tərəzisi, daşı var.  
 
Nadir Mərzəngəli: 
Görəcəkdir, çıxmaq olmur aradan,  
Ağıl çaşır, ağı seçmir qaradan.  
O ruzidir, təmin edir yaradan.  
Haqq məqamdır, tərəzisi, daşı var.  
 
 
 78
Aşıq Ağamurad: 
O kim idi, necə tapdı pak uğur, 
Kimin üçün əvəz oldu nə, zühur. 
O kim idi, nə yaratdı, üzü nur, 
Qurğusunun neçə müddət yaşı var?  
 
Nadir Mərzəngəli: 
“Şükür” deyib, Əyyub tapdı pak uğur,  
İsmayıla əvəz oldu qoç, zühur,  
İslam qurdu o Məhəmməd üzü nur,  
Qurğusunun min beş yüz il yaşı var.  
 
28.05.2006 
  
Nadir Mərzəngəli.  
 “Bütöv Azərbaycanam Şirvan,  
Şamaxıyam” kitabı.    
Bakı, “Şirvannəşr”, 2007 
  
 
 
 79
 
AŞIQ AĞAMURAD  
HAQQINDA YAZILANLAR 
 
(MƏTBUAT VƏ DƏRGİLƏR) 
 
 80
 81
ŞİRVAN  
AŞIQ SƏNƏTİ  
YAŞAYACAQMI? 
 
(Məqalədən bir parça) 
 
 
Neçə il öncə aşıq sənətinin pərəstişkarı və vurğunu kimi 
Şirvan bölgəsini gəzib dolaşdım, Şamaxıda, Kürdəmirdə, Ağ-
suda, Göyçayda, Ağdaşda, Mərəzədə, İsmayıllıda oldum. Gəz-
dikcə, dolaşdıqca, aşıqları dinlədikcə hiss etdim ki, bu bölgənin 
adamları ruhən qədimlərə bağlıdır. 90-cı illərin əvvəllərində və 
hələ onda Şirvan aşıq sənətinin bir çox ustadları sağ-salamat 
idi. Onlar bu sənəti tənəzzülə qoymur, eldə-obada, toy şənlik-
lərində yaşada bilirdilər. 
İndi də Şirvanda aşıq sənəti yaşayır, amma neçə yaşayır? 
Axı gördüyüm toylarda heç aşıqa rast gəlmirəm. Tək-tük rast 
gəldiyim varsa da, xanəndə ilə rəqabətə girəcək səviyyədə deyil. 
Xatırlayıram uşaq çağlarımda gördüyüm aşıq toylarını. Aşıq 
Şakir, aşıq Məmmədağa, aşıq Pənah, aşıq Qurbanxan, aşıq 
Hacalı bu toyların bəzəyiydi. Nağıla oxşayırdı aşıq toyları və o 
zaman aşığın hörməti müdrik el ağsaqqallarının zirvəsindəydi.  
Neçə il öncə “Şur” nəşriyyatında çap edilən “Yolun düşsə 
Şirvana” kitabının qəhrəmanlarından birinin - aşıq Şərbət Fəti-
yevin qonağıyam. Onun da qonaqları var: özünün  yetirməsi 
aşıq Ağamurad İsrafilov və bir də cavan balabancı Şirzad Fətə-
liyev. Beləcə, söhbətə başladıq... 
...Cavan nəslə gəldikdə isə... mən Aşıq Ağamuradın adını 
çəkə bilərəm. Onun gələcəyinə inanıram. Ağamurad özündən 
yaşlı sənətkarlardan öyrənir, bu sarıdan heç nədən çəkinmir.  
...Bu məqamda mən Aşıq Ağamuradı dinləyirəm.  
- 34 yaşım var, Şamaxının Mərzəngəli kəndində doğul-
muşam. Əzizə xanım Cəfərzadənin “Azərbaycanın aşıq və şair 
 82
qadınları” kitabında mənim nənəm Püstə Şikar qızının bayatı-
ları verilib. Deyir:   
Arxalığı naxışla, 
Naxış vurub naxışla.  
Gündüz yar sənin olsun,  
Gecə mənə bağışla. 
 
Ağdaşa qurban mənəm,  
Göyçaya heyran mənəm.  
Şamaxıyam, Ağsuyam,   
Başabaş Şirvan mənəm.  
 
Nənəmin şairliyi dayıma da keçib. Müharibədən şikəst qa-
yıdan dayım Nadir Mərzəngəli də şairdir. Şeirləri müxtəlif qə-
zetlərdə çap olunub. Mən də ağlım kəsəndən aşıq sənətini sev-
mişəm. Ən çox dinlədiyim, sevdiyim aşıq Şakir olubsa, ustad-
larım Aşıq Rza, Aşıq Şərbət olub. Nə öyrənmişəmsə, bu kişi-
lərdən öyrənmişəm. Ancaq məni Şamaxıda tanıdan, səsimi eşi-
dəndən sonra aşıqların hüzuruna aparan istedadlı xanəndə Ağa-
kərim Nafiz olub.  
Sənətə gəldiyim illərdə hiss edirdim ki, Şirvanda çoxu sazını 
atıb aşıqlığa vida demişdi. Amma mən duruş gətirə bildim. Us-
tadların qapısından çəkilmədim. Aşıq Şərbətdən, mərhum aşıq 
Baratdan əl çəkmədim. Mənə deyirdilər ki, ay bala, səsin var, 5-10 
mahnıdı, qoy qabağına sözləri oxu: “Mələk Fatimə”, “Əjdər əmi”, 
“Durna teli” - cörəyini qazan. Amma mən bu yolu tutmadım. Öy-
rənmişəm, öyrənirəm, öyrənəcəyəm. Və aşıq sənətinə meyli olan-
lara üzümü tutub deyirəm: ustadların qabağında diz çökün, öyrənin. 
Bu sənəti qırx arşınlıq quyunun dibinə atmaq namərdlikdir... 
 
Vaqif Yusifli, 
filologiya elmləri namizədi, 
tənqidçi 
 
“Panorama biznes” qəzeti, 
16 iyun 1998-ci il 
 83
“XOŞBƏXTLİKDƏN 
ADLI-SANLI 
ÖRNƏKLƏRİM,  
ÖYRƏNC YERLƏRİM 
ÇOX OLUB” 
 
SAZ XXI ƏSRİN VƏTƏNDAŞI 
OLACAQ 
 
Kiçik arayış: Ağamurad İsrafilov Şamaxının Mərzəngəli 
kəndində anadan olub. 35 yaşı var. Mərhum aşıq Qobustanlının 
yanında 4 il şəyirdlik edib. Eləcə də, aşıqlar Barat Əhmədov-
dan, Şərbət Fətiyevdən və Xanış Zahidovdan öyrənib. 9 ildir ki, 
müstəqil aşıq kimi fəaliyyət göstərir. Şirvan aşıq məktəbinin ən 
gənc və ümidverici nümayəndələrindən biri kimi tanınır. 
Evlidir: 2 oğlu, 2 qızı var. 
 
Haşiyə:  Şümal boylu, əsmər çöhrəli, qara qaşlı, qara gözlü 
aşıq Ağamurad toyxanaya qədəm basanda məclis əhli - ahıl da, 
cahıl da,  zənən də, uşaq da hörmətlə ayağa qalxdı. Əynindəki 
“Stalin” forması onu gənc “qırmızı komandirə” oxşadırdı. La-
kin “komandir” öz ciddi baxışlarıyla adamları xoflandırmadı. 
Gəlişiylə toyxanaya bir şuxluq, fərəh, işıq gətirdi. 
Bir azdan isə aşıq Ağamurad sazla qol-boyun olub məclisi 
“Peşro” ilə açdı. O, musiqinin ləngəri altında əvvəl üzü qibləyə 
addımladı, sonra sağ  çiyni üstündə, daha sonra sol çiyni üstündə 
dövrə vurdu. Yəni, həm sağda, həm də soldakıları salamladı. 
“Peşro” oxunduqdan sonra cavan aşıq məclis əhli üçün bir “Us-
tadnamə” ifa etdi: Mənsub olduğu məktəbin adətincə, “Şirvan 
şikəstəsi” və “Şirvan gözəlləməsi” ilə dinləyicilərini sehrlədi. 
Nəhayət, ağsaqqallara müraciət etdi: 
- Buyurmaq sizdən, qulluq eləmək bizdən.  
 84
Və məhz ağsaqqalların məsləhət bilib buyurduqları dastanı 
söyləməyə başladı. Yox, söyləmədi: çaldı, oxudu, aşıq olub gah 
həsrətlə alışdı, gah vüsal badəsini içdi. Gah kövrəltdi, gah gül-
dürdü, gah nərə çəkdi, gah fəğan qopardı. Xülasə, bir toyxana 
adamı əsir-yesir eləyib, istədiyi yana çəkdi.  
Aşıq Ağamuradın dediklərindən: 
Professor Bülbül vaxtilə söyləmişdi ki, Şirvan aşıqları öz 
sənətlərində həm aktyorluq, həm rejissorluq, həm rəqqaslıq, həm 
xanəndəlik, həm də şairlik sənətlərini birləşdirirlər. Həqiqətən 
də, belədir. Amma dildə deməyə nə var ki? Asandır, çox asandır. 
Sazı ələ alıb meydana girmək isə hər oğulun işi deyil. Gərək 
sadalanan bütün sənətlərə dərindən bələd olasan. Mənim isə xoş-
bəxtlikdən adlı-sanlı örnəklərim, öyrənc yerlərim olub. Hələ 
uşaqdım. Aşıq Şakir, Məmmədağa kimi sənətkarları toyxana-
larda görüb eşitmişdim. Valeh olmuşdum onlara. Sonra da, Ba-
rat, Şərbət, Xanış kimi ustadlar. Mən onların yanında uzun illər 
xanəndəlik etmişəm. Bəlkə elə xanəndə olub qalacaqdım. Amma 
baxıb gördüm ki, ey dad, ustadlar qocalır, cavanlar isə qeybə çə-
kilib elə bil... Vallah, Şirvan aşıq sənətini iyirmi birinci əsrə apa-
rıb gələcək nəsillərə vermək üçün aşıq oldum. 
 
Haşiyə: Rəsul kimi azman şairin qiymət verdiyi qələm sa-
hiblərindəndir Nadir Mərzəngəli. Güclü satirikdir. Çox təəssüf 
ki, qırıq-qırıq çap olunur. Bir dəfə bu ağsaqqaldan xəbər aldım:  
- Nadir müəllim, bu şairlik sən də hardandı belə?  
- Əzizə Cəfərzadənin “Azərbaycanın aşıq və şair qadınları” 
kitabını oxumusanmı? – deyə özünəməxsus astagəlliklə soruşdu. 
- Oxumuşam. 
Bir də soruşdu: 
- O kitabda Püstə Şikar qızı haqqında oxumusanmı? 
- Oxumuşam. 
- Hə, bəs bilirsənmi o şairə kimidir? – Bunu soruşanda 
işıqlı- işıqlı gülümsündü.  
- Yaxşısını siz bilərsiniz. Nadir müəllim, kimdir Püstə Şikar 
qızı?  
 85
- Bilirəm, bala, bilirəm, - deyə Nadir Mərzəngəli mənalı, 
həm də qürurlu səslə əlavə etdi: 
- O, mənim dost-doğmaca anamdır... İndi bildin ki, şair-
liyim hardan gəlir?.. 
Qoy əziz oxucu da bilsin ki, aşıq Ağamurad şair Nadir Mər-
zəngəlinin dost-doğmaca bacısı oğlu, şairə Püstə Şikar qızının 
nəvəsidi. Anası Bibigül şeir yazmasa da, gözəl səs yiyəsidi. İn-
dinin özündə belə xoş, ürəyə yatan avazla Quran oxuması var. 
Deməli, aşıq Ağamurad sənət baxımından südünə çəkib.  
Aşıq Ağamuradın dediklərindən: 
Biz aşıq sənətini bütün varlığımızla qoruyub, yaşatmalıyıq. 
Bu mənada “Şirvan aşıqlar birliyi”nin fəaliyyəti çox zəifdir, 
tənqidə layiqdir. Bəlkə elə buna görə də Şirvan bölgələrində 
aşıq sənəti sıxışdırılır, öz dəyərli qiymətini almır. Hətta aşıq 
toylarını da barmaqla saymaq olar... Bir az da aşıq geyimi haq-
qında. Bir vaxtlar bu mövzu respublika miqyaslı xarakter al-
mışdı. Nəticəsiz qaldı. Lakin milli aşıq geyimimiz bərpa olun-
malıdır. Milli geyim daim hərəkətdə olan aşığa sərbəstlik verir. 
Tərləmənin qarşısını alır. Ən başlıcası budur ki, milli geyimdə 
aşığın zahiri görkəmi heç vaxt gülüş obyektinə çevrilmir... 
Aşıq həm də daxili aləminin qeydinə qalmalı, “pürkamal” ol-
malıdır. Səs isə Allah vergisidir. Onu isti, soyuqdan hifz etmək, 
qədrini bilmək lazımdır. 
Bu yazının “duvaqqapması”  
Aşıq Ağamuradın ifasında “Ordubadi”, “Gəraylı”, “Şirvan 
şikəstəsi”, “Şirvan gözəlləməsi”, “Döymə Gəraylı”, “Çoban 
yaylığı”, “Sallama Gəraylı”, “Eyvaz Peşrosu”, “Hicazi peşro”, 
“İbrahimi Peşro” və neçə-neçə aşıq oxumaları o dərəcədə gözəl 
səslənir ki, o cavan sənətkarın sazına da, sözünə də, səsinə də 
heyran kəsilirsən. Və “ustadına bərəkallah!” deyib onun özü 
qədər vüqarlanırsan. Bəli, o, öz sənətini sevdiyi qədər sevdirə 
bilir. Sazlı-sözlü sevgisini isə XXI əsrə ərmağan aparır. 
 
Fəxrəddin ORXAN 
 
“Hürriyyət” qəzeti, 22 dekabr, 1998 
 86
“SARITEL”İN ŞİRVANLI QONAĞI 
 
Qədim Şirvan eli özünün tarixi şəxsiyyətləri, şair və yazı-
çıları ilə mənəvi dünyamızda özünə məxsus yer tutur. Şirvan 
torpağı həm də neçə-neçə ölməz saz-söz ustadının beşiyi kimi 
məşhurdur. Şirvan aşıq məktəbini öz fitri istedadı ilə yüksək-
lərə qaldıran aşıq Oruc, Mirzə Bilal, Qurbanxan, Əhməd Rüs-
təmov, aşıq Ağalar, Şakir Hacıyev, Məmmədağa Babayev, 
Bəylər Qədirov, Pənah Pənahov, Barat Əhmədov kimi ölməz 
sənətkarlar zəngin bir irs qoyub gediblər. Onların mənəvi xə-
ləfləri sayılan bugünkü nəsil öz ustadlarından aldıqları zəngin 
sərvəti qayğıkeşliklə qoruyur, öyrənir və tədqiq edirlər. 
Belə xələflərdən biri də Şamaxıda yaşayıb-yaradan gənc 
aşıq Ağamurad Mərzəngəlidir.  
Ağamurad 1964-cü ildə Şamaxının Mərzəngəli kəndində 
anadan olub, hazırda Şamaxı mədəniyyət evində işləyir. 1989-
cu ildən aşıqlığa başlayıb. O, Respublikamızda keçirilən bir 
çox tədbirlərin iştirakçısıdır. İlk sənət dərsini dayısı şair Nadir 
Mərzəngəlidən alıb. Onun bir aşıq kimi yetişməsində mərhum 
Aşıq Rza Qobustanlı, Aşıq Barat Əhmədoğlu, respublikanın 
əməkdar mədəniyyət işçisi Rasim Ələsgərov, Xanış Zahidov və 
Şərbət Fətiyevin böyük zəhməti olduğunu söyləyən Ağamurad 
bu gün də tanınmış aşıqlardan çox şey öyrənir. Aşıq Ağamurad 
gənc həmkarı balabançı Şirzad Fətəliyevlə birlikdə fəaliyyət 
göstərir.  
Radio dinləyiciləri bu gənc aşıqla “Sarıtel” proqramında 
daha yaxından tanış ola  bilərlər. Veriliş iyunun 5-də saat 21.30 
dəqiqədə radio dalğalarında səsləndiriləcəkdir. “Sarıtel” ertəsi 
gün, saat 15.05 dəqiqədə “Araz” da təkrar olunacaqdır. Veri-
lişin müəllifi və aparıcısı folklorşünas Elxan Məmmədlidir. 
 
“Ekran, Efir” qəzeti.  
31 may - 6 iyun, 1999 
 87
MİLLİ AŞIQ SƏNƏTİMİZ  
 
 
Hər torpağın tərkibində bir cür münbitlik var. Şirvan 
torpağının münbitlik tərkibi isə aşıqlar yetişdirməsi ilə öl-
çülür. Ta qədimlərdən bu günə kimi bu torpaq hər günə bir 
aşıq yetişdirib. Belə məhsuldarlıq hər torpağa qismət olan 
şans deyil. Bu, Allahın Şirvan torpağına ən böyük səxavət-
lərindən biridir. Ulu Tanrı ən çox sevdiyi bəndələrinə əta 
edər bu səxavəti və Şirvan torpağı dünya ədəbiyyatına bö-
yük korifeylər bəxş etmişdir. 
  
O korifeylər də bu sənətçilərdi. 
-Aşıq Ağamurad, sənətə həvəs sizdə nə vaxtdan və necə 
yaranıb? 
 Mənim bu sənətə uşaqlıqdan həvəsim olub. Bu ola da bil-
məz ki, Şamaxıda yaşayan,onun havasını udub, suyunu içib, 
çörəyini yeyəsən, amma aşıq olmayasan. Mən aşıq sənətini se-
virəm, çünki bu sənət bizə dədə-babadan yadigar qalıb.  
-Ustad aşıqlardan kimi özünüzə nümunə kimi görürsü-
nüz? 
Mən ilk dəfə sənəti Aşıq Rza Məmmədovdan öyrənmişəm. 
Bu sənətdə püxtələşməyimdə aşıq Şərbət Fətiyev, Aşıq Barat 
Şirvanlı, Aşıq Xanış Zaidov və balabançı Rasim Ələsgərovun 
böyük köməyi olub. Ümumiyyətlə, aşıq məktəbi bir neçə qol-
lara ayrılıb. Onlardan Göyçə aşıq məktəbi, Borçalı aşıq mək-
təbi, Tovuz, Qazax, Gəncəbasar və Şirvan aşıq məktəbinin özü-
nəməxsus xüsusiyyətləri var.  
- Şirvan Aşıq məktəbi hansı xüsusiyyətləri ilə fərqlənir?  
Şirvan aşıq məktəbinin özünəməxsusluğu bundadır ki, aşıq-
lar ansambl şəklində ifa edirlər. Həmin ansamblın tərkibi aşıq, 
 88
balabançı, dəmkeş, nağara, qoşanağara və köməkçi xanəndədən 
ibarətdir. 
-Aşıq sənəti və onun tarixi barədə nə deyə bilərsiniz?  
Şamaxı rayonunun  Əngəxaran kəndində dünyaya  göz açan 
bir çox aşıq sənətçiləri öz sözləri, sazları ilə Şirvan aşıq mək-
təbinin ilk təməl daşını qoymuşlar. Onlardan bu aşıqları misal 
göstərmək olar: Aşıq Nurəddin, Sədrəddin, Daşdəmir, İbrahim 
və b. Bu kənd aşıq sənətinin konservatoriyasıdır. Ümumiyyətlə, 
bu sənətkarların XX əsrin aşıq yetişdirilməsində misilsiz  xid-
mətləri olmuşlar. Bu aşıqlardan Aşıq Mirzə Bilal, Aşıq Abbas 
Söhbətov, Aşıq Soltanmurad Qubadov, Bəylər Qədirov, Şakir 
Hacıyev, Məmmədağa Babayev, Pənah Pənahov və s. sənət-
karların adını çəkmək olar. 
- Bu istiqamətdə gələcək planlarınız?  
Şirvan aşıq məktəbinin havacatlarından bir neçə növü “Qo-
caman şikəstə”, “Qobustanı” şikəstə, “Çobanyaylağı”,  peşrov, 
bayatı şikəstə və s. musiqilər ifa etmişəm. Yəni bu havacatlar 
məni qane etmir. 
Böyük həvəslə ustadlardan öyrəndiyim bu sənət axtarışları 
nəticəsində əldə etdiyim unudulan bir çox havacatların yenidən 
lentə yazılmağını qarşıma bir məqsəd  kimi qoymuşam. 
- “Ədalət və həqiqət” qəzetinə arzularınız? 
Sizin qəzetə daha geniş oxucu kütləsi qazanmağı arzula-
yıram. Ömrü uzun olsun. Hər yerdə tanınsın. Bu qəzeti ilk usta-
dım Nadir Mərzəngəli oxuyandan sonra necə bağlanmışdısa, 
“Ədalət və həqiqət”ə şeir yazmışdır. 
 
Haqq səni cismdən insan yaratdı, 
Mələklər baş qoydu yönünə sarı,  
Halallıq, təmkinlik ünləyir səni,  
Səmt götür paklığın ününə sarı. 
 89
   
Haqqı an, haqq kəlam söylə dilinlə, 
Haqqı gör, haqq iş görsən əlinlə 
Haqqı tut, haqq yarat hər əməlinlə,  
Haqq da çıxar sənin önünə sarı. 
 
İnan Allahına, Peyğəmbərinə, 
Qail ol Quranın ayələrinə,  
İnan böyük Rəbbin xeyir-şərinə, 
Üz çevir qiyamət gününə sarı. 
 
Müsahibəni apardı: 
Elnarə BAĞDATQIZI  
 
“Ədalət və həqiqət” qəzeti, 
08 may - 15 may, 2003     
 90
ŞİRVAN AŞIQLARININ KONSERTİ 
 
 
Aşıqlar Birliyi Amerika-Azərbaycan Dostluq Cəmiy-
yəti ilə birlikdə Şirvan aşıqlarının konsertini keçirmişdir. 
Bir çox tanınmış Şirvan aşıqlarının iştirak etdiyi bu konsert 
Azərbaycan Respublikasının Prezidenti seçilmiş İlham Əli-
yevin qələbəsinə həsr  olunmuşdu. Gecədə iştirak edən iste-
dadlı sənətkar həmyerlimiz Aşıq Ağamurad müxbirimizlə 
söhbətində demişdir:  
 
- Mən hər şeydən öncə bu tədbirin təşkilatçılarına öz 
minnətdarlığımı bildirmək istəyirəm. Çox gözəl bir məclis 
qurulmuşdu. Gecədə Şirvan aşıqları ilə bərabər, Amerika–
Azərbaycan dostluq Cəmiyyətinin prezidenti R.Xosrovi, Aşıq-
lar Birliyinin sədri Z.Əsgərqızı, bəstəkar O.Zülfüqarov və baş-
qaları çıxış etdilər. Həm də onu böyük qürur hissi ilə qeyd 
edim ki, tədbirin aparıcısı filologiya elmləri doktoru, həmyer-
limiz Seyfəddin Qəniyev idi. 
   
“Şirvan” qəzeti,  
noyabr 2003 
 91
AŞIQ AĞAMURAD 
 
 
İndi onu tanımayan yoxdur.  
Adı hörmətlə çəkilir. El içində xüsusi nüfuzu var. 
Ölçülü-biçili davranışı ilə həmkarlarından seçilir. Şirvan 
aşıq məktəbinin ən layiqli davamçılarından sayılır. Məla-
hətli səsi, kövrək avazı ilə ürəkləri riqqətə gətirir. Oxuduğu 
havalarda, havacatlarda tanınmış sənətkarları - Aşıq Şa-
kiri, Aşıq Məmmədağanı, Aşıq bəyləri xatırladır.  
        
Dəyərli oxucularımız söhbətin Aşıq Ağamuraddan getdi-
yini duymamış deyillər. Çoxlarının bu gözəl sənətkar haqqında 
kifayət qədər məlumatı var. Bu bilgini bir az da genişləndirmək 
məqsədilə el sənətkarı barədə müəyyən qeydlər etməyi lazım 
bildik. 
İsrafilov Ağamurad Balamurad oğlu 1964-cü il iyunun 14-
də Şamaxı rayonunun Mərzəngəli kəndində anadan olub. Sək-
kizillik məktəbi doğma kəndində, orta məktəbi isə M.Ə.Sabir 
adına qəsəbədə bitirib. 1983-1985-ci illərdə ordu sıralarında 
hərbi xidmətdə olub. 
Uşaq yaşlarından aşıq sənətinə xüsusi marağı ilə diqqət çə-
kib. Dövrünün tanınmış ziyalısı, şair Nadir Mərzəngəli Ağa-
muradın yalnız dayısı deyil, həm də ilk sənət müəllimi olub. 
Sənətin sirlərini dayısından öyrənən Ağamuradın bir aşıq kimi 
yetişməsində əvəzsiz səsi, avazı ilə seçilən sənətkarların rolu 
da az olmayıb. Nəticədə Aşıq Baratdan, Aşıq Sərvətdən, Aşıq 
Xanmusadan bu müqəddəs sənətə dair çox mətləbləri mənim-
səyib. 
El məclislərinə 1988-ci ildən - 24 yaşında ikən ayaq açıb. 
İlk ifasından sayılıb, seçilib, özünə çoxlu pərəstişkar toplayıb... 
İndi onun səsi televiziya kanallarından, radio dalğalarından, 
müsabiqə və festivallardan, nüfuzlu tədbirlərdən gəlir. Aşıq 
sənətini bütün qüvvə və bacarığı, istedadı və ruhi ilə yaşatması, 
 92
uluların, dədələrin ruhunu sazdan qərib düşməyə qoymaması 
ona olan məhəbbət və inamı birə-beş qat artırmışdır. Amil 
Çingizoğlu, Rza Məmmədov və başqalarının şagird kimi onun 
qulluğunda durmaları da buna bariz bir nümunədir. 
Aşıq Ağamurad onların bir sənətkar kimi yetişmələri üçün 
əlindən gələni əsirgəmir, ifası və yaradıcı aşıq kimi özünün bir-
birindən oxunaqlı gəraylı, qoşma, təcnis, deyişmə və ustad-
namələri ilə də şagirdlərini vaqif edir. 
Aşıq Ağamurad bir sıra festival və müsabiqələrin laureatı 
olmuşdur. Onun səsi radionun qızıl fonduna daxil edilmişdir. 
Haqqında radio və televiziya kanallarında rəngarəng verilişlər 
getmiş, qəzet və jurnallarda məqalələr dərc olunmuşdur. Radio 
dalğalarında “Şirvan şikəstəsi”, “Dastan” aşıq musiqisi veriliş-
lərindəki saysız-hesabsız çıxışları maraqla qarşılanmışdır. Eyni 
sözləri Azərbaycan televiziyasının “Sazın, sözün sehrində”, 
“Qaravəlli” verilişlərində baş tutmuş ifaları haqqında da söy-
ləmək olar. 
Aşığın zəngin kitabxanası, sənət arxivi var. Keçmiş aşıq-
ların lent yazılarını, toy məclislərindəki ifaları, radio-televi-
ziyadakı çıxışları, ünvanına gələn məktublar, dəvətnamələr, 
dövlət tədbirlərindəki çıxışları və s. göz bəbəyi kimi qoruyur. 
Bu dərəcədə məşhurluğuna baxmayaraq, Aşıq Ağamurad 
1990-cı ildən çalışdığı doğma Mərzəngəli kənd klubunu atmır. 
1992-ci ildən Azərbaycan Aşıqlar Birliyinin üzvüdür. Döyüş 
bölgələrində - Ağdamda, Füzulidə, Qubadlıda, Zəngilanda, 
Goranboyda, Tərtərdə dəfələrlə əsgərlər qarşısında çıxışları 
olub. Daha sonra bu ifaların coğrafiyası genişlənib. Aşığı Bər-
də, Mingəçevir, Yevlax, Gəncə, Şəmkir və digər bölgələrdə 
yerləşən hərbi hissələr, bu hissələrin əsgər və zabitləri dinləyib. 
Aşıq Ağamurad üçün 2007-ci il xüsusilə uğurlu olub. 
Həmin il o, Türkiyənin İğdır şəhərində Türkiyə Cümhuriy-
yətinin yaranmasının ildönümü münasibətilə təşkil olunmuş 
konsertdə çıxış edib. Səbuhi AMD. CD, Bakı maqnitofon ka-
setləri ASC.CD-də 3 disk-albomu buraxılıb. 
 93
Növbəti il bu uğur yenə də ürəkaçan olub. Aşıq Ağamurad 
Azərbaycan aşıqlarının qurultayında Şirvan aşıq məktəbinin 
istedadlı nümayəndəsi tək bu mötəbər tədbirə qatılıb. Azərbay-
can Respublikası Mədəniyyət və Turizm Nazirliyinin Fransanın 
Maison des siltires Assosiasiyası ilə birgə istehsalı - Aşıq mu-
siqisi antologiyası disk-albomu CD işıq üzü görüb. Burada 
Aşıq Ağamuradın ifasına da yer ayrılıb. Bütövlükdə bu 4 al-
bomda Aşıq Ağamuradın ifa etdiyi 34 hava var. 
2009-cu ildə aşıq daha bir nüfuzlu tədbirin - Azərbaycan 
aşıqlarının 1928-ci ildə keçirilmiş I qurultayının 80 illiyinə həsr 
olunmuş Azərbaycan aşıq sənəti: müasir durum və inkişaf 
perspektivləri mövzusunda dəyirmi masa və bədii konsertin 
iştirakçısı olub. 
2009-cu ilin iyunun 23-24-də Şamaxıda Mədəniyyət və 
Turizm Nazirliyinin təşkilatçılığı ilə keçirilən Aşıq Bilal gün-
lərində Aşıq Ağamurad I yerin qalibi kimi pul mükafatına layiq 
görülür. Belə götürəndə aşığın layiq  görüldüyü çox mükafatlar 
olub. 
 
S.Ə.Şirvani adına Şamaxı rayon tarix muzeyində Aşıq 
Ağamurada aid xüsusi guşə də yaradılmışdır. Burada onun 
tərəfindən muzeyə təhvil verilmiş onlarla eksponat nümayiş 
etdirilir... 
 
 
TURAL 
 
“Mədəni-Maarif” jurnalı,  
11. 2010 
 94
USTAD AŞIQ, PEŞƏKAR 
İFAÇI 
 
 
Etiraf olunası haldır ki, ulu keçmi-
şimizin, qədim mədəniyyətimizin, ger-
çək qədim adət-ənənələrimizin, xalq 
yaradıcılığı qaynaqlarımızın, özündə 
maddi-mənəvi zənginliyin bir neçə qatı-
nı birləşdirən folklorumuzun öyrənil-
məsi, gələcək nəsillərə çatdırılmasında 
aşıqlarımız da xüsusi rol oynayırlar. Xalqlar arasındaki ta-
rixi, ictimai-həyatı bağları daha da möhkəmləndirən, rəvayət, 
əfsanə, nağıl, dastan və s.  folklor incilərini, əmək və mərasim 
nəğmələrindən başlanan el ədəbiyyatımızı - xalqımızın tarixi 
ilə yaşıd olan incəsənətimizi yaşadan aşıqlarımız mədəni-
mənəvi sərvətlərimizi zənginləşdirməklə, həm də onun ictimai-
siyasi məfkurəsini, həyati-fəlsəfi konsepsiyasını müəyyən edirlər. 
Və şübhəsiz, aşıq sənəti xalqımızın tarixi yaddaşı, mənəvi sər-
vəti olan yazı - ədəbi abidələri - “Avesta”, “Dastani-Əhməd 
Hərami”, “Kitabi-Dədə Qorqud”, “Mənaqibi Şeyx Səfi Ərdə-
bili”, “Hekayəti Səqqa”, “Şeyx Səfi Tərzikəsi”, “Şəhriyar” 
kitabələri və s.-dən də əvvələ təsadüf edir. Bu mənada, necə 
ki, xalqımızın zəngin mənəviyyatını folklorsuz təsəvvür etmək 
mümkün deyil, eləcə də şifahi xalq yaradıcılığı ənənələrimi-
zin ucsuz-bucaqsız ümmanlara səpələnməsində zaman-zaman 
əsas və aparıcı rolu məhz aşıqlarımız oynamışlar. 
 
Əbəs yerə deyil ki, Azərbaycan professional musiqinin ba-
nisi Üzeyir Hacıbəyov bu barədə demişdir: “Aşıq sənəti xalqa 
daha yaxındır; o, xalqın həyəcan və arzularını xalq musiqisinin 
başqa növlərinə nisbətən daha parlaq əks etdirir. Yəni, aşıq 
ictimai mövqeyinə görə kəndliyə, zəhmətkeş xalqa daha yaxın-
 95
dır... Aşıq sənəti xalqın öz yaradıcılığıdır.” Çox sevindiricidir 
ki, ilk aşıqlardan hesab olunan Qurbanidən (XIV əsrin əvvəl-
ləri) üzü bəri Abbas Tufarqanlı, Aşıq Alı, Sarı aşıq, aşıq Valeh, 
aşıq Pəri, Molla Cuma, Xəstə Qasım, aşıq Ələsgərdən qay-
naqlanan milli ənənələri sonradan aşıq Bilal,  aşıq Əsəd, aşıq 
Mirzə, aşıq Şəmşir yaşatmış, daha sonra canlı xalq dilinin zən-
gin çalarlarından bacarıqla istifadə edən görkəmli saz və söz 
ustaları aşıq Abbasqulu, aşıq Nəcəfqulu, aşıq Hüseyn Cavan, 
aşıq Qəşəm, aşıq Dilqəm, aşıq Əli, aşıq Teymur, aşıq Qurban, 
aşıq Bəylər, aşıq Əhməd, aşıq Şakir, aşıq Pənah, aşıq Sadiq, 
aşıq Əmrah, aşıq Kamandar, aşıq Ədalət, aşıq Məmmədağa, 
aşıq Barat, aşıq Şərbət, aşıq Mikayıl Azaflı, aşıq Mahmud, aşıq 
Xanış, aşıq Yanvar və daha neçə-neçə ozan sənətkarlarımız bu 
zəngin tarixi yaddaşımızın əzəmətini yüksəltmişlər.  
Nəhayət, xalqın ictimai və bədii fikir tarixində xüsusi rol 
oynayan, zəngin əl xəzinəmizin incilərini yetişən nəsillərə bö-
yük bacarıq və isti məhəbbətlə təlqin edən aşıq Ağamuradın da 
adını yuxarıdakı siyahıya əlavə etməklə folklorumuza yeni bir 
görkəm vermiş oluruq. Bəri başdan deyək ki, aşıq Ağamurad 
soy-kökünə bağlı yüksək ifaçılıq qabiliyyəti olan, böyük məri-
fət əhli, hazırcavab və sənət baxımından həqiqi mənada hazır-
lıqlı, özünü ağır aparan, camaatı öz isti ifaları ilə ovudan, ov-
sunlayan, aşıqlığın bütün parametrlərində istedad nümayiş et-
dirən, bunların timsalında əsl sənətə xidmət edən bir ozanıdır.  
 
Qısa tərcümeyi-hal: Ağamurad Balamurad oğlu İsrafılov 
(aşıq Ağamurad) 14 iyun 1964-cü ildə Şamaxı rayonunun Mər-
zəngəli kəndində doğulub. Uşaq yaşlarından aşıqlığa maraq 
göstərib. 1988-ci ildən sərbəst şəkildə el məclislərində özünü 
sınayıb. Artıq sevilən aşıqdır. Dünyanın bir sıra ölkələrində 
Azərbaycan folklor ənənələrini nümayiş etdirib. Bir sıra dip-
lomlara layiq görülüb. Bu gün də yorulmadan əsl aşıq funksi-
asını yerinə yetirir... 
 96
Ömür tarixçəsinə çox qısa şəkildə nəzər saldığımız aşıq 
Ağamurad ağız ədəbiyyatımızın sanballı keşikçilərindəndir.Öz 
füsunkar ifalarında xalq ruhunun, xalq dünyagörüşünün inika-
sını əks etdirən məlahətli və ürəyəyatımlı səsində milli həyat 
eşqi, milli-məfkurəvi güclülük aşılayan, eyni zamanda əsl aşiq-
aşıq görkəmi ilə xalq ədəbiyyatının həqiqi mənada bəşəri, dün-
yəvi olduğunu inandırıcı şəkildə əxz edən Ağamurad İsrafılov 
aşıq sənətinin milli qayəsini, özünəməxsus şərtiliklərini, təxəy-
yül formalarını, ibtidai təsəvvürlərini, zaman və məkan sonsuz-
luğunu çox düzgün mənimsəyib. Buna görə özünün ictimai 
sanbalı, ruhunun ahənginə uyğun zümzümə və ifaları ilə böyük 
hörmət qazanıb, bu gün də gerçək mənada sevilir. Səsi-sorağı 
radio dalğalarından, televiziya kanallarından, dünya arenala-
rından gələn Şirvan aşıq mühitinin dastan, havacat, hətta mahnı 
repertuarına hərtərəfli yiyələnən, aşıq Şakir, aşıq Bəylər, aşıq 
Məmmədağa, aşıq Pənah, aşıq Barat, aşıq Xanış, aşıq Şərbət və 
daha neçə-neçə ustad sənətkarın ölməz ruhunun davamçısı ki-
mi Şirvan aşıq sənətinin həqiqi sütunlarından olan aşıq Ağamu-
rada Şamaxı camaatının, qədirbilən elin bir təşəkkür borcu var, 
o səbəbə ki, o, Şirvan aşıq məktəbini yaşadan uluların, dədə 
ozanların ruhunu sazdan, sözdən qərib düşməyə qoymayıb. Üs-
təlik, bu ali misiyanı bu gün də öz şagirdlərinə təlqin edir. Aşıq 
Ağamurad həm də yaradıcı adamdır; bir-birindən oxunaqlı gə-
raylılar, qoşmalar, ustadnamələr və deyişmələr müəllifidir. Bu 
tendensiya sənətlə yaradıcılıq faktorunu ikili keçidə ünvanla-
maqda ona yardımçı olur. 
Bir çox festival və tədbirlərdə qaliblər cərgəsində olan aşıq 
Ağamuradın əksər ifaları radiomuzun qızıl fondunda və tele-
viziyamızın fonotekasında saxlanılır. Bu zəhmətkeş aşığın 
2007-2010-cu illərdə dörd disk albomu işıq üzü görüb. Azər-
baycan Respublikası Mədəniyyət və Turizm Nazirliyinin Fran-
sanın “Maison des cultires”Assosiasiyası ilə birgə istehsalı olan 
“Aşıq musiqisi antologiyası” adlı diskdə ifaları yer alıb. Ağa-
murad İsrafilovun uğurları saysız-hesabsızdır. Bu yazıda əsas 
 97
məqsəd onun aşıq-aşiq və ozan konsepsiyalarını müəyyən et-
mək, Şirvan aşıq məktəbindəki vahid psixoloji-estetik təbəd-
dülatlarda onun yerini və rolunu görməkdir. Və şübhəsiz, o da 
ustad Şirvan sənətkarları kimi həm aşıq, həm xanəndə, həm 
rəqqas, həm də xüsusi bacarıqlı aktyordur. Düzdür, özünün ağır 
insan sambalını qoruduğundan, biz onu ifa zamanı rəqs edən 
görmürük, lakin professional aşıqlıq, təkrarolunmaz ifa nüma-
yiş etdirməsi onun həqiqi anlamda əsl sənətkar olmasını təs-
diqləyir. Və yuxarıda əbəs yerə demədik ki, Aşıq Ağamurad 
aşıq sənətinin bütün incəliklərini düzgün mənimsəyib. Məhz  
bu ali aspektdən doğur ki, o, ifa zamanı həqiqi peşəkarlıq 
göstərir, dinləyicinin fikrini yayındıran süni pafoslu, bayağı 
əlamətlərdən qaçır, əksinə, dolu və rəvan səsi, əsl xanəndə bo-
ğazları ilə qulaq asanları ovsunlayır. Həmçinin, Ağamurad İs-
rafilovun ifa zamanı ara-sıra müşahidə etdiyimiz azacıq ritmik 
oynaqlığı heç də dinləyicini əyləndirmək məqsədi güdmür, aşıq 
sənətinin koloritinə dəlalət edir. 
Aşıq Ağamurad təkcə əsasən qarışıq və sərbəst vəznə meyl-
li vokal və instrumental partiyalı mahnılar ifa etmir, yaradıcı-
lığında sırf ritmik havalara da geniş yer ayırır. Şirvan aşıq sə-
nətinə digər musiqi alətlərinin müdaxiləsi onun ifaçılığını heç 
zaman zəiflədə bilməmişdir. Əksinə, bu müdaxilə onu rəqs 
etməkdən çəkindirir, o, əlavə alətləri əsl sənət naminə idarə və 
bəzən də müşayiət edir. Eləcə də Şirvan aşıq sənətində daha 
çox yer alan ənənəvi aşıq musiqisi ilə bağlılıq yaradan şikəs-
tələr, peşrovlar və şəşəngilər bu mahir saz-söz ifaçısının da 
məharətlə dada gətirdiyi musiqi nümunələri kimi dinləyiciyə 
təqdim olunur.  
Aşıq Ağamurad ifa zamanı aşıq Şakirsayaq (torpağı sanı 
yaşasın) təkcə mahnı oxumur, həm də mahnıda əks olunan pro-
sesləri, ağır-yüngül cəhətləri, ictimai-həyati siqləti dinləyiciyə 
çatdırır, onu mahnının ruhuna kökləyir. Bax, əsl sənətkarlıq elə 
budur.  
 98
İkincisi, aşıq Ağamuradın ifaları bir-birinə bənzəmir, səriş-
təli aşıq hər ifanı öz ahənginə salır, fərqli-modem sıçrayışlar 
edir. Bu da onun həqiqi sənətkarlığına dəlaləti olan məsələdir. 
Aşıq Ağamuradın dastançılığında da bir ayrı aləm var. Das-
tan söyləyərkən məharət göstərən, bir qayda olaraq, əvvəlcə us-
tadları yada salan, bu yadasalma anının fitrətində bir ucalıq 
yaradan, dastandakı həyati-ictimai süjet və obrazları canlı şə-
kildə təqdim edən bu fitrətli aşıq məclisdə sanki bir od par-
çasına dönür, könülləri buz bağlamış insanların duyğularını şö-
lələndirir.  
Ağamurad İsrafilov ustad aşıqdır; həm saz çalır, həm şeir 
yazır, həm də mahnı oxuyur, aşığa aid bütün xüsusiyyətləri 
özündə əks etdirir. Ümumi görkəmi xüsusi görünüşü, yəni sə-
liqəli geyimi, əsl aşıq duruşu, ifa və söz repertuarı, əlavə sə-
nətkar xüsusiyyətləri ilə diqqət çəkməsi heç də təsadüfi deyil. 
Ənənəvi aşıq sənətinin həqiqi görüntülərindən olan aşıq Ağa-
murad Şirvan aşıq sənətinin bugünkü durumuna müsbət məna-
da çox böyük təsir göstərir. Əlavələrsiz, müdaxilələrsiz də o, 
əsl aşıqdır. 
Aşıq Ağamurad bu gün də yorulmaq bilmədən xalqlar ara-
sında daha dərin qarşılıqlı tanışlıqlar yaradır. Azərbaycanın 
mədəniyyət incilərini, folklor ənənələrini dünyaya tanıdır, mil-
lətlərarası ünsiyyət mədəniyyətinin, qardaşlıq və dostluq tellə-
rinin mökəmlənməsinə güclü təsir göstərir. Bu çətin və məs-
uliyyətli yolda ona uğurlar diləyir, cansağlığı arzulayırıq.  
 
Hikmət  Məlikzadə 
 
“Yeni təfəkkür” qəzeti, 
4 mart 2011-ci il. 
 99
ŞİRVAN  
AŞIQ  MƏKTƏBİ 
 
 
Uzun əsrləri yorub gələn Şirvan aşıq 
məktəbi XXI əsrə inamla və uğurlu ad-
dımlarla qədəm qoydu. Bu aşıq məktəbi 
özündə xalqın ruhunu, sevincini, kə-
dərini daşıyır və aləmə car edir. Aşıq dili 
yüyrək olur, deyirlər. Çünki, aşıq gördüyünü, eşitdiyini, 
duyduğunu sənət çeşməsində çimizdirib, duzluyub, şəkərləyib 
sevgi, məhəbbət dilində şad gündə deyir. Məclisdəkilərin qu-
lağında sırğa olan söz, rəqs, fikir ürəklərdə duyğulanır, dilə 
keçib dildən-dilə, eldən-elə yayılır. 
Şirvan muğam beşiyidir. Çünki burada şahlıq hökm sür-
müş, məclislərdə aparıcı qüvvə xanəndələr olmuşlar. XX əsrin 
muğam bilicisi, təbliğatçısı Firudin Şuşalı dəfələrlə vurğulayır-
dı ki, Şirvan muğamımızın akademiyası, Qarabağ universite-
tidir. Etiraf etmək gərəkdir ki, Azərbaycan aşıq sənəti Azərbay-
canın qərb zonasında və Cənubi Azərbaycanın bir çox əyalətlə-
rində, yəni şahlıqdan kənar yerlərdə, məsələn, xan, rəiyyət 
məclislərində daha çox diqqət mərkəzində olmuş və özünə-
məxsus formada müstəqil nümunədir. Şirvanda isə aşıq sənəti 
şah, bəy, xan məclislərində az, kənd və əyalətlərdə daha çox 
təqdir edilmişdir və əsrimizəcən öz ruhunu qoruyub saxlamış-
dır. Bu gün bir azərbaycanlı kimi məni sevindirən odur ki, öl-
kəmizdə fərqli-fərqli musiqi janrları, o cümlədən Qərb (Qazax, 
Tovuz, Borçalı)  Şirvan (Şamaxı, Mil Muğan) aşıq məktəbi var. 
 100
Nə yaxşı olar ki, üçüncü, dördüncü məktəblər də olaydı. Bu 
müxtəliflik xalqımızın musiqi zənginliyi, baş ucalığıdır. 
Təəssüf ki, bir çox özündən müştəbehlər bu musiqi məktəb-
lərini qarşı-qarşıya qoyur, onların biri digərini inkar etməyə 
cəhd göstərir. Bu, nadanlıqdır. Hər iki aşıq məktəbimiz alqış-
lanmalıdır. Bir məktəb ki, bu və ya digər zonada, mahalda uzun 
əsrlərdi həyati zərurət qazanıb, alqışlanır, onu inkar etmək sə-
viyyəsizlik, nankorluqdur. Hər iki məktəb aşıq sənətimizə gör-
kəmli sənətkarlar bəxş etmişdir. Onlardan söhbət etmək bir mə-
qaləlik iş deyil... 
Mil, Muğam, Şirvan zonalarını əhatə edən Şirvan aşıq mək-
təbinin illərdi unudulmayan, xalqın qanında, ruhunda yaşayan 
aşıq Dostu, İbrahim, Nurəddin, Mirzə Bilal, Abbas, Şamil, 
Soltanmurad, Məmmədağa, Barat, Şərbət, Pənah, Bəylər, Xan-
musa, Yanvar, Mahmud və s. onlarla sənətkarlar bu məktəbi 
yaşatmış və yaşadırlar.  
Bu gün Şirvan aşıq məktəbinin önündə gedən və ona rəh-
bərlik edən, gözəl səsi olan bu sənətin istər tarixinə, istərsə də 
incəliklərinə yiyələnən, sənət yolunda cəfakeşlik, qədirşünaslıq 
göstərən aşıq Ağamurad İsrafilov haqqında qısa da olsa oxucu-
larımızı məlumatlandırmaq istəyirəm. O, 1964-cü ildə Şamaxı-
nın Mərzəndiyə kəndində, o ailədə doğulub ki, onun ana nənəsi 
təhsil almayan, sinə dəftər Püstə Şikar qızı, dayısı şamaxılıların 
sevib-qiymətləndirdiyi el şairi Nadir Mərzəngəli idi. Uşaqlığı, 
gəncliyi söz-söhbət meydanlarında keçdiyindən irsən daşıdığı 
yaradıcılıq irsi illər keçdikcə çağlamış və onun sənətkar kimi 
yetkinləşməsinə yol açmışdır. Çalışqanlığı, aşıqlığa coşqun 
həvəsinə görə şirvanlılar onu Şirvan aşıq məktəbinin rəhbəri 
seçmişlər. Onun bu sahədəki səmərəli fəaliyyətinin nəticəsidir 
ki, Şirvan aşıqları tez-tez Azərbaycanın dövlət tədbirlərində, 
 101
müxtəlif müsabiqələrdə fəallıq göstərirlər. H.Əliyev adına fon-
dun prezidenti Mehriban xanım Əliyevanın qayğısı sayəsində 
Azərbaycan aşıq sənəti YUNESKO-nun qeyri maddi-mədəni 
abidələr sırasına daxil edilmişdir. Bu da dünya xalqlarının diq-
qətinin bu sənətə yönəlməsinə səbəb olmuşdur. Son illər hər iki 
aşıq məktəbinin nümayəndələri bir çox beynəlxalq festi-
vallarda, bu və ya digər konsert salonlarında çıxış edirlər, alqış-
lanırlar, Azərbaycana şərəf, şöhrət gətirirlər. Təkcə 2010-cu 
ildə YUNESKO-nun xətti və daha sonra Azərbaycan Mədə-
niyyət və Turizm Nazirliyinin təşəbbüsü ilə Fransanın paytaxtı 
Parisdə keçirilən aşıqlar konserti fransızları heyrətləndirmədi-
mi? Onlar bizim aşıq məktəbləri arasında fərq qoydularmı? Elə 
bu bir çox xəbis və nadanlara cavab deyildimi? Sevimli aşıq-
larımız, hər bir məktəb vətənin, xalqındır. Hərə öz məktəbini  
ucaltsın, sənətini zirvəyə aparmaqla məşğul olsun. Bir-birini 
inkar etməyin.  
Sizə uğurlar diləyən... 
 
İskəndər ETİBAR, 
şair 
 
“Bütöv Azərbaycan” qəzeti,  
02-08 mart 2011. 
 102
AŞIQLARIMIZ DAĞISTANDA 
KEÇİRİLƏN  
BEYNƏLXALQ FESTİVALDA  
İŞTİRAK EDİB 
 
 
2011-ci il iyunun 2-6-da Dağıstan Respublikasının pay-
taxtı Maxaçkala şəhərində “Xəzər dənizi – dostluq sahilləri” 
Rusiya regionları və Xəzəryanı ölkələrin Beynəlxalq Xalq 
yaradıcılığı festivalı keçirilib. Festivalda respublikamızı  Azər-
baycan Aşıqlar Birliyinin katibi Musa Nəbioğlunun rəhbərlik 
etdiyi nümayəndə heyəti təmsil edib. Bu günlərdə səfərdən 
qayıdan M.Nəbioğlu festivalla bağlı təəssüratlarını bölüşərək 
demişdir: Azərbaycan Respublikası Mədəniyyət və Turizm 
Nazirliyinin  xətti ilə festivala  yola düşən nümayəndə heyətinə 
aşıq  Ağamurad İsrafilov və onu müşayiət edən Qənimət Qə-
dirov, Mahir Niftəliyev və Cahandar Musayev daxil idi. Fes-
tivalda Azərbaycanla yanaşı Qazaxıstandan, Rusiyanın Astra-
xan vilayətindən və Kalmıkiyadan gəlmiş nümayəndə heyətləri 
və Dağıstan Respublikasında yaşayan ayrı-ayrı xalqları təmsil 
edən folklor qrupları iştirak edirdi.  
Festivalın proqramına əsasən iyunun 2-də Maxaçkala şəhə-
rindəki Rus Dram Teatrında “Milli geyimlərin poeziyası” devi-
zi altında gənc dizaynerlərin müsabiqəsi keçirildi. Həmin təd-
birdə milli geyimdə səhnəyə çıxan aşıqlarımızın da çıxışı oldu.  
İyunun 3-də günün birinci yarısında festivala gəlmiş nüma-
yəndə heyətlərinin rəhbərləri ilə əvvəlcə Dağıstan Respublikası 
Hökumətində görüş keçirildi. Burada baş nazirin müavini 
Nizami Kaziyev bizi qəbul etdi. Sonra isə Maxaçkala şəhərinin 
meri S.Əmirovun qəbulunda  olduq.  
Günün ikinci yarısında isə festivalın Qala konserti keçirildi 
ki, burada Azərbaycanı təmsil edən aşıqların çıxışı tamaşaçılar 
 103
tərəfindən alqışlarla qarşılandı, festivalın təşkilat komitəsinin 
üzvləri tərəfindən yüksək qiymətləndirildi. 
İyun ayının 4-də günün birinci yarısında festivalda iştirak 
edən nümayəndə heyətləri rəhbərlərinin kütləvi informasiya  
vasitələri işçiləri ilə “Mədəniyyətlərin dialoqu” adlı görüşü ke-
çirildi. Dağıstan Respublikasının Milli Kitabxanasının konfrans 
zalında baş tutan bu görüşdə Dağıstan Respublikasının Mə-
dəniyyət naziri Z.Z.Süleymanova, Rusiya Federasiyası Mə-
dəniyyət Nazirliyinin Baş katiblik Departamentinin direktoru 
Y.A.Şubin, Rusiya  Dövlət Xalq Yaradıcılığı Evinin prezidenti   
E.S.Kunina, Rusiya Federasiyası Mədəniyyət Nazirliyinin incə-
sənət,  xalq  yaradıcılığı və beynəlxalq əlaqələrə dövlət  dəstəyi 
şöbəsinin rəisi Q.Q.Furmanova və Dağıstan Respublikasınin 
Dövlət katibi T.Mahmudovanın iştirak etdiyi həmin tədbirdə 
Azərbaycan numayəndə heyəti rəhbərinin də çıxışı oldu, jur-
nalistlərin   sualları cavablandırıldı.  
 İyunun 4-də saat 15-də isə festivalın proqramına uyğun 
olaraq “Oxu, aşıq!” adlı böyük konsert oldu. Bu möhtəşəm təd-
birdə də Azərbaycan aşıqları mədəniyyətimizi layiqincə təmsil 
edərək bənzərsiz ifaları ilə dağıstanlıların rəğbətini qazandılar. 
 
Elşad ÇOBANLI 
 
“Körpü qəzeti”, 
6 iyul 2011-ci il  
 104
SƏNƏT FƏDAİSİ 
 
 
Aşıq Ağamurad rəhbərlik etdi-
yi ansamblla 2-6 iyun 2011-ci il ta-
rixdə Dağıstan Respublikasının 
Mahaçqala vilayətində Rusiya re-
gionları və Xəzəryanı ölkələrin 
Beynəlxalq Xalq Yaradıcılığı Fes-
tivalında çox uğurlu çıxış etmiş, 
böyük müvəffəqiyyət qazanmışdır. 
 
Sənət, sənətkarlıq Tanrı məziyyətidir, onu cilalayan isə 
insandır. Sözün gövhəri onun məntiqi mahiyyətidirsə, sənə-
tin  fövqü insan ürəyidir. O ürək ki, onu hər kəs daşıya bil-
mir... Bu yazıda ürəkli sənətkar, sənət fədaisi, el aşığı, qüd-
rətli xanəndə Ağamurad İsrafilovdan bəhs edirik. Əvvəlcə  
bu fenomen aşığın qısa tərcümeyi-halı ilə tanış olaq:  
 
İsrafilov Ağamurad Balamurad oğlu 14 iyun 1964-cü ildə 
Şamaxı rayonunun Mərzəngəli kəndində anadan olub. 1971-
1979-cu illərdə Mərzəndiyə kənd 8 illik məktəbində, 1979-
1981-ci illərdə M.Ə.Sabir adına qəsəbə orta məktəbində təhsil 
alıb. 1981-ci ildə Əli Bayramlı Sənaye Texnikumuna daxil 
olub. 1983-1985-ci illərdə hərbi xidmət keçib.  Ordudan  tərxis  
olunduqdan  sonra təhsilini davam etdirib, orta ixtisas təsilinə 
yiyələnib. Uşaq yaşlarından ədəbiyyata və aşıqlıq sənətinə 
böyük həvəsi olmuşdur. Dövrünün tanınmış ziyalısı, 2 kitabın 
müəllifi, doğma dayısı şair Nadir Mərzəngəlinin onun aşıq 
kimi yetişməsində əvəzsiz xidmətləri olub. Aşıqlıq sənətinin 
sirlərini ilk olaraq özünə ustad saydığı aşıq Rza Qobustanlıdan 
 105
almışdır. 18 yaşından bu sənətin izinə düşüb. Şirvanın ünlü 
sənətkarlarını, ustad aşıqlarını dinləməkdən doymamışdır. Bu 
aşıqlardan Aşıq Şakiri, Aşıq Bəyləri, Aşıq Məmmədağanı, Aşıq 
Pənahı, Aşıq Baratı, Aşıq Xanışı və Aşıq Şərbəti nümunə 
gətirmək olar. 
Ağamurad İsrafilov 1988-ci ildə sərbəst aşıq kimi el məc-
lislərinə ayaq açmışdır. Həmin vaxtdan Azərbaycanın bütün 
bölgələrini qarış-qarış gəzib özünə çoxlu pərəstişkarlar qazan-
mışdır. Səsi-sorağı radio dalğalarından, televiziya kanalların-
dan, festivallardan gəlib. Şirvan aşıq mühitinin dastan, havacat 
reperturına hərtərəfli yiyələnmişdir. O, Şirvan aşıq məktəbini 
yaşadan uluların, dədələrin ruhunu sazdan qərib düşməyə qoy-
mamışdır. Şagirdləri Amil Çingizoğlunun, Rza Məmmədovun 
aşıq kimi yetişməsində səylərini  əsirgəmir . 
O, ifaçı aşıq olmaqla bərabər, yaradıcılıqla da məşğul olur. 
Bir-birindən oxunaqlı gəraylıları, qoşmaları, ustadnamələri və 
deyişmələri var. Bir çox festival və tədbirlərdə adı qaliblər cər-
gəsindədir. 1998-ci ildən bir çox ifaları radionun qızıl fon-
dunda və televiziyanın fonetekasında saxlanılır. Radio dalğa-
larında “Sarıtel”, “Şirvan şikəstəsi”, “Dastan”, “ Aşıq musiqisi” 
verilişlərində çıxışları olmuşdur. Azərbaycan Televiziyasının 
“Sazın, sözün sehrində”, “Qaravəlli”, “Karvan”, “Musiqi xəzi-
nəsi” verilişlərində, bütün televiziya  kanallarında  bir-birindən  
maraqlı  ifaları  olmuşdur.   
Rayon qəzetində,  eləcə də respublikanın bir çox qəzet və 
jurnallarında, 20-dən çox kitablarda şəkilləri, həyatını, yaradı-
cılığını əks etdirən maraqlı yazılar, özünün şeirləri, onun özünə 
həsr olunan şeirlər dərc olunmuşdur.  
Çox zəngin sənət arxivi, şəxsi kitabxanasında çoxlu nadir 
kitabları, keçmiş ustad aşıqlarımızın valları, şəkilləri, lent yazı-
ları, toy məclislərindəki ifaları, video, lent yazıları və eləcə də 
 106
özünün sənətə başladığı gündən  bütün ifaları, radio və tele-
viziyadakı çıxışları, dövlət tədbirlərindəki çıxışları, ifaları, ona 
gələn məktublar, dəvətnamələr hamısı öz arxivində göz-bəbəyi 
kimi qorunub saxlanılır. 
1986-cı ildə ailə həyatı qurmuşdur, 4 övladı var.  
Bu sadalananlar Aşıq Ağamurad İsrafilovun həyat, sənət 
yolunun xırda ştrixləridir. Onun haqqında danışmaq və yaz-
maqdan ötrü uzun bir zaman tələb olunur. Əsas odur ki, Ağa-
murad müəllim sənət fədaisidir. Onun kimi aşıqlar şifahi xalq 
yaradıcılığımızın qoruyucularıdır. 
       Tanrı Aşıq Ağamuradı qorusun! 
 
                    Ə.V.XƏLİLBƏYLİ 
 
“Ulu məkan” qəzeti,  
12 iyul 2011-ci il 
 107
SİZINLƏ FƏXR EDİRİK 
 
 
Müstəqillik dönəmi  ölkəmiz üçün  ciddi islahatlar yolu tə-
yin edib. Sözün həqiqi mənasında ötən bu illər ərzində dövlət-
vətəndaş münasibətləri inamlı şəkil alıb, dövlətin vətəndaş 
işgüzarlığına diqqəti artıb. Bu diqqət bütün sahələri əhatə edir.  
Ölkə prezidenti cənab İlham Əliyevin müvafiq sərəncamı 
ilə səsi, məlahətli ifası ilə könülləri riqqətə gətirmiş xanəndə, 
əməkdar artist Zabit Nəbizadəyə Azərbaycanın xalq artisti adı, 
tanınmış, görkəmli balaban ustası Şirzad Fətəliyevə Azərbay-
canın əməkdar artisti adı və aşıq yaradıcılığına öz layiqli töhfə-
lərini vermiş, Aşıq Mirzə Bilal, Aşıq Şakir, Aşıq Məmmədağa, 
Aşıq Şərbət yadigarı Aşıq Ağamurada Azərbaycanın əməkdar 
mədəniyyət işçisi adı verilib. Bu münasibətlə Zabit müəllimi, 
Şirzad müəllimi və aşıq Ağamuradı ürəkdən təbrik edir, onlara 
sənət yollarında böyük və misilsiz uğurlar, həmişə sənət zir-
vəsində olmağı arzulayırıq. 
 
                                                           Hörmətlə, 
Ə.V.Çaylı,  
H.Məlikzadə            
 
                                             “Ulu məkan” qəzeti,  
24 sentyabr 2011-ci il  
 108
ZABİT ZƏNGULƏSİ,  
ŞİRZAD AVAZI... 
 
 
 
Şərq dünyasında əsrlərlə poeziya beşiyi kimi tanınan ulu 
Şirvan həm də sənət, muğam məbədi kimi məhşur olmuş, ta-
nınmışdır. Bu qayım-qədim diyarda yaşayıb-yaradan aşıq, xa-
nəndələrin sorağı orta yüzilliklərdən müjdə gətirir  günümüzə... 
Məşhur muşiqişünas, xanəndə və aşıqların - Müslüm İbn Əh-
məd, Sadıq bəy Şirvani, Mirzə Məhəmməd Həsən, Sarənc 
Zeynal, Həsən Çəp, Boyat Abbas, Dostu Şirvani, Aşıq Bilal, 
Aşıq Daşdəmir, Allahverən Şişi oğlu, Kalvalı Əli və başqa 
sənət təşnələrinin adı-sanı mənbələrdə böyük ehtiramla, hör-
mətlə yad olunur. Bu gün də Şirvanda həmin sənətkarların qo-
yub getdiyi adət-ənənələri Alim Qasımov, Mələkxanım Əy-
yubova, Əvəzxan Xankiyev, Ağakərim Nafiz, Zabit Nəbizadə, 
Aşıq Şərbət, Aşıq Yanvar, Aşıq Ağamurad, Rasim Ələsgər-
oğlu, Şirzad Fətəliyev və başqaları böyük həvəs və şövqlə da-
vam etdirirlər. Bu istedadlıların çoxunun səsi-sorağı dünyanın 
müxtəlif ölkələrində keçirilən festival, müsabiqə, yarışlardan 
gəlir. Müstəqil respublikamızı təmsil edən bu insanların qazan-
dıqları uğurları saymaqla qurtarmaq olmaz... Xalqımızın milli-
mənəvi dəyərləri, müqəddəs ənənələrimizin qarantı olan res-
publikanın Prezidenti İlham Əliyev cənabları bu yaxınlarda bir 
çox sənət fədailəri, mədəniyyət işçilərinin bir qrupunun əməyi 
və zəhmətini yüksək qiymətləndirmiş, onlara müxtəlif fəxri ad-
lar verilməsi haqqında sərəncam imzalamışdr. 
 109
Daha dəqiq desək, Möhtərəm Prezidentimiz İlham Əliyev 
cənablarının 15 sentyabr 2011-ci il tarixli sərəncamına əsasən 
iyirmi altı nəfərə “Xalq artisti”, “Əməkdar incəsənət xadimi” 
və “Əməkdar mədəniyyət işçisi” fəxri adları verilmişdir. Bu 
sənətkarlar arasında Şirvanın üç istedadlı övladı – Zabit Nə-
bizadə, Şirzad Fətəliyev və Aşıq Ağamuradın da adları vardır...  
Müasir aşıq sənətində öz yeri olan gənc aşıqlardan biri də 
Aşıq Ağamuraddır. O, 1964-cü ildə Şamaxının Mərzəndiyə 
kəndində doğulmuşdur. Ulu sənətin sirlərini ilk dəfə dayısı, 
gözəl şair Nadir Süleyman oğlundan öyrənmişdir. Bacısı oğlu-
nun aşıq sənətinə olan yanğısı, həvəsini görən Nadir müəllim 
onun Şirvanın ustad sənətkarı Aşıq Rza Qobustanlı ilə tanış 
edir. Bir neçə il ərzində Ağamurad ustaddan sənətin sirlərini 
öyrənir. 
Aşıq Rzadan xeyir-dua alan Ağamurad 1989-cu ildən el 
məclislərinə ayaq açır. Məlahətli səsi, avazı, rəvan danışığı ilə 
pərəstişkarlar qazanır. Ustad Aşıq Barat, Aşıq Xanış, Aşıq 
Şərbət, Aşıq Əhməd, Aşıq Xanmusa ilə yaxınlığı, təmasda ol-
ması ulu sənətə mükəmməl yiyələnməsinə səbəb olur. Bir söz-
lə, Aşıq Ağamurad ötən iyirmi il ərzində təkcə Şirvanda deyil, 
Azərbaycanımızın çox bölgələrində özünə yüzlərlə pərstişkar-
lar qazanmışdır. O, rayonumuz və respublikamızda  keçirilən 
mötəbər tədbirlərdə vaxtaşırı iştirak edir. Bununla yanaşı o, sə-
nət dostları ilə dünyanın bir çox ölkələrində keçirilən konsert, 
festivallarda da iştirak etmişdir. Aşıq Ağamurad yaradıcı aşıq-
dır. Onun şeirləri müxləlif qəzet, jurnal səhifələri və toplularda 
işıq üzü görmüşdü... 
 110
Şirvan Aşıqlar Birliyinin sədri Aşıq Ağamuradın da yüksək 
“Əməkdar mədəniyyət işçisi” fəxri adı ilə təltif olunması biz  
ziyalıların ürəyindəndir... 
Hər üç dostum, sənət fədailəri - Zabit Nəbizadə, Şirzad Fə-
təliyev, Aşıq Ağamuradın sevincinə şərik oluram,  onları yazdı-
ğım şeirimlə alqışlayıram... 
 
Neсə yandırıb-yaxır,  
Zabit zəngüləsi, Şirzad  nəfəsi. 
Dədə Ozanlardan xəbər gətirir 
Aşıq Ağamuradın o şaqraq səsi. 
 
Seyfəddin Qəniyev, 
filologiya elmləri doktoru, professor,  
AYB-nin  Şamaxı bölməsinin sədri 
 
«Şirvan» qəzeti,  
4 noyabr 2011-ci il 
 
 111
“DÖYMƏ KƏRƏMİ”dən 
DOĞULAN GƏNC 
 
...2009-cu ilin payız fəsli. Qaradağ rayonunun Ələt qəsə-
bəsində toy məclisi. Toyu Şirvan mahalının tanınmış aşıqların-
dan biri Ağamurad idarə edir. Aşıq Ağamuradın Dirili Qurba-
nidən, Dədə Ələsgərdən, Aşıq Bilaldan, Aşıq Şakirdən dediyi 
qoşmalara, Şirvan şikəstəsi üstündə Abbas Tufarqanlıdan oxu-
duğu sözlərə bütün məclis əhli diqqət kəsilmişdi. Bir azdan aşı-
ğın oxumağa fasilə verməsindən yararlanan ağsaqqallardan biri: 
- A bala, bir bu uşağın da saz çalmasına qulaq as, səndən 
qiymət almaq istəyir – deyib, Cavidi aşığa təqdim edir. Aşıq 
Ağamurad yeniyetmə aşığı mehribanlıqla süzdükdən sonra: 
- Buyursun, ağsaqqal, necə deyərlər “bu meydan, bu da 
şeytan” - söylədi. 
Hər kəs daha maraqla və həvəslə izləməyə başladı. Cavid 
məclisi çox da gözlətmədi. Onun yaşına sığmayan məharətlə 
ifa etdiyi “Ağır Ordubadi” havası aşıq və aşıq sənətinin 
biliciləri olan ağsaqqalları məftun eləmişdi. 
Sanki bu zaman aşıq Xanmusanın dediyi sözləri duymuş 
kimi “İnşallah bu uşaq yaxşı aşıq olacaq” - sözlərini pıçıldadı  
aşıq Ağamurad... sonralar Cavidi müxtəlif tədbirlərdə izləyən 
aşıq Ağamurad 2011-ci ilin yanvarında Bakıda – Milli Parkda 
onunla görüşür. Ustadlardan eşitdiyi hikmətli söhbətlərdən – 
Cavidin bilməsini gərəkli hesab etdiyi oxuduqlarından və bil-
diklərindən danışdı yeniyetmə uşağa. Söhbətin sonunda milli 
geyimimiz olan buxara papağını gələcəyinə böyük ümidlə bax-
dığı Cavidə bağışladı. Ona türk millətinin yaşı minlərlə ölçülən 
ulu ozan sənətinə və milli-mənəvi dəyərlərimizə zərrəcə xəya-
nətin bağışlanmaz olduğunu dönə-dönə xatırladı... 
 
Namiq  Hacıheydərli 
 
“Türküstan” qəzeti,  
11-17 dekabr, 2011 
 112
                       
Fəxrəddin MEYDANLI 
 
AŞIQLIQ 
SƏNƏTİN TANRIMIZ 
SEÇİB 
       
Yüzilliklərlə danılmaz qüdrəti 
və dövlətçilik ənənələri ilə tarixin sə-
hifələrinə rəşadətini yazmış “Şirvan-
şahlar”ın hökmranlıq etdiyi Ulu məkan,  Şirvan dedikdə - Də-
mir Qapı Dərbənddən tutmuş, ta Təbrizə qədər ərazini özündə 
birləşdirsə də, ilk növbədə nəzərdə tutulan Şamaxının qədim 
ellərindən olan, el arasında “Mərzəngə” kimi tanınan, əslində 
isə Mərzəndiyə (ərəb sözü olaraq iki hissədən - “Mərzən”- 
yuxarı, “diyə”-çökək deməkdir) kəndinin köhnə kişilərindən 
biri, kolxoz məmuru Balamurad Ağamurad oğluna(1918-
1988), həmkəndlisi Bibigül Süleyman qızı ilə izdivacından 
Allahın qismət elədiyi beş övladdan dördü qız, sonbeşiyi isə 
oğlan idi. 1964-cü ilin qızmar yay günlərinin birində, 14 iyun 
tarixdə təvəllüd tapdı bu oğlan uşağı gözəl dünyamıza. 
Azərbaycanlılara mənsub olan ənənəyə uyğun olaraq, 
uşağa qoyulacaq ad atanın, özündən böyük bacı və qardaşın 
adları ilə qafiyələndirilə bilər və ya oğlan uşağı bir neçə qızdan 
sonra doğularsa(mövcud haldakı kimi), ona dini ayinlərlə uzla-
şan bir ad da seçilə bilər. 
Bu mənada, körpəyə - nəslin davamçısına ad qoymaq 
üçün çox da fikirləşmək lazım gəlmədi, Ağamurad qoydular 
onun adını. Bu ad həm Balamurad kişinin atasının adı, həm 
 113
Balamurad sözü ilə həmqafiyə, həm də ki, AĞAnın bu ailəni 
murada yetirməsinə işarə olaraq şükranlıq əlaməti idi. 
Aşıqlar demiş - “Nağıl dili yüyrək olar”, Ağamurad da 
ata-ananın, dörd bacının və istəyənlərin nəvazişi, bolluca 
sevgisi sayəsində tez yetişdi ərsəyə.  
O, yaşa doldu, məktəbə getdi. Səliqə-sahmanı ilə, digər 
fənlərlə yanaşı, ədəbiyyat dərsinə də ciddi hazırlaşması, xüsu-
silə də məktəb tapşırığından əlavə çoxlu şeir əzbərləməyə 
meylli olması ilə həmyaşıdlarından fərqlənən Ağamuradın bu 
qabiliyyəti müəllimlərinin də diqqətindən yayınmırdı. 
Bu qabiliyyət ona qan yaddaşı ilə keçmişdi. 
 
HAŞİYƏ: Əslən yaxınlıqdakı Təklə kəndindən olan, 64 il 
ömür sürmüş, Ağamuradın ana nənəsi Püstə Şikar qızının 
(1883-1947) elə bir təhsili olmasa da, o Haqqdan vergili adam 
olmuşdur. 
Tanınmış folklorşünas alim Seyfəddin Qəniyevin müəllifi 
olduğu “Şirvanlı Püstə Şikar qızı” adlı kitab bu el şairinin 
həyat və fəaliyyətini, onun yaradıcılığının elmi əsaslarını özün-
də ehtiva edir.  
Püstə Şikar qızının “Bayatılar” kitabını vərəqləyərkən, 
onun bayatılarının səmimi hisslərdən doğulduğunun, ata yurdu 
Təkləyə olan sevgisinin, ustad aşıqlarımızın yaradıcılığı ilə ya-
xından tanış olmasının şahidi olursan. 
 
“Təklə maralı oldum, 
Ondan aralı oldum. 
Düşdüm qəribliklərə, 
Qəlbi yaralı oldum”. 
 
və ya, 
 114
 
“Köklə sazı, de, bulaq, 
Ətrafında oturaq. 
Bənzəsin Ələsgərin, 
Məclisinə bu yığnaq.” 
 
Püstə Şikar qızının dünyaya gətirdiyi övladlardan biri, 85 il 
ömür sürmüş Nadir Mərzəngəli(1925-2010) mədəniyyət işçisi 
olmuş, rayonun “Yeni Şirvan” qəzetinin muxbiri vəzifəsində 
çalışmış və eyni zamanda yaradıcılıqla da məşğul olmuşdur. 
Onun - “Mərzəngəli Mərzəngəliyəm” və “Bütöv Azərbay-
canam, Şirvanam, Şamaxıyam” adlı şeir kitablarını oxuyarkən, 
şairin bir çox mövzularla yanaşı, dostluq mövzusuna da çox 
incə duyğularla toxunduğunu, dostluq etdiyin insana sədaqətli 
olmağı, düzgün olaraq, dostunun səhvi olsa belə tələsik müna-
sibət bildirməkdən çəkinməyi tövsiyə etdiyini aydınca sezmək 
olur. 
 
“Ay ellər, dünyadan mən köçən zaman, 
Deyin ki, “hər sözü düz dedi getdi”, 
Dostun da səhvini söylədi dosttək, 
“Nə inci, nə dodaq büz”, dedi getdi...” 
 
və ya,  
 
“Böhtan sözün qarşısına dur, əsmə, 
Yaxşı dostun səhvi varsa, tələsmə. 
Salamı, nə əsirgəmə, nə kəsmə, 
Sına onu bir də qağa, incimə.” 
 
 115
Ağamuradın anası, 1924-cü il təvəllüdlü Bibigül Süleyman 
qızı da avazlı səsi, sinədəftərliliyi, qiraətçilik qabiliyyəti, dini 
ayinlərimizi, o cümlədən Müqəddəs Kitabımız Quranı Kərimin 
Yasin surəsini bu yaşında da əzbərdən oxuması bölgədə dilnən 
deyilir. 
 
Belə bir mühitdə boy alan Ağamurad orta məktəbi bitir-
dikdən sonra başqa sahə üzrə orta ixtisas məktəbini bitirsə də, 
qan yaddaşındakı sənətə olan eşq, tükənməz sevgi, onu telli 
sazın sehrinə saldı. 
Çox fikirləşməyən gənc Ağamurad özünə bir saz aldı və üz 
tutdu ustad aşıq  Qobustanlının(1944-1993) yanına.  
Aşıq  Qobustanlı Ağamuradın uca boyuna, ciddi gör-
kəminə, mülayim danışığına, ədəb-ərkanına və çiynindəki sazı-
na baxanda, ilk təəssüratı pis olmasa da, o şagirdlik iddiasında 
olan gəncin “xurcun”unu yoxlamaq qərarına gəldi.  
Təbii ki, o sazı hələ mükəmməl çala bilmirdi. Ancaq söz 
“sandığı” dolu idi Ağamuradın.  
Ustad aşıq hansı dastandan, hansı nağıldan soruşdusa, Ağa-
murad birəbeş cavab verdi, dastan və nağıl qəhrəmanlarının 
dilindən olan qoşmaları, gəraylıları, təcnisləri əzbərdən söylədi, 
özü də şəstnən, çəkinmədən. 
Aşıqlıq sənəti üçün səciyyəvi olan əlamətlərin əksəriyyə-
tinin Ağamuradda olmasını görən ustad aşıq, ən mühüm ele-
menti - Ağamuradın səsini, avazını da eşitmək istədi. 
Ağamurad Şirvan Aşıq məktəbinin aşıqlarına xas bir duruş 
alıb, kiçik ölçülü muğam boğazı edərək (əlbətdə ki, müşa-
yiətsiz), “Şirvan şikəstəsi”nə keçid alanda, Aşıq  doşab istədiyi 
halda, balın şirinliyini duydu və onun sifətinə xəfif bir təbəs-
süm qondu.  
 116
O, üzünü Ağamurada tutaraq, “Oğlum, səndə aşıq olmaq 
üçün xam material var, ancaq bu materialın tam məhsul vəziy-
yətinə gətirilməsi üçün ilk növbədə daxili inam, yorulmaz ça-
lışqanlıq, sazı sinədə, mizrabı barmaqlar arasında tutmaq qay-
dasından, aşıq havacatlarını çalmağı mükəmməl öyrənməkdən, 
məclisə necə girmək, məclisi necə və hansı havacatla başla-
maq, məclisin ruhunu tutub, onu idarə etmək məharətini mə-
nimsəmək, dastan və nağıllarımızı - onların xarakterindən asılı 
olaraq hansı qaydada nəql etmək, balabanla sazın, eləcə də di-
gər musiqi alətləri ilə həmahəngliliyini saxlamağı bacarmaq və 
bu kimi xüsusiyyətlərə qədər hər şeyi diqqətlə qavrayıb, öyrən-
mək lazımdır, sən buna hazırsanmı?” 
Deyəsən “daş qayaya rast gəlmişdi”. Onlar bir-birini elə 
aşıqlara xas olan himnən-cimnən başa düşməyə başlamışdılar, 
aralarında xoş bir aura yaranmışdı.  
Artıq suala ehtiyac duymayan Aşıq  doğma bala nəvazişi 
göstərməklə, ciddi tələbkarlıqla düz dörd il ustad dərsi keçdi 
Ağamurada. Toylara Ağamuradsız getmədi və hər dəfə məha-
rətini göstərmək üçün fürsət də verdi ona, hərdən ustad-şagird 
deyişmələri də oldu aralarında, bir-birilərinə “hərbə-zorba” 
gəldikləri vaxtlar da oldu. 
Bax beləcə günlər keçdi və Aşıq, elə aşıq dili ilə desək - 
tökdüklərinin hamısını yığışdıran Ağamuradın artıq “hazır 
məhsul” səviyyəsinə çatdığını hiss edib, ona ustad xeyir-duası 
verərək, Aşıq Ağamurad Mərzəngəli adı ilə pərvazlandırdı Şir-
van elinə. 
Aşıq Ağamurad Mərzəngəli 20 ildən artıq bir zaman 
kəsiyində yüzlərlə toy çalıb, gəlin gətirib, bəy tərifi edib, körpə 
balalarımızın kiçik toy mərasimlərini tarixin yaddaşına yazıb 
və həm də təkcə Şirvanda deyil, Azərbaycanın bütün bölgələ-
rində və hətta onun hüdudlarından kənarda. 
 117
Elə bir dövlət əhəmiyyətli, respublika səviyyəli tədbir yox-
dur ki, Aşıq Ağamurad ora dəvətli olmamış olsun.  
Mən Aşıq Ağamuradın iştirakçısı olduğu çox konsertlərdə 
olmuşam. Başqa aşıqların və ya aşıq kollektivlərinin çıxışların-
dan sonra Aşıq Ağamurad Mərzəngəlinin nömrəsi elan olunan-
da başlanan sürəkli alqışlar onun səhnəyə çıxaraq ifasını baş-
layanda səngiyər, musiqi nömrəsinin ortasında elədiyi özünə-
məxsus muğam boğazları zamanı və hərdən “qızışıb” Şirvan 
aşıqlarına məxsus bir tərzdə süzəndə alqışlar yenidən yüksələr, 
nömrədən sonra səhnə arxasında gözdən itənə qədər isə davam 
edər. 
Onun hündür və yaraşıqlı boyu, gülər üzü, səliqəli geyimi, 
hündür buxara papağı, sədəfli sazı, meydanda aşıqlara məxsus 
var-gəli, balabançısı Qənimət, dəmkeşi (züyçüsü) Abgül, qoşa-
nağaraçısı Mahir, nağaraçısı Cahandarla him-cimlə bir kök üs-
tündə ifaya başlaması xüsusi zövq verir adama. 
O, meydangir aşıqlardandır. İnsanların sayından və səviy-
yəsindən asılı olmayaraq, qısa zaman içində məclisi ələ ala, 
auditoriyanın diqqətini tam olaraq ifasına cəlb edə bilir. 
Hər aşıq üçün xarakterik olmayan cəhətlərdən biri də, 
özündən əvvəlki ustad aşıqların(elə müasirlərinin də) yaradıcı-
lığını, ifa tərzlərini öyrənib, onları yaxşı mənada bir-biri ilə 
müqayisə edərək, toplum olaraq öz ifasını formalaşdırmaqdır 
ki, Aşıq Ağamurad bu missiyanın da öhdəsindən məharətlə 
gələ bilir. 
AzTv-nın “Mədəniyyət kanalı” vasitəsilə mütamadi olaraq 
yayınlanan “Klassik irsimizdən” proqramının aşıq musiqisi üz-
rə aparıcısı - folklorşünas alim dəyərli Məhərrəm Qasımlının 
bu yaxınlarda qonağı olan Aşıq Ağamuradın eyni havacatın, 
nümunə üçün - “Şirvan şikəstəsi”nin bir neçə aşığın ifa tərzin-
də nümayiş elətdirməsi və sonda öz ifa tərzini ortaya qoyması 
 118
bir sehirçi kimi məndə bu sənətkara qarşı olan etiramımı bir az 
da artırdı. 
Aşıq Ağamurad həm də yaradıcı aşıqdır. Onun müxtəlf 
havacatlar üstündə ifa elədiyi, hələ kitab şəklini almamış 60-a 
yaxın şeiri də var.  
 
Çal aşıq, oxuyum bir el nəğməsi,  
Qoy yaysın hər yana tellər səsimi. 
Sənətin sevdalı bülbülüyəm mən, 
Eşitsin bağçada güllər səsimi.    
  
Düş bəmə, muğamda qoy tutum avaz, 
Sevdiyim guşədir “Əraği Şahnaz”,  
Bir az “Şur” oxuyum, bir az da “Hicaz” 
Yetirsin hər yana yellər səsimi...  
 
və ya, 
 
Torpağından yoğrulmuşam, ay Vətən, 
Yarğanın məndədi, yalın məndədi. 
Sinəm üstə tükənməyən xəzinən, 
Dövlətin məndədi, varın məndədi... 
 
1993-cü ildən “İncə tellər” aşıqlar ansamblına rəhbərlik 
edən Aşıq Ağamurad Mərzəngəli, hazırda Mərzəndiyə kənd 
klubunun müdiri vəzifəsində çalışmaqla, həm də Şirvan Aşıqlar 
Birliyinin sədridir. 
Azərbaycan Respublikasının prezidenti İlham Əliyev cə-
nablarının 15 sentyabr 2011-ci tarixli Sərəncamı ilə  “Azərbay-
can aşıq sənətinin inkişafındakı xidmətlərinə görə” Ağamurad 
Balamurad oğlu İsrafilova (Aşıq Ağamurad Mərzəngəli) “Azər-
 119
baycan Respublikasının Əməkdar mədəniyyət işçisi” fəxri adı 
verilmişdir.   
Şirvan aşıq sənətinin yetkini olan Aşıq Ağamurad Mər-
zəngəli bu sənətin vurğunu olan bir neçə gəncə ustadlıq da edir. 
Ölməz sənətkarımız Aşıq Şakir Hacıyevin Qobustanda 
yaşayan qızından olan Babək adlı nəvəsi Aşıq Ağamurad 
məktəbinin məzunu olsa da, Akif  və Ağsudan gələn Cavid isə 
bu məktəbin müdavimləridirlər.   
Aşıq Ağamurad abırlı adamdır. Sifətində İslam isməti var 
onun. Adamın üzünə baxanda qıpqırmızı qızarar, apardığı 
məclislərdə ölçüsüz hərəkət sezilməz davranışında.  
Aşıq Ağamurad Mərzəngəli şəxsiyyətini qorumağı baca-
ran, peşə qabiliyyətini daima təkmilləşdirən, imkansızın toyunu 
təmənnasız çalan, camaatı yola verməyə çalışan, hörmət etmə-
yi, əl tutmağı bacaran, nəfsitox, kişi xarakterli, ağır taxtalı bir 
Azərbaycan kişisidir. 
Azərbaycanın gözəl ziyalılarından olan, folklorşünas alim, 
Nizami adına Ədəbiyyat Muzeyinin Aran regional şöbəsinin 
müdiri, çoxdankı dostum Yaqut Bahadurqızı Aşıq Ağamurad 
Mərzəngəlinin həyatı, fəaliyyəti və yaradıcılığı ilə bağlı kitabın 
üzərində işlədiyi barədə mənə danışanda, mən də bu kitab üçün 
bir yazı yazmağa böyük məmnuniyyətlə razılıq verdim. 
 
Aşıqlıq sənətin Tanrımız seçib, 
Mövlanın əlindən aşiq cam içib. 
Püstə Şikar qızı - nənəndən keçib, 
Şairlik ilhamın, ənənələrin,  
Aşıq Ağamurad Mərzəngəlinin. 
 
Nadir Mərzəngəli irsin götürdün, 
Bibigül anandan aldın, ötürdün. 
 120
Havacat üstündə ovqat gətirdin, 
Fəxarət yeri var Şirvan elinin, 
Aşıq Ağamurad Mərzəngəlinin.  
   
Aşıq istəyirəm, üzbə-üz dözə, 
Girəndə meydana, tovuz tək süzə. 
Qaldırıb başını baxmaz yad üzə, 
Abrı var üzündə təzə gəlinin,  
Aşıq Ağamurad Mərzəngəlinin. 
 
Fəxrəddin Meydanlı, aşıq mərd gərək, 
Aşıqda sevinclə qoşa, dərd gərək. 
Oturub duranda, bir az sədd gərək, 
Ölçülü, biçili gördüm əməlin,  
Aşıq Ağamurad Mərzəngəlinin.  
 
Aşıq Ağamurad Mərzəngəliyə həsr etdiyim bu yazını, onun 
boğazına halal eləməklə, Allahın ona ayırdığı ömür payının bu 
gündən sonrakı hissəsini də könlü istədiyi kimi yaşamağı, səsi-
nin həmişə yerində, sazının sinədə, barmaqlarının şah pərdədə 
olmasını və əlbəttə ki, bol-bol sənət və yaradıcılıq uğurları ilə 
müşayiət olunmasını ürəkdən arzu edirəm. 
 
20.02.2012-Bakı 
 
Nəşr olunub: 
“KREDO” qəzeti № 11(676),  
17 mart 2012-ci il, 10-11-ci səhifələr 
 
 
 
 121
“Beytüs-Səfa davamçıları” 
Bakı, ADPU, 2002. 174 səh. 
 
Aşıq Ağamurad  
 
Ağamurad İsrafilov 1964-cü ildə Mərzəndiyə kəndində 
anadan olub. Ulu sənətin sirlərini ilk dəfə dayısı şair Nadir 
Mirzəngəlidən öyrənən Ağamurad dörd il ustad sənətkar Aşıq 
Rza Qobustanlının yanında şagirdlik edir. Cavan aşıq bununla 
kifayətlənmir. Şirvanın ustad sənətkarları Aşıq Əhməd, Aşıq 
Barat, Aşıq Şərbətdən də aşıq sənətinə aid olan çox mətləblərin 
sahibi olur. Şirvan aşıq mühitinin bugünkü inkişafı, təbliğində 
Aşıq Ağamuradın xidmətləri əvəzsizdir. O, yaradıcı aşıqdır. 
Neçə illərdir ki, şeirləri dövrü mətbuatda çap olunur. 
 
 
 
Olmasa 
 
Sarsağı el-oba düzəldə bilməz,  
Ağlında bir hörük qatı olmasa! 
İdmançı yürüşdə qələbə çalmaz,  
Onun büdrəməyən atı olmasa. 
 
Məhəbbətlə seçib aldığın qadın,  
Yerini tutmursa, yaxının, yadın, 
Dünyada düzəlməz sənin arvadın, 
Köksündə bircə saf qatı olmasa. 
 
Görəndə bir könlü, bir qəlbi bərbad,  
Sən de, açıq söylə, ey Ağamurad,  
Ata mehrinə də baş əyməz övlad,  
Əslində mərdanə, zatı olmasa.  
 122
Seyfəddin Qəniyev. 
“El şairi Püstə Şikar qızı” 
Bakı. “Nurlan”. 2004. 
 
 
Aşıq Ağamurad 
 
Aşıq Ağamurad İsrafilov 1964-cü il iyun ayının 14-də 
Mərzəngəli kəndində anadan olmuşdur. Onun uşaq qəlbində 
şeirə məhəbbəti hələ məktəbə getməzdən əvvəl anası Bibigül 
yanıqlı səslə zümzümə etdiyi Püstə nənənin bayatıları ilə sal-
mışdı. 
 
Göyçə dağları çin-çin, 
Uçub get, ay göyərçin,  
Ustad Ələsgərə de 
Mağar var, toya gəlsin. 
 
* * * 
 
Ərik, yazın barısan,  
Bəs nədəndir sarısan? 
Məni qəmlər saraldıb 
Sən bahar nübarısan. 
 
Bu sözlərin mənasını, tutumunu 6-7 yaşlı Ağamurad o qə-
dər də dərindən dərk etməsə də, anasının yanıqlı zümzümələri 
onun qəlbinin dərinliyinə qədər işləyir, onun uşaq cismini lər-
zəyə salırdı. Belə anlarda balaca Ağamurad bədənində bir sı-
zıltı, bir gizilti keçdiyini yəqin edirdi. Az qalırdı ki, o anda ana-
sının dedikləri eyni avazla zümzümə etsin. Sonralar edirdi də...  
 123
Məktəbə gedəndən sonra dayısı Nadirin maraqla, nağılçı 
səriştəsi ilə söylədiyi nağıllar, əfsanələr onun xəyallarını sirli-
sehrli, keçəlli, cadulu-tilsimli, Simurq quşlu, Nərbalalı, Qoç-
poladlı bir aləmə aparırdı. Gecələr yuxusunda balaca Ağamurad 
çox dolaşardı o aləmi. Özü də qaranlıq dünyada haqsızlığa 
meydan oxuyan Məlikməmməd kimi. Ona görə də hər gün dayı-
sından yeni bir nağıl, əhvalat eşitməsəydi Ağamurad dinclik 
tapmazdı. Nadir də bacısı oğlunun  şeir-sənət dünyasına marağı-
nı görüb, onunla daha ciddi məşğul olmağa başladı. Ağamurad 
VI-VII siniflərdə oxuyanda artıq Şirvan dastanlarının çoxusunu 
bildiyi kimi, dayısının şəxsi kitabxanasında olan “Aşıqlar”, 
“Aşıq Ələsgər” kitablarından çox şeirlər əzbərləmişdi.. 
Bacısı oğlunun məktəbdə keçirilən şənliklərdə oxuduğu 
mahnıları dinləyəndən sonra Nadir bir daha yəqin etdi ki, Ağa-
muradın səsi əsl aşıq səsidir. Bu səsə heyran qalan Nadir kişi, 
onu Şirvanın ustad sənətkarlarının repertuarı, klassik saz ha-
vaları ilə yaxından tanış etdi. Özünün dediyi kimi “bir qırıq nəs 
səsi ilə” ifa etdiyi Şirvan havalarını Ağamurada öyrətməyə 
başladı.. Eləcə də dastanları söylətdi Ağamurada. Bu dastanları 
öyrədəndə hətta o, Şirvan aşıqlarının atası sayılan dostu aşıq 
Abbas Cəyirlinin dastanın hansı məqamında, hansı yerində ne-
cə görkəm aldığını da əyani şəkildə göstərirdi Ağamurada.  
Belə bir mühitdə Ağamurad aşıq sənətinin yol-yolacağı 
haqqında müəyyən bilgilər əldə edə bildi. Qaldı ustad aşıq-
larının birinin yanında şagird durmağı... 
Ağamurad səkkizinci sinfi bitirəndə dayısı ona dedi: 
-Bala, hazırlaş sabah Duvanlıya – dostum aşıq Rzagilə ge-
dəcəyik. Qoy səni yoxlasın... Məsləhət bilsə, qalarsan onun ya-
nında... 
 124
Qəfildən deyilən təklifə Ağamurad diksinən kimi oldu. 
Onu həyacan bürüdüsə də, dayısına bir söz demədi.  
Həmin vaxtdan sonra Ağamurad dörd ilə yaxın Aşıq Rza 
Qobustanlıya şagird durdu. Bu illər ərzində aşıq sənətinin 
sirlərinə, Şirvan aşıq mühitinin adət-ənənələri, özəllikləri, saz 
havacatlarına daha dərindən yiyələndi. Nəzəri baxımdan öyrən-
diklərini mağarlarda – ustad yanında əyaniləşdirdi. Bir sözlə, 
yiyələndi aşıq sənətinə Aşıq Ağamurad. Ustadı Aşıq Rza Qo-
bustanlıdan xeyir-dua alıb, 1989-cu ildən sərbəst şəkildə məc-
lislərə ayaq açdı... 
Şaqraq səsli, zilli-bəmli avazı, xırdalıqları, özünəməxsus 
ifa tərzi olan Aşıq Ağamuradın ustad sənətkarlar – Aşıq Barat, 
Aşıq Əhməd, Aşıq Xanmusa, Aşıq Xanım, Aşıq Şərbət ilə isti, 
səmimi əlaqələri onun aşıq sənətinin çox mətləblərinə yiyələn-
məsinə təkan vermişdir. Bunun nəticəsidir ki, Şirvan aşıqları-
nın bir çox klassik havacatlarına –“Döymə Kərəmi”, “Mərsiyə-
zikri şikəstə”, “Qara qafiyə”, “Güllü qafiyə”, “Qoç Koroğlu”, 
“Güllü-Cudani”, “Gülsüz-Cudani”, “Şəmsi-qəmər”, “Eyvaz”, 
“Vəlicanlı”, “Qobustanı”nı Aşıq Ağamurad dədə aşıqlar səviy-
yəsində ifa edə bilir. 
Nənəsi Püstə Şikar qızının əsərlərinin işıq üzü gördüyü bir 
vaxtda Aşıq Ağamuradın anadan olmasının 40, ulu sənətə 
qədəm qoymasının isə 15 ili tamam olur. Aşıq Ağamurad de-
yir: “Sevincə qarışan sevincin tərifini deməyə qələm aciz oldu-
ğu kimi, söz də kasaddır. Təsəvvür edin, düz əlli ildən artıqdır 
Püstə Şikar qızının doğmaları hər eldən, hər obadan, hər kənd-
dən” ağbirçək nənələr, ağsaqqal, nurani babaların yaddaşından 
bayatı toplayır; özü də iki-bir, üç-bir, cəmlənənlər üst-üstə 
yığılıb iki yüzə yetişib. Nənəmin şeirlərinin yubileyimdə işıq 
üzü görməsi mənə Hacı Seyfəddinin ən böyük hədiyyəsidir... 
 125
Buna görə alim qardaşıma - Şirvan aşıq sənətinin cəfakeşi, 
böyük tədqiqatçısına dərin minnətdarlığımı bildirirəm”.  
Nəvə Aşıq Ağamuradın səyi, zəhməti nəticəsində həmin 
şeirlər axır ki, bir kitabda cəmlənir. Yaşı 80-ə çatan bacı-qardaş 
Nadir və Bibigül dərdli-sərli anaları ilə ömürlərinin bu çağında 
yenidən görüşürlər... Özü də sevimli balaları Aşıq Ağamuradın 
qırx yaşında... Hesablamaq olarmı Püstə ocağına Tanrının bəxş 
etdiyi bu sevincin qədərini-qəsəmini?! 
Aşıq sənətinə olan məhəbbəti, gözəl səsi, özünəməxsus ifa 
tərzi ilə Azərbaycanımızın bir çox bölgələrində sevilən Aşıq 
Ağamurad respublikamızda keçirilən tədbirlərdə də yaxından 
iştirak edir. Radio və televiziyada vaxtaşırı çıxışı ilə gənclərə 
ulu sənəti mənimsətmək və sevdirməkdən ötrü əlindən gələni 
əsirgəmir. 
Bu gün aşıq sənətinin inkişafı, yaşaması və təbliğinə yorul-
madan səy göstərən, ustad aşıqların yaradıcılığı, repertuarına 
həmişə hörmətlə yanaşan, onların irsinin toplanmasına kömə-
yini əsirgəməyən Aşıq Ağamurad həm də gözəl şeirlər müəl-
lifidir. 
 
(Bu yazıda Ağamuradın  
bir neçə şeiri dərc olunub) 
 
 
 126
Seyfəddin Qəniyev. “Şirvan aşıqları”. 
“Nurlan”, 2007; 736 səh. 
 
 
 
Aşıq Ağamurad 
 
İsrafilov Ağamurad Balamurad oğlu 1964-cü ildə Şamaxı 
rayonunun Mərzəndiyə kəndində anadan olmuşdur. Ulu aşıq 
sənətinin ilk sirlərini dayısından – görkəmli el şairi Nadir Mər-
zəngəlidən öyrənmişdir. Aşıq sənətinin təbliğatçısı olan Nadir, 
bacısı oğlunun bu sənəti mükəmməl öyrənməsi üçün əlindən 
gələni əsirgəmir... Ağamurad dayısının məsləhəti ilə Şirvanın 
ustad sənətkarı Aşıq Rzanın yanında 4 il şagirdlik edir. Əvəzsiz 
səsi, avazı olan Ağamurad Şirvanın ulu sənətkarları aşıq Barat, 
aşıq Şərbət, aşıq Xanış və aşıq Xanmusadan da müqəddəs 
sənətə aid çox mətləbləri mənimsəmişdir. 
Aşıq Ağamurad müstəqil aşıq kimi 1989-cu ildən el məc-
lislərinə ayaq açmışdır. Həmin vaxtdan el məclislərinin bəzəyi 
olan aşıq yüzlərlə pərəstişkarlar qazanmışdır. Onun səsi artıq 
radio dalğalarından, televiziyadan, müsabiqələrdən, festivallar-
dan gəlir...  
O, hazırda, demək olar ki, Şirvan aşıq mühitinin dastan, 
havacat repertuarına hərtərəfli bələd bir gənc aşıqdır. Artıq o, 
bir neçə gənc aşığa da ulu Şirvanın  aşıq  mühitinin sirlərini öy-
rətməklə məşğuldur. Yaradıcı aşığın şeirləri vaxtaşırı müxtəlif 
toplu  və mətbuat səhifələrində dərc olunur. İyirmi ilə yaxın 
doqquztelli sazı ilə bütün Azərbaycanı gəzən, ulu sənəti təbliğ 
edən, yaşadan Ağamurad bir çox festival və müsabiqələr cər-
gəsində olmuşdur. 
 
 127
Olmaz 
 
Yaltaq işi düşsə sarmaşır sənə,  
Özünün mənliyi, vüqarı olmaz. 
Hərcayı kəlmənin, mənasız sözün,  
Məntiqi, qiyməti, tutarı olmaz. 
 
Vəfasız gözəldən umma məhəbbət, 
Nə vaxtsa o sənə edər xəyanət,  
Nadan bilməz, əhdi-peyman, səadət, 
Cahilin düz sözü, ilqarı olmaz. 
 
Saxla yaddaşında bir həqiqəti,  
Yamanlıq edənin olmaz qüdrəti, 
Əgər paxılsansa, at bu adəti,  
Gözəl yaxşılığın inkarı olmaz. 
 
Oyan bəxtim, nə yatırsan mürgülü,  
Dərib qoxulama hər bitən gülü, 
Həqiqət bağının sən ol bülbülü,  
Yalan bağçasının baharı olmaz. 
 
Ağamurad, nədir məlal, təşvişin? 
Çətin dönə gethagedin, gərdişin,  
Aslanlar qəfəsdə tökməsə dişin,  
Ceyranlar tülkünün şikarı olmaz. 
 
 
 128
Deyişmə 
 
 
Aşıq Xanış: 
Ayrı düşdüm neçə vaxtdır sizlərdən, 
Nanəli, nərgizli yerlər necoldu? 
Xeyli vaxtdır fürsət yoxdur görməyə, 
Göy çəmənlər, qönçə güllər necoldu? 
 
Aşıq Ağamurad: 
Xəyal səni çox çəkməsin xəlvətə, 
Gördüyündən yüz qat ellər gözəldi. 
Pirquluya çıxsan bihuş olarsan, 
Abu-hava, şəfa yerlər gözəldi. 
 
Aşıq Xanış: 
Haxdan gözəllikdir bizə pay düşən, 
Bu vətənin torpağı mən, daşı mən. 
“Canqu” meşəsində süzüb ötüşən, 
Xoş nəğməli o bülbüllər necoldu? 
 
Aşıq Ağamurad: 
Hər tərəfdə bolluq ətri qoxuyur, 
Hərə sərbəst bar-bərəkət “toxuyur”. 
Bülbül əzəlkindən gözəl oxuyur, 
Çıx zəmiyə, göy sünbüllər gözəldi. 
 
Aşıq Xanış:  
Mən Xanışam, sinəm dolu məhəbbət, 
Qalmışam Alimə, Zabitə həsrət, 
Bir görsəm qəlbimə gələr hərarət,  
O nəğməli, şux könüllər necoldu? 
 
 129
Aşıq Ağamurad: 
Ağamuradı tərpət, gəl bizim yurda, 
“Şikəstə” döşəsin o, xırda-xırda, 
Alimçün yayda çıx sən Çuxuryurda, 
Bülbül kimi ötən dillər gözəldir. 
 
 
 
Aşıq Fərhad 
 
Ustad Aşıq Fərhada 
 
Nə vaxtdı gəlməyir sazının səsi, 
Bir sazı əlinə al Aşıq Fərhad. 
Xatirə içində uyu bir azca, 
Sonra da bir nəğmə çal, Aşıq Fərhad. 
 
Qoy ərşə qalxsın avazın, səsin, 
Çal-oxu Bilal-Şakir şikəstəsin, 
Zilin “Gərayı”dı, “Zarıncı” pəsin, 
Şamili də yada sal, Aşıq Fərhad. 
 
Nə olar qonaq gəl sən bizim elə,  
Qoy nəğmən təzədən düşsün dillərə, 
Aşıq Ağamurada sən bir ərk elə, 
Üç ay yay olanda qal, Aşıq Fərhad. 
 
 130
Seyfəddin Qəniyev  və Eyvaz Eminalıyev. 
“Şirvanlı Aşıq Yanvar” 
Bakı, “Nurlan”, 2004 
 
AŞIQ AĞAMURAD 
 
Aşıq Ağamurad Balamurad oğlu İsrafilov 1964-cü ildə 
Şamaxı rayonunun Mərzəndiyə kəndində anadan olub. Ulu aşıq 
sənətinin ilk sirlərini görkəmli el şairi Nadir Mərzəngəlidən öy-
rənmişdir. Aşıq sənətinin təbliğatçısı olan el şairi Nadir, bacısı 
oğlunun bu sənəti öyrənməsi üçün əlindən gələni əsirgəmir. 
Ağamurad dayısının məsləhəti ilə ustad sənətkar Aşıq Rzanın 
yanında dörd il şəyirdlik edir.  
Əvəzsiz səsi olan Ağamurad Şirvanın ulu sənətkarları Aşıq 
Barat, Aşıq Şərbət, Aşıq Xanmusa, Aşıq Xanışdan da müqəd-
dəs sənətə aid çox mətləbləri əxz edir. Ustad balabançı Rasim 
Ələsgərovla el məclislərinə getməsi onu daha da püxtələşdirir. 
Aşıq Ağamuradın kamil sənətkar kimi yetişməsində Aşıq Yan-
varın məsləhət və tövsiyələrinin xüsusi rolu olmuşdur. Aşıq 
Ağamurad müstəqil aşıq kimi 1989-cu ildən el məclislərinə 
ayaq açır. Artıq neçə ildir ki, el məclislərinin bəzəyi olan aşıq, 
yüzlərlə pərəstişkarlar qazanmışdır. Onun səsi artıq radio dal-
ğalarından, televiziyadan gəlir. Şeirləri müxtəlif toplu və mət-
buat orqanlarında vaxtaşırı dərc olunur. 
 
(Bu yazıda Ağamuradın  
bir neçə şeiri dərc olunub) 
 
 
 
 
 
 131
Qalib Sayilov. “XX əsr Şirvan aşıqları”. 
Bakı, “Araz” nəşriyyatı 2007. 
 
 
 
AŞIQ AĞAMURAD 
 
Son dövr Şirvan aşıq məktəbinin ən layiqli davamçıların-
dan sayılan, məlahətli səsi kövrək avazı ilə ürəkləri riqqətə gə-
tirən havasında, havacatında Şakiri, Məmmədağanı xatırladan 
Ağamurad Balamurad oğlu İsrafilov 1964-cü ildə Şamaxı rayo-
nunun Mərzəndiyə kəndində anadan olmuşdur. Dövrünün ta-
nınmış ziyalısı, şair Nadir Mərzəngəlinin bacısı oğlu Ağamurad 
meylini və mehrini saza-sözə salır. Elə bu sənətin ilk sirlərini 
də dayısı Nadirdən öyrənir. Nadir istedadlı şair idi. Ağamu-
radın aşıqlığa olan həvəsi onu yaxşı mənada rahat buraxmırdı. 
Beləliklə, Ağamurad Şirvan Aşıq məktəbinin ustad simala-
rından olan aşıq Rza Məmmədovun yanında dörd il şəyird 
dayanır. Aşıq Rzadan sənətin sirlərini öyrənir, daha sonra Şa-
maxıda tanınmış aşıqlar ustadlar ustadı Şərbət Fətiyevdən, aşıq 
Barat, Xanmusa, Xanış kimi şöhrətli aşıqlardan bəhrələnir. Ar-
tıq iyirmi ildir ki, Aşıq Ağamurad sərbəst məclislər yola verir, 
özü ustadlıq səviyyəsinə yetişməkdədir. Onun səsi radionun 
qızıl fonduna daxil edilmişdir.  
Hal-hazırda Şirvan aşıq sənətini yaşadan, uluların, dədə-
lərin ruhunu sazdan qərib düşməyə qoymayan istedadlı Aşıq 
Ağamurad şəyirdləri Amil Çingizoğlu və Tural İsrafilovun aşıq 
kimi yetişməsində səylərini əsirgəmir. Ağamurad ifaçı aşıq 
olmaqla yanaşı, zəngin yaradıcılıq irsinə də malikdir. Bir-birin-
dən oxunaqlı gəraylıları, qoşmaları, təcnisləri və ustadnamələri 
vardır. 
 
 
 
 132
ÜSTÜNÜ VURMA 
 
(ustadnamə) 
 
Sevib-seviləndə iki sevgili, 
Kənar söz uydurub, üstünü vurma. 
Xoş məram üstündə görəndə eli, 
Kənar söz uydurub, üstünü vurma. 
 
Həmişə, hər yerdə arvad ilə ər 
Xısınca dalaşar, xısınca küsər. 
Ailə işidir, ötüşüb keçər,  
Kənar söz uydurub, üstünü vurma. 
 
Səni Ağamurad eyləyir agah,  
Həyatın tənəzzül keçirsə hərgah,  
Köməklik diləyib, deyərsən, - Allah! 
Kənar söz uydurub, üstünü vurma! 
 
 
 
 133
 
AŞIQ AĞAMURADA 
HƏSR OLUNAN ŞEİRLƏR 
 134
SƏNSƏN 
 
Dostum, qardaşım  
Ağamurad Mərzəngəliyə  
 
Aşıq Ağamurad! Dostum, qardaşım,  
Dilimin birinci kəlməsi, sənsən. 
Elə hörmət qazanmısan Şirvanda, 
Bilalın, Şakirin əvəzi sənsən. 
 
Şair nənən Püstə Şikar qızıdır, 
Nadir dayın, parlaq dan ulduzudur, 
Ağamurad o “bulağın” gözüdür, 
Müqəddəs ocağın bəhrəsi sənsən. 
 
Ustadnamə kimi de bu sözləri, 
Görünsün Abbasın, Baratın yeri, 
Yad et ustadları, qalmasın biri, 
Bu gün bu sənətin yiyəsi sənsən. 
 
Məmmədağa, Şərbət yaranır tək-tək, 
Ustadın Rzanı, hərdən nəzmə çək, 
Bir gün sənə “var ol!” deyər gələcək,  
Ulu Dədə Qorqud nəvəsi sənsən. 
 
Çox yaxşı sorağın gəlir ellərdən, 
Məclislərin heç düşməyib dillərdən. 
Sevincimə səda gəlir “göylərdən”, 
Bu sənətin cavan dədəsi sənsən. 
 
Aşıq Xanış dua edir səmimi, 
Heç kökdən düşməsin sazının simi. 
Yaşat “Diləfruzu”, dirilt Mənsimi, 
Nakam aşıqların varisi sənsən. 
 
Aşıq Xanış Pirbəxtikəm 
 
2006-cı il. Nabur kəndi 
 135
Aşıq Xanmusa “Gözəlləmə”. 
(Bakı. “Şirvannəşr” 2000) 
 
 
Yayılsın 
 
Aşıq  Ağamurada  
 
Ağamurad, oxuduqca qoy səsin 
Bu ellərdən o ellərə yayılsın. 
Nəğmələrin şirin-şirin dil açsın,  
Ürəklərdən ürəklərə yayılsın! 
 
Yaşamağa, yaratmağa tələsin, 
Gündən-günə artsın eşqin, həvəsin,  
Müxalifdə tükənməsin nəfəsin,  
Süsənlərə, sünbüllərə yayılsın! 
 
Başa çatsın xoş arzun, xoş niyyətin, 
Gündən-günə qoy var olsun hörmətin,  
Arzum budur, görüm şanın-şöhrətin 
Gəzib dildən qoy dillərə yayılsın! 
 
Düşün elmi, düşün eşqi, həyatı,  
Yaxşı dolan bu elləri, elatı,  
Söylədiyim şeir, dastan, bayatı 
Nəsillərdən nəsillərə yayılsın! 
 
Xanmusayam, şeir, sənət, yazının, 
Vurğunuyam gözəllərin nazının,  
Elə çal ki, səs-sədası sazının 
Bu ellərdən o ellərə yayılsın. 
 
Aşıq Xanmusa 
 
 
 
 136
 Bəydadaş Cəfərli.  
“Dürr Dəhnəsi” kitabından 
 
 
 
SAZLA KÖNÜL ALAN  
AŞIQ 
 
Tanınmış el sənətkarı 
Aşıq Ağamurada 
 
Ellər çəkir həsrətini 
Gir meydana, dolan, aşıq. 
Yaddaşlarda yaşayacaq, 
Yaxşı sözdür qalan, aşıq. 
 
Ustad bilir, tayım-tuşum, 
Sözə qonub könül quşum. 
Havacatla gedir huşum, 
Ağlım olur talan aşıq. 
 
Kim sözündə düz ilqardı,  
Tanrı ona havadardı. 
El-obaya bayraqdardı,  
Danışmasın yalan, aşıq. 
 
Sənətinə bərk bağlısan,  
Saz eşqiylə bərk dağlısan.  
Ağamurad, el oğlusan, 
Saz da doğma balan, aşıq. 
 
 
 137
Aşıq Ağamurad 
 
Ustad məclisində, arif yanında 
İz yeri var aşıq Ağamuradın. 
Musiqi, şeiriyyət axır qanında 
Düz yeri var aşıq Ağamuradın. 
 
Dürlü-dürlü ustadlardan dərs alıb, 
Nəğmə bəstələyir, gözəl saz çalır,  
Şikəstəsi ürəklərə od salır, 
Köz yeri var aşıq Ağamuradın. 
 
Gəraylısı, müxəmməsi, təcnisi, 
Gözəl səsi məst eləyir məclisi. 
Ulu aşıqların ustad nəvəsi, 
Söz yeri var aşıq Ağamuradın. 
 
Umud, səfası var, qarlı qışın da. 
Xınalı əllərin, naz baxışın da. 
Mən bilirəm ürəyinin başında 
Öz yeri var aşıq Ağamuradın. 
 
Əliyev Umud Mehdi oğlu, 
xanəndə  
 
23. XI. 2003 
 
 138
Şirvanlı Aşıq Ağamurada  
 
Saz sənə qismətdir, qələmsə mənə, 
Sən aşıqsan, mənsə şeir yazıram. 
Aşıqlıq butadır tanrıdan sənə 
Ağamurad, sənətinə vurğunam. 
 
Sənin avazını dinlədikcə mən, 
Aşıq sənətindən ilham alıram. 
Sazın simlərindən qopan nalədən 
Həsrətli bülbültək alovlanıram. 
 
Gah dağda toydasan, gah da aranda, 
Sazınla, sözünlə məclis qurursan. 
Kaş səni dinləyəm “Qoşabulaq”da 
“Qoşabulaq” şerimi sən oxuyasan. 
 
Səsin qarışaydı bulaq səsinə, 
Səsinə səs versin axan bulaqlar 
Aşıq, Miri düşüb sazın sehrinə 
Odlanan qəlbinə axsın saf sular. 
 
Miri Gürcüvan 
 
15 iyul 2002-ci il. 
Miri Gürcüvan. “Qəlbimin səsi” kitabı. 
  Bakı, “Səda” nəşriyyatı, 2003 
 
 139
Rəşid Fərəcov. “Kürdəmir salnaməsi”. 
II cild. Bakı, “Yazıçı” nəşriyyatı-2004 
 
 
TAY SƏNƏ 
 
El sənətkarı  
Aşıq Ağamurada ithaf edirəm 
 
Şairlər vətəni Şirvan elində,  
Gəzir Ağamurad sazı əlində, 
Doğma ocağında, doğma elində, 
Qismət olsun ilahidən toy sənə. 
 
Gəzər el-obasın sinəsi sazlı, 
Üzər göllərində sonası nazlı, 
Bilal, Məmmədağa, Şakir avazlı, 
Varmı görən, şənliklərdə tay sənə. 
 
Qartal vüqarlısan, dağ əzəmətli, 
Abırlı, həyalı, arlı, ismətli, 
Şirin avazlısan, sözlü söhbətli,  
Tanrı verib bu sənəti pay sənə. 
 
Heybət diləyini diləyər haqdan, 
Sənə kömək olsun Qadiri-Sübhan, 
Sənət aləmində elə gəz, dolan, 
Deməsinlər el içində zay sənə. 
 
Heybət Təkləli 
 140
Ay aşıq  
 
Aşıq Ağamurad Şirvanlıya 
 
Sinəndə sızlayan telli sazının, 
Pərdəsinə qurban olum, ay aşıq. 
İnsana ruh verən səsin, avazın 
Naləsinə qurban olum, ay aşıq. 
 
Məftun oldum sözlərində mənaya,  
Sən oxudun düşdüm başqa dünyaya, 
Yaraşıqsan elimizdə hər toya, 
Nəfəsinə qurban olum, ay aşıq. 
 
Qiymətin verirsən əyrinin, düzün, 
Dost tanış yanında gülərdi üzün, 
Dediyin kəlmənin, kəsdiyin sözün, 
Bölgüsünə qurban olum, ay aşıq. 
 
Sən dostusan ağlamayıb gülənin, 
Sirdaşısan dərdin sənlə bölənin, 
İlkin deyir, aşıq qədri bilənin 
Sevgisinə qurban olum, ay aşıq. 
 
İlkin Nəbiyev 
 
3 noyabr 2004 
Şamaxı. Mərzəngəli kəndi. 
 
 
 141
Şair Nadir Mərzəngəlinin  
“Mərzəngəli Mərzəngəliyəm” kitabında  
dərc olunub 
 
Gəlməyir bizə 
 
Ağamurada 
 
Olar iyirmi gün, olar otuz gün,  
Küsüb bacım oğlu gəlməyir bizə. 
Dayısı xətrinə dəydiyi üçün,  
Küsüb bacım oğlu, gəlməyir bizə. 
 
Həddini aşırsa dayının sözü, 
Vurub kəlləsinə çıxarsa gözü, 
Ağlı başındalar düşünsün özü... 
Küsüb bacım oğlu, gəlməyir bizə. 
 
Atası arabir baş çəkir, dəyir, 
Anası qarşımda qəddini əyir, 
Özü gəlib-getmir, heç gülümsəyir, 
Küsüb bacımoğlu, gəlməyir bizə. 
 
Dayını dərd adlı bir ilan çalıb, 
Günəşi solubdur, kölgəsi qalıb, 
Bu halda ortaya küsünü salıb, 
Küsüb bacımoğlu, gəlməyir bizə. 
 
Nadir belə haldan çox xiffət eylər, 
Səhfi üzürsüzsə son qələt eylər, 
Boğar öz hirsini, dəyanət eylər. 
Küsüb bacımoğlu gəlməyir bizə. 
 142
Bu şeir şair Nadir Mərzəngəlinin “Bütöv Azərbayca-
nam – Şirvanam, Şamaxıyam” kitabında dərc olunub. 
 
Al xeyir-duamı 
 
Aşıq Ağamurada 
 
Al xeyir-duamı, bacım balası, 
Qarşında sənətin sirli qalası, 
Olasan gedişdə zəfər çalası, 
Allah işlərini avanda varsın, 
Yolunu uğurlu səmtə aparsın! 
 
Yaşat Qurbanini, Dostunu, yaşat, 
Yaşat bugünlüklü dostunu yaşat, 
Müqəddəs peşənin postunu yaşat,  
Allah işlərini avanda varsın, 
Yolunu uğurlu səmtə aparsın! 
 
Aşıqlar tacıdır Ələsgər baban,  
Dərsini alıbdır aşıq Alıdan, 
Sənə də dərs verib Rza-Qobustan, 
Allah işlərini avanda varsın, 
Yolunu uğurlu səmtə aparsın! 
 
Xatırla Abbası, Soltanmuradı, 
Yada sal, dostumuz aşıq Baratı, 
İnsani nümunəydi eşqi, həyatı, 
Allah işlərini avanda varsın, 
Yolunu uğurlu səmtə aparsın! 
 
Şanlı ustadların davamçısıtək,  
Dövranı mərdanə keçəsən gərək. 
Qoşul bu karvana, ağır yükü çək,  
Allah işlərini avanda varsın,  
Yolunu uğurlu səmtə aparsın!  
 
21.01.2005 
 143
Nadir Mərzəngəli. 
Bütöv Azərbaycanam –  
“Şirvanam, Şamaxıyam” kitabından 
 
 
 
QADAN ALIM 
 
Ağamurada 
 
Ağa, utanma sən, bizə gəl, bizə, 
Dayını yadına sal, qadan alım! 
Gələndə elə gəl, arxayın otur,  
Bir az da yanımda qal, qadan alım! 
 
İnadkar olmayıb tərsliyi boşla, 
Dolmasın dayının gözləri yaşla. 
Gəl, oyna – gül yenə, şıltağa başla, 
Lap istər nağara çal, qadan alım! 
 
Dayısı hər kəsə şirindir, Ağa, 
Nadir də vahidin biridir, Ağa, 
O, sənin qocandır, pirindir, Ağa,  
Minnəti nəzərə al, qadan alım! 
 
30.12.76 
 
 144
İsgəndər Etibar. 
“Tək səbir” qəzeti, 18 noyabr 2010 
 
Aşıq Ağamurad 
 
Elə ki, köksünə alır sazını, 
Çəkir fikirlərin, sözün nazını, 
Yayır hər tərəfə xoş avazını, 
Bu sözdə, kamalda Ağamuraddı 
Aşıq sənətində kamil ustaddı. 
 
Səsi zilə çəksə göylər sökülər, 
Ulduzlar diksinib yerə tökülər. 
Ürək büllur kimi səsə çəkilər, 
Bu səsdə, ünvanda Ağamuraddı 
Sevən könüllərə ağa, muraddı. 
 
Çağlayır məclisdə şəlalə kimi, 
Yuyur ürəklərdən kədəri, kini, 
Paylayır ellərə söz sini-sini, 
Soruşsan: - o kimdir, de, nədir adı! 
Deyərəm: o kamil Ağamuraddı! 
 
Məhəbbətdi, dərdi çəkir canımdan, 
Şəlalətək sevgi axar qanımdan. 
Həyat çağlar hər günümdən, ayımdan, 
Çağırın məclisə belə ustadı, 
Oxusun, şad etsin qohumu yadı. 
 
Dili daraqlayır sazda qoşmanı, 
Səsləyir meydana sözlə coşanı, 
El seçib, tanıyıb bu söz qoşanı, 
Meydana qoymadı sənətə yadı, 
Sevdi İsgəndər də Ağamuradı, 
Yaşadı şerində şöhrəti, adı. 
 
                               19.09.10 
 145
Sazla könül alan aşıq 
 
Tanınmış el sənətkarı aşıq 
Ağamurad Şirvanlıya 
 
Ellər çəkir həsrətini, 
Gir meydana dolan aşıq. 
Yaddaşlarda yaşayacaq, 
Yaxşı sözdür qalan, aşıq. 
  
Ustad bilir, tayım-tuşum, 
Sözə qonub könül quşum. 
Havacatla gedir huşum, 
Ağlım olur talan, aşıq. 
 
Kim sözündə düz ilqardı,  
Tanrı ona havadardı,  
El-obaya bayraqdardı, 
Danışmasın yalan aşıq. 
 
Sənətinə bərk bağlısan, 
Saz eşqiylə bərk dağlısan. 
Ağamurad, el oğlusan, 
Saz da doğma balan, aşıq. 
 
Söz de əlvan çiçəklərə, 
Saf arzuyla diləklərə. 
Ürəklərdən ürəklərə. 
Sazla körpü salan aşıq. 
 
Döyüş çağı saz da silah,  
Dayan daim haqqa pənah. 
Ustalığın olub agah 
Öz kökünə qalan aşiq. 
 146
 
Bəydadaşam, vurğun sözə, 
Meylin salıb doğru, düzə. 
Gəlməyəsən görüm gözə, 
Haqdan ilham alan aşıq. 
 
Bəydadaş Cəfərli 
___________ 
 
Bəydadaş Cəfərlinin “Dürr dəhnəsi” kitabı.  
(Azərbaycan kitabxanası) “Adiloğlu”, 2011.  
 
 
 
Ay Ağamurad 
 
Şirvan torpağının güllü  bağında, 
Ətirli çiçəksən, ay Ağamurad. 
Vətən bayrağının qürur çağında, 
Min arzu, diləksən, ay Ağamurad. 
 
Sinəndə sədəfli saz, əldə mizrab, 
Dəyəndə tellərə yox olar əzab,  
Sevincdən gözlərin axıdar gülab, 
Ruzi, bərəkətsən, ay Ağamurad. 
 
Zirvədən boylanır dağların qarı, 
Utanar qız-gəlin gizlədər yarı, 
Qədim Şamaxının ölməz Vüqarı, 
Sağlam bir ürəksən, ay Ağamurad. 
 
Ustad babam Sabir yumor banisi, 
Nakam köçdü cavan oğlu – Hadisi, 
Şəhriyarın xaqan oldu vadisi, 
Sən bizə gərəksən, ay Ağamurad. 
 
 147
Yolun yol alıb, keçər biyardan, 
Dostlara qonaqsan qədim diyardan. 
Qəlbin doymaz dostdan, nə də ki, yardan, 
İlahi mələksən, ay Ağamurad. 
 
Cuşa gətirərsən baharı, yazı,  
Payızın qışında oğlanı qızı, 
Səsin cəhcəhində bülbül avazı. 
Təzə, tər çiçəksən, Ay Ağamurad. 
 
Əli Vahid Çaylı. 
Şair-publisist,  “Qızıl qələm”  
media mükafatı laureatı 
 
“Ulu məkan” qəzeti. 
12.06.2011 
 
 
De gəlsin 
 
Xalqımızın sənətkar oğlu aşıq 
Ağamurad Şirvanlıya ithaf edirəm 
 
Al sinənə telli sazı, qardaşım,  
Koroğludan, Cavanşirdən de, gəlsin. 
Məğrur Babəkimdən, Qaçaq Nəbidən, 
Şir balası, igid şirdən de, gəlsin. 
 
Sən aşıq oğlusan Azərbaycanın,  
Fəxrisən, qardaşım, ulu Şirvanın. 
Bir “cəngi” çal, bağrı yansın düşmanın, 
Ordumuzun şöhrətindən de, gəlsin. 
 
İgid salatından, cəsur Çingizdən, 
Qəhrəman yetirən vətənimizdən 
 148
Neçə-neçə candan keçənimizdən, 
İgid oğlu Mübarizdən de, gəlsin. 
 
Var olsun əllərin, var olsun sazın, 
Sən xoş müjdəsisən baharın, yazın. 
Qoy gəlsin hər yerdən səsin, avazın, 
Elimizin qüdrətindən de, gəlsin. 
  
Xəzərlə qol-boyun olan Bakımdan,  
Sinəsi fərəhlə dolan Bakımdan, 
Muğamatlı, tar-kamanlı Bakımdan 
Sənətkarlar məskənindən de, gəlsin. 
  
Deyirəm hər zaman səsinə qüvvət, 
Qoy olsun köməyin Məhəmməd həzrət. 
İlhamla söyləyər Vaqif də, əlbət,  
Şirin-şirin sözlərindən de, gəlsin. 
 
Vaqif Səda Hüseynoğlu 
 
27.07.2011. 
Şamaxı şəhəri. 
 
 
___________ 
 
Bu şeir 4 noyabr 2011-ci ildə “Azad təfəkkür” 
qəzetində dərc olunmuşdur. 
 149
Aşıq Ağamurada 
 
Qoyma sazı yerə, düşməsin əldən, 
Dürr axsın ağızdan, dodaqdan, dildən, 
Səsin gəlsin hər obadan, hər eldən, 
Aşıq Ağamurad bir dövran eylə 
Al sazı sinənə, bir dastan söylə. 
 
Birgə nəzər salaq ötən illərə,  
Ötür nəğmələri əsən yellərə,  
Gətirsin müjdəsin bizim ellərə, 
Aşıq Ağamurad, bir dövran eylə 
Al sazı sinənə, bir dastan söylə. 
 
Baxır gözlərimə gözlərin küskün, 
Tərk etsin elləri, tərk etsin pis gün. 
Çəkilsin hər yandan duman, çən, çiskin 
Aşıq Ağamurad, bir dövran eylə. 
Al sazı sinənə, bir dastan söylə. 
  
Davud deyir Qarabağda qan-qana, 
Düşmənin leşini düzək yan-yana,  
Koroğlutək sən də girib meydana, 
Aşıq Ağamurad bir dövran eylə, 
Al sazı sinənə, bir dastan söylə! 
 
 Davud Şıxzərli  
 
19.X.2011. 
 
 
 150
 
 
Qalıb 
 
Dostum Aşıq Ağamurada 
 
Hikmət ağıldadı, Qorqud nəvəsi, 
Ağılın hikməti qopuzdan qalıb. 
Ərşə bülənd olub səsi, naləsi 
Aqilin hikməti qopuzdan qalıb. 
 
Dünya yaranandan saz da, söz də var 
Saza da, sözə də qiymət bizdə var. 
Yaxşı da, yaman da, düz də sözdə var, 
Aşığın söhbəti qopuzdan qalıb. 
 
Zaman keçir, hamarlanır yol, iriz 
Yaradırıq, tükənməzdi qüvvəmiz. 
Nağılımız, dastanımız, cəngimiz, 
Aşıqlıq sənəti qopuzdan qalıb. 
 
Dedi dastan Şakir, Barat Şirvanlı 
Şərbət, Məmmədağa, Bəylər Səlyanlı 
Aşıq Ağamurad Rza misallı 
Şəkəri, şərbəti qopuzdan qalıb. 
 
Əhməd Ağa 
 
05 fevral 2005 
 
 151
Ağamurad 
 
Aşıq Ağamurad Şirvanlıya 
 
Gör necə sevirmiş bu ellər səni, 
Ucaltdın Şirvanı, ana vətəni. 
Sevdin balan kimi öz sənətini 
Al telli sazını, çal, Ağamurad! 
 
Səninlə çox məclislərdə olmuşuq, 
Ustadlı, ustadsız oxu, çal, aşıq. 
 Məclislərə yaraşıqsan, yaraşıq, 
İlhamı yurdundan al, Ağamurad! 
 
Nə qədər ki, gəncsən oxu, həm öyrən, 
Meydanda nər olmaz, hər özün öyən. 
Səni əzizləyir bu ana vətən, 
Qoy olsun sözlərin bal, Ağamurad. 
 
Niyazi Kəskindən sənə uğurlar, 
Sənət məhəbbətdən bişər, yoğrular, 
İndi oğul “yalan” olub doğrular, 
Lap olasan Rüstəm zal, Ağamurad. 
 
Aşıq Niyazi Kəskin 
 
Mart, 2008 
 152
Dostum Aşıq Ağamurada 
 
Ağamurad, əl toxundur simlərə, 
Telli saztək həmdəmimiz var bizim. 
Gah ağladır, gah güldürür nədəndir? 
Həm qəmimiz, həm dəmimiz var bizim. 
 
Qoy “Sarıtel” tel-tel olsun, tellənsin, 
“Göyçəgülü” çiçək açsın, güllənsin. 
“Cəngi”, “Misri” şahə qalxsın, zillənsin. 
Möcüzəli aləmimiz var bizim. 
 
Aşiq yansın nazlı yarın eşqinə, 
Gül açarmı qönçə, xarın eşqinə? 
Sədaqətin, etibarın eşqinə,  
Nəğmə qoşan qələmimiz var bizim. 
 
O, zavallı Əbülfətdir ağlayan, 
Dərd-vərəmdir ürəyini dağlayan, 
Sinəsində el hikməti çağlayan 
Kürqıraqlı Kərəmimiz var bizim. 
 
Əbülfət Sarıoğlu 
 
İyul. 1995. Samaxı. 
Kəlbəcər. 
 
 
 
__________ 
 
Bu şeir şair Əbülfət Sarıoğlunun “Üzü dağlara sarı”  
kitabının 18-19-cu səhifəsində dərc olunmuşdur. 
 
 153
Aşıq Ağamurada 
 
Yurdumun, yuvamın ustad balası, 
Sönməsin evindən çırağın, aşıq! 
Ürəyi dolusan dəryalar qədər, 
Sinəndə gizlənib varağın, aşıq. 
 
İlham al, dan yeri sökən səhərdən, 
Bağ vaxtı yetişən bardan, bəhərdən,  
Səsini eşitdim kənddən, şəhərdən 
Yayılıb hər yerə sorağın, aşıq. 
 
Var olsun həmişə eşqin, həvəsin, 
Hər toyda, mağarda ucalsın səsin 
Çalmağa ürəkdən “baş müxəmməsin”, 
Sinəndən düşməsin yarağın aşıq. 
 
Deyirəm həyatda yüz yaşa ki, yüz,  
Tamerlan qəlbində qalmasın bir iz.  
Əyləşib səninlə mən də üzbəüz, 
Olaram evində qonağın aşıq. 
 
Yaxından tanış olmasam da, qəlbən hörmətim olan ustad 
aşığı salamlayıram. Xüsusən Şirvan aşığı kimi, bu cavan, qəl-
bimdə xüsusi yeri olan ustadla həmişə fəxr etmişəm. Bu kiçik 
şeirimi sizə xitab olaraq yazmışam. İnşaallah qismət olarsa gö-
rüşərik də, tanış olarıq da. 
 
Hörmətlə:  Tamerlan Mirzəliyev, 
Qobustan rayonu Cəmcəmli kəndi 
 154
Saza-sözə yar aşıq 
 
Sənətkarlar yurdu Şirvan elində 
Göz açdın dünyaya Mərzəngəlidə 
Sinəndə telli saz, nəğmə dilində, 
Sazlı-sözlü məclislərə yaraşıq,  
Saza, sözə, sən avaza yar, aşıq. 
 
Var ol, yaşadırsan aşıq sənətin 
Varındır bu yolda, öz dəsti-xəttin, 
Həmişə, hər yerdə çox təbliğ etdin, 
Sazlı sözlü məclislərə yaraşıq, 
Qadir Allah olsun sizə yar, aşıq.  
 
Sağ ol! İftixarla çəkirsən adın 
Nizam Muğanlının, aşıq Baratın 
Böyük sənətkarlar olub ustadın 
Bilalın, Şakirin, Məmmədağanın 
Xiffətin qəlbindən çıxar, yar, aşıq! 
 
Öz yerin, öz sözün var vətənində 
Çoxdur xidmətlərin xalqın önündə 
Ali tədbirlərdə, toyda düyündə 
Səsinin sehrinə yaman dalmışıq 
Sazlı sözlü məclislərə yar-aşıq. 
 
Ağamurad, paysan Allahdan bizə 
Sazın sözün həvəskarı Əzizə. 
Gözəl sənətinə heyran qalmışıq 
Qadir Allah olsun sizə yar, aşıq 
Saza, sözə, sən avaza yar aşıq. 
 
Abduləliyev Əzizağa Zadə oğlu. 
Şamaxı. Şirvan kəndi. 10.X.2010 
 155
 
 
TANINMIŞLAR HAQQINDA 
ÜRƏK SÖZLƏRİ... 
 156
Seyfəddin Qəniyev. 
“Adım Aşıq Şakir – mahalım Şirvan”. 
Bakı, 2001.  “Nurlan”. 
 
 
 
AŞIQ ŞAKİR  
SƏNƏTİNDƏN ÇOX ÖYRƏNMƏLİYIK 
 
 
 
Atam aşıq sənətinə vurğun bir insan olmuşdur. O, bir çox 
aşıqlar, eləcə də Aşıq Şakirlə yaxın dost idi. Kəndimizə, bəzi 
qonşu kəndlərə Şakirin toya dəvət olunmasında atamın əməyi 
çox olmuşdur. Mənim bu sənətə gəlişimdə atamdan çox, dayı-
mın böyük zəhməti olmuşdur. Dayım şair – Nadir Mərzəngəli 
məni rəhmətlik Aşıq Rzanın yanına aparmışdı. Səsimi bəyənən 
aşıq məni şagirdliyə götürdü... 
Aşıq Şakir bizim kəndimizdə çox toylar etmişdi. Kəndi-
mizdə aşığın 1964-cü ildən 1975-ci ilə kimi keçirdiyi toyların 
 157
dəqiq siyahısını da bilmirəm. Bu illər ərzində o, yeddi nəfərin 
toyunu etmişdir. Aşıq Şakirin 1977-ci ildə keçirdiyi məclis isə 
yaxşı yadımdadır. Mən həmin toyda (yaşım kiçik olsa da) dayı-
mın yanında, özü də yuxarı başda əyləşmişdim. O da yadım-
dadır ki, Şakir dayımı tanıdığı üçün toyxanada dövrə vurub 
oxuyarkən onun qarşısında çox dayanardı. Aşıq Şakirin oxuma-
ları zamanı deyilən sağollar, “ömrün uzun olsun” nidaları və 
alqışlar toyxananı başına götürürdü. Sevimli müəllimim, aşıq 
sənətinin vurğunu İslamov Ərəstun isə maqnitofon vasitəsilə 
Şakirin oxumalarını lentə alırdı...  
Dörd il Aşıq Rzaya şəyird durduqdan sonra, aşıq Şərbət, 
Aşıq Baratdan da aşıq sənətinə aid çox şeylər öyrəndim. Bu ulu 
sənətə kamil yiyələnməkdən ötrü Şirvanın ustad sənətkarları – 
Aşıq bəylər, Aşıq Məmmədağa Aşıq Şakirin vallarını, lent 
yazılarını əldə etməyə başladım. Ona görə ki, dünyalarını də-
yişmiş bu insanlar böyük məktəb olmuşlar. Onların yaratdığı o 
məktəbə yiyələnmək o qədər də asan deyil. İllərlə həmin lent 
yazılarına qulaq asdım. Evdə məşq etdim. Yəqin etdim ki, öz 
səsi, avazı ilə bir çox Şirvan aşıq havalarına möhür vuran o 
dədələrin repertuarını ifa etmək nə qədər şərəflidirsə, ondan 
yüz qat da çətindir. Bir də yəqin etdim ki, xüsusilə Aşıq Şakir 
sənəti əlçatmaz bir zirvədir. Cavan olsam da, etiraf etməliyəm 
ki, Dədə Şakir sənətinin zirvəsinə yetə bilən sənətkar yoxdur. 
Bundan sonrasını Allah bilər. Mənim kimi gənc aşıqlar isə 
Aşıq Şakir yaradıcılığından hələ çox öyrənməliyik. Lap çox... 
 
Aşıq Ağamurad  
Mərzəngəli 
 
 158
Yaqut Bahadırqızı.  
“Qoca Şirvanın balasıyam mən”. 
Bakı, “Nurlan” nəş., 2005 
 
 
SƏMİMİ İNSAN 
 
Aşıq Əhliman Şirvan aşıq mühitinin adət-ənənələrini, ulu 
aşıq mühitinin bütün havacatlarını sistemli şəkildə təbliğ edən, 
yaşadan bir sənətkardır. 
O, iti hafizəsi, rəvan, səmimi danışığı, istiqanlı davranışı, 
hər məqamda bədahətən söz demək bacarığı ilə aşıq sənətinin 
müqəddəsliyinə, aliliyinə həmişə çalışan, can atan mənalı sənət 
ömrü yaşayan bir el aşığıdır.  
Aşıq Əhliman həm də yaradıcı sənətkardır. 2004-cü ildə 
“Araz” nəşriyyatında nəşr olunan “Könlümlə danış, sazım!” 
kitabını oxuyarkən əmin oldum ki, o, aşıq şeirinin əksər üslub-
larında qələmini sınağa çəkən qüdrətli qələm sahibidir. 
Aşıq Əhliman haqqında çoxlu-çoxlu xatirələrim, dürlü-
dürlü söhbətlərim, şirin-məzəli lətifələrim, yaxşı-yaxşı təəssü-
ratlarım, tükənməz arzularım var. 
Arzum budur ki, Allahın nəzəri, Peyğəmbərin nüfuzu, Cəb-
rayılın qanadı, ağsaqqalların xeyir-duası, ağbirçəklərin öyüdü 
belə istedadlı sənətkarlarımıza yardımçı olsun. 
Əhlimanla ilk görüşümüz haqda bir xatirə söyləyəcəyəm. 
Saz-söz sənətinin qartalı, təşnəsi olan Kürdəmir rayonunda 
Aşıq Əhməd Rüstəmovun yaradıcılıq gecəsi keçirilirdi. O 
vaxtlar artıq Aşıq Əhliman da püxtələr sırasında idi. Mənim isə 
sənətimin ilk sınaq vaxtları idi. 24-25 yaşında utancaq bir oğlan 
idim. Şirvan şikəstəsini ifa elədim. Zal məni gurultulu alqış-
larla alqışladı. Çox sənətkarlar var idi orada. Allah dünyasını 
dəyişənlərə qəni-qəni rəhmət eyləsin. Qalanlara isə can sağlığı 
arzulayıram. Amma aşıq Əhliman ani olaraq məni bağrına 
basdı və üzünü zal tərəfə tutub, mənə geniş təqdimat verdi: 
 159
“Ağamurad bu gündən hamımızın sevimlisinə çevrildi. Amma 
Aşıq Əhlimanın ürəyinin parası, dərdinin çarası, gözünün qara-
sı oldu. Sənə uğurlar arzulayıram, qardaş!”. Bu sözlər, bu isti-
qanlılıq, bu səmimiyyət, ürəkaçıqlığı məni bir könüldən, min 
könülə Aşıq Əhlimana bağladı. 
Çoxlu-çoxlu tədbirlərdə, toylarda, el şənliklərində, görüş-
lərimiz bizim əbədi, ailəvi dostluğumuza gətirib çıxardı. Yur-
dumuzun gözəl oğlu, gözəl insanı, gözəl dostu, gözəl ailə baş-
çısı, gözəl sənətkarı, qardaş qədər xatirini əziz tutduğum  Aşıq 
Əhlimanla həmkarlıq, dostluq etməyimlə fəxr edirəm, özümü 
Allahın ən xoşbəxt bəndəsi hesab edirəm. 
Kiçik bir şeirimi, böyük ürək sahibi Aşıq Əhlimana həsr 
edirəm. 
 
 
Aşıq Əhliman 
 
Sənətində gecə-gündüz, 
Sayıqlar Aşıq Əhliman. 
Bədahətən söz deməyə, 
Ayıqdır Aşıq Əhliman. 
 
Avazı gəlir ellərdən, 
Təbi coşur dədələrdən. 
Əyrilərdən, gədələrdən, 
Qaçaqdır aşıq Əhliman. 
 
El üçün o, daim yanır,  
Görən, bilən yaxşı tanır,  
Məni kiçik qardaş sanır,  
Dayaqdır Aşıq Əhliman. 
 
Aşıq Ağamurad  
Mərzəngəli 
 160
Seyfəddin Qəniyev. “Şirvanlı Aşıq Hacalı”. 
Bakı, “Nurlan”, 2006. 
 
 
CÜLYANLILAR ÇOX SEVİR  
AŞIQ HACALINI 
 
Azərbaycanın çox bölgələrində pərəstişkarlarım var. İsma-
yıllıda çox oluram məclislərdə. İlk dəfə Cülyana toya dəvətim 
yaxşı yadımdadır. Onu da bilirdim ki, bu kəndin camaatı aşığı, 
sazı müqəddəs bildikləri kimi, sözü də uca tuturlar. Sən demə, 
rəhmətlik Aşıq Hacalı bu kənddə bir toy mövsümündə onlarla 
məclis keçirərmiş... Elə ki, məclisə daxil oldum, bu ara yaşlı 
bir kişi ayağa qalxıb dedi: 
- Aşıq, bizim məclislərin həmişə yaraşığı Aşıq Hacalı olub, 
çox sevirdik rəhmətliyin məclis aparmasını, oxumalarını. Xahiş 
edirəm, məclisi onun oxuduğu havalarla başla... 
Həmin məclisdə çox oxudum Aşıq Hacalının bəstələrini. 
Məclis qurtarandan sonra bizim üçün ayrılmış otağa yığışdıq. 
Bu ara beş-on nəfər yaşlı kişilər də ora gəldi. Söhbətə başladı-
lar. Aydın oldu ki, Aşıq Hacalı bu kəndin doğması olub. Oxu-
duqları nağıllardan söhbət açdılar. 
Aşıq Abdulla ilə olan dostluqlarından bəhs etdilər. Bir fikir 
isə məni təəccübləndirdi. Dedilər ki, hal-hazırda Aşıq Hacalı-
nın toyunu etdiyi insanların evində onun böyüdülmüş şəkli var. 
Bizim  təəccübümüzü görən kənd sakinləri bizi toy yerinə ya-
xın olan bir neçə evə apardılar... 
Hər evin yuxarı başında divardan ustadın asılmış şəklini 
gördük, hamımız fikrə getdik... 
Mən isə həqiqi sənətkara olan el məhəbbətinin gücünü, is-
təyini bir daha yəqin etdim, canlı şahidi oldum. 
 
 161
Hacalıdan 
 
Hansı evə ayaq basdım, 
Söz açdılar Hacalıdan. 
Mağarda bülbültək coşdum,  
Söz açdılar Hacalıdan. 
 
“Nar çiçəyi”  havalandı 
“Qız qalası” bir dastandı, 
“Şikəstəsi” coşdu, yandı, 
Söz açdılar Hacalıdan. 
 
Ağamuradın ustadı,  
Söz-söhbəti yadigardı,  
El-obada gəzir adı, 
Söz açdılar Hacalıdan. 
 
Aşıq Ağamurad  
Mərzəngəli 
 162
“Kərəm Kürqıraxlı – 60” kitabı. 
Bakı – 2010. 
 
 
 
ONUNLA HƏM DOST, HƏM DƏ QARDAŞAM 
 
Kərəm Kürqıraxlı ulular, alilər, övliyalar, pirlər, şeyxlər, 
seyidlər, ozanlar, dədələr torpağında, Allaha yaxın olan, Pey-
ğəmbər məqamına, mələk mərtəbəsinə qovuşan ucalıqda, qə-
dim Şirvanın, Zərdab rayonunun Otmanoba kəndində dünyaya 
göz açıb. Qadir Allah – yerin-göyün sahibi öz böyüklüyü xati-
rinə Kərəm Kürqıraxlıya sevimli bəndəsi bilib, şairlik bəxş 
edib. Şair Kərəm də Allahın vergisinə sadiq olub. Haqdan gə-
lən sözləri nəzmə çəkib. Rəbbimizin yolunu tutan, şükürlər 
edən, ibadətli bir bəndədir. Şair Kərəmi düz iyirmi ildir tanı-
yıram. Çox sadə, səmimi, kövrək qəlbli, qonaqpərvər, insana 
xas olan bütün ali keyfiyyətləri özündə cəmləşdirən şəxsdir. 
O vaxtdan onu özümə dost seçmişəm. Onun hələ şeirləri 
işıq üzü görməmişdən, dəfələrlə onun ocağına, sənətinin, 
sözünün işığına getmişəm. Sonra da dostluq ailəvi qardaşlığa 
çevrildi. Onun hər gəlişi bizim ailəmizin sevincinə çevrilərdi. 
Kəndimizə səs-sorağı düşərdi. Dayım şair Nadir Mərzəngəli ilə 
şirin söhbətləri olardı. Onunla saysız-hesabsız, sazlı-sözlü 
məclislərimiz olub. Toylarda keçirdiyimiz, ömrümün həyat 
səhifələrinə yazılan mənalı günlərimiz olub. Şəxsi arxivimdə, 
göz bəbəyim kimi qoruduğum şair Kərəmlə bağlı toyda, 
tədbirlərdə, evimizdə, elimizdə keçirdiyimiz günlərin videolent 
yazıları əzizlənməkdədir. 
Şair Kərəm xalqın arasında olmaqla elin-obanın şad gü-
nündə şad, qəmli günündə qəmli olur. O, uşaq kimi çox köv-
rəkdir. Dostluğumuzda bir dəfə xatirinə dəymişəm. Etiraf gözəl 
şeydir. Bağışlamağı da bacarır. 
 163
O vaxtı bizim kəndimizdə məskunlaşan əslən Kəlbəcərli 
olan şair dostum Əbülfət Sarıoğlu haqqında Kərəm müəllimə 
söhbətlər edirdim, şeirlərindən danışırdım. Bir gün şair 
Kərəmlə Şamaxıdan toy məclisindən gəlirdik. Səhər açılmağa 
yaxın idi. Qoymadı məni yatmağa. Dedi, aşıq qardaş , xahiş 
edirəm neçə dəfədir ki, çalışıram, qismət olmur, gəlsənə gedək 
Əbülfəz müəllimlə görüşək. Qəlbi sınıqdır, vətən həsrətlidir, 
isti yurd-yuvasından qaçqın düşüb, həmkarımdır. Həm də sənin 
dostundur, qoy mənim də dostum olsun. Sözün yerə salmadım, 
getdik bizim kəndin məktəbinə. Əbülfət müəllim həmin mək-
təbdə müəllim işləyirdi. Əvvəlcə məktəbin direktoru Ərəstun 
müəllimlə görüşdük. Dedi: - Tələsməyin, əyləşin otağımda, on 
dəqiqəyə zəng vurulacaq. Ərəstun müəllim bütün müəllimləri 
və şagirdləri topladı bir yerə, iki şairin görüşünə. Birinci mən 
Əbülfət müəllimlə görüşdüm. Dedim, sizinlə görüşə bir nəfər 
qonaq gəlib. Kərəm müəllim Əbülfət müəllimə yaxınlaşanda, 
dedi ki, bu gələn Kərəm müəllimdir. Qucaqlaşıb, öpüşüb, şair 
Kərəmin bu gəlişinə bədahətən şeir dedi: 
 
 
Gəlibdir 
 
İllər boyu Kərəm deyib andığım, 
Kürqıraxlı sorağıma gəlibdir. 
İlhamının alovunda yandığım, 
Pərvanə tək çırağıma gəlibdir. 
 
Ovsunlayıb ürəyimi sözüylə, 
Saz havası gətiribdir özüylə, 
Dilə düşmüş bir şeirimin iziylə, 
Açılmamış varağıma gəlibdir. 
 
Danışanda ləl tökülər dilindən,  
Cana gəlib ayrılığın əlindən, 
 164
Baş götürüb Şakir, Əhməd elindən, 
Üz tutuban oylağıma gəlibdir. 
 
Əbülfətəm, həzin əsən meh mənim,  
Gül üstündə sırğalanan şeh mənim, 
Elə bildim Zəlimxanım, Bəhmənim, 
Öləziyən ocağıma gəlibdir. 
 
 Hər ikisi gül-çiçəklə alqışlandı. İndi də hər üçümüz dos-
tuq. Şair Kərəm Kürqıraxlı haqqında çoxlu-çoxlu duzlu, məzəli 
xatirələrim, söhbətlərim var. Mən şair dostuma can sağlığı, ailə 
səadəti, nəvə nəvazişi və yaradıcılığında yeni-yeni uğurlar ar-
zulayıram. 
 
Aşıq Ağamurad  
Mərzəngəli 
  165
ONU  
BELƏ TANIYIRLAR... 
  166
  167
SƏNƏT MƏBƏDİNDƏ  
90 DƏQİQƏ 
 
 
Ağamuradın haqqında ağızdolusu danışdığı, sənətinə şəx-
siyyətinə pərəstiş etdiyi dostlarından olan Alim Qasımovla gö-
rüşmək, azman sənətkarın aşıq dostu haqqında düşüncələrini 
öyrənmək həvəsim gözümdə qalmadı. Bir neçə dəfə məclislər-
də, tədbirlərdə görüşməyimizə, telefonda müsahib olmağımıza 
baxmayaraq, Alim Qasımovla ünsiyyətdə olmaq mənim üçün 
tarixi hadisə idi. Çünki muğamın sehrini, sirrini açan, sənətin, 
səsin aşiqi, məcnunu olan Alim, özü bir TARİXdi, tarixin qızılı 
səhifəsidi... 
 
 
 
Axşam saat 6-ya vədələşmişdik Alimlə söhbətləşməyə. Saat 
yarım vaxt ayırmışdı bizə. Bizdən sonra isə televiziya jur-
  168
nalistləri ilə görüşəcəkdi. Qorxurdum ki, yorucu, üzücü tıxaclar 
dahi insandan oğurladığımız doxsan dəqiqədən bircə saniyə qo-
parar.  
...Düz 6 tamamda zəngin düyməsini basdıq. Qapının dalında 
durubmuş kimi, həmin an qapını özü açdı. Nəhəng sənətin, səsin 
sahibi cılız, xırda, sadə, gülümsər çöhrəli Alim hay-küylə: 
- Ay xoş gəlmisüz - deyib, bizi içəri - öz otağına ötürdü.  
On il öncə gördüyüm təmirsiz, bəzək-düzəksiz, divar kağızı – 
afişalar (xarici dillərdə çap olunmuş) plakatlardan olan, döşə-
məsi milli əl xalçalarımızla döşənmiş, rəfləri, ləmələri kitablar, 
musiqi alətləri, disklər, vallar, maraqlı suvenirlərlə bəzənmiş 
geniş, işıqlı, maraqlı, qədim, kiçik, zəngin muzeyi xatırladan 
otaq. Yox, on ildən bu yana xeyli zənginləşmiş, “eksponatları” 
artmışdı bu “muzey”in. Divarboyu düzülmüş döşəkcə və mü-
təkkələri göstərib dedi: 
- Mən burda əyləşəcəyəm, siz istəsöz stulda əyləşə bilərsüz! 
Ona daha yaxın olmaq, bu zəngin mühitin aurasını pozma-
maq üçün biz də yerdən əyləşdik: 
Söhbətə başladıq, nə başladıq. Köhnə kişilərdən – Mirzə 
Məhəmməd Həsəndən başladıq, Hacıbaba Hüseynovda dayan-
dıq, Kalvalı Əli Kərimovdan söhbət açdıq, Həsrət Hüseynovda 
dirəndik. Mirzə Bilalı, Aşıq Şakiri xatırladıq. Şirvan aşıq mək-
təbinin özünəməxsus xüsusiyyətlərindən, Qərb aşıqlarının saz 
repertuarından, Təbriz, Türk aşıqlarının ifa tərzindən söz açdıq.  
 
Haşıyə: Söhbətin əvvəlində fortopianonun üstündəki alət-
lərin arasında diqqətimi çəkən, uzun qollu sazı göstərib: 
- Saz çala bilirsiniz? – soruşdum 
Cəld yerindən qalxıb, sazı götürdü: 
- Arabir dınqıldadıram. Sazı Ağamurada uzadıb: 
- Al, bir dilləndir, görüm, – dedi. 
  169
Ağamuradın söhbətə qulaq asa-asa sazı həzin-həzin səslən-
dirməsi, arabir sənətin sözlə ifadə edə bilmədiyimiz məqamına 
sazla, şeirlə istiqamət verməsi, aşıb-daşıb məcrasından çıxan 
çayı bəndə –  öz yatağına döndərmiş kimi görünürdü.  
Alim Şirvan aşıq məktəbindən, onun muğama, ritmə 
ölçülüb-biçilməsindən, bu məktəbin dünənindən, dədələrindən, 
bu günündən danışdı. Bərsiz-bəzəksiz, pafossuz, içindən gələn-
ləri – gözü ilə gördüyünü, qulağı ilə eşitdiyini, qəlbi ilə duy-
duğunu, əqli ilə dərk etdiyini danışdı, səmimi danışdı. Və təbii 
ki, bu məktəbin ən kiçik ustadı, istedadlı davamçısından – 
Ağamuraddan da danışdı: 
- Sənətkar var, 2-3 qəzəl, 3-4 mahnı ilə rahat çörəyini qaza-
nır, şəraitini də qurur, adını da alır... Sənətkar da var, dərinə 
gedir. Bəzən heç kəsə lazım deyil, tələb edən də yoxdu, ancaq 
gedir, axtarır, özünü  zülmə salır. Vaxtını, canını, hətta malını 
sərf edir, inad edir, rahatlıq tapmır. Ta ki, özünü,  istədiyini 
tapana qədər. Bu, bir növ çayın axarına qarşı üzməyə bənzəyir. 
Bu yolun sonu, dincliyi yoxdu, əzabı var. Ancaq əzablı, daşlı-
kəsəkli yolda hamının görə bilmədiyini, duya bilmədiyini gö-
rüb, duyub nəsə yaradırsansa, üzə çıxarırsansa demək yaşama-
ğa, yaratmağa, davam etməyə dəyər. Ağamurad da dərinə ge-
dəndi. Kifayətlənmir, bəsdi demir. Duyub oxumaq, mənim-
səmək, özününkü eləmək hər sənətçiyə nəsib olmur. Deyirlər e, 
filankəs filan mahnıya möhür vurub. Ağamurad da bütün ifaları 
dinləyir, öyrənir, oxuyanda öz yolunu oxuyur, ürəyini qoyur, 
şirinliyini qatır. 
Soruşursuz ki, mən Ağamuraddan nə öyrənmişəm? Bəli, 
mənim ondan öyrəndiyim şeylər olur,  təzə söz, təzə nəfəs, yeni 
bir ritm eşidəndə onu mənimsəmək istəyirəm. 
Ağamurada Allah yaxşı yaddaş verib, yaxşı mütaliəçidir. 
Özünə, sənətinə qarşı tələbkardır, ərinməz, yorulmaz. Bir mah-
  170
nını 2-3 sözlə oxuyur, ona görə də, nə oxusa adama yapışır, ye-
ni tapıntı kimi dinləyirsən. Ağamurad zərgərdi, sərrafdı, ilham-
lıdı. Sözü məqamında, yerində deyir, qiymətə mindirir. O, sə-
nətə əyləncə kimi yox, ilahi sənət kimi baxır. 
   Ağamurad muğamı da gözəl oxuyur, şirin oxuyur. Bəzən 
bilmədiyini zəng edib soruşur. Oxuduğu qəzəllərin, qoşmaların 
ideya, məzmun xüsusiyyətlərini bilir, onları kamil ədəbiyyat-
şünas kimi təhlil etməyi bacarır. 
Hər bir insanın içində bir şeytan var. Güclü adam içindəki 
şeytana, pisə üstün gəlir. Ağamurad belələrindəndir – xeyirxah, 
əliaçıq, namuslu, zəhmətkeş... 
Mən Ağamurada həm sənətkar, həm şəxsiyyət kimi rəğbət 
bəsləyirəm. O, sənətdə də, şəxsi həyatda da sərrafların dostu-
dur... 
Bu sözləri Alim dedi. O Alim ki, beləsi əsrdə bir yaranır... 
  171
USTAD  OCAĞI 
 
 
Aşıq Ağamurada ilk sualım bu olmuşdu: 
- Ustadın kim olub? 
- Qobustanlı aşıq  Rza Məmmədov, aşıq İslamın atası. 
- Hə, tanıyıram. 
- Mən xeyir-duamı özümə 2-ci ana saydığım Hacı Sərfinaz 
xanımdan almaq istəyirəm. Qoy birinci söhbətimiz o ocaqdan 
başlasın. Çünki, o ocaq mənimçün çox müqəddəsdir... 
Ağamurad aşıq Rzadan, yeniyetməlik çağlarında onun 
evində görüb-götürdüklərindən, qonaqlı-qaralı evin çal-çağırlı 
məclislərindən, orda gördüyü qayğıdan, doğma münasibətdən 
elə danışdı ki, Hacı Sərfinaz xanımı görmək, Aşıq Rza ocağını 
ziyarət etmək keçdi könlümdən. Bakıdan Qobustana üz tutduq 
bir qış axşamı. Ağamurad “Divannı” deyilən yerdə yol kəna-
rında inşa edilən bulağı nişan verib dedi: 
- Bu bulaq ustadımın adını daşıyır, xeyratlıqdı. Bax, bu bi-
na da buranın məscididi. Ustadımın evi idi. Rəhmətlik dünya-
sını tez dəyişdi, 49 yaşında. Hacıxanım savabkarlıq edib evini 
qəsəbə camaatına məscid üçün bağışladı. Çox xeyirxah, səda-
qətli, səxavətli qadındır. 
Yaxşı deyiblər, şirin söhbət yola körpü salar. Bir də baxdım 
ki, hündür, daş aşarı olan darvazanın qabağında dayanmışıq. 
Qapını üzümüzə yeniyetmə oğlan açdı. Ağamurad oğlanı bağrı-
na basıb: 
- Ustadımın nəvəsidi, onun adını daşıyır, - dedi. Həyətə gi-
rən kimi nəzərimi uzun, səliqəli çardağın baş tərəfində məha-
rətli usta əlindən çıxmış, qaya parçasını andıran daş bulaq cəlb 
etdi. Bulağın qarşısında iki ədəd dəvə fiquru, iki ədəd kiçik sə-
həng, iki ədəd kol bitkisi mənə kiçik karvansaranı xatırladırdı.  
  172
- Ay xoş gəlmisüz, qapıda durmayın, içəri keçin! – Gur, za-
bitəli səs məni diksindirdi. Səs gələn səmtə dönəndə sanki uzun 
zamandı görüşməyən ana-bala mehrinin şahidi oldum. Hacı xa-
nım mənimlə də görüşəndən sonra ərklə əlini Ağamuradın kü-
rəyinə vurub: 
- İncimişəm səndən, ay pir olmuş, haçandı məni yada sal-
mırsan. Heç olmasa ertədən xəbər eləyərdim, qoyun kəsdirər-
dim, qonağın da var... Ağamurad xeyli dil-ağız edəndən sonra 
dəvələri göstərib:  
- Deyəsən, elə mən rəngləyəndi, rəngi bozarıb dəvələrin?! - 
dedi. 
 
 
  173
- Eh!!! Qoymuram heç kəsi o dəvələrə yaxın - səsi həlim-
ləşdi, kövrəldi qadın. Deyirəm, ayağı düşəndə özü rəngləyər... 
Axı, sən də bu evin balasısan, qoy əlinin izi qalsın... 
Böyük, bər-bəzəkli, döşənəkli bir otağa keçdik. Divarda 
aşıq Rzanın böyük portreti asılmışdı, baş köşəsində də sazı 
dururdu. Ab-havasından duyulurdu ki, bu ev sazlı-sözlü məc-
lislər, iman-inam əhli olanlar üçün ocaq, ziyarətgahdı.  
 
 
 
Aşıq Rza Qobustanlı 
 
Ağ örpəkli, göyçək, qaraqaş-qaragöz, ortaboy, orta bədənli, 
xanım-xatun görünüşlü Hacı xanımın söz-söhbəti o qədər şirin, 
duzlu-məzəli idi ki, nə gözümü onun nurlu simasından çəkə 
bildim, nə də sözünü kəsə bildim. Zəngin, ibarəli, təmkinli 
danışığı işarə verirdi ki, ağzı dualı, oruclu-namazlı, imanlı-gü-
manlı Hacı Sərfinaz xanım savadlı, məlumatlı, zəngin bir xa-
nımdı, hal əhlidir. Mənəviyyatımıza, irsimizə, folklorumuza, 
  174
adət-ənənələrimizə, dinimizə-imanımıza qiymət verən, təbliğ 
edən, mühafizəkarcasına qoruyan el anası, ağbirçəyidi. 
Bəli, Hacı xanım Qobustandan, bu torpağın müqəddəslə-
rindən, ağır ocaqlı babalarından, ziyarətgahlardan, burda yara-
nan rəvayətlərdən, dünyasını erkən dəyişmiş Aşıq Rzadan, 
onun oğlu Aşıq İslamdan, gözəl saz çalan nəvəsi Rzadan, daha 
çox isə Ağamuraddan danışdı - ucaboylu, qarayanız, ağır tə-
biətli, ədəb-ərkanlı, çalışqan, səliqəli, “diplomat” çantasında 
maqnitafon, lent yazıları, qoltuğunda kitab, əlində dəftər-qələm 
gəzdirən, ustadının qulluğunda müntəzir dayanan, hər kəlmə-
sini yaddaşına həkk eləyən diribaş, istedadlı gəncdən... 
Aşıq İslamın dost məclisindən qayıtması, nəslin ağsaqqalla-
rının, qohum-əqrəbanın bir-bir yığışması, arabir söhbətə dəstək 
verməsi, nəvə Rzanın babasının sazını məharətlə dilləndirməsi, 
Ağamuradın ustadının “Qobustan” mahnısını oxuması, vaxt, 
zaman deyilən məfhumu bizə unutdurmuşdu. Söhbətimizi vi-
deokameranın yaddaşına köçürməkçün mənə yardımçı olan 
qızımın ayağımı dümsükləməsi və mürgülü gözlərilə saatın əq-
rəblərinə işarə etməsi olmasaydı, gecə yarıdan keçdiyini, növ-
bəti günün çoxdan başladığını hiss etməyəcəkdim.  
Deyim ki, zamanımızı yelə, selə verməmişdik, dolu, məm-
nun qayıdırdım bu ocaqdan. 
 
 
Haşiyə: Ayrılanda qızım Nərmin Hacı xanımla Ağamura-
dın şəkillərini çəkən məqamda, mən də fürsət varkən aşıq İsla-
mın özünə böyük qardaş bildiyi Ağamurad haqqında söylə-
diklərini diktafonun yaddaşına yazdım: 
  175
- Aşıq Ağamuradın atam, 
mərhum Aşıq Rzadan aşıqlıq 
sənətinin sirlərini öyrəndiyi 
günlər çox yaxşı yadımdadır. 
O, həmişə bizə gələrkən əlində 
gəzdirdiyi diplomatından maq-
nitofonu, çoxlu sayda xanəndə-
lərin, aşıqların lent yazıları və 
yeni-yeni şeirlər kitabı olardı. 
Atam onun istedadına, zəhmət-
keşliyinə, ağıl-kamalına qibtə 
edərdi. Deyərdi ki, Allah Ağa-
muradın zəhmətini itirməsin. 
Gələcəkdə ondan böyük sənət-
kar olacaq inşallah. O, doğru-
dan da atamın etimadını doğruldaraq, Şirvan aşıq sənətini 
layiqincə təmsil edir. Aşıq Ağamuradın xatirini bütün ailə 
üzvlərimiz həmişə əziz tutub. Onun  1986-cı ildə toy məclisini 
atam edib. Mən özüm də o vaxtlar atamla toylara gedirdim. 
Çox tarixi məclis oldu Ağamuradın toyu. Atam aşıq Rza 1993-
cü ildə dünyasını dəyişəndən sonra da aşıq Ağamurad bizim 
evimizdən ayağını kəsmədi, bu günə kimi də bizim evimizi 
ocaq sayır. Həmişə əzizlərimizin, qohumlarımızın toy məclislə-
rində cani-dildən iştirak edir. Mən onunla toy məclislərində, 
konsert salonlarında, dövlət tədbirlərində, televiziya çəkilişlə-
rində, eləcə də İran İslam Respublikasında qastrol səfərində 
olmuşam. Yaxşı yoldaşlığı, işgüzarlığı, səmimiliyi ilə bütün sə-
nətkarlardan seçilir. O, necə ki, atam aşıq Hacı Rzanın xatirini 
həmişə əziz tutub, mən də eləcə, onun hörmətini böyük qardaş 
qədər əziz tuturam. Bibigül ana kimi nurlu anası, çox mehriban 
ailə üzvləri var. Şadam ki, o, bütün Azərbaycanda sevilir. Hələ 
onu sənət yollarında yeni-yeni sənət uğurları gözləyir. 
 
  176
Vasim  
MƏMMƏDƏLİYEV, 
Akademik, 
Əməkdar elm xadimi, professr 
 
 
 
Əsrimiz elmin, mədəniyyətin sürətlə inkişaf etdiyi, el sənə-
tinin geniş intişar tapdığı, hər sahədə mlli özünüdərkin, milli 
oyanışın gücləndiyi bir dövrdür. Bu baxımdan aşıq sənətinə 
olan diqqət təqdirəlayiqdir. 
Aşıq sənəti Azərbaycan xalqının, ümumiyyətlə, Türk dün-
yasının ən qədim sənətidir. Azərbaycan aşıq sənəti çox böyük 
nümayəndələri ilə tanınıb. Aşıq Abbas Tufarqanlı, Xəstə Qa-
sım, Sarı Aşıq, Aşıq Valeh, Aşıq Alı, Aşıq Ələsgər, Aşıq Blal, 
Aşıq Şəmşir, Aşıq Hüseyn Cavan, Aşıq Hüseyn Bozalqanlı və 
b.. Azərbaycanda aşıq sənəti əsasən iki qolla inkişaf edir. 
Şirvan aşıq məktəbi və Borçalı, Göyçə aşıqlarının təmsil olun-
  177
duğu Qərb aşıq məktəbi. Bu məktəblərin hər birinin öz səciy-
yəvi cəhətləri, özünəməxsusluğu, şirinliyi var. 
Şirvan aşıq məktəbi Azərbaycan aşıqlığına çox böyük nü-
mayəndələr verib. Məqsədim bu məktəbin nümayəndələrini 
araşdırmaq deyil. Yaxın keçmişimiz olan XX əsrin əvvəllərin-
də Şirvan aşıq məktəbinin taxt-tacının sahibi olan aşıq Bilalın 
yetirmələri, davamçıları olan Bəyləri, Xanmusanı, Pənahı, 
Ağaları, Əhmədi, Şakiri, Hacıbalanı, Məmmədağanı, Əzizxanı, 
Baratı görmüşəm, eşitmişəm mən. Bu sənətkarlar dünyalarını 
dəyişdikcə, Şirvanda aşıq sənətinin iflas edəcəyinə təəssüflə-
nirdim. Bir ara gənclərimizin də bu sahəyə marağı azalmışdı. 
Şükürlər olsun, milli mənəvi dəyərlərimizin bərpası, öyrənil-
məsi, təbliği, məqsədi ilə görülən işlər bu sahənin yenidən in-
kişafına təkan verdi. Bu gün aşıq sənətində, o cümlədən Şirvan 
aşıq məktəbində gənc, istedadlı nəsil yetişir.  
Poeziya beşiyi olan Şirvan nağıl, dastan bayatı və sinədəftər 
nənələrin, babaların oylağı olub. Şirvanın hər daşı, hər qarış 
torpağı canlı tarixdir. Bu tarixin səhifələrini çevirən sənətkar-
lardan biri də Aşıq Ağamuraddır.  
Şirvan Aşıq mühitində aşığın şagirdi ustadının yanında  an-
caq xanəndə kimi çıxış edərək, həm aşıq sənətinin qayda qa-
nunlarını, dastanları, aşıq havalarını, saz çalmağı, oynamağı və 
s. yerli-yataqlı öyrənəndən sonra ustadlarının məsləhətləri ilə 
məclislərə gedə bilərdi. Şirvan aşıqları ustadlarından muğam-
ları, onun şöbələrini, bütün xırdalıqlarını öyrənirlər. Ağamuradı 
bu ənənənin ən layiqli davamçısı kimi qiymətləndirirəm. Eşit-
diyimə görə, o, bir yox, bir neçə ustaddan dərs alıb. Yorulma-
dan, tələsmədən, səbrlə aşıq Rzaya, Barata, Xanışa, Aşıq Əh-
mədə, Şərbətə şəyirdlik edib. Şirvan aşıq məktəbinin bütün in-
cəliklərini mənimsəyib, öyrənib, lent yazılarına, vallara qulaq 
asıb, xanəndəlik edib. Bütün bunlar onun əsl sənətkar kimi ye-
  178
tişməsinə, hətta Şirvan aşıq məktəbinin tipik simasına çevril-
məsinə təkan verdi. Qədim adət-ənənələrə sadiqlik, yurda bağ-
lılıq, halallığa, düzgünlüyə ehtiram, ağbirçək-ağsaqqal yol-yo-
rağasını gözləmək, həya, ismət ona xas keyfiyyətlərdir. Ağa-
muradın ifa etdiyi bütün havalar dinləyicilərin qəlbinə yol ta-
pır. Onun səs imkanları genişdir və Ağamurad bu imkanlardan 
məharətlə istifadə etməyi bacarır. “Aşuran”, “Qara Qafiyə”, 
“Gəraylı”, “Güllü qafiyə”, “Qobustanı”, “Cüdai”, “Döymə Kə-
rəmi”, “Peşrov”, “Ordubadi”, “Şəşəngi”,  “Şikəstə” kimi yalnız 
Şirvan aşıq mühitinə məxsus saz havalarını hansı pərdədə, mu-
ğamın hansı ladında və hansı şeir şəklində oxunmasını belə də-
qiqliklə öyrənib. 
Ağamuradla bir neçə dəfə məclislərdə, tədbirlərdə görüş-
müşük, həmsöhbət olmuşuq. Oturuşunda, duruşunda, davranı-
şında, danışığında ağırlıq, sanbal, qabiliyyət görmüşəm. Mənim 
nəzərimdə o, həm kamil sənətkar, həm də kamil insandır. 
  179
Rafael 
HÜSEYNOV,  
AMEA-nın 
müxbir üzvü,  
f.e.doktoru, 
professor,  
Millət vəkili   
 
 
Şirvan aşıqlarının 
dədəsi Mirzə Bilalın 
140 illik yubileyi ərə-
fəsində Kürdəmirdə ustadın kiçik oğlu Şəfı dayının evində 
qonaq olduğum əsnada həmin ocağın başqa bir mehmanı da 
vardı - Şirvan Aşıqlar Birliyinin rəhbəri, bizim dəyərli sənətka-
rımız aşıq Ağamurad. Oxudu və mən gördüm ki, onun oxu-
sunda XX əsrin əvvəllərinin aşıqlarının səsi, rayihəsi var. Bu 
avazda о dad-tam var ki, bizə XX yüzilin ilk onilliklərində 
buraxılmış nadir aşıq vallarından tanışdır. Onun oxusunda 
duyduğum yanıq, içəridən gələn hissiyyat fırtınası qəlbə çox 
doğmadır. Bu oxu bizi köhnə, azman sənətkarların müasirinə 
çevirə bilir. 
О gün ki, mən Aşıq Ağamuradı lap yaxın məsafədən 
dinləyirdim, yaşı 90-a çatmış yorğun səsiylə Mirzə Bilalın oğlu 
Şəfı dayı da ara-sıra pəsdən oxuyurdu. Köhnə yolla, uşaqlı-
ğında atasından eşitdiyi tərzdə oxuyurdu. Aşıq Ağamuradın 
oxu yolu  elə həmin yol idi. Bir fərqlə ki, səs cavan idi, şaqraq 
idi. Dinlədikcə təsəvvür edirdim ki, elə Mirzə Bilal da belə 
oxuyurmuş... 
15 mart 2012-ci il, 
Ağsu şəhəri, Aşıq Şakirin  
90 illik yubileyi mərasimindən 
 
   
  180
Zəlimxan YAQUB, 
Azərbaycan 
 Aşıqlar Birliyinin sədri,  
Xalq şairi 
 
Azərbaycanda bir neçə aşıq 
məktəbi var. Hamısı yüksək sə-
viyyəli, xalq tərəfindən sevilən, 
xalqın yaratdığı, kökü əsrlərə, 
qərinələrə dayanan ozan sənətin-
dən xəbər verir. Şirvan aşıq 
məktəbinin tarixən çox görkəm-
li, çox istedadlı aşıqları olub, 
indi də var. Xalq onlarla fəxr 
edib və dünya durduqca fəxr edəcək. Bunların içərisində aşıq 
Ağamuradın öz yeri var. Ağamurad son 10-15 ildə çox yüksək 
səviyyədə gözəl bir sənətkar kimi yetişdi. Onun xosbəxtliyi 
nədədir? Ağamurad ziyalıdı, aşıq ədəbiyyatını gözəl bilən, istər 
klassik, istər müasir aşıqlarımızı gözəl tanıyan sənətkardır. Onun 
çaldığı havalar, oxuduğu mahnılar hamısı bir-birindən gözəldir. 
O, klassik ənənəyə söykənir. Nəyi oxuyur, nəyi çalır, nəyi yazır, 
nəyi danışır ürəkdən danışır. İstər bizim klassik dastanlarımızı, 
istər müasir dövrdə yaranan gözəl sənət əsərlərimizi, istər ayrı-
ayrı şairlərimizin şeirlərini o qədər gözəl ifa edir ki, heyran ol-
mamaq mümkün deyil. Ağamurad təkcə Şirvan aşıq məktəbinin 
deyil, digər aşıq mühitlərinə xas havaların hamısını gözəl bilən, 
təbliğ edən, yayan sənətkardır. Ağamuradın yaxşı cəhətləri çox-
dur. Oynamağında da, oxumağında da, şuxluğunda da, təra-
vətində də sənətkarlıq var. 
Ağamuradın səsi çox nadir olan səslərdəndir, varsa da qey-
bə çıxan səslərdəndir. 
Ağamurad bəzən elə çalır, elə oxuyur ki, adam məəttəl qa-
lır, elə bilirsən ki, min il bundan qabağın səsidi. Nəyi yaradırsa, 
gözəl yaradır. Dədələrdən nəyi götürüb, nələrdən istifadə edirsə, 
  181
gözəl istifadə edir. Ağamurad Şirvan aşıq məktəbinin klassik 
nümayəndələrini yaşadır, təbliğ edir. Onun oxuduğu şeirlər həd-
dindən artıq məzmunludur, mənalıdır. Kimin olur-olsun, o qədər 
gözəl ifa edir ki, adam heyran qalır. Çünki duyumlu, həssas 
sənətkardır. Şirvanın çox böyük sənərkarları var. Aşıq Bilal, 
Aşıq Şakir başda olmaqla onların hamısnın yoluna, repertuarına 
dərindən bələddir. Ağamurad insan kimi, ziyalı kimi, püxtə 
sənətkar kimi çox yaxşı yetişib. Desəydiz ki, nə çatmır? Mən 
deyərdim ki, Ağamuradda çatışmayan cəhət yoxdur. 
Ağamurad sambalına, çəkisinə, sazına, sözünə etibarına gö-
rə də bizim köhnə aşıqlara çox bənzəyir. Çox az bir dövrdə 
sənətkar kimi yetişdi. Həddindən çox çalışqandı. Təkcə klassik 
aşıqlarımızın yaratdıqlarını yox, həm də müasir aşıqların yaz-
dığı, yaratdığı nə varsa hamısını çox gözəl ifa edir, çox gözəl 
yayır. Yəni, bu gün istər xarici ölkələrə getsə, istər Azərbay-
canda, ekranda, efirdə, harda olur olsun, üz ağardır, baş ucalığı 
gətirir sənətə. Ona görə ki, “xaltura” eləmir. Sənəti ucaldır, 
yüksəldir, sənətlə bərabər özü də yüksəlir. 
Onun yaxsi yaddaşı var. Məsuliyyətinə, təşkilatçılığına da 
söz ola bilməz. 
Ağamuradın yaxı cəhətləri çoxdu, əsas odur ki, o, bu işə 
böyük hörmətlə yanaşır, xalqın yaratdığı mədəni irsə, aşıqları-
mızın yaratdığı mənəvi sərvətə çox böyük sənətkarlıqla, məs-
uliyyətlə yanaşır. Şirvanın çox gözəl aşıqları var, amma biz 
aşıq Ağamuradı məsləhət bildik Şirvan Aşıqlar Birliyinə. Sə-
nətə məsuliyyətinə, irsə sədaqətinə, çalışqanlığına, savadına 
görə. Sənətçilərdə paxıllıq olar. Ancaq Ağamuradda bu yoxdur. 
Mən dəfələrlə ona müraciət etmişəm ki, gəl, filan yerdə filan iş 
var, deyir, qoy filan aşıq getsin. Heç kəsi pisləməz, heç kəsin 
xatirinə dəyməz. Böyük, kiçik yeri biləndi. Üz ağlığı gətirir 
müasirliyə də, klassikaya da, öz sənət yoldaşlarına da.  
Çox yaxşı muğam boğazı var. Mütaliə edir, həmişə əlində 
kitab görürəm. Ağamurad sənətkar kimi, aşıq kimi dərinlərə 
  182
gedir. O, Şirvan aşıq məktəbinin görkəmli nümayəndələrinin 
oxu üslublarını gözəl bilsə də, öz dəsti-xətti var. 
Mənfəətini qoyar, gedər başqa iş üstə, kiməsə kömək etmək 
üçün, mənfəət güdmək üçün yox. Bir sözlə, Ağamurad gözəl 
şəxsiyyətdi, gözəl sənətkardı. 
 
 
 
Qəzənfər PAŞAYEV, 
filologiya elmləri doktoru, 
professor 
 
Aşıq Ağamurad mənim 
çağdaş Şirvan aşıqları arasında 
sevdiyim aşıqlardandı. Təkcə 
onun səsi yox, səhnə davranışı, 
özünü aparmağı məni həmişə 
qane edir. O, yaşına görə cavan, 
eyni zamanda, davranışına görə 
ağsaqqal bir aşıqdı. Sözü eşi-
dilən, təmkinli, öz yerini bilən, sənətini sevən və ehtiram 
göstərən aşıqdı. Belə sənətkarlar xalq arasında sevilirlər. Bütün 
bu keyfiyyətlərinə görə aşıq Ağamurada mənim həqiqətən də 
böyük ehtiramım, məhəbbətim var. 
Şamaxıda professor Seyfəddin Qəniyevin 60 illik yubiley 
məclisini aparırdım. Ağamuraddan xahiş elədim ki, sonda oxu-
sun. İstəyirdim ki, aşıq haqqında deyilən sözdən sonra sanballı 
aşıq çıxış eləsin. Yanılmamışdım. O, ədəb-ərkanı, coşqulu ifası 
ilə məclisə sanbal gətirdi. 
Aşıq Ağamurad Şirvan aşıq sənətinin ləyaqətli daşıyıcısı və 
davamçısıdır. Bu baxımdan onu yüksək qiymətləndirirəm. Xal-
qını sevən, sənətini sevən aşıqdı. 
Hesab edirəm ki, o, get-gedə sənətini daha da mükəmməl-
ləşdirəcək. 
  183
Məhərrəm QASIMLI, 
filologiya elmləri doktoru, 
professor, Dövlət mükafatı 
laureatı 
 
Azərbaycan aşıq sənətinin 
ana axarlarından birini təşkil 
eləyən Şirvan aşıq mühiti tarix 
boyunca öz ifaçılıq məharətiylə 
seçilən istiqamətlərdən biridir. 
Çünki, Şirvanda həmişə ifaçılı-
ğa, istər ifaçılığın melodik tərə-
fi olsun, istər dastançılıq  tərəfi 
olsun, istərsə də aşıq oxuması tərəfi olsun, hər bir istiqamətə 
xüsusi diqqət və həssaslıqla yanaşılmışdır. Bunun bir səbəbi bu 
mahalda yaşayan əhalinin folklor ruhuyla, folklor təbiəti ilə sıx 
şəkildə bağlı olmasıyla əlaqədardır. İkinci tərəfdən də, muğam 
ənənələrinin tarixən çox güclü olması muğam sənəti ilə aşıq 
sənətinin qarşılıqlı fayda götürmə münasibətləri zəmininin 
kontekstinin burda belə deyək ki, biçimlənib formalaşmasıdır. 
Əlbəttə ki, bu baxımdan tarixə nəzər saldığımız zaman üzü aşıq 
Bilaldan bu yana yaxın keçmişdə Aşıq Şakir, Aşıq Əhməd və s. 
tanıdığımız sənətkarların həm repertuarı, həm ifaçılıq tərzi bizə 
tarixi ənənənin bu mühitdə nə qədər güclü qorunduğunu 
göstərir. Tarixi ənənə güclü olan yerdə sonra gələn nəsil 
özündən əvvəlkiləri daha rahatlıqla mənimsəməklə bərabər, 
yeni çalarlar vermə imkanı qazanmış olur və yaxud ənənəni 
mümkün qədər rahat daşımaq imkanı əldə edir. O baxımdan 
bizim bu gün Şirvan aşıq ifaçılıq məktəbində çox diqqətlə 
izlədiyimiz və qürur duyduğumuz Ağamurad Şirvanlının saz-
söz adamı kimi özünəməxsus incəlikləri var. Bir yandan 
Ağamurad klassik ənənənin çox gözəl davamçısıdır. Onun ifası 
istər bildiyi saz havaları, ifa texnologiyası olsun, istər səhnə 
mədəniyyəti olsun, məclis mədəniyyəti olsun, aşıqlıq ədəb-
  184
ərkanı olsun, bütün bunların hamısını əsl ustad yolu, ərkanı 
daxilində mənimsəyib və ləyaqətlə bu gün məclislərdə nümayiş 
etdirməkdədir.  
İkinci bir tərəfdən, Allah aşıq Agamurada istedad verib. 
Onda səs gözəlliyi var. Yəni səsinin diksiyasından tutmuş me-
lodik axarına qədər hər bir nöqtədə çox cazibədar tərəfləri var, 
adamın gözünü-könlünü oxşayan ahəng var. O sarıdan, Allahın 
verdiyi istedadı da o, çox layaqətlə təmsil eləyə bilir, onu din-
ləyiciyə, tamaşaçı auditoriyasına təqdim etməyi bacarır. Mən 
repertuar sözünü bilərəkdən işlətdim, çünki Aşıq Ağamuradın 
sözün həqiqi mənasında gözəl repertuarı var. Onun yaşında 
olan aşıqların böyük əksəriyyəti klassik ustadların repertuarının 
heç üçdən birini, beşdən birini bilmir, amma mən inanmıram 
ki, Şirvan aşıq mühitində elə bir saz havası və ya dastan olmuş 
olsun ki, Ağamurad onu bilməsin.  
Məsələn, günün birində söhbət zamanı o, mənə “qara qafi-
yə” adlı saz havasını çalıb oxumağa başladı. Mən indiyə qədər 
digər aşıqların repertuarında bu havanı müşahidə etməmişdim. 
Yəni Ağamurad köhnə ustadların harda diqqətdən yayınan, 
küncdə-bucaqda unudulub qalan havası varsa, onu bütün gü-
cüylə qoparıb öz repertuarına yerləşdirib, yenidən canlandır-
mağa can atır və bunu uğurla bacarır. Bu işdə bir az da özünün 
canında, qanında sənətə həm qeyrətkeşliklə, həm qədirşünas-
lıqla yanaşmaq istəyi olub. Mən həmişə onun ustadlara böyük 
ehtiram göstərdiyini görürəm. Bu gün Şirvanda yaşayan Xan-
musa kimi, aşıq Yanvar kimi ustadlara çox ehtiramla yanaşır. 
Amma yaxın keçmişdə olan Şakirin, Məmmədağanın, Əhmə-
din yolunu da çox gözəl ləyaqətlə davam etdirir. Mən, məsələn 
onun ifa tərzində həmişə Məmmədağa Babayevin, Bəylər 
Məmmədovun çox incə çalarlarını da görürəm. Çünki bu adını 
çəkdıyım ifaçıların ifasında doğrudan da çox özünəməxsus bo-
ğazlar var. Səs qaynatmaları var ki, Ağamuradın onları mənim-
sədiyini qeyd etməliyik.  
  185
Onun ustadı aşıq Rza olub. Şübhəsiz ki, o, Aşiq Rza Qo-
bustanlıdan da müəyyən şeylər mənimsəyib. O sənətkarın da 
repertuarı kifayət qədər Ağamuradın repertuarı daxilindədir. 
Bütövlükdə mənim diqqətimi çəkən cəhətləri aşağıdakı kimi 
ümumiləşdirəcəyik: 
- Aşıq Ağamurad Azərbaycan aşıq ifaçılığının ən ləyaqətli 
daşıyıcılarından biridi. Onun həm repertuarının genişliyi, həm 
də ifaçılıq mədəniyyəti bu gözəl sənətkarı təkcə Azərbaycan 
mühitində, coğrafiyasında deyil, Azərbaycandan kənar hüdud-
lara da çıxarmaq imkanı verir. O, Azərbaycan aşığıdır, bu onun 
ifaçılıq mədəniyyəti, bu da onun zəngin repertuarıdır.  
- İkinci bir tərəfdən, onun insanlarla, cəmiyyətlə, o cüm-
lədən, məclislə münasibətlərində səmımiyyət və məhəbbət var - 
bu çox mühüm keyfiyyətdir. Aşıq mütləq məclislə, ətrafdakı 
çevrə ilə elə qaynayıb-qarışmalıdır ki, onların əziz bir adamına 
çevrilsin. Ağamurad bu işin çox böyük ustasıdır. Mən düşü-
nürəm ki, o, inşallah ağsaqqallıq çağlarında da həqiqətən bu 
istiqamətdə örnək sənətkar kimi yadda qalacaq.  
- Nəhayət, sonuncu məsələni də deyim ki, Ağamurad özün-
dən sonra gələn nəsillərə Şirvan ifaçılıq məktəbinin öyrədil-
məsi, təlqin edilməsində həqiqi mənada bir müəllim, bir ustad 
kimi ləyaqətli iş görür. Bu da bizə böyük ümid və inam verir 
ki, ənənə qorunub yaşayacaq və davam etdiriləcəkdir. Kaş ki, 
bu gün imkanlardan istifadə olunsun, onun səsinin çağlayan 
vaxtıdı. Aşığın repertuarından dastanları yazıya almaq lazım-
dır. Adətən, aşıq yaşa dolandan sonra onun fiziki imkanları 
məhdudlaşır və o, saatlarla dastan danışmaq gücündə olmur. 
Ağamurad bu gün həmin gücdədi, həm mənəvi cəhətdən, həm 
fiziki cəhətdən. Allah onun canına dəyməsin və düşünürəm ki, 
biz folklorçular da onun repertuarının həm musiqi qanadını, 
həm söz qanadını mümkün qədər yazıya alacağıq ki, bizdən 
sonra gələn nəsillər bu istedadlı aşığı yaxşı tanısın. 
 
  186
Sənubər BAĞIROVA, 
musiqişünas,  
YUNESKO-nun şifahi və 
qeyri-maddi bədii irs üzrə 
eksperti 
 
Bizi əhatə edən əşyaları, 
məxluqları və ya hadisələri bil-
dirən hər bir söz bizim üçün 
həm də şəxsi emosional yük da-
şıyır: o, şüurumuzda şəxsi təəs-
süratlarımızdan yaranan və for-
malaşan obraz ilə bağlıdır. 
“Aşıq” sözü mənim şüurumda 
iki müxtəlif, bir birinə bənzəməyən obraz canlandırır. Onların 
biri konkret gündəlik həyatın realliqlarından alınan müşahi-
dələr və təəssüratlarından, digəri isə ədəbiyyatdan və xalq 
təsəvvürlərindən yaranmışdır. “Azərbaycan atalar sözlərində, 
bütövlükdə xalqın ənənəvi təsəvvürlərində aşıq, xüsusən də 
«Haqq aşığı» adlandırılanlar əziz tutulmuş, xalqın hörmət və 
məhəbbəti həmişə onları hifz etmişdir”1. Yuxarıdakı  sətirləri 
yazarkən, mən “aşıqlıq - İlahi vergisidir”, “saz - müqəddəsdir”, 
«aşığı ağladan bir daha gülməz”, “Haqq aşığı” (yəni, Haqqa 
aşiq olan kəs) – bu kimi xalq deyimlərdən formalaşan aşıq 
obrazını nəzərdə tutmuşdum. Və əlbəttə bu obraz ən parlaq, 
güclü boyalarla Aşıq Ələsgərin “Gərəkdi” məşhur qoşmasında 
qələmə alınmışdır. Bu, əslində, şeir formasında ifadə edilən 
aşığın, bir növ, etik kodeksi, davranış qaydalarıdır. İndi necə 
bilmək olar ki, bunlar ona vəhy olunmuşdur və ya zəmanəsinin, 
                                                            
1 “Azərbaycan aşıqları”. Azərbaycan Respublikası Mədəniyyət və Turizm 
Nazirliyinin buraxdığı kompakt-disk albomu. Bakı,  2009. 
  187
əhatəsinin real prototiplərindən yazılmışdır? Lakin bir məqama 
nəzər yetirək ki, aşıq Ələsgər bu şeirinin rədifi kimi “olur” yox, 
“gərəkdi” feilini seçmişdir.  
Düzünü desəm, bu ancaq indi və Ağamuradla bağlı olaraq, 
onun yaradıcı şəxsiyyətinin əsas cəhətlərini  özüm və bu kitabın 
oxucuları üçün müəyyənləşdirmək istədikdə, mənim ağlıma 
gəldi. Mən artıq xeyli vaxtdır ki, onun yaradıcılığı ilə tanışam; 
2008-ci ildə mən onun ifasını Parisdə nəşr olunan “Azərbaycan 
aşıqlarının antologiyası” albomu üçün yazmışdım, iki il sonra 
yenə Parisdə təşkil etdiyim Şirvan aşıqlarının konsertində onun 
parlaq çıxışının şahidi oldum. Hər dəfə Şirvan aşıqları haq-
qında nə isə yazanda, onun fikrini bilmək, onunla məsləhətləş-
mək mənim üçün maraqlıdır. Onun aşıq sənətinə sədaqəti, və-
fakeşliyi, aşıq irsinə ciddi və qayğılı münasibəti onu bu sənətin 
əsilzadəsi və əmanətdarı adlandırılmasına haqq verir. Mənə be-
lə gəlir ki, o, Aşıq Ələsgərin yaratdığı “Haqq aşığı” ədəbi obra-
zını öz yaşam tərzinə çevirmək və bu “gərəkdi”ləri müqəddəs 
ehkamlar sayıb onlara riayət etməyi özünə vacib bilir. Düşünü-
rəm ki, Ustadın məhz bu sətirlərini:  
 
Aşıq olub diyar-diyar gəzənin 
Əvvəl başda pürkamalı gərəkdi. 
Oturub-durmaqda ədəbin bilə, 
Mərifət elmində dolu gərəkdi. 
 
El içində pak otura, pak dura, 
Dalısınca xoş sədalı gərəkdi. 
 
Arif ola, eyhamınan söz qana, 
Naməhrəmdən şərm eyləyə, utana. 
Saat kimi meyli haqqa dolana, 
Doğru qəlbi, doğru yolu gərəkdi. 
 
Ağamurad İsrafilova şamil etsəm, onu yaxşı tanıyanlar bu-
nu mübaliğə hesab etməzlər.  
  188
Ənvər  SEYİDƏLİYEV, 
Ağsu rayon İH-nin başçısı 
 
Aşıq olub diyar-diyar gəzənin, 
Əzəl başdan pürkamalı gərəkdir. 
 
Ölməz Ələsgərin söz qüd-
rətindən, telli sazının sehrindən 
cilvələnən bu misralar aşıq sə-
nətinin əsas kriteriyası, tərifi 
hesab olunur.  
Dünyaya çox aşıqlar gəlib, 
çoxları saz götürüb, söz qoşmaq 
eşqinə düşüb. Lakin yalnız “pürkamalı olanlar”, “oturub-dur-
maqda ədəbin bilənlər”, sazı-sözü ilə qəlbləri fəth etməyi 
bacaranlar “ustad aşıq” adını qazanıblar.  
Azərbaycanın Əməkdar Mədəniyyət işçisi, Şirvan Aşıqlar 
Birliyinin sədri aşıq Ağamurad İsrəfilov məhz belə sənətkar-
lardandır. Sənətə gəldiyi gündən Dədə Ələsgərin, Sarı Aşığın, 
Qurbaninin, aşıq Alının, Mirzə Bilalın, aşıq Abbasın, aşıq 
Qurbanxanın, Aşıq Şamilin, Aşıq Şakirin, Əhmədin, Baratın, 
Şərbətin, Xanışın, aşıq Rzanın, Məmmədağanın söz bulağından 
su içən, cığırına işıq, çıraq tutan aşıq Ağamurad cavan olma-
sına baxmayaraq xalq arasında hörmət qazanıb. Onun hər yerdə 
olduğu kimi, Ağsuda da çox böyük xətir-hörməti var. Aşıq 
Ağamurad tədbirlərimizin, el şənliklərimizin, toy məclislərimi-
zin yaraşığıdır. Çox sadə, mehriban, təmənnasız, abırlı insan, 
səsinə, sənətinə güvənən sənətkardır. Hər dəfə onu aşıq qi-
yafəsində səhnədə, meydanda, ekranda görəndə, efirdən səsini 
dinləyəndə hədsiz zövq alıram. Onun boğaz xırdalıqlarını, ay-
dın tələffüzünü, səlis danışığını bəyənirəm.  
Aşıq Ağamurad gənc yaşında ustaddır. Milli sərvətimizi 
ləyaqətlə qoruyur, ustadlardan öyrəndiklərini qiymətli əmanət 
kimi gənc nəslə ötürür.    
  189
Ərəstun CAVADOV, 
Milli Məclisin üzvü 
 
 
Ta qədimdən ozanlarımı-
zın əmanəti olan aşıq sənəti 
milli ruhumuza ən yaxın olan 
mənəvi dəyər kimi qiymətlən-
dirilir. Bu ulu sənətin dəyərli 
nümayəndələrini xalq həmişə 
hörmətlə, izzətlə qəbul etmiş, 
bu gün də onları eyni hörmət və izzətlə xatırlayırlar. Şirvanın 
Aşıq Mirzə Bilal, Aşıq İbrahim, Aşıq Abbas, Aşıq Şamil, Aşıq 
Şakir, Aşıq Pənah, Aşıq Məmmədağa, Aşıq Bəylər və onlarla 
məşhur aşıqları olmuşdur. Bu sənətkarlar ulu keçmişimizdən 
bizə miras qalmış aşıq sənətini hifs etmiş, daha da cilalamış və 
bu günkü aşıqlarımıza əmanət etmişlər. Yuxarida adını 
çəkdiyim korifey sənətkarların ən layiqli davamçısı kimi mən 
Aşıq Ağamuradı təqdir edirəm. Onun səsi, ifa tərzi, oturuşu-
duruşu, ədəb-ərkanı köhnə aşıqları xatırladır. Ağamurad klassik 
yolnan gedən, eyni zamanda öz üzərində çalışan, savadlı, 
müasir, kamil sənətkardır. Onun sənəti kimi şəxsiyyətinə də 
yüksək qiymət verirəm. O, vətənpərvər, dostlarına, el-obasına, 
inancına-inamına, adət-ənənəsinə, milli dəyərlərinə sədaqətli, 
ağır təbiətli, abırlı, gözü, nəfsi tox insandır. Ağamurad mənim 
dostumdur. Keçirdiyimiz tədbirlərə, ailə məclislərinə onu dəvət 
edirəm.  
Aşıq Ağamurad xoşbəxt sənətkardır. Xalq onu sevir, Döv-
lət qiymətləndirir. İnanıram ki, o sənətin ən yüksək zirvəsinə 
qalxacaq, xalqın yaddaşında və tarixdə iz qoyacaq.  
  190
Aydın  
MİRZƏMƏMMƏDOV, 
Kooperasiya Universitetinin 
prorektoru 
 
Aşıq Ağamuradı dinləyən-
də nostalji hisslər keçirirəm, 
uşaqlıq, gənclik çağlarım kino 
lenti kimi gözlərim önündən 
keçir. O lentin ağ-qara kadrla-
rında sazlı-sözlü məclislər, sə-
hərəcən dastan söyləyən aşıqlar 
daha qabarıq görünür.  
Bir ara məclislərimiz saza-
sözə, aşığa, xanəndəyə həsrət qaldı. Milli sərvətlərimizə, xalq 
sənətinə biganəlik aşıqlarımızı sazdan, sözdən soyutdu, 
cılızlaşdı bu sənət. Məclislər də məğzini, marağını itirdi, 
yapışmadı adama. Yaxşı ki, çox da uzun sürmədi bu xaos. 
Şükürlər olsun, müstəqillik dövründə xalq sənəti, milli mənəvi 
sərvətlərimiz dövlətin qayğısı nəticəsində yenidən pərvəriş 
tapdı.  
Sevinirəm ki, gənclərin aşıq sənətinə marağı artır. Aşıq 
Ağamuradı dinləyəndən sonra isə əmin oluram ki, əsrlərdən 
bizə əmanət qalan aşıq sənəti heç zaman səngiməyəcək, nə qə-
dər Azərbaycan xalqı var, nə qədər ki, sənətdə saza-sözə qiy-
mət verən duyğulu insanlar var, nə qədər ki, aşıq Ağamurad ki-
mi ustad sənətkarlar var – Dədə Qorqud yadigarı yaşayacaq. 
 
 
 
 
 
  191
Eyvaz EMİNALIYEV, 
filologiya üzrə fəlsəfə doktoru, 
Azərbaycan Müəllimlər 
İnstitutu Şamaxı filialının 
kafedra müdiri, dosent 
 
AŞIQ 
AĞAMURADIN 
SƏNƏT  
DÜNYASI 
 
 
Azərbaycan aşıq sənətinin tarixi Azərbaycan xalqının özü 
qədər qədimdir. Bu möhtəşəm sənətin böyük bir qolunu Şirvan 
aşıq mühiti təşkil edir. Aşıq Ağamurad Balamurad oğlu İsrafi-
lov müasir saz-söz sənətimizin ünlü sənətkarlarındandır. 
Aşıq Ağamurad min illərdən üzü bəri gələn Şirvan aşıq mü-
hitinin qədim ənənələrinin üzərində ucalan, onu ləyaqətlə ya-
şadan və inkişaf etdirən yaradıcı-ifaçı aşıqdır. Aşıq Rza Qobus-
tanlıdan ustad dərsi alan Ağamurad İsrafilov, həmçinin Şir-
vanın məhşur sənətkarları Aşıq Şakir, Aşıq Bəylər, Aşıq Pənah, 
Aşıq Məmmədağa, Aşıq Barat, Aşıq Şərbət kimi saz-söz sərraf-
larının irsindən də yaradıcılıqla yararlanıb. 
1988-ci ildən sərbəst aşıq kimi el məclislərinə ayaq açan 
Aşıq Ağamurad ustadlara layiq salğarlı yerişi, aydın, səlis, 
həmçinin koloritli nitqi, saz-söz sənətinin sirlərinə dərindən 
bələdliyi ilə ilk gündən diqqəti cəlb edib. “Aşıq olan sözün 
deməz  tərsinə” /Aşıq Ələsgər/ əxlaqı ilə ilk gündən millətinə, 
ulu saz sənətinə xidmət edən Aşıq Ağamurad geniş səs imkan-
larına malikdir. O, Azərbaycan xalq poeziyasının ən yaxşı nü-
munələrini, dastan və qoşmalarını əzbər bilir, xalqa məxsus bu 
  192
qiymətli sərvətin keşiyində durmaqla onu olduğu kimi xalqa 
çatdırır. Ustad aşıq qürurla bəyan edir: 
 
Sənətkarda ilqar, iman şərt olar, 
Xalqa dönük sınıq düşər, pərt olar. 
Dərdə dözən yetkin olar, mərd olar, 
Dədə dərsi ala-ala gedirəm. 
 
Şirvan aşıq mühitinə münasibət folklorşünaslıqda, geniş el-
mi ictimaiyyətdə çox vaxt mübahisələrə səbəb olmuş, fərqli fi-
kir və mülahizələr söylənilmişdir. Ansambllaşmanı - aşığı mü-
şayiət edən nağara, qoşa nağara və balabanı saz sənətinə əlavə, 
qoşulma kimi qəbul edənlər belə hesab etmişlər ki, bu musiqi 
alətləri sazı kölgədə qoyur, aşığın ifaçılığı xanəndə ifasına 
bənzəyir. Vaxtilə ən yüksək tirubunada Azərbaycan aşıqlarının 
qurultayında da bu məsələ qaldırılmış, böyük mübahisələrə 
səbəb olmuşdur. Bu məsələni şərh edərkən Şirvanda dövlətçilik 
ənənəsinin minillik tarixini, Şamaxının əsirlər boyu parytaxt 
kimi mərkəzi şəhər olmasını yaddan çıxarmaq olmaz. Saray 
ədəbiyyatının, mədəniyyətinin yaranması ilə saray musiqisi də 
formalaşmışdır. Onu da qeyd edək ki xalq musiqisi növləri və 
şifahi ənənəyə əsaslanan profesional musiqi janrları bütün 
dövrlərdə bir-biri ilə çox sıx əlaqədardır. Öz kökləri ilə gedib 
qədim dövrlərə çatan xalq musiqi yaradıcılığı şifahi ənənəyə 
əsaslanan professional musiqi sənətinin yaranması və getdikcə 
inkişafı üçün faydalı zəmin olmuşdur. Buna görə də xalq musi-
qisi və şifahi ənənəyə əsaslanan professional musiqi janrları 
qarşılıqlı zənginləşmə və qarşılıqlı təsir prosesində inkişaf et-
mişdir. Məhz  indinin özündə də bu cür inkişaf yolu ilə gedir. 
/Bax: Ramiz Zöhrabov. Muğam. Bakı, 1991, səh 5/  
Məlumdur ki, tarix baxımından daha qədim olan aşıq sənəti 
məzmun, ifadə dəqiqliyi, klassik, lirik süjetlərin işlənməsi, ifa-
çılıq mədəniyyətinin ənənəvi xarakter daşıması baxımından 
profesional yaradıcılığın bir tərəfini təmsil edir. Sarayda mu-
  193
ğam sənəti ilə çağlaşan, ifa zamanı onunla növbələşən Şirvan 
aşıq sənəti nəticəsində muğamla sintez təşkil etmişdir. Belə ki, 
bu gün mövcud olan Şirvan aşıq havacatlarının musiqi kökü 
muğam üstündə qurulmuşdur. Muğamda mövcud olan şikəs-
tələr Şirvan aşıq musiqisindən qaynaqlanmışdır. Bu aşıq mü-
hitinin oppenentlərinin razılaşmadığı bir mühüm məqam-aşığın 
ifa zamanı muğam boğazları etməsinin kökü də yuxarıda qeyd 
etdiyimiz məsələ ilə bağlıdır. Təsadüfi deyildi ki, Şirvanda yı-
ğıncaqlara aşıqlar özləri ilə xanəndələr də aparardılar. Hətta, 
sonradan müstəqil aşıq kimi məclislərə gedən aşıqların əksəriy-
yəti əvvəlcə ustad aşıqların yanında xanəndəlik etmişlər. Zən-
gin səs diapazonuna malik olan Aşıq Ağamuradın şaqraq zən-
gulələri, çoxlarının qibtə etdiyi ürəyəyatımlı zil səsi, kövrək, 
qəlbtitrədən bəmi xalılarımızdakı əlvan naxışları, dəqiq düşü-
nülmüş ilmələri xatırladır. Təsadüfi deyil ki, şikəstələri ifa 
edərkən Aşıq Ağamurad uğurlu muğam gəzişmələri, yerində 
olan zəngulələri ilə ifasına bir bənzərsizlik, xüsusi bir gözəllik 
bəxş edir. O, klassik aşıq poeziyasının ən yaxşı ənənələrini 
müasir dövrümüzün pafosu, tələb və əhval-ruhiyyəsi ilə çox 
məharətlə birləşdirir.  Aşıq Ağamurad klassik aşıq poeziyasının 
müxəmməs, təcnis, deyişmə, divani gəraylı kimi formalarından 
uğurla istifadə edir. O, həm ustad aşıqların dastan və şeirlərini, 
həm müasir aşıqların yaradıcılığını, həm də klassik yazılı 
ədəbiyyatın ən gözəl nümunələrini ifa edə-edə yaşadır, təbliğ 
edir, xalqa çatdırır. Məsələn, Aşıq Ağamurad, Aşıq Hüseyn 
Cavandan belə bir məşhur təcnis oxuyur.  
 
Yarın sinəsində bir dəstə çiçək, 
Yarı qönçə, yarı nərgiz, yarı gül. 
Çiçəkdən də, nərgizdən də yar göyçək, 
Xoş halına, kimin vardı yarı gül. 
 
Məclisin övqatına, dinləyici tələbatına uyğun olaraq “Şir-
van şikəstəsi”nin ifası zamanı M.Füzuli, S.Ə.Şirvani yaxud, 
  194
M.Ə.Sabirdən muğam üstündə gözəl bir qəzəl də ifa edir ki, bu 
çox uğurlu alınır. Yeri gəlmişkən böyük muğam ifaçısı Alim 
Qasımov da “Şirvan şikəstəsi”nin ifası zamanı xalq-profesional 
(aşıq musiqisi yaradıcılığı) musiqisi ilə sırf muğam musiqisini 
sintezindən uğurla yararlanacaq möcüzəli bir sənət nümunəsi 
yaratmışdır. Buna nail olmaq üçün Alim Qasımov uzun müddət 
Şirvan aşıq musiqisini öyrənmiş, tanımış ustad sənətkar Aşıq 
Şərbət  Fətiyevdən məsləhətlər almışdı. Məhz bu yol, bu orjinal 
üslub Aşıq Ağamurad sənəti üçün də doğmadır. Digər tərəfdən, 
musiqişünaslar Azərbaycan musiqisini üç təbəqəyə - xalq 
(mahnı və rəqs musiqi janrları), xalq-profesional (aşıq musiqisi 
yaradıcılığı) və sırf şifahi-profesional musiqi janrlarına /mu-
ğam dəsgahları, kiçik formalı muğamlar, zərb muğamlar, rəng, 
təsnif/ bölərkən bu bölgülər arasında Çin səddi müəyyənləşdir-
məmişlər. Aşıq Ağamurad yaradıcı ifaçı sənətkardır. Onlarla 
dastanı əzbər bilən Aşıq Ağamurad istedadlı ifaçı, şairlik təbinə 
malik sənətkar kimi tanınır. Eyni zamanda, müəllifi olduğu gə-
raylı, qoşma və ustadnamələrini də ustalıqla ifa edir.  
 
A seyrana çıxan gözəl, 
Mənə baxdın nə həvəsdi? 
Salıb eşqin kəməndinə 
Könül yıxdın nə həvəsdi? 
 
Qəsdə durub qaşın tağı, 
Sinən üstü cənnət bağı, 
Gənc aşığı bu sübh çağı. 
Oda yaxdın, nə həvəsdi? 
 
Xalq nəğməkarı Aşıq Ağamuradın məhəbbət lirikasında 
yersiz ah-zar, intim hisslər yoxdur. Onlar nikbin ruhlu şən və 
oynaq əsərlərdir: 
 
Yar bağından gizli-gizli 
Alma, heyva üzməmişəm. 
  195
Yanağına busələri 
İcazəsiz düzməmişəm. 
 
Gəlib bizə mehman qalıb  
Könül açıb mehr salıb 
“Hə” demişəm zəfər çalıb  
Sınıq düşüb küsməmişəm 
 
Bu ənənə minillərdir ki, aşıq poeziyasında davamlı şəkildə 
yaşamaqdadır. Xalq ruhunu mənəvi dəyərlərini özündə yaşadan 
belə lirik parçalar gəncliyi saflığa, sədaqətə səsləyir. Aşıq 
Ağamurad elə bir məclis olmaz ki, ona vətən tərənnümü ilə 
başlanmamış olsun. Onun vətən sevgisi sadəcə bəsit hisslərin 
ifadəsi yox, bütöv Azərbaycan tərənnümüdür. Aşığın şerlərində 
doğma yurdun hər qarışı, hər cığırı böyük bir sevgilə təqdim 
olunur. Qızqalasından, Pidrəkidən güc alan doğma Mərzəndiyə 
kəndindən ilhamlanan Aşıq Ağamurad sadə əmək adamlarını 
da yaddan çıxarmir yeri gəldikcə onları da tərənnüm edir. Bu 
mənada aşığın dayısı Nadir Mərzəngəliyə həsr etdiyi şerlər ol-
duqca maraqlıdır. Aşıq Ağamurada poeziyanın sirlərini öyrə-
dən nadir Mərzəngəli Şirvanda məşhur olan el şairlərindəndir: 
 
Ümid yerim, güman yerim, sirrimsən, 
Qüvvətimsən, qüdrətimsən, gücümsən, 
Ağamurada ustad sən, pirimsən, 
Səni haqq hökmünə dözən görmüşəm. 
 
Cəbhə bölgələrində tez-tez çıxış edən Aşıq Ağamurad  sən-
gərdə düşmənlə üz-üzə dayanan mərd əsgərlərimizi daim mü-
barizəyə, döyüşə səsləyir. Ustad aşığın Qarabağ döyüş bölgə-
sinə hər bir səfəri yadda qalan unudulmaz anlarla zəngindir. 
Ağdamda Füzulidə, Qubadlıda uğurla çıxış edən Aşıq Ağamu-
radın haqqında mətbuatda xeyli sayda material dərc olunmuş-
dur ki, bu yazılarda ona olan xalq sevgisi dərhal diqqəti cəlb 
  196
edir. 1993-cü ilin mart ayında Qubadlıda əsgərlər və zabitlər 
qarşısında çıxış edən Aşıq Ağamurad sonda “Koroğlu” dasta-
nına bir qoşma ifa edərək hamını döyüşə ruhlandırmışdır:  
 
Dolun at belinə, qoç igidlərim! 
Xotkarı taxtından endirək, hoydu! 
Talayaq mülkünü, alaq canını, 
Şahın çırağını söndürək, hoydu! 
 
İncəsənətin bütün sahələrində ən ülvü hiss olan məhəbbət 
önəmli yer tutur. Bu müqəddəs hiss həyatın mənası sənətin 
qida mənbəyidir. Klassik poeziyada, aşıq ədəbiyyatında bu 
mövzulu örnək ola biləcək əsərlər kifayət qədərdir. Aşıq Qur-
bani, Abbas Tufarqanlı kimi klassik aşıqlar saf, qarşılıqlı mə-
həbbəti tərənnüm etmiş, eşqin yolunda lazım gələrsə mübarizə 
aparmağı, canını fəda etməyi də vacib biliblər. Aşıq Ağamurad 
bu ənənəni kifayət qədər mənimsəmişdir. Məhəbbət lirikası 
Aşıq Ağamurad üçün də çox doğmadır. O, həm klassik aşıq, 
həm də yazılı ədəbiyyat nümunələrini yetərincə mənimsəyib, 
bu zəngin xəzinədən yerində, məqamında uğurla istifadə edir. 
El məclislərində yığıncaqlarda ifa zamanı həmişə sözə ehtiram-
la yanaşan Aşıq Ağamurad uğurlu bədii nümunələr də qələmə 
alır. 
 
Ala gözlüm, haralarda gəzirsən, 
Dolan gəl bizlərə, ay bir də, bir də. 
Dostluq edib özün peyman bağladın, 
O köhnə dostunu say, bir də, bir də. 
 
Həsrət gözüm baxar yollar boyunca, 
Kənar gəzib ürəyimi oyunca, 
Gəl-get bizə, baxım sənə doyunca, 
Müjdələr bəxş elə pay, bir də, bir də. 
 
  197
Bu mənada aşığın “Gəl, gəl”, “Nə həvəsdi”, “Necədir?” ki-
mi şerləri olduqca maraqlıdır. Gözəldə təbiiliyi, sevgidə səda-
qəti vacib sanan aşıq gənclərə sadəcə öyüd-nəsihət verməklə 
kifayətlənmir, o, birmənalı şəkildə bu müqəddəs dəyərləri qo-
rumağa səsləyir. Təbii, səmimi hisslərin tərənnümü zamanı 
Aşıq Ağamurad qarşılıqlı sevgidə isməti, ləyaqəti çox vacib 
sayır, bunlarsız sevginin olmadığını, yalnız ötəri hisslərin ha-
kimliyini söyləyir. 
Aşıq Ağamurad yaradıcılığında ustadnamələr, deyişmələr 
də mühüm yer tutur. Bu şeirlərdə əsasən əxlaqi-tərbiyəvi fikir-
lər təbliğ olunur, bədxahlıq, dönüklük pislənir. Yorulmaq bil-
mədən çalışan, daim axtarıb-arayan, klassik ənənələrdən yara-
dıcı surətdə istifadə edən sənətkar bu tipli şeirlərində daha çox 
milli-mənəvi dəyərləri təbliğ edir, öz kökündən uzaq düşənləri 
döğru yola dəvət edir: 
 
Toxunmusan əmanətin şəstinə, 
Gözəl, sənin o tellərin necoldu? 
Necə durdun qulac saçın qəsdinə? 
Gözəl, sənin o tellərin necoldu? 
 
Xudam sənə vermiş idi xoş naxış, 
Könlü, gözü oxşayırdı hər baxış. 
Al yanaqda nədən belə talanmış? 
Gözəl sənin o tellərin necoldu? 
 
Aşıq Ağamurad, Aşıq Xanışa, el şairi Nadir Mərzəngəliyə, 
Aşıq Fərhada, Aşıq Hacalıya şeirlər ithaf etmiş, onlardan bəzi-
ləri ilə deyişmişdir. Bu şerlərində ustad aşıqlara, sənət adamla-
rına böyük bir ehtiram vardır. Məlumdur ki, Aşıq Hacıalı 
Hacıyev “Nar ağacı – nar çiçəyi”, “Qız qalası”, “Şikəstə” kimi 
havacatların bənzərsiz ifaçısı olub və bu ifaların lent yazıları 
Qızıl Fondda qorunur. Aşıq Ağamurad ona ithaf etdiyi gəraylı-
sında bunlardan böyük qürurla bəhs edir: 
 
  198
Hansı elə ayaq basdım 
Söz açdılar Hacalıdan. 
Mağarda bülbültək coşdum, 
Söz açdılar Hacalıdan. 
“Nar çiçəyi” havalandı, 
“Qız qalası” bir dastandı. 
“Şikəstə”si coşdu, yandı, 
Söz açdılar Hacalıdan. 
 
Bu, əslində sənətkarın özünə hörmətidir. Ənənəyə həmişə 
ehtiramla yanaşan, sələflərini daim hörmətlə yad edən aşıq 
Ağamurad bununla gənclərə bir örnək vermiş olur. Məhz bu-
nun nəticəsidir ki, min illərin sınağından saz-söz sənətimiz 
uğurla çıxmış, bu gün də yaşamaqda, inkişaf etməkdədir. 
Bütün dövrlərdə, hətta hakim ideologiyanın hökm sürdüyü 
sovetlər zamanında da aşıq sənəti xalqın görən gözü, deyən dili 
olub. Odur ki, bu sənət, aşıqlar dövlət tərəfindən bir növ nə-
zarətdə saxlanılıb. Zamanın bütün hadisələrilə yaşayan aşıqlar 
birmənalı şəkildə xalq mənafeyini müdafiə edib. Ustadlarının 
yolunu ləyaqətlə davam etdirən Aşıq Ağamurad ustadnamələ-
rində, ifalarında şəri, pisliyi, xalq mənafeyini ucuz tutanları əsl 
sənətkar, haqq aşığı kimi qamçılamaqdan, tənqid etməkdən 
çəkinməyib. Milli müstəqillik əldə edildikdən sonra həmişə 
dövlət tədbirlərində, nifuzlu festivallarda, xarici ölkə səfərlərin-
də Azərbaycan aşıq musiqisini şərəflə təmsil edib. Onun Türki-
yədə, Fransada, Tatarıstanda etdiyi uğurlu çıxışlar mədəniyyət 
tariximizin şərəfli, yaddaqalan səhifələridir. Təsadüfi deyil ki, 
2007-2008-ci il və 2010-cu illərdə Azərbaycan Respublikası 
Mədəniyyət və Turizm Nazirliyi ilə Fransanın “Maison des 
cultires” Assosiyasının birgə istehsalı olan “Aşıq musiqisi an-
tologiyası” diski, həmçinin Fransada istehsal olunan “Bardes 
du Şhirvan” DVD  buraxılmışdır. 
Sirr deyil ki, əsl sənətkar üçün bölgə məhdudiyyəti olmur. 
Azərbaycan aşıq sənəti var və onun bölgələr üzrə rəngarəngliyi, 
  199
öznəməxsus çalarları mövcuddur. Mirzə Bilal, Aşıq Şakir,  
Aşıq Məmmədağa, Aşıq Yanvar Göyçə aşıqlarının, Təbriz  saz-
söz ustalarının repertuarından havacatlar ifa  edərdilər. Aşıq  
Ağamurad  üçün  də  belə bir sərhəd  mövcud deyil. Güclü  səs  
diopozanına  malik  olan  Aşıq  Ağamurad  Azərbaycan  aşıq  
sənətinin  layiqli  davamçılarındandır. O, unudulmaqda, yaddan  
çıxmaqda  olan  aşıq  havalarını, şeir  nümunələrini  el  məclis-
lərində  yenidən  yaşadır. Aşığın  ifa  etdiyi  “İbrahim  peşro-
su”, “Eyvaz  peşrosu”,  “Şirvan  şikəstəsi”, “Zarıncı şikəstə”  
heyrətamiz  bənzərsizliyi, təkrarolunmazlığı  ilə  dinləyənləri  
valeh edir. Qızıl fondda  saxlanılan bu ifalar xalqımızın qiy-
mətli sənət incilərindəndir. 
Aşıq Ağamuradın ömür yolu, keçdiyi  həyat  məktəbi, xalq  
yaradıcılığına bağlılığı, əvvəlcə ustadı Aşıq Rza Qobustanlıdan, 
daha sonra Azərbaycan aşıq məktəbinin ünlü  sənətkarlarından 
nəyi, necə əxz etməsi folklorşünaslığımızda öyrənilməlidir. 
Onun yaradıcılığının poetik xüsusiyyətləri, janr, üslub  əlvanlığı, 
klassik irsə, ənənəyə bağlılığı, sistemli, elmi şəkildə tədqiq olun-
malıdır. Ustad  sənətkarlardan dərs  alan, onlarla el şənliklərində, 
Dövlət tədbirlərində, festivallarda çıxış edən, Avropada  qastrol  
səfərlərində  mədəniyyətimizi, qədim ozan sənətimizi layiqincə 
təmsil edən Aşıq Ağamurad sələfləri haqqında gərəkli  xatirələrə  
malikdir. Bu  gün  həmin  xatirələr  də yazıya alınmalı, gələcək 
nəsillər üçün saxlanılmalıdır. Ustad-şagird ənənəsinə sadiq qa-
lan, ustadlarını ehtiramla yad edən Aşıq Ağamuradın ümid verən 
yetirmələri də vardır ki, bu da ölməz aşıq sənətmizin bir daha 
əbədiyaşarlığını təsdiq etməkdədir. 
Aşıq Ağamurad sənətinin ən məhsuldar, inkişaf dövrünü  
yaşayır. O, daim öyrənir, arayıb-axtarır, yaradıcı-ifaçı sənətkar  
kimi yeni-yeni şeir nümunələri də yaradır. Azərbaycan aşıq sə-
nətinin müasir mərhələdə ən layiqli davamçılarından olan Aşıq  
Ağamurad  sənət  xiridarlarını hələ çox sevindirəcəkdir. 
  
 
  200
* * * 
 
 
 
 
Ağamuradın şəxsi arxivindəki sənədləri, qəzetləri araş-
dırırdım. Əlimə bir dəstə ayrıca bükülmüş şəkil, açıqca keçdi. 
Vərəqlədiyim kağızlar 85 saylı Şamaxı seçki dairəsindən Azər-
baycan Respublikası Milli Məclisinə deputat seçilmiş Elxan Sü-
leymanovun seçicilərə müraciətləri, seçkiqabağı platforması, 
keçirdiyi görüşlərin cədvəli və bir sıra sənədlər idi. Bu sənəd-
lərin əzizlənib saxlanmasının, Ağamuradın ona olan ehtiramı-
nın səbəbini özlüyümdə aydınlaşdırmaq üçün oxudum, rəngli, 
şəkilli açıqcaları və bəzi məqamların altından xətt çəkdim: 
- Respublikanın müxtəlif mədəniyyət müəssisələrinin rəh-
bəri kimi ölkədə mədəniyyət, incəsənət və Azərbaycan kinosu-
nun inkişafı, gənc istedadların üzə çıxarılması üçün çalışmış; 
- Göyçay, Ağsu, Kürdəmir, Biləsuvar rayonları ərazisində 
2500 hektar nar bağları salmış, həmin ərazidə yolları abadlaş-
dırmış, su kanallarını təmir etdirmiş, 850-dən çox ailəni işlə tə-
min etmişdir; 
  201
- Göyçay şəhərində mərhum şair Əli Kərimə və şəhid 
İsmət Qayıbova abidə qoydurmuş, tarixi məscid binasını bərpa 
etdirmiş, yol çəkdirmiş, 150 əlaçı şagirdi təqaüdlə təmin etmiş; 
- Ölkənin müxtəlif bölgələrindən olan bir çox gənclərin öl-
kəmizdə, xaricdə təhsillərini davam etdirməsinə kömək etmiş; 
- İmkansız soydaşlarımızdan xeylisinə xaricdə müalicə 
olunmasına yardım etmək məqsədilə maliyyə vəsaiti ayırmış-
dır;  
- 2005-ci ildə Azərbaycan vətəndaş cəmiyyətinin inkişa-
fına yardım (AVCİYA) Assosiasiyasını yaradan Elxan Süley-
manov bir sıra ictimai-siyasi layihələri həyata keçirmişdir. 
“Xocalı soyqırımı”, “Xocalı soyqırımı: milyon imza - bir tə-
ləb”, “Şuşa qədim Azərbaycan diyarı”, “Bir faciə haqqında 
foto-söhbət”, “Tarixi faktlar erməni miflərinə qarşı” topluları 
nəşr edilərək ABŞ və Avropa dövlətlərinin parlamentlərinə, 
dünyanın məşhur kitabxanalarına göndərilib. 
Elxan Süleymanovun platformasında Şamaxının inkişafı, 
rifahı üçün bir sıra vədlər vardı: Şamaxı vətəndaşlarının daha 
çox marağında olduqları yüksək keyfiyyətli ictimai xidmətlərin 
(su, işıq, yol, kanalizasiya) təmir edilməsi, iş yerlərini artırmaq 
məqsədilə investisiyaları cəlb etmək və s.  
Çox eşitmişdik bu vədləri, təmtəraqla verilmiş, sonra unu-
dulmuş vədləri... Ancaq diqqətimi müxtəlif toplantılarda, açılış 
mərasimlərində çəkilmiş şəkillər və platformanın sonundakı bir 
neçə cümlə cəlb etdi: - mən Şamaxı vətəndaşlarına yalnız 
konkret, həyata keçə biləcək vədlər verəcəyəm; ...Mən kasıb 
adam deyiləm,... uğurlu biznesmenəm..... Mənim Şamaxıdan na-
mizədliyim şəxsi zənginliyimə yönəlmir... Mən ictimai məsə-
lələrə, Şamaxının inkişaf və tərəqqisinə öz vaxtımı və enerjimi 
sərf etməklə ....saf niyyətimi həyata keçirəcəyəm. Mənimçün 
bunlar BORC, ÖHDƏLİK, ŞƏRƏF və ÖLKƏ ilə bağlıdır. 
Bir qədər orijinal, səmimi gəldi mənə bu fikirlər. Ancaq 
bir balaca şübhəli nəzərlərlə Ağamurada baxıb soruşdum: 
- Xeyli vaxt keçib, yerinə yetirilirmi bu vədlər? 
  202
- Mən bütün siyasi kompaniyalarda, tədbirlərdə iştirak edi-
rəm. İnandığımı təbliğ, təqdir edirəm. Elxan müəllimin də 
təbliğat-təşviqat qrupunda iştirak etmişəm. Vədlərinə inandım və 
inamımızı doğruldur. Şamaxının bir çox kəndlərinə bulaq çək-
dirir, kimsəsizlərə toy edir. Şəhid ailələrinə, imkansız tələbələrə 
hər ay yardm edir. Savab, xeyirxah işlər görür. M.Ə.Sabirin 150 
illiyi münasibətilə keçirilən bədii qiraət müsabiqəsinin qaliblə-
rinə hər ay mükafat verir. Məlhəm kəndində Xaqaninin büstünü 
qoydurub. S.Ə.Şirvaninin, Sabirin qəbirüstü abidə və məqbərə-
sini yenidən bərpa etdirib. Ona görə də, hər zaman onun çağırış-
larına qoşuluram. Bacardığım köməkliyi edirəm.  
Ağamurada da bu yaraşır.  
 
 
 
Babək  MUSTAFAYEV, 
İş adamı 
 
Mirzə Bilalın nəvəsi 
 
Sevimli el aşığı aşıq Ağa-
murad İsrafilov cavan sayılsa 
da, 25 ildir ki, həyatını xalqımı-
zın mənəvi dünyasının zəngin-
ləşməsinə həsr etməklə elinin 
dərin hörmət və məhəbbətini 
qazanmışdır. O, qədim Şirvan 
aşıq mühitinin ənənələrini yo-
rulmadan davam etdirir.  
Aşıq Ağamurad ustad aşıq, kamil sənətkar, savadlı təbli-
ğatçıdır. Şəxsi mütaliəsi sayəsində o, şifahi və yazılı ədəbiy-
yatımızı və onun görkəmli nümayəndələrini dərindən öyrənib. 
Elə bu kamilliyinə görə də danışanda ağzından dürr tökülür. 
Məqamında söz deməyi bacarır, hazırcavabdır.  
  203
Mən bu sözləri sənətşünas, tədqiqatçı kimi söyləmirəm, 
sənət ocağında böyüyən hal əhli kimi söyləyirəm. Dünyaya 
Aşıq Bilal ocağında, saz-söz, musiqi aləmində göz açmışam. 
Rəhmətlik babam Mirzə Bilal Şirvan aşıq məktəbinin taxt-
tacının sahibi adlandırılır. Əmim Aşıq Ağalar həm ifaçı, həm 
xanəndə, həm də yaradıcı aşıq kimi şöhrət qazanıb. Əmim 
Ağasəlim müəllim gözəl şeirlər yazıb. Atam başqa peşənin 
sahibi olsa da, yaxşı saz çalır, Şirvan aşıq havalarını gözəl bilir, 
yaxşı səsi var. Bir sözlə, nəslimizdə hər kəsdə qandan gəlmə 
şeir yazmaq, çalmaq, oxumaq istedadı var. Belə mühitdə böyü-
düyüm üçün mənim də musiqi duyumum, söz sərraflığım var. 
Ona görə də Şirvan aşıq mühitinin dədə-baba yoluna, yəni klas-
sik irsə sadiq qalan aşıqlarımıza dərin rəğbətim var. Aşıq Ağa-
murad da bu sıradan birincidir. O, həm də təəssübkeş, cəfakeş, 
məsuliyyətli insandır. Şirvan Aşıqlar Birliyinin sədri seçilən-
dən sonra bu qurumun fəaliyyəti genişlənib, gənclərdə sənətə 
həvəs də, məsuliyyət də, hörmət də artıb.  
2009-cu ildə Şamaxıda, Baba Yurdda Azərbaycan Res-
publikası Mədəniyyət və Turizm Nazirliyi və Azərbaycan 
Aşıqlar Birliyinin təşkilatçılığı ilə babam Aşıq Mizə Bilalın 
xatirəsinə həsr olunmuş “Şirvanda Aşıq Bilal günləri” adlı təd-
birin təşkilatçılığında, keçirilməsində Ağamuradın çox böyük 
zəhməti oldu. Ustadlara qədir-qiymət qoyduğu üçün onun da 
qədrini, qiymətini biləcəklər. Buna əminəm. 
Fəxr edirəm ki, babam Mirzə Bilalın açdığı yolun Aşıq 
Ağamurad kimi qeyrətli davamçıları var. 
 
 
  204
Musa NƏBİOĞLU, 
Azərbaycan Aşıqlar  
Birliyinin katibi, 
“Ozan dünyası” jurnalının  
baş redaktoru 
 
Aşıq Ağamuradla yaxın-
dan ünsiyyətdə olmağımın tari-
xi çox da uzağa getmir. Cəmisi 
bir neçə ildir ki, aramızda səmi-
mi münasibət var. Bununla 
belə, onun barəsində düşünəndə 
mənə elə gəlir ki, münasibəti-
mizin yaşı elə özümüzün yaşı-
mız qədər, bəlkə də bundan çoxdur. Onun haqqında çox da-
nışmaq, çox yazmaq olar. Ağamurad Şirvan aşıq məktəbinin 
layiqli varisi, bu günkü aşıqlarımız arasında özünəməxsus yeri 
olan sənətkardır. Onun sənətkarlığından, bir insan kimi şəxsi 
keyfiyyətlərindən danışmazdan öncə istər-istəməz böyük ustad 
Aşıq Ələsgərin məşhur bir bəndini xatırlamalı olursan: 
 
Aşıq olub diyar-diyar gəzənin,  
Əzəl başdan pür kamalı gərəkdir.  
Oturub-duranda ədəbin bilə,  
Mərifət elmində dolu gərəkdir. 
 
Ağamurad mənim üçün (inanıram ki, elə hamı üçün) məhz 
hər şeydən əvvəl pür kamallı və mərifət elmində dolu bir sənət-
kardır. Bəzən sənət adamlarında rast gəlinən paxıllıq hissindən 
uzaqdır (hər halda mən bunu müşahidə etməmişəm). Özündən 
deməyi də sevmir. Onda sənət adamı üçün vacib olan və bu 
gün bəlkə də ən çox ehtiyac duyulan bir keyfiyyət də var: inti-
zamlı və məsuliyyətlidir. Bakıda təşkil etdiyimiz tədbirə pay-
taxtda yaşayan aşıq bəzən bir saat gecikdiyi halda, Ağamurad 
  205
hər dəfə Şamaxıdan gəlib və bircə dəfə də gecikməyib. Və mən 
bircə dəfə də olsun rast gəlmədim ki, hansısa tədbirə dəvət 
edəndə Ağamurad desin ki, həmin gün toyum var, yaxud baş-
qa bir bəhanə gətirsin. AAB-nin Şirvan üzrə təmsilçisi kimi də 
fəaliyyəti təqdirəlayiqdir. 
Ağamurad o xoşbəxt taleli sənətkarlardandır ki, hələ gənc 
yaşlarından bir sənətkar kimi sevilib, el şənliklərinin və rəsmi 
tədbirlərin yaraşığına çevrilib. Dəfələrlə xarici ölkələrdə aşıq 
sənətini ləyaqətlə təmsil edib, onun ifasında sazımızın səsi 
Avropanın ən möhtəşəm salonlarından gəlib. Hər səfərdən 
uğurla qayıdıb, sazımızın şöhrətinin üstünə şöhrət qazandırıb. 
Bizim tərəflərdə belə bir el məsəli var: soruşanda ki, qar-
daşının xasiyyətinə bələdsənmi, cavab verərlər ki, yoldaşlıq 
etməmişəm. Yəni hətta qardaşın da olsa bir insanı bütün şəxsi 
keyfiyyətləri ilə daha yaxından tanımaq istəyirsənsə, onunla 
səfərdə olmalısan. 2011-ci ilin iyun ayında Ağamurad və onun 
dəstəsi ilə birlikdə bir həftəlik yol yoldaşlığımız oldu. Dağıs-
tanda keçirilən Beynəlxalq xalq yaradıcılığı festivalına getmiş-
dik. Bu bir həftəlik yol yoldaşlığımız onun haqqında təsəvvür-
lərimi daha da zənginləşdirdi, həssaslığı, səmimiyyəti, sənət 
yoldaşlarına qarşı diqqəti və böyük-kiçik yeri bilməsiylə mə-
nim gözümdə daha da ucaldı. 
Ağamurad həm də ona görə xoşbəxt taleli sənətkardır ki, 
pərəstişkarlarının ona qarşı olan sevgisi dövlət səviyyəsində də 
öz təsdiqini tapıb. Yəni, aşıq sənətinə ümumxalq sevgisi ilə 
dövlət qayğısının bu gün üst-üstə düşməsi onun simasında bir 
daha özünü göstərib. 2011-ci ilin sentyabrında ölkə preziden-
tinin sərəncamı ilə ona “Əməkdar mədəniyyət işçisi” fəxri adı 
verilib, dekabrın son günlərində isə Mədəniyyət və Turizm Na-
zirliyinin Fəxri fərmanı və pul mükafatı ilə təltif olunub. 
Ağamurad hələ cavandır, qarşıda onu daha böyük uğurlar 
gözləyir. Ona şəxsi həyatında və sənət yolunda yeni-yeni uğur-
lar arzulayıram. 
  206
Rasim BALAYEV, 
Xalq artisti 
 
Mənim Aşıq Ağamuradın 
həm şəxsiyyətinə, həm də sənə-
tinə böyük hörmətim var. Şir-
van aşıq məktəbinin ləyaqətli 
nümayəndəsi, eyni zamanda,  
Şirvan Aşıqlar Birliyinin rəh-
bəri kimi o biri aşıqlardan se-
çilir. Özünəməxsus klassik üs-
lubda ifaları çox ürəyə yatımlı-
dır. Radio və televiziyadakı çı-
xışlarına çox maraqla qulaq ası-
ram. Xalq artisti, dostum Alim Qasımovun ad günlərində, oğlu 
Qadirin toy məclisində onun canlı ifalarını, şirin söhbətlərini, 
məclisi tez ələ almaq qabiliyyətini görəndə çox məmnun 
oldum. 
Mənim 21 dekabr 2008-ci il tarixində Ağsu şəhərinin mə-
dəniyyət sarayında, xalq şairi Zəlimxan Yaqubun aparıcılığı ilə 
keçirilən 60 illik yubiley gecəmdə Aşıq Ağamuradın ürək açan 
ifaları, şirin danışığı, çanı-dildən məclisi razı salmağı, bir neçə 
dəfə alqışlarla səhnəyə qaytarılması mənə və bütün yubiley ge-
cəsindəki iştirakçılara xüsusi zövq verdi. Aşıq Ağamurad hə-
yatda izi, tarixdə səsi olan ustad aşıqdır. Bu şərəfli yolda ona 
uğurlar diləyirəm. 
   
 
 
 
  
  207
 
Mələkxanım 
ƏYYUBOVA, 
Xalq artisti 
 
Aşıq Ağamurad Şirvan 
aşıq məktəbinin ən layiqli nü-
mayəndələrindən biridir. O, ca-
van olmasına baxmayaraq, us-
tad sənətkar kimi həm xalq, 
həm də dövlət tərəfindən qiy-
mətləndirilib.  
Ağamuradla istər Şamaxı-
da, istərsə də Respublika tədbir-
lərində tez-tez rastlaşır və doğma adamlar kimi görüşürük. Şəx-
si keyfiyyətləri, mədəniyyəti, ağır təbiəti, mehribançılığına gö-
rə onu doğmalarımdan ayırmıram. Klassik aşıqlara məxsus 
davranış, ifaçılıq, yaradıcılıq, meydangirlik məharəti onu hamı-
ya sevdirib. Ağamurad əgər sazı dəflə əvəz eləsə, elə xanəndə 
kimi də sevilər. Çünki, muğam sənətinə də yaxşı bələddir, zil 
səsi, şirin boğazları var. Hər nə oxusa dürüst və özünəməxsus 
oxuyur.  
Ağamuradın hamıda olmayan çox üstün keyfiyyətləri var 
– sadə, təvazökar, çalışqan, məsuliyyətli, səxavətlidir. O, məş-
hurdur, sevilir, alqışlanır, ancaq heç zaman başını dik tutmur, 
lovğalanmır.  
Əminəm ki, Ağamurad illər ötsə də xasiyyətini dəyişmə-
yəcək. AĞAyana MURADINDAN kam alacaq.   
 
  208
Nazpəri   
DOSTƏLİYEVA, 
Xalq artisti 
 
Mən sənətkar ailəsində 
doğulmuşam. Gözümü dünyaya 
açandan saz səsi, aşıq mahnısı, 
muğam eşitmişəm. Evimiz 
qonaqlı-qaralı, çal-çağırlı olub 
həmişə. Qonaqlarımız da məş-
hur sənətçilər – aşıq Abbas, 
aşıq Barat, aşıq Şakir, saz-sənət 
biliciləri olublar. Bir sözlə ma-
yamız musiqi, sazla yoğrulub. Elə buna görə də mən də, bacım 
Zeynəb də həyatımızı musiqiyə bağladıq. Nə isə, sözüm onda 
deyil, aşıq ailəsində doğulan, belə mühitdə böyüyən insanın hər 
aşığın ifasını bəyənməsi müşkül məsələdir. Tək-tək bəyəndi-
yim sənətkarlar var ki, bunlardan biri də aşıq Ağamuraddır. 
Tədbirlərdə, el şənliklərində, toy məclislərində rastlaşanda da 
çox səmimi görüşürük, hal-əhval tuturuq, bəzən məsləhətlə-
şirik. Çünki, mən onu savadlı aşıq, ustad sənətkar kimi qiymət-
ləndirirəm. İfalarını maraqla izləyirəm. Oxuduğu havacatların 
sözlərinə çox diqqətlə yanaşır. İfası şirin, zili-zil, bəmi-bəm, 
xırdalıqları da yerində.  
Ağamuradın ifasını atamın və onun sənət dostlarının ifala-
rı ilə müqayisə edirəm bəzən. Onun klassik yolu gözəl mənim-
səməklə, ona yaradıcı münasibət göstərməsi və yeniyetmə aşıq-
lara yerli-yataqlı öyrətməsi onun ustadlığından, kamilliyindən 
xəbər verir. Ağamuradın ifasında “Peşrev”i, “Qara qafiyə”, 
“Güllü qafiyə”ni çox bəyənirəm. Dədələrin yolu ilə oxuyur, an-
caq öz xallarını, öz şirinliyini də qatır ifasına. Ağamurad öz yo-
lunu, cığırını açıb artıq. O sənətkar ki, sənətdə özünəməxsus cı-
ğır, yol açıb, o, xalqın yaddaşında yaşayacaq.  
  209
Seyfəddin RZASOY 
dosent, fəlsəfə doktoru, 
AMEA Folklor İnstitutu 
Mifologiya şöbəsinin müdiri 
 
 
 
AŞIQ AĞAMURAD – 
 SƏS YADDAŞININ  
YOLÇUSU 
 
 
Şirvan aşığına qulaq asanda ruhum yerindən oynayır… 
Balabanın səsi, qoşanağaranın axarlı ritmi, sazın cingiltili 
nəqəratı Şirvan aşığının dünyada heç bir səsə bənzəməyən ava-
zı ilə birləşərək, ruhuma uşaqlıqdan hakim kəsilib, yaddaşıma 
əbədi ahəng kimi yazılıb... 
Bu ahəngi harada eşidirəmsə-eşidim donub qalıram: ona 
olan sevgimi heç vaxt cilovlayıb, ağlın məcrasına yönəldə bil-
məmişəm… 
Şirvan aşığının avazı ruhumun gözü dünyaya açılandan 
mənim içərimdədir.  
Biləsuvarda – Bəydili kəndində toy əsas axşam başlardı. 
Kəndimizin toylarının, demək olar ki, hamısını Aşıq Əlifağa 
çalardı. Ara-sıra başqa aşıqları da görürdüm. Ağasadıq müəl-
limgildə toy olanda Salyandan Aşıq İmran da gələrdi. Doğma 
kəndimiz Bəydilinin klubunda Biləsuvarın başqa aşıqlarının da 
ifalarını görmüşdüm. Ancaq aşıq kimi daha çox Əlifağanın 
ifaları yadımda qalıb… 
Zurnaçılar çalar, qaranlıq düşəndə Aşıq Əlifağa meydana 
girərdi. Onun toyxananın bu başından o başına qızılquş kimi 
səkməsi, balabançının aşıqdan bir addım belə geri qalmaması, 
  210
bir də palatkalarla örtülmüş toyxanının yarımqaranlığında sazın 
üstündə müxtəlif rənglərə çalan şüşələrin parıltısı yaddaşıma 
əbədi həkk olub. 
Uşaqkən Şirvan aşığının nə olduğunu bilməzdim. Ümu-
miyyətlə, bu haqda anlayışım belə yox idi. Aşıq Şakir haqqında 
əfsanələr danışırdılar. O, televizorda çıxış edəndə atam Gül-
verdi kişiyə sanki dünyanı verirdilər. Arada bir Aşıq Pənahı da 
görürdük. Salyanlı Aşıq Qurbanxanın isə ömrü boyu adını eşit-
dim, ifasını görmədim. 
Aşıq musiqisinin feyzi ilə yaşaya-yaşaya böyüdüm. Azər-
baycan aşıq sənətinin necə bir nəhəng dünya olduğunun, bu 
dünyanın içində Şirvan adlanan ayrıca bir saz-ifaçılıq mək-
təbinin də olduğunun fərqinə vardım. Prof. Hacı Seyfəddin 
Qəniyevin, folklorşünas alim, fəlsəfə doktoru Yaqut Bahadur 
qızının vasitəsi ilə Şirvan aşıq dünyası deyilən məkana ayağım 
açıldı. Şamaxıda, Ağsuda yubileylərdə, aşıq məclislərində, 
toylarda oldum. Hamısının qabağında baş əydiyim çox aşıqlar, 
çox ustadlar gördüm. Və bir gün Aşıq Ağamuradın avazını – 
şaqraqlıqda dağ çayının şəlaləsini, şirinlikdə və təmizlikdə 
süzülən balın qızılı parıltısını, ahənginin ləngərində aramla 
axan Kürün əzəmətini xatırladan ecazkar səsi eşitdim. 
Mən onu yaxından və dərindən bir məclisdə dinlədim. 
Yaqut Bahadur qızı Əşrəfova «Aşıq Əhmədin yaradıcılığı» 
mövzusunda fəlsəfə doktoru dissertasiyasını müdafiə etməsi 
münasibətilə «Çanaqqala» restoranında gözəl bir məclis düzən-
ləmişdi. Bu, əsl toy idi. Yüzdən yuxarı qonaq var idi. Şirvan 
saz-aşıq sənətinin yaşadılması və təbliğində xüsusi yeri olan 
Yaqut xanım Şirvanın bütün ünlü sənətkarlarını, o cümlədən 
aşıqları məclisə çağırmışdı. 
Şirvan qoşanağarasının ritmi başlananda, balabanın səsi 
eşidiləndə mən özümdə olmuram. Həmin axşamı Ağamurad 
sanki bir tufan elədi. Stol yoldaşlarımdan ayrılıb, bir qıraqda 
oturdum. Ruhumu Şirvan aşığının avazına təslim etdim. 
Ağamurad oxudu, necə oxudu?! 
  211
Onun səsi sanki qayaların dərinliklərindən süzülüb gələn 
bulaq kimi safdır. Yerişində-duruşunda Şirvan aşığının bütün 
tarixi koloriti yaşayır. Əsrlərin sənət yükünü mərdliklə daşıyır 
Ağamurad. Kimin üçünsə sənət çörək ağacı, kimin üçünsə 
zövqü-səfa, şən-şux ömür deməkdirsə, Ağamurad üçün sənət 
yolu ulu bir yolçuluqdur. 
Bu yolu getmək – çiyinlərini Şirvan aşıq sənəti adlanan 
nəhəng yükün altına vermək, onun ağırlıqları altında bir ömür 
yolu yaşamaq deməkdir... 
Bu yolu getmək – səsdən yaranmış dünyamızın get-gedə 
mənasızlaşan, ününü itirib küyə çevrilən səsləri içərisində 
müqəddəsliyin səsinə hay vermək deməkdir. 
Şirvan aşıq sənətinin və ümumən Azərbaycan aşıq sənə-
tinin çağdaş dünyanın musiqi səsləri içərisində yerinin get-gedə 
daralması ürək ağrısı ilə müşahidə etdiyimiz acı mənzərədir. 
İndi gənc nəsil bizi bizlər kimi var edən, ruhumuzun aynası 
olan milli musiqidən get-gedə daha çox aralı düşür. Bütün 
gününü telefonunun qulaqcıqları ilə mənasız, insanın ruhundan 
insanlığı oğurlayan, onu get-gedə texnogen varlığa çevirən 
ritmləri dinləməklə keçirir. Bu da, əslində, yüksək sürətlə qlo-
ballaşan dünyamızın öz yaşam ritmi, öz həqiqətidir. Döyün-
tüləri qərbdən gələn qloballaşma milli mədəniyyətləri sürətlə 
əritməkdə, yox etməkdədir. Bu vurhavurda, haray-həşirdə sazı 
sinəsinə basıb «Şirvan şikəstəsi» oxumaq məcnunluqdur. Ağa-
murad mənə Məcnunu xatırladır: dünyanın heç bir gücünə bo-
yun əyməyib öz həqiqətini yaşadan, dünyaya onun özü boyda 
güclə qalib gələn insanı… 
Hər dövrün öz həqiqəti var. Keçən əsrin 50-60-cı illərinə 
qədər aşıqlıq etməyin bir həqiqəti, indi aşıqlıq etməyin başqa 
bir həqiqəti var. Onda aşıqlıq edənlər saz-söz meydanında öz 
adlarının, öz səslərinin mənafeyi naminə çalıb-çağırırdılar. 
Xalq içində şöhrətlənir, həyatları rifahlanır, ad-san qazanırdılar. 
İndiki aşıqlar isə sənət naminə çalıb-çağırırlar. Çünki sənət 
ölür. Qloballaşan dünyanın yad, özgə ritmləri aşıq musiqisinin 
  212
səsini hər gün daha çox batırır. Belə bir dünyada Aşıq Ağa-
murad artıq öz ad-sanı naminə yox, aşıq sənətinin ölməməsi 
naminə oxuyur. Oxuyur ki, Şirvan aşıq avazı ölməsin. Yoxsa, 
ruhlar onu və digər aşıqları qınayacaq, sənəti ölməyə qoyduq-
larına görə günahlandıracaqlar.  
Mən təkcə Şirvan aşıqlarını yox, ümumiyyətlə, bütün 
Azərabycan aşıqlarını bir kədər içərisində görürəm. Dünyanın 
bu namərd gedişatı onları qüssələndirir. Lakin üzərlərinə götür-
dükləri aşıq adının məsuliyyəti onlara sənəti tərk etməyə imkan 
vermir. Həmişə Ağamuradı dinləyəndə, onun şaqraq zəngulə-
sinə qulaq asanda fikirləşirəm ki, əgər Ağamurad sazı yerə 
qoyub xanənədəlik etsə idi, necə deyərlər, «çoxlarının sənət 
papağı boş qalardı». Ancaq edə bilmir bunu Ağamurad. Sənət 
yolu adlanan bir müqəddəs yolçuluq var. Bu yola girən, ona 
«aşiq» olub «aşıq» adını alan kəs həqiqət yolunun aşiqi – haqq 
aşığıdır. Haqq aşıqlığı – əbədi yolçuluq, ilahi missiyadır. Aşıq 
ərkanı, aşıqlıq adabı bu yolun əbədi həyat tərzidir. Ona qədəm 
qoyan dünyaya ayrı gözlə – aşiq gözü ilə baxır. «Aşıq» Ağa-
murad da bir «aşiq» ömrü yaşayır. O, ömrünü beləcə keçirəcək: 
hər gün bir yana əsən küləklər onu üşütməyəcək, hər gün bir 
yandan eşidilən səslər onun ruhuna təsir etməyəcək. O, daim öz 
mahnısını oxuyacaq. Bu mahnının avazı ilə özünü və bizim 
ruhumuzu ovudacaq… 
Ağamurad bir aşiqdir: yurdun, vətənin, el-obanın, Allahın 
yaratdığı ana torpağın aşiqi: 
 
Ayrı düşdüm neçə vaxtdır sizlərdən, 
Nanəli, nərgizli yerlər necədir? 
Xeyli vaxtdır fürsət yoxdur görməyə, 
Göy çəmənlər, qönçə güllər necədir? 
 
Ağamurad öz taleyinin, qismətinin aşiqidir: Tanrı ona 
dünyanı əzəldən gözəl göstərib, gözəlliyi onun taleyinə, qismə-
tinə yazıb: 
  213
 
Haxdan gözəllikdir bizə pay düşən, 
Bu vətənin torpağı mən, daşı mən. 
«Canqu» meşəsində süzüb ötüşən, 
Xoş nəğmələr, o bülbüllər necədir? 
 
Ağamurad qəlbi məhəbbətlə dolub-daşan aşiqdir: öz ya-
şam gücünü, qəlb hərarətini ancaq sənətdən alır:  
 
Ağamuradam, sinəm dolu məhəbbət, 
Mən qalmışam Alim, Xanışa həsrət. 
Bir görsəm qəlbimə gələr hərarət, 
O nəğməli, şux könüllər necədir? 
 
Yurdun nanəli, nərgizli dağ döşlərindən, göy çəmənlərin-
dən, qönçə güllərindən bir an belə ayrı düşən sənətkarın qəl-
binə qüssə-kədər qonur. Vətənin daşı, toprağı olmaq, sinən üstə 
gəzən namərd addımlarına dözmək onun «Haxdan gələn tale-
yidir». Bu tale bizlərə ağrılı, əzablı görünür. Belə əzablı yolun 
yolçusu olmağı heç kəs istəməz. Ancaq bu, bizə belə görünür. 
Taleyinə Haxdan gözəllik payı düşən, sinəsi məhəbbətlə aşıb-
daşan Ağamurad ayaqları ilə yerdə olsa da, ruhu ilə buludlar 
arasında pərvaz edir. O məqamda, o yerdə ki, bizlərə oranı gör-
mək qismət deyil. Bura səsin əbədi yaddaş məkanıdır. Orada 
Aşıq Bilalın, Aşıq Şakirin səsi hələ də səslənir, «Şirvan şikəs-
təsi» əbədi eşidilir...  
Aşıq Ağamuradın sifətində daimi bir təbəssüm var. O, 
solmaz-sönməz, bitməz-tükənməz həzz içindədir. Çünki bizlər 
üçün ölüb-bitən səslər onun üçün əbədi səslənir. Buludların 
ötəsindən – səsin əbədi yaddaş məkanından Şirvan aşığının heç 
vaxt susmayan avazını eşidir: yaşam gücünü, səsinə qüvvəni, 
sözünə mənanı bu avazdan alır Ağamurad… 
  214
Şeyx Əbdül MAHMUDBƏYOV, 
kinorejissor, aktyor, 
Respublika Dövlət mükafatı laureatı, 
Əməkdar İncəsənət xadimi 
 
 
 
 
 
 
 
 
Mən aşıq daldasına, 
Mərd igid daldasına. 
Namərd aslan olsa da, 
Sığınma daldasına. 
  
Uca Allah qəni-qəni rəhmət eləsin ustadlar ustadı Dədə 
Ələsgərə... Bu azman kimi min-min illərin sınağından sınana-
sınana, təkmilləşə-təkmilləşə, formalaşa-formalaşa keçib gələn 
bənzərsiz şifahi xalq yaradıcılığımızın cövhəri olan Şaman, 
varsaq, ozan, yanşaq və nəhayət V-VI əsrdən başlayaraq aşıq 
adı ilə təsdiqlənən bu folklor sənət nümunəmiz, söz-saz və ifa 
mədəniyyətlərimiz əlçatmaz, ünyetməz zirvəsinə ucaldı. 
Haqqdan süzülüb gələn ilahi payımızı məhz zaman-zaman 
bu dahi insan da başda olmaqla bir çox azman ustadlarımız mü-
qəddəs dəyərimizə, and yerimizə, milli mənəvi sərvətimizə çe-
virərək haqqa tapındırdı və əbədiyyətə qovuşdurdular! Yalnız 
türk insanına - xalqımıza məxsus dünyada tayı-bərabəri olma-
  215
yan bu bənzərsiz və ecazkar folklor sənət xəzinəsi dünyanın 
ifaçılıq mədəniyyətinin təməlidir, bünövrəsidir, dədəsidir! Heç 
təsadüfü deyildir ki, söz mülkünün sultanları kimi zaman-
zaman, çeşidli sivilizasiyalar yaradan və formalaşdıran, bəşər 
mədəniyyətinin fövqündə dayanan - Qorqud dədəmiz, Xətib 
Təbrizi, Bəhmənyar, Qul Xacə Əhməd, Yassar, Mövlana Cəla-
ləddin, Şəms Təbrizi, Yasəvi Pir Sultan Nəimi, Nəsimi, Füzuli, 
Yunis İmrə, Qaraca oğlu, Qurbani və daha kimlər-kimlər (say-
maqla bitib tükənməyən) məhz bu möhtəşəm milli-mənəvi sər-
vətimizdən bəhrələnərək, dünyaya meydan oxumuşlar və ilahi 
rizası ilə oxuyacaqlar da inşallah! 
Bu ecazkar sənətin gücü, qüdrəti onun ideyasının və forma-
sının, klassik şeir uslubunun, xalq (folklor) şeirini, saz hava-
catları, səs, ritm, ifa mədəniyyəti və. s. ilə bir vəhdət, kamillik, 
bütövlük təşkil etməsidir. 
Aşıq sənəti sazla sözün, sözlə avazın, avazla ritmin, ritmlə 
ifa mədəniyyətinin vəhdətidir, ecazkar və bənzərsizdir aşıq sə-
nəti. İmperiyalar qurub yaradan böyük türk xalqının, dübarə 
böyüklüyü, həm də yaratdıqlarını yazılı surətdə söz, poeziya, 
musiqi, ifaçılıq sənəti nağıl-dastan qoşub, bağlayıb əbədiləş-
dirməyindədir... 
Daima biri-birini tamamlayan, yeni-yeni məktəblər yaradan 
bu xalqın bir sənət ocağı da müqəddəs Şirvan torpağındadır... 
Övliyalar, ənbiyalar, ziyarətgahlar, zəngin söz, musiqi, ifa mə-
dəniyyəti yaradan, çox qədim və möhtəşəm  dövlətçilik ənənəsi 
olan Şirvan! 
Şirvan aşıq sənətinin özünəməxsusluğu onun qüdrətli, hik-
mətli və müdrik sözündə, dəyişən şirin avazında və ritmik me-
lodiyasında, ansambl şəklində qəlbə yatımlı, insanın ruhuna, 
qəlbinə, zövqünə hakim kəsilən ifa mədəniyyətini yaratmasın-
dadır. 
  216
Əzizim və sənətinə dərin hörmət bəslədiyim dəyərli el aşı-
ğı, dostum, qardaşım ustad Ağamurad bu günkü Şirvan aşıq 
sənətini şərəflə, ləyaqətlə, ağa-bəy kimi yaşadır. Əslində bu, 
onun ilahi qisməti, alın yazısı və tarixi missiyasıdır. O, həqi-
qətən də özünəməxsus yaradıcılıq və ifa mədəniyyəti olan bir 
el aşığıdır. Kölgədə dayananın, öz kölgəsi olmur. Hər kəs 
sənətə başlayanda sözsüz ki, bir ustad yanında dərs alır, yetişir 
və ustad şapalağı (yəni, ustad xeyir-duası) onun böyük sənət 
aləminə gəlişinə yaşıl ışıq yandırır. Çox təəssüflər olsun ki, bir 
çox hallarda ustad kölgəsində qalıb, orda kölgələnib ömrünü 
başa vuran aşıqlar da var. Amma bu gün mən cəsarətlə, fəxarət-
lə və sidq-ürəkdən deyə bilərəm ki, ustad Aşıq Ağamurad cəmi 
Aşıq ifa mədəniyyətimizin zəminində, öz sənət yolunu yaradan 
və yaşadan sənətkarlarımızdandır. 
Sən bu  elin, bu obanın, bu mahalın ilahi payısan... səni rəb-
bimiz bu qədim, şərəfli və möhtəşəm folklor sənət əsərimizin 
nöbəti bir mərhələsi kimi müqəddəs Şirvan torpağına qismət 
edib! Şükürlər olsun ilahinin qismətinə. 
   
  217
Zabit NƏBİZADƏ, 
Xalq artisti 
 
Azərbaycan mədəniyyətin-
də əldə olunan uğurlar bu sahə-
nin sivil inkişafından xəbər 
verir. Bir vaxtlar bu sahədə 
olan çatışmazlıqlar insan cə-
miyyəti və insan həyatı üçün 
müxtəlif mənfi rəylər ortaya çı-
xarırdı, nəticədə, qlobal səciy-
yə daşıyan problemlər icti-
maiyyəti bədbin notlara köklə-
yirdi. Çox şükür ki, ölkəmiz müstəqillik əldə etdikdən son-
ra hər bir sahədə olduğu kimi, mədəniyyət sahəsində də kök-
lü dəyişikliklər və islahatlar həyata keçirildi, elmi-praktik ye-
niliklər əldə edildi, bir sözlə, cəmiyyətə mədəni xidmət etmək 
istiqamətində mühüm addımlar atıldı. 
Tam şəkildə etiraf edə bilərik ki, artıq Azərbaycan mədə-
niyyəti dünya mədəniyyətinin bir tərkib hissəsidir və ölkəmiz-
də bu sahəyə diqqət son dərəcə ciddidir. Elə bunun nəticəsidir 
ki, Azərbaycanda mədəniyyət özünün inkişaf istiqamətlərini 
düzgün müəyyənləşdirib və bundan sonra da öz inkişaf qanu-
nauyğunluğunu məhz bu cür şəkildə qoruyub saxlayacaqdır. 
Bu prosesin bəşəri ovqata köklənməsində isə əlbəttə ki, aşıq 
Ağamurad kimi el sənətkarlarının müstəsna xidməti, danılmaz 
əməyi var. 
Müdriklərimiz səbəbsiz yerə deməmişlər: “İnsan şəxsiyyə-
tinin böyüklüyü onun gördüyü işin miqyası ilə ölçülür”. Məhz 
Aşıq Ağamuradın insanlıq qayğısı onun böyüklüyünü təcəs-
süm etdirir. 
Aşıq Ağamurad insanlığın ali hiss olduğunu Tanrı neməti 
kimi qəbul edir. O, Tanrı müqəddəsliyini qazanmaqdan ötrü 
bəlkə də bütün həyatını insanlar üçün xərcləməyə hazır olub. 
  218
Buna görə artıq Tanrı onun yüksək insani keyfiyyətlərini ar-
zuolunan dərəcədə qiymətləndirib. 
Ağamurad İsrafılov həm də kamil insandır. Çoxlu yaxşı-
lıqlar və xeyirxahlıqlar etdiyi üçün onun kamilliyi dəyişən 
dünyanın zəif fonunda itmir, bəşər üçün təzahür edir. 
Həzrəti Məhəmmədin mötəbər hədislərindən birində de-
yilir: “İki şəxsə qibtə etmək olar; onlardan birinə Allah mal-
dövlət verir və onu öz ölümünün ağası edir, ikincisinə isə müd-
riklik əta eləyir və bunun sayəsində o, öz həyatının sahibi 
olur”. Bu dərin, fəlsəfi fikirdən bir məntiq hasil etmək olar ki, 
Tanrının müdriklik əta etdiyi ömür sahiblərindən ən kamili 
Aşıq Ağamurad kimi insanlardır. Aşıq Ağamurad kimi sənət-
karlar əməli sənət prinsipləri ilə Azərbaycanın layiqli adını, 
millətin şərəfini və ləyaqətini özünə qaytarıblar. Bu, danıl-
mazdır. Özlərinin nurlu və mənalı ömürlərini qızıl hərflərlə 
nəsillərin yaddaşına yazmış, xalqımızın qəlbində sənətin əbə-
diliyinə parlaq işıq yandırmış el sənətkarlarımız sənət və tə-
rəqqi üçün əsl fədakarlıq göstərmişlər. Şübhəsiz, Aşıq Ağa-
murad da bu sıradadır. 
Üzərinə düşən sənətkarlıq missiyasını şərəflə yerinə yetir-
məkdən ötrü zamanın bütün ağırlığını öz çiyinlərinə götürən 
Aşıq Ağamurad Azərbaycanı dünyanın bir sıra ölkələrində 
şərəflə təmsil edib və edir. Əbəs yerə deyil ki, onun zəngin sə-
nətkar təcrübəsi, uzaqgörən sənət faktoru, aşıq dəyanəti və rə-
şadəti sayəsində ictimai həyatın bütün istiqamətləri üzrə mü-
hüm dəyişikliklər baş verib. 
Tanrıdan ona möhkəm cansağlığı, uzun ömür arzulayırıq. 
 
 
 
 
  219
Sadıq ZƏRBƏLİYEV,  
Xalq artisti 
 
Ağamuradın özünə və sə-
nətinə böyük hörmətim var. 
Əsil aşıq belə olar, həm qabi-
liyyətli oğuldu, həm də böyük 
sənətkardır. Yol-iz biləndi, 
böyük-kiçik tanıyandı, şəxsiy-
yətlidi, hərəkətinə, oturuşuna-
duruşuna fikir verəndi. Sazı ifa 
etməyi, səsi, oxumağı gözəl, 
söz bazası zəngindi. Ağamurad mənimlə el şənliklərində çox 
olub. Şirvanda aşıqlar çox olub, indi də var. Amma Ağamurad 
böyük sənətkarımız Aşıq Şakirin sənət cığırına, izinə düşən 
sənətkardır. Aşıq Ağamurada sənətində  yeni-yeni uğurlar, nai-
liyyətlər arzulayıram. 
 
 
 
  220
Elnarə  
ABDULLAYEVA, 
xanəndə 
 
 
Aşıq Ağamurad bu gün Şir-
van aşıq musiqisinin ən yüksək 
zirvəsində duran aşıqlardandır. 
Ağamuradın sənət işgüzarlığı 
hər vaxt məni heyran edib. Mən 
deyərdim ki, Ağamurad qədər 
zəhmətkeş, sənətinə məsuliy-
yətli aşıq heç kəsin ağlına gəl-
məsin. Ağamuradın poeziyaya, 
folklora olan marağı, sevgisi məni valeh edib. Dastan və şeir 
onun qanından-canından süzülür. Hər dəfə biz görüşəndə yeni 
bir şeiri həvəslə söyləyir və təhlil edir. Onu da deyim ki, 
tənqidçilər kimi təhlil edir. Mənim üçün Ağamuradla söhbət və 
sənət mübahisələri çox maraqlı olur. O, bilir ki, mən özüm də 
aşıq musiqisini çox, lap çox sevirəm. Hər dəfə biz Şamaxıda 
olan tədbirlərdə üz-üzə gəlir və yeni tapdıqlarımızı, eşitdik-
lərimizi, oxuduqlarımızı müzakirə edirik. Ağamurad Şamaxıda 
keçirilən bütün tədbirlərdə az qala canından, qanından keçir. 
Hələ bir dəfə də olsun ondan narazılıq eşitməmişik. O, xalqını, 
vətənini necə sevirsə, elə o eşqlə də oxuyur. Ağamurad Azər-
baycan aşıq sənətini dünyanın müxtəif ölkələrində təmsil edib 
və hal-hazırda da bu şövqlə sənətini davam etdirir. Sənət 
eşqdir, həvəsdir - deyiblər. Bu insanın eşqi də, həvəsi də tükən-
mir. Bəli, sənət o vaxt tükənər ki, insanın həyat eşqi tükənə. 
Şükür ki, Ağamurad sənət eşqiylə yanan və yandıran aşıqdır. 
Aşıqlara çox vaxt aşiq deyirlər. Aşiqlik də, aşıqlıq da Ağa-
muradın qanındadır. Təki eşqi tükənməsin! 
 
  221
Onun sənəti bizə və gələcək nəslə hələ çox gərəkdir. Ağa-
muradın səsində olan hikmət əcdadımızdan, dünənimizdən gə-
lir. Mən çox aşıqlara qulaq asıram. Ağamuradın səsindəki 
ozanlara məxsus ağırlıq, batman az-az aşıqlarda olar. 
Əsl sənət və sənətə çəkilən zəhmət heç vaxt insanı yarı yol-
da qoymaz. Əziz qardaşım Ağamurad, səsin - sənətin, çəkdiyin 
zəhmət səni daha uca zirvələrə qaldırsın. Səni və sənətini çox 
sevən Şirvan xanəndələri adından deyirəm. “Allah sənə can 
sağlığı, gözəl və tükənməz, Baba dağından gələn çayların 
şırıltısı qədər şirin avaz və tükənməz elm versin. Sənin sənətin, 
səsin əvəzsizdi. Səni Allah şirvanlılara çox görməsin. 
 
 
 
  222
QOBUSTAN QƏSƏBƏSİNDƏ  
GÖRÜŞ 
 
Zahirlə telefonla danışmışdıq. Sənət dostu Aşıq Ağamurad 
haqqında yazılası kitabda ürək sözlərinin yer almasını arzula-
yırdı. Əlavə vaxt itirmədən şəhərdən rayona qayıdarkən yol 
üstü Qobustanda səsini, fikirlərini lentə almağı qərarlaşdırdım. 
Qobustana çatar-çatmaz telefonuna zəng vurdum. Vədələşdiyi-
miz yerə oğlunu göndərdi ki, bizə bələdçilik eləsin. Ha boyun 
qaçırsaq da, tələsdiyimizi bildirsək də, evlərində görüşməyi 
israr etdi. Bələdçimizin arxasınca bir neçə küçə adlayıb geniş 
bir məhəllədə dayandıq. Evdə qələbəlik idi. Narahat oldum, 
fikirləşdim ki, münasib vaxt seçməmişik. 
Narahatlığımı hiss edən Zahir: 
- Çəkinməyin, atamın evidi, rahat olun, - dedi. 
Böyük ustad İzzətəli Zülfüqarovun evinə, ocağına gəldiyi-
mə xeyli sevindim. Oğlanları Ağəlini, Elçini savadlı, qabiliy-
yətli insanlar kimi az-maz tanıyırdım. Zahiri isə yaxşı sənətçi, 
atasının layiqli davamçısı, təvazökar, mehriban insan kimi çox-
dan tanıyırdım. 
Bütün ailə burdaydı - oğlanlar, gəlinlər, qızlar, nəvələr. De-
yəsən sabah nəvələrdən hansınasa nişan aparacaqdılar. Bivaxt 
gəldiyimiz üçün üzr istəyib, tələm-tələsik diktafonu açıb:  
- Ayaqüstü səsinizi yazıb gedəcəyik, - dedim. 
İltifat göstərib əyləşdirdilər bizi. Söhbətə başlamağımızı 
gördüm. Sazdan, sözdən, aşıqdan, balabandan, səsdən, sənət-
dən başlandı söhbət. Və söhbətin nə cilovunu yığa, nə də yüyə-
nini darta bildik, arabir, mübahisələri kəsən Zahirin həzin səsli 
balabanı, nəvələrin həvəslə kətil üstündə ritm tutması, yaşı 70-i 
haqlamış, ancaq səsinin şirinliyini itirməyən aşıq-xanəndə Xan-
zalının təkrarsız ifası. Sanki ədəbi məclisə düşmüşdük. Və bu 
məclisin bitməsini istəməzdik. Nə yazıq ki, hər zamanın öz 
hökmü var. 
  223
 
 
Mən buranı bir ocaq kimi tanıdım – sənət ocağı, sənət mə-
bədi. Məşhur zurna-balaban ifaçısı İzzətəli Zülfüqarovun ocağı. 
Bu məclisdən ruhuma, könlümə çox şey qaldı. Diktafonun 
yaddaşında isə yalnız bunlar: 
 
Zahir Zülfüqarov: Mən 1963-cü ildə doğulmuşam. Elə 
uşaqlıqdan atamla sənətə getmişəm. Ağamuradla çoxdan tanı-
şam. O, aşıq Rzanın yanına gəlirdi sənəti öyrənməyə. Mən də o 
vaxt aşıq Rza ilə toylara gedirdim. Görürdüm ki, hər şeyin də-
rininə gedir, ciddi yanaşır. Qəribə xasiyyəti vardı; həm ağırtə-
  224
biət idi, həm baməzə. Onunla yoldaşlıq etmək xoşuma gəlirdi. 
Hərdən məni Şamaxıya toya çağırır. Fikir verirəm ki, bütün 
havacatlarımızı, hətta çoxdan unudulanları da öyrənib, çox 
yüklü, dolu sənətkardı. Hərdən mübahisələrimiz düşür, hansısa 
aşıq havasından, hansısa şairdən... Bir dəfə də gecə saat 4-ə qə-
dər gəraylı haqqında mübahisə etdik. Dəlil, sübut tapıb mü-
bahisəmizə son qoydu. Gördüm ki, güclü, savadlı, ustad sənət-
kardı. Ağamurad yaxşı mütaliəçidir, şəxsi arxivi, kitabxanası 
var. Müasir şairlərin də şeirlərini əzbər bilir. Hansı hava, hansı 
ifa, kimin şeirin soruşsan ərinmədən, qızırğalanmadan cavab 
verər, tapıb göstərər. Şirvan Aşıqlar Birliyinə də elə bu mə-
suliyyətinə, mükəmməlliyinə görə rəhbər seçilib.  
 
Ağali Zülfüqarov: Ağamurad gözəl, savadlı, istedadlı, mə-
lumatlı aşıqdı, həm də mədəni, kübar insandı. Ona həm klassik, 
həm də müasir aşıq deyərdim. Onun sənəti ilə bərabər mədə-
niyyətinə, kübarlığına vurğunam. 
 
Babaoğlu Xanzalı: Aşıq Ağamurad dostumdu. 2 il öncə 65 
illiyimə dəvət eləmişdim Şirvan şəhərinə. Başının dəstəsiynən 
gəldi, yaxşı çıxış elədi. Bütün Şirvan sənətkarlarının hamısının 
adını çəkib, ruhun şad elədi, mənə də xoş arzularını bildirdi. 
Sonra da 2 aşıq havası ifa elədi. Hamı onu ürəkdən alqışladı. 
Mən özüm aşıq xanəndəsi olmuşam. Məşhur aşıqlarımızla 
sənətə getmişəm. Ona görə də Şirvan havacatlarımızın hamı-
sına bələdəm, aşıq yoluna da, xanəndə yoluna da. Ona görə də, 
tam əminliklə deyə bilərəm ki, Ağamurad sənəti dərindən bilir. 
  225
Ağakərim NAFİZ, 
xanəndə, şair, bəstəçi 
 
Aşıq Ağamurad mənim se-
vimli və nəfəsimi əxs edə bilən 
şəyirdlərimdən sayılır. Onu mən 
çox gənc yaşılarından tanıyı-
ram. İlk dəfə onu görüb səsinə 
qulaq asandan sonra aşıq sə-
nətini seçməyi ona tövsiyə et-
dim. Bildiklərimi ona öyrətmək-
lə bahəm bir neçə ustad aşıq-
lardan bəhrələnməyi də məslə-
hət bildim. O, ustad aşıqlardan 
Aşıq Şərbət, mərhum aşıq Rza, aşıq Barat və Xanışdan  bəhrə-
lənməklə bahəm özü də səy göstərib, kamil aşıq olmaq dərə-
cəsinə çatıb. Çox güclü hafizəsi olduğu üçün Ağamurad eşit-
diyi qoşma və havacatı tez götürmək qabiliyyətinə malikdir. 
Muğamatı da yaxşı oxuyur və dürüst qəzəllər seçir. Özünün də 
şeir yazmaq qabiliyyəti var. Sənətə sonsuz həvəslə yanaşır. Qə-
dim Şirvan aşıqlarının irsini sonsuz məhəbbətlə araşdırıb öy-
rənməkdədir. Onun oxuduğu “Şirvan şikəstəsi”, “Kərəmi”, 
“Şirvan gəraylısı” misilsiz sənət incilərindəndir. İfa etdiyi aşıq 
havaları ona layiqli şöhrət qazandırmışdır. Mirzə Bilalın, aşıq 
Abbasın, aşıq Şakirin, aşıq Məmmədağanın, aşıq Baratın, aşıq 
Hacalının, aşıq Şərbətin, aşıq Xanışın layiqli davamçısı olan 
aşıq Ağamurada sənət yollarında müvəffəqiyyətlər arzulayı-
ram. 
 
 
 
  226
Şirzad FƏTƏLİYEV, 
Respublikanın 
Əməkdar artisti  
 
Ağamurad dostum, eyni za-
manda sənət yoldaşımdır. Biz 
bir çox el şənliklərində, bayram 
tədbirlərində, konsertlərdə çıxış 
etmişik və çıxış etdiyimiz hər 
səhnədə Ağamuradın sənəti ilə 
tamaşaçıları özünə cəlb etdiyi-
nin və xalqın rəğbətini qazandı-
ğının şahidi olmuşam. Aşıq mu-
siqisinə marağın azaldığı bir 
dövrdə Ağamurad bu sənətin məsuliyyətini öz üzərinə götü-
rənlərdən biri oldu və Şirvan aşıq musiqisinin yenidən pərvəriş 
tapması üçün cəfakeşlik edir. Ağamurad daima axtarışda olan 
bir aşıqdır. Hər zaman sənətinin inkişafı üçün çalışır. Odur ki, 
bu gün Ağamuradın ifasında səslənən aşıq havacatları Fransa, 
Türkiyə, İran və bir çox Avropa səhnələrində səslənir. 
Mənim öz toyumu aşıq Ağamurad oxuyub. Onunla bağlı 
xatirələrimdən - keçirdiyimiz toylar, ağır kürsülər, salonları lər-
zəyə gətirən zil səs, şirin avaz, ustadların yoluna çıraq tutması, 
səliqəli geyim, səhnə mədəniyyəti, kövrəkliyi, dosta sədaqəti, 
ailəcanlılığı, qeyrətli, əzab-əziyyətli, sonu fərəhli günləri, sənə-
tində və şəxsiyyətində birləşdirdiyi ali keyfiyyətlərdən günlərlə 
danışsam qurtarmaz. 
Aşıq Ağamuradın və mənim sənət arxivimdə olan, heç vaxt 
yadımdan çıxmayan, ömrümün sənət səhifələrinə qızıl hərflərlə 
yazılan, aşıq Ağamuradla keçirdiyimiz xalqın yaddaşında tarix-
ləşən toy-düyünlərdə təbli, yanıqlı, klassik ifaları, məclisdəki-
  227
ləri kövrəltməyi, ağlatmağı, güldürməyi, cazibəli məclisi idarə 
etmək qabiliyyəti heç vaxt yadımdan çıxmaz. 
Bir dəfə aşıq Ağamurad bizə gəlmişdi. Söhbət ustad aşıq-
lardan gedirdi. Mənim atam və müəllimim ustad Nizam bizə 
Aşıq Şamilin söylədiyi dastanlardan, nağıllardan danışdı. Bu 
söhbət Ağamuradın ustad aşığa qarşı marağını daha da artırdı. 
Bir gün Ağamuradla Aşıq Şamilin doğulduğu Tağlabiyan kən-
dinə getdik. Onun evində qonaq olduq. Ustad aşığın ömür-gün 
yoldaşı Zabitə ana ustadın sazını gətirdi. Ağamurad sazı öpdü 
və dindirdi. Bu zaman Ağamuradın gözlərinin dolduğunu, köv-
rəldiyini gördüm. Ağamuradın ustadlara qoyduğu hörməti, bəs-
lədiyi rəğbəti hər zaman müşahidə etmişəm. Əminəm ki, Ağa-
muradın ustadlara göstərdiyi rəğbət, hörmət gələcəkdə bir sə-
nətkar, ustad kimi onun özünə də qoyulacaq. 
 
 
 
Elbrus NİFTƏLİYEV, 
xanəndə  
 
Azərbaycanda Şirvan aşıq 
məktəbinin son dövrlərdə yetiş-
dirdiyi say-seçmə nümayəndə-
lərdən biri də mənim dostum 
aşıq Ağamuraddır. Şirvan aşiq 
məktəbi şeir-söz sənətimizə bö-
yük ustad aşıqlar bəxş etmiş, 
aşıq Şakir, aşıq Mahmud, aşıq 
Məmmədağa, aşıq Şərbət, aşıq  
Rza kimi ustadlarımız bu mək-
təbdən bəhrələnərək ozan sənə-
timizi zənginləşdirmişlər. Aşıq 
  228
Ağamurad da məhz bu aşıq məktəbinin yetişdirdiyi, şeir, söz 
sənətimizə bəxş etdiyi ustad sənətkar, gözəl insandır. 
Aşıq Ağamuradla bizim dostluğumuz uzun illərdir ki, 
davam edir. Necə ki, öz sənətində nümunəvi, gözəl bir aşıqdır, 
dostları arasında da bir o qədər səmimi və mehribandır. Şeir-
sənət, ədəbiyyat nümayəndələri humanist olur deyirlər, bax o 
humanizm, insansevərlik mənim dostumda cəmlənib. O, hə-
qiqətən də öz elinin, obasının vurğunu olan bir insandır. Eşq, 
məhəbbət, el-obaya bağlılıq, sədaqət hər zaman onun ifasında 
aparıcı mövzular olmuşdur. 
Aşıq sənətimiz, muğamımız bir müddət durğunluq dövrünü 
yaşadı. Uzun illər ata-babalarımızdan bizə yadigar qalan aşıq 
sənətimiz artıq unudulmaq üzrə idi. Bu vəziyyət bütün aşiq, 
muğamsevərləri çox narahat edirdi. Elə bu vaxtlarda aşıq Ağa-
murad bu sənəti qorumaq kimi şərəfli bir yükün altına girərək, 
digər ustad aşıqlarımızla çiyin-çiyinə verib, ozan sənətimizə 
yenidən nəfəs verdilər. 
Aşıq Ağamurad gözəl saz ifaçılığı ilə yanaşı, həm də gözəl 
səsə malik bir ifaçıdır. Sözlə sazın vəhdətində biz aşıq Ağa-
muradın ifasında bir-birindən gözəl aşıq mahnılarının, xalq 
dastanlarının dinləyicisi olmuşuq. Bu ifalar aşıq sənətində yeni 
bir nəfəs, yeni bir üslub idi. Bu ifaları ilə aşiq Ağamurad xalqın 
könlündə taxt qurub. Onun bu zəhməti hər zaman dəyərləndi-
rilmiş və bu yaxınlarda o, “Əməkdar incəsənət xadimi” adını 
almışdır. 
Mən yaxın dostum, qardaşım, gözəl sənətkar aşıq Ağamu-
rada bundan sonrakı yaradıcılığında da uğurlar diləyir, hər za-
man səsinin uca zirvələrdən gəlməsini arzulayıram. 
Səsin, sənətin daim var olsun... 
  229
Əvəzxan XANKİŞİYEV, 
aşıq, xanəndə 
 
Ağamurad gözəl sənətkar-
dı. Onun sənəti haqqında danış-
maqçun saatlar lazımdır. Ağa-
muradın üstünlüyü ondan iba-
rətdir ki, o, heç bir sənətkardan 
çəkinmir. Elə sənətkarlar tanı-
yıram ki, Xalq artistidi, yanında 
başqa müğənni olanda özünü 
itirir, həyəcan keçirir, hardasa 
istəmir başqa bir müğənni 
onunla bir toya düşsün. Amma Ağamurad səsinə, sənətinə gü-
vənən sənətkardır. Heç kimdən də çəkinmir. Gözəl sənəti var, 
şirin səsi var. Ağamurad müasir zəmanədə yaşasa da, yaşı az 
olsa da, onu köhnə kişilərdən hesab etmək olar. Çünki ağır 
təbiətlidir. Sakit oturar, müəyyən söhbətlərə qusaq asar, sual 
versən cavab verər, artıq danışmağı, şit söhbəti xoşlamaz. Çox 
tərbiyəli adamdı. Gözəl ailəsi, gözəl nəsli var. Oturuşunu-
duruşunu bilən adamdı. Öz şəxsiyyətinə hörmət etməklə baş-
qalarına da hörmət qoyar. Qeybətlə arası yoxdu. 
Heç kim deyə bilməz ki, Ağamurad mənim arxamca da-
nışıb. Hər bir sənətkarda paxıllıq olur, olmasa o arta bilməz, 
amma baxır necə paxıllıq. Biri var sənət paxıllığı, rəqabət de-
yirlər ona. Yaxşı mənada paxıllıq, rəqabət hamıda olmalıdır, 
inkişaf üçün lazımdı. Pis niyyətli paxıllıq, xainlik Ağamurada 
yaddır. 
Ağamurad əliaçıq oğlandı. Mən dəfələrlə görmüşəm ki, 
toyxanada kasıb adamların cibinə pul qoyub. Sonra yaşlı sənət-
karları harda görüb ədəb-ərkanla görüşüb, ciblərinə pul qoyub. 
Yadıma gəlmir ki, köhnə sənətkarlarla görüşsün, ona biganə 
olsun. Bu, dədə sənətkarların adəti idi. 
  230
Qədimdə yaşlı sənətkarlara hörmət olunurdu. Gələndə aya-
ğa durardılar, ehtiyacı varsa, əl tutulardı. Ağamurad həmin 
köhnə sənətkarlardandı. 
Çox məsuliyyətli adamdı. Aşıq Şakir haqqında film çəki-
ləndə mən xəstə idim, Ağamurada zəng etdim, toyu vardı. Toy 
yiyəsindən 4-5 saat icazə aldı, gəlib çəkilişdə iştirak etdi. Bir 
dəfə Kürdəmirdə Aşıq Şakir Hacıyevin 80 illik yubileyində 
konsertdən sonra qonaqlığa apardılar bizi. Orda piano vardı. 
Sənətçilərdən biri gəlib bir pərdə tutdu. Orda bir-iki ağız mən 
oxudum. Sonra, sanki qəsdən zil kök tutdu və dedi: - İndi oxu! 
Ağamurad yanıma gəlib dedi: - Ustad, icazə verirsən? De-
dim: - Buyur (başa düşdüm nə istəyir). Həmin kökü tutdu, baş-
ladı oxumağa. Gördü ki, mənim gücüm çatmaz. İstəməz kimsə 
pərt olsun, istəməz ki, səviyyəsiz bir adam başqasına sataşsın, 
alçaltmağa çalışsın. Mərd adamdır, sənətində də, həyatda da. 
 
 
 
 
Məleykə KAMİLOVA, 
Şamaxı rayon Mədəniyyət  
və Turizm Şöbəsinin  
müdiri 
 
Mən 2004-cü ildən Şamaxı 
rayon Mədəniyyət və Turizm 
şöbəsinin müdiri vəzifəsində 
çalışıram. Bu illər ərzində Aşıq 
Ağamuradın işgüzarlığına, sə-
mimiliyinə, onda olan sənət eş-
qinə həmişə qibtə etmişəm. 
Aşıq Ağamurad 1965-ci ildən 
Şamaxı rayon mədəniyyət şö-
bəsində fəaliyyət göstərən “İncə 
  231
tellər” aşıqlar ansamblına 1993-cü ildən rəhbərlik edir. İyirmi 
ildən artıqdır ki, Mərzəndiyə kənd klubunun müdiridir. 1992-ci 
ildən Azərbaycan Aşıqlar birliyinin üzvü, 2008-ci ildən “Şir-
van” aşıqlar birliyinin sədridir. 
Aşıq Ağamurad cəsarətlə bu işlərin öhdəsindən gələrək ra-
yonumuzda və Respublikamızda keçirilən bir çox mədəni-küt-
ləvi tədbirlərin iştirakçısıdır. Onun xoş avazı, şaqraq zəngulə-
ləri, şirin danışıqları, çıxışları, radio dalğalarından və televiziya 
efirlərindən gəlir. O, aşıq sənətini təkcə Azərbaycanda deyil, 
bir çox xarici ölkələrdə - Türkiyədə, Fransada, Dağıstanda, 
İranda təbliğ edir, yaşadır.  
Aşıq Ağamurad çoxlu sayda “Fəxri fərman” və Diplom-
larla təltif olunmuşdur. O, eyni zamanda, yaradıcı aşıqdır. Bir 
çox şeirlərin müəllifidir. Onun bütün uğurları, aşıq sənətindəki 
və mədəniyyətimizin inkişafındakı xidmətlərinin yüksək qiy-
mətləndirilməsi, Azərbaycan Respublikasının Prezidenti İlham 
Əliyevin sərəncamına əsasən “Əməkdar mədəniyyət işçisi”  
fəxri adına layiq görülməsi hamımızı sevindirir. 
Aşıq Ağamurad haqqında danışmaq və yazmaqdan ötrü 
uzun bir zaman tələb olunur. Əsas odur ki, Ağamurad müəllim 
sənət fədaisidir. Onun kimi aşıqlar şifahi xalq yaradıcılığımızın 
qoruyucularıdır.  
 
 
  232
Aşıq Ulduz SÖNMƏZ, 
Respublikanın əməkdar 
mədəniyyət işçisi 
 
Mən Aşıq Ağamuradın xatirini 
çox istəyirəm. Onun istər sənəti, is-
tər ədəb-ərkanı, istər məclis apar-
mağı bütün sənətkarlar içində seçi-
lir. Mən onun sənətinə də, abırına, 
həyasına, ədasına, özünü aparmağı-
na vurğunam. Bir sənətkar olaraq 
onun sazı özünə, özü də sazına ya-
raşır. Boy-buxunu, görkəmi, səsi, 
savadı da onun əsil sənətkar olma-
sına sübutdur. 
Mən onunla çox məclislərdə çıxış etmişəm. Xalqın gözü mizan-
tərəzdir. O, sənətkara xalq yüksək qiymət verir ki, o ustadlarının 
yolunu ləyaqətlə davam etdirir. Xalqın verdiyi qiymətdən üstün heç 
nə ola bilməz. Zaman-zaman sənətkarı xalq sevir, seçir, adını tarixə 
həkk edir. 
Qardaşım 
 
Şirvanlı Aşıq Ağamurada 
ithaf edirəm 
 
Dahilər məkanı Şirvan elində, 
Sazınla gəlirsən cuşa, qardaşım. 
Adın əzbər olub elin dilində, 
Dədə-Qorqud ilə qoşa qardaşım. 
 
Görürəm hər yerdə birinci səni, 
Sənət aləmində bir inci, səni. 
Yaşadar ellərin sevinci səni, 
Daim çəkiləsən başa, qardaşım. 
 
Ulduz deyər, hey ucalsın avazın, 
Sən ellər gəzirsən sinəndə sazın. 
Daim yaşayacaq sənətin, sözün, 
Yaşa tarixlərdə, yaşa, qardaşım. 
  233
Sabir ƏLİYEV, 
Respublikanın əməkdar  
artisti 
 
Ağamurad çox dəyərli,  
xalqımızın, millətimizin, sevib-
seçdiyi aşıqlardandır. Çünki o, 
keçmişi yaşadır, klassik aşıqla-
rın yolunu davam etdirir. O, 
həm də müasirdir. Ümid edi-
rəm ki, gələcəkdə Ağamurad 
məktəbi örnək olacaq.  
Ağamurad məclislərin ya-
raşığıdır. Məclisdə özünü əsl el 
sənətkarı kimi aparır. Əgər Ağamurad məclisdədirsə, orada biz 
nağıl, aşıq havası, dastan eşidəcəyik. O, dostluqda da çox 
etibarlı, dəyanətli və ləyaqətlidir. Məclisdə oxuduğu el hava-
larının sözlərini diqqətlə seçir və düzgün ifa edir.  
Aşıq Ağamurad sözə çox məsuliyyətlə yanaşır. Aşıq Ağa-
murad ifası ilə, ədəb-ərkanı ilə həm indiki gənc aşıqlara, həm 
də gələcək aşıqlara örnək olası bir  sənətkardır. Aşıq Ağamu-
radla mən çox el şənliklərində olmuşam, müasir toylarımızda 
məclisə düşəndə məclisi ələ almağı bacarır, öz ifasını dinləyici-
sinə çatdırır, sevdirir və böyük məmnuniyyətlə həmin məclis-
lərdə uşaqdan böyüyə qədər Ağamurada qulaq asırlar. Bir xa-
nəndə kimi də muğamlarımızı gözəl bilir, hansı muğam üstə 
hansı mahnını oxuyursa, onun xarakterini verir.   
Sənətində ona uğurlar arzulayıram. 
 
  234
Aşıq Gülarə AZAFLI 
 
 
Mən Aşıq Ağamuradın 
sənətinə, avazına, səsinin şirin-
liyinə, xırdalığına bütün ürə-
yimlə bağlıyam. Ona böyük 
hörmətim var, istər sənətinə, 
istər şəxsiyyətinə. Səmimi bir 
söz deyim. Mən aşıq Şakiri gör-
məmişəm, amma səsini din-
ləmişəm, Aşıq Şakirdən sonra o 
səs şirinliyində sevdiyim aşıq 
Ağamuraddır. Yəni o biri aşıq-
lara da böyük hörmətim var. Amma aşıq Ağamuradın səsi o 
qədər şirindir, səsində o qədər gözəl xırdalıqlar var ki, 
doğrudan da, onun səsinə insan kövrəlmədən qulaq asa bilmir. 
O, xanəndə kimi də çox gözəl oxuyur. Şirvan zonasının 
aşıqlarının əksəriyyətində xanəndəlik bacarığı var. Çünki onlar 
muğamdan mayalanıblar. Lakin Ağamuradda bu, daha qabarıq 
şəkildədir. Mənim ürəyimdən o qədər sözlər keçir ki, sözlə dilə 
gətirə bilmirəm. Sözün həqiqi mənasında, bizim bu günkü 
müasir aşıq yaradıcılığında Ağamurad öz sözünü demiş, özünü 
göstərmiş bir aşıqdır. Baxmayaraq ki, hələ gəncdir, inanıram 
ki, dədə sənətkarlar kimi zirvəyə çatan və tarixə düşənlər sıra-
sında Ağamurad da var. Yəni o, aşıq sənətinin layiqli davamçı-
sıdır. Onun səsində mən elə bil yanğını duyuram. Ümumiy-
yətlə, mən sənətkarlara qulaq asanda birinci o yanğını axtarı-
ram. Aşıq Ağamurad oxuduğu hər hansı bir aşıq havasını özü-
nünküləşdirir sanki, öz taleyini oxuyur. İnanın ki, kim bu sə-
nətə can yandırırsa, Dədə Qorqudun xeyir-duası onun başının 
üstündədir. Ağamurad sağ olsun ki, bu sənəti belə ləyaqətlə 
yaşadır, təbliğ edir. 
 
  235
Aşıq Əhliman ŞİRVANLI, 
Respublikanın əməkdar 
 mədəniyyət işçisi 
 
 
1992-ci ilin qış ayı idi. Şa-
maxı rayonunda mədəniyyət evin-
də Aşıq Məmmədağa Babayevin 
xatirə gecəsi keçirilirdi. O, gecəyə 
mən də dəvət olunmuşdum. Proq-
ramda mənim çıxışım sonuncu 
yerlərdə idi. Adət üzrə zalda əylə-
şərək gecənin iştirakçılarının çı-
xışlarını dinləyirdim. Təxminən 
proqram yarı olmuşdu ki, uca boylu, qarayanız, gülərüz, səsi 
bulaq kimi qaynayan, cavan bir aşıq dəvət olundu səhnəyə. 
Onun ifası hələ də mənim xatirəmdə əvəzolunmaz iz qoyub. 
Dinləyiciləri heyran edən bu gənc aşıq Ağamurad idi. Elə o 
zamandan onun sənətinə, özünə hörmətim yarandı. Həmin 
gündən Aşıq Ağamuradla bizim dostluğumuz başladı. O, çox 
gözəl bir ailədə dünyaya gəlib. Eyni zamanda çox yaxşı ailə 
başçısı, yaxşı dostdur.  
Əsl sənətkar olmaq üçün insanın gərək sənətə, araşdırmağa, 
öyrənməyə böyük marağı olsun. Marağı olmayan insana neçə 
ustad dərs versə də, həmin insandan sənətkar ola bilməz. Bunu 
qeyd etməkdə məqsədim odur ki, Ağamuradın aşıq sənətinə 
olan böyük marağı onun əsl sənətkar kimi yetişməsində böyük 
rol oynayıb. O, çox böyük ustadlardan: Aşıq Barat, Aşıq Şər-
bət, Aşıq Hacıalı, Aşıq Rza, Aşıq Xanış, Aşıq Əhməd, Aşıq 
Mahmud, Aşıq Yanvar və digər aşıqların yaradıcılığından bəh-
rələnmişdir. Bundan əlavə, Aşıq Ağamurad qərb aşıq havaları-
nı da mənimsəmişdir. Yaradcı aşıqlardan biri olan Ağamuradın 
yüksək dastan ifaçılığı, qaravəlliləri, atmacaları, məclisin axa-
rına uyğun söhbətləri, oxumağı, bir sözlə, hamısı bir-birinə uy-
ğun və mükəmməl şəkildədir. Ona sənətində yüksək zirvə ar-
zulayıram. 
  236
 
 
 
Rasim  
ƏLƏSGƏRLİ, 
 Azərbaycan Respublikasının  
Əməkdar Mədəniyyət işçisi, 
zurna-balaban ifaçısı 
 
 
 
 
 
 
Cavanlara təlim eylə, böyüklərə ehtiram, 
Yoxsulların halın yoxla, düşgünlərə ver salam. 
Yaradana qulluq eylə, xalqa xidmət, vəssalam! 
Əgər qəsdin şöhrət olsa, o xidmət də yalandır. 
 
Qəlbin səfası, ruhun dəvası aşıqlıq sənətindədir. Həmin 
aşıq sənətində ki, neçə dədə-babalarımızdan bizə gəlib çatıb, 
eləcə də gənclərə biz istiqamət veririk. Həmin gənclərdən biri 
də aşıq Ağamuraddır. 
İlk görüşümüzdə mən ona təklif etdim: bəlkə xanəndə ola-
san. O, ancaq aşıq olmaq istədiyini bildirdi. Bu fikir məni çox 
sevindirdi. Onun oxumağına qulaq asanda bir daha sevindim. 
Ruhu şad olsun, dedim: Aşıq Məmmədağanın davamçısı ta-
pıldı. 
Ağamuradla birgə çox tədbirlərdə, el şənliklərində, toy 
məclislərində iştirak etmişik və hər çıxışında ona həm ürək-
dirək vermişəm, həm də məsləhət. İndi o, ustad sənətkar kimi 
püxtələşib və özündən sonra yetişən nəsildən köməyini əsirgə-
mir. Müvəffəqiyyətlər arzulayıram. 
  237
Asif  KƏRİMOV, 
bədii rəhbər 
 
Mən ona çoxları kimi 
“Ağa” deyə müraciət edirəm. 
Ağa Şirvan aşıq məktəbinin 
görkəmli nümayəndələrindən 
biridir və öz sənətinə zamanın 
tələbləri ilə yanaşır. O, aşıq sə-
nətinin klassikliyini saxlayaraq, 
müasir zamanın bizə verdiyi 
texniki imkanlardan məharətlə 
istifadə edir. Buna görə də, onu 
nəinki yaşlı nəsil, gənc nəsil də 
böyük məhəbbətlə dinləyir. Ağada əsl aşıqlara məxsus səs 
tembiri, gözəl avaz, sözlərin səlist tələffüzü yerli-yerindədir. 
Uca boyu, çevik hərəkətləri, səhnə mədəniyyəti onu tamaşaçıya 
daha da sevdirir. 
Ağa öz sənətinə çox tələbkardır, daima axtarışdadır. Bil-
diyimiz kimi aşıq sənəti ən çox şifahi formada yayılıb. Ona 
görə də çox vaxt elbəel, kəndbəkənd gəzib yaşlı insanlardan 
aşıq sənətinə, folklora aid bütün nümunələri toplayır və öz ya-
radıcılığında məharətlə istifadə edir. Ağa ilə çalışmaq mənə də 
nəsib olub. Biz onunla iki albom üzərində çalışmışıq və onun 
təbiət qoynunda canlı olaraq çəkilən konsertinin bədii rəhbəri 
mən olmuşam. Ağaya gələcək işlərində uğurlar arzulayıram. 
 
 
  238
Aşıq  ZÜLFİYYƏ 
 
 
Mən aşıq Ağamuradı hə-
yatda həmişə səmimi, sənətə 
özünü qurban edən bir insan ki-
mi görmüşəm. Şirvan aşıqlarını 
ümumiyyətlə çox istəyirəm. 
Onlardan bir neçəsi var ki, tanı-
dıqlarım aşıqlardır. Daha çox 
hörmət bəslədiyim aşıqlardan 
biri də aşıq Ağamuraddır. Mən 
həmişə onu zirvədə görmüşəm, 
zirvədə də görəcəyəm. Həyatda 
bəzən elə insan olur ki, sənəti var, səsi var, amma şəxsiyyəti, 
vicdanı, mənliyi yoxdur. Aşıq Ağamurad çox böyük şəx-
siyyətə, mədəniyyətə, sənətə, qabiliyyətə, mənliyə, vicdana 
malik bir insandır. Mən aşıq  Ağamurada  indiyə kimi nə qədər 
naliyyətlər qazanıbsa daha da artıq olmasını arzulayıram. Aşıq 
Ağamurada həyatda can sağlığı, uzun ömür, yeni-yeni naliy-
yətlər, uğurlar arzulayıram. 
 
 
  239
Mehman Şəkəralı oğlu  
MİKAYILOV, 
Azərbaycan  Milli 
Konservatoriyasının və  
Asəf Zeynallı adına musiqi 
kollecinin  müəllimi və AMEA 
Folklor İnstitutunun  
nəzdindəki “İrs” folklor 
ansamblının konsertmeystri 
 
Aşıq Ağamuradla mənim 
dostluğum 1990-cı ilə təsadüf 
edir. Şamaxıda nağara ifaçısı, yaxın qohumum Antik Seyidov 
bizi tanış edib. Mən aşıq Ağamuradın səsinə, sənətinə elə o 
vaxtdan vurğunam. Yaxın dostumuz, dünya şöhrətli xanəndə 
Alim Qasımov Şamaxıya tez-tez gəlir və aşıq Ağamuradı so-
ruşur. Onsuz bizlərin heç bir məclisi, toyu olmur. Biz onu təkcə 
aşıq kimi yox, həm də bir alim sənətkar kimi tanıyırıq. Mən 
İran islam respublikasında tez-tez qastrol səfərində oluram. 
İranda elə bir azərbaycanlı tapılmaz ki, Ağamuradı tanımasın. 
Ağamuradla biz Türkiyədə qastrol səfərində olduq. Açıq hava-
da keçirilən tədbirdə əlli min tamaşacı var idi, Türkiyə Cüm-
huriyyətinin 85 illik yubileyi keçirilirdi. Aşıq Ağamuradın çıxı-
şı tamaşaçıları elə ovsunladı ki, alqışların ardı-arası kəsilmirdi. 
Aşıq Ağamuradın elmindən, mən də daxil olmaqla, bəhrələn-
məyən musiqiçi az tapılar. 
Bu yaxınlarda respublikanın əməkdar artisti Gülyaz Məm-
mədovanın evində məşq edirdik, qədim bir aşıq havası yadımıza 
düşdü. Amma sözlərini bilmədik, musiqisini də tam tapa 
bilmədik. Gülyaz xanım bir neçə aşığa zəng vurdu, heç kəs bil-
mədi, ya da bildi, demədi. Mən Ağamurada zəng vurmaq is-
tədim. Gülyaz xanım dedi ki, zəng vurma. O da ya bilməyəcək, 
ya da, bilib deməyəcək. Mən isə əmin idim ki, aşıq Ağamurad 
həm biləcək, həm də deyəcək, zəng vurub telefonun səsini 
  240
qaldırdım. Salam verib, mətləbə keçdim. Sözümü bitirməmiş 
Ağamurad həmən havanı və sözlərini tam dəqiqliklə bizə oxudu. 
Ağamurad heç kəsdən bildiyini əsirgəmir. Biz onu belə tanıyırıq. 
Onun zəhmətkeş insan olduğunu hamı bilir. Kiçik bir aşıq 
havasından, adi bir müxəmməsdən ötrü Ağamurad günlərlə vaxt 
itirir, bölgələri qarış-qarış gəzir, harda bir qocaman aşıq adı 
eşitsə, mütləq onu axtarmağa gedir. Ağamurad haqında bildik-
lərimi desəm, bir dastan yaranar. Gözəl ailə başcısı, vəfalı dost, 
zəhmətkeş sənətkar, müdrik haqq aşığı desəm, yenə azdır. O, 
Allaha yaxın bəndələrdəndir. Allah onu qorusun.  
 
 
Pünhan İSMAYILLI 
qiraətçi 
 
Aşıq Ağamurad ürəyinin tel-
lərini sazın tellərinə bağlayan, sazı 
bütün dünyada tanıtdıran, Şirvan 
aşıq sənətinin incəliklərini, gözəl-
liklərini yaşadan, mühüm keyfiy-
yətlərini özündə cəm eyləyən, sə-
birli, təmkinli, gülərüz, mehriban, 
şəxsiyyətli, nəyi harda, necə de-
məyi, məclisi ələ almağı bacaran, 
aydın, saf məlahətli səs, şaqraq zənguləyə malik olan, şeir 
yazan, mahnı bəstələyən, saz çalan, oxuyan, oynayan, yüksək 
səhnə mədəniyyətinə malik sənətkardır. O, dövlətimiz tərəfin-
dən “Əməkdar Mədəniyyət işçisi” fəxri adına layiq görülmüş 
əsl yaradıcı aşıqdı. Saz ona, o da saza yaraşır. Saz oğlandı. 
Onun sinəsi dəmirçi kürəsidi, qızdısa gec soyuyur. İna-
nıram ki, oxuduğu gəraylılar, ustadnamələr, qoşmalar, yaratdığı 
aşıq sənətinin nümunələri dildən-dilə düşəcək, nəsildən-nəsilə 
keçəcək və Şirvan aşıq məktəbinin zəngin bir incisinə çevri-
ləcək. 
  241
Hacı Antik SEYİDOV, 
nağara ifaçısı və müəllim  
 
Atam mahir balaban ifaçısı 
Ağasəf Seyidov (Əli Kərimo-
vun nəvəsi) Şirvanın dədə sə-
nətkarı, zurna-balaban sənəti-
nin kamil ifaçısı Əli Kərimov 
ocağında Kalva kəndində ana-
dan olmuşdur. Mən də dünya-
ya gözümü açandan, balabanın 
həzin səsi ana laylası kimi, da-
marıma, qanıma hopmuşdur. 
Atam başda olmaqla bizim ailə üzvlərimiz musiqiçi ailəsi olub. 
O vaxtlar toy məclislərini aşıqlar idarə edərdi. Atam Şirvanın 
ustad aşıqları Aşıq Şakir, Aşıq Şamil, Aşıq Məmmədağa, Aşıq 
Xanmusa, Aşıq Barat, Aşıq Şərbət, Aşıq Xanış və başqa sənət-
karla toy məclislərinə gedərdi. Mən də atamla birgə nağara ifa-
çısı kimi, bu sənətkarlarla toy məclislərində olurdum.         
Şamaxıda musiqi məktəbində ılk dəfə mənim təşəbbüsümlə 
nağara sinfini (tədrisin) təşkil etdik. “Nağaraçılar” ansamblın 
yaratdım və Moskvada 1976-ci ildə dekadada iştirak etdik. 
Sonra istedadlı musiqiçiləri toplayaraq “Pirqulu” ansamblın ya-
radıb bədii rəhbəri oldum. Həmişə istedadlı musiqiçiləri gözüm 
axtarırdı. 
1988-ci il idi. M.Ə.Sabir adına qəsəbinin mədəniyyət evin-
də böyük bir bayram tədbirinin məsuliyyəti öz ansamblımla 
birlikdə mənə həvalə olunmuşdu. Dedilər bir cavan aşıq var, 
burada, mədəniyyət evində işləyir, adı da Ağamuraddır. Antik 
müəllim, izn verin bir aşıq mahnısı ifa etsin. Mən də məmnu-
niyyətlə izin verdim. Bizim ansamblla bir neçə mahnı ifa etdi, 
alqışlarla qarşılandı. Sözün düzü, çox sevindim, gözüm doldu. 
O gündən münasibətimiz başlandı. Ağamurad muğamlarımızı 
da yaxşı ifa edirdi. Günlərin bir günü ustad sənətkarımız, dos-
  242
tum Xalq artisti Alim Qasımov bizim evə qonaq gəlmişdi. Aşıq 
Ağamurad haqqında Alimə söhbət elədim. Dedi ki, hazırlaş, 
gedək. Xanəndə Ağakərim Nafizi də götürüb getdik Mərzəngə-
li kəndinə, Aşıq Ağamuradgilə. Ağamurad bizi yerə-göyə sığ-
mayan sevinclə qarşıladı. Alim Qasımov onun bir neçə ifasına 
qulaq asdı və ona xeyir-dua verdi. İnşaallah, gözəl sənətkar 
olacaqsan, - dedi. Bu söhbət 1990-ci ilin aprelin 15-də olub. O 
gündən aşıq Ağamurad gecəsini gündüzünə qataraq bu sənətə 
mükəmməl yiyələnməyə başladı. Yenə Alim Qasımovun kö-
məkliyi və mənim bədii rəhbərliyimlə “Şirvan aşıqları” fransa-
nın Paris şəhərində konsertdə olduq. Uğurlar əldə etdik. Bunlar 
hamısı öz yerində.  
Amma məni uzun illərdi bir məsələ narahat edir: aşıq sə-
nətində üç əsas şərt var-söz, musiqi, ritm. Bu sistemli oxu tərzi, 
muğam sənətində Alim Qasımovla öz yerini tapdı. Yəni qəzəli, 
muğamı əruzla, ritmlə ifa etmək. Heç kəsin xətrinə dəyməsin, 
mən cəsarətlə deyə bilərəm ki, aşıq sənətində belə oxuma tər-
zini azad, ritmlə, eyni zamanda, çox məsuliyyətli ifa mədə-
niyyətini Aşıq Ağamuradda gördüm. Doğrudan da, Ağamurad 
sözü bütöv, canında, qanında həmişə sənət yanğısı olan cəfakeş 
bir insandır. 22 ildir onu tanıyıram. Toylarda, tədbirlərdə, kon-
sertlərdə, yol səfərlərimizdə, səyahətdə, çəkiliş məqamında çox 
həssas, dözümlüdür.  
Mən yenə də uzun illər təcrübəsi olan musiqiçi kimi, müəl-
lim kimi, ibadət əhli kimi, Həcc ziyarətində Kəbə evin ziyarət 
etmiş bir Hacı kimi, qardaş qədər xətrini əziz tutduğum Aşıq 
Ağamurada sazı sinəsində, saz ömür arzulayıram.     
 
  243
Aşıq Barat ƏHMƏDOĞLU 
 (1916-1997) 
 
Aşıq Ağamuradın atası əs-
lən Şamaxı rayonunun (indiki 
Qobustan) Təsi kəndindəndir. 
Onun babası ilk öncə mənim 
atamla dost olublar. Xoşbəxt-
likdən sonradan özüm Ağamu-
radın atası Balamuradla və da-
yısı şair Nadir Mərzəngəli ilə 
yaxın dostluq edirəm. Aşıq 
Ağamuradı isə 1987-ci ildən ta-
nıyıram. O, ata-babalarımızdan 
qalan bu dostluğu, ikimizin ara-
mızda yaranan əmi-bala münasibətləri ilə daha da möhkəmlən-
dirdi. Ağamuradla yaş fərqimizin çox olmasına baxmayaraq, 
bizim çox şirin dostluq əlaqələrimiz var. O, həmişə mənim 
qulluğumda durar, məni öz minik maşını ilə istədiyim yerə apa-
rar, tez-tez bizə baş çəkər və məni darıxmağa qoymaz. Aşıq 
kimi də ilk dəfə ona qulaq asanda dedim ki, səsi, avazı doğru-
dan da əsil aşıq səsidir. Mən də bildiklərimi ondan əsirgəmi-
rəm. Onun gələcəyinə böyük ümidlər bəsləyərək öz sazımı ona 
verib, ağsaqqal, ustad xeyir-duası vermişəm. Mən belə istedad-
lı, fərasətli, sənətində məsuliyyətli, günü-gündən səsi-sorağı 
artan, özünü bütün ustad aşıqlarımıza sevdirən Aşıq Ağamu-
radla fəxr edirəm. Həyatda ona can sağlığı, sənətində uğurlar 
arzulayıram. 
 
10 mart, 1996 
 
  244
AŞIQ ƏHMƏD RÜSTƏMOV 
 
(1920-2008) 
 
Respublikanın əməkdar mədəniyyət işçisi 
 
 
 
Şirvanın Ələsgəri kimi ad qazanan Aşıq Əhməd Rüstəmov 
88 il ömür sürdü. Kürdəmirdə doğuldu, ancaq bütün Azərbay-
canda şöhrət tapdı. 20-yə yaxın dastanın, 2000-dən çox şeirin 
müəllifi olan Aşıq Əhməd dövrünün məşhur şairlərinin, ya-
zıçılarının rəğbətini qazandı, sözləri dillərdə gəzdi, məclisləri 
bəzədi. Hər zaman evi sənət məbədi, ocağı kimi söz sərrafla-
rının, sənətkarların ziyarətgahına, öyrənc yerinə çevrildi. Aşıq 
Ağamurad da bu bulaqdan su içdi dəfələrlə. Hafizəsi, istedadı, 
zəhmətsevərliyi, israrlılığı ilə “ustad bərəkallah”ını aldı bu el 
şairindən. 
 
  245
Aşıq Xanış 
PİRBƏXTİKƏM 
 
(1932-2010) 
 
 
 
Aşıq Ağamuradı 1986-cı ildən tanıyıram. 1987-88-ci illər-
də o, xanəndə, mən isə aşıq kimi bir yerdə xeyli toylar çalıb-
çağırmışıq. O, çox güclü yaddaşa, klassik üslubda özünəməx-
sus ifaçılıq yolu olan xüsusi təbə malik olan bir sənətkardır. 
1988-ci ildən çox məharətlə Şirvan aşıq sənətinin sirlərini 
öyrənə-öyrənə kamil bir aşıq kimi püxtələşmişdir. Hər yerdən 
onun yaxşı sorağını eşidirəm. Mənim ifalarımı da çox yaxşı 
təqlid edir, dastanlarımı, şeirlərimi yaşadır. Dəyərli sənət arxivi 
var. 2000-ci ildən mənim doğulduğum Nabur kəndində də 
neçə-neçə toy məclisləri keçirib. Nabur kəndi onun xatirini 
həmişə əziz tutur. Keçirdiyi toy məclislərinin əksəriyyətində də 
iştirak etmişəm. Ədəb-ərkanlı, pür-kamallıdır. Həmişə məndən 
  246
icazə istəyib, xeyir-dua alaraq meydana girib, keçmiş ustad 
aşıqlarımız kimi məclisdəkiləri sehrləyib, xalqı özündən razı 
salıb. Aşıq Ağamuradın qohumum, Xalq artisti Alim Qasımo-
vun 40 illik yubileyindəki, Nabur kənd sakini Ziyadın qızının 
toyundakı ifaları heç vaxt yadımdan çıxmaz. Mən inanıram ki, 
Aşıq Ağamurad sənətində yeni-yeni uğurlar qazanacaq. Mən 
onu tanıdığım gündən xeyir-dua vermişəm. Yenə deyirəm, Al-
lah onu pənahında saxlasın!  
 
Qobustan rayonu,  
Nabur kəndi, 2005 
 
 
 
* * * 
 
 
Aşıq Ağamuradın dediklərindən:  
Aşıq kimi yetişməyimdə Aşıq Xanışın da təsiri və xidməti 
olmuşdur. Mənim arxivimdə Aşıq Xanışın ifaları, yazdığı mək-
tublar, toy məclisindəki çıxışları, ifaları, haqqımda danışdığı 
xoş sözlər, xeyir-dualar demək olar ki, saysız-hesabsızdır. Ha-
mısını da göz bəbəyim kimi qoruyub saxlayıram. 
  247
Aşıq Xanmusa MUSAYEV 
 
 
 
MƏKTUB... 
 
Hörmətli dostum, cavan aşıq Ağamurad, salam! 
Mən Şamaxının Qonaqkənd kəndində ustad balabançı Qə-
ləmşahgildə oldum. Sizi çox gözlədim. Əfsuslar olsun ki, görü-
şə bilmədik. Şirvan aşıq sənəti ilə bağlı nədən ehtiyacın olsa, 
nə lazımsa mən canla-başla hazıram. Sən doğrudan da həvəslə, 
qeyrətlə bu sənəti yaşadırsan.  
Televiziyadakı bütün ifalarını, çıxışlarını izləyirəm. Çox 
sağ ol ki, mənim də şerlərimdən istifadə edirsən. Sənə böyük 
ümid bəsləyirəm. İfa etdiyin klassik Şirvan aşıq havaları, ma-
şallah olsun, ürəyəyatımlıdı, hər şey yerli-yerindədir.  
Balabançı Qələmşahdan sənə ilk şeirlər kitabımı və sənə 
həsr etidyim beş bəndlik “Yayılsın” şeirimi göndərirəm. Qis-
mət olsa, ikinci kitabımda həmin bu şeiri verəcəyəm. Şeirlə-
rimdən ürəyinə yatanları, ruhuna düşənləri əzbərləyib oxuma-
ğını xahiş edirəm. Heyif ki, görüşə bilmədik. Sağlıq olsun, qis-
mət olar görüşərik. 
Hələlik bu qədər. 
3 oktyabr – 1999-cu il 
 
  248
YAYILSIN 
 
Hörmətli dostum  
cavan aşıq Ağamurada 
 
Ağamurad, oxuduqca qoy səsin 
Bu ellərdən o ellərə yayılsın. 
Nəğmələrin şirin-şirin dil açsın. 
Ürəklərdən-ürəklərə yayılsın! 
 
Yaşamağa, yaratmağa tələsin, 
Gündən-günə artsın eşqin, həvəsin. 
Müxalifdə tükənməsin nəfəsin, 
Süsənlərə, sünbüllərə yayılsın! 
 
Başa çatsın xoş arzun, xoş niyyətin. 
Gündən-günə qoy var olsun hörmətin. 
Arzum budur, görüm şanın-şöhrətin, 
Gəzib dildən qoy dillərə yayılsın! 
 
Düşün elmi, düşün eşqi, həyatı, 
Yaxşı dolan bu elləri, elatı. 
Söylədiyin şeir, dastan, bayatı, 
Nəsillərdən-nəsillərə yayılsın! 
 
Xanmusayam, şeir, sənət, yazının, 
Vurğunuyam gözəllərin nazının. 
Elə çal ki, səs-sədası sazının, 
Bu ellərdən o ellərə yayılsın! 
 
Aşıq Xanmusa 
30.08.1999 
 
  249
Aşıq Şərbət 
FƏTİYEV, 
Respublikanın  
“Əməkdar Mədəniyyət 
işçisi” 
 
Dövrümüzün sanballı aşığı, 
ustadlardan aşıq sənətini gör-
müş, götürmüş, mənimsəmiş, 
elimizin gözəl oğlu Aşıq Ağa-
murada mən də ustadlıq etmi-
şəm. Biz - köhnə aşıqlar sənət-
də ancaq onu görürük və o, Şir-
van aşıq sənətini necə öyrənib, 
eləcə də qoruyub saxlayır. Ar-
zum budur ki, həmişə zirvələrdə olsun və daha da yaxşı püx-
tələşsin. Mən həmişə onun sənətini uca bilirəm və xeyir-duamı 
ondan əsirgəmirəm. Mən Aşıq Ağamuradı lap çoxdan yeniyet-
mə çağlarından tanıyıram. Onun bu sənətə gəlməsində mənim 
də tövsiyələrim, xeyir dualarım və xidmətlərim olub. Onunla 
bir çox yerlərdə - konsertlərdə, dövlət tədbirlərində, toy şən-
liklərində çıxışlarımız olub. Məni ustadım aşıq Abbas Söh-
bətov necə yetişdiribsə, mən də aşıq Ağamurada bu aşıqlıq 
sənətini yaşatmağı tövsiyə etmişəm. Aşıq Ağamurad nəinki 
mənimlə, Şirvan aşıq sənətinin qocaman biliciləri olan digər 
ustad aşıqlarla da ünsiyyət qurub, onlardan da sənətin bütün 
incəliklərini öyrənib. Aşıq Şakir Hacıyevin, aşıq Bəylər 
Qədirovun, aşıq Məmmədağa Babayevin və bir çox ustad aşıq-
ların sənətləri ilə maraqlanıb, haradan olursa-olsun, onların lent 
yazılarını tapıb, onlardan bəhrələnib. 1996-cı ildə mənim 60 il-
lik yubiley gecəmdə aşıq Ağamuradın çıxışı hamını valeh etdi. 
O ifa heç zaman yadımdan çıxmaz.  
Mən haqqımı, zəhmətimi layiqli davamçımıza halal edirəm. 
 
  250
Aşıq Yanvar 
BƏDƏLOV 
İsmayıllı rayonu 
 
Aşıq Ağamuradla 
mənim yaşım arasında 
20 ildən çox fərqimiz 
var, ancaq onu gördü-
yüm, tanıdığım vaxt-
dan ağır təbiətli, vü-
qarlı, özünü təmkinli 
aparan bir aşıq kimi qəbul etmişəm. Ağamurad öz yaşıdları 
arasında bir çox keyfiyyətlərinə görə fərqlənir. Məsələn, o, ifa 
edəcəyi aşıq mahnılarını, dastanları elə ətraflı danışır ki, onu 
əsl ustadlar bacarır. Aşıq Ağamurad elə bil ki, ustad aşıqların 
yanında olub, ustad aşıqlarla münasibətindən, ustad aşıqların 
lentlərindən, ustad aşıqların danışıqlarından elə söhbət edir ki, 
oxuyanda elə bilirsən ki, Aşıq Bəylərdi, Pənahdı, Məmməd-
ağadı, Şakirdi, Xanışdı və bir çox aşıqların adını çəkmək olar 
ki, o ustadları Aşıq Ağamurad çox gözəl təkrarlayır. Şirvan 
Aşıqlar Birliyinin sədridir. Aşıq Ağamuradla biz bir neçə dəfə 
uzaq səfərlərdə olmuşuq. Bakıdan-Şəmkirə, Gədəbəyə, Qazaxa 
yolumuz düşüb. Mən onu da deyə bilərəm ki, indiki gənc 
aşıqlarımız dastanları çox az bilirlər. Aşıq Ağamurad isə öz 
yaşına görə dastanlarımızın çoxunu əzbər bilir. Hansı 
dastandan söz açırdıqsa, Ağamurad o saat söhbətə qarışırdı və 
hiss olunurdu ki, Ağamurad dastanları çox gözəl bilir. Məsələn, 
“Küçə Rza”, “Alı xan və Pəri xanım”, “Qurbani”, “Xəstə 
Qasım”, “Abbas və Gülgəz” və s. dastanlarımızı çox gözəl ifa 
edib toylarda, konsertlərdə parçalar söyləyir. Mən istərdim ki, 
bütün gənc aşıqlarımız Ağamurad kimi öz işində çalışqan, 
məsuliyyətli olsunlar, aşıq sənətini onun kimi mənimsəsinlər 
ki, Şirvan aşıq sənəti zəifləməsin. 
 
  251
Aşıq Abbas 
MUSAXANOĞLU 
  
 
 
Haqq və ədalətin, elm və 
mərifətin daşıyıcısı kimi tanı-
nan haqq bəndəsi – aşıq el ara-
sında həmişə urvat yiyəsi olub, 
sözü-söhbəti sevilib, ədəb-ər-
kanı, ağsaqqal tövrü uca 
tutulub. “Qurbani” dastanında 
Dədə Yediyar “əl boyda” uşaq olan Qurbaninın elminə, 
mərifətinə heyran qalır. Onu öyür, Dədə Qorqud Bayandır 
xanı, Qazan xanı öyən kimi. El bir aşığını, bir igidini, bir də 
alimini gözü üstə saxlayıb. Bayatı ustası Sarı Aşıq hələ XVIII 
əsrdə “Aşıq eldən yuxarı” deyirdi. “Aşıq haqq aşığıdı” kəlamı 
tanrı deyimidi. Ustad aşıqların bineyi-qədimdən ziyarətgaha 
çevrilmələri zərurətdən doğurdu. Çünki, xalqın görən gözü, 
vuran əliydi aşıq. Bəlkə də aşıq yer üzündə Allahın yeganə 
nişanəsidir ki, zamanında, dövründə qiymətini almağı bacarır. 
Mən aşıq deyəndə Aşıqdan danışıram. Dilində, könlündə haqqı 
yaşadan, kamillik mərtəbəsinə yetişən aşıqdan. Yaxın dövrün 
sevilən aşıqları sırasında belələrinin adını iftixarla, qürurla 
çəkmək olar. Aşıq Şakir Hacıyev, aşıq Barat Əhməd oğlu, aşıq 
Bəylər Qədirov, aşıq Məmmədağa Babayev, aşıq Hacalı 
Hacıyev, aşıq Pənah Pənahov, aşıq İmran Həsənov, aşıq Əkbər, 
aşıq Hüseyn Saraclı.  
Nə yaxşı sazla baş-başa verib qədimliyimizi, milliliyimizi 
qoruyub yaşadan bu sənətin biliciləri dünən olduğu qədər, bu 
gün də var. Sözün bu məqamında çağdaş Şirvan aşıq məktə-
binin görkəmli nümayəndələri sırasında aşıq Ağamuradın da 
adını çəkməmək günah olar. 
  252
Mənim Ağamuradla tanışlığım ötən əsrin 80-ci illərinin 
gözəl bir vaxtında Şamaxı rayonunun Mərzəngəldi kəndində 
toy məclisində olub. Tufarqanlı Abbasın dastanın söyləyirdim. 
Məclis başlanandan qarayanız, çatmaqaş, uzun boylu, yaraşıqlı, 
gülərüz, cavan bir oğlan diqqətimi cəlb elədi. Mən onu da 
özümlə aşıqlar üçün ayrılmış xüsusi evə gətirdim (Şirvanda 
aşıq dəstəsinə aşıqlar adlandırırlar). Bizim tanışlığımız belə 
başladı. 
Mən evdə onun səsinə, oxumasına, musiqi duyumuna qulaq 
asdım, oturuş-duruşuna, mərifətinə fikir verdim və qəti olaraq 
dedim ki, sən bu sənətin dalınca düş, səndən yaxşı aşıq olacaq. 
Axşam məclisi başlandı, məni dəvət elədilər toyxanaya. 
Məndən Qurbanının dastanın deməyi xahiş etdilər. Sözüm onda 
deyil, əsas məqsədim Ağamuradı bu məclisdə oxutmaq idi. 
Bir xeyli çalıb oxuyandan sonra məclisin yaxşı, sakit mə-
qamında bütün məclis əhlindən üzr istəyib icazə aldım ki, bi-
zim məclisimizdə sizin hamınızın yaxşı tanıdığınız cavan, is-
tedadlı bir oğlan var. Xahiş eləyirəm hamınızdan, gəlin birlikdə 
onu dinləyək. Əlbəttə, bu hamının ürəyindən oldu və mən çox 
çətinliklə onu ayağa qaldırdım, sazımı verdim ona, dedim: nə 
bilirsən, bildiyindən bir şey oxu. Oxudu Ağamurad, bir “Şirvan 
şikəstəsi”, bir “Döymə Kərəmi”, çox xoşuma gəldi. Həm məni, 
həm də bütün məclis əhlini sevindirdi. O gündən məndən nə 
kömək lazım olubsa, əsirgəməmişəm. 
Aşıq Ağamurad aşıq Bəylərə, aşıq Barata, aşıq Məmməd-
ağaya, aşıq Şakirə qulaq asa-asa, özü öz dəsti-xəttini yaratdı. 
Gözəl insan, gözəl ailə başçısı, böyük-kiçik yeri bilən, eti-
barlı dost, kamil bir sənətkar kimi mənim həmişə ona ehtira-
mım var. 
Bu gün mən çox sevinirəm və fəxr edirəm ki, neçə illər 
bundan qabaq mənim ona söylədiyim “səndən yaxşı aşıq ola-
caq” sözündə yanılmamışam. 
 
 
  253
Nemət ƏRƏBOĞLU, 
xanəndə 
 
Ağamurad haqqında söz demək 
çox xoşdur. Biz onunla sənətə bir 
vaxtda addım atmışıq. Qonşu kənddə 
olmuşuq. Bir yerdə çalışmışıq. Mən 
xanəndə, o aşıq olub. O, çox qabi-
liyyətli insan, çox gözəl aşıqdır. Köh-
nə bir avtomobili vardı. Həmin avto-
mobillə bütün Azərbaycanı gəzirdi. 
Ustad aşıqların sözlərindən, dastanla-
rından, köhnə el havalarından öyrə-
nirdi. 
O, daim axtarışda olub, öyrənməkdən usanmayıb. Ailəlikcə 
çox yaxın dostuq. İnsani keyfiyyətləri də, sənəti də, səxsiyyəti 
də - hamısı bir-birini tamamlayır. 
İndi elə bir insan, aşıq, sənətkar çox azdı. Atalar yaxşı de-
yib: “Ot kökü üstə bitər”. 
 
 
 
Aşıq Vüqar  
MAHMUDOĞLU 
 
Aşıq Ağamurad haqqında 
danışmaq mənim üçün çətin 
deyil. Çünki onun sənəti həmişə 
göz önündə olub. Əsas onu de-
yə bilərəm ki, Ağamurad Şirvan 
aşıq mühitinin mühafizəkar 
aşıqlarından sayılır. Havalara 
heç bir xələl gətirmədən klassi-
kanı saxlayır və havalara yeni 
  254
nəfəs, ruh gətirir. Bir də ki, öz üzərində çalışan sənətkarlardan-
dır. Təkcə havaları yox, eyni zamanda dastanlarımızı da olduğu 
kimi xalqa çatdırmağı bacarır. Aşıq Ağamurad ustadların 
xatirəsini həmişə əziz tutur və onlara hörmət edir. Onun gözəl 
xüsusiyyətlərindən biri də el arasında davranışıdı. 
Təkcə sənəti ilə deyil, həm də sanbalıyla seçilən aşıqdı. Bu 
kimi amillər aşıq Ağamuradın ustad yanında püxtələşməsindən 
xəbər verir. Son dövr Şirvan aşıqlarının qabaqcıllarından biri 
olan aşıq Ağamurad dövlətin də diqqətindən yayınmamış, 
Əməkdar Mədəniyyət işçisi fəxri adına layiq görülmüşdür. 
Həmkarlarım kimi aşıq Ağamuradın öncüllərdən olması məni 
də sevindirir. Aşıq Ağamurad indi yaşının və sənətinin müdrik 
çağlarını yaşayır. Tam məsuliyyətimlə deyə bilərəm ki, aşıq 
Ağamurad artıq ustaddır. 
 
Saz sinəndən  qoy düşməsin  
Çal, oxu, əziz qardaşım.  
Bundan belə nə arzun var,  
Çin olsun, əziz qardaşım. 
 
Aşıq Ağamurad haqqında çox yazmaq olar, çünki bu mə-
həbbəti özü qazanıb. Amma mən qısa yazdım, çünki o, tərifi 
sevmir. 
Əziz oxucular, səmimiyyətimə inanın, tərif demədim, Aşıq 
Ağamuradın layiq olduğu sözləri danışdım. 
 
 
  255
Aşıq Əli 
TAPDIQOĞLU, 
 
 
 
Mənim üçün 
aşıq Ağamurad haq-
qında danışmaq həm 
məsuliyyətlidir, həm 
də şərəfli. Ona görə 
məsuliyyətlidir ki, o, aşıqlıq sənətinə çox gərgin zəhməti 
sayəsində yiyələnib. Sənətinə o qədər bağlı insandır ki, onda 
olan sənət eşqi, sanki bir bulaq kimi qaynayır. Həm yaradıcı, 
həm ifaçı, həm də təşkilatçı kimi Şirvan aşıq sənətinin 
inkişafında xeyli işlər görüb. 
Ona görə şərəflidir ki, onu tanıdığım gündən onunla çox 
səmimi olmuşam. O, həmişə sənət axtarışındadır. Aşıq Ağa-
murad 2005-ci ildə məndən böyük qardaşım, Şirbalanın böyük 
toy məclisini aparıb. Hətta, məni də meydana dəvət edib. İki-
mizin birlikdə ifalarımız məclisə xüsusi ləzzət verdi. Mən 
2006-cı ildə  “Ozan-aşıq” yarışmasının qalibi olanda, mənim 
şərəfimə Qobustan rayon İcra Hakimiyyətinin təşəbbüsü ilə 
Heydər Əliyev parkında böyük bir konsert tədbiri təşkil olun-
du. Aşıq Ağamurad həmin tədbirdə əvvəldən axıra kimi iştirak 
etdi. Dəfələrlə mən onun evində, o, bizim evimizdə olub. Yaş 
fərqimizin çox olmasına baxmayaraq, ikimizin arasında yara-
nan münasibətlər dostluğa çevrildi. Baxmayaraq ki, mənim 
ustadım aşıq Xanmusadır, amma aşıq Ağamuradın yolun ustad 
kimi, hörmətin əmi kimi tuturam. Onun çox zəngin kitabxanası 
və sənət arxivi var. Onu tanıdığım gündən hansı bir mahnı, söz, 
aşıqların lent yazılarını, video-kasetlərini, sənətimizlə bağlı nə 
istəmişəmsə, ondan nə “yox” kəlməsini, nə də “verə bilmərəm” 
kəlməsini eşitməmişəm. Qətiyyən paxılliq bilən adam deyil. 
Onu tanıyanların hamısı mənim bu fikrimi təsdiqləyə bilər.  
  256
Mən onunla birlikdə 2007-ci ilin iyun ayında aşığın kəndi 
Mərzəngəlinin mənzərəli bir guşəsində - təbiət qoynunda çəki-
lişdə, 2009-cu il may ayının 29-da Xalq şairi, Aşıqlar Birliyinin 
sədri Zəlimxan Yaqubla aşıq Ağamuradın evindəki aşıqlarla 
birlikdə keçirilən sazlı-sözlü məclisdə, 2009-cu ilin iyun ayında 
Şamaxıda “Baba-yurd” istirahət mərkəzində keçirilən “Aşıq 
Bilal günləri”ndə, 2009-cu ilin martında “Qoşa-Qala” qapı-
sında, 2010-2011-ci illərdə dənizkənarı parkda, “Novruz bay-
ramı” şənliklərində ölkə Prezidenti İlham Əliyevin qarşılanma-
sında, 21-31 mart 2010-ci ildə Yuneskonun xətti ilə, Fransanın 
Paris  şəhərində Dünya mədəniyyətləri evində konsertdə, 20-27 
oktyabr 2010-cu ildə Heydər  Əliyev fondunun dəstəyi ilə, 
Mədəniyyət və Turizm Nazirliyinin və Aşıqlar Birliyinin birgə 
keçirdiyi “Birinci Beynəlxalq aşıq festivalında - Bakı, Qazax, 
Tovuz, Gədəbəy, Şəmkir, Gəncə şəhərlərində konsertlərdə, 18 
may 2010-cu ildə Qobustan qəsəbəsinin mədəniyyət evində, 
mənim təşəbbüsumlə və dəstəyimlə ustadım Aşıq Xanmusanın 
yaradıcılığının 60 illiyinə həsr olunmuş yubiley gecəsində, Qax 
rayonunda “Novruz bayramı” tədbirində, bir çox qastrollarda, 
tədbirlərdə, konsertlərdə, toy məclislərində iştirak etmişəm. 
Bizim yoldaşlığımız da gözəl tutur. Onunla bir yerdə olanda 
qətiyyən darıxmıram. Qal-qeybət bilən adam deyil. Söhbətləri 
də keçmiş ustad aşıqlarımızdan, şairlərimizdən, şeirdən-
qəzəldən, klassik havacatlarımızdan olar. Yeri gələndə məzəli 
söhbətlərə də yer verər. Mən adətən səfərlərdə onunla bir otaq-
da qalıram. Fransanın Paris şəhərində oteldə bir otaqda qalır-
dıq. Qonşu otaqda musiqiçilərlə söhbət edirdim. Gecə saat dörd 
idi. Qayıdıb otağımızın qapısını döydüm. Dedim aşıq Ağamu-
rad yatmış olar. Ani olaraq əlində kitab qapını açdı. Yatma-
mışdı, kitab oxuyurdu. O, mutaliəni də çox sevir. İşləri avand, 
səfərləri uğurlu olsun! 
   
  257
Aşıq Elman 
MEHDİYEV, 
İsmayıllı rayonu 
 
Aşıq sənətinin sirləri-
ni Ağamuradla bir vaxtda 
öyrənmişik. Çox insani 
keyfiyyətlər - etibarlılıq, 
təmkin, el arasında deyi-
lən “ağzı bütöv”lük və s. kimi müsbət xüsusiyyətlər Ağamu-
radda cəmləşir. Aşıq Ağamurad həm klassik poeziyanı, həm 
klassik aşıq havalarını çox məharətlə öyrənir və ifa edir. Elə 
buna görə də el arasında sevilir. Bizim ikimizin də səs 
tembrimiz eyni olduğu üçün çox mötəbər məclislərdə duet 
şəklində oxumuşuq. Görkəmli Xalq şairi Zəlimxan Yaqubun 
altmış illiyinə həsr olunmuş “Dədələr yolu” filmində də duet 
oxumuşuq. Əvvəldə qeyd elədiyim kimi, aşıq Ağamurad səda-
qətli, “ağzıbütöv” insandır. Mən boynuma alıram ki, xasiyyətcə 
bir az “soyuq” adamam. Ancaq aşıq Ağamurad həmişə məni 
arayıb-axtarır və bir çox tədbirlərə dəvət edir. Yadımdadır bir 
dəfə evə gələndə gördüm ki, aşıq Ağamurad, görkəmli alim 
Elxan Məmmədli ilə birgə həyətdə ağacın altında oturublar (O 
zaman mən heç Elxan Məmmədlini tanımırdım) Aşıq Ağamu-
rad Elxan Məmmədli ilə məni tanış etdikdən sonra Elxan 
müəllim dedi: 
- Aşıq Elman, məni bura Ağamurad gətirdi. Dedi ki, mənim 
bir aşıq dostum var. Ekrana, efirə çox az-az çıxır. Gedək ondan 
bir “Sarıtel” verilişi hazırlayaq. 
Aşıq Ağamurad klassik dastanlarımızı da çox gözəl bilir və 
onları çox ustalıqla söyləyir. Aşıq Ağamuradın sənətinin kökü, 
mayası var. Bu sənət nənəsi Püstə Şikarqızından və dayısı rəh-
mətlik Nadir Mərzəngəlidən qaynaqlanır. 
Sənə sənətində daha yüksək zirvələr arzulayıram. Səsin 
həmişə uca və şirin olsun, el aşığı! 
  258
 Ağapaşa XƏLİLOV,  
xanəndə 
 
Aşıq Ağamurad sənətə gələn ilk 
gündən mənə xoş təsir bağışlayıb. Ağa-
murad çalışqan, sənətin dərinliklərini 
öyrənən sənətkardır. O, sənəti öyrən-
məkdən heç vaxt çəkinməyib, düz öy-
rənib, düzgün təbliğ edib. Mən aşıq xa-
nəndəsi olmaqla, həm də aşıq sənətini 
bildiyim üçün aşıq yolları, ifa tərzi haq-
qında istiqamət verəndə Aşıq Ağamu-
rad onu qəbul edirdi, bu da onun böyüklüyündən irəli gəlir. 
Aşıq Ağamurad aşıq sənətini sevdiyi üçün gecə-gündüz 
çalışıb, bu sənətə mükəmməl yiyələnib. Mən seçmə aşıqlarla 
sənətə getmişəm. Onların simasında indi Aşıq Ağamuradı 
görürəm. Aşıq Ağamurad el məclislərində, toy şənliklərində, 
dövlət tədbirlərində özünü doğruldub, həmişə öndə gedib. Aşıq 
Ağamurad xarici ölkələrdə Azərbaycanı yüksək səviyyədə 
təmsil edib. Diplomlara, fəxri fərmanlara layiq görülüb. 
Sənətində namusla çalışdığına görə Azərbaycanın “Əməkdar 
Mədəniyyət İşçisi” fəxri adına layiq görülüb. Mən hal-hazırda 
aşıq Ağamuradı aşıq Şakirin, Məmmədağanın davamçısı kimi 
tanıyıram. Ağamurad güclü səsə, xoş avaza malik bir aşıqdır. 
Onun oxuduğu çətin aşıq havalarını indiki gənc sənətkarlardan 
heç kim oxuya bilməz. Aşıq Ağamuradın sənəti zəngin bir 
xəzinədir. Aşıq Ağamuradda olan arxiv heç bir aşıqda olmayıb. 
Aşıq Ağamurad Şirvan aşıqları birliyinin sədri kimi də 
məsuliyyətlə çalışır. Doğrudan da o, bu vəzifəyə layiqidr. 
Mənim də Ağamuradın püxtələşməyində bir qədər zəhmətim 
var. Aşıq Ağamurad aşıq sənətinin sanbalını saxlayan el sənət-
karıdır. Ona görə də elin, xalqın arasında özünə böyük nüfuz 
qazanıb. 
  259
Şirinbala ŞİRVANLI 
 
 
Mənə elə gəlir ki, aşıq Ağa-
murad haqqında dost sözü de-
məyin əsil zamanı gəlmişdir. 
Uzun illər gözümüzün qarşısın-
da çəkdiyi zəhmətlərin bəhrə 
verdiyini görəndə qəlbimiz fə-
rəhlə dolur. 
Azərbaycanın qədim bir 
parçası olan Şirvan torpağının 
sənət ənənələri nəsildən-nəslə 
davam edir və yaşayır. Bu 
ənənələri yaşadanlardan biri də aşıq Ağamuraddır. 
Dostluğumuzun təməli də elə sənətlə bağlıdır. İlk tanışlı-
ğımız el şənliklərindən birində baş tutdu və sonralar dostluğa 
çevrildi. Ağamurad çox gənc və həvəsli idi. Durmadan, yorul-
madan çalışırdı. Ustad sənətkar aşıq Rza Qobustanlı Ağamu-
radın gələcəyini görür və onun püxtələşməsi üçün ona toylarda 
meydan verir, oxudur, təbliğ edirdi. 
Artıq mübaligəsiz demək olar ki, aşıq Ağamurad özü bir 
ustaddır. Gənc nəslin yetişməsində əməyi olan bir sənətçidir. 
Bir insan olaraq da, Ağamurad əvəzsizdir, fədakardır, qay-
ğıkeşdir. Onu da qeyd etmək yerinə düşər ki, onun toyunu mən 
oxumuşam.  
Aşıq Ağamurad aşıq sənətinin ən qədim havacatlarını daş 
yaddaşa yazmış kimi yaşadır, təbliğ edir. O, sanki canlı 
arxivdir. İnanıram ki, onun sənətkar ömrü əbədi olacaq, çünki 
o, bu sənətin aşiqidir. 
 
  260
Qənimət QƏDİROV, 
balaban ifaçısı 
 
 
Aşıq Ağamurad haqqında 
çox sözlər deyə bilərəm. Onun 
adına, şəxsiyyətinə və sənətinə 
böyük hörmətim var. O, öz sə-
nətini çox sevir və bu yolda bü-
tün əziyyətlərə qatlaşır. Sənət 
yoldaşlarından öz köməyini 
əsirgəmir. Onun mənim də sə-
nətə gəlişimdə çox böyük kö-
məkliyi olub, ona görə də onu 
özümə ustad hesab edirəm. Mənim öz toyumda da Aşıq 
Ağamurad oxumuşdu. Mənim ustad Ağamuradla bir neçə xa-
tirələrim var.  
Kalva kəndində - ustad Əli Kərimov ocağında doğulmu-
şam. Tanıyanlar yaxşı bilir ki, Əli Kərimovun - övladlarının 
əksəriyyəti oğlanları, nəvələri, nəticələri onun sənətinin davam-
çılarıdır. Mən də şəcərənin layiqli davamçısı olmaq üçün sənə-
tin sirlərini öyrənmişəm. Sənətimlə bağlı çətinliklər çəkirdim. 
Aşıq Ağamurad məndən xəbər tutub Şamaxı rayonuna dəvət et-
di və mən də onun dəvətini sevinclə, həvəslə qəbul edib yanına 
getdim. Artıq bir neçə ildir ki, aşıq Ağamuradla sənət yoldaşı-
yıq. Bu illər ərzində məni, özü ilə televiziya verilişlərinə, xarici 
ölkələrə konsertlərə, festivallara aparıb. Şirvan Aşıq sənətindən 
söhbət gedəndə, mən bir sənətçi kimi onu deyə bilərəm ki, keç-
miş sənətkarlarımızın yolunu həvəslə davam etdirən aşıq Ağa-
muraddır. Onun səsində, avazında mən aşıq sənətini sevirəm. 
 
  261
Zahid NƏHMƏTOV, 
xanəndə 
 
 
Aşıq Ağamurad deyiləndə 
mən öz gələcəyimin işıqlı günlə-
rini düşünürəm. 
Böyük sənətkar və qədim 
ozan yaradıclığının bilicisi olan 
aşıq Ağamurad mənim yol gös-
tərənim və ilk müəllimim olub. 
Aşıq Ağamurad musiqiyə 
olan həvəsimi görüb mənimlə 
məşğul olmağa başladı. Onun zil 
səsi, şirin avazı, muğamları da yaxşı oxuması məni muğam 
sənətinə həvəsləndirirdi. Mən 2004-cü ildə Aşıq Ağamuraddan 
xahiş etdim ki, mənimlə məşğul olsun. O, mənimlə çox səmimi 
və eyni zamanda, ciddi məğul olmağa başladı. Aşıq Ağamurad 
çox geniş biliyə malik olduğuna görə muğam sənətimizi də 
mükəmməl bilir. O, daha sonra mənə Şamaxı rayon Humanitar 
kollecinin səs sinfinə, xanəndəlik peşəsinə yiyələnməyi məs-
ləhət gördü. Hal-hazırda ixtisasım üzrə, Qobustan rayon Təklə 
kənd musiqi məktəbində müəllim işləyirəm. Mənim ilk dəfə 
televiziyada ifam aşıq Ağamuradın köməkliyi ilə olmuşdur. 
Hər dəfə mən aşıq Ağamuraddan dərs alanda o, mənə səhnə 
mədəniyyətini, musiqi mədəniyyətini, musiqidə söz aydınlığını, 
sözün düzgün tələffüzünü, ədəb-ərkan qaydalarını bir atalıq 
qayğısı ilə aşılayırdı. 
Aşıq Ağamurad mənə həm ustad, həm dost, həm də böyük 
qardaş kimi həmişə qayğı göstərib. Mən ustadımla fəxr edirəm. 
 
  262
 
 
 
Aşıq Rza 
ŞİRVANLI 
(MƏMMƏDOV) 
 
 
 
 
 
Kəndimizdə toy məclisi idi. Toy məclisi qonşuluqda oldu-
ğuna görə bizi ailəvi dəvət etmişdilər. Bizim kəndin bir adəti 
var idi. Hər kəs oğluna toy etmək istəyəndə hər şeydən əvvəl 
toyun aşığın danışırdılar. Bu toy məclisinə Şirvanın gözəl gənc 
sənətkarı aşıq Ağamurad dəvət olunmuşdu. Məclis başlamışdı, 
hamı aşığın məclisə gəlməyin səbirsizliklə gözləyirdi. Adəti 
üzrə, birinci aşığın sazını gətirdilər, məclisdə sakitlik yarandı. 
Məclisdəkilər mağarın girişinə tərəf boylandılar. Bu an Aşıq 
məclisə daxil oldu. Məclis əhlini ədəb-ərkanla salamladı və 
onun üçün ayrılan yerdə əyləşdi. Dədə Qorqud yadigarı telli sa-
zı sinəsinə basıb, dədə-baba adətiylə mikrafonsuz “Çoban yay-
lağı” peşrosunu oxumağa başladı, nə başladı. Məclis əhli hamı-
sı yerbəyerdən əhsən dedilər. O gündən mənim aşıqlıq sənətinə 
olan həvəsim daha da artdı. Atamın arzusu, mənim istəyimlə 
1998-ci ilin sentyabr ayında aşıq Ağamuradı qardaşımın toy 
məclisinə dəvət etdik. Aşıq burada da çox gözəl məclis apardı. 
O, “Abbas və Gülgəz” dastanını danışdı. Çox təəssüfləndim ki, 
mən həmin gün aşıqlıq sənətinə olan həvəsimi ona açmadım. 
Mən həmişə çalışırdım ki, onun məclislərində olum. Nəhayət, 
günlərin bir günü Hacıqabul rayonunun Qarasu kəndində gözəl 
bir toy məclisi idi. Aşıq Ağamuradı gətirmişdilər toya. Məni də 
qonaq kimi dəvət etmişdilər. Məclisdəki qonaqlar aşıqdan xa-
  263
hiş etdilər ki, bir cavan aşıq var, icazə ver oxusun.  Aşıq Ağa-
murad böyük məmnuniyyətlə icazə verdi. Mən “Döymə Kərə-
mi” oxudum. Oxuyub qurtarandan sonra məni bağrına basıb 
alnımdan öpdü: 
- Aşıqlıq sənəti çox çətin sənətdir. Ondan ötrü ustaddan 
dərs almaq lazımdı. Gəl yanıma, nə istəsən sənə öyrədərəm, de-
di. Mən onun yanına getdim, aşıqlıq sənətinin bir çox sirlərini 
ondan öyrəndim.   
Aşıq Ağamurad, həm də gözəl ailə başçısıdır. Mən onun 
evində çox olmuşam.  Mənə özünün şəxsi arxivini göstərib. 
Mən deyərdim ki, onda olan arxiv heç bir sənətkarda yoxdur. 
Aşıq Ağamurad bu gün ustad aşıq və əməkdar mədəniyyət işçi-
sidir. Mən ona can sağlığı, sənətində daha böyük uğurlar arzu 
edirəm. Sözümü ustadıma yazdığım bir şeirlə bitirirəm. 
 
Ustadların yadigarı, 
Bir ustaddı Ağamurad. 
Saz, söz, sənət xiridarı,  
Bir ustaddı Ağamurad. 
 
Basıb sazı sinəsinə, 
Gəzib eli binə-binə, 
Sinə gərib çətin günə. 
Bir ustaddı Ağamurad 
 
Sevilir  Şirvan elində, 
Yaraşığdı toy- düyündə,  
Aşıq  Rzanın gözündə 
Bir ustaddı Ağamurad. 
 
16.01.12 
  264
Kərəm 
KÜRQIRAXLI, 
şair 
 
 
 
Aşıq Ağamurad! Bu ad 
çoxlarımıza tanışdır. Çünki bu 
aşığı biz televiziya ekranlarında 
görmüşük, radio dalğalarında 
dinləmişik.  
Aşıq Ağamurad! Bu ad 
elimizə, obamıza çox yaxından tanışdır. Çünki bu qüdrətli sənət-
karın mayası elimizin, obamızın tər-təmiz urvasından, maya-
sından və unundan yoğrulmuşdur. 
Aşıq Ağamurad! Bu ad bəlkə də çoxlarından əvvəl mənə 
tanışdır. Çünki  20 ilə yaxındır ki. bu sənətkarla ailəvi dostluq 
və qardaşlıq edirəm, həm də bu qardaşlıq və dostluqdan çox 
məmnunam. Səbəbini açıqlayım eşidin. 
Səhv etmirəmsə, təxminən 1993-cü il olardı. Şamaxının 
ziyalılarından biri olan həkim Hacı Əzizxan iki imkansız xəstə 
gəncə öz həyətində toy şənliyi edirdi. Şübhəsiz ki, bu xeyriyyə 
işi hamını sevindirirdi. Şamaxının əksər ziyalıları və rəhbər 
işçiləri bu şənlikdə iştirak edirdi. Aşıq Ağamurad da həmçinin. 
Toyun aparıcısı mən olduğum üçün ağsaqqalların və hacıların 
xeyir-duasından sonra sözü sənətkarlar adından aşıq Ağamu-
rada verdim. Bu dəm ağsaqqallar arasında pıçıltı başladı. Onlar 
hamısı bir-birindən soruşurdu ki, bu gənc kimdir və kimlərdən-
dir? O illərdə aşığın sənətə təzə gələn vaxtları idi. Ağsaqqal-
lardan biri o biri ağsaqqala gördüm deyir ki, mən bu oğlanı 
tanıyıram. O, Şamaxının Mərzəndiyyə kəndindəndir, Balamu-
radın oğludur. Mərhum şairimiz Püstə Şikar qızının törəmə-
  265
sindəndir. Ustad şairimiz Mərzəngəli Nadirin bacısı oğludur 
(Və onu da deyim ki, bu ağsaqqal da bilməzdi ki, mən bu 
pıçıltını eşidirəm və aşığın dostuyam). 
Aşıq Ağamurad öz nəsilinin ad-sanına layiq sanballa, 
ağırlıqla ayağa qalxıb məclisi salamladı və oxumağa başladı. 
Cəmi bircə ifa ilə o, məclis əhlin heyrətləndirdi və məftun etdi. 
Aşıq oxuyub qurtarandan sonra məclis əhli tərəfindən alqış-
landı və necə alqışlandı. Ağsaqallardan bir neçəsi ayağa qalxıb 
onun həqiqətən də böyük  istedada və çox dəyərli bir nəslə 
mənsub olduğunu təsdiq etdilər. Mən bunları bilirdim amma 
bir daha elin, obanın dəyərli ağsaqqallarının dilindən eşitmə-
yim mənə qol-qanad verdi. Mən nə vaxtsa şerlərimin bir mis-
rasında belə bir fikir işlətmişdim. 
 
Otuz il oruc tut, Kərəm qıl namaz, 
Bir qəlb qırmısansa, qəbul olunmaz. 
 
Uca Allahım və dostlarım da bilir ki, mən nəinki bəndə, 
heç bir həşərat da incidən deyiləm. 
Amma, indi cəmi üç-dörd şeir yazan, üç-dörd mahnı 
oxuyan, yaxud bəstələyən şəxslər var ki, onların iddiası yerə-
göyə sığmır. Mən aşıqla dost olduğum bu iyirmi il ərzində 
dəfələrlə onu Bakıya televiziyaya, radioya dəvət etmişəm, gəl, 
köməklik edək, çıxışların lentə alınsın, sən də vaxtında tanın. 
Onun cavabı mənə bu olub: - Kərəm müəllim, əsas səs olmaq 
deyil, mən hələ kamilləşməmişəm. Məqam yetişəndə yəqin 
özləri dəvət edərlər. Əhsən bu ədəbə, bu ərkana. 
2002-ci ildə Azərbaycan Mədəniyyət və İncəsənət 
Universitetində mərhum aşıq Şakirin 80 illik yubileyində ürək 
dostum mərhum xalq artistimiz Baba Mahmudoğlu ilə yanaşı 
oturmuşduq. 
  266
O, Ağamuradın səsinə  heyran qaldı. Sən demə, o günə 
qədər Baba müəllim Ağamuradın səsini bu dərəcədə dinləmə-
yibmiş. O, bu səsin hardan olduğunu və çox dəyərli bir səs 
olduğunu təsdiq etdi və tədbirdən sonra Ağamuradla yaxından 
tanış olub ona uğurlar dilədi. 
Mən yuxarıda qeyd etmişəm ki, biz ailəvi dost, həm də 
qardaşıq. Dəfələrlə bu ailənin qonağı olmuşam. Bu ailədə olan 
nəvazişi, qonaqpərvərliyi, qonağa qarşı olan diqqəti özgə 
yerlərdə görməmişəm. Kaş, xeyirli günlərdə, məclislərdə bu 
ailənin qonağı olmaq çox dostlarımıza nəsib olsun. Mən de-
yərdim ki, bu ailənin ədəbi, ərkanı, ləyaqəti, qonaqpərvərliyi 
şəxsən mənim üçün bir məktəbdir. 
Mən Ağamuradın anası və bizim hamımızın bacısı 
Bibigül bacıyla hər görüşümüzü ziyarət kimi qiymətləndirirəm. 
Bu ailənin həm atası, həm anası olan bu mələk simalı bacımı-
zın üzünün nuru və həyası mənə məsumlarımızı və müqəddəs-
lərimizi xatırladır. Bir kiçik mətləbi də oxuculara çatdırmasam 
mən özüm özümü bağışlamaram.  Hər bir kişinin (xüsusən sə-
nətkar kişilərimizin) yetişməsində el-oba ilə düzgün münasibət 
qurmasında məclislərə ədəblə girib, ərkanla çıxmasında və hər 
bir ailənin tərbiyə olunmasında qadınlarımızın əməyini unut-
maq olmaz. Ağamuradın bu cür yetişməsində mənim çox həya-
lı, ismətli qızım olan onun ömür gün yoldaşı Çiçək balamın da 
böyük əməyi var. Bunu əsla unutmaq olmaz.  
Həyatda hər bir kəs hamıyla ünsiyyət qura bilmir. Ağa-
murad isə böyüklərlə, kiçiklərlə, orta nəsillə - hamıyla ünsiyyət 
quran bir sənətkardır. Mən onun Şirvanımızın çox hörmətli 
aşıqlarından olan mərhum aşıq Baratla, mərhum aşıq Xanışla, 
aşıq Xanmusa ilə, aşıq Şərbətlə, mərhum aşıq Fərhadla dostluq 
etdiyinin, onun bu ustadların qulluğunda necə durduğunun 
şahidi olmuşam. 
  267
Qazandığı hörmətə görə  mərhum aşıq Barat ölümündən bir qə-
dər əvvəl  öz sazını aşıq Ağamurada bağışladı və ona bu yolda 
xeyir-dua arzuladı. Mən İranda da olmuşam. Cənubi Azər-
baycan aşıqları yanında aşıq Ağamuradın öz yeri, öz çəkisi var.  
Aşıq Ağamurad zəhmətsevər, öz əlinin, öz səsinin, öz 
ilhamının gücü ilə ucalan, qiymət alan, tanınan böyük bir 
sənətkardır. 
O, bu gün respublikamızda tanınan aşıqlardan biri olmaq-
la Şirvan aşıqlar birliyinin sədridir və o, Azərbaycanımızın çox 
dəyərli aşıq, şair, xanəndə, ziyalıları ilə  ustad Ağakərim Nafiz-
lə, xalq artistimiz dünya şöhrətli Alim Qasımovla, Zabit Nəbi-
zadə, Əvəzxan Xankişiyev, professor Məhərrəm Qasımlıyla, 
professor Seyfəddin Qəniyevlə və başqaları ilə dostluq edir. 
Mən bu gün Azərbaycan aşıq sənətində öz ünvanı, öz dəsti-
xətti olan ürək dostum aşıq Ağamurada uzun ömür, can sağlığı 
və yeni-yeni sənət uğurları arzulayıram.   
 
 
  268
Ağaməhəmməd 
HACIYEV, 
müəllim 
 
(Aşıq Şakirin oğlu) 
 
Aşıq Ağamurad Şirvan 
aşıq məktəbinin layiqli davam-
çılarındandır. O, eldən, obadan 
bərəkallah almış sənətkardır. 
Ağamuradın yaşı çox deyil, an-
caq mən əminliklə deyərdim ki, 
Ağamuradın sənəti yaşından 
çox-çox böyükdür. Çünki sənə-
tə başladığı ilk gündən azman 
sənətkarlarla, ustadlarla oturub-durub, ağsaqqallardan, ağbir-
çəklərdən söz-söhbət, rəvayətlər, dastanlar öyrənib. Elə ona 
görə də danışdığı kəlamlar, rəvayətlər, söylədiyi dastanlar, 
nağıllar o qədər zəngin, o qədər şirindir ki, onu sevməmək 
mümkün deyil. Səsi də, sözü də, avazı da, oturuşu-duruşu da 
ustadları xatırladır.  
Kürdəmirə yolu düşəndə Ağamurad bizə - Aşıq Şakir 
ocağına mütləq baş çəkir. Hər dəfə atamın otağındakı əşyalara 
toxunanda, vallara, lent yazılarına qulaq asanda kövrəldiyinin 
şahidi olmuşam. Ağamurad bölgələrdə çox olur. Əgər hardansa 
əlinə Aşıq Şakirin köhnə lent yazısı keçsə mütləq mənimlə, 
sənət xridarları ilə bölüşür. 
Şirvan aşıq mühitinin özünəməxsus keyfiyyətlərini qoru-
yub saxlayan, bu gün bu məktəbi düzgün təbliğ edən aşıq Ağa-
murad Şirvan Aşıqlar birliyinə rəhbərlik edir və dövlət tərə-
findən fəxri ada layiq görülüb. Belə xoşbəxtlik bu yaşda hər 
sənətkara nəsib olmur. Allah onu qorusun! 
  269
Əlövsət Saldaş  
SARIOĞLU 
 
Aşıq Ağamurad Şirvanlı – 
iyirmi ilə yaxındır tanıyıram bu 
gözəl səs, həssas ürək, istedad 
sahibini. Sorağını çoxdan eşit-
səm də, üzünü görməmişdim. İlk 
görüşümüz ötəri, necə deyərlər 
ayaqüstü oldu. Salam-əleykimiz 
şeirlə-sözlə başladı. Nitqinə, 
məntiqinə, yaddaşına heyran ol-
dum bu cavan aşığın. Az müd-
dətli ünsiyyət zamanı hiss etdim 
ki, sinəsi sənət eşqi ilə alovlanan 
bir saz-söz adamı ilə üz-üzə dayanmışam. Ayrıldıq, amma, 
özümlə növbəti görüşün intizarını apardım. 
Növbəti görüşümüz bir toy məclisində oldu. Aşıq Ağamu-
radın avazını birinci dəfə eşidəcəkdim. Meydana özü kimi 
gənc, bəstəboy bir balabançı ilə çıxdı. Şirzad Fətəliyevlə. 
Şirvan-Şamaxı aşıq məclisləri “peşrevlə” başlayır. Aşıq havası 
da, ifaçılar da mənim üçün yeni idi. Sərrast nitq, aydın tələffüz, 
bir-birini əvəz edən ustadnamələr, yastı balabanın həzin 
müşayiəti məni riqqətə gətirmişdi. Ləngərli ritm, saz-balaban, 
Ağamuradın şirin avazı, bal kimi səsi məclisi ağuşuna aldı. İki 
saatdan çox meydanda dövran etdi. Alnından, kürəyindən tər 
selləndikcə səsi daha da billurlaşdı. Bir-birindən gözəl Şirvan 
havalarının içərisində məqam gəldikcə ifa etdiyi muğamlardan 
hiss etdim ki, o, Azərbaycan muğamlarını çox gözəl biir və 
yerində, məqamında istifadə etməyi bacarır. O toy məclisindən 
şirin duyğularla ayrıldım. O səs, o sənət, ifalar isə yaddaşıma 
həmişəlik yazıldı.  
O vaxtdan bu yana Aşıq Ağamuradla onlarla məclislərdə, el 
yığnaqlarında, toy məclislərində bərabər olmuşam. El məhəb-
  270
bəti var onun sənətinə və şəxsiyyətinə. Ağıryanalıq, böyüyə-ki-
çiyə qarşı həssas münasibət, sənətə və sənətkara dərin ehtiram 
budur sevdirən və ucaldan Aşıq Ağamuradı. 
Hər yeni məclisə təzə nə isə gətirmək: sözmü, bəstəmi, za-
rafatmı, dadlı-duzlu bir söhbətmi hər aşığa müəssər olmur. 
Amma sənət ömrünün ən gözəl, ən kamil çağını yaşayan Aşıq 
Ağamurad əziyyətə qatlaşmağı bacaran, onun bəhrəsini dadan 
xoşbəxt sənətkarlardandır. 
Şirvan aşıq musiqisinin yaradıcıları və ustad ifaçıları Mirzə 
Bilal, aşıq Abbas, aşıq Barat, aşıq Şakir, aşıq Məmmədağa, 
aşıq Mahmud, aşıq Əhməd kimi ustadların yolunu getmək və 
özünəməxsus olmaq sənətkar xosbəxtliyidir aşıq Ağamuradın. 
Ağamurad həm də yaradan aşıqdır. O, bir çox havalar üstündə 
özünün qoşduğu gəraylıları, qoşmaları, bayatıları oxuyur. Onun 
repertuarından bəhrələnən çox-çox aşıqlar və müğənnilər ta-
nıyıram. 
O taylı-bu taylı Azərbaycanın bütün aşıq məktəblərini 
dərindən mənimsəməklə özünə geniş repertuar və auditoriya 
yığa bilib aşıq Ağamurad. “Segah”, “Zəminxarə”, “Dəşti” və 
digər muğamlarımız üstündə Nəsimidən, Fizulidən, Seyiddən 
oxuduğu qəzəllər dinləyicisini çox uzaqlara aparır. 
Şamaxıda mahir zurna-balaban ifaçıları var. Hər birinin də 
öz dadı, öz ləzzəti var. Amma etiraf edim ki, Aşıq Ağamuradı 
ustad Şirzad, Qənimətlə çiyin-çiyinə saz-söz meydanında 
görəndə vəhydən, vergidən gələn İlahi musiqilər eşidəcəyimizə 
əmin oluram. 
“Bal tutan barmaq yalar” – deyib atalar. Təmənnasız adam-
dır Ağamurad. Onu sevənlərin, dəyərləndirənlərin yanında ol-
mağı bacarır. İstər xeyir olsun, istər şər olsun. 
Aşıq Ağamurad bu gün Şirvan Aşıqlar Birliyinin sədri, 
Azərbaycan Respublikasının “Əməkdar mədəniyyət işçisi”dir. 
Qazandıqların, layiq görüldüklərin illərlə çəkdiyin əziyyə-
tin bəhrəsi və halal haqqındı, sənətkar qardaşım, əziz dostum. 
 
  271
Əli Vahid ÇAYLI, 
şair-publisist, 
“Qızıl Qaləm” media mükafatı laureatı 
 
İstənilən sənətdə nailiyyətlər əldə etməyin başlıca yolu in-
sanda bu sahəyə könül vermək prinsipi aşılayır. Sənətə 
bağlılıq ucalıq vəd edir. Bu gün mədəniyyət sahəsində də bu 
meyar əsas ölçü vahididir. Bu ölçü, bu vahid müdrikliklə 
aşılananda sənət bəşəri sürətlə inkişaf edir. 
 
Zənnimcə, əsl müdriklik odur ki, həqiqi mədəniyyətin ma-
hiyyətini, ən ümdə qayəsini təşkil edən əzəli-mənəvi həqi-
qətləri dərk edəsən. Çünki “mədəni olan anlam baxımından 
mahiyyətcə dinidir, dini olan mahiyyətcə mədənidir”. Demək, 
müdrik insan, həm də mədəni insandır. 
Müdrikliyin zirvəsində insan amilinə həmişə böyük önəm 
vermiş fitrətli aşıq, gözəl sənətkar, qədim Şamaxımızın ruzi-
bərəkətlərindən biri aşıq Ağamurad İsrafilovdur. Şübhəsiz, 
çoxdan müqəddəsliyin zirvəsində qərar tutub. Qəbul etsək ki, 
fitrətən fazil insanlar həyata az-az gəlirlər, səmimi etiraf edə 
bilərik ki, Ağamurad İsrafilov da belələrindəndir. Əbəs yerə 
mən onun haqqında yazdığım "Ay Ağamurad" adlı şeirimdə 
onu ruzi-bərəkət adlandırmamışam: 
 
Sinəndə sədəfli saz, əldə mizrab,  
Dəyəndə tellərə yox olar əzab.  
Sevincdən gözlərin axıdar gülab,  
Ruzi-bərəkətsən, Ay Ağamurad. 
 
Bəli, bir elin, bir obanın mənəvi ruzisinə çevrilmək hər 
kəsin qismət payı deyil. Bu paya yalnız el-obasının seçilmişləri 
sahib çıxır. Deməli, aşıq Ağamurad Allah tərəfindən seçilmiş 
insandır. 
  272
Ağamurad İsrafilov bacarıqlı və nüfuzlu vətəndaş olmaqla 
yanaşı, həm də qayğıkeş, vətənpərvər bir insan, sənətə aşiq 
olan qüdrətli bir aşıq, nüfuzlu el sənətkarıdır. Elə bu hisslər onu 
mədəniyyətimiz uğrunda dinamik mübarizəyə gətirib çıxar-
mışdır. 
Sevindiricidir ki, bu gün aşıq Ağamurad haqqında təkcə 
onu tanıyanlar yox, hətta tanımayanlar belə ağızdolusu da-
nışırlar. Mən bəlkə də bu ehtişamdan ilhamlanaraq yazmışam: 
 
...Qədim Şamaxının ölməz vüqarı,  
Sağlam bir ürəksən, Ay Ağamurad. 
 
İnsan yalnız hər mənada sağlam olanda onun barəsində hamı 
xoş danışır... 
Aşıq Ağamuradla çiyin-çiyinə sənət meydanında əsl mədəni 
inkişaf yaradan sənətçi dostları onun barəsində o qədər ürək 
dolusu danışırlar ki, insan istər-istəməz ürəyində fəxr və 
qürur hissi keçirir. 
O, çox gözəl dostdur, ən ümdəsi, gözəl insandır, gözəl ailə 
başçısıdır. Həmişə o, birinci bizi axtarır, tapır hal-əhvalımızı 
soruşur. O, bir çox insani keyfiyyətləri ilə seçilir. Xeyir-
xahlığı ilə insanlar arasında hörmət və ehtirama malikdir. 
Vətənini, elini-obasını, bir sözlə, insanları çox sevir. Bu səbəb-
dən, onun duyğularının əsas ictimai-lirik "mən"i dövrün gö-
züaçıq, elmli, istedad sahibləri, sadə, zəhmətkeş kənd əmək-
çiləri, bir sözlə, həyata, torpağa, elə-obaya bağlı insanlardır. 
Bu müdrik insanın - el sənətkarının həyat qayəsində başlıca 
olaraq obyektiv gerçəklik, xalqın və zamanın ruhu, parlaq 
ifadəsini tapır. Necə ki, yazıram: 
  
Mənim elim-obam qədirbiləndi,  
“Şirvan şikəstəsi” əhdə yükləndi.  
Haqq aşiqi Bilal bəkləndi,  
Yurduna bəzəksən, ay Ağamurad. 
  273
“Şirvan şikəstəsi” harayında torpaq sızıltısı hiss edən Aşıq 
Ağamurad özündən əvvəlki el aşıqlarının, Şamaxının ölməz 
sənətkarlarının ruhlarını yaşadır, özünün sənətkar qüdrəti ilə 
qədim Aşıq sənətinin ölməz qayəsini nura qərq edir. 
Aşıq Ağamurad işgüzar, əməksevərdir, qayğısını heç kim-
dən əsirgəmir. O, insanlıq deyilən uca zirvəni halal zəhməti ilə 
fəth edib. Bəlkə də bu səbəbdən, o, həyata nikbinliklə, tü-
kənməz həyat eşqi, sevgi ilə yanaşır. Nə edirsə, böyük həvəs-
lə, səylə, sevgi ilə edir. Bu, nəinki onun öz ailəsində, həmçi-
nin, ətrafdakı insanlara qarşı münasibətində də aydın hiss olu-
nur. Bu böyük ürək sahibi, əsl vətəndaşın bütün həyat və fəa-
liyyəti xalqına, Vətəninə əvəzedilməz bir nümunə, örnəkdir. 
Gülərüz, mehriban insan, gözəl ailə başçısı olan Aşıq Ağa-
murad ziyalı insan, həm də vətənpərvər, qədir bilən bir atadır. 
Onun atalıq qayğısı övladlarının həyat yaşantılarına rəng verir. 
O, əsl Azərbaycan kişisinə xas yüksək insani keyfiyyətləri 
özündə cəmləşdirib. Onun insanlığı xeyirxahlığın, şəfqətin 
zirvəsidir. Onun kışi isməti sadəlik, nəciblik timsalıdır. Onun 
neçə-neçə milli qayəli fikir və düşüncəsi təfəkkürümüzün pas-
lanmasının qarşısını alıb ki, fikir və idrak poetikası baxımın-
dan bunun həyati meyarlara təsiri böyükdür. 
Aşıq Ağamurad hələ gənc yaşlarında belə şüurdan dəyərli 
şəkildə istifadə edən vətəndaş olmuşdur. Ona görə də onun 
ictimai düşüncələri bu gün cəmiyyətə böyük töhfələr verir. O, 
sülhsevər insandır. Çünki yaxşı bilir ki, "sülhün mövcud 
olmadığı yerdə insanlıq məhv olur". O, Allah hikmətinə qail 
olduğu üçün həmişə nicatda, tərəqqidə yüksəliş edir. Zaman 
tədbirli və ehtiyatlı insan kimi onu diqqətdə saxlayır. O, 
əxlaqı, davranışı ilə həmişə seçilib, hörmət qazanıb. 
...Tam şəkildə etiraf edə bilərik ki, artıq Azərbaycan mədə-
niyyəti dünya mədəniyyətinin bir tərkib hissəsidir və ölkə-
mizdə bu sahəyə diqqət son dərəcə ciddidir. Elə bunun nəti-
cəsidir ki, Azərbaycanda mədəniyyət özünün inkişaf istiqa-
mətlərini düzgün müəyyənləşdirib və bundan sonra da öz 
  274
inkişaf qanunauyğunluğunu məhz bu cür şəkildə qoruyub sax-
layacaqdır. Bu prosesin bəşəri ovqata köklənməsində isə əl-
bəttə ki, Aşıq Ağamurad kimi el sənətkarlarının müstəsna 
xidməti, danılmaz əməyi var. 
Müdriklərimiz səbəbsiz yerə deməmişlər: "İnsan şəxsiyyə-
tinin böyüklüyü onun gördüyü işin miqyası ilə ölçülür". Məhz 
Aşıq Ağamuradın insanlıq qayğısı onun böyüklüyünü təcəs-
süm etdirir. 
Aşıq Ağamurad insanlığın ali hiss olduğunu Tanrı neməti 
kimi qəbul edir. O, Tanrı müqəddəsliyini qazanmaqdan ötrü 
bəlkə də bütün həyatını insanlar üçün xərcləməyə hazır olub. 
Buna görə artıq Tanrı onun yüksək insani keyfiyyətlərini 
arzuolunan dərəcədə qiymətləndirib. 
Ağamurad İsrafilov həm də kamil insandır. Çoxlu yax-
şılıqlar və xeyirxahlıqlar etdiyi üçün onun kamilliyi dəyişən 
dünyanın zəif fonunda itmir, bəşər üçün təzahür edir. 
Həzrəti Məhəmmədin mötəbər hədislərindən birində de-
yilir: “İki şəxsə qibtə etmək olar; onlardan birinə Allah mal-
dövlət verir və onu öz Ölümünün ağası edir, ikincisinə isə 
müdriklik əta eləyir və bunun sayəsində o, öz Həyatının 
sahibi olur”. Bu dərin, fəlsəfi fikirdən bir məntiq hasil etmək 
olər ki, Tanrının müdriklik əta etdiyi ömür sahiblərindən biri 
də Aşıq Ağamuraddır. Aşıq Ağamurad kimi sənətkarlar 
əməli sənət prinsipləri ilə Azərbaycanın layiqli adını, millətin 
şərəfini və ləyaqətini özünə qaytarıblar. Bu, danılmazdır. 
Özlərinin nurlu və mənalı ömürlərini qızıl hərflərlə nəsillərin 
yaddaşına yazmış, xalqımızm qəlbində sənətin əbədiliyinə 
parlaq işıq yandırmış el sənətkarlarımız sənət və tərəqqi üçün 
əsl fədakarlıq götərmişlər. Şübhəsiz, Aşıq Ağamurad da bu 
sıradadır. 
Üzərinə düşən sənətkarlıq missiyasını şərəflə yerinə yetirən 
Aşıq Ağamurad Azərbaycanı dünyanın bir sıra ölkələrində 
şərəflə təmsil edib və edir.  
  275
Musa MUSAYEV,  
Şamaxı rayonu  
Şəhriyar qəsəbəsi 
 bələdiyyəsinin sədri 
 
Aşıq Ağamuradın sənətinə 
də, şəxsiyyətinə də yaxşı bələ-
dəm. Sənətin barını zərrə-zərrə 
toplayıb, addım-addım, pillə-
pillə irəliləyib. Çox çalışqan, 
zəhmətkeş, sadə, təvazökar in-
sandır. Xalqın, elin şad gü-
nündə də, dar günündə də Ağa-
muradı öndə görmək adətimiz-
di. Xudpəsəndlik, lovğalıq, ko-
budluq onun xasiyyətinə yaddır. Vaxtı məhdud olsa da, Res-
publika, rayon tədbirlərində yaxından iştirak etməklə yanaşı, 
bizim qəsəbənin də yığıncaqlarında iştirak edir.  
Aşıq Ağamurad klassik aşıq ənənələrini, Şirvan aşıq mü-
hitinin özünəməxsus keyfiyyətlərini qoruyub saxlamaqla yana-
şı, bu məktəbin ən yaxşı təbliğatçısı, ən layiqli təmsilçisidir. 
Şirvan aşıqlar birliyinə rəhbərlik edir. Respublikanın hansı böl-
gəsində bir aşıq tədbiri, məclisi olsa Ağamurad ora gedir və di-
gər sənət yoldaşlarını da dəvət edir. Onun televiziya, radio ve-
rilişlərindəki çıxışlarını da maraqla izləyirəm. 
Aşıq Ağamurad ustad aşıqdır. O, adına layiq şagirdlər ye-
tişdirir. Şagirdi, yetişdirməsi olmayan aşıq barsız ağac kimidir, 
yaddaşlardan tez silinər. Ağamurad yaradıcı, ifaçı və ustad 
aşıq, kamil insan kimi yaddaşlarda qalacaq.    
  
 
 
  276
Ə.A.TƏHMƏZOV, 
Ə.Xaqani adına Şamaxı 
RME-nin direktoru  
 
Zaman-zaman yaşayan və 
inkişaf edən aşıq sənəti Azər-
baycan milli musiqisinin tərkib 
hissəsi kimi həmişə xalqın este-
tik tərbiyəsinin formalaşmasın-
da, mənəvi dünyasının zəngin-
ləşməsində və tarixinin yaşama-
sında mühüm rol oynamışdır. 
Kökünü, soyunu Dədə Qorqud-
dan, səsini, nəfəsini, zümzü-
məsini qopuzdan alan aşıq sə-
nəti həmişə xalqın milli ruhu-
nun təntənəsi olmuşdur. Elə ona görədir ki, yarandığı gündən 
indiyə qədər bu sənət həmişə inkişafda olmuş, sevilmiş, qollu-
budaqlı bir ağac kimi öz bəhrələri ilə xalqımıza töhfələr 
vermişdir. 
Azərbaycan aşıq sənətinin nəhəng bir qolu olan Şirvan aşıq 
məktəbi həmişə öz özəllikləri ilə seçilmiş, aşıq sənətinə onlarla 
təkrarsız ustad aşıqlar bəxş edərək aşıqlıq sənətinin inkişafına 
öz töhfələrini vermişdir. 
İyirminci əsrin axırları Şirvan aşıq məktəbinin yeni bir iste-
dadlı yetirməsi ilə yaddaqalan oldu. Belə ki, 1980-cı illərdən 
ömür yolunu aşıq sənətinə bağlayan aşıq Ağamurad əzmkar 
əməyi, yorulmaz səyi və aşıq sənətinə böyük məhəbbəti sayə-
sində qısa bir vaxtda, təxminən 4-5 il müddətində aşıq sənə-
tinin sirlərini öyrəndi və sənətə çıxdığı ilk illərdən öz sözünü 
deməyi bacaran sənətkarlardan biri oldu. Sənətin sirlərini aşıq 
Rzadan öyrənən Ağamurad yorulmaq bilmədən ustad aşıqlar 
olan aşıq Baratdan, aşıq Şərbətdən və başqa Şamaxı musi-
qiçilərindən öyrənməklə yanaşı, özü də yaradıcılıqla məşğul ol-
  277
mağa çalışır. Dayısı şair Nadir Mərzəngəlidən söz yaradılığının 
incəliklərini öyrəndi. Elə bunun nəticəsində aşıq Ağamurad ar-
tıq 90-cı illərdə nəinki Şamaxı, eləcə də ətraf rayonlarda ta-
nınmış aşıq kimi ad çıxarmışdı. Aşıq Ağamurad 1993-cü ildə 
Ə.Xaqani adına Şamaxı rayon Mədəniyyət Evinin “İncə tellər” 
aşıqlar ansamblına rəhbər təyin olunduqdan sonra öz məsuliy-
yətini ikiqat artırmağa səy göstərdi. Çünki ona qədər bu kollek-
tivə müxtəlif vaxtlarda rəhbərlik etmiş ustad aşıqlar, Məm-
mədağa Babayev, Barat Şirvanlı, Şərbət Fətiyev gözəl ənənələr 
qoyub getmişlər. Bu etimadı doğrultmaq üçün aşıq Ağamurad 
gecəni gündüzə qatıb əzmlə çalışırdı. 
Aşıq Ağamurad hal-hazırda ustadlıq zirvəsinə yüksəlmiş, 
püxtələşmiş bir sənətkardır. Şirvan Aşıqlar birliyinin sədri kimi 
ağır və məsuliyyətli bir vəzifəni öz üzərinə götürmüşdür. Sə-
nəti ilə bağlı işinin çox olmasına baxmayaraq, o yenə də yorul-
maq bilmədən öyrənir, aşıq sənətini təbliğ edir. Ona sənətdə 
uğurlar arzulayıram. 
 
  278
Gülağa CƏBRAYILOV, 
Qobustan rayon Təklə kənd  
Uşaq Musiqi məktəbinin 
direktoru  
 
 
 
Qədim yaranma tarixinə və 
zəngin yaradıclıq irsinə malik, 
incəsənətin bir neçə növünü 
özündə birləşdirən və şifahi 
xalq yaradıclığının ən mükəm-
məl janrlarından biri olan aşıq 
sənəti əsrlərin süzgəcindən ke-
çib istedadlı insanlar tərəfindən 
inkişaf etdirilərək, sifahi yolla 
nəsildən-nəslə, ustdaddan şagirdə ötürülərək bu günümüzə 
gəlib çatmış möhtəşəm bir sənət abidəsidir. 
Müqəddəs Azərbaycanımızın müxtəlif bölgələrində aşıq sə-
nətinin klassik ənənələrini yaşadan və davam etdirən özünə-
məxsus aşıq mühitləri formalaşmışdır ki, bunlardan biri də 
Şirvan aşıq mühitidir. Bu mühitin yetirməsi, sözün əsl mə-
nasında sənət aşiqlərindən biri də aşıq Ağamurad Şirvanlıdır. 
Aşıq Ağamurad özünəməxsus ifa tərzi, zil zəngulələri, ay-
dın tələffüzü, möhkəm yaddaşı, yüksək mədəniyyəti, sadə və 
səmimi ünsiyyəti ilə xalq arasında böyük hörmət qazanmış el 
sənətkarıdır. 
Belə sənətkar olmaq üçün Allahın bəxş etdiyi istedad, düş-
düyü mühit və böyük zəhmət xüsusi rol oynayır. Ağamurad bu 
baxımdan bəxti gətirən sənətkarlardandır. Mərhum atasının əs-
li, kökü regionda ziyalılar kəndi kimi tanınan Təklə kəndin-
dəndir. Balamurad kişi sözübütöv, haqq tərəfdarı və el təəssüb-
keşi idi. O, tanınmış el sənətkarları, yaradıcı insanlarla dostluq 
edərdi. Anası Bibigül xanım sinəsi bayatılı, dili nağıllı bir in-
  279
sandır. Yaddaşında olan nağıl və dastanları daim övladlarına 
həvəslə danışan cəfakeş anadır. 
Nənəsi doğulub boya-başa çatdığı Təklə kəndinin gülünə, 
çiçəyinə, torpağına-daşına vurğunluqla bayatı qoşan el şairəsi 
Püstə Şikar qızıdır: 
 
İncimə dağ çiçəri, 
Küsmə zanbağ çiçəyi, 
Yaramın məlhəmidir, 
Tək tonabağ çiçəyi. 
 
Mən Təklənin şah qızı, 
Arxalı, gumrah qızı, 
Qəriblikdə atamın, 
Allaha pənah qızı. 
 
Dayıları xanəndə Gəncəli və şeirlərindən birində: 
  
Bir Ağamuraddır bacımın qolu 
Dolanar dövrəmə, qolumda qolu. 
Qoy onun hər işdə, səfərdə yolu, 
Həm uğurlu olsun, həm aydın olsun! - 
 
deyərək, Ağamurada xeyir-dua verən şair Nadir Mərzəngəlidir. 
Aşıq Ağamuradın yaşadığı mühit dünya və Azərbaycana 
böyük tarixi şəxsiyyətlər, dövlət xadimləri, şairlər, aşıqlar, 
xanəndələr bəxş etmiş sözü uca tutan dünya tarixinə böyük söz 
sərrafları bəxş edən Şirvan mühitidir. 
Uşaqlıqdan görkəmli sənətkarlar aşıq Şakir, aşıq Barat, aşıq 
Məhəmmədağa, aşıq Xanış, aşıq Mahmud, xanəndə, şair, 
bəstəçi Ağakərim Nafizi həvəslə və heyranlıqla dinləmiş, xalq 
artisti Alim Qasımov, Xalq şairi Z.Yaqub və başqa görkəmli 
şəxsiyyətlərlə dostluq edir və tez-tez bir-birinin qonağı olur. 
  280
Aşıq Ağamurad öz üzərində daim çalışan mütaliə edən və 
bütün görkəmli sənətkarları izləyən bir sənətkardır. Onun 
evində görkəmli sənətkarların audio, videokasetlərindən, disk-
lərindən ibarət zəngin bir “xəzinə” vardır. 
Aşıq Ağamurad iri həcmli dastanları ardıcıllıqla danışaraq, 
həmin dastanların qəhrəmanlarına çevrilir: gah “Koroğlu” olub 
dəliləri döyüşə çağırır, gah aşıq “Qərib” olub sevgilisi yolunda 
bütün çətinliklərə dözən aşiqə çevrilir, gah da nəsihət verən el 
ağsaqqalına çevrilir. O, havacatları, şikəstələri sazda məharətlə 
ifa edərək oxuyur, özünəməxsus rəqs edir. 
Aşıq Ağamurad yaradıcı sənətkardır. O, insanları düşündü-
rən və narahat edən hadisələrə həsr olunmuş şeirlərin və 
müxtəlif sənətkarlarla olan deyişmələrin müəllifidir. 
Aşıq Ağamurad elin pis günündə, yaxşı günündə tapılan el 
oğlu, etibarlı dost, ürəyi yanan qohum və yaxşı ailə başçısıdır. 
Aşıq Ağamurad el məclislərində, bayram şənliklərində, 
dövlət tədbirlərində fəal iştirak edir. O, Şirvan Aşıqlar Birli-
yinin sədridir. Onun zəhməti Dövlət tərəfindən yüksək qiymət-
ləndirilərək “Əməkdar Mədəniyyət işçisi” fəxri adı verilmişdir. 
 
 
  281
Rəfail  TAĞIZADƏ, 
mədəniyyət işçisi 
 
 
 
Qoca yox, qocaman Şər-
qin ədəb yurdu, mədəniyyət 
universiteti sayılan, möhtə-
şəm Şamaxıda dünyaya göz 
açan aşıq Ağamuradın Şirvan 
aşıq sənətinin inkişafında 
müstəsna xidmətləri vardır.  
 
Deyirlər ki, insanın məktəbəqədər dövrdəki təəssüratları-
nın, həyat müşahidələrinin, fitri qabiliyyətinin zənginliyi son-
rakı həyat mərhələlərinin mənalı keçməsi üçün zəmin yaradır. 
Bəlkə buna görədir ki, hafizəsi, bədii maraq və fəaliyyəti ilə 
həmişə yaşıdlarından fərqlənən aşiq Ağamurad ədəbiyyata, 
musiqiyə, saza-sözə könül verdi. Ədəbiyyatı, musiqini,  aşıq 
sənətini özünə yol yoldaşı etdi. 
İnsanı gözünə, könlünə yığdığı mühit yetişdirir. Mühit 
safdırsa, insan da saf olacaq. Aşıq Ağamurad dünyanın ən ulu 
poeziya beşiklərindən biri - elm, mədəniyyət, incəsənət beşiyi 
Şamaxının ədəbi mühitindən bəhərlənib. Böyük ustadlardan 
dərs alıb. Ona görə də qüdrətli aşiq kimi formalaşıb. 
Aşıq Ağamurad yaradıcı aşıqdır. Gözəl səsi, səlis danışığı, 
rəqsetmə məharəti, yüksək ifaçılıq mədəniyyəti ilə tez bir 
zamanda tamaşaçıları özünə cəlb edir. O, elə gözəl, elə şirin, 
elə ovqat yaradan aşıqlardandır ki, hər kəsin qəlbində aşiyan 
qurur. Onu da xüsusilə qeyd edirəm ki, aşıq Ağamuradda 
aşıqlıqla yanaşı gözəl xanəndəlik də var. Aşıq sənətini gözəl 
bildiyi kimi, xanəndəlik sənətini də gözəl bilir. 
  282
Aşıq Ağamurad aşıq sənətini və muğamı ustalıqla sintez 
edərək bənzərsiz ifa tərzi yaratmağa nail olmuş, onlarca ha-
vacata yeni nəfəs vermişdir. 
Mən onunla çoxlu sayda rayon, respublika tədbirlərində 
iştirak etmişəm, cəbhə bölgələrində əsgərlər qarşısında çıxış 
etmişik, bir yerdə dəfələrlə el şənliklərində olmuşuq. Yüksək 
mədəniyyəti, zəngin əxlaqı keyfiyyətləri, məclisdə oturuşu, 
duruşu, özünü aparması ona böyük hörmət gətirmişdir. 
Aşıq el şənliklərində özünü çox rahat hiss edir. Onun tama-
şaçıları meydən məsti-xumar olanlar deyil, əsl xridarlar olur. 
Şirvan aşıq mühitinin ən önəmli cəhətlərini ustalıqla mə-
nimsəyən aşıq Ağamurad mən deyərdim ki, öz məktəbini ya-
radır. Şirvan aşıq məktəbi hal-hazırda aşıq Ağamuradın tim-
salında öz yüksəliş, tərəqqi dövrünü yaşayır. Bu müqəddəs 
yolda el nəğməkarı aşıq Ağamurad Şirvanlıya uğurlar diləyirik. 
 
 
 
 
  283
Hacı Əli SƏLİMOV, 
xeyriyyəçi, iş adamı 
 
Mən Hacı Əli Səlimov öv-
liyalar, ənbiyalar məkanı Qobus-
tan rayonunun Qurbançı kən-
dində dünyaya göz açmışam. 
Ağlım söz kəsəndən, uşaqlıq 
çağlarımdan aşıq Şakirin, aşıq 
Məmmədağanın, aşıq Xanışın, 
aşıq Xanmusanın, aşıq Baratın 
və başqa ustad aşıqların kəndi-
mizdə keçirdikləri toylarda işti-
rak etmişəm. Aşıqlar dəstəsi üçün ayrıca evdə yemək bişirilər, 
istirahət üçün əvvəlcədən hazırlıq görülərdi. El-obanın adəti üzrə 
qədim çeşidli xalça-palazdan bəzədilmiş, yemək-içmək üçün ayrı, 
çalıb-oxumaq, rəqs eləmək, aşıqların ifasına, dastanına, nağılına 
qulaq asmaq üçün isə ayrıca toyxana düzəldilərdi. Aşıq məclisin-
də, toyxanada elin ağsaqqalları, qonaqlar məclisin baş tərəfində, 
nurlu nənələr, başıörpəkli, ismətli qadınlar bir tərəfdə, alnı, üzü 
yaşmaqlı gəlinlər-qızlar bir kənarda, biz uşaqlar da ya xalça-palaz 
arasından, ya da bir az da kənardan sübh açılınca davam edən toy 
məclisinə gözümüzü ovuşdura-ovuşdura, mürgüləyə-mürgüləyə 
tamaşa edərdik. Ata-babalarımızın həmişə aşıq sənətinə, muğa-
mata böyük sevgisi olub. Sözün düzü, yuxarıda adın çəkdiyim 
aşıqlar dünyasını dəyişəndən sonra Şirvan ellərində və mənim 
özümdə də bu sənətə qarşı elə bil ki, bir küskünlük yarandı. 
Günlərin bir günündə əziz dostum, qohumum, muğam 
dünyasının Məkkəsi, böyük ustad sənətkarımız, xalq artisti 
  284
Alim Qasımovun ata ocağında, Güzdək kəndində onun hər il 
qeyd etdiyimiz növbəti ad gününə toplaşmışdıq. Alim Qa-
sımovun ailə üzvləri, qohumları, yaxın dostları, İrandan, Türki-
yədən qonaqları və musiqiçilər təşrif gətirmişdilər. Bu musi-
qiçilərin arasında ucaboylu, qartal baxışlı, şux geyimli, ağır 
təbiətli, başında buxara papaq bir cavan oğlan diqqətimi özünə 
cəlb elədi. Soruşdum, dedilər ki, Şamaxının Mərzəngəli kən-
dindəndir. Bir azdan meydanı verdilər aşıq Ağamurada. Baş-
ladı, nə başladı. Xəyalən qayıtdım o köhnə günlərə. O gündən 
valeh oldum onun sənətinə və səmimiliyinə. 
Sonra mənim oğlum Cavidin kiçik toy məclisinə kirvəsi 
Hacı Alim Qasımovun məsləhəti və mənim arzum ilə aşıq 
Ağamuradı dəvət etdik. Birinci gün toy məclisi Bakı şəhərində 
şadlıq sarayında keçdi. Amma aşıq Ağamurada doyunca qulaq 
asa bilmədik. Toy məclisini başa vurub, yığışıb gəldik Güzdək 
kəndindəki evimizə. Alim Qasımov aşıq Ağamuradı öz dəstəsi 
(ansamblı) ilə birlikdə öz evində qonaq saxladı, istirahət etdilər. 
Səhəri gün mənim evimdə əziz qohumlar, yaxın dostlar məclisə 
cəm oldular. Alim Qasımov axşam məclisi açdı, bir az oxuyub 
dedi: - İndi məclisi, meydanı veririk aşıq Ağamurada. Aşıq Ağa-
murad: - Ya Allah! - deyib təbii (yəni mikrofonsuz) olaraq “Peş-
rev”lə, ustadnamələrlə məclisə başladı. O məclisdə onun beş 
saata qədər ifaları, rəhmətlik atamı, digər yaşlıları kövrəltməyi, 
məzəli söhbətləri məclisdəkilərin bir tarixi gün kimi yaddaşın-
dadır və o video lent yazıları bir tutiyə kimi evimdə qorunub 
saxlanır. O gündən sonra mənim aşıq Ağamuradın sənətinə mə-
həbbətim daha da artdı və aşıqla ailəvi dostluq, qardaşlıq müna-
sibətlərimiz başlandı. O vaxtlardan bu günə kimi mənim övlad-
larımın, qohumlarımın, dostlarımın toy məclislərində, şad günlə-
  285
rində aşıq Ağamurad cani-dildən bir sənətkar kimi, dost kimi 
səmimi qəlbdən iştirak edir. Doğrudan da aşıq Ağamurad keçmiş 
ustad aşıqlarımızın yoluna çıraq tutaraq, bu ulu sənəti, klassik 
aşıq havacatlarını, incəliklərinə qədər yenidən xalqımıza çatdıra-
çatdıra, özü də ustadlıq zirvəsinə yetişib və Şirvan aşıq sənətinin 
inkişafında çox misilsiz xidmətləri vardır. Aşıq Ağamurad ən ali 
keyfiyyətləri öz şəxsiyyətində cəmləşdirən, ailəcanlı, dosta 
sədaqətli, el-obanın böyük sevgisini qazanan, xeyirdə-şərdə el-
oba ilə birlikdə olan, təmiz qəlbli, etibarlı Allah bəndəsidir. 
Bizə ilham verən, həm Dövlət yanında, həm də xalq ara-
sında rəğbət qazanan əziz dostum, qardaşım aşıq Ağamurada 
can sağlığı, ulu tanrıdan sənətinə, həyatına işıqlı günlər arzula-
yıram. 
 
 
 
  286
Hacımurad MAHMUDOV,  
Kommunal təsərrüfatı,  
çoxsahəli istehsalat  
müəssisəsinin direktoru 
 
Mən Şamaxını təkcə ona görə 
sevmirəm ki, Şamaxı mənim Vətə-
nimdir, Şamaxıda doğulmuşam. Mən 
Şamaxını ona görə sevirəm ki, bura 
Xəqaninin, Nəsiminin, Seyyid Əzi-
min, Sabirin, Abbas Səhhətin və 500 
nəfərdən artıq Şirvani nisbəsi ilə 
yazıb-yaradan şairlərin vətənidir. Min ildən artıq dövlətçilik 
(Şirvanşahlar dövləti) tarixi olan Şirvan neçə-neçə sərkərdələ-
rin, saymaqla qurtarmayan şeyxlərin, övliyaların, pirlərin, səy-
yahların, dədələrin, ozanların, aşıqların, alimlərin yurdudur. 
Mən başqa yerdə doğulsaydım belə, Şamaxını çox sevərdim. 
Əziz dostum, qardaşım Aşıq Ağamuradı tərifləmirəm ki, o 
mənim dostumdur. Onu tərifləyirəm ki, gözəl oxuyur. Əvvəla 
onu deyim ki, onun istedadını, səsini Allah verib, bəndəlik 
deyil. Ağamurad xalq sevgisini öz istedadı ilə, şəxsiyyəti, sə-
nəti, mərdliyi, səxavəti, qonaqpərvərliyi ilə qazanıb. Aşıq Ağa-
muradla iyirmi ildən artıqdır ki, ailəvi dostluq edirəm. O, çox 
etibarlı dost, kövrək qəlbli insan, zil səsli, şirin avazlı bir el aşı-
ğıdır. Mən onun zəhmətkeşliyinə həmişə qibtə etmişəm. Onun 
Şirvan aşıq sənətinin çiçəklənməsində misilsiz xidmətləri ol-
muşdur. Aşıq Şakirin, Bəylərin, Məmmədağanın sənət iyini hə-
mişə Ağamuraddan alıram. 
Rəhmətlik atam Şahmurad məni uşaq vaxtlarımdan özü ilə 
toylara aparardı. Şirvanda yuxarıda adını çəkdiyim və demək 
olar ki, adlı-sanlı əksər aşıqların toy məclislərində iştirak et-
məklə yanaşı, onların bütün hərəkətlərini, oxuduğu sözləri, ifa 
etdikləri havacatları uşaqlıqdan beynimə, yaddaşıma həkk et-
mişəm. Bunlara görə də atamın ruhu qarşısında baş əyirəm. 
  287
Ümumiyyətlə, həmişə məndə, ədəbiyyata, aşıq musiqisinə, mu-
ğamata həvəs olub. 
Aşıq Ağamuradla mən dostluğu başladığım vaxtlarda sov-
xoz direktoru işləyirdim. Tez-tez “Beytüs-Səfa” məclisləri təş-
kil edərdim. Məhsul yığımının axırında çal-çağırlı, məhsul bay-
ramı keçirərdik. Övladlarımın, əzizlərimin və dostlarımın toy 
məclislərində həmişə Aşıq Ağamurad məclisin başında olub. 
Elə vaxtlar şahid olub ki, toy sahibinə görə deyil, Aşıq Ağa-
murada görə də toya gələnlər olub. 
Onun bizim qonşu Çaylı kəndində atamın dostu İbrahim 
kişinin nəvəsinin toyunda mikrofonsuz, təbii, yanıqlı ifaları, 
Padar-Çol kəndində Ağamuradın oğlunun toyunda mərhum 
balabançı Əlbabanın müşayiəti ilə “Zarıncı” şikəstə oxuması, 
Həmyə kəndində əmim Saatxan oğlu Sərvanın toyunda axşam 
məclisindən sübh açılana qədər ifa etdiyi Qədim Şirvan hava-
ları “Qobustanı”, “Döymə Kərəmi”, “Zarıncı Çəraylı”, “Qoca-
man şikəstə”, “Bayatı-şikəstə” və bu havacatların arasında özü-
nə məxsus ustalıqla muğamlarımızı “Şahnaz”, “Zəminxarə”, 
“Sarənc”, “Bayatı-Kürd”, “Orta segah” oxuması heç vaxt yad-
dan çıxmaz. Aşıq Ağamurad neçə-neçə imkansızların toyunu 
təmənnasız oxuyub. Onunla saymaqla qurtarmayan toylarda, 
istirahətdə, səfərlərdə yol-yoldaşı olmuşam. Ağamuradın nə 
yoldaşlığından, nə dostluğundan, nə də sənətindən olmaz. Mən 
cəsarətlə deyə bilərəm ki, onun keçirdiyi toy məclisləri tarix 
kimi həmişə xalqın yaddaşında qalacaq. Onun yetişməsində 
rəhmətlik  dayısı şair Nadir Mərzəngəlinin və anası çox nurlu 
Bibigül xalanın az xidmətləri olmayıb. Əziz dostum haqqında 
bir kitab yazsam qurtarmaz. O, həm xalq arasında, həm də döv-
lət yanında sevilir, qiymətləndirilir. Bu yaxınlarda  Prezidenti-
miz tərəfindən verilmiş “Respublikanın Əməkdar Mədəniyyət 
işçisi“ fəxri adı hamımızı sevindirdi. Çünki bu ad ona halaldır 
və layiqdir. Səsi, avazı var olsun! 
 
  288
Hacı SOLTANPAŞA, 
sahibkar, xeyriyyəçi, iş adamı 
 
Aşıq Ağamuradın boya-
başa çatdığı Mərzəngəli kəndi, 
mən doğulduğum Təklə kəndi 
ilə qonşuluqdadır. Onun bizim 
kəndimizlə qohumluq əlaqəsi 
də var. Əsilli-köklü bir nəslin 
nümayəndəsidir. Onu çoxdan 
tanıyıram. Sənətə gəldiyi tez bir 
zamanda el-obanın sevimlisinə 
çevrilib. Bu günkü günə kimi 
də aşıqlıq sənətində çoxlu uğur-
lar qazanıb. O, sözübütöv, dost 
qədri bilən və s. ali keyfiyyət-
ləri öz şəxsiyyətində cəmləşdirən ruzi-bərəkətli, ayağı düşərli 
bir insandır. 
Qırx yaşımın keçməsinə baxmayaraq, mənim xeyli vaxt idi 
ki, övladım olmurdu. Aşıq Ağamurad həmişə qəlbimi ələ alar-
dı, mənə ürək-dirək verərək Allaha dualar edərdi. Mən də heç 
vaxt əlimi Allahın ətəyindən götürmürdüm. Məkkə səfərimdən, 
Həcc ziyarətindən xeyli vaxt keçmişdi. 2002-ci ilin mart ayı 
idi. Şamaxının Çuxuryurd kəndindəki evimə, İrandan 
qonaqlarım və bir neçə dostlarım təşrif buyurmuşdular.Həmişə 
məclisimizin bəzəyi olan Aşıq Ağamuradın bu məclisdə də yeri 
göründü. Böyük hörmətlə dəvət etdik. Məmnuniyyətlə gəldi. 
Onu çox dinləmişəm. Amma bu məclisdə tam ayrı ruhda idi. 
Heç vaxt yadımdan çıxmaz, gecə yarısı idi, ifa edə-edə aşıb-da-
şan Kür çayı kimi sanki çağlayırdı, məclisdəkiləri özünə təslim 
eləmişdi. Birdən sazı kənara söykəyib, dizlərini yerə qoyub, 
əllərini göyə qaldırıb: “Ya Rəbbim Hacı Soltanpaşaya bir övlad 
payı ver” deyib yenə sazı sinəsinə müstəcəm eləyib ecaskar bir 
avazla:  
  289
  
Əzizinəm Ay olsun 
Bulud ötsün Ay olsun 
Hacıya övlad payı 
Yaradandan pay olsun. 
 
O, necə gecə idi, o, nə ifa idi, indi də mənə yuxu kimi gəlir. 
Bu məclisdən az vaxt keçmiş övladımın dünyaya gələcəyi bəlli 
olanda, Aşıq Ağamurad yuxuma girdi. Dedi: Hacı təzə saz al-
mışam, xeyir-dua ver məclisə, meydana girim. Mən dedim: 
Xeyir Allahdandı, mən də dua edirəm. Amma məndən sazın 
sınənə yadigar olaraq dost hədiyyəsi olsaydı, mən də məmnun 
olardım. Yuxudan ayıldım. Yuxumuz gerçəkləşdi. Yaradana 
min şükürlər olsun. 2003-cü ilin fevral ayının 20-də oğul övla-
dım dünyaya gəldi. Rəhmətlik atam Əziz müəllim öz adını nə-
vəsinə qoydu. Aşıq Ağamurad sevinc içində, Əzizin bir yaşına 
kimi, hər ayın 20-si günü əzizlərimizlə, qohumlarımızla toy-
bayram keçirdi. İndi hal-hazırda oğlum Əzizin doqquz yaşı var. 
Aşıq Ağamurad bir dost kimi Əzizin hər il ad günündə bizi 
sevindirir və şənləndirir. Xudaya nə onun özünü, nə də sənətini 
bizə çox görməsin!  
 
  290
Hacı Məzi ŞİKAROV 
 
Biz 40-ci illərin axırları, 
50-ci illərin əvvəllərində ana-
dan olmuş insanlar aşıq sənə-
tinin yüksək səviyyədə qiymət-
ləndirilən bir zamanında yaşa-
mışıq. İndiki kimi yadımdadı, 
1956-ci ilin iyun ayının 4-də 
aşıq Bəylər öz dəstəsi ilə əmim 
Nəcəfin toyunu edirdi. Bütün 
kənd ora yığışmışdı. Aşıq Bəy-
lərin oxumağı hamını heyrət-
ləndirmişdi. Aşıq Bəylərin müşayiətilə kəndin o vaxtkı cavan-
ları “Koroğlu” rəqsini oynadılar.  
Sonralar aşıq Şakirin, aşıq Pənahın, aşıq Şərbətin, aşıq 
Baratın məclislərində iştirak etdim. Bunu bir daha qeyd etmək 
istərdim ki, bu dövr aşıq sənətinin yüksək qiymətləndirilən bir 
dövrü idi. Aşıq Məmmədağa öz əsrarəngiz səsi ilə bu ustad 
sənətkarların bir növ davamçısı idi. Sonra Aşıq Mahmud, Aşıq 
Abbas...  
Aşıq sənətinin korifey sənətkarları aşıq Şakirin, aşıq Məm-
mədağanın və digərlərinin dünyasını dəyişməsi ilə Şirvan aşıq 
sənətində sanki bir boşluq yarandı. Artıq şəhərlərdə, kəndlərdə, 
obalarda aşıqların iştirakı ilə keçirilən toyların sayı azalmışdı. 
1996-cı ildə atam, el ağsaqqalı, pedaqoq Heybət Şikarovun 
75 illiyi qeyd olunurdu. O məclisdə 32 yaşlı Ağamurad öz səsi 
ilə bizləri valeh etdi. Atam belə bir söz işlətdi: “Ağamurad, sən 
özün də bilmirsən ki, sən hansı möcüzənin sahibisən! Sən Şir-
van aşıq sənətinin ustad sənətkarlarının sənətini lazımınca xal-
qımıza çatdıracaqsan və mən də bunu görəcəyəm”. Doğrudan 
da, o gün mənim gözümün qabağından getmir. Mən belə hesab 
edirdim ki, Ağamurad nə qədər aşıq sənətinin yüksək zirvə-
  291
lərini fəth etsə də, o günkü səsindən yüksək zirvəyə qalxa bil-
məyəcək.  
Ara-sıra aşıq Ağamuradı toy məclislərində görürdüm. Gö-
zəl ifaçılıq qabiliyyətinə malik idi. Xalqın, elin, obanın rəğbə-
tini qazanmışdı. Amma 1996-ci ildə 32 yaşında cavanın ifasını 
unuda bilmirdim. Nəhayət, 2008-ci ildə bacım oğlunun toy 
məclisində Aşıq Ağamuradın ifasını eşitdim. Artıq onu vaxtilə 
ruhlandıran, dəstəkləyən, onun ifasına yüksək qiymət verən 
atam – Heybət müəllim həyatda yox idi. Məclis tanınmış 
müğənni Nadir Bayramlının ifası ilə başladı. Bir müddət sonra 
şadlıq evinin monitorunda mərhum Heybət Şikarovun, bəyin 
on altı yaşı olarkən, ona dediyi nəsihət və məsləhətlər göstərildi 
və bu vaxt söz Aşıq Ağamurada verildi. Üç saat dayanmadan 
Aşıq Ağamurad oxudu. Hamı diqqətlə ona qulaq asırdı. Gözəl 
ifası ilə hər kəsi məftun etmişdi. Bəlkə də Heybət müəllimin 
vaxtilə ona dediyi sözlər yadına düşmüşdü.  
Bu gün Şirvan aşıq sənəti yeni zirvələri fəth edir. Aşıq 
Ağamuradın bu zirvəyə çatmasında onun şair dayısı Nadir 
Mərzəngəlinin və müəllimi Ərəstun İslamovun xüsusi rolu var. 
Bunu da qeyd etmək istərdim ki, Azərbaycan aşıq sənətinin 
formalaşmasında, o cümlədən yüksək səviyyəyə qalxmasında 
çox hörmətli şairimiz Zəlimxan Yaqubun böyük xidmətləri var 
və mən Aşıq Ağamuradın bu gününü görüb onun qohumları, 
yaxınları adından Zəlimxan Yaquba minnətdarlığımı bildirirəm. 
Əlbəttə ki, bu gün muğam və aşıq sənətinə yüksək qiymət 
verilir. Bu işdə Heydər Əliyev Fondunun Prezidenti, 
YUNESKO və İSESKOnun xoşməramlı səfiri Mehriban xanım 
Əliyevanın xidmətləri danılmazdır. Bu günümüzün əsasını Ulu 
Öndər Heydər Əliyev qoyub. Hörmətli Prezidentimiz İlham 
Əliyev Ulu Öndər Heydər Əliyevin həyata keçirdiyi siyasəti 
layiqincə davam etdirir. Bu günkü sabitlik, insanların maddi 
rifahının yaxşılaşması Ağamurad kimi sənətkarların yetişməsi-
nə şərait yaradıb və ümidvarıq ki, bundan sonra da yaradılacaq.  
Aşıq! Yolun açıq olsun, sənə uğurlar!!!  
  292
Nəzakət 
ABDULRAZAQOVA, 
həkim, 
Şamaxı rayon 
Qadınlar Şurasının sədri 
 
Azərbaycan el ədəbiyyatı-
nın ən zəngin qolunu təşkil 
edən, zamanın keşməkeşlərin-
dən keçərək misilsiz poetik irsə 
çevrilən, xalqın mənəvi aləmi-
nin, bədii təfəkkürünün, estetik 
zövqünün zənginləşməsində 
mühüm rol oynayan ozan-aşıq 
sənəti bu gün də xalqın həyatında xüsusi yer tutur. Ozan 
yaradıcılığı üzərində pərvəriş tapan aşıq bu gün də böyük coş-
qunluqla yaradıb-yaşadan, çalıb-çağıran müasir həyatımızın 
misilsiz qələbə və nailiyyətlərini qopuz dünyasının yadigarı 
telli sazın dili ilə tərənnüm edən bir sənətkar kimi fəaliyyət 
göstərməkdədir. Pərdə-pərdə səslənən, simlərində, tellərində 
nağıllar, dastanlar dünyası yaradan, sehirli səsi ilə xalqın 
ovqatını oxşayan, mərdliyə, paklığa, qəhrəmanlığa ruhlandıran, 
el şənliklərinin bəzəyi olan, el bayramlarının tərənnümçüsü 
olan aşıq Ağamurad Şirvanın sayılıb sevilən, xalqın ozan-aşıq 
sənətini yaşadıb gələcək nəsilə yetirən dəyərli el nəğməkarıdır. 
Aşıq Ağamurad Şirvanın Tac-Mahalı sayılan Şamaxıda 
dünyaya göz açmişdır. O, Şamaxıda ki, onun əsrlərdən, qəri-
nələrdən, yer altından, yer üstündən aləmə yayılan bir səsi 
vardır. Bu səs ulu tanrıdan bəxş olunmuş incəsənətimizin sə-
sidir, mədəniyyətimizin səsidir, ədəbiyyatımızın, loğmanlarımı-
zın səsidir. Zaman-zaman daşıyıcıları çox olub bu səsin. Bu səs 
bizi keçmişimizə bağlayır. Bu səs ədavətə, haqsızlığa, xurafata 
qarşı çağırışdır. Halallığa, tərəqqiyə təbildir. Bu səs vaxtı ilə 
qədim el-oba məskəni, Şamaxıya gəlib-gedənləri öz sehrinə 
  293
salmış, yadelliləri "qalım, ya gedim" deyənləri yol ayrıcında 
qoymuşdur. Şirvanın gülər-ağlar taleli bu şəhəri adını da, mə-
kanını da, nəslini də dəfələrlə dəyişən, dolub-boşalan əsr-
lərlə süfrəsində naz-nemət verdiyinin xəyanətinə, nankor-
luğuna sinə gərən, duruş gətirən, itirə-itirə tapan, tapa-tapa itirən 
məğrur bir şəhərdir. Bu şəhərin taleyində, əfsanəvi xanəndə 
Davud avazlı Mirzə Məmməd Həsən də olub, aşıq sənətinin 
böyük nümayəndəsi Mirzə Bilal da olub. Bu günün muğam 
möcüzəsi Alim Qasımov da var və bu yolun yetirmələri olan 
Zabit də, Mələkxanım da, Ağamurad da var. Ağamuradın özü-
nə məxsus ifasında füsunkar təbiətin gözəlliyi, coşqun çayların 
səsi, şır-şır axan bulaqların laylası, quşların nağıl aləmli nəğ-
mələri, şimşək kimi təlatüm yaradan zəngülələri öz əksini tapır. 
Rayon qadınlar təşkilatının sədri kimi mən tədbirlərdə, el 
şənliklərində onun ürək açan ifalarının dinləyicisi olmuşam. 
Yevlax, Bərdə, Goranboy və b. N saylı hərbi hissələrində qulluq 
edən əsgərlərimizə mənəvi dayaq olmaq üçün birgə getmişik. 
Bu səfərlərdə o, özünün səmimiliyi, sadəliyi ilə seçilib. Bö-
yüklərlə hörmətli, izzətli davranışı diqqəti cəlb edib. Vətənə, 
xalqa xidmət etmək həvəsi, elinə-obasına vurğunluğu onun 
sənətini daha da zənginləşdirir. Aşıq Ağamurad yaradıcılığında 
sənətlə şəxsiyyət, mənəviyyat bir-birini tamamlayır. O, eyni 
zamanda öz sənətinə böyük hörmət bəsləyən, daim axtarışda 
olan, unudulmuş aşıq havalarını tapıb gündəmə gətirən sənət-
kardır. Onun gözəl ifaları bu gün Azərbaycanın hüdudlarından 
uzaqlarda böyük dinləyici auditoriyasını heyran edir. Əbəs 
deyil ki, qədirbilən dövlətimiz onun əməyinə yüksək qiymət 
verərək ona “Əməkdar Mədəniyyət işçisi” fəxri adını ver-
mişdir. 
Elimizin, obamızın bu gözəl sənətkarına daha böyük yara-
dıcılıq uğurları arzulayırıq. 
 
  294
Qəhrəman 
QƏHRƏMANOV, 
həkim 
 
90-cı illərin əvvəli idi. Şa-
maxı şəhərində dostumun öv-
ladlarının kiçik toy məclisi idi. 
Məclisdə bir neçə tanınmış mü-
ğənnilər çıxış edirdi. Azərbay-
canın söz, saz, musiqi sənətinin 
beşiyi Şirvan torpağında yenə 
çal-çağır idi. Sənət fədailəri 
bülbül kimi səs-səsə vermişdi-
lər. Bu səslərin içində bir səs ani olaraq məni ovsunladı. Gör-
düm ki, oxuyan uca  boylu, şux qamətli bir gəncdir. O, şaqraq, 
gur səslə zəngulələr vurduqca mən həyəcanlanırdım. İxtisasca 
səs orqanları üzrə həkim olduğum üçün səs tellərinin bu 
dərəcədə gərilməyə tab gətirməsinə inana bilmirdim. Lakin o, 
daha coşqun şəkildə öz çıxışlarını davam etdirirdi. Mən çıxış 
edənin Aşıq Ağamurad olduğunu öyrəndim. O gündən həmin 
səsin sehrinə düşdüm. Bir müddət sonra yaxın dostum xanəndə 
Əvəzxan Xankişiyev mənə zəng vuraraq, bir dostunu mənim 
yanıma, həkim müayinəsinə gətirmək istədiyini bildirdi. İlk 
gördüyümdən illər keçsə də, otağa daxil olanda mən onu 
tanıdım. Biz Aşıq Ağamuradla yenidən görüşdük. Ancaq başqa 
səhnədə. Təbii ki, onun səhhətində olan narahatlıq tez bir 
zamanda aradan qaldırıldı. Mən ikinci dəfə Ağamuradı kəşf 
etdim. Onun yüksək əxlaqi keyfiyyətlərə, ali tərbiyəyə malik 
olduğu, insanpərvərliyi, işgüzarlığının şahidi oldum. O, həmişə 
  295
axtarışdadır,  mütaliə edir. Ustad aşıqların əlyazmalarını, səs 
yazılarını əldə edir, aşıq sənətinin sirlərinə yiyələnməyə çalışır. 
Bu səbəbdən də o, sənətdə günü-gündən cilalanır və peşə-
karlaşır. 
Bu gün o ünlü sənətkar ilə mənim aramda möhtəşəm dost-
luq əlaqələri var. Çünki Aşıq Ağamurad həm də mərd övlad, 
gözəl ata, qayğıkeş ailə başçısıdır. Mən dəfələrlə onların evində 
qonaq olmuşam, Bibigül ananın duzlu-məzəli söhbətlərinə qu-
laq asmışam. Aşığın mənəvi qidası və doğma dayısı olan, ana 
yurdunun füsunkar təbiətini vəsf etməkdən doymayan söz, 
qələm ustası, böyük şair Nadir Mərzəngəlinin öz dilindən  səs-
lənən şerlərinə qulaq asmışam və Ağamurad yaradıcılığının 
hansı çağlayan bulaqdan mayalanmasını özüm üçün müəyyən 
etmişəm. Aşıq Ağamurad yaradıcılığı öz çiçəklənən dövrünü 
yaşayır. Qədirbilən xalqımız və dövlətimiz onun sənətinə yük-
sək qiymət verir. Lakin o, yorulmadan  çalışaraq yeni zirvələr 
fəth edib Şirvan aşıq sənətini bütün dünya xalqlarına çatdırmaq 
əzmindədir. Bu yolda əziz dostuma uğurlar diləyirəm. Tanrı 
köməyi olsun!   
 
 
  296
Hacı ƏZİZXAN, 
həkim 
 
Azərbaycanın korifeylər, mütə-
fəkkirlər diyarı, ariflər məskəni olan 
Şamaxımız tarixlər boyu öz sənətkar-
ları ilə dünyaya səs salmışlar. Aşıq 
Şakir, aşıq Məmmədağa, aşıq Barat, 
aşıq Şərbət, aşıq Əsəd toy məclisləri-
nin yaraşığı olmuşlar. Çox gözəl ya-
dımdadı toy məclislərində sübhə qə-
dər belə sənətkarlara qulaq asardıq. 
Son dövrlər Şirvanda, Şamaxıda belə 
sənətkarların tükəndiyi bir dövrdə Allahtəala Şirvana, Şama-
xıya bir daha öz mərhəmətini göstərdi. Gözəl el sənətkarlarının 
zinət verdiyi Gülüstanda Aşıq Ağamurad deyilən bir qönçə 
yetişdi. Aşıq Ağamurad aşıq həsrətilə fikirlərə dalıb, gözü yaşla 
dolan ağsaqqallarımızın, ağbirçəklərimizin, cavanlarımızın gö-
zündə ümid çırağı yandırdı, üzlərə təbəssüm gətirdi. Bir sözlə, 
Aşıq Ağamurad dərdli-qəmli könüllərə bir məlhəm oldu. Aşıq 
Ağamurad oxuyanda insan Allaha qayıdır, Peyğəmbəri duyur, 
insanın qəlbində iman nuru yaranır. Bu bizə əsas verir ki, bu el 
sənətkarının Allahın möcüzəsi olmağını təsdiqləyək. Aşıq Ağa-
murad öz sadəliyi, alicənablığı, çox ustalıqla xalqın ürəyinə yol 
tapmağı ilə həmişə aşıqlardan fərqlənmişdir. 
Bu el sənətkarlarında olan gözəl səs, aratorluq, şifahi 
xalq ədəbiyyatına bələdlik, şirinlik bir-birini tamamlayır. Mö-
minlər bir gözəllik görəndə Maşallah Xaliqul-Əhsən (Yaradana 
Əhsən) demişlər. Bu el bülbülünün səsindən Həzrəti Davudun 
nəfəsini, Peyğəmbərlərin səsini duyanda, ancaq ürəyimdən bu 
sözlər keçir: “Aşıq Ağamurad, səndə Allah Əli var. Yaradana 
Əhsən!!!” 
 
  297
Hacı Vidadi AZAYEV 
 
 
Mən 1992-ci ilin yayında 
Şamaxı rayonunda dərzi işləyir-
dim. Ağamuradla ilk tanışlığım 
onun üçün aşıq forması tikmə-
yimdən başlayıb. Onda saflıq, 
mərdlik, dosta layiq xüsusiy-
yətlər və eyni zamanda, belə çə-
tin aşıq sənətinə böyük bağlılıq 
aşkar etdim. Həmin illərdən bi-
zim dostluğumuz başladı və bu 
dostluq ikimizin arasında yox, 
ailəvi, qohum-əqrəba arasında, 
hətta Mərzəngəli-Zaratxeybər 
kəndləri arasında dostluğa çevrildi. Mən bu dostluğu, qardaşlığı 
özümə fəxr-fəxarət hesab edirəm. Nə yaxşı ki, həyatda belə bir 
qardaşım var. Mərzəngəli kəndini özümə ikinci kənd-Vətən 
hesab edirəm. O camaatın böyüyü, kiçiyi, hamısı mənə əzizdir. 
Bu doğmalığı mənim qəlbimdə oyadan aşıq Ağamuradın özü, 
anası, ailəsi, qohum-əqrəbası olub. Aşığın ustadı olan aşıq Barat 
Şirvanlı həmişə mənimlə, Ağamuradla oturub-durardı, bir yerdə 
çox günlərimiz keçib. O, aşıq Ağamurada böyük qiymət verərdi.  
Məni o kəndə, o ocağa, aşıq qardaşıma bağlayan bir də 
aşığın evinin içində olan nurani, Quran, namaz əhli, Allah aşiqi 
olan, dili zikrli, başı səcdəli, əli həmişə Allah dərgahında olan, 
evdə oturub balalarını saxlayan, nəvələrini bəsləyən, anamtək 
mənə əziz olan Bibigül anadır. Mən ona-analar anasına bir alim 
deyərdim. Bibigül gəlinlərə qızlara qadınlıq məktəbidir, cama-
atının, elinin ağbirçəyidir. O anada çox böyük keyfiyyətlər cəm 
olub, peyğəmbərlər anası kimi. Deyirlər, cənnət anaların ayağı 
altındadır. Hər ananın ayağı altında cənnət ola bilməz. Cənnət 
Bibigül ana kimi anaların ayağı altında olar. 
  298
Aşıq Ağamurad kimi oğulu da Bibigül ana yetişdirib cə-
miyyətə bəxş edə bilər.  
Aşığın xanımı olan Çiçək bacım heç də o ocağa, o ailəyə 
az zəhmət bəxş etməyib, biri-birindən tərbiyəli 2 oğul, 2 qız ye-
tişdirib. Hər ocağa belə övladlar qismət olmasını arzu edərdim. 
Uşaqların ədəb-ərkanı Çiçək bacımın zəhmətinin bəhrəsidir.  
Aşıq Ağamurad etdiyi toyları həmişə Allahın adı ilə 
başlayır. Onun apardığı el toyları həmişə yüksək səviyyədə ke-
çir. Onda olan şaqraq səs insanların ruhuna oxşayır. Mən də-
fələrlə şahidiyəm ki, aşıq imkanı olmayanın toyun təmənnasız 
edib. Və o toy o biri toylardan da yüksək səviyyədə keçib. O, 
həmişə yazıb-yaratmaqdadır və çox kitablar mütaliə edir. Dini 
heç də dindarlardan az bilmir. Həyatdan bezən bir insan Ağa-
muradın “Zarıncı şikəstəsi” nə qulaq assa həyata, yaşamağa 
məhəbbəti artar. Mən gözümə yuxu getməyəndə telefonda 
aşığın oxuduğu “Zarıncı şikəstə”yə qulaq asıb yuxuya gedirəm. 
Ağamurad aşıqlıq sənətiylə yanaşı, xanəndəlik sənətini pis 
bilmir. Böyük ustadlardan sonra Şirvan aşıq məktəbi aşıq 
Ağamuradın adıyla bağlıdır. Çox şükürlər olsun ki, Ağamurad 
onu layiqincə davam və inkişaf etdirir. Mən ona sənətində, 
həyatda, dostları arasında daima uca olmağı arzu edərdim.      
 
  299
Faiqxan MİRZƏLİYEV, 
Mərzəndiyə kənd  
icra nümayəndəliyinin  
sədri 
 
Aşıq Ağamurad Mərzən-
diyə kəndində dünyaya göz aç-
sa da, bütün Şirvan ellərində və 
Azərbaycanın bütün bölgələ-
rində özünə xətir-hörmət, çoxlu 
sayda pərəstişkarlar qazanmış-
dır. Aşıq Ağamurad özün sadə 
aparmaqla elin-obanın xeyir-
şərində həmişə öndə olub. Mən ondan səkkiz yaş böyüyəm. 
Onu lap uşaqlıq illərindən gözəl tanıyıram. O, uşaqlıqdan zəh-
mətkeş, bacarıqlı idi. Onun rəhmətlik atası Balamurad dayı, 
indi də el anası sayılan Bibigül ana, bizim ailənin və kəndi-
mizin ən xətir-hörmətli insanları olublar. Aşıq Ağamuradın 
dayısı, iki kitabın müəllifi, hamımızın sevdiyi bir şəxsiyyət, 
bütün Şirvanda sevilən müdrik bir el ağsaqqalı, şair Naidr 
Mərzəngəlinin Aşıq Ağamuradın ədəbiyyata olan həvəsində, 
aşıq sənətinə gəlməyində misilsiz xidmətləri olub. Sonra özü 
də ustad aşıqlardan bəhrələnib, ustadlıq zirvəsinə yetişib. Aşıq 
Ağamurad Mərzəndiyə kənd klubunun müdiri, eyni zamanda, 
Şirvan Aşıqlar Birliyinin sədridir. O, rayonumuzda, Respub-
likamızda keçirilən tərbirlərdə, bir çox xarici ölkələrdə qastrol 
səfərlərində iştirak edib. Vaxtının azlığına baxmayaraq, kəndi-
mizdə keçirilən mədəni-kütləvi tədbirlərdə, siyasi kompani-
yalarda, iclaslarda və eləcə də rəhbəri olduğum ərazi üzrə yerli 
  300
Mərzəndiyə kənd nümayəndələyinin bütün tədbirlərində fəallıq 
göstərir. 
Aşıq Ağamuradın mədəniyyətin, incəsənətin, aşıq sənətinin 
inkişafındakı xidmətlərinin ölkə Prezidentinin 15 sentyabr 
2011-ci il tarixində imzaladığı sərəncamına əsasən, Respubli-
kanın “Əməkdar Mədəniyyət işçisi” fəxri adına layiq görülməsi 
hamımızı sevindirdi. 
Mən ərazi üzrə Mərzəndiyə kənd nümayəndəliyinin rəhbəri 
kimi 19 sentyabr 2011-ci il tarixində Mərzəndiyə kənd klu-
bunda, kənd müəllimlərinin, kənd sakinlərinin iştirakı ilə Aşıq 
Ağamuradla görüş təşkil edib, ilk olaraq mədəniyyətə, incəsə-
nətə, aşıq sənətinə verdiyi qiymətə görə ölkə Prezidenti İlham 
Əliyevə kənd camaatı adından minnətdarlığımı bildirdim və 
Aşıq Ağamuradı “Əməkdar Mədəniyyət işçisi” fəxri adı alması 
münasibətilə təbrik etdik. 
Elimizin sənətkar oğlu ilə fəxr edirik. 
  301
 
 
Aşıq Ağamuradın təhsil aldığı Mərzəndiyə kənd 
orta məktəbi kəndin şəhid övladı Fariz Telman 
oğlu Əsgərovun (1972-1993) adını daşıyır. Farizin 
məktəbin həyətində ucaldılan xatirə lövhəsi Ağa-
muradın və eləcə də bütün kənd camaatının ziya-
rətgahına çevrilib 
 
  302
ŞİKAROV  
HEYBƏT MƏZİ OĞLU 
(1921-1998) 
 
Mərhum el ağsaqqalı,  
Ağamuradın  
sevimli müəllimi  
Heybət Şikarovun vidoelentin 
yaddaşında  
qalan ürək sözləri: 
 
Aşıq Ağamurad ən yaxın dostu-
muz, qohumumuzdur. 
Ağamurad mənsub olduğu yaşından yüksəkliyə qalxıb. Bu 
yaşda belə şöhrətli aşıq olmaq nadir hallarda ola bilər. Allah 
onu bəd nəzərdən qorusun. Doğrudan da Ağamurad gənc ya-
şından yüksəkliyə qalxıb, biz bununla fəxr edirik. O, Balamu-
radın oğludur. Balamurad da zirək, fərasətli bir insan idi. İndi 
Ağamuradın övladlarının kiçik toyuna saymaqla qurtarmayan 
aşıqlar, xanəndələr, şairlər musiqiçilər təşrif gətiriblər. Mən ağ-
saqqal bir ziyalı kimi, müəllim kimi onları salamlayıram. Çox 
sağ olsun o sənətkarlar ki, Ağamurad onlardan ibrət dərsi alır, 
cəsarətlə onların dalınca gedir. Allaha çox şükür ki, belə gənc-
lərimiz, belə şəxsiyyətlərimiz var. Mən bir müəllim kimi belə 
gənclərnən, belə sənətkarlarnan fəxr edirəm. 
Allah onun balalarını xoşbəxt eləsin! Böyük toylarına 
gələk!  
 
Tural və Muradın kiçik toy məclisinin  
videolent yazılarından. 
 
25.09.1997 
 
 
  303
MƏMMƏDOV ƏLMUSA  
HİLAL OĞLU 
(1927-1982) 
 
Mərhum Əlmusa müəllim sevim-
li şagirdi Ağamuradın istedadını hələ 
orta məktəbdən qiymətləndirmişdi: 
“Bu uşağın gələcəyi parlaqdı, məş-
hur adam olacaq”. 
 
 
 
 
ŞAHMƏMMƏDOV MALİK  
HEYBƏT OĞLU 
(1957-2010) 
 
Aşıq Ağamurad  
haqqında Malik müəllimin  
toy məclisində dedikləri: 
 
Eloğlumuz, əzizimiz, sənətinə, 
şəxsiyyətinə pərəstiş etdiyim aşıq 
Ağamuradın səsi-sorağı elimizə, oba-
mıza üz ağlığı gətirir. Aşıq Ağamu-
rad şair əmim Nadir Mərzəngəlidən sonra, onun yolunu davam 
etdirməyə qadir, qabil, həyatda izi, tarixlərdə yaşayan səsi, kən-
dimizin, Şirvanımızın və Azərbaycanımızın fəxri olan bir sə-
nətkardır. Mən bir ziyalı kimi, onun bütün uğurlarına sevinir və 
onun cəfakeşliyinə qibtə edirəm. Qaynayan bulaq kimi təbin, 
şirin ləhcən, xoş avazın heç vaxt tükənməsin. Rəbbimiz həmişə 
sənə yar olsun! 
5 mart 2009 
  304
Ərəstun  İSLAMOV,  
Fariz Əsgərov adına 
Mərzəndiyə kənd  
tam orta məktəbinin 
 baş müəllimi 
 
Onların sinif müəllimi mən 
idim. İlk baxışda saf, ürkək, bir 
qədər də şirin uşaqlar idilər. 11 
nəfəri oğlan idi: Ağamurad, Sü-
leyman, Hafiz, Sahibcan, Rə-
fail, Əfraz, Fuad, Mərifət, 
Əzimxan, İbrahim və Vəfadar. 
Hərəsinin də özünəməxsus key-
fiyyətləri var idi. Məktəbdə fəallıqlarına, çalışqanlıqlarına, də-
cəlliklərinə görə başqalarından seçilirdilər. 
Bədəncə bir qədər zəif, amma səliqəli, tərbiyəli, nüfuzedici 
baxışlara, yaxşı dinləmə və qavrama qabiliyyətinə malik olan 
Ağamurad yaxşı oxumaqla yanaşı, istənilən adamın istər səsini, 
istər rəqsini tam dəqiqliyi ilə, utanıb-çəkinmədən təqlid etmək-
də mahir idi. 
Toylarda  hamıya - oxuyana da, çalana da, rəqs eləyənə də 
diqqətlə baxırdı. Elə bil onları yaddaşına həkk etməyə çalışırdı. 
Sənətə, sənətkara marağı get-gedə artırdı. Gördüklərini xəlvətə 
düşən kimi təkrarlayır, yoldaşları ilə çox adamların toydakı 
hərəkətlərini bir növ təqlid edərdilər. Mən onu ilk vaxtlar ko-
mik aktyor kimi görürdüm. Amma sonradan aşıq musiqisinə 
onda həvəs artanda heç də təəccüblənmədim. Ağamurad düz 
yol seçmışdi. Onun səs imkanları, rəqs etmək qabiliyyəti, aydın 
danışıq tərzi, mədəniyyəti, boy-buxunu, davranışı, aldığı müs-
bət tərbiyə bu yolu seçməkdə ona  yardımçı  olacaqdı.  
Aşıq Ağamurad  sənətin dərinliyinə baş vurdu. Ustadlardan 
öyrəndi. Aşıq Rza, aşıq Barat, aşıq Xanış, aşıq Əhməd, aşıq 
Mahmud, aşıq Xanmusa, aşıq Şərbət, aşıq Yanvar, aşıq Əhli-
  305
man kimi ustad aşıqlarla tez-tez ünsiyətdə olması, onlardan 
bəhrələnməsi öz nəticəsini verdi. Dünyasını dəyişmiş aşıqların 
vallarını, lent yazılarını topladı. Gecə- gündüz çalışdı. Aşığa 
lazım olan bütün xüsusiyyətləri əxz elədi. İlk çıxışlarında aşıq  
Məmmədağa Babayevin nəfəs çalarları duyulurdu ifasında. 
Sonradan öz ifa yolunu müəyyənləşdirdi. Aşıqlıq sənətinə yeni-
yeni şirinliklər qatdı. Demək olar ki, oxumadığı  Şirvan havası 
qalmadı. Şıfahi xalq ədəbiyyatını dərindən öyrəndi. Dastanla-
rımızı, aşıq şeirinin bütün növlərini mənimsəməyə çalışdı. El 
məclislərinə dəvətlər aldı. Çox da sevildi, günü-gündən püx-
tələşdi. Kasetləri, diskləri əl-əl gəzdi.  
Aşıq Ağamurad çox tez ustadlaşdı. Şirvan aşıqlar birliyinin 
sədri seçildi. Əməkdar Mədəniyyət işçisi adına layiq görüldü. 
Xalqın sevimli sənətkarına çevrilmiş aşıq Ağamurad tez-tez 
efirlərdə görünür. Dövlət tədbirlərində iştirak edir, səsi uzaq 
ölkələrdən gəlir. Ölkəmizi müxtəlif tədbirlərdə, festivallarda 
təmsil edir.  
Aşıqlar arasında ta qədimdən gizli rəqabət mövcuddur. Bə-
zən bu paxıllığa da gətirib çıxarır. Amma aşıq Ağamuradda pa-
xıllıq hissi yoxdur. O, bütün aşıqlarla çox səmimi münasibət-
dədir. Mən onun kiminsə sənəti, özü haqqında pis danışmağını 
görüb, eşitməmişəm. İndi onunla çiyin-çiyinə sənət yoldaşlığı 
edən aşıq Abbas, aşıq İslam, aşıq Vüqar Mahmudoğlu, aşıq Əli 
və başqa aşıqlarla dostluqdan əlavə, sənət əlaqələri də çox 
möhkəmdir. Ağamuradın sənəti günü-gündən çiçəklənir. O, gö-
zəl sənətkar, gözəl ailə başçısı, gözəl də insandır. Mən bir aşıq-
sevər kimi, onun sənətinin izləyicisi kimi inanıram ki, Ağa-
murad aşıq sənətinin layiqli nümayəndələrindən biri olmaqla, 
onun inkişaf etdirilməsinə hələ çox töhfələr verəcəkdir.  
Mən ona uğurlar diləyir, onunla fəxr edir və qürur duyu-
ram. 
  306
Telman BABAYEV, 
Şamaxı şəhər 3 saylı  
tam orta məktəbin direktoru, 
Qabaqcıl Maarif xadimi  
 
 
1969-cu ildə Mərzəndiyə 
kənd orta məktəbinə direktor 
təyin olunmuşdum. Kənd cama-
atı məktəbə gələrək mənimlə ta-
nış oldular. Onlardan Balamu-
rad adlı ağsaqqal bir kişi mə-
nimlə mehribancasına söhbət 
etdi. Kəndin məktəbi taxtadan 
quraşdırılmış yararsız sinif otaqlarından ibarət idi, müasir 
tələblərə cavab verən məktəb deyildi. El ağsaqqalı olan Ba-
lamurad dayının kənd camaatı adından kənddə təzə məktəb 
binasının tikilməsi üçün etdiyi xahişi mən səmimi qəbul edərək 
yeni dərs ilində təzə məktəbin tikilməsi üçün rayon təşkilatları 
qarşısında məsələ qaldırdım və ona nail oldum. 
Balamurad dayının 4  qızı və 1 oğlu vardı. Övladlarının be-
şi də məktəbdə yaxşı oxuyan, fəal uşaqlar idilər. Oğlu Ağa-
murad oxuduğu müddətdə bütün fənlərdən fərqli olaraq ədə-
biyyata, şifahi xalq ədəbiyyatına xüsusi maraq göstərirdi. Onun 
nəğmə dərslərində oxuması, məktəbin keçirdiyi tədbirlərdə 
çıxışlarından hiss olunurdu ki, onun  musiqiyə, saza, aşıq hava-
larına,  rəqsə, nağıla, şeir yazmağa xüsusi marağı vardı. Elə ona 
görə də mən keçmiş ustad aşıqların – aşıq Şakirin, aşıq Məm-
mədağanın, aşıq Pənahın, aşıq Bəylərin, aşıq Şərbətin vallarını 
ona bağışladım. Mən hiss etdim ki, o, gələcəyin böyük sə-
nətkarı olacaqdır.  
Ağamuradın gözəl şeir yazmaq qabiliyyəti var idi. O, yaz-
dığı şeirləri mənə göstərərək məsləhətlər alırdı. Mən onun 
direktoru olmaqdan başqa, həm də Azərbaycan dili və ədə-
  307
biyyatı müəllimi olmuşam. Onda Aşıq poeziyasına  həvəsin 
yaranmasında mənim də zəhmətim olmuşdur. İndi mən onun 
qazandığı uğurlarla fəxr edirəm.  
Ağamurad məktəbdə oxuyarkən sinif yoldaşları arasında ən 
nadinc uşaqlardan biri idi. Mən onu nəzarətə aldım. Bir gün 
onun pis hərəkətini gördükdən sonra onun oxuduğu sinif ota-
ğına getdim. Ağamuradı yanıma dəvət etdim. Mən ona öyüd-
nəsihət verdimsə də, o, səhvini başa düşmədi. Ona görə də mən  
ona bir cubuq vurdum. O, cəld əlimdən çıxdı və acıq pəncə-
rədən tullanaraq: – Ay dədə, yandım, deyərək qaçdı. Ağamurad 
o qaçmaqla bir neçə gün məktəbə gəlmədi. Nəhayət, onu mək-
təbə cəlb etdik. Elə o gündən Ağamuradda böyük dəyişiklik 
əmələ gəldi.  
Ağamurad İsrafilov uşaqlıq həyatını başa vurdu. O, iste-
dadlı, gənc aşıq kimi, rayon tədirlərindəki çıxışlarına görə xalq 
tərəfindən sevildi. El şənliklərinin ən sevimli sənətkarı kimi 
tamaşaçılar tərəfindən  alqışlandı. 
Nəhayət, Ağamurad İsrafilov daha da ustalaşdı. Onun te-
leviziyadakı tez-tez çıxışları bizim sevincimizə səbəb oldu.  
Onun gözəl çıxışları yüksək qiymətləndirilərək fəxri fər-
man və diplomlarla qiymətləndirilmişdir.  
O, hal-hazırda Şirvan aşıqlar birliyinin rəhbəridir. Res-
publikanın Əməkdar Mədəniyyət işçisidir.  
Ağamurad İsrafilov gözəl ailə başcısıdır. Öz halal zəhməti 
ilə övladlarına təhsil verməyi ön plana çəkmişdir.  
Arzu edirəm ki, onun yazıb-yaratdığı şeirləri ustad aşıqlar 
kimi şifahi xalq ədəbiyyatında nəşr olunmaqla gələcək aşıq sə-
nətini sevənlər tərəfindən sevilə-sevilə oxunsun.  
Sənətində uğurlar arzulayıram. 
 
 
 
  308
Niyazxan  
NƏHMƏTOV, 
müəllim 
 
 
Aşıq Ağamuradı məktəb il-
lərindən tanıyıram. O, məktəb-
də oxuduğu illərdə təsviri incə-
sənətə və musiqiyə həvəs gös-
tərirdi. O, uşaqlıq illərindən 
aşıq sənətini sevər, toy və məc-
lislərdə aşıqları dinləməkdən 
yorulmazdı. Hələ gənc yaşların-
dan Ağamuradın rəvan nitqi və güclü hafizəsi var idi. Onun söz 
deməyə təbi və aşıq sənətinə marağı olduğundan mərhum aşıq 
Rzanın, Baratın və Xanışın yanına gedib onlardan sənətin 
sirlərini öyrənmiş, ifaçılığın bütün incəliklərini və qaydalarını 
mükəmməl mənimsəmiş, az zaman içərisində peşəkar bir aşıq 
kimi tanınmağa başlamışdır.  
Respublika ərazisində keçirilən el şənliklərinin, toyların 
yaraşığı olmaqla, sarı simli sazı, insana xoş ovqat verən şirin 
avazlı səsi ilə hamının hörmətini qazanmışdır.  
Aşıq Ağamurad kənd, rayon və respublika səviyyəsində 
keçirilən bütün tədbirlərdə, eləcə də beynəlxalq tədbirlərdə Şir-
van aşıq məktəbini layiqincə təmsil edir. O, Şirvan Aşıqlar Bir-
liyinin sədridir və Azərbaycan “Əməkdar mədəniyyət işçisi” 
fəxri adına layiq görülmüşdür.  
Aşığa möhkəm can sağlığı, mənalı ömür və sənət yolunda 
uğurlar arzulayıram.  
 
  309
Ayazxan MİRZƏLİYEV, 
sinif müəllimi 
 
Kəndimizin fəxri, el-oba-
mızın sevimlisi, öz sənəti,  in-
sanpərvərliyi ilə xalqın hörmət 
və məhəbbətini qazanmış aşıq 
Ağamurad haqqında yalnız xoş 
sözlər deyə bilərəm. 
Aşıq Ağamuradın ibtidai 
təhsil aldığı dövrdən çox keç-
məsinə baxmayaraq, onun 
uşaqlığını sinif müəllimi kimi 
çox yaxşı xatırlayıram. 
Ağamurad orta məktəbdə yaxşı və əla qiymətlərlə oxuyub. 
Onun qavrama qabiliyyəti çox yaxşı idi. Şeir oxumağa və söy-
ləməyə çox maraq göstərirdi. Məktəb davranış qaydalarına 
əməl edər, səliqəli geyimi ilə şagirdlərdən fərqlənərdi. 
Elə indi də sənətində, mövqeyində məsuliyyətli, ədəbli-ər-
kanlıdır. 
Ağamurad adlı-sanlı sənətkar olsa da, mənə, eləcə də digər 
müəllimlərinə hörmət göstərir. 
  
  310
Əlişiraz İBRAHİMOV 
 
Ağamuradı səbirli, qayğı-
keş, humanist insan kimi uşaq-
lığından tanıyıram və nədənsə 
elə o vaxtdan mənə elə gəlirdi 
ki, bu uşaq gələcəkdə hamının 
sevimlisinə çevriləcək. Tay-tuş-
larından fərqlənməyən sadə bir 
uşaq niyə məndə bu qənaəti ya-
radıb? Bu sualın cavabını Ağa-
murad yeniyetmə yaşlarında 
olanda tapdım. Yorulmaq bil-
məyən bu cavan xalqın milli, 
mənəvi dəyərləri ilə fəxr edir və bu dəyərlərdən bəhrələnmək 
üçün, necə deyərlər, özünü oda-közə vurur və yavaş-yavaş 
özünü tanıtmağa başlayırdı. Ağamurad rahatlığını aşıq sənə-
tində tapdı. O, sənəti öyrənməyə başlayanda bu sənət durğun-
luq dövrü yaşayırdı. 
Korifeylər dünyalarını dəyişmişdi, cavan aşıqlar üçün mey-
dan yox idi. Yeni nəsil başqa musiqi janrına daha çox meyilli 
idi və ən əsası isə, öyrənməyə ürəyi yanan ustad aşıq yox idi. 
Belə çətin bir məqamda Ağamurad qorxmadan, fədakarlıqla öz 
arzularını həyata keçirməyə, aşıq sənətini və folkloru həvəslə 
öyrənməyə başladı. Sözsüz ki, onun ilk əlindən tutan, Şirvan 
aşıq sənətinə yaxından bələd olan, sevilən şair, dayısı Mərzən-
gəli Nadir oldu. Şerin, sənətin əlifbasını və hikmətlərini dayı-
sından öyrənən Ağamurad Şirvanın gözəl aşıqlarından biri olan 
ustad aşıq Rzanın ocağına üz tutdu, sənətin sirlərini aşıq 
Rzadan öyrəndi, elə usta “silləsi”ni də ondan aldı. Sənətə ilk 
başladığı illərdən sevilməyə başlayan aşıq Ağamurad Şirvan 
aşıqlarının dəsti-xəttini öyrənməyə və bu dəsti-xətti öz yara-
dıcılığına tətbiq etməyə başladı. 
  311
Aşıq Bilal, aşıq Abbas, aşıq Əhməd, aşıq Pənah, aşıq Bəy-
lər, Şakir, Məmmədağa, Hacalı, Barat, Şərbət kimi tanınmış 
aşıqların sənət yolu Ağamurad üçün örnək oldu. Əzmkarlığı, 
istedadı, səsi və nəfəsi onu elin sevimlisinə çevirdi. Hal-hazırda 
Ağamurad Azərbaycanın sevilən aşıqları içərisində birincilər-
dəndir. “Əməkdar Mədəniyyət işçisi” fəxri adına layiq görül-
müşdür. Respublikada və Respublikadan kənarda, xarici ölkə-
lərdə keçirilən bütün mədəni kütləvi tədbirlərdə Ağamurad is-
tedadlı bir aşıq kimi çıxış edir. Ağamuradın şaqraq zəngulələri, 
maraqlı çıxışları sübut edir ki, onun sənəti püxtələşdikcə özü də 
müdrikləşir. Bu müdrüklük onu boya-başa çatdığı elin təmkinli 
ağsaqqalına çevirib. Elin ağsaqqalı adını almaq daha böyük qa-
zancdır. 
 
 
Yengibar MANAFOV, 
müəllim 
 
Ağamuradın uşaqlığı mə-
nim gözümün önündə keçib. O, 
hələ uşaq vaxtlarında özünə 
taxta parçasından saz düzəldər, 
həmyaşıdlarını ətrafına topla-
yıb, aşıqlıq edərdi. 
Orta məktəb illərində onun 
şifahi xalq ədəbiyyatına, folklo-
rumuza marağı çox güclü idi. 
Sözə-şeirə onda olan maraq da-
yısı şair Nadir Mərzəngəlidən keçmişdir. 
Hələ uşaqlıq illərindən kəndə gələn (həm də qonşu kənd-
lərə) aşıqların məclislərində iştirak edər, nağıl qurtarana qədər 
toydan getməzdi. Bu marağın nəticəsi olaraq Ağamurad aşıqlıq 
sənətini öyrəndi və bu yolun yolçusu oldu. 
  312
Başqa bölgələrdə olduğu kimi Şirvan bölgəsində də Mah-
mud ağanın davamçıları, şeirə-sənətə, muğama və aşıq musiqi-
sinə dəyərincə qiymət verən insanlar Ağamuradın sənətini, 
şirin boğazlarını yüksək qiymətləndirdilər. Şirvan toylarında 
məclis aparmaq çox çətindir. Hər sənətkar burada məclis apara 
bilməz. Ağamurad bu işin öhdəsindən layiqincə gəldi və xalqın 
sevimlisi oldu. 
Bütün şirvanlılar kimi məndə də musiqini duymaq qabiliy-
yəti var. Ağamuradın yanğılı səsi var. O, oxuyanda mən hər 
şeyi unuduram, xəyala dalıram. Özümdən asılı olmayaraq 
kövrəlirəm. 
Fikirləşərlər ki, bu səs Ağamuradda haradandır? Nəsildə-
kökdə var. Mənim dayım Ağamuradın əmisi Faiqin şirin səsi 
var idi. Bəli, Ağamuraddakı şirin səs irsən əmisi Faiqdən keç-
mişdir. 
Aşıq Ağamurad daim çalışır. Ustad sənətkarların lent ya-
zıları onun arxivində var. Onları dinləyir və öyrənir. Mütaliəni 
çox sevir. Yazıb-yaratmaqdan yorulmur. 
Ağamurad gözəl övlad və yaxşı valideyndir. O, anasını çox 
sevir, daim onun qayğısına qalır. Anasını sevən vətənini, tor-
pağını da sevər. Bu sevginin nəticəsidir ki, Ağamurad tez-tez 
cəbhə bölgəsindəki hərbi hissələrdə olur və əsgərlərimiz qar-
şısında maraqlı konsert proqramları ilə çıxış edir. 
O, həm də gözəl ailə başçısıdır. Vətənini sevən gözəl öv-
ladlar böyüdür. 
Mən də Ağamurada tutduğu bu yolda uğurlar arzulayıram. 
Qoy Şirvan Aşıqlar Birliyinin səsi-sorağı daha yüksəklik-
lərdən gəlsin. 
 
 
  313
Azadxan  
DADAŞBALAYEV, 
müəllim 
 
 
Aşıq Ağamuradın uşaqlıq 
illəri mənim yaxşı yadımdadır. 
Onun uşaqlığı bizim məhəllədə 
keçib. Cəld, çevik və hazırca-
vab bir uşaq idi. 
Yaxşı yadımdadır, o, birinci 
sinfə gedəndə (1971-72-ci dərs 
ilində) müəllimləri Ərəstun və 
Ayazxan  müəllimin diqqətini 
özünə cəlb etdi. Bildiklərini və bacardığını hamıya göstərmək 
istəyirdi. Mən də onun kimya-biologiya fənni üzrə müəllimi 
olmuşam. 
Uşaq yaşlarından yaxşı şəkillər çəkməyə və musiqiyə ma-
rağı var idi. Məktəbimizdə olan tədbirlərdə və özfəaliyyət 
dərnəyində fəal iştirak edirdi. Yeniyetmə vaxtlarından onun 
aşıq sənətinə marağı olduqca böyük idi.  
O, kəndimizin xeyir işlərində yaxından iştirak edir. Bir 
neçə gəncin toyunu şəxsən özü edib. Odur ki, kənd camaatı 
cavan olmasına baxmayaraq onu ağsaqqal kimi tanıyır.  
Hazırda aşıq Ağamurad gözəl ailə başçısıdır. O, öz sənəti-
nin sirlərini oğlanları Turala və Murada da öyrədib. O, mün-
təzəm olaraq kənd, rayon və respublika tədbirlərində və kon-
sertlərində yaxından iştirak etməklə Azərbaycan xalqının hör-
mətini və sevgisini qazanmışdır. 
Ağamurad aşıq sənətinin inkişafında xidmətlərinə görə Şir-
van Aşıqlar birliyinin sədri seçilmiş və Əməkdar Mədəniyyət 
işçisi fəxri adına layiq görülmüşdür. 
Aşıq Ağamurad bizim fəxrimizdır. Ona yaradıcılıq və sənət 
yolunda uğurlar arzulayıram. 
  314
Seyran MƏMMƏDOV 
 
 
Aşıq Ağamurad mənim 
üçün ən əziz adamlarımdan bi-
ridir. Aşıq Ağamuradı uşaqlıq-
dan tanıyıram. Bibigül bibinin 
və Balamurad əminin tək oğul 
övladı olan Ağamurad həmişə 
böyüklərin hörmətini tutmuş, 
kənd camaatının sevimlisi ol-
muşdur. Kəndin məktəbi Ağa-
muradgilin həyətində yerləşirdi. 
Mənim atam Əlimusa və anam 
Firuzə həmin məktəbdə müəl-
lim işləyirdilər. Biz ailəvi yaxın olduğumuz üçün onun bütün 
həyatı mənim gözümün qarşısında olmuşdur. Ağamuradın 
uşaqlıqdan musiqiyə və rəsm çəkməyə böyük həvəsi vardı. O, 
gözəl şəkillər çəkir, şeirlər yazırdı. Hafizəsi çox güclü idi. 
Mən institutu bitirib Mərzəndiyə kəndində riyaziyyat müəl-
limi işləməyə başladım. O zaman məktəbdə dram, musiqi, rəsm 
dərnəkləri fəaliyyət göstərirdi. 
Ağamurad bu dərnəklərdə fəal iştirak edərək hamının se-
vimlisinə çevrilmişdi. Onun gözəl səsi var idi, şeiri, qəzəlləri 
tez qavrayır, xoş avaz ilə oxuyurdu. Ağamuradın musiqi alət-
lərinə, xüsusilə saza böyük marağının olması onun gələcəkdə 
musiqiçi olacağından xəbər verirdi. 
Aşıq Ağamurad indi çalışqanlığı nəticəsində Respublikanın 
tanınmış aşıqlarından biri olmuşdur. Onun gözəl avazla oxu-
mağı, dastanları öyrənib xalqa çatdırması, həmişə ustad aşıq-
lara müraciət etməsi böyük sənətkar, əsl aşıq olmasını göstərir. 
Bu sənətin yoxuşuna doğru irəliləyən Aşıq Ağamuradın 
zirvədə qərar tutacağına inanıram. 
  
  315
Elsevər Telman oğlu 
BABAYEV 
Şamaxı rayon Nəsimi adına  
Musiqi məktəbinin  
qarmon müəllimi 
 
Mən orta məktəbin V sinfində 
oxuyanda musiqiyə xüsusi maraq 
göstərirdim. Ona görə də orta məktəbi 
bitirdikdən sonra Azərbaycan Dövlət 
İncəsənət Universitetini, sonra Asəf 
Zeynallı adına Musiqi kollecinin qar-
mon şöbəsini bitirdim. 
Mənim ilk sənət yoldaşlarımdan biri saza, aşıq musiqisinə, 
gözəl qoşmalara, gəraylılara maraq göstərən İsrafilov Ağamu-
rad Balamurad oğlu olub. 
Aşıq Ağamurad yaradıcı aşıqdır. Onda həm oxumaq, həm 
çalmaq, həm oynamaq, həm yazmaq qabiliyyəti vardır. Elə ona 
görə də o, xalq və musiqisevərlər arasında xüsusi hörmətə ma-
likdir. 
Mən Aşıq Ağamuradla bir qarmon ifaçısı kimi Azərbayca-
nın əksər rayonlarını kəndbəkənd gəzmişəm. Çoxlu sayda xa-
tirələrim, deyərdim ki, tarixə yazılan günlərimiz olub. Onun 
bütün iştirak etdiyimiz məclislərdə əsl el məhəbbəti ilə qarşı-
landığının şahidiyəm. O, bir dost kimi, qardaş kimi, bizim 
dəstənin (ansamblın) məsuliyyətini mənə həvalə edir. Bütün 
işləri, qayğıları mənimlə məsləhətləşir. Özü həmişə deyir ki, 
Elsevər müəllimlə yol gedəndə də, ağır toylarda, meydanlarda 
daha da ruhlanıram. Aşıq Ağamurad elin şad günüdə şad, qəmli 
günündə qəmgin olmağı bacaran, ləyaqətli Allah bəndəsidir. 
Aşıq Ağamurad gənc bir aşıq kimi rayon və respublika təd-
birlərinin ən fəal iştirakçısıdır. 
O, Şirvan Aşıqlar Birliyinin rəhbəridir. Onun zəhməti döv-
lət tərəfindən yüksək qiymətləndirilmişdir. 
  316
Ağaşərif  FƏTULLAYEV  
 
Aşıq Ağamuradı sənətə gəl-
diyi vaxtlardan tanıyıram. Onun 
əslinə-kökünə dərindən bələ-
dəm. Onunla səmimi, ailəvi 
dostluğum 1990-cı ildən bu gü-
nə kimi davam edir. Aşıq Ağa-
murad öz sənətinə gərgin zəh-
məti, sonsuz məhəbbəti sayə-
sində yiyələnərək ustadlıq zir-
vəsinə yetişib. Hər bir sənətka-
rın çətinlikləri olub, o cümlədən 
aşıq Ağamuradın da. Bir həvəs-
kar və dost kimi onu özümə məxsus maşınımla Azərbaycanın 
bir sıra rayonlarında el şairləri, ustad aşıqları ilə görüşməyə 
aparmış, görüb-götürməsi, öyrənməsindən mənəvi ləzzət al-
mışam. Onun sənətinin həmişə izləyicisi olmuşam. Ağamu-
radın sənəti yüksək olduğu kimi, insani keyfiyyətləri də çox-
dur. El-obada dərin hörməti var.  
Ağamuradla, onun qazandığı uğurlarla həmişə fəxr etmi-
şəm. O, həmişə mənim halımı xəbər alır, bizə baş çəkir. Məc-
lislərirmizin həmişə yaraşığı Ağamurad olub. Ona yeni-yeni 
sənət uğurları arzulayıram. Ürəyi təbdən, səsi zildən, sazı kök-
dən düşməsin. 
 
  317
Bu da son və ya nöqtə qoymaq  
məqamı 
 
Məşhur İtalyan tədqiqatçısı Vittor Tortorellinin bir sözü 
var: “Əgər incəsənət olmasaydı, bizim həyatımız yağmurlu 
günlər kimi tutqun olardı”. 
Belə həyatı düşünmək belə insanın ürəyini sıxır çalışmaq, 
yemək, yatmaq və yenə, yenə də... İnsan zehninin, fitrətinin 
yaratdığı hər hansı incə cənətdən təsirlənmədən, zövq almadan 
duyğulanmadan, ağlamadan, gülmədən necə yaşamaq olar. Bu 
həyat rəngsiz, dadsız olar, lap ağ-qara neqativ kimi...  
Kim nə deyir, desin, məncə qidadan, sudan havadan daha 
vacibdi yaşamaq üçün incəsənət, xüsusilə də musiqi. Ürəyin 
dolanda boşalmaq üçün bir həzin, kövrək, qəmli musiqi qəl-
binin dumanını çiskinini leysana döndərər. Sevincini, fərəhini 
bölüşmək istəyəndə bir ritmik diringi, şən musiqi yerindən 
qaldırar, uçurar qollarını havaya, ətalətin zəncirini qırarsan. 
Sevgini, məhəbbətini musiqinin diliylə, şeir, sənətlə izhar edə 
bilərsən. Elə kinini, nifrətini də...  
Demək, incə sənət, musiqi bizimçün həyat iksiridir. Bəs 
onu yaradanlar, yaşadanlar, bizə bəxş edən istedad sahibləri. 
Onlar tanrının həyatımıza rəng, dünyamıza gözəllik qatmaq 
üçün göndərdiyi nemətdir.  
Bu istedad sahiblərindən biri - Əməkdar mədəniyyət işçisi, 
Şirvan Aşıqlar birliyinin sədri Aşıq Ağamurad haqqında söhbət 
açdıq bu kitabda. Daha dolğun, daha ətraflı yazmaq olardı, 
çünki buna əsas vardı. Ancaq niyə tələsdim, hara tələsdim, 
bilmirəm.  
Münasibət bildirmək, söz demək istəyən o qədər çox idi ki, 
Ağamurad haqqında...  
Ağamuradın yaxşı insan, kamil sənətkar olduğuna əmin 
olduğum üçün söylənənlərin səmimiyyətinə də inandım. İnci-
  318
məyin məndən, Aşıq Ağamuradın qiymətini bilənlər bu kitaba 
sığmaz, çünki onlar yüzlərlə, minlərlədir.  
Aşıq Ağamurad Şirvan aşıq mühitinin sənət yükünü 
əzəmətli çiyinlərində ucaldan və saxlayan korifeylərin sırasında 
durur. Yaşına görə yox, ustadlığına, əməlinə, işinə görə.  
Məşhurlardan biri söyləyib ki, hər bir insanın həyatında 
onu xoşbəxtliyə qovuşduracaq bir saat, məqam vardır. Əsas 
məsələ o saatı nəzərdən qaçırmamaqdır. 
Aşıq Ağamurad xoşbəxt sənətkardır - qəlbində vətən, yurd 
sevgisi, sənət yanğısı var. Xoşbəxt insandı, ona görə ki, onu 
sevirlər, dəyərləndirirlər. Yəqin, o da bu yola aparan saatı, mə-
qamı qaçırmayıb. 
 
  319
KİTABIN İÇİNDƏKİLƏR 
 
Müəllifdən ......................................................................................... 3 
Redaktordan .....................................................................................  4 
Bu yol Şirvan yoludur ....................................................................... 7 
Muradların varisi ............................................................................. 14 
Bu bulağın gözü vardı ..................................................................... 16 
Həyatından məqamlar ..................................................................... 26 
Aşıq Ağamuradın yaradıcılığı ......................................................... 32 
Mərzəngəliyə gedən yol .................................................................. 43 
Tut ağacı boyunca ........................................................................... 48 
Aşıq Ağamuradın şeirlərindən ........................................................ 53 
Aşıq Ağamurad haqqında yazılanlar (Mətbuat və dərgilər) ............ 79 
Aşıq Ağamurada həsr olunan şeirlər ............................................. 133 
Tanınmışlar haqqında ürək sözləri ................................................ 155 
Onu belə tanıyırlar ......................................................................... 165 
Bu da son və ya nöqtə qoymaq məqamı ........................................ 317 
  320
 
 
Nəşriyyat redaktoru: 
Gülzar İbrahimqızı 
 
Kompyuter dizaynı: 
Aliyə Qabilqızı 
 
Kompyuter yığımı: 
Səidə, İlahə Qasımova, 
Tünzalə Bəyalıyeva 
 
 
 
 
 
 
 
 
 
 
 
 
 
 
__________________ 
 
Formatı: 60x84 1/16 
Tirajı: 500 
Həcmi: 24 ç.v 
___________________ 
