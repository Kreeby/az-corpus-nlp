Səlahəddin Xəlilov 
 
 
 
 
 
 
Cavid və Cabbarlı.  
Müxtəlifliyin vəhdəti  
(fəlsəfi etüdlər) 
 
 
 
 
 
 
Bakı, «Azərbaycan Universiteti» nəşriyyatı, 2001 
– 180 səh. 
 
 
 
 2 
 
 
Elmi redaktor və ön sözün müəllifi: Yaşar Qarayev, 
filologiya elmləri doktoru, professor, əməkdar elm xadimi 
 
 
 
 
 
 
 
Hüseyn Cavidin 120, 
Cəfər Cabbarlının 100 illik 
yubileylərinə ithaf olunur. 
 
 
 
 
 3 
 
 
 
 
 
Müəllifdən 
 
Sovet dövründə, fəlsəfi fikir üçün əlçatmaz, ünyetməz 
ideoloji çəpər çəkildiyi bir vaxtda, neçə minillik tarixi olan 
milli məfkurə ancaq bədii ədəbiyyat vasitəsilə sızıb keçir və 
gələcək nəsillərə çatdırılmaq üçün öz varisliyini, 
kəsilməzliyini təmin edirdi.  
Fəlsəfəyə klassik elmdən, fizikadan gələn bu 
sətirlərin müəllifi də fəlsəfi fikirdə öz milli-mənəvi təsdiqini 
tapmaq cəhdi göstərərkən peşəkar fəlsəfədən daha çox 
bədii ədəbiyyata və ilk növbədə milli dramaturgiyaya 
müraciət etməli oldu. İlk diqqəti cəlb edən də, təbii ki, öz 
həyatı bahasına ideoloji tabuya etinasızlıq göstərərək 
bütün yaradıcılığını qadağan məfkurə zolağında quran 
böyük Cavidin əzəmətli siması oldu. Fizikanın fəlsəfi 
məsələləri və elmşünaslığın məhdud problematikasından 
darıxıb böyük fəlsəfəyə boylandığım o illərdə 
respublikamızda Cavidin 100 illik yubileyinə hazırlıq 
gedirdi. Cavidin pyesləri əsasında yeni tamaşalar, 
 
 4 
televiziya filmləri hazırlanırdı. Məmmədcəfər Cəfərovun, 
Mehdi Məmmədovun, Yaşar Qarayevin və digər görkəmli 
tədqiqatçıların əsərləri çap olunur, ədəbi ictimaiyyətdə 
geniş müzakirələr gedirdi. Belə bir məqamda mən də Cavid 
yaradıcılığına müraciət edərək «İblis»də fəlsəfi motivlər» 
adlı bir məqalə yazdım. Bu, əslində, əsərin elmi-fəlsəfi 
tədqiqindən daha çox, bir fəlsəfə tədqiqatçısının «İblis» 
haqqındakı təəssüratları idi. Sonralar mən Cavid 
yaradıcılığının Şərqin fəlsəfi fikir dünyasına daxil olmaq 
üçün ən kəsə yol, ən etibarlı pəncərə olduğunu görərək, bu 
sahədə daha ətraflı tədqiqat aparmaq qərarına gəldim. 
«Cavid fəlsəfəsi» kitabı bu istiqamətdə ilk addım kimi 
ortaya çıxdı.  
Cavidin 100 illik yubileyindən Cabbarlının 100 illik 
yubileyinə qədər keçən dövr ərzində ara-sıra ədəbiyyatla 
bağlı mövzulara müraciət etsəm də, əsasən elmşünaslıqla 
məşğul olan bir tədqiqatçı üçün fizikadan ədəbiyyata qədər 
uzanan böyük bir məsafəni diqqət mərkəzində saxlamaq 
heç də həmişə mümkün olmamışdır. Lakin nə qədər çətin 
olsa da, böyük Cabbarlıya olan borcumu da, heç olmazsa, 
qismən qaytarmalı idim. Kim nə deyirsə desin, müasir 
Azərbaycan ədəbi-fəlsəfi dili və üslubu üçün borclu 
olduğumuz ən böyük simalardan biri Cəfər Cabbarlıdır. 
Milli fəlsəfi fikrin hüdudları isə ilk növbədə dilin hüdudları 
ilə məhdudlaşır. Bəsit dillə böyük fəlsəfə ortaya qoymaq 
 
 5 
mümkün deyil.  
Lakin Cavidin və Cabbarlının müasir fəlsəfi fikir 
qarşısındakı xidmətləri ancaq geniş dil meydanının 
yaradılması ilə məhdudlaşmır. Yaratdıqları meydanda ilk 
böyük abidələrin də müəllifləri onların özüdür.  
*** 
Ümumbəşəri, kosmopolit fizikadan bəhrələnmiş 
rasional düşüncə tərzimin milli fəlsəfi fikir axarına düşməsi 
üçün ən çox milli ədəbiyyata ehtiyac duyduğumu etiraf 
edirəm. Həm də bu təkcə mənim timsalımda deyil, bütün 
dövrlərdə belə olmuşdur. Fəlsəfənin məhz düşüncə tərzini 
şərtləndirən özək hissəsi – milli fəlsəfi fikir təkcə elmi-
fəlsəfi kateqoriyalardan istifadə etməklə məhdudlaşmamış, 
həm də yeri gəldikcə klassik bədii obrazlara müraciət 
etmişdir. Fəlsəfi əsərin təhkiyəsində fikrin ən kəsə yolla 
çatdırılmasına xidmət edən bədii obrazlar bir qayda olaraq 
milli klassik ədəbiyyatdan götürülür, rəmzləşir, 
standartlaşır, kateqoriyalaşır. Bu, çox spesifik bir 
prosesdir. Əgər hər bir tədqiqatçı bədii obraz nümunəsi 
kimi başqa-başqa mənbələrə müraciət etsə, oxucu onu 
anlamaq üçün gərək hər dəfə yeni əsərlər oxuya. Lakin Bir 
rəmz olaraq artıq «Hamlet» seçilibsə və ədəbi tənqid 
buradakı ayrı-ayrı bədii obrazların, sücetlərin, ifadələrin 
və s. fəlsəfi açılışını artıq dönə-dönə veribsə və bu 
obrazlar, rəmzlər hamılıqla öyrənilibsə, milli düşüncənin 
 
 6 
strukturuna daxil olubsa, tədqiqatçıların çox az adama 
məlum olan başqa bir obraza müraciəti təfəkkür yolunu 
qısaltmaq, fikri aydınlaşdırmaq əvəzinə daha da 
dumanlandırar, uzaqlaşdırar.   
Elmi əsərlər tam müstəqil ola bilməzlər. Hər bir elmi 
ideya mütləq başqasının davamı kimi ortaya çıxır. Elmi 
fikirlər toplanaraq bütün dövrlərin və bütün millətlərin 
vahid, möhtəşəm bir abidəsini yaradırlar. Bədii 
yaradıcılıqda isə toplanma yoxdur. Müasir fizik Nyutonun, 
Eynşteynin çiyinləri üzərinə çıxdığından daha ucada 
durmuşdur. Müasir rəssam, müasir yazıçı isə 
Mikelancelonun, Şekspirin çiyinləri üzərində deyil, yanında 
dayanmaqla onlardan yüksəyə qalxa bilmir. Müasir bir 
şair Füzulini bütünlüklə əzbər də bilsə, onun poeziyası 
Füzuli şerinin üzərində yüksəlmir, əgər zamanın 
sınağından çıxarsa, boy sırası ilə onun yanında dayanır. 
Burada zaman oxu elə bil ki, böyük klassiklərin şərəfinə 
irəliyə deyil, geriyə doğru yönəlmişdir. 
Hər bir bədii əsər müstəqil bir hadisədir. Və o başqa 
bədii əsərlərin sücetinə qatılaraq öz ömrünü uzada bilmir. 
Lakin klassika adlandırdığımız elə bədii əsərlər də vardır 
ki, onların ideyaları ədəbi tənqidin və ədəbi-elmi 
tədqiqatların sayəsində, əslində ancaq elmə mənsub olan 
toplanma (kumulyativlik prinsipi) qaydaları ilə gələcək 
əsərlərin məzmununa daxil olur. Elə bil ki, ədəbiyyatın, 
 
 7 
bəlkə də bəxti gətirərək klassikaya çevrilmiş nümunələri 
elmi fikrin qanadlarına qonaraq davamlı fikir prosesinin 
iştirakçısına çevrilirlər.   
Lakin bədii ədəbiyyatın  öz təhkiyə və məzmun 
hüdudundan kənara çıxaraq daha davamlı mənəvi-idraki 
proseslərə qatılması heç də yalnız ədəbi tənqid və 
ədəbiyyatşünaslıq vasitəsi ilə həyata keçmir. Bunun başqa 
bir yolu da ictimai şüur vasitəsi ilə fəlsəfi fikir 
mündəricisinə daxil olmaqdır. Necə ki şifahi xalq 
ədəbiyyatı neçə-neçə nəsillərin düşüncə tərzində davamlı 
bir proses kimi yaşayır, eləcə də klassik ədəbiyyatın ayrı-
ayrı bədii ideya və obraz nümunələri adi şüura qatılaraq 
nəsillərdən nəsillərə ötrülür.  
Bu iki üsul arasında fərqlərdən biri budur ki, El 
ədəbiyyatındakı kimi Milli şüura qatılmadan fərqli olaraq 
ədəbiyyatşünaslıq və fəlsəfi təhlil qanadlarında davamlı 
prosesə çevrilən klassika millilik hüdudlarını keçərək 
ümumbəşəri, beynəlmiləl miqyas ala bilər. Necə ki, 
«İliada»ya, «İlahiyyat komediyası»na, «Hamlet»ə 
müraciətlər təkcə ayrı-ayrı millətlərin deyil, bütövlükdə 
Qərb təfəkkür tərzinin formalaşmasında iştrak etmiş, onun 
üzvi tərkib hisələrinə çevrilmişlər. Və bu gün bizlərin də 
təfəkkürünə sirayət etməkdədirlər. Əlbəttə, burada pis heç 
bir şey yoxdur, o halda ki, əks əlaqə də mümkün olaydı.      
*** 
 
 8 
Müstəqil Azərbaycanın bütün istiqamətlərdəki 
quruculuq fəaliyyətinin əsasında, heç şübhəsiz, milli fəlsəfi 
fikir dayanmalıdır. Lakin hadisələr dünyasının axarı 
dayanıqlı fəlsəfi fikrin formalaşmasını gözləmir. Bəzən 
hadisələr müstəvisində zaman fikir müstəvisindəkinə 
nisbətən daha sürətlə axır. Ona görə də milli fəlsəfi fikir 
heç də sıfırdan başlamayaraq,  əcdadlarımızın qoyduğu 
bünövrə üzərində qurulmalıdır. Lakin orta əsrlərin islam 
fəlsəfəsi bizdən çox uzaqdadır, həm də, əsasən, ərəb dilində 
yaradılmışdır. 20-ci əsrin peşəkar fəlsəfəsi isə yaxın olsa 
da milli fəlsəfi ruhdan məhrumdur və əsasən rus dilində və 
ya rus dilindən tərcümələrə istinadən yazılmışdır.Nəzərə 
alsaq ki, əsl milli fəlsəfi fikir ancaq milli dildə yaradıla 
bilər, milli düşüncə tərzinin, milli fəlsəfi fikrin başlıca 
daşıyıcısı məhz milli bədii ədəbiyyat sayılmalıdır. Belə olan 
halda mənim Cavid və Cabbarlı yaradıcılığına 
münasibətim sadəcə ədəbiyyata müraciət olmayıb, həm də 
milli fəlsəfi fikrin ən yaxın təməl daşlarını müstəqillik 
dövrümüzdə fəlsəfi özünüdərkin strukturuna və mədəni-
mənəvi quruculuq proseslərinə daxil etmək təşəbbüsüdür.         
Müasir dövrdə, böyük sələflərimizin uğrunda 
mübarizə apardığı, lakin bu gün məhz bizə qismət olmuş 
müstəqillik illərində milli fəlsəfənin həm bir ideya, həm də 
bir milli iradə olaraq formalaşdırılması kimi ağır yükü 
ufaq çiyinlərimizdə daşımağın bütün ağırlığını və 
 
 9 
məsuliyyətini dərk edərək bu şərəfli yükü böyük 
mütəfəkkirlərimizlə bölüşmək qərarına gəldik.  
*** 
Müəllif bunu da qeyd etməyi lazım bilir ki, o, ixtisası 
etibarilə bir ədəbiyyatşünas olmadığından, qarşısına 
Cavid, yaxud Cabbarlı yaradı-cılığını təfərrüatı ilə, bütün 
“qayda-qanunu” ilə tədqiq etmək məqsədi qoymamışdır.  
Müqayisəli təhlil də, ayrı-ayrılıqda təhlil də müəllifin 
ən çox təsirləndiyi bəzi klassik nümunələr əsasında 
aparılmış və əsərlərin məzmun və formasından daha çox, 
ideyaların təhlili ön plana çəkilmişdir. Digər tərəfdən, 
Cavid və Cabarlı yaradıcılığının öyrənilməsinə həsr 
olunmuş tədqiqat işləri, ədəbi-tənqidi məqalələr və kitablar 
da, tamamilə mümkündür ki, diqqətdən kənarda qalmış, 
onlara elmi tədqiqatın tələblərinə uyğun surətdə pozitiv və 
ya tənqidi münasibət bildirilməmişdir. Mən ancaq Cavidin 
«İblis» pyesi haqqında tədqiqat işi sayıla biləcək bir əsər 
yazmışam. İndi təqdim olunan kitabdakı məqalələr isə 
əsasən fəlsəfi esse səciyyəsi daşıyır və mövzu, zaman və 
məkan konkretliyindən uzaqdır. Əlbəttə, hər hansı 
ədəbiyyatçı belə bir sərbəstliyə, yəqin, yol verməzdi. Kənar 
şəxs, bir fəlsəfə tədqiqatçısı üçün isə, güman edirəm ki, bu, 
bağışlana biləcək bir qəbahətdir. 
İxtisasımın vurğulanması belə təəssürat yarada bilər 
ki, mən Cavid və Cabbarlının ilk dəfə olaraq yeni rakursda, 
 
 10 
fəlsəfi müstəvidə nəzərdən keçirildiyini diqqətə çartdırıram. 
Məhz belə səhv təsəvvür yaranmasın deyə, xüsusi olaraq 
qeyd etmək istəyirəm ki, həqiqi ədəbi tənqid heç vaxt fəlsəfi 
baxış dairəsindən kənarda təsəvvür oluna bilməz. Ona görə 
də, Cavidin də, Cabbarlının da tədqiqatçıları ixtisas etibarı 
ilə ədəbiyyatşünas olsalar da, istər-istəməz bu 
sənətkarların yaradıcılığında zəngin olan fəlsəfi ideyaların 
təhlilinə də müraciət etməli olmuşlar. Və bu sırada mən bir 
tədqiqatçını xüsusi fərqləndirmək istərdim. Bu, rəsmi 
ixtisasına görə ədəbiyyatçı olsa da, təfəkkür tərzinə görə 
filosof olan Yaşar Qarayevdir. O, həm Cavidin, həm də 
Cabbarlının poetik-dramaturci yaradıcılıq dünyasına, bu 
dünyanın ən dərin qatlarına bəlkə də hamıdan çox baş 
vurmuş, bu sahədə müstəsna uğurlar qazanmışdır. 
Neçə minillik tarixi olan rəsmi fəlsəfənin bütün 
qayda-qanunları ilə təhlil aparıb gəldiyim qənaətlər son 
nəticədə çox vaxt Yaşar Qarayevin tənqidçi-filosof 
qələminin məhsulu ilə üst-üstə düşür. Bir fərqlə ki, 
keçdiyimiz yollar əsasən eyni olsa da, istiqamətlər 
müxtəlifdir. Mən fəlsəfədən ədəbiyyata gəlirəm, Yaşar 
müəllim ədəbiyyatdan fəlsəfəyə. Bizim yaradıcılıq yo-
lundakı görüşümüz bir növ Cavid və Cabbarlının görüşünü 
xatırladır (Bax: bu kitabın birinci fəsli).  Elə fərq də daha 
çox metodlarda üzə çıxır. Yaşar Qarayev bütün incəliyi ilə 
bildiyi ədəbi-bədii materialları ümumiləşdirməklə (induktiv 
 
 11 
metodla) ədəbi-elmi konsepsiya yaradır, mən ideyadan 
təsirlənərək esse yazıram və onu sonradan seçdiyim 
detallarla konkretləşdirməyə çalışıram.  
Girişdə məhz Yaşar Qarayevi yada salmağıma 
gəlincə, nə yaxşı ki, mən onun bu kitaba yazdığı ön sözə 
həssaslıqla yanaşa bildim. «Cavid və Cabbarlı»ya ön söz 
olaraq Yaşar Qarayev «Bədii seyrə işıq fəlsəfədən düşür» 
adlı gözəl məqalə yazmışdır. Və burada kitaba 
münasibətdən daha çox, oradakı ideyaları daha da inkişaf 
etdirmək təşəbbüsü gördüm. Özü də bu təşəbbüs çox uğurlu 
alınmışdır. Ancaq Yaşar müəllimə məxsus bir 
təvazökarlıqla «buradakı fikirlərin bir qismini mən artıq 
demişəm», – yox, «bu fikirləri belə də demək olar» 
formasında bir sətiraltı məna sezdim. Və götürüb Yaşar 
müəllimin dörd il öncə mənə bağışladığı «Tarix: yaxından 
və uzaqdan» kitabındakı müvafiq məqalələri diqqətlə 
oxudum. Və mənə daha yaxın olan fikirləri seçib hansı 
formadasa bu kitaba daxil etmək qərarına gəldim.  
Gənc tədqiqatçı Hacı Azər Əbilovun da «Hüsni-xuda 
şairi» kitabında çox uğurla söylədiyi bir sıra fikirləri bura 
əlavə etməyi lazım bildim. Maraqlıdır ki, Hacı Azər də 
Cavid üslubunda düşünür. Yəni məkan, zaman və mövzu 
konkretliyinin hüdudlarını tez-tez keçir, geniş fikir 
fəzasında çox sərbəst manevr edir. Onun hətta 
publisistikasında da bir poeziya vardır. Bu yaxınlarda 
 
 12 
Hüseyn Cavid adına mükafatın laureatı olmuş bu gəncin 
həm də Cavid ruhunun daşıyıcılarından biri olduğuna 
şübhə etmirəm.  
*** 
Və nəhayət, oxucuları çox intizarda saxladığıma, 
hətta ön sözə də ön söz yazmaqla metafizik təfəkkürün 
bütün naqisliklərini biruzə verdiyimə görə, onlardan bir 
daha üzr istəyir və onları Cavidlə Cabbarlının müştərək 
dünyasına dəvət edirəm. Bu dünya – iki müxtəlif fikir 
mərkəzindən yayılan dalğaların görüşündən doğur. Və bu 
görüşün yaratdığı interferensiya mənzərəsi əslində üçüncü, 
yeni bir dünya, yeni fikir zolağıdır. Bu kitab həmin zolağa 
müəyyən işıq salır, lakin burada əsl səyahətə çıxmaq 
sonrakı mərhələnin işidir. Həyatın axarı şərait yaratsa, 
müəllif bu mövzuya bir də qayıdacağını nəzərdə tutur.  
 
 
 
 
 
 
 13 
 
 
 
 
Ön söz əvəzi: 
Bədii sehrə işiq fəlsəfədən düşür 
 
Sənətdə, fəlsəfədə orta əsrlərin əzəli-əbədi problemi 
- həyat və ölüm, əsarət və azadlıq, zülm və haqq münasi-
bətləri öz təhlil və təkzibini son yüzillikdə hamıdan çox iki 
mütəfəkkirin dünyagörüşündə tapdı: Caviddə, bir də Cab-
barlıda. 
Bu vaxta qədər həm Cavid, həm də Cabbarlı barədə 
çox əsərlər yazılıb. Lakin vahid tipoloji müstəvidə və orta 
əsrlərlə ortaq kontekstdə Cavid-Cabbarlı konsepsiyası 
bizim milli ədəbi-fəlsəfi fikirdə hələ də işlənməmiş halda 
qalırdı. Oxuçulara təqdim olunan kitab birbaşa bu problemə 
həsr edilib və buradakı təhlillər əvvəldən axıra qədər məhz 
xatırlatdığımız həmin üç cinahlı məkanın bədii-fəlsəfi 
qütbləri arasında cərəyan edir. 
Əsrin əvvəlində iki müxtəlif zəkadan düşən ayrı-ayrı 
işıqlarda görünən iki mənzərə və həmin zəkaların cəmindən 
yaranmış bir gur işıqda görünən vanid məhzərə - sən demə, 
dəqiq fəlsəfi açım və informasiya effekti baxımından 
bunlar bir-birindən nə qədər fərqli imiş!.. 
 
 14 
Yaxın keçmişə məhz eyni bir vaxtda qoşa çıraqdan - 
həm Caviddən, həm də Cabbarlıdan salınan işıq problemi 
ilk dəfədir ki, bu kitabda toplanan beş bədii-fəlsəfi essedə 
irəli sürülür və ixtisaslı elmi, ədəbi-fəlsəfi həllini tapır. 
Təhlilin predmetində sintezə meyl onun üslubunda, 
metodologiyasının tərzində və səpkisində də öz davamını 
tapır: hər yerdə və həmişə məhz filosofun mühakimələri və 
ədəbiyyat tarixçisinin, filoloqun müşahidələri bir-birini ta-
mamlayır. Nəticədə müəllif bu vaxta qədərki neçə-neçə tə-
zadda, «əyintidə» harmoniyanı, neçə-neçə məchulluqda, 
xaosda örtülü, ilahi sahmanı və nizamı tanımaqda bizə 
kömək edir. 
Ziddiyyətdə harmoniyanı, müxtəliflikdə ümumiliyi 
bir proses kimi göstərməyə müəllif, hər şeydən əvvəl, iki 
böyük sənətkar arasında mürəkkəb münasibətlərin 
məzmununun, alt qatının təhlilində nail olur. «Bu iki 
sənətkar arasında xeyli böyük fərqlər və hətta ziddiyyətlər 
görmək mümkündür. Lakin bu böyük düha sahiblərinin 
ideya dünyasına daxil olduqda fərqlərin daha çox metod və 
təzahür fərqi olduğu, ideyaların dərinliyində isə ağlasığmaz 
bir yaxınlıq və hətta eyniyyət mövcudluğu aşkara çıxır». 
Müəllifə görə, hər iki sənətkarın yanaşı, qoşa 
millətin başına dolaşdığı orbitdə səmtlər fərqlidir, yollar 
eyni; coğrafi qütblər fərqlidir, fəlsəfi ünvanlar eyni. Lakin 
nə səmtlərin, nə də qütblərin yerdəyişməsi onların vəhdə-
 
 15 
tindən, bütövlüyündən yaranan cəmin məzmununda mahiy-
yət dəyişməsinə gətirib-çıxarmır. Cinahların (toplananların) 
yerdəyişməsi, qütb və səmt fərqləri özünü yalnız estetik 
indeksdə - Cavid-Cabbarlı qütblərinin təşkil etdiyi bədii 
strukturda, məzmununda filosof-sənətkar nisbətinin 
(faizinin) qarşılıqlı münasibətində özünü göstərir: hansı 
daha əvvəl filosofdur, sonra sənətkar və, əksinə. 
Xalqın milli taleyinə maraqda, bu taleyə xidmətdə 
göstərdiyi tarixi missiyada həm Cavidi, həm də Cabbarlını 
birləşdirən eyni hüdudların sənədi və təfsilatı kimi müəllif 
kitabda maraqlı ədəbi-fəlsəfi paralellərin bütöv bir silsiləsi-
ni bizə təqdim edir. Lakin müəllifin təhlilinə məxsus yenili-
yin, orijinallığın daha qabarıq ifadəsi bu dahiləri birləşdirən 
yox, ayıran xüsusiyyətlərin şərhində özünü göstərir. 
Haradadır həqiqət? Və hansı cinahdadır milli, 
mənəvi, tarixi nicata aparan yol? Yaxınlaşan «burcua 
kabusu»ndan milli taleyi və milli-etnik «mən»i necə 
qoruyaq? - bu səngərdə onlar hər ikisi hələ bir yerdədir. 
Total, mütləq mülkiyyətçilikdə burcua kabusunu hər ikisi 
tanıyır. Lakin artıq elə həmin kabus əks rəngə, qırmızı, 
bolşevik, sosialist örtüyə və tülə bürünəndə, onda 
mahiyyətcə eyni, milli yaddaşa eyni dərəcədə yad tipacı və 
tipologiyanı - «kommunizm kabusu»nu da görməkdə və 
tanımaqda onlar bir-birindən ayrılırlar. Şübhəsiz, «burcua 
kabusun»da da, bolşeviksayağı «kommunizm kabusu»nda 
 
 16 
da şərq, türk «mən»inə və mentalitetinə eyni dərəcədə 
uzaq, yad ideoloji perspektivləri vaxtında görən Cavidə 
üstünlük verərkən, müəlliflə razılaşmamaq mümkün deyil. 
Romantik Cavid ən sərt, realist bolşevik gerçəkli-
yində də məqama xidmət etmədi, tarixi ana – sosializmə 
ötəri münasibət ifadə eləmədi, «ötüb-keçəcək» epoxaya 
«ötüb-keçən» əsərlər həsr eləmədi. İçərisində olduğu həyatı 
təsvir və təhlil etmədi, özünün içərisindəki həyatı (və bu 
həyatda kodlaşan milli-etnik taleyi, yaddaşı) təsvir 
eləməkdə davam etdi. 
O vaxtkı ən böyük bəlaya - Qərbdən gələn selə 
Cavidin, yoxsa Cabbarlının teatrı bir sipər idi? Yox, 
Cabbarlının bu axara, selə münasibətdə daha çox «körpü» 
rolundan bəhs açmaq olar. Sipər - Cavid idi. 
Səhnədə də, həyatda da sonrakı vulqar stereotiplər 
hamısı bir proses kimi «Sevil»in - «atılan çadranın» davamı 
oldu: qadınlıq «sevilləşdi», daha sonra əlifba kirilləşdi, 
cəmiyyət sinifləşdi, şer-sənət «sexləşdi», məişət kolxoz-
laşdı, mənəviyyat əşyalaşdı... Bütün bunlar hamısı Sevilin 
atdığı, sosializmin isə büründüyü çadranın davamından, 
onun tipacından, tiracından başqa bir şey olmadı. 
Həyatın özündə tarixin sonrakı davamı ilə həm 
Cavidin, həm də Cabbarlının milli sabaha və taleyə verdiyi 
proqnozlar sınaqdan keçdi. 
Tarixin kinayəsidir ki, Aydın bizim dövrün də, yeni 
 
 17 
əsrin də astanasında öz səhnə həyatını yenidən yaşadı. 
Aydının səhnədə yaşadığı bu faciələr arasında fərq də 
xalqan həyatda, tarixdə taleyinin iki anı, iki faciəsi arasında 
fərqi əks etdirdi. 
Köhnə (ötən əsrdəki) teatr təfsirində Aydın və 
Gültəkin Qərbdən, Avropadan əsən səmumun, özgə, yad 
küləyin hələ gələcək, sabahkı qurbanları kimi, yeni təfsirdə 
isə... doğma zamanın, məkanın, millətin özünün dərdləri və 
bəlaları kimi, dar, lokal «mən»dən və içdən səslənirdi. 
Salon və zal Gültəkinin (əsrin və cəmiyyətin!) namus 
faciəsini indi gündəlik məişətin, adi gerçəkliyin həyat tərzi 
və əxlaq biznesi kimi qarşılayırdı... 
Bütün bunlar sabanın hələ yetmiş il bundan əvvəl 
məhz dəf olunmuş, qaldırılmış pərdədən, atılmış çadradan 
sənətkara - Cavidə görünən konturları idi. 
Kitabdakı təhlilərdə məhz səksən il sonrakı – bugün-
kü Cabbarlı ilə yanaşı müəllifin bugünkü Cavidə münasi-
bəti də predmetli detallarda və konkret təfsilatda açıla bilir.  
H.Cavid: «Yerə enməm də səma şairiyəm!» - deyə 
sona qədər sosializmin müvəqqəti (yetmiş illik) start 
meydanına enmədi. Lakin təəssüf ki, illər ötdü və daha 
«səmadan enməyə» ehtiyac qalmadı: əvəzində səma özü 
yerə endi. Və indi daha Cavidə «səma şairi» demək 
mümkün deyil: altun da, qurşun da, iblis də və onun bütün 
səma tipacı da bu gün artıq hər tində, hər məhəllədə var - 
 
 18 
üfüq birləşib, səma - yer bölgüsü aradan qalxıb. 
Lakin bütün bunlar yerin ucalması və səmalaşması 
hesabına olmayıb, əksinə, ucalıq enərək yerlə bərabərləşib. 
Və Cavidin də qanadı, romantikası prozaik bir gerçəkliyin 
bir hissəsinə çevrilib. 
Elə məhz buna görə də müəllif qərara gəlir ki, 
«bugünkü həyatın müstəvisində rollar dəyişir, Cavid daha 
çox realist, Cabbarlı daha çox romantik təsiri bağışlayır». 
Bir zamanlar qadınlığın Afət gələcəyi üçün hər hansı 
narahatlığı, təşvişi rədd edən C.Cabbarlı yazırdı ki, «biz 
deyirik ki, qırx il də, əlli il də bizdən sonra Azərbaycanın, 
ya türklüyün başqa bir ölkəsi... Afət həyatı ilə yaşaya 
bilməyəcəkdir». Sevilin Afət alternativinə Cabbarlı 
inanmırdı. Lakin Afət çox-çox Sevillər üçün yalnız 
alternativ yox, həm də perspektiv oldu... 
İlkin kapitalist münasibətləri dövrünün özü kimi, bu 
dövrün Afət və Sevil taleləri də öz tərcümeyi-hallarını 
yenidən yaşadı. 
Qoşa kontekstdə, yanaşı apardığı təhlillərini ümumi-
ləşdirərək, müəllif öz fikirlərinə belə bir haqlı yekun vurur 
ki, «bizə bu gün ayrılıqda Cavid, ayrılıqda Cabbarlı deyil, 
həm Cavidin, həm də Cabbarlının ideyalarından bəhrələnən 
vahid mədəni-mənəvi özünüdərk və inkişaf konsepsiyası 
lazımdır». Bir-biriləri ilə birləşərək bütövlük (milli birlik!) 
təşkil etmək millətin hər iki qutbü üçün yalnız o halda 
 
 19 
mümkün olar ki, ayrı-ayrılıqda bu qütblərdən hər biri 
əvvəlcə babalarla (əcdadın kodu və etnosun arxitipi ilə) 
bütövlük təşkil eləsin. 
Səlahəddin Xəlilovun «Cavid və Cabbarlı» kitabı bu 
böyük missiyaya, nəinki bu böyük tarixi hikmətin, həm də 
onun fəlsəfi dərki və şərhi sahəsində babaların 
(klassiklərin) tarixi xidmətlərinin ən geniş, ən kütləvi 
miqyasda oxucuya, ictimai-ədəbi fikrə çatdırılmasına 
xidmət edir. 
Yaşar QARAYEV 
 
 20 
 
 
 
 
Cavid və Cabbarlı 
 
Fəqət, bir fərq var ki, burada bir 
fikir üçün bir həyat... yaradılmayıb, 
bəlkə yaranmış bir həyatdan, təbii və 
açıq bir həqiqətdən bir fikir alınır. 
C.Cabbarlı 
  
Cavid və Cabbarlı. Biri ideyalar, mahiyyətlər dünya-
sında qərar tutur və yerdəkilərə sadə bir təzahür kimi baxır, 
o biri yerdə olanların zahiri pərdəsini götürməklə mahiyyəti 
də, ideyanı da gerçək həyatın özündən intixab etməyə 
çalışır. 
Əslində hər iki dahi eyni bir yolu qət edir. Biri 
səmadan enir, o biri səmaya yüksəlir. Biri həyatın ali məna 
zirvəsindən həyatın dibinə işıq salır, o biri həyatın dibindən 
onun ali mənasına doğru insanlarla birlikdə çox çətin bir 
yüksəliş yolu keçməyə çalışır. Yollar eyni olsa da, səmtlər 
bir-birinin əksinədir. Əvvəlcə özü nura çatıb, insanlara 
nurdan pay verməklə, insanlarla birlikdə nura doğru yürüş 
 
 21 
etmək fərqli hadisələrdir. Lakin istiqamətlər fərqli olsa da, 
məqsədlər, məramlar eynidir.  
Bəli, hər iki ədib həm böyük mütəfəkkir, filosof, 
həm də gözəl sənətkardır. Lakin kim əvvəlcə filosofdur, 
kim əvvəlcə sənətkar? Bax, əsas fərq də burada üzə çıxır. 
Cabbarlı xüsusi fəlsəfi təhsil görməmişdir. Onu 
həyatın özü yetişdirmişdir. O, həyatdan, gerçəklikdən çıxış 
edir. Onun böyük rəssamlıq istedadı ətrafda baş verən 
prosesləri bütün incəlikləri ilə təsvir etməyə imkan verir. 
Təsadüfi deyil ki, Cabbarlı özü ədəbiyyatı təsviri sənətlə 
müqayisə edir: «Zatən ədəbi əsərlər də fırçası qələm olmuş 
rəsmlər deyillərmi?» (C.Cabbarlı. «Ədəbi mübahisələr»).  
         Cabbarlı hadisələrdən çıxış edir və onları ümu-
miləşdirməklə mahiyyətə doğru addımlayırdı. Bədii ümu-
miləşdirmə elə güclü idi ki, real hadisələrin təsviri arxasın-
da mahiyyətlər və onlar arasındakı münasibətlər də üzə 
çıxırdı... 
        Bəli, Cabbarlı əvvəlcədən filosof deyildi. O, 
əvvəlcədən rəssam idi. Sosial və mənəvi proseslərin 
rəssamı. Lakin onun getdiyi yol sadə həyat həqiqətlərinin 
arxasındakı böyük mənalara doğru aparırdı. O hadisədən 
mahiyyətə, təkcədən ümumiyə, sənətkarlıqdan filosofluğa 
doğru gedirdi. Fəlsəfə Cabbarlı yaradıcılığında təməl yox, 
son mərtəbə idi...  
        Cavid isə əvvəlcədən filosof idi. O yüksək təhsil 
 
 22 
görmüş, bir sıra fəlsəfi təlimlərdən xəbərdar olan və öz 
fəlsəfi konsepsiyası, ideyaları olan və bu ideyaları bədii 
yolla, sənət vasitəsilə çatdırmaq istəyən bir sənətkar idi. 
Cavid birbaşa yüksək mərtəbədən başlayır. İdeyalardan 
başlayıb həyatın özünə doğru gəlir.  
       Cabbarlı bir təbiətşünas alim, eksperimentator 
səyi, entuziazmı ilə yaşadığı maddi dünyanın iç üzünü 
axtarır; qırır, dağıdır, sökür, yenidən qurur, yenidən sökür, 
bütün daxili qatları alt-üst edir, açıb bizə göstərir, lakin 
yenə əsl mahiyyət deyil, yeni bir pərdə, yeni bir illüziya, 
yeni bir riya, yeni bir saxtakarlıq, haqsızlıq üzə çıxır...   Bəs 
haradadır həqiqət? Bəs mahiyyətə necə çatmaq olar? Bax, 
bu suallar bütün aydınlığı ilə gözlərimiz önündə canlanır, 
lakin elə bil ki, cavab tapılmır. «Sevil»də çadranın atılması 
və guya mahiyyətin, həqiqətin üzə çıxarılması, «Oqtay El-
oğlu»nda pərdənin sökülməsi, divarların iç üzünün göstə-
rilməsi, «Od gəlini»ndə hətta paltardan da xilas olmaq, 
adət-ənənənin də buxovlarından azad olmaq, islamın da 
ehkamlarına qarşı çıxmaq cəhdləri - mütləq azadlıq 
axtarışları... Bütün bunlar, təbii ki, uğurla nəticələnmir. 
Onda nədir bu axtarışların mənası? Məna elə axtarışın 
uğursuzluğundadır. «Mənfi cavab da bir cavabdır».  
        Cavid isə lap əvvəlcədən mahiyyət qatında 
əyləşib bizim bu fani (maddi) dünyada kölgələrin oyununu 
izləyir. Lakin oxucu həmin bu fani dünyanın içində 
 
 23 
olduğundan onu mahiyyət qatına qaldırmaq, ideyalar 
aləminə yüksəltmək və buradakı mətləbləri ona çatdırmaq o 
qədər də asan iş deyil.  
Cavid üçün əsas məqsəd ideyanı çatdırmaqdır. Bədii 
üsul və təhkiyə ola bilsin ki, hətta təsadüfi seçilmiş 
vasitələrdir. Yəni əsas inkişaf xətti ideya ilə bağlı 
olduğundan hadisələr sonradan seçilir və bu ideyanın 
təkamülünə uyğunlaşdırılır. Cavid irəlicədən qoyduğu bir 
fəlsəfi ideyanın bədii yolla açılışına çalışarkən cari, gerçək 
hadisələrdən daha çox tarixi mövzulara və rəvayətlərə 
müraciət edir. Bu mövzular ümumbəşəri mövzulardır. 
Konkret zaman və məkanla bağlı deyildir. Hətta tarixdə 
həqiqətən məlum olan hadisələr də konkret zaman-məkan 
müəyyənliyindən, dövrün spesifik xüsusiyyətlərindən, milli 
etnoqrafik mündəricədən azad olunur, bütün bunlar ancaq 
rəmzlərlə təqdim edilir və təhkiyə ancaq ideyanın açılışına 
xidmət edir. Sanki bədii xarakter də, milli kolorit də arxa 
plana keçir və ideyanın inkişaf yolunu kölgədə qoymamaq 
üçün bir fon rolunu oynamaqla kifayətlənir. Yəni Caviddə 
hadisələr ikinci plandadır, fokusdan kənardadır və burada 
hər hansı detalın elə bir əhəmiyyəti yoxdur. Məhz ona 
görədir ki, maddi realizm müstəvisində, konkretlik 
prizmasında Cavid yaradıcılığı tənqidə tab gətirmir.  
Cabbarlı isə konkretdir. Çünki ilkin olaraq ideyadan 
deyil, gerçək hadisələrdən çıxış edir. Burada zaman da, 
 
 24 
məkan da müəyyəndir. Burada həm milli müəyyənlik, həm 
tarixi müəyyənlik, həm də sosial müəyyənlik o dərəcədə 
qabarıqdır ki, hadisələrin gedişindən dövrün tək rəngini 
deyil, ruhunu da sezmək mümkün olur. Cabbarlı rənglərdən 
ruha doğru gedir. Cavid isə ruhu şəffaf götürür. Cavid 
dünyasında ruhun rəngi, yeri, ölçüsü olmur. Ruh məkan və 
zaman xaricindədir. Lakin o hadisələrdə təzahür edir. 
Cabbarlı dünyası çoxmərtəbəli dünyadır. Birinci 
qatda təsvir olunanlar yerli-yataqlı hadisələrdir. Ruh 
hadisələrin fövqündə, arxa planda təzahür edir. Lakin 
Cabbarlı gerçəklikdə cərəyan edən hadisələrin bədii 
ümumiləşmə səviyyəsində real təsvirini verməklə yanaşı, 
bu hadisələrin alt qatlarını, onların daxilindəki təzadları da 
qələmə alır. Və nəticə etibarı ilə həm də bu hadisələrin 
əsasında dayanan ideyalar aləminin özündəki daxili 
çarpışma və təbəddülatları işıqlandırmalı olur ki, bu da 
sonrakı, yüksək qatdır. 
* * * 
Bədii ədəbiyyatın mövzu dairəsi çox genişdir. Həm 
üfüqi, həm də şaquli müstəvidə. Üfüqi müstəvi dedikdə, 
coğrafi məkan və hadisələrin müxtəlifliyini nəzərdə 
tuturuq. Şaquli müstəvidə isə hissi-mənəvi dərinlik dərəcəsi 
öz əksini tapır. Bəzən bir otağın, bir insanın, hətta bir 
çiçəyin həndəsi-coğrafi məkanından kənara çıxmadan da, 
çox geniş mövzu diapozonunu əhatə etmək olar.  
 
 25 
İnsanın keçirdiyi ən adi hiss və həyəcanlardan ən 
mürəkkəb fikirlərə qədər, adi bir təbiət mənzərəsindən 
tutmuş insan taleyinə və hətta bəşəriyyətin böyük 
problemlərinə qədər, bir sözlə,  insanı duyğulandıran və 
düşündürən nə varsa –  hamısı bədiiləşərək ədəbiyyatın 
mövzusuna çevrilə bilər. Burada duyğu və düşüncələrin 
özü ilə bərabər, onları doğuran hadisələr, gerçək durumlar, 
proseslər də qələmə alınır...      Hadisələrdən yenə ideyaya 
qayıdılması, bədii əsərin ideya məzmununun açılması isə 
çox vaxt oxucunun öhdəsinə düşür, lakin oxucu tam sərbəst 
buraxılmayıb, müəyyən emosional-psixoloji hala yönəldilir 
ki, bu da hadisədən mahiyyətə, ideyaya keçid üçün bir növ 
hazırlıq mərhələsidir. İdeya hamı üçün əsasən eyni 
yönümdə, lakin hər bir oxucunun səviyyəsinə uyğun 
dərəcədə hadisələrin gedişindən, təhkiyənin özündən 
intixab olunur. 
Ədəbiyyatın əhatə dairəsinin böyük bir zolağı 
fəlsəfənin problematikası ilə üst-üstə düşür. Ədəbiyyat 
üçün bu zolaqdan kənarda da kifayət qədər böyük meydan 
var və sənətkarlar çox vaxt məhz sənət üçün spesifik 
sahələri (duyğulandırma zonası) qələmə almağı üstün 
tuturlar... Fəlsəfi zonaya çox az-az sənətkar daxil olur. 
Necə ki, dənizin dayaz yerində üzə bilənlərin heç də hamısı 
dərin sahələrə baş vurmur. Çünki bu, təhlükəlidir. Bu 
dərinliyə girmək rahat, oradan çıxmaq isə çətindir. Ona 
 
 26 
görə də, bir çox hallarda fəlsəfi mövzulara girişən yazıçılar 
qoyduğu problemlərin içində itib-batır, ideya aydınlığı 
olmadığından oxucunu da özü ilə bərabər burulğana salır, 
çıxışsız qoyurlar. Halbuki, əsas vəzifə məhz çıxış yolunu  
göstərməkdir. 
Azərbaycan ədəbiyyatında fəlsəfiliyə meyl həmişə 
olub. Lakin iki sənətkarın yaradıcılığında fəlsəfi zona əsas 
yaradıcılıq sahəsidir. Cavid və Cabbarlı, demək olar ki, 
bütün yaradıcılıqlarını fəlsəfi problemlər üzərində qurublar. 
Başqa sözlə, bədii forma açıq-aşkar fəlsəfi təfəkkür 
səviyyəsində qoyulan problemlərin təsvir üsulu kimi ortaya 
çıxır. Bu problemlər bir qayda olaraq  maddiliyin (altun, 
var-dövlət, vəzifə, hakimiyyət, güc, zor) və mənəvinin 
(haqq-ədalət, gözəlliyə pərəstiş, ülvi duyğular, insani 
ləyaqət, sevgi) konkret təzahürləri arasında mücadilə 
formasında ortaya çıxır. Lakin maddi–mənəvi qarşıdurması 
ancaq şəxsi münasibətlər miqyasında qalmır, ictimai 
prizmadan keçərək sosial qarşıdurmalara gətirir. İnsanların 
problemləri cəmiyyətin problemləri səviyyəsinə qaldırılır 
və fərdi müstəvidəki münasibətlərə həm mənəvi, həm də 
ictimai-siyasi ziddiyyət səviyyələrindən nəzər salınır... 
Cavid də, Cabbarlı da tərəddüd etmədən sosial 
fəlsəfənin ən aktual problemlərinə birbaşa müdaxilə edir və 
çox vaxt problemin olduqca dərin qatlarına enirlər. Lakin 
adi oxucu nəzərləri üçün bu dərin qatlardan müəllif 
 
 27 
tərəfindən kəsik xətlərlə cızılmış çıxış konturlarını görmək 
çətindir. Təəssüf ki, çox vaxt tənqidçilər də bu 
məqamlardan sükutla keçirlər. Cabbarlı dühası bəzən adi 
bir hadisənin təsvirində elə dərinliklərə və ənginliklərə 
girir, şaquli ox boyunca elə vüsətlə manevr edir ki, onu 
izləmək çox vaxt peşəkar tənqid üçün də çətin olur. 
* * * 
Cavidin «İblis»ində kapitalizm cəmiyyətinin 
çatışmazlıqları, naqis ictimai mühitin mahiyyəti konkret 
hadisələrlə yanaşı, ümumiləşmiş İblis obrazı ilə təqdim 
olunur. Bu, bir tərəfdən, insanların hesablaşmalı olduğu 
reallıqdır (acı, sərt, lakin real bir dünya), digər tərəfdən, 
insanın qəbul etmədiyi bir reallıqdır. İnsan naqis 
cəmiyyətdə gedən prosesləri mənən qəbul etmir, lakin 
gerçəkliklə hesablaşmamaq da mümkün deyil... 
Şekspirin Hamleti belə reallıqla barışmadığından, 
ölməyi üstün tutur. Lakin ölüm yolunu seçməzdən qabaq 
tərəddüdlər keçirir, çıxış yolu axtarır... Böyük filosof-tən-
qidçi Lev Şestov «olum, ya ölüm» dilemmasının əsər boyu 
ancaq tərəddüdlər, çaşqınlıq və daxili mübarizə kontekstin-
də davam etməsi, real həyat müstəvisində isə tam bir fəa-
liyyətsizlik və qətiyyətsizliyin hökm sürməsini bir çatış-
mazlıq kimi qeyd edir. Bəli, Hamlet əlində qılınc vuruşur. 
Lakin kiminlə, nə üçün? Və nəhayət, zəmanənin haq-
sızlıqlarına qarşı mübarizə meydanında deyil, ədalətsiz bir 
 
 28 
dueldə ölümə çatır... Əlbəttə, ölümün əsl səbəbi bu dueldən 
çox-çox əvvəl, daha dərin qatlarda baş qaldırmışdır. Lakin 
fikirdə, mənəviyyatda gedən dramatik proseslərlə ictimai 
həyatın reallıqları arasında heç bir uyğunluq yoxdur. 
Bütün böyük dramaturqlar əslində həmişə eyni 
sualları qoyurlar. Lakin öz dövrlərinin dilində. Şekspirin 
«olum, ya ölüm?» kimi qoyduğu sual fəlsəfənin həmişə 
aktual problemlərindən birinin konkret bədii ifadə forması 
idi. Problem isə bundan ibarətdir: Mühitə, cəmiyyətə, 
bəşəriyyətə uyğunlaşmaq («palana bürünüb elnən 
sürünmək», təslim olmaq), yoxsa mühiti, cəmiyyəti özünə, 
öz sosial və mənəvi ideallarına uyğunlaşdırmaq?! Birinci 
variantı seçib yaşamaq, «olmaq», əlbəttə, asandır. İkinci 
yol çox çətindir. Burada «olmaq» üçün dövrün nəbzinə 
uyğun üsul, ideya və iradə tapılmadıqda, o, həmişə «ölüm» 
yolu olur (Düzdür, bu iki variantın keçidində üçüncü – 
aralıq variantlar da var. Naqis mühiti qəbul etməmək, lakin 
ona qarşı aktiv mövqe tutmadan, özünü «kənara çəkmək», 
«çıxdaş olmaq» variantı. Məsələn, Kefli İskəndərin 
sərxoşluq yolu. Lakin bu yol öz təkamülündə istər–istəməz 
ikinciyə keçidlə nəticələnməlidir. Zira sərxoşluq da həyatı 
inkarın, «ölüm» yolunun bir formasıdır. Yaxud 
L.Tolstoyun «Canlı meyit» pyesində Protasov cismən sağ 
olsa da, yaşadığı mühit üçün, onu vaxtilə tanıyanlar üçün 
ölmüşdür. O, əvvəllər özünün də daxil olduğu naqis ictimai 
 
 29 
mühitdən təcrid olmuş halda qalmağı üstün tutur. Bu da 
«olum» ilə «ölüm» arasında bir vəziyyətdir. Lakin əsərdən 
çıxan məntiqi nəticəyə görə, bu aralıq vəziyyət şərəfli 
ölümü əvəz edə bilmədiyinə görə, son nəticədə yenə də 
fiziki ölüm labüd olur). Ona görə də, bu problemin 
qoyulduğu pyeslər, bir qayda olaraq, faciə canrında olur. 
Dramaturqlar çox vaxt bu böyük problemi sadələşdirərək, 
onu ''olum, ya ölüm'' formulasına salır və həyatda qalmağı 
– həyatla barışmaq, ölümü isə həyata, mühitə etiraz aktı, 
üsyan kimi təqdim edirlər. Və nə qədər paradoksal görünsə 
də, «olum» - fərdi mənin ölməsi, əksinə, «ölüm» - fərdi 
mənin özünü təsdiqi, yaşamaq uğrunda mübarizəsidir. 
Problemin bu cür sadə qoyuluşu: yaşamağın mütilik, 
təslimçilik, ölməyin – barışmazlıq, üsyan kimi təqdim 
edilməsi, əslində həyatın, «olmağın» həqiqi böyük 
mənasını açılmamış qoyur. Bu böyük məna isə yuxarıda 
qeyd etdiyimiz kimi, mühitin, cəmiyyətin dəyişdirilməsi və 
naqis həyata deyil, fərdi mənin böyük ideallarına cavab 
verən yeni bir həyata uyğunlaşmasıdır. Daha doğrusu, bu 
artıq «uyğunlaşma» deyil, yaradıcılıqdır, inqilabdır. 
Cavid və Cabbarlı elə bir dövrdə yaşayırdılar ki, 
onların «inqilab» idealları bolşevik inqilabı ilə müqayisə 
olunmaya bilməzdi. Cavid sonuncunu qəbul etmir, Cabbarlı 
isə özünəməxsus bir şəkildə qavrayır və təqdim edirdi. Bu 
baxımdan, təkcə Aydınların trakik inqilabçı ruhu deyil,  
 
 30 
Almazların inqilabı da özünəməxsus bir «olum,  ya ölüm» 
problemi idi. Bu, elə bir zəmanə idi ki, ''olum'' yolu – 
''ölüm''ə, ''ölüm'' yolu – ''olum''a çevrilmişdi. Qırmızı inqi-
lab öz ölüm qismətini artıqlaması ilə yaşayaraq (sözün 
müstəqim mənasında ''ölüm'' planını dolaraq) zəfər çalmış, 
indi daha qalib mövqeyindən ''olum'' yolçularına ölüm 
hökmü oxuyurdu. Bir qütb başqa bir qütblə əvəz olunmuş-
du. Ona görə lə, Cabbarlının inqilabdan sonrakı əsərlərinə 
daha çox dərəcədə məhz bu prizmadan baxmaq lazımdır. 
Cavid isə problemin konkret bir dövr üçün bu və ya 
digər təzahürlərini deyil, ümumiləşmiş fəlsəfi həllini, 
düsturunu tapmağa cəhd edirdi. 
Arif bir növ Hamleti xatırladır. O da fikir 
müstəvisindəki pozitiv mövqeyə baxmayaraq, real həyatda 
passivlik və çaşqınlıq nümayiş etdirir. Lakin son anda 
estafeti real həyatda daha qətiyyətli görünən Elxana verir. 
Aydın da mahiyyət müstəvisində bir qədər Hamleti 
xatırladır. Lakin cəngavərlik dövrü, duellər dövrü keçdiyin-
dən, ancaq söz qılıncı ilə kifayətlənməli olur. Dövrün faciə-
sini yaşamaqla bərabər, həqiqətə yol açmağa çalışır, uğur-
suzluğa uğrayınca kefli İsgəndərin yolunu tutur. Lakin diq-
qətlə yanaşıldıqda burada Protasovla paralel daha güclüdür. 
Aydın da neçə illərdən sonra qayıdıb, tanınmaz halda cə-
miyyətdəkiləri seyr edir. Lakin bunu Protasov kimi soyuq-
qanlılıqla edə bilmir, həyata İsgəndərsayağı müdaxilələr 
 
 31 
edir. Zəmanəyə inamını itirsə də, insanlara inamını itirmir. 
Son anda Gültəkini hələ də sevdiyini göstərməklə, naqis 
cəmiyyətin günahını onun qurbanı olmuş insanın ayağına 
yazmadığını sübut edir. Şərin mənbəyini insanların 
xislətində deyil, dövrün, zəmanənin, mühitin xislətində 
axtarmaq təşəbbüsü göstərir. Bu baxımdan, C.Cabbarlının 
«Aydın»ı təkcə «Hamlet»lə deyil, həm də «İblis»lə böyük 
ideya yaxınlığına malikdir. 
 
 
*** 
 
Ayrı olsaq da, həqiqətdə birik. 
Hüseyn Cavid. «Xəyyam» 
 
Hadisələri araşdırarkən və ilk nəzərə çarpan 
cəhətlərdən çıxış edərkən eyni dövrdə yazıb-yaratmış bu iki 
sənətkar arasında xeyli böyük fərqlər və hətta ziddiyyətlər 
görmək mümkündür. Lakin bu böyük düha sahiblərinin 
ideya dünyasına daxil olduqda, fərqlərin daha çox metod və 
təzahür fərqi olduğu, ideyaların dərinliyində isə ağlasığmaz 
bir yaxınlıq və hətta eyniyyət mövcudluğu aşkara çıxır. 
          Cavidlə Cabbarlı arasındakı fərq ancaq metod 
fərqi deyil. Daha doğrusu, metod fərqi törəmədir. Daha 
doğrusu, metod fərqi törəmədir və ən başlıcası, zamana 
 
 32 
görə nisbidir. Təsadüfi deyildir ki, bir əsərdən sonra kimin 
daha çox realist, kimin daha çox romantik olduğunu fərq-
ləndirmək çətinləşmişdir. Keçən əsrin əvvəlində dünyanı, 
həyatı planetlər miqyaslı, qlobal bir proses kimi götürən 
Cavid nə qədər mücərrəd və «səmavi» görünürdüsə, yeni 
əsrin əvvəlində, qloballaşma artıq həyatın bütün sahələrinə 
nüfuz etdiyi bir vaxtda, bir o qədər realist görünür.   
Əsl fərq bədii metodlardan öncə insanların, cəmiyyə-
tin tərəqqi yoluna münasibətdə, «nədən başlamaq» məsələ-
sində üzə çıxır. 
Hər iki sənətkar yaxınlaşmaqda olan həşəmətli bir 
kabusun, qorxunc bir qüvvənin, kapital dünyasının, Qərbin 
kütləvi mədəniyyətinin milli-mənəvi dəyərlərimizin sərhəd-
lərini keçərək cəmiyyətimizə, ailəmizə, şəxsi həyatımıza 
necə daxil olduğunu və bu proseslərin daha nələrə apara bi-
ləcəyini anlayır və bütün bunlara qarşı mübarizə yolları 
arayırdılar. Hər iki sənətkar bu böyük ümumbəşəri, fövqəl-
milli proseslərin qloballığını, dönməzliyini görür, onlarla 
üzləşməyin qaçılmazlığını dərk edir və özünü, öz milli var-
lığını, əsrlərdən, nəsillərdən bizə miras qalmış yüksək əxla-
qi-mənəvi keyfiyyətləri bu burulğanlar içərisindən çıxar-
maq üçün yollar axtarır, bütün mümkün vasitələri və qüv-
vələri səfərbər etməyə çalışırdılar. Azərbaycanda sosialist 
inqilabı deyilən hadisə baş verdikdən sonra zəmanənin bu 
iki böyük qələm sahibinin mübarizə metodları getdikcə 
 
 33 
daha çox dərəcədə fərqlənməyə başladı. Cavid yenə də 
milli məni kapital dünyasının təsirlərindən qorumaq 
istiqamətindəki bu mübarizəni davam etdirmək, Cabbarlı 
isə kapital kabusunun qarşısını mahiyyətcə guya ona qarşı 
dayanan yeni ictimai reallığın – kommunizm kabusunun 
vasitəsilə kəsmək mövqeyindən çıxış etdi. 
Cavid hətta sosializm mərhələsini də kapital dünyası-
nın ümumi meyllərindən fərqli, müvəqqəti bir hadisə kimi 
«diqqətdən kənarda» qoyaraq, məhz ümumi problemləri 
araşdırmaqda davam edirdi. Cari zamana olan bu etinasızlı-
ğı o, məkanı genişləndirmək, hadisələrin vaqe olduğu 
məmləkətləri mücərrədləşdirmək, planetar miqyas seçmək 
hesabına kompensasiya edirdi. Lakin o vaxt Cavidin nə 
üçün məhz belə bir yol seçdiyini başa düşmək çox çətin idi. 
Bunun əsl səbəblərini başa düşmək, məhz həmin dövrdə 
yaşanan həyati gerçəkliyin heç də əsl böyük həqiqət olma-
yıb, bu böyük həqiqətdən müvəqqəti bir sapıntı olduğunu 
dərk etmək üçün zamana ehtiyac var idi. İndi biz, böyük bir 
zaman keçdikdən sonra, böyük ictimai-iqtisadi çevrilişlər, 
təbəddülatlar epoxası arxada qaldıqdan sonra, yeni əsrin 
zirvəsindən rahatca keçmişə nəzər salaraq, Cavidin cari hə-
yata, çağdaş proseslərin işıqlandırılmasına nə üçün bu qə-
dər etinasızlıqla yanaşdığını daha aydın cavablandıra bilə-
rik. Cavidin yerdə baş verən proseslərin içərisinə nüfuz et-
mək naminə, qərar tutduğu uca səmalardan nə üçün enmək 
 
 34 
istəmədiyini anlamaq o dövrün hətta ən böyük sənətkarı 
üçün də, görünür, çox çətin idi. O vaxtın bir sıra ədəbiyyat-
çıları Cavidin öz zəmanəsinə qatılmadığını, cari proseslərə 
biganə qaldığını ideoloji mövqedən, soyuqqanlılıqla tənqid 
edir, onu xalqın, cəmiyyətin problemlərindən uzaq bir “bur-
jua şairi” kimi təqdim etməklə guya sualın cavabını tapmış 
olurdular. Lakin belə izah C.Cabbarlını qane etmirdi. 
Cabbarlı üçün istedadına, böyüklüyünə şübhə etmədiyi və 
ideyalarını şəksiz bölüşdürdüyü Cavidin təhkiyə və təsvir 
sərbəstliyi və real cismani həyatın təfərrüatlarına sayğısız 
münasibəti çox təəccüblü görünürdü. 
Cabbarlı suallarında israrlı idi. O, burada nə isə gizli 
bir səbəb olduğunu və bu səbəbin məhz fəlsəfə ilə 
bağlılığını bir sövq-təbii ilə duysa da, konkret izah tapa 
bilmədiyindən həyəcanlanır və bəzən çox kəskin tənqidi 
mövqe tuturdu: «Ya Cavid həyatı olduğu kimi götürəmiyor 
və ya da bütün əsərlərini bir fikir, bir fəlsəfə xatirəsi üçün 
quraşdırıyor...» (C.Cabbarlı. «Ədəbi mübahisələr»). 
Lakin Cabbarlı Cavidi tənqid edə-edə əslində onun 
mahiyyətinə hamıdan çox yaxınlaşır. O, Cavidi onu təriflə-
yənlərdən daha yaxşı başa düşür. Tənqid edə-edə axtarır, 
axtara-axtara mətləbin lap astanasına gəlib çıxır. Bəli, Ca-
vid cismən içərisində olduğu həyatı təsvir etmirdi. Zaman 
və məkan müəyyənliyindən kənara çıxırdı. Bu isə sənətin, 
xüsusən, realistik sənətin əsas prinsipləri ilə uzlaşmırdı. Zi-
 
 35 
ra, «ən gözəl əsər mühitin, cəmiyyətin hal və keyfiyyətini 
bəyan edənlərdir» (C.Cabbarlı. «Ədəbi mübahisələr»). Bəs 
zaman və məkanın hüdudlarından kənara çıxan, lokal mü-
hitin, cari həyatın konkret rənglərinin, cizgilərinin fövqün-
də duran əsərlər nə ilə səciyyələnir? Məhz burada Cabbarlı 
qoyduğu sualların cavabını özü verir: «... Bir əsər bir fikir 
ifadəsi üçün yazılırsa, o artıq sənət və ədəbiyyat deyil, 
bəlkə də fəlsəfədir.» (C.Cabbarlı. «Ədəbi mübahisələr»). 
Bəli, fəlsəfə! 
Cabbarlı Cavidi sənət prinsiplərindən uzaqlaşmaqda 
təqsirləndirir. Lakin Cavid sənətdən hansı səmtə doğru 
uzaqlaşır? Aşağıyamı enir, «burcua idealogiyasınamı» qul-
luq edir? Yox, Cabbarlı belə mücərrət və əsassız ittihamlar-
dan çox uzaqdır. O, əsl səbəbi axtarır və tapır da! Fəlsəfəyə 
doğru!? Lakin nə kimi bir fəlsəfəyə? Bax, əsil sual da elə 
budur. Sualın düzgün qoyulması mahiyyətin dərkinə 
açardır. 
* * * 
Hələ XIX əsrdə böyük M.F.Axundovun qoyduğu 
sual: «Qərbdə təhsil almağa gedən gənclərimiz oradan bizə 
nə gətirəcəklər?», - sualı XX əsrdə daha kəskin və daha 
ciddi şəkildə qarşıya çıxır və getdikcə aktuallaşırdı. Sovet 
dövründə gənclərimizin təhsil almaq üçün daha Parisə 
deyil, Moskvaya getməsi «Qərb kabusu» problemini aradan 
götürmürdü; problem aktuallığını yenə də saxlayırdı. Lakin 
 
 36 
Cavid də, Cabbarlı da bu mənada Moskvanın adını çəkmir, 
yenə Parisdən danışırdılar. Düzdür, Moskva kapital dün-
yasını təmsil etmirdi, lakin Qərb əxlaqının təmsilçisi olaraq 
qalırdı. Ona görə də, «Aydın»da, «Uçurum»da, «Afət»də, 
«Sevil»də qoyulan problemlər sovet dövründə də, indinin 
özündə də həmin böyük milli-mənəvi problemin işıqlandı-
rılmasına xidmət edir. Sadəcə olaraq, bu gün həmin məsə-
lələr daha kütləvi və daha kəskin formalarda təzahür edir. 
Ona görə də Qərb dünyası qarşısında ucaldılmış ideoloji 
çəpərlər götürüldükdən sonra böyük sel halında hücum çə-
kən və bəzən də məqsədyönlü diversiya səciyyəsi daşıyan 
«kütləvi mədəniyyətin» qarşısını almaq üçün yeni tipli çə-
pərlərə ehtiyac vardır. Lakin hələ bu yeni çəpərlər çəkilənə 
qədər böyük babalarımızın bizə bu günümüz üçün miras 
qoyduğu əsərlərin xidmətindən istifadə etməliyik. Ədəbiy-
yatımız həmin xətti günün rənglərinə uyğunlaşdıraraq da-
vam etdirməli, elmi fikir, təbliğat, publisistika birləşərək bu 
istiqamətdə vahid müdafiə cəbhəsi yaratmalıdır. Lakin çox 
təəssüf ki, əsrin əvvəllərində qadınları gözləyən bədbəxtli-
yin, faciənin timsalı kimi yaradılmış Gültəkinlər əsrin so-
nunda həmin bu obrazı yaradan aktrisanın dilindən az qala 
qadınlarımızın idealı kimi təqdim edilir. Və əgər aktrisanın 
bu etirafı normal qarşılanırsa, deməli, mühit yaxşılığa 
deyil, pisliyə doğru dəyişilmişdir. 
Bu gün «Aydın»ın yeni quruluşda tamaşası özü ilə 
 
 37 
bərabər Qərb əxlaqı gətirən kapital hakimiyyətinin 70 illik 
fasilədən sonra cəmiyyətimiz üçün yenidən böyük təhlükə 
mənbəyinə çevrildiyi bir şəraitə təsadüf edir. Lakin çox 
təəsüf ki, XX əsrin 20-ci illərindən bəri keçirdiyimiz mənə-
vi tənəzzül tamaşanın əvvəlki səviyyədə, orcinaldakı təmiz-
liklə qoyuluşuna da mane olur. Ariflər, Aydınlar, Gültəkin-
lər, Afətlər kapitalın qanadlarında gələn Qərb ab-havasın-
dan boğulanların parlaq nümunəsidir. Lakin bu gün bizim 
məqsədimiz bu qlobal proseslərin qurbanları üçün sadəcə 
ağlamaq və ya hətta günahı mühitin üzərinə ataraq onlara 
bəraət qazandırmaq deyil, faciələrin qarşısını almaq üçün 
real vasitələr aramaqdır. 
Cavid hələ o vaxt, bəlkə zamanı qabaqlayaraq, bəlkə 
də İstambulun nümunəsini görüb onu Bakıya da transfor-
masiya etməklə «Uçurum»da Şərq-Qərb münasibətlərinin 
müasir dövr üçün çox aktual məqamlarına toxunurdu: 
 
Avropada işıq da var, zülmət də.  
Orda səfahətdə var, fəzilət də. 
O bir əngin dəniz ki, çox qorxuncdur. 
İnsan gah inci bulur, gah boğulur.     
 
Qərb dünyasındakı əksilikləri, təzadları çox gözəl 
duyan, gözəl bilən Cavid bizim Qərbə birtərəfli 
münasibətimizdən çox narahat olur: «Avropadan – fəzilət, 
himmət, cidiyyət, vüqar dururkən – yalnız çürük bir 
 
 38 
züppəlik aldılar», - deyən şair elə bil ki gələcək təhlükələri 
görərək, bizi «ayıq davranmağa» dəvət edirdi.   
O vaxt Cavidi realizmdən uzaqlaşmaqda təqsirlən-
dirirdilər. Lakin Cavid mümkün gələcəyin mümkün fəsad-
larını irəlicədən əks etdirir və belə bir gələcəyin heç vaxt 
reallaşmaması üçün çalışırdı...  
Lakin, heyhat! O zaman gəldi. Təhlükələr reallaşdı. 
Və çox təəssüflər olsun ki, bu gün Cavid daha yalnız səma 
şairi olaraq qalmır, həm də reallıqları əks etdirir. Təəssüflər 
olsun ki, bu gün kapital dünyasının törətdiyi zinalara qarşı 
mənəvi müqavimət o dərəcədə zəifləmiş ki, onun qurbanla-
rı Aydınların, Gültəkinlərin böyük dramatik mübarizəsini, 
faciəsini yaşamadan, Cabbarlının heç vaxt ağlına belə gətir-
mədiyi bir halda, çox sadəcə – Cəlallar və Afətlərin taleyini 
yaşayırlar. Cavidsə hələ o vaxt bunları çox sakit yazırdı, 
sanki olan bir şeyi təsvir edirdi. Cabbarlı üçün bu 
ağlasığmaz bir eniş, «Uçurum»dakından daha dəhşətli və 
əslində qeyri-mümkün olan bir uçurumdur. 
Cabbarlı Cavidin hansı dövr üçün yazdığını anlamaq 
üçün gələcəyə də nəzər salır və bunları ən bədbin proqnoz 
halında da qəbul etmir. (Cabbarlı türkü, türklüyü çox uca 
tutur, lakin çox ucada olanın düşərkən daha aşağı 
yuvarlanmaq «şansını» unudur). Cabbarlı bu proqnozu 
təhlil edərək yazır ki, bəzilərinə görə «... şimdi bizdə Afət 
həyatı yoxsa da, get-gedə həyat tərəqqi edib qadınlarımız 
 
 39 
açılınca əlli ildən sonra Afət həyatı vücuda glə bilər. Cəlal 
bizdə yoxsa da, bəlkə Türkiyədə buluna bilər, - deyənlərə 
də cavab olaraq... biz deyirik ki, qırx il də, əlli il də bundan 
sonra Azərbaycan, ya türklüyün başqa bir ölkəsi, həmçinin 
Türkiyə Afət həyatı ilə yaşaya bilməyəcəkdir...» (C.Cab-
barlı. «Ədəbi mübahisələr»).  
Necə də böyük bir inam! Necə də böyük bir 
romantika!  
Bax, burada, bu günkü həyatın müstəvisində rollar 
dəyişir, Cavid daha çox realist, Cabbarlı daha çox romantik 
təsiri bağışlayır.  
Ey böyük Cabbarlı! Biz sənə inanmaq istəyirik. 
Sənin kimi inamlı olmaq istəyirik. Biz bu günkü halların 
müvəqqəti bir çaşqınlıq olduğuna, ötəri, keçici olduğuna 
inanmaq istəyirik! İnanırıq da! İnanırıq, çünki səbəblərini 
bilirik. Bildiyimiz şeylə mübarizə etmək isə daha rahatdır.  
Ey böyük Cavid! Əsərin sonunda, qloballaşma 
dövründə bizi gözləyən bəlaları, reallıqları qələmə aldığın 
üçün, bizi irəlicədən xəbərdar etdiyin və Qərbə optimal 
münasibət düsturunu formalaşdırdığın üçün biz Sənə 
minnətdarıq! 
Əvvəla, bilmək lazımdır ki, müasir Azərbaycan 
gerçəkliyində Cəlallar və Afətlər heç də milli tərəqqinin 
aparıcı qüvvələrini deyil, yeni yaranmış və hələ dərin kök 
atmamış müvəqqəti bir zümrənin timsalıdır. Cavid bu 
 
 40 
obrazları bədii ümumiləşdirmə səviyyəsində təqdim edə 
bilir, ona görə ki, onlar artıq tək-tək adamlar olmayıb, 
bütöv bir zümrə, təbəqədir. Lakin heç də elita olmayıb, 
mənən yoxsul nuvorişlərin və onların həyat tərzinə həsəd 
aparan meşşanların timsallarıdır. Qərbin «müasir» həyatı və 
«kütləvi mədəniyyətinin» təsiri altına düşmüş zəif iradəli 
insanlardır. «Uçurum»da oxuyuruq: 
Yurdumuzu sardıqca 
Düşgün Paris modası 
Hər kəsə örnək oldu 
Sərsəm firəng ədası 
Cabbarlı, əlbəttə, haqlıdır ki, Afətlər və Cəlallar 
türkün təmsilçisi ola bilməzlər. Lakin Cavid  də qarşısına 
belə bir məqsəd qoymur. O, sadəcə olaraq nə vaxtsa cə-
miyyətdə mümkün ola biləcək alternativ həyat tərzini təsvir 
edir. Onlar da cəmiyyətin, ictimai mühitin reallıqlarıdır. 
Cəmiyyətin aparıcı qüvvələrinin əsas vəzifələrindən biri də 
elə məhz bundan ibarətdir ki, ictimai tərəqqinin daxili 
məntiqindən, milli mentalitetdən irəli gəlməyən yabançı 
ictimai proseslərin genişlənməsinə imkan verməsin. 
Onların qarşısını tamamilə almaq isə ona görə mümkün 
deyil ki, hətta ən yüksək inkişaf səviyyəli cəmiyyətlərdə də 
milli özünüdərk həddinə çatmamış bəsit mənəviyyatlı və 
zəif iradəli insanlar vardır. Qloballaşma və insan hüquqları 
isə məhz mənəvi şikəstlərin də «hüququnu» müdafiə edir.  
Biz bu gün qapıları bütün dünyaya açılmış yeni, azad 
 
 41 
bir cəmiyyət qurarkən, demokratikləşməni, fikir plüraliz-
mini qəbul edərkən, həyat tərzlərinin də plüralizmini qəbul 
etmək məcburiyyətindəyik. Lakin başqa bir əxlaqın bizimlə 
paralel mövcudluğuna dözmək, heç də bizim özümüzü 
həmin yabancı əxlaqı qəbul etmək məcburiyyətində qoy-
mur. Biz, sadəcə olaraq, müxtəliflik və mədəni-mənəvi plü-
ralizm şəraitində özəlliyimizi qorumağı və inkişaf etdirmə-
yi öyrətməliyik.    
Bax, həyatın bu yeni dialektikasını, qloballaşma 
artdıqca milliləşmənin də onunla həmahəng olaraq artmalı 
olduğunu anlasaq və cəmiyyətdəki milli iradədən məhrum 
tör-töküntü ilə milli elitanın yerini dəyişik salmasaq təşviş 
üçün elə bir ciddi əsəas yoxdur.  
Sadəcə olaraq, anlamalıyıq ki, milli mənəviyyatın öz 
ətaləti ilə yaşayacağına əminlik dövrü rxada qalmışdır. İndi 
biz öz vətənimizdə də milli məni qorumaq, yaşatmaq, inki-
şaf etdirmək üçün hər an mübarizəyə hazır olmaq, yaxşı 
düşünülmüş vasitələrlə mücadilə aparmaq məcburiyyətin-
dəyik. Bu mücadiləni uduzmamaq üçün klassik ədəbi-fəlsə-
fi irsimizi yaşatmağı və müasir düşüncə ilə birləşdirməyi 
öyrənməliyik. 
Müasir həyatın dialektikası ədəbiyyata münasibətdə 
də müxtəlifliyin vəhdətini tələb edir. Bizə bu gün ayrılıqda 
Cavid və ya Cabbarlı deyil, həm Cavid, həm də Cabbarlının 
ideyalarından bəhrələnən vahid mədəni-mənəvi özünümü-
 
 42 
dafiə və inkişaf konsepsiyası lazımdır.  
Bu gün çox vaxt «milli birlik»dən danışılır, «biz 
nəyə birləşə bilmirik?» sualı qoyulur. Lakin unudulur ki, 
milli birlik zaan kəsiyində mümkün deyil. Bunun üçün 
zaman oxunda birlik axtarmaq, öz böyük mənəvi 
sələflərimizlə birləşmək lazımdır. 
 
 43 
 
 
 
 
 
«İblis» və dünya ədəbi-fəlsəfi fikri 
 
Hüseyn Cavidin «İblis»i heç 
də Götenin «Faust»undan geri 
qalmır. Ancaq biz belə inciləri la-
zımi qədər qiymətləndirə bilmirik. 
 
Heydər ƏLİYEV 
 
H.Cavidin "İblis" pyesi dünya ədəbiyyatında 
əsrlərdən bəri davam edən İnsan-İblis dialoqunun, 
mübarizəsinin yeni, parlaq, yüksək bir səhfəsidir. 
Faciə qarşılaşdırılan başlıca ideyalar bir tərəfdən 
"ədalət, mərhəmət, vicdan" ideyası (Arif), digər tərəfdən al-
tun və silah gücünə arxalanaraq miskin nəfsə xidmət etmək 
(İblis) ideyasıdır. Müəllifin məqsədi bu ideyalardan birinin 
qələbəsini, digərinin məğlubiyyətini göstərmək deyil; əsəri 
bu cür birtərəfli mənalandırmağa çalışanlar düzgün nəticə 
hasil edə bilmirlər. Birinci ideyanın qələbəsini təsdiq etmək 
faciənin ümumən nikbin olan ruhuna uyğun gəlsə də, 
 
 44 
İnsanın bütün əsər boyu keçdiyi inkişaf yolunun sonrakı 
məqamlarını, Hegel terminalogiyası ilə desək, antitezis və 
sintez mərhələlərini nəzərə almadığı üçün tam uğurlu sayıla 
bilməz. İkinci ideyanın qələbəsini təsdiq etmək isə əsərin 
mütərəqqi və humanist ruhuna heç cür uyğun gəlmir. 
Faciədə bu iki ideyanın gərgin mübarizəsi onların 
hər ikisinin dialektik inkarı və eyni zamanda sintezi yolu ilə 
həll olunur. Əsərin əvvəlində mücərrəd şəkildə səslənən 
ümumi mərhəmət və vicdan fəlsəfəsi əsərin sonunda qüvvət 
və fəaliyyəti də ehtiva edərək sosial mübarizə konsepsiyası 
səviyyəsinə yüksəlir. 
Müəllif hər iki ideyaya eyni tənqidi münasibətlə ya-
naşmır. Müəllifin məqsədi İblisin kinayəli qəhqəhələri ilə 
Arifin mövqeyini ifşa etmək deyil. Əksinə, əsərdən hasil 
olan nəticələrdən biri budur ki, birinci ideya - "sülh, mə-
həbbət və ədalət ideyası güclü rəqibi ilə mübarizədə qalib 
gəlmək üçün özlüyündə kifayət olmasa da, gözəl ideyadır, 
səmimidir, təmizdir. Lakin o nə qədər gözəl olsa da, fəaliy-
yətsizdir, zəifdir, hadisələrin gedişinə heç bir təsir göstərə 
bilmir. 
İkinci ideya isə fəaliyyətdədir. O, meydan oxuyur. 
Çünki arzulardan deyil, gerçəklikdən çıxış edir. Hadisələr 
onun hökmü ilə baş verir. Hamı onunla hesablaşır. Çünki 
eybəcər də olsa, realdır, hakimdir. Lakin bu hakimiyyət 
ehtirası o dərəcədə güclüdür ki, birinci ideyanın hətta 
 
 45 
fəaliyyətsiz, yalnız arzu şəklində mövcudluğuna da 
dözmür, onu məhv etməyə çalışır, öz "üstünlüklərini, 
gücünü, qüdrətini" ona göstərmək istəyir, onu məsxərəyə 
qoyur... Lakin onu məhv etməyə çalışarkən özünə qəbir 
qazdığını duymur. Bilmir ki, həqiqət zahirən nə qədər zəif 
görünsə də, onu məhv etmək mümkün deyil. "Gücsüzsən 
və deməli, haqsızsan", - deyir və öz "haqq yolunu" zorla 
təlqin etmək istəyərkən əslində onu fəaliyyətə gətirmiş 
olur. Burada Götenin "Faust" əsərindən Allahın Mefistofelə 
tapşırığı yada düşür: 
Dinclik axtarmaqdır insanın meyli, 
 Səni yol yoldaşı etdim, coşasan  
Cırnadıb, narahat eləyib xeyli, 
Onu yaradıcı işə qoşasan! 
Elə bil ki, Mefistofel Faustu kabinədən çıxarıb 
bilavasitə maddi fəaliyyətə qoşmaq üçün göndəriribmiş. 
Baxmayaraq ki, Mefistofelin öz şəxsi niyyəti də var, amma 
son nəticədə Allahın iradəsi həyata keçir. 
H.Cavidin "İblis"ində isə insanı fəaliyyətə cəlb 
eləyən səma qüvvələri deyil. Bu məsələdə kontur-rol 
oynayan İblis də səma qüvvəsi olmayıb, hakim ictimai 
mühiti təmsil edir. Nə zaman ki, Arif daha mövcud ictimai 
mühitin passiv müşahidəçisi kimi qala bilmir, mühitin 
eybəcərlikləri onun istəyindən asılı olmayaraq şəxsi 
həyatına daxil olur, onda Arif istər-istəməz fəallaşır, 
hadisələrin real iştirakçısına çevrilir və bir müddət İblisin 
 
 46 
(hakim həyat tərzinin) təsiri altına düşsə də, nəticədə 
əlindəki silahı hakim mühitin özünə qarşı çevirəcəyinə 
şübhə yeri qalmır. 
Əlbəttə, şər - İblis öz aləmində müəyyən qələbələrə 
nail olur (necə ki, Mefistofel artıq Faustu özününkü hesab 
edirdi), insanı müəyyən konkret cinayətlərə sürükləyə bilir, 
lakin onun daxilindəki həqiqət hissini öldürə bilmir və 
əksinə, bu hiss - onun daşıyıcısı, nəhayət, həyata açıq gözlə 
baxmağı öyrənir, passiv şikayətçilik mövqeyi tutmaq və ya 
zora təslim olmaq əvəzinə, ona bir vasitə kimi yiyələnmək 
zərurətini dərk edir, 
Beləliklə, ideyalar arasındakı gərgin mübarizə tərəf-
lərdən hər hansı birinin qələbəsi ilə deyil, onların hər iki-
sinin dialektik inkarından doğan yeni bir ideyanın qələbəsi 
ilə bitir. Bu, həqiqət və gücün vəhdəti ideyasıdır. Bu həmin 
ideyadır ki, H.Cavidin sonrakı əsərlərində kitab və qılıncın 
vəhdəti şəklində davam etdirilir. Ayrılıqda hikmət, həqiqət 
və ayrılıqda küc, qüvvət deyil, hikmətə xidmət edən 
qüvvət, qüvvətə arxalanan hikmət tərənnüm edilir. 
Gücə belə konkret münasibət "İblis" əsəri üçün də 
tamamilə səciyyəvidir. Burada Cavid heç də hər cür gücü 
deyil, yalnız "hikmətlə cilovlanmamış" (Horatsi), həqiqət 
cövhəri ilə pardaqlanmamış, ədalətə, haqq uğrunda 
mübarizəyə qarşı yönəldilmiş qaba, nadan gücü, zülm və 
bədbəxtlik səpən gücü inkar və ifşa edir. Yer üzərində 
 
 47 
ədaləti bərqərar etməyə yönəldilmiş gücü, həqiqət 
yolçularının gücünü isə, əksinə, təqdir və tərənnüm edir. 
İblis obrazına münasibət məsələsində, bir tərəfdən, 
bu obrazın mifoloji İblis və demonizm problemi ilə 
əlaqələrinin axtarılmasında, digər tərəfdən də, klassik 
ədəbiyyatdan məlum olan bir sıra İblis obrazları ilə 
müqayisələr zamanı yol verilən sərbəstlik və aludəçilik çox 
vaxt tədqiqatçıları konkret məntiqi təhlildən yayındırır, 
əsərin öz məzmun və ideyasından uzaqlaşdırır, faciənin 
özünəməxsus, orijinal cəhətlərinin və spesifik ideya 
çalarlarının kölgədə qalmasına səbəb olur. 
Bizcə, əsərin düzgün şərhi üçün İblis anlayışının tari-
xən necə meydana gəldiyini, min illərdən bəri ona münasi-
bətin necə dəyişdiyini, müxtəlif dövrlərdə və konkret icti-
mai şəraitlərdə ədəbi əsərlərdə İblis obrazına müraciətin 
özünəməxsus cəhətlərini izləməkdən daha çox, məhz Cavid 
dövründə Azərbaycanda İblis anlayışının hansı mənada 
işlənildiyini müəyyənləşdirmək

 və əgər bu mümkündürsə, 
müəllifin özünün "İblis" faciəsinə və İblis obrazına şəxsi 
münasibətini nəzərə almaq və nəhayət, əsərin öz məntiqi 
                                           

 Azərbayjanda İblis anlayışına ənənəvi münasibət onun şər 
timsalı kimi qiymətləndirilməsidir. Xalq arasında İblisə inqilabçı 
kimi baxmaq meyli ağlabatmaz haldır. Bu meyl yalnız Qərb 
ədəbiyyatının bir qisim nümayəndələri üçün xarakterik olub 
Azərbayjan gerçəkliyinə yaddır. 
 
 48 
təhlilindən çıxış etmək daha məqsədəuyğundur. 
H.Cavid irsinin fəlsəfi, ədəbi və mifoloji zəmin və 
ənənələr fonunda, müqayisəli şəkildə öyrənilməsi, əlbəttə, 
təqdirəlayiq hadisədir. Lakin əvvəlcə əsərin fəlsəfi-məntiqi 
təhlilini vermədən, onun əsas ideya istiqamətini və müəllif 
mövqeyini müəyyənləşdirmədən müqayisəli təhlilə keçmək 
uğurlu nəticə verə bilməz. Bizcə, İblis obrazının ədəbi 
tənqiddə taleyi məhz belə uğursuzluq nümunələrindən 
sayıla bilər. 
İblis obrazına ədəbi tənqiddəki müxtəlif münasibət-
ləri ümumiləşdirsək və təsnif etsək, iki bir-birinə tamamilə 
əks olan mövqe ilə rastlaşmış olarıq: bir mevqeyə görə, 
İblis şər qüvvələri ifadə edir və təbii ki, mənfi obrazdır. Di-
gər mövqeyə görə, İblis şər qüvvələrin ittihamçısı və demə-
li, müsbət qəhrəman kimi çıxış edir. H.Cavidin "şər qüvvə-
lərin" təbiəti və mənşəyi məsələsini necə həll etdiyinə dair 
də ədəbi tənqiddə fikir ayrılıqları olduğundan bu mövqelər 
hər biri öz növbəsində üç yerə bölünür. Birinci mövqeyə 
görə, ya şərin mənbəyi Allahdır və İblis Allahın törətdiyi 
cinayətlərin timsalıdır, ya şərin mənbəyi insandır və İblis 
insanın özündədir, ya da şərin mənbəyi naqis ictimai mühit-
dir və İblis bu mühitin timsalıdır. İkinci mövqeyə görə, İb-
lis özü şərdən kənardadır və hadisələrə qiymət verərkən ya 
Allahı şərin yeganə mənbəyi və baisi saymaqla onu ifşa 
edir, ya şəri insanın təbiəti ilə bağlayır və insanı ifşa edir, 
 
 49 
ya da ictimai mühiti şərin törədicisi kimi ittiham edir. Hər 
iki halda prinsipial fəlsəfi əhəmiyyəti  olan məsələ şərin 
mənbəyinin Allahda, İnsanda, yoxsa ictimai mühitdə 
axtarılması məsələsidir.  İblis  obrazının şərin timsalı, yox-
sa ittihamçısı olması isə daha çox dərəcədə bir ifadə, təsvir 
metodu olmaqla bədii sənətkarlıq məsələsidir. Lakin aşağı-
da görəcəyimiz kimi, bu ikinci cəhət də müəllifin fəlsəfi 
mövqeyinin düzgün açılması üçün ciddi əhəmiyyətə malik-
dir. Allahı şərin baisi hesab etmək üçün əvvəlcə onun möv-
cudluğunu qəbul etmək lazımdır. Şərin əsil ictimai mənbə-
yini qoyub, göylərdə ona mənbə axtarmaq (hətta bu mənbə-
yi Allahda görmək belə) XIX əsrin əvvəlləri üçün (mə-
sələn, Bayron) bir orijinallıq və cəsarət idisə, XX əsrin 
əvvəlləri üçün ya deyilənlərin təkrarı, ya da dövrün 
mütərəqqi fikir axınından geri qalmaq kimi qiymətləndiril-
məlidir. Əgər H.Cavid Qərb ədəbiyyatında dərin kök salmış 
və artıq ənənəviləşmiş bir ideyanı sadəcə olaraq təkrar et-
səydi və ya hətta müəyyən dəyişikliklərlə və ən gözəl bədii 
formada təkrar etsəydi, bu, şairin nə böyüklüyündən, nə də 
filosofluğundan danışmağa əsas verərdi. Zira, mütəfəkkir 
ədibin böyüklüyü birinci növbədə onun təsdiq və təbliğ et-
diyi ideyanın orijinallığı və böyüklüyü ilə müəyyən olunur. 
Əsərin əsas ideyasını kənarda qoyub İblisin, İxtiyar 
şeyxin və s. sözlərini heç bir əsas olmadan müəllifin adına 
yazdıqda faciənin ideya orijinallığı şübhə altına alınmış 
 
 50 
olur. 
Ədəbi tənqiddə zülmün, şərin səbəbini Allahda 
axtarmaq müəllif mövqeyi kimi qiymətləndirilir. Digər 
tərəfdən də, guya İblis müsbət bir rol oynayır və Allahın 
zülmünü ifşa edir. 
H.Cavidin "İblisində" belə mövqedən çıxış edən 
obrazlar (İxtiyar şeyx) doğrudan da vardır, lakin bu mövqe 
bütövlükdə "İblis" əsəri üçün də, onun müəllifi üçün də 
səciyyəvidirmi? - Xeyr. Bu cür mövqe nə H.Cavidin 
"İblisinə", nə də Götenin, Marlonun, Klinkerin, Lermonto-
vun və s. müvafiq əsərlərinə aid edilə bilməz. Bu mövqe 
olsa-olsa, Bayronun "Qabil" əsəri üçün səciyyəvidir. Lakin 
bir əsər üçün üstünlük sayılan müəyyən cəhətin kafi əsas 
olmadan başqa əsərə şamil edilməsi nəinki onun qiymətini 
artırmaz, əksinə, onun haqqında səhv təsəvvür yaratmaqla 
yanaşı, qiymətini da aşağı salmış olar. 
 Əgər Qabilin Allaha qarşı üsyanı Bayronun asərinin 
leytmotivini təşkil edirsə və müəllif mövqeyinin ifadəsi 
kimi səslənirsə

, İxtiyar şeyxin dedikləri epizodik bir 
obrazın mövqeyini ifadə edir və əsərdəki çox müxtəlif 
ideya çalarlarından yalnız biridir. Bundan başqa, bu mövqe 
                                           

 Əslində Qabil əsərdə nə qədər mərkəzi sima olsa da, onun 
mövqeyini də müəllif mövqeyi kimi başa düşmək sonunjunu 
məhdudlaşdırmaq olardı. Əsərdən alınan ümumi təəssürat Qabilin 
və ya Lüsiferin dediklərindən daha çox şey ifadə edir. 
 
 51 
əsərin əsas ideya istiqaməti ilə ziddiyyət təşkil edir və 
əslində müəllifin tənqid obyektlərindən və ya daha yüksək 
bir ideyanın formalaşmasına aparan yoldakı məntəqələrdən, 
diskret keçid məqamlarından biridir. Zira, ruhdan düşmüş 
İxtiyar şeyxin: 
Ah, göpurdukcə şu xain bəşər, 
 Yer üzü daim qusacaq zülmü şər 
 Məzhəbə dönmüş də bütün kainat, 
 Qeyri çəkilməz şu müləvvəs həyat. 
- deyən bədbin, nihilist, inkarçı mövqeyi ümumən 
mübarizəyə, həqiqət və gücün vəhdətinə səsləyən müəllif 
tərəfindən yalnız tənqid oluna bilər. İxtiyar şeyxin 
nəzərində dünya - allahdır və buna görədir ki, naqis ictimai 
mühitdə rastlaşdığı haqsızlıqlar onda Allaha qarşı kin 
yaradır və bu, bütövlükdə dünyaya nifrətlə, tam bədbinlik 
mövqeyi ilə eyniləşir. 
Arifin, Elxanın və hətta İblisin mövqeyinə gəldikdə 
isə onların Allaha və dünyaya münasibəti Qabil və 
Lüsiferin münasibətindən tamamilə fərqlidir. Buna görə də, 
Bayronla hər cür müqayisə heç də həmişə "İblisi" layiq 
olduğu səviyyəyə qaldırmır. Elxan və onun çıxışı, üsyanı, 
fəaliyyəti Qabil və onun çıxışına, mövqeyinə nəzərən qat-
qat yüksəkdədir. Başqa sözlə, Elxan ictimai etirazın daha 
yüksək formasını - ictimai mübarizəni təmsil edir. Elxan 
haqsızlıqların səbəbini göydə deyil, yerdə axtarır, xilas 
 
 52 
yolunu insanın özündə görür və İnsanın dünyanı necə idarə 
etməli olduğu haqqında düşünür. 
İblisin məqsədi Allahın timsalında dini, ilahiyyatı 
tənqid etmək deyil. İblisin Allahla mübarizəsi ənənəvi 
mübarizədir və bundan bədii əsərlərdə çox vaxt rəmz kimi 
istifadə olunur. 
İblisin rəmzi mənası dərk edildikdə, onun Allaha 
qarşı çıxışının da rəmzi mənası aydın olur. Bu rəmzilik 
xüsusən "Faust"un proloq hissəsində (asimanda) Allah və 
Mefistofelin söhbətində, habelə əsərin finalında aşkar 
şəkildə təzahür edir. Allah və Mefistofel insanda "xeyir və 
şər başlanğıclarının" rəmzləri kimi təqdim edilir. Və 
təbiidir ki, proloqdakı söhbətdə Allah insandakı yaxşı 
cəhətləri, Mefistofel isə pis cəhətləri görür və hər biri bu 
cəhətlərin mütləqləşəcəyinə inanır və cəhd edir. 
Bəli, başdan-başa, tanrım, qan, qada... 
 İnsanlar qəm, möhnət içindədir lap. 
deyən  Mefistofel  onların  tam  miskin  gələcəyinə 
şübhə etmir: 
O da, mənim əziz, istəkli xalam  
İlan tək torpaqda sürünəcəkdir, 
 Bəli, acgözlüklə o, ümidvaram,  
Yerlərdə toz-torpaq sümürəcəkdir. 
Allah isə, əksinə, insan haqqında yüksək fikirdədir: 
o, - 
 
 53 
Şübhələr, zülmətlər dolu həyatda, 
Cəhd edir haqq yola çıxsın inadla,- 
- deyir və insanın nurlu gələcəyinə inanır: 
Axtarır, zülmətdə hələ yol gedir, 
 Nuru hümmətimlə kəşf edəcəkdir. 
Lakin Götenin "Faust"unda Allah və Mefistofel 
rəmzlərinin arxasında hansı real qüvvələrin dayandığı 
aydın olmur. Ümumiyyətlə, müəllifin belə bir məqsədi 
yoxdur.  Əsər ardıcıl romantizm mövqeyindən 
yazıldığından müəllifin məqsədi ümumiyyətlə Xeyir və 
Şərin mübarizəsini tərənnüm etməkdən, insan   təbiətində   
xeyrinmi,  yoxsa   şərinmi   üstünlük təşkil etdiyini 
göstərməkdən (Habelə xeyrin ümumi və müCərrəd 
me'yarını - əməli fəaliyyəti tərənnüm etməkdən) ibarətdir. 
Burada Xeyir və Şər insanın mənəvi aləminin iki əzəli və 
əbədi qütbü kimi göstərilir; onların gerçək həyati mənbələri 
isə axtarılmır və ya tapılmır. 
Realist romantizm üslubunda yazılan "İblis" əsərində 
isə məqsəd məhz bu mənbəyi müəyyənləşdirmək və onu 
nişan verməkdən ibarətdir. Burada H.Cavidin qarşısında 
çox çətin bir məsələ durur: bir tərəfdən ənənəvi rəmziliyin 
şərtlərinə sadiq qalmaq, yeri gəldikcə Allah ilə İblis 
arasındakı əksliyə müraciət etmək, digər tərəfdən də Allahı 
ancaq xeyir rəmzi kimi verməkdən imtina etmək, onu həm 
də gücün, zorun rəmzi kimi təqdim etmək. 
 
 54 
Götedə insan iki qütbün - Allah və Mefistofelin 
arasındadır və onun hansı səmtə meyl edəcəyi izlənilir. 
Burada insan nuru məhz Allahın hümməti ilə kəşf edir. 
Caviddə isə insan özü müstəqil bir qütbdür. Digər qütbü isə 
İblis təşkil edir. Beləliklə, Caviddə İblis və Allah heç də 
eyni tərtibli obrazlar deyil. Allah hər iki qütbü ehtiva edən 
mürəkkəb, daxili ziddiyyətli vəhdət rəmzidir. Allah və İblis 
arasındakı ənənəvi əkslik saxlanılır, lakin bu, iki qütb 
arasındakı əkslik deyil, tam ilə hissə (yarımçıq) arasındakı 
əkslikdir. İnsan İblisə tapınanda, maddi dünyanın, mövcud 
ictimai mühitin  ritminə daxil olub onun fəal ünsürünə 
çevriləndə, o da yarımçıq və naqis olur. İblis bütün əsər 
boyu bu yarımçığı qabartmaqla, maddi aktiv dünyanı, 
mənəviyyatsız dünyanı ön plana çəkməklə dünyanın o biri 
qutbünü, mənəvi dəyərləri, mələyə tapınan insanı kölgədə 
qoymağa çalışır. İblis Allahı heç də insan naminə deyil, 
özünü təsdiq etmək naminə, tək hakimiyyətlilik ehtirası ilə 
ifşa edir. İblis real ictimai qüvvələri təmsil etdiyinə görə, 
hadisələrin fəal iştirakçısıdır və ya bilavasitə subyekt 
olmasa da, müşayiətçisidir, şərait yaradan və təhrik 
edəndir. 
Düzdür, H.Cavid Xeyiri də hər halda rəmziləşdirmək 
üçün proloqda Mələk obrazından istifadə edir, lakin əsər 
başlandıqda onun insanla (Arif) eyniyyət təşkil etdiyi aydın 
olur. Buna görə də, əsərin əsas dramatik xətti İnsan-İblis 
 
 55 
(ictimai mühit) əksliyi ilə bağlıdır. Mələk obrazına 
müraciət isə, görünür, simmetriya, forma bütövlüyü 
naminədir. 
Götenin "Faust" əsəri nəinki ümumiyyətlə dinin, 
Allah ideyasının əleyhinə yazılmayıb, burada hətta 
yuxarıda danışdığımız mənada Allaha qarşı üsyan da 
yoxdur. Bununla belə, bu əsər kilsə inkvizisiyasını tənqid 
etməklə (kilsənin mövqeyinə görə, elmi yaradıcılıqla 
məşğul olan, "ruhunu şeytana satan" Faust nəticə etibarilə 
cəhənnəmə getməli idi, əsərin ifşa obyekti olmalı idi, yazıçı 
isə, əksinə, onu müdafiə edir) dinə qarşı mübarizədə 
müəyyən bir mərhələdir. 
Bayronun "Qabil"i, bu baxımdan, daha ardıcıldır.   
Təkcə  müstəqillik və    itaətsizliyin  deyil, həm də idrakın 
və biliyin rəmzi olan Lüsiferin öz rəmzi əksliyi olan Allaha 
qarşı çıxışı ilk növbədə məhz insanları yaradıcı düşüncədən 
məhrum etməyə çalışan, kortəbii itaətə və miskinliyə sövq 
edən kilsə inkvizisiyasına qarşı mübarizədir. Bu mübarizə 
ümumiyyətlə Allaha, onun mövcudluğu ideyasına qarşı 
yox, elmin, biliyin əleyhinə çıxış edən, insanların heç 
olmasa öz yaradıcılıqları ilə sonsuzluğa, əbədiyyətə 
qovuşmalarına mane olan Allaha -  kilsəyə qarşı 
mübarizədir. Müəllif Allahın adilliyi haqqındakı dini 
təsəvvürləri sarsıtsa da, yuxarıda göstərdiyimiz kimi, 
ilahiyyət çərçivəsindən tamamilə kənara çıxa bilmir. 
 
 56 
Əslində isə "İblis" əsəri H.Cavidin "idealizm 
cəbhəsindən çıxış etməsi" haqdakı qənaətə heç bir əsas 
vermir. İxtiyar şeyxin və əsərin əvvəlində Arifin tutduğu 
mövqelər idealist xarakter daşısa da, əsər özü ümumən 
materialist mövqedən yazılmışdır. Belə ki, başlıca ideyası 
insanların fərdi hərəkət və fəaliyyətinin, düşüncə, istək və 
amallarının (ictimai şüur) tam müstəqil xarakter daşımayıb 
mövcud mühitdən (ictimai varlıq) asılı olduğunu, habelə 
insanların azadlıq haqdakı düşüncələrinin fəaliyyətlə 
birləşməsinin zəruriliyini açıb göstərmək olan bir əsər 
əslində tarixə materialist münasibətin mükəmməl nümunəsi 
sayılmalıdır.  
Digər tərəfdən də, "İblis"də materiatast dünyagörüşü 
hazır, kənardan verilmiş bir təlim kimi təqdim olunmur. 
Əsərin qəhrəmanı Arif ardıcıl idealist mövqedən ardıcıl 
materializmədək bütün mövqe çalarlarını real həyati 
sarsıntılarla yaşayır. Düzdür, o, materializmi, həm də onun 
primitiv və bayağı formasını İblisdən öyrənir (Allahı atıb 
altun və qurşunu tutmaq), lakin hadisələrin sonrakı davamı 
göstərir ki, Arif altun və qurşun bataqlığından da çıxmaq, 
yalnız ideyadan, ya da yalnız maddilikdən bəhrələnməyin 
məhdudluğunu dərk etmək, əqidə müəyyənliyi, ideya 
saflığı ilə maddi zəminin, real gücün vəhdətinə cəhd 
göstərmək əzmindədir). 
Beləliklə, "şərin əsil baisi Allahdır" ideyası 
 
 57 
H.Cavidin "İblis" faciəsi üçün səciyyəvi deyil. Əsər daha 
ciddi fəlsəfi qayəyə malikdir. 
Geniş yayılmış olan digər bir fikir -"Şər insanın 
təbiətindədir" ideyasının "İblisə" nə dərəcədə xas olduğunu 
araşdırmazdan əvvəl, Qərbi Avropa ədəbiyyatında bu 
ideyanı doğrudan da ifadə edən, habelə İblis-Mefistofel 
obrazı ilə bilavasitə bağlı olan bəzi məşhur nümunələri 
yada salaq. 
F.M.Klingerin "Faust, onun həyatı, fəaliyyəti və 
cəhənnəmə atılması" əsərində Faust müxtəlif ölkələrdəki 
dəhşətli qaydalarla tanış olaraq, ümumiyyətlə, insan 
təbiətinin naqisliyi qənaətinə gəlir və ümidsizlik içərisində 
özünü İblisin hakimiyyətinə verir, İblisə satılır (bu qənaət o 
dövrün xristian   aləmi   üçün   çox   səciyyəvidir).   Faust   
məğlub olur. Çünki iblis hər yerdə, o cümlədən insan 
mənəviyyatında hakimdir. Bu sonluq bədbin sonluqdur. 
Lakin, bununla belə, ədəbi tənqid əsərin əsasən müsbət 
səciyyəsini verir. Çünki burada mövcud cəmiyyət, ictimai 
mühit ifşa olunur. Düzdür, bu ifşa əsassız olaraq, 
ümumiyyətlə insanın ifşasına çevrilir, lakin, görünür, o 
dövr (XVIII əsr) üçün bu problemin sadəcə qoyuluşu da 
müəyyən irəliləyiş idi. 
İblis-şər insan təbiətinin zəruri ünsürüdürmü, yoxsa 
insan iblis-şərdən uzaq ola bilərmi və hansı yolla? Məhz bu 
yolun tapılması, "çıxış yolu" məsələsi o dövrün ən ciddi 
 
 58 
fəlsəfi və ədəbi-bədii axtarışlarının əsas məzmununu təşkil 
edir. 
Dünya ədəbiyyatında bir qayda olaraq üç variant 
nəzərdən keçirilir:  
Dünya ədəbiyyatında bir qayda olaraq üç variant 
nəzərdən keçirilir: 
1. Allah ölmüşdür. Kim güclüdürsə, o da haqlıdır. 
İnsan insan üçün canavardır. Əzilən yox, əzən olmaq 
lazımdır. - Bu, "iblisin" qələbə yoludur. 
2. Allaha qayıtmaq lazımdır. Səbr və təmkin... İnsan-
xristian dünyanın bütün yükünü öz üzərində daşımalıdır. 
Bu, "Allah" ideyasının qələbə yoludur. 
3. İblisə təslim olmaq acizlikdir. Allaha qayıtmaq 
nicat vermir. Şər - iblislə deyil, üsyankar iblislə  birləşməli,  
yaxud   iblisə  təslim   olmamaq şərtilə ondan istifadə 
etməli, Allaha və bütün dünyaya meydan oxumalı, 
dünyanın, cəmiyyətin qoyduqu bütün məhdudiyyətlərdən 
yüksəkdə dayanmalı. - Bu, fövqəltəbii insanların, 
Prometeylərin (Faustların, hətta, daha realistik variantda 
Don Kixotların) təkbaşına mübarizə yoludur. 
 Dördüncü variant, yeganə düzgün izah və əsil çıxış 
yolu isə göstərilmir.  Fəlsəfədə olduğu kimi, ədəbiyyatda 
da şərin, eybəcərliyin səbəbini ictimai quruluşda axtarmaq 
zərurəti o vaxt hələ kəşf edilməmişdi. 
"Çıxış yolu" problemi F.M.Dostoyevskinin 
 
 59 
yaradıcılığı üçün də səciyyəvidir. "Cinayət və cəza"-da, 
"İdiot"da, ən çox isə "Karamazov qardaşları"nda - hər üç 
qardaşın mühakimələrində və həyat fəaliyyətlərində bu 
problemin həllinə təşəbbüs göstərilir. Xüsusən, İvan 
Fyodoroviçin öz ikinci məni kimi çıxış edən iblislə ("çert'') 
daxili mübarizəsi bu problemin ən kəskin qoyuluşlarından 
biridir. Lakin F.Dostoyevski bu məsələnin birqiymətli 
həllini vermir. 
Bu problemi bütün açıqlığı ilə, kəskin surətdə 
qoyduğuna görə və heç də həmişə birqiymətli həllini 
vermədiyinə görə ("Karamazov qardaşların'')da bu problem 
açıq qalır) F.M.Dostoyevskinin də ədəbi tənqid taleyi 
mürəkkəb olmuşdur. Bir sıra tənqidçi və filosoflar onu 
nihilizmə və nitsşeçiliyə görə tənqid etmiş, bəziləri isə 
tərifləmişlər. 
Bəs əslində necədir? Yazıçının ideya mövqeyi ilə 
həmin fəlsəfi cərəyanlar nə dərəcədə uyğundur? 
F.M.Dostoyevskinin mövqeyi daxili ziddiyyətlərə 
malikdir və onu qəti olaraq bu və ya digər cərəyanla 
bağlamaq düzgün olmazdı. Yazıçı "Gündəliyinin" bir 
yerində yazır: "...şər insanlığın hakim-sosialistlərin zənn 
etdiklərinə nisbətən daha çox dərinliklərində gizlənilir və 
cəmiyyətin heç bir quruluşunda ondan qaçmaq olmaz...". 
"Gündəliyin" başqa yerində isə oxuyuruq: "Mən şərin 
insanların normal halı olmasına inanmaq istəmirəm və 
 
 60 
inana bilmirəm". Bu ziddiyyətlilik onun bədii əsərlərinə də 
xasdır. 
Bəzi tədqiqatçıların fikrinə görə, "Karamazov 
qardaşlarında" Dostoyevski qurtuluş yolunu Aleşa 
Karamazovun mövqeyində, yəni yenidən Allah ideyasına 
qayıdılmasında görür (dini ekzistensializm). Bunu 
müəllifin qəti mövqeyi kimi qiymətləndirmək səhv olsa da, 
həmin "çıxış  yolu" mümkün variantlardan biri (ikinci 
variant) kimi əsərdə, doğrudan da, təhlil olunur. Başqa 
sözlə, silahdan, gücdən yenə də Allaha qayıtmaq ideyası... 
"İblis"də isə ideya istiqaməti tam əksinədir. 
Mələkdən - silaha, gücə, oradan isə - həqiqət və gücün 
vəhdətinə! 
İ.V.Götenin "Faust" əsərinin həmin problemə dair 
yazılmış digər əsərlərdən bir mühüm üstünlüyü də budur ki, 
burada insan iblisə qalib gəlir, yəni Faustun timsalında  
insanların  şərə  təbiətən meyli inkar edilir. 
"Xeyirxahlıq təbiidir, bədxahlıq isə sonradan özünə 
yer tapıb" fikri böyük L.N.Tolstoyun da yaradıcılıq 
devizlərindən biri olmuşdur. Bəs "İblis"də necə? İnsan 
İblislə mübarizədə təslimmi olur? ...Görünür, bir sıra 
tənqidçilərin belə mevqeyinə "əsas verən" faciədə Arifin 
təkamülünün (daha doğrusu, dialektik inkişafının) üçüncü 
mərhə-ləsinin aşkar şəkildə öz əksini tapmaması və Arifin 
guya İblisə təslim olması qənaətidir. 
 
 61 
Ədəbi tənqid "İblis" əsərinin Arifin məğlubiyyəti və 
iblisləşməsi (inkvizisiyanın və buna uyğun olaraq Qərbi 
Avropa ədəbiyyatının ənənəvi termini ilə desək, ruhunu 
iblisə satması) ilə bitdiyi qənaətinə gəlir. Bu isə "şər 
insanın təbiətindədir" fikrinin birinci "obyektiv" əsasıdır. 
İkinci "obyektiv" əsas İblisin insan haqqında 
dedikləridir (İblis isə guya müəllifin mövqeyini ifadə edir). 
İblis deyir: 
...Bəllidir insandakı xislət; 
 Sizlərdəki ülfət sonu vəhşət, 
 Sizlərdəki şəfqət sonu nifrət, 
 Sizlərdəki rəhmət sonu lənət... 
yaxud: 
İnsandakı nəfsi-şumə daim  
İblis olur ancaq olsa hakim. 
yaxud: 
Siz nə qədər məndən uzaqlaşsanız,  
Yer deyil, əflakə uçub qaçsanız, 
 Qarşılaşıb birləşəriz daima,  
Ayrı deyil, çünki biriz daima. 
yaxud: 
Lakin məni təhqir edən ey əbləhü miskin!  
Olduqca müsəllət sana, bil, nəfsiləimin, 
 Pəncəmdə dəmadəm əzilib qıvrılacaqsan, 
 Daim ayaq altında sönub məhv olacaqsan. 
 
 62 
Buna bənzər fikirlər ayrı-ayrı konkret situasiyalarda, 
xüsusi emosional-psixoloji vəziyyətlərdə - bədbinlik 
məqamlarında digər iştirakçılar tərəfindən də söylənilir. 
İxtiyar deyir: 
Yüz, min deyil iblisə uyan...həp bəşəriyyət 
 Etmiş bu gün ev yıxmağa, qan içməyə adət. 
yaxud: 
Yox kimsədə mərhəmətlə vicdan, 
 İnsanlığı  həp unutdu insan. 
Xavər deyir: 
 İblisə uyub da əhli-aləm, 
 Həp yer üzüqanlı, cümlə sərsəm... 
Hətta Arif belə xüsusi həyəcan və sarsıntı keçirərkən 
bu hissə qapılır: 
Yalnız deyil insanlara; vəhşilərə sorsan, 
 Onlar belə insandakı vəhşiliyə heyran. 
"Şər insanın təbiətindədir" fikrinin Cavidə şamil 
edilməsinin üçüncü "əsası" - subyektiv səbəbi isə, yuxarıda 
artıq qeyd etdiyimiz kimi, dramaturqu "şərin mənbəyi 
İblisdir" fikrindən "xilas etmək" təşəbbüsüdür. 
 Lakin, bizcə, Cavid yaradıcılığının tədqiqində 
məqsəd və əsas motiv ona haqq qazandırmaq, onu "xilas 
etmək" və s. bu kimi subyektiv meyllər ola bilməz - 
Cavidin buna ehtiyacı yoxdur. 
Məqsəd - əsl həqiqəti üzə çıxarmaq, əsərin həqiqi 
 
 63 
məntiqi təhlilini vermək, müəllif ideyasını olduğu kimi 
müəyyənləşdirməkdir. 
Əvvəlcə müqayisə üçün dünya ədəbi tənqidinin 
"Faust"a və "Qabil"ə münasibətinə nəzər salaq. 
Faust adam öldürür, lakin qatil olmur; çünki bu 
təsadüfidir və ya Mefistofelin felidir. Sevgilisini atır, 
övladının taleyini unudur, lakin ləyaqətsiz sayılmır; çünki 
daha böyük məqsədlər naminə onları tərk etməyə məcbur 
idi. Mefistofellə (iblislə) əl-ələ verib hər cür eybəcər eyş-
işrətdə iştirak edir, amma yenə də hər cür eybəcərlikdən 
uzaq hesab olunur; çünki Faust bunları dünyanı öyrənmək 
naminə edir və s. 
Qabil ata-anasının üzünə ağ olur, onu sevən 
qardaşını öldürür, dünyada ilk ölüm hadisəsinin səbəbkarı 
olur, lakin tənqid onu ölməzlik uğrunda mübariz kimi 
təqdim edir, ona əməlinə görə yox, istəyinə görə, hadisəyə 
görə yox, mahiyyətə görə, təsadüfən (?!) əlindən çıxan 
xətaya görə yox, böyük ideallarına görə, üsyankarlıq, 
inqilabçılıq xislətinə görə qiymət verir, qatil kimi deyil, 
müsbət obraz kimi səciyyələndirir. 
Bəs Arifin tənqid taleyi bu baxımdan necədir? 
Arif çılğın vəziyyətdə, aşkar stress halında, adam 
öldürərkən, qeyd-şərtsiz, peşəkar qatil kimi 
səciyyələndirilir, özünü itirdiyindən (keçid-istihalə dövrü!) 
mənəviyyatı ilə heç cür uyuşmayan hərəkətlər edərkən 
 
 64 
onun "caniyə", "ən eybəcər məxluqa" çevrilməsindən, 
"iblisləşməsindən" danışılır. 
Niyə? Nəyə görə "Faust"a, "Qabil"ə mahiyyət 
baxımından, "İblis"ə isə hadisəçilik baxımından qiymət 
verilməlidir? 
Bəlkə Cavid bu hadisələrin Arifin deyil, mühitin 
mahiyyətindən irəli gəldiyini qabarıq şəkildə çatdıra 
bilməmişdir? Bəlkə burada sənətkarlıq  nöqsanı vardır? 
Xeyr. Əksinə, Cavid elə bil bunu bilmiş  kimi  əsərin  
düzgün   başa  düşülməsinə nail olmaq üçün Arifin mənfi 
hərəkətlərini "çılğın", "sinirli", "son dərəcə həyəcanlı və 
müztərib", "şaşqın". "sərxoşca qəhqəhə ilə" və s. bu kimi 
sözlərlə müşayiətdə verir, həmin məqamlarda Arifin öz 
təbii halından çıxmış olduğunu göstərir. ("Faust"-da isə 
belə izahlar yoxdur. Bu da təbiidir. Çılğınlıq güclü ehtiras 
Şərq adamı üçün daha səciyyəvidir. Bu baxımdan son 
dərəcə ağıllı və soyuqqanlı Fausta buraxdığı səhvlərə görə 
bəraət qazandırmaq çətindir). Bu məqamda Arif elə bil ki, 
köhnə yatağından çıxmış, yeni yatağını isə tapmamış 
daşqın  çay kimidir. 
"İblis"in təhlili zamanı buna xüsusi diqqət 
yetirilməlidir ki, Arif amalı, mövqeyi qabaqcadan bəlli olan 
və axıradək bu amala "sadiq qalan" stabil obraz kimi 
səciyyələndirilə bilməz. Onun hər hansı bir halını 
mütləqləşdirməyə çalışanlar qabaqcadan məhkumdurlar. 
 
 65 
Çünki Arif - prosesdir. Onun keçdiyi yolun əvvəli, ortası və 
axırı var. Arifi yalnız bu məqamların hamısını nəzərə 
almaqda səciyyələndirmək olar. Ən başlıcası isə prosesin 
istiqamətinin düzgün müəyyənləşdirilməsidir. Yol öz 
hissələrinin sadəcə cəmi deyil, öz yolçusunu hara aparıb 
çıxarması ilə, istiqaməti ilə müəyyən olunur. 
"İblis"  əsərində  Arifin  inkişaf yolunun son 
(üçüncü) həddi göstərilirmi? 
Doğrudan da, "Faust"dakından fərqli olaraq "İblis"də 
qəhrəmanın gəldiyi son qənaət və onun fəaliyyəti bilavasitə 
konkret hadisələrlə göstəril-məmişdir. "Faust" əsəri insanın 
qələbəsi ilə bitir. Əgər "Faust" və "İblis"in təhkiyələri 
müqayisə olunarsa, onda ilk baxışda "İblis"in sonluğunun 
"Faust"un birinci hissəsinə uyğun gəldiyi zənn olunar. Belə 
ki, birinci hissə müəyyən mənada Mefistofelin qələbəsi ilə 
bitir. Faust bədbəxt və şaşqındır, vicdan əzabı çəkir, 
tərəddüd keçirir. İkinci hissə xeyli fantastik və 
mürrəkəbdir, lakin sonluqda Faust haqq yolunu tapır - 
bəşəri fəaliyyəti, insanlıq üçün çalışmağı hər şeydən üstün 
tutur. Ən nəhayət, əsərin epiloqunda Faustun qələbəsi 
simvolik şəkildə - cənnətə köçmə səhnəsi ilə göstərilir. Bu 
aş-kar sonluq tənqidçilərin işini xeyli asanlaşdırır. 
Belə bir sonluq "İblis"də də vardır. Deməli, "İblis"i 
"Faust"un yalnız birinci hissəsi ilə müqayisə etmək düzgün 
olmazdı. Lakin "İblis"dəki sonluq Arifi cənnətə köçürmür. 
 
 66 
("İblis" kimi realistik bir əsər üçün belə bir sonluq 
bağışlanmaz olardı). Əsər Arif üçün ən gərgin və faciəvi bir 
vəziyyətdə, ziddiyyətlərin kulminasiyasında bitir və belə 
təəssürat yarana bilər ki, Arifin inkişaf yolu öz tam əksini 
tapmamışdır, yarımçıq qalmışdır. Əslində isə belə deyil. 
Zirvəyə qalxdıqda dağın o biri üzü də göründüyü kimi, 
məhz əsərin finalında, hadisələrin kulminasiyasında Arifin 
həyatının üçüncü mərhələsi aşkar görünür. Arif daha artıq 
ədalət haqqındakı mücərrəd düşüncələrdən ayrılmış, 
həyatın sərt həqiqəti ilə üz-üzə dayanmışdır. O, şərin əsil 
mənbəyini - İblisin ictimai mahiyyətini dərk etmiş və ona 
qarşı silahsız, gücsüz mübarizə aparmağın mümkün 
olmadığını başa düşmüşdür. Şaşqınlıq mərhələsində İblisin 
iradəsi ilə əlinə alıb işlətdiyi silahı Arif indi İblisin, eybəcər 
ictimai mühitin ozünə qarşı çevirmək səviyyəsinə 
yüksəlmişdir. Əsərdə hətta silah da rəmz kimi çıxış edir və 
onun da keçdiyi inkişaf yolunu izləmək mümkündür; İbn 
Yəminin əlindəki silah, Arifin əlindəki silah və Elxanın 
əlindəki silah. Başqa cür şərh etsək, yəni məhz Arif-silah 
münasibətini izləsək, belə demək olar; əvvəlcə Arif 
silahsızdır, silah yalnız İbn Yəminlərin əlindədir; sonrakı 
mərhələdə Arif də əlinə silah alır və onu məhz İbn 
Yəminlərin işlətdiyi kimi işlədir, lakin bu mövqe ona 
hakim kəsilə bilmir, daxilində hələ sönməmiş olan ədalət 
və insanpərvərlik hissi ilə toqquşaraq, kəskin mənəvi 
 
 67 
mübarizəyə səbəb olur; həyatın, mühitin silah götürmək 
tələbi haqq, ədalət tələbi ilə birləşərək tamamilə yeni 
məzmun və məna kəsb edir. Arif silahının bu yeni 
məzmunu bilavasitə Elxanın fəaliyyətində özünü göstərir 
və axırıncı mərhələdə silah İbn   Yəminlərin   tərki-silah 
olunmasına,   haqq-ədalət işinə xidmət edir. 
"Faust"da olduğu kimi, "İblis"də də məntiqi 
sonluqdan başqa, rəmzi sonluq da vardır. Bu əsərin 
ideyasının düzgün anlaşılması üçündür. Cavid rəmz kimi 
mələklərdən deyil, real insan obrazından istifadə etmişdir. 
Bu rəmz - Elxandır. Arif əsərin sonunda mövhumi cənnətə 
deyil, Elxanın hakim olduğu real ədalət dünyasına köçür. 
Arifin gələcəyi - həyat yolunun üçüncü mərhələsi bu 
rəmz vasitəsilə daha aşkar əks etdirilmişdir. Həm də Elxan 
obrazı və onunla bağlı səhnə fa-ciənin ideya bütövlüyünü, 
nikbin ruhunu daha qabarıq vermək üçün ən yaxşı vasitədir, 
Elxan - öz gücünü dərk etmiş və gücə istinad edən 
həqiqətin - ictimai inqilabın rəmzidir. Elxanın rəmzi 
mənası nəzərdən qaçırıldıqda onu asanlıqla anarxist kimi, 
utopist kimi və hətta dindar kimi qələmə vermək 
mümkündür. Halbuki o, Faustdan fərqli olaraq, dənizi 
qurutmaq və onun hesabına adamlara torpaq paylamaq kimi 
utopik fəaliyyətlə deyil, ictimai ədalətsizliyə qarşı çıxmaq 
və ədaləti güc vasitəsilə bərqərar etmək kimi real bir işlə 
məşğuldur. 
 
 68 
İblis dünyadakı vəhşətlərdən qaçan, bir növ tərki-
dünyalıq mövqeyi tutan insanı həyata daxil edir. Lakin bu 
həyat eybəcər həyatdır, cinayətlərlə doludur. İblis insana 
həyatın məntiqini, bu həyatda nailiyyətlərin açarını, 
üsulunu öyrədir, lakin bu həyata qarşı çıxmaq, onunla 
mübarizə etmək üçün yox. İblis bunu heç ağlına da 
gətirmir. 
İblis, doğrudan da, realistdir, habelə ağlı və biliyi ilə 
seçilir və bu mənada, doğrudan da, Lüsiferi və Mefistofeli 
xatırladır. Qabili və Faustu ən çox cəlb edən bu mövhumi 
qüvvənin qeyri-adi və qeyri-məhdud biliyidir. Hətta 
M.Y.Lermontovun Demonu da sevdiyi qıza məhəbbəti 
müqabilində idrak vəd edir: 
Açım əvəzində sənə tamamən 
 İdrakın ən dərin sirlərini mən.
1
 
Bütün İblislərə xas olan ağıl, bilik Cavidin İblisi 
üçün də yad deyil. Lakin simvolun özü üçün bu dərəcədə 
xarakterik olan bu cəhət onun əks etdirdiyi obyektə də 
uyğun gəlirmi? - Tamamilə. 
Bu mənada A. Şaiq ingilis imperializminin fitnə-
fəsadlarını, müstəmləkə siyasətini də İblis rəmzi  kimi  izah  
etməkdə tamamən  haqlıdır.   Zira, fitnə-fəsad da əslində 
ağlın törəməsidir. Rəqabin zəif cəhətlərindən məharətlə 
                                           
1 M.Y. Lermontov. Əsərləri, IIjild, Bakı, 1964, səh. 398. 
 
 69 
istifadə etmək üçün də ağıl lazımdır.  Azlıqın çoxluq 
üzərində hakimiyyətini hələ bir qədər də qoruyub saxlamaq 
üçün təkcə güc deyil, həm də ağıl lazımdır. Bu cəhətlər 
İblisə doğrudan da xasdır və yəqin buna görədir ki, A.Şaiq 
yazır: "İblis kəskin ağla və sarsılmaz iradəyə malikdir… O, 
bütün qüvvətini və hərarətini ağıl və mühakimədən alır."
2
  
 Digər tərəfdən də, burcua cəmiyyəti hələ 
yaranışdan elm texnikann nailiyyətlərinə arxalanmış, 
bundan öz niyyəti üçün, iqtisadi hakimiyyəti 
gücləndirməyin bir vasitəsi kimi istifadə etmişdir. Hər iki 
baxımdan, İblisin ağıl və fərasət sahibi olmas onun hakim 
ictimai mühiti təmsil etməsinə nəinki zidd gəlmir, əksinə, 
bu fikri bir daha təsdiq edir. 
 İblis məhz öz ağlı ilə insan üzərində yüksəlməyə 
çalışır, ona məsləhətlər verir, həyat həqiqətlərini «öyrədir». 
 Lakin İblisin özündənrazı olmasının səbəbləri heç 
də yalnız onun həm güclü, həm də ağıll olması deyil. 
Əksinə, əsil səbəb həyat həqiqətlərini heç də axra qədər 
dərk edə bilməməsi, yalnz özünə faydalı olanları bilməklə 
kifayətlənməsidir. İblis ona görə özündən razdr ki, çox 
gözəl bildiyi cari «həyat həqiqətlərinin» əslində müvəqqəti 
olduğunu və bir gün öz yerini həqiqətə verəcəyini bilmir. 
 İnsan cari həyatı pis bilir, ən çox ona görə ki, onun 
                                           
2
 A. Şaiq. Əsərləri, IV jild, səh. 187. 
 
 70 
arzu və ümidləri ilə, insanın keyfiyyətləri ilə mövcud həyat 
arasındı uyğunsuzluq var, İnsanın məntiqi ilə həyatn 
məntiqi üst-üstə düşmür. İblis isə həmin həyatı ona görə 
yaxşı bilir ki, həyat hələ onun məntiqnə uyğun şəkildə 
dövran edir, Şekspirin məşhur sonetində deyildiyi kimi, 
eybəcərlik gözəllik üzərində, nadanlıq kamillik üzərində 
qələbə qazanr. Lakin İblisin ağlı ali hisslərlə 
birləşmədiyindən zəka səviyyəsinə də yüksəlmir. Həyat çox 
gözəl bildiyini zənn edir, insanların bütün fəlsəfələrindən 
xəbərdar olduğunu düşünür: 
  Xilqətdəki hər məsələ, nöqteyi-mövhum, 
  Hər fəlsəfə, hər məzhəbü məslək mana 
məlum 
-deyir, lakin həyatda və insan mənəviyyatında onun 
üçün qaranlıq olan elə potensial qüvvələr var ki, onlar 
reallaşdıqda İblisin bildikləri alt-üst olur, daha özünü 
doğrultmur. 
 Bu mənada, Cavidin İblisi öz idrak qabiliyyətinə 
görə də klassik Avropa ədəbiyyatındakı İblislərdən 
fərqlənir, real bir qüvvə olmaqla qeyri-məhdud idrak 
qabiliyyətindən məhrumdur. Onun bilikləri məhz təmsil 
etdiyi cəmiyyətdəki hakim dünyagörüşü  ifadə edir və ilk 
baxışda nə qədər realistik görünsə də, əslində gerçəkliyi 
düzgün əks etdirə bilmir, çünki metafizik xarakter daşıyır, 
dünyanın, cəmiyyətin müəyyən bir real məqamını 
 
 71 
mütləqləşdirir, həyatdakı daxili ziddiyyətləri lazımınca 
qiymətləndirə bilmir, onun hansı itiqamətdə inkişaf etdiyini 
görmür. O, ya həyatı dərindən bilmədiyinə görə, ya da 
dərindən bilmək ona sərf etmədiyinə görə zülmün, şərin 
mənbəyini Allahın iradəsi ilə, yaxud insan mənəviyyatının 
ayrılmaz tərkib hissəsi kimi, insanın təbiəti ilə izah etməyə 
çalışır və insanların özünü də məhz bu cür düşünməyə sövq 
edir. O, özünün bu mövqeyini real həyat səhnələri vasitəsi 
ilə isbata yetirməyə çalışır. Bu mövqe isə o dövrkü 
cəmiyyətin, hakim üsul-idarənin mövqeyidir və onun 
mənafeyinə tamamilə uyğundur. Məqsəd - insanı ictimai 
mübarizədən yayındırmaqdır; zülmün mənbəyi ya Allahla, 
ya insanın özü ilə bağlıdırsa o, kimə qarşı və necə mübarizə 
aparacaqdır?.. 
Faciə İblisin düşüncələrinin əsassızlığını və onun 
mövqeyinin heç də İblisin özünün düşündüyü qədər 
möhkəm olmadığını göstərir. Əzab və işgəncə vermək, 
cismani ölümə bais olmaq nisbətən asan şeydir. Lakin İblis 
başlıca məqsədinə - İnsanı (insanların seçilmiş 
nümayəndəsi olan Arifi) mənən öldürməyə, onu öz sadiq 
qulu etməyə nail olmur.  
Əsərin ideya istiqaməti elədir ki, buradakı ümumi 
romantik ruh, rəmziliklər də buna şərait yaradır ki, məhz 
kimin cismən öldüyü və ya hələ nəfəs addığı prinsipial rol 
oynamır; prinsipial məsələ kimin mənən ölü və ya mənən 
 
 72 
sağ olması məsələsidir. 
 
 
 
 
 73 
 
 
 
 
 
«Iblis»  fəlsəfəsi  –  insan  fəlsəfəsi 
 
H.Cavidin bütün yaradıcılığı boyu təqdim etdiyi 
fəlsəfi konseptual sistemin ana xətti "İblis" əsərində vahid 
dramatik xətdə konsentrik şəkildə ifadə olunmuşdur. 
Əsərin fəlsəfi məzmununa müraciət etməzdən əvvəl 
ümumiyyətlə İblis-İnsan probleminin müxtəlif çalarlarına 
diqqət yetirək. 
Ən çox yayılmış baxışlardan biri Xeyrin də, Şərin də, 
Allanın da, İblisin də insanın öz qəlbində, öz içərisində 
axtarılması cəhdidir. İfrat Şərq təfəkkürünün məhsulu olan 
bu baxış insanı qüdrəti-külliyyə hesab etmək, "mənəm 
Allah" iddiasına haqq qazandırmaq, dünyanın bütün 
problemlərini kamil hökmdar, kamil insan axtarışları ilə 
həll etmək mövqeyini əsas tutur. 
İnsanı onun fövqündə olan Allahdan və İblisdən asılı 
vəziyyətdə təqdim edən baxış isə tam əks qütb təşkil edir. 
Qərb təfəkkürü insanı deyil, cəmiyyəti mütləqləşdirir və 
insan onun qəbul etdiyi hüquq normalarına, qayda-
qanunlara əməl etməli olan nizamlı bir sakit vətəndaş kimi 
 
 74 
təqdim olunur. Bir tərəfdən bu normaların, qaydaların 
yaradılmasında, qərarlaşmasında iştirak edən (məhz iştirak 
edən, yaradıcı isə cəmiyyətdir) insan, digər tərəfdən onlara 
qeyd-şərtsiz əməl etməklə, vətəndaş intizamı ilə fərqlənir. 
Biz Şərq və Qərb təfəkküründə idealı ilk dəfə 
qabarıq şəkildə Caviddə, məhz "İblis" əsərində görürük. 
Əsərin əks etdirdiyi dövr və şəraitdə insanlar 
həqiqətən cəmiyyətdən asılı vəziyyətə düşmüşdü. Cəmiyyət 
isə Xeyri yox, Şəri – İblisin təcəssümünə çevirmişdi. 
İblis qəti əmin idi ki, onun hakim olduğu mühitdə 
hamı ölüdür. İnsanlar ölü olduğuna görə də, İblis özünü 
qüdrəti-külliyyə hesab edirdi. Konkretlik üçün müəllif 
İblisin bu mövqeyini onun öz dili ilə də ifadə edir. 
"Ölülərdən ölülər feyz alacaq!" – deyə İblis mənən 
ölü olanları cismani ölülərdən fərqləndirmirdi. Xəstə 
qadının dediyi "dərdimiz möhlik imiş, çarəsi yox" sözlərini 
isə İblis tamam başqa mənada təkrar edir. 0, mənən ölüləri 
daha çox dərəcədə çarəsiz hesab edir, çünki öz gücünə hələ 
də arxayındır. Arifi daha bir cinayətin icraçısı edəcəyini 
bilir, onu həmişəlik olaraq çirkab dünyasına atacağını, 
Arifin bir daha geri qayıda bilməyəcəyini güman edir. 
İblisin bu mətləbini çox gözəl tutan A.Şaiq yazır: "İblis 
Arifin girmiş olduğu bu çirkin və adi həyatdan peşman 
olaraq çəkiləcəyindən qorxur. Onu həyatın ağır zəncirləri 
ilə bağlamaq, bir daha öz ideal aləminə dönməmək üçün 
 
 75 
böyük cinayətlər törətdirməyə, həyatın dərin, çıxılmaz 
çirkabları içində sürüklədərək onun bütün fənalıqlarına 
bulaşdırmağa hazırlaşır..." 
Mənəviyyatında hələ müəyyən işıq, nur olan 
adamları da mənən öldürmək üçün əlindən gələn bütün 
fənalıqları həyata keçirdikdən sonra İblis məğrur 
qəhqəhələrlə Arifə müraciət edib deyir: 
Bir zamanlar cəbərut aləminə  
Həp uçar, həp öyünürdün də, bu nə? 
Vurulub bir qıza pabus oldun, 
Xırsız oldun, meyə mənus oldun. 
Haqqı, vicdanı buraxdın, getdin. 
O səfilin qızını məhv etdin. 
Tökülən qanlara həp düşman ikən, 
Oldun öz qardaşının qatili sən. 
Lakin İblis insan mənəviyyatındakı zəif, əslində isə 
yalnız ilk baxışda zəif olan nurun qüdrətindən xəbərsizdir. 
Sən demə, insandakı insani başlanğıcı tamamilə məhv 
etmək mümkün deyil. Bıçaq sümüyə dirənəndə nə kimi 
möcüzələr yarandığını İblis hələ bilmir... 
Nurla atəş qarşılaşarkən, nur zərif olsa da, atəş 
möhtəşəm olsa da - nur atəşi ram edir. Nur bir məqsəd 
olaraq qalır və üstəlik atəşi öz vasitəsinə çevirərək qüdrət 
və qüvvət kəsb edir. 
İblisin məntiq kitabında bu bölmə o vaxta qədər hələ 
yazılmamış olduğundan, onun gözlədiyinin xilafına olaraq 
sağlam mənəviyyatlar son nəticədə ölmür, əksinə, ölmüş 
 
 76 
zənn olunanlar da dirilir. 
"Məntiq" pozulur, aləm bir-birinə qarışır, dünya rəqs 
edir. 
Faciənin sonluğundakı rəqs səhnəsi də əsərdəki 
rəmzlərdən biridir. Bu səhnə hadisələrin gedişinə heç də 
təsadüfən daxil edilməyib və onun çox ciddi ictimai-siyasi 
və fəlsəfi mənası vardır. 
Ölülərin rəqsi ilə başlanan bu səhnə tədricən real 
məzmun kəsb edir, dünyanın bütün təzadlı ünsürləri qarşı-
qarşıya gələrək rəqs edir və bu mərhələni ən çox İblis hiss 
edir, çünki bu dəfə rəqs edən (oynayan, laxlayan) onun 
təmsil etdiyi hakim ictimai mühitin özüdür. 
Arifin gözündə dünyanın rəqs etməsi əslində onun 
mənəvi aləmində gedən təbəddülatları – onun "qəflət yuxu-
sundan" oyanmasının, silkələnməsinin nəticəsidir. Bu rəqsi 
ətrafdakılar da hiss edir, çünki onların hamısı sarsılır, hamı 
böhran keçirir, dünyaya əvvəlki donuq, ölgün baxışlarını 
dəyişirlər. 
İblis də dünyanın rəqs etdiyini görür və hiss edir. La-
kin onun bu rəqsə münasibəti və bu rəqsdə iştirakı tamam 
başqa mənaya malikdir. İblis silkələnib ayıldığı üçün deyil 
(o, həmişə ayıqdır), ayağının altı silkələndiyi üçün dünyanı 
rəqsdə görür. İblis üzərində dayandığı möhkəm özülün 
artıq laxladığını, dünyanın əvvəlki nisbi sabit ahənginin 
pozulduğunu, hakim ictimai mühitin qoyduğu qayda-
 
 77 
qanunların çürüdüyünü hiss edir və dünyanın rəqsini öz 
faciəsi kimi dərk edir (özünü o yerə qoymasa da!...). 
Təsadüfi deyil ki, rəqs səhnəsinin ardınca İblisə 
ümumi hücum başlanır: 
- Qəhr olmalı, məhv olmalı İblis. 
Hadisələrin gedişi prosesində Arifdəki çılğınlıq, 
nəhayət İblisə keçir... 
Arif əvvəlcə dünya haqqındakı təsəvvürləri ilə dün-
yanın özü arasındakı uyğunsuzluqlarla qarşılaşdıqca çılğın-
laşır. Lakin mürəkkəb həyat keşmə-keşlərindən keçdikcə, 
onun iç üzünü yaxından gördükcə nəzərlərinə bir aydınlıq 
gəlir. İblis üçün isə bu proses tərsinə gedir. Əvvəlcə, o, 
dünyaya çox yaxşı bələddir; hər şeyi bilir, çünki bütün ha-
disələr onun qoyduğu yolla, onun təmsil etdiyi qayda-qanu-
na uyğun şəkildə gedir. O, bu yolun mütləqliyinə, hamı 
üçün zəruri olduğuna qəti şəkildə əmindir. Həyatda bu zə-
rurətə, bu qüvvətə qarşı dura biləcək ikinci bir real qüvvə 
görmür. İnsanların "sadəlövh" arzu və "xəyallarına" isə cid-
di bir şey kimi baxmır, onlara istehza ilə yanaşır. "Səhv" 
yola uyanları "xilas etmək" istəyir, onları real, "qüdrətli", 
qara həqiqət yoluna dəvət edir. Lakin hadisələrin gedişi 
başqa nəticələrə gətirəndə, pak arzularla yaşayan adamlar 
naqis həyata qədəm qoysa da, onun yolu ilə getməyəndə, 
gedə bilməyəndə və yeni yollar axtaranda, silaha qurşansa 
da, son nəticədə onun özünə qarşı çıxanda artıq İblisin 
 
 78 
dünya haqqındakı əvvəlki mütləq təsəvvürləri daha özünü 
doğrultmur. Əvvəl insanlara bələdçilik edən, dondan-dona 
girən, öz iç üzünü məharətlə gizlədən və həmişə istədiyinə 
çatan İblis indi daha hakimi-mütləq deyil, indi onun ən 
sadiq qullarını sıraya düzüb güllələyirlər, indi onu hamı 
tanıyır və o, maskasını atmalı olur. 
...Və belə məqamda İblis özü çılğınlıq vəziyyətinə 
düşür. Təsadüfi deyil ki, son monoloqunu söyləyən İblisin 
halını müəllif "gah istehzalı və məğrur, gah çılğın və 
qorxunc qəhqəhələrlə", – deyə şərh edir. Məmnun qəhqəhə-
lərlə səhnəyə çıxan İblis istehzalı və məğrur qəhqəhələrlə 
öz "qüdrətini" nümayiş etdirir və nəhayət, istədiyinə nail 
ola bilməyəndə çılğın qəhqəhələrlə səhnəni tərk edir. 
İblisin son monoloqunda özünə verdiyi səciyyə onun 
ümumiləşmiş məzmununu bir daha təsdiq edir: 
İblis nədir? 
Cümlə xəyanətlərə bais 
Ya hər kəsə xain olan insan nədir? 
İblis! 
"Cümlə xəyanətlərə" ayrı-ayrı adamlar və ya yanlız 
adamlar bais ola bilməz. Belə bir "qüdrəti-külliyyə" yalnız 
bütövlükdə hakim ictimai mühit – İblis ola bilər. 
Bəs "hər kəsə xain olan insanın" "iblis" 
adlandırılması necə izah oluna bilər? Yaxud bu iki "iblis" 
sözünün rəmzi mənası eynidirmi? 
- Yox! "İblis nədir?" sualı faciədəki İblis obrazına 
 
 79 
aiddir. Burada simvolun əks etdirdiyi məzmun konkretdir, 
ünvanı məlumdur. Müəyyən qisim insanlar (məhz İblisə 
uyanlar, hakim ictimai mühitin sadiq nümayəndələri) 
"iblis" addandırılarkən isə həmin məfhumdan yenə də 
simvol kimi – ümumiyyətlə, şər daşıyıcısı mənasıda istifa-
də edilmişdir. Böyük hərflə "İblis" (İblis obrazı) və kiçik 
hərflə "iblis" (İblisin "qulları") anlayışlarını, onların ifadə 
etdikləri real qüvvələrin qarşılıqlı münasibət və nisbətini 
biz yuxarıda ümumi planda nəzərdən keçirmişik. Lakin 
əsərin finalında "iblis" simvolunun hər iki ümumilik dərə-
cəsinin bir daha xatırladılması faciədə bir yox, iki dramatik 
xətt odduğunu, başlıca ideyanın əslində iki nisbi müstəqil 
yolla inkişaf etdirildiyini və mənzil başında – açılış məqa-
mında birləşdiyini göstərən mühüm nöqtədir. Bu iki yol, 
bir tərəfdən, İnsan-İblis (mütərəqqi qüvvələr və mürtəce ic-
timai quruluş) konfliktinin, digər tərəfdən isə İnsan-İnsan

 
(Zəka - Nəfs) konfliktinin təkamülü ilə bağlıdır. 
Bir qayda olaraq, ədəbi tənqiddə bu iki dramatik 
xətdən gah biri, gah da o birisi öz əksini tapır, bu xətlər ara-
sındakı əlaqə və vəhdət isə göstərilmir. Halbuki müəllifin 
                                           

 Biz İnsan-İnsan dedikdə heç də iki müxtəlif insan arasındakı 
ziddiyyəti nəzərdə tutmuruq. Əsərdəki ideyalar fərdi 
münasibətlər səviyyəsindən qat-qat yüksəkdə durur. İnsan-İnsan 
dedikdə eyni bir insanın, daha doğrusu, ümumiyyətlə İnsanın 
daxili, mənəvi ziddiyyətləri nəzərdə tutulur.  
 
 80 
əsas məqsədlərindən biri bu iki xəttin eyniyyətini, insanın 
daxili, mənəvi ziddiyyətlərinin onun ictimai həyatı ilə, xari-
ci ziddiyyətlərlə qırılmaz vəhdətini göstərməkdən ibarətdir. 
İnsanların daxili aləmini, buradakı ziddiyyətləri, 
əksliklərin mübarizəsini daha əyani təsvir etmək üçün 
müəllif obrazları şərti olaraq – yalnız bədii təxəyyülün 
məhsulu ola biləcək bir yolla iki yerə bölür. İnsanın mənəvi 
aləmi parçalanır və eybəcər ictimai mühitin insanlarda 
formalaşdırmış olduğu mənfi cəhətlər ayrıca bir iştirakçıya 
- məlum əfsanələrə görə bu cəhətlərin rəmzi olan İblisə 
şamil edilir. Bununla müəllif dialektik təfəkkür üçün zəruri 
olan "vahidin ikiyə bölünməsi və onun bir-birinə zidd 
hissələrinin dərk olunması" (Hegel) tələbinin ödənilməsinə 
özünəməxsus bədii ustalıqla nail olmuşdur. 
İblis hadisələrin müstəqil bir iştirakçısı deyil, naqis 
ictimai mühitin və bu mühitdə yaşayan müəyyən insanların 
özününküləşdirmiş olduğu ictimai təbiətli şər qüvvələrin 
ifadəsidir. Pislik, şər kənardan, hansı isə mövhumi qüvvə 
vasitəsilə daxil edilmir, o, ictimai hadisələrin öz daxili 
məntiqindən, habelə bu hadisələrdə iştirak edən adamların 
dünyagörüşündəki, mənəviyyatındakı natamamlıqdan, 
mövcud ictimai mühitdəki qüsurların insan tərbiyəsinə 
mənfi təsirindən bir nəticə kimi hasil olur. 
İblis müxtəlif qiyafətlərdə müxtəlif adamlarla söhbət 
edir. Lakin İblislə söhbət insanların ictimai mühitlə 
 
 81 
ünsiyyəti olmaqdan başqa, həm də nəcib hisslərin qaba 
duyğularla mübarizəsi, insanın öz ikinci, qüsurlu Məni ilə 
qarşılaşmasıdır. Xalqın qoruyub-yaşatdığı, nəsildən nəslə 
ötürdüyü və inkişaf etdirdiyi ali mənəvi keyfiyyətlərin 
ictimai mühitdəki nöqsanlarla, onların insan daxili 
aləmindəki inikası ilə qarşılaşmasıdır. 
İblisin fövqəltəbii mahiyyətli ayrıca varlıq deyil, mü-
əyyən ictimai-iqtisadi şəraiti və belə şəraitdə insan mənəviy-
yatında təzahür edən mənfi keyfiyyətlərin təcəssümü olması 
və naqis mühit daxilində insanın daim İblislə qarşılaşmasının 
labüdlüyü əsərin özündə İblisin dili ilə belə söylənilir: 
Siz nə qədər məndən uzaqlaşsanız, 
Yer deyil əflakə uçub qaçsanız, 
Qarşılaşıb birləşəriz daima, 
Ayrı deyil, çünki  biriz  daima. 
Bu birlik həm əksliklərin vəhdətindən, insana 
məxsus mənəvi keyfiyyətlərin antinomik təbiətindən, həm 
də insanın mövcud ictimai mühitdən ayrıla bilmədikdə, 
onun nöqsanlarını da labüd surətdə özündə daşıması 
faktından irəli gəlir. 
"İblis"də cərəyan edən hadisələr elə bir tarixi dövrə, 
şəraitə təsadüf edir ki, bu zaman mövcud üsuli-idarənin, ic-
timai quruluşun digər naqislikləri ilə yanaşı uzun sürən mü-
haribə insanların əsəblərini tarıma çəkir, qayda-qanun nə-
zarəti daha da zəifləyir, adam öldürmək su içmək kimi bir 
şey olur, rəzil və xainlərin varlanması, kef çəkməsi, hakim 
 
 82 
mövqe əldə etməsi üçün əlverişli şərait yaranır, aclıq və 
səfalətin yayılması altun hökmranlığını daha da gücləndirir. 
İblis insan mənəviyyatını miskinləşdirmək, onu 
mühitin passiv əlavəsinə çevirmək vasitələrinin; altun və 
qurşunun, maddi nəşə və zorakılığın timsalıdır. İnsanda öz 
gücünə, həqiqətin, xeyirin gücünə inamsızlıq yaradan və 
onu kənardan kömək axtarmağa vadar edən – onu qurşuna 
saran qüvvədir. 
İblisin fərdi və ictimai mahiyyəti onun son 
monoloqunda belə ifadə olunur: 
Mənsiz də, əmin ol, sizə rəhbərlik edən var: 
Qan püskürən, atəş sovuran kinli krallar, 
Şahlar, ulu xaqanlar, o çılğın dərəbəklər, 
Altun və qadın düşkunü divanə bəbəklər. 
Kralların, şahların "püskürdüyü" müharibənin 
müdafiəçisi, onların miras qoyduğu ictimai mühitin ən 
bariz və miskin nümayəndəsi İbn Yəmindir. "Altun və 
qadın düşkünü divanə bəbəklər" də ən çox ona məxsusdur. 
İblis İbn Yəminin içindədir, varlığındadır. Lakin İbn 
Yəminin həyatı da, ölümü də adidən adidir, onda heç bir 
mənəvi mübarizə, heç bir dramatizm yoxdur. Dramatizm 
ona görə yoxdur ki, burada təkhakimiyyətlilik var: İbn 
Yəminin daxili aləmində İblisə qarşı dura biləcək və İblisin 
mübarizə aparmalı olduğu ikinci qüvvə yoxdur. 
Mübarizə müəyyən mənada hakim ictimai münasi-
bətlərin, mühitin fövqündə dayanmaq istəyən, namus və lə-
 
 83 
yaqətlə yaşamağa çalışan Ariflə onu mühitin çirkabına sü-
rükləmək istəyən İblis arasında daha kəskin gedir. Bir 
qədər sadələşdirdikdə bu mübarizə insan ilə mühit 
arasındakı mübarizədir. 
Arifin taleyi ilə tanış olduqda təbii bir sual ortaya çı-
xır. İctimai mühitdən kənarda, onun fövqündə dayanmaq 
ümumiyyətlə mümkündürmü? İnsan özü naqis mühitdə ola-
ola bu mühitə qarşı çıxa bilərmi? Mühitin təqdir etdiyini in-
kar edə bilərmi? Bəlkə elə mövcud ictimai mühit şəraitində 
İblisin qələbəsi zəruridir, ona qarşı mübarizə əbəsdir? Axı 
məlum müddəaya görə, insan ictimai mühitin məhsuludur. 
Bu doğrudur. Lakin mövcud üsuli-idarə və siyasətlə 
şərtlənən hakim mühitdən başqa xalqın əsrlərdən bəri ye-
tirib yaşatdığı, nəsildən nəslə ötürdüyü sağlam mənəviyyat 
da vardır. Bu mənəviyyatı özündə gəzdirən insan hakim 
mühitdən daha zəngindir. Məhz buna görə də insan eyni 
zamanda mühiti, şəraiti dəyişdirən, "tərbiyə verənin özünə 
(mühit) də tərbiyə verən" (Marks) qüvvədir. Böyük hərflə 
İnsan məhz lazım gəldikdə naqis mühitin fövqündə durma-
ğı, ona qarşı mübarizə aparmağı və özü ilə həmagəng olan 
yeni mühit yaratmağı bacaran insandır. Əlbəttə, bu mübari-
zədə qalib gəlmək çətindir. Naqis, kəsirli ictimai mühitdə – 
müharibələrə sövq edən, altunlara hakimiyyət verən, mə-
həbbətin tapdanılmasına yol açan bir mühitdə insan çirkli 
dəryada üzən təmiz qayıqdakı kimidir; müvazinət azca 
 
 84 
pozulduğu təqdirdə çirkli sular insanı öz ağuşuna ala bilər. 
"İblis"də tərənnüm olunan müvazinət zəka ilə 
xarakterin, hiss ilə ağılın, ehtiras ilə təmkinin, əqidə ilə 
iradənin müvazinətidir, onların ahəngdar vəhdətidir. Bu 
vəhdət qırıldıqda, müvazinət pozulduqda İblisin insan 
mənəviyyatına daxil olması üçün, yaxud mühitin təlqin 
etdiyi mənfur cəhətlərin təzahürü üçün şərait yaranmış olur. 
Nə qədər ki, Arifin mənəvi aləmində ahəng 
pozulmamışdı, o, İblisi daxilinə buraxmır, onun açdığı 
qapılardan - altun və qurşun qapılarından keçmirdi. Elə ki, 
Arif fərdi məhəbbəti yolunda mühitin mənfur maneələrinə 
rast gələrək, onlara qarşı dayanmaq əvəzinə onlarla sazişə 
girir, elə ki, məhəbbət öz ecazkar, ruhani xarakterini 
dəyişib eqoist xarakter alır, ağıl hissə, təmkin ehtirasa 
güzəştə gedir, xarakter və iradə zəka və ideyanı tamamlaya 
bilmir, onda Arif İblisin açdığı rakı (şərab) qapısından keçir 
və dumanlanmış Məni tərəfindən heç bir müqavimətə rast 
gəlməyərək, altun və qurşun dünyasına daxil olur. 
Arifin düşdüyü halı İblis belə mənalandırır: 
Vurulub bir qıza pabus oldun, 
Xırsız oldun, meyə mənus oldun. 
Əslində isə Arifi İblisə uymağa məcbur edən 
məhəbbət deyil, bu məhəbbətin təmkin və iradə ilə 
tamamlanmaması, yarımçıq və eqoist xarakter daşımasıdır. 
Zira, məhəbbət insanı alçaltmalı deyil, yüksəltməlidir. Arifi 
alçaldan isə onun öz gözəl məqsədinə çatmaq üçün istifadə 
 
 85 
etdiyi eybəcər yollardır. Bu yollar Arifin yaşadığı mühitdə 
salınmış yollardır. Bu yollarla altuna çatmaq olar, lakin 
qarşılıqlı məhəbbətə, vüsala çatmaq olmaz. 
Rənanı da yanılmağa vadar edən, İbn Yəminlərin ar-
xasınca sürükləyən tək bir mənəvi keyfiyyətin – qisas hissi-
nin mənəviyyatın ümumi ahəngindən ayrılaraq mütləqləş-
məsi, bütün başqa hissləri, hətta məhəbbət hissini də gölgə-
də qoymasıdır. Qisas hissi o dərəcədə mütləqləşir ki, Rəna-
nın hətta ailə qurmaq meyarı da məhəbbət yox, qisas olur: 
Bulsa hər kim babamın qatilini,  
Bil ki, məmnun edər ancaq o məni. 
Fərdi qisasçılıq hissi Rənanın yeganə həyat amalına 
çevrilməsəydi, fərdi məhəbbət Arifin digər insani 
keyfiyyətlərini pərdələməsəydi, İblis onların dünyasına 
nüfuz edə bilməzdi. 
Mühit nə qədər eybəcər olursa olsun, İblis nə qədər 
güclü olursa olsun, insan öz şəxsi mənəvi dünyasında zəif-
lik göstərməsə, səhvə yol verməsə məğlub olmaz. İblisə yol 
açan belə səhvlərdən biri müəyyən bir fərdi hissin mütləq-
ləşməsidir, hər hansı bir mənəvi keyfiyyətin, duyğunun, eh-
tirasın ölçü həddini keçərək öz əksliyinə çevrilməsi, insanın 
əqidə və amalına zidd mahiyyət kəsb etməsidir. Bu baxım-
dan, müəllif insanın mənəvi aləmində əksliklərin vəhdəti və 
mübarizəsi problemini qabarıq şəkildə qoymuş, insanın İb-
lislə mübarizəsinin yalnız xarici ziddiyyət məqamını deyil, 
həm də daxili ziddiyyət məqamlarını müvəffəqiyyətlə, 
 
 86 
yüksək bədii ustalıqla əks etdirə bilmişdir. 
Əsərdən həm də belə bir məntiqi nəticə hasil olur ki, 
insan öz daxili aləmini dərk etmədən mühiti dərk edə bil-
məz və ona qarşı dayana bilməz. Kamil mənəviyyata malik 
olmadan mühitin təzyiqinə tab gətirə bilməz. Fərdi hisslərin 
məhdud dairəsini keçib, onları ümumbəşəri hisslərlə 
tamamlaya bilməsə, fəlsəfi baxımdan mənalandırmaq 
səviyyəsinə yüksələ bilməsə çirkli mühitdə saf qala bilməz. 
Hamlet ona görə filosofdur ki, o, fərdi qisasçılıq 
hissindən yüksəkdə dayanır, kiminsə eybəcərliyi arxasında 
bu eybəcərliyi doğuran naqis mühiti - dünyanı görür və tək 
əmisini deyil, bütövlükdə, həmin naqis dünyanı özünə 
düşmən sayır. Bununla belə, Hamlet bu naqisliklərin əsil 
səbəbini və ona qarşı mübarizə yolunu tapa bilmir. 
H.Cavidin qəhrəmanları isə inkişaf prosesindədirlər. 
Onlar əvvəlcə İblisi yaxına buraxmaq istəmir, hakim 
mühitin tələblərindən, real həyatdan uzaq qaçırlar. İblisin - 
hakim mühitin eybəcərliyini hiss etsələr də, dərk etmir, fəal 
mövqedə dayana bilmirlər. Sonra real həyata daxil olur, 
fərdi hisslərə uyur və özləri də bilmədən eybəcər mühitin 
çirkabına bulaşırlar (inkar məqamı). Daha sonra isə öz 
səhvlərini dərk edir, İblisin mahiyyətini anlayır və onu rədd 
edir (inkarı inkar məqamı). Lakin bu inkişaf asanlıqla, öz-
özünə həyata keçməyib, gərgin daxili mübarizənin, mürək-
kəb dramatik hadisələrin nəticəsi kimi ortaya çıxır. Burada 
 
 87 
biz həyat hadisələrində, mənəvi prosesdə inkarı inkarın ba-
riz nümunəsi ilə rastlaşırıq. Deməli, H.Cavidin qəhrəmanla-
rı sadəcə təkamül yolu deyil, dialektik inkişaf yolu keçirlər. 
Əsərin sonunda Arif onu bədbəxt edən səbəbi anla-
yır. İnsanın öz bədbəxtliyini, xüsusən bu bədbəxtliyin səbə-
bini – əsil səbəbini, ictimai səbəbi dərk etməsi isə artıq 
filosofluqdur. 
Həyatın ən müdhiş acılarını dadmış olan, mühitin iç 
üzünü bilavasitə öz bədbəxt taleyinin timsalında görən və 
bütün bunları dərk edən, filosofluq səviyyəsinə yüksələn 
adam üçün daha İblis qarşısıalınmaz qüvvə deyil, İblis 
yalnız o zaman meydan oxuyur ki, insan öz mənəvi 
bütövlüyünün gücünə arxalana bilməsin. 
İblis zəiflərin qismətidir. 
İblis oz fərdi hisslərini mütləqləşdirən, öz fərdi faciə-
lərini ictimai faciə fonunda görə bilməyənlərin qismətidir. 
İblis naqis mühitə sığanların qismətidir. 
H.Cavidin İblisi əfsanəvi, dini rəvayətdəki İblisə 
yalnız zahirən bənzəyir; İblis harada desən orada peyda ola 
bilir, hansı dona istəsə girə bilir. Lakin bu cəhət təkcə sim-
voliklik xatirinə olmayıb, təkcə hadisələrin qırılmazlığını – 
təhkiyənin bütövlüyünü təmin etmək üçün olmayıb, həm də 
çox ciddi fəlsəfi  və ictimai-siyasi mənanı ifadə edir. Belə 
ki, eyni İblisin müxtəlif təzahürləri əslində eyni eybəcər 
mühitin müxtəlif eybəcər hadisələr doğurduğunu göstərir. 
 
 88 
Naqis ictimai mühitdə, "qüvvətə və altuna tabe dünyada" 
İblisə yalnız bir yerdə  və bir dəfə deyil, addımbaşı rast 
gəlmək mümkündür. Belə dünyada İblis özünü evindəki 
kimi hiss edir. Bu dünyanın hörmətli nümayəndəsi də, 
nurani qocası da İblisdir. İblis yalnız o zaman eybəcər və 
dəhşətli görünür ki, insanlarda bu eybəcərliyin əks qütbü – 
nəcib hisslər təzahür etsin, habelə onlar bu eybəcərliyin 
mahiyyətini dərk etsinlər və hadisələrə bu yeni mövqedən –
kamillik zirvəsindən qiymət verilsin. İnsanlar mühitin 
açdığı qapılardan keçməyəndə, ona qarşı çıxanda İblis də 
öz niqabını atmalı olur, öz rəngində, öz donunda görünür. 
Məsələn, nə vaxt ki, Arif hələ mühitdən fərqlənirdi, altuna 
və müharibəyə nifrət edirdi, rakının dadını bilmirdi, İblisi 
seçə bilirdi və ondan uzaq qaçırdı. Lakin elə ki, Arif hissə 
qapılıb öz iradəsini unudur, artıq İblisi seçə bilmir və onun 
əlini öpür, onu sahibi-kəramət adlandırır. Çünki artıq Arif 
özü zahirən mühitdən seçilmir, onun çirkabına bulanmışdır. 
Altuna uymuş, qurşuna istinad etmişdir. Sevgilisinə çatmış, 
lakin onun qəlbini həmişəlik olaraq qırmışdır, qardaşına 
çatmış, lakin onu həmişəlik olaraq məhv etmişdir. O elə bir 
vüsala çatmışdır ki, bu vüsal ona səadət gətirmək əvəzinə, 
yalnız işgəncə verə bilər. 
İblisin məqsədi də budur. O, insanları sadəcə olaraq 
ölümə sürükləmir. Bu, az pislik olardı. O, insanların 
mənəviyyatını öldürməyə çalışır. Yeri gəldikdə İblis 
 
 89 
insanları hətta ölümdən (şərəfli ölümdən) xilas edir, lakin 
əvvəlcə onları mühitin çirkabına sürükləmək üçün. 
İblisin məqsədi Xavərin və ya Vasifin ölümünə bais 
olmaq deyil. İblisin məqsədi Arifi qatil etməkdir. Mühit 
ondan uzaqlaşmaq istəyənləri sevmir. Əlinə fürsət düşən 
kimi onlardan qisas alır. İblis də belə edir - fürsət düşən 
kimi Arifdən qisas alır. Lakin bunu İblisin qələbəsi kimi 
başa düşmək, əsəri bədbin ruhlu əsər kimi qiymətləndirmək 
düzgün olmazdı. Əsərin sonluğuna diqqətlə yanaşıldıqda 
aydın olur ki, Arif rəzillik etməkdən daha çox zəiflik 
göstərmişdir, onun əsəbləri böyük gərginliyə – mühitin 
güclü təzqiyi ilə öz güclü ehtirası arasındakı kontrastdan 
doğan gərginliyə tab gətirməmişdir. Arifin qəbahətləri 
düşünülmüş qəbahət deyil. Nəticəsi göz qabağında olan 
real, maddi hadisə olsalar da, mənəvi dəyişilmənin nəticəsi 
sayıla bilməzlər. Burada zərurətdən daha çox təsadüf rol 
oynayır. Əgər Arifin ani sarsıntıları geri qaytarılması 
mümkün olmayan nəticələrə gətirməsəydi, o, yəqin ki, bu 
dərəcədə bədbəxt olmazdı (Oxucu bunu hiss edir və ona 
nifrət yox, təəssüf duyğusu ilə yanaşır). 
Arif məğlub olmur, bədbəxt olur. 
Eybəcər mühitdə həmişə eybəcər adamlarla yanaşı 
bədbəxt adamlar da olur. Bədbəxtlər haradasa mühitin çir-
kabına batan, lakin çirkabdakı həyatdan həzz ala bilməyən, 
məhz çirkabda olduqlarını başa düşən adamlardır. İbn Yə-
 
 90 
minlər bədbəxt deyillər. Onlar öz miskin həyatlarından 
həzz alırlar. Onlar mənəviyyatsız adamlardır, mənəvi zəlil-
lərdir. Yalnız mənəviyyatı olanlar bədbəxt ola bilərlər – 
mənəviyyatın ahəngi pozularkən. Yalnız əqidəsi olanlar 
bədbəxt ola bilərlər – öz əqidələrinə zidd hərəkət etmiş 
olarkən. 
Əgər əsərin sonunda Arifi bədbəxt kimi görə bilirik-
sə, deməli, o, naqis mühitə (İblisə) təslim olmamış, onun 
qurbanı olmuşdur. Arifin faciəsi onu kiçiltmir, əksinə, onun 
gələcək mübarizəsinə inam yaradır. 
Lakin Arif məğlub olsa idi belə, bu, İblisin tam 
qələbəsi sayıla bilməzdi. Çünki əsərdə Ariflərdən başqa, 
Elxanlar da var. Onlarınsa məqsədi yalnız İblisə 
uymamaqdan ibarət deyil, həm də ona qarşı mübarizə 
aparmaq, onun daşıyıcılarını məhv etməkdir. 
Əgər İblis qələbə çalmalı olsaydı, İbn Yəmin öldü-
rülməməli idi, çünki onun ölümü İblisin fəaliyyət proqra-
mına daxil deyil. Çünki təsvir olunan mühitdə İbn Yəmin-
lər ölmürlər, əksinə, qol-budaq atırlar. Lakin əsərdən böyük 
ictimai-siyasi əhəmiyyəti olan belə bir qənaət də hasil olur 
ki, İblisin qoyduğu yolun yolçuları, İblisliyi özündə saxla-
yanlar - şər qüvvələr məhvə məhkumdurlar. İblis hakimiy-
yəti mütləq hakimiyyət deyil. İblis hakimiyyəti ilə yanaşı, 
xalq oğlu Elxanın da hakimiyyəti var. Burada İbn Yəmin 
və onun kimi həris və bədxah adamlara heç bir güzəşt yox-
 
 91 
dur. Bir az əvvəl dövlətin, qanun "keşikçilərinin" ittihamın-
dan altun gücünə xilas olan İbn Yəmin indi daha heç nə ilə 
xilas ola bilmir. Çünki Elxan divanı altuna - rüşvətə tabe 
deyil. Qurşuna, zorakılığa ümid etməyin də mənası yoxdur. 
Çünki Elxan güclüdür. Burada yeganə meyar var. O da əda-
lətdir. Təbii olaraq belə çıxır ki, burada İblisə yer olmama-
lıdır. Belə də olur. Bu mühitdə İblis daha başqa donda qala 
bilmir, hamı onun iç üzünü görür və ona lənətlər yağdırır. 
İblisə qarşı ümumi hücum başlanır və İblis Yerin dibinə 
çəkilməli olur. 
Əsərdə İblisə qarşı mübarizənin iki yolu təlqin 
olunur. Birinci yol naqis mühitin fövqündə durmağı, bunun 
üçün isə filosofluq səviyyəsinə yüksəlməyi, ikinci yol naqis 
mühitlə vuruşmağı, bunun üçün isə silaha sarılmağı tələb 
edir. Birinci yol fərdi-mənəvi qələbəyə, ikinci yol ictimai-
maddi qələbəyə aparır. 
Əsərin sonunda Arifin yeni mənəvi mövqedən – in-
qilabçı-filosof mövqeyindən çıxışı - son monoloqu verilmə-
mişdir və bu ilk baxışda əsəri yarımçıq göstərir. Bu, bəlkə 
də əsərin yazıldığı tarixi şəraitlə bağlıdır. Lakin Arif danış-
masa da, həssas oxucu onu eşidir. Arifin son monoloqu ha-
disələrin məntiqi davamından, onların inkişaf dialek-
tikasından çıxır. Bütün əsər boyu izlənilən mənəvi prosesin 
bu qanunauyğun yekunu artıq oxucunun öz daxilində 
səslənir. Bu monoloq əsərin sonunda iştirakçıların da 
 
 92 
daxilində səslənir və onlarda mühitin eybəcərliklərinə qarşı 
dərin nifrət hissi, mübariz ruh yaranır. Onların hamılıqla 
İblisə hücum etməsi mövcud mühitə qarşı mübarizənin 
simvolu kimi səslənir. 
 
 93 
 
 
 
 
 
Sıxılmış zaman  
və ya Cabbarlı fenomeni 
  
Bu yaradıcılığın yenidən elmi 
dərkinə aşkar ehtiyac yaranmışdır.  
Yaşar QARAYEV 
 
 Qoca Parmenidin «İnsan hər şeyin meyarıdır», – 
fikri, heç şübhəsiz, zamana da aiddir. Zamanın böyüklüyü 
və kiçikliyini insan bir qayda olaraq öz ömrünə, daha 
konkret yanaşdıqda isə asudə vaxtına nisbətlə 
qiymətləndirir.  
Ömürlər özü də müxtəlif olur. Kim isə az ömürlə də 
tarixə düşür, kim isə hafizələrdə ancaq çox yaşadığına görə 
qalır. 19 il yaşayıb E.Qalua da olmaq olar, 160 il yaşayıb 
Şirəli Müslümov  da olmaq olar.  
Hər halda, nə qədər çox fərqlənsələr də bu ömürlər 
sürəklilik baxımından eyni tərtiblidir. Bir növ «insan 
ömrü» anlayışının hüdudlarıdır. Bir foton ömründən 
 
 94 
milyardlarla dəfə çox, bir ulduz ömründən milyardlarla 
dəfə az.  
Bəli, insan ömrünü zaman müddəti baxımından nə 
fotona, nə ulduza bərabərləşdirmək olar. Lakin zaman 
ancaq müddət deyil. O, həm də sıxlıqla səciyyələnir. Yazıçı 
demişkən, gün var, əsrə bərabər... 
Ömrün sadəcə uzunluğu ilə fəxr edənlər, görünür, 
zamanın həm də sıxlıq dərəcəsi ilə ölçüldüyünü unudurlar. 
Eyni həcmdə hava ilə dəmirin kütləsi fərqli olduğu kimi, 
eyni zaman müddəti də insanın tarixi prosesdə iştirak 
dərəcəsi, ona real müdaxiləsi baxımından boş və dolu ola 
bilər. Tarixin bilavasitə yaradıcıları, milli ruhun bilavasitə 
daşıyıcıları ilə milli inkişaf prosesindən kənarda öz fərdi 
həyatlarını yaşayan adamların ömür sıxlığı, təbii ki, eyni 
deyil. Öz şəxsi həyatlarını, talelərini millətin taleyi ilə 
bağlayan insanların ömrü millətin ömrü ilə vəhdətdə 
əbədiyyətə qovuşur.  
Tale insana öz ömrü ilə yanaşı neçə-neçə ömürlər 
yaşamaq şansı verir. O, dünyaya gəldiyi və müstəqil 
mənada yaşadığı vaxtla məhdudlaşmayıb, keçmiş əsrləri və 
hətta gələcəyi də ehtiva etmək imkanına malikdir. İnsan tək 
öz şəxsi həyatının xoş və faciəli məqamlarını yaşamaqla 
kifayətlənməyərək, başqalarının keçirdiyi hiss və 
həyəcanları da bölüşmək, özününküləşdirmək, keçmişdə 
baş verən hadisələrin dramatizmini bir daha yaşamaq, bu 
 
 95 
günün ictimai-siyasi və mədəni-mənəvi inkişaf meyllərini 
ekstropolyasiya etməklə gələcəyi də öz ömrünə daxil etmək 
əzmindədir.  
...19 yaşında müasir riyaziyyatın yeni 
istiqamətlərindən birinin təməlini qoyan Qalua ilə, 25 
yaşında fizikada iki böyük inqilab edən A.Eynşteyn ilə 
yanaşı 60 yaşından yazmağa başlayan Sədi Şirazi də, 100 
yaşında sənətin zirvəsində inamla dayanan Aşıq Ələsgər də 
reallıqdır. Fikrin ən iti və ən qanadlı məqamı ilə ən soyuq 
və ən ləngərli məqamı adətən müxtəlif qütblərdə: biri 
cavanlıqda, biri qocalıqda üstünlük təşkil edir.  
Bəli, kim isə çox gənc ikən iti fikrin və entuziazmın 
qanadında, kim isə ağsaqqal çağında hikmətin işığında 
ucalır. Lakin yaş və yaradıcılığın nisbəti baxımından məni 
heç kim Cabbarlı qədər heyrətləndirməyib.  
Cabbarlıda gənclik və müdriklik qoşadır. O hələ ən 
gənc yaşlarında sənətin poeziyasını qoca fəlsəfənin hüzu-
runa gətirir. Və eyni ustalıqla qocaman cəmiyyətin qart 
problemlərinə çağdaş həyatın al-əlvan libasını geyindirir.  
Qədimdə də, indi də – bütün tarix boyu insan 
qarşısında həmişə eyni fəlsəfi problemlər dayanır. Bunlar 
ilk növbədə insanın cismi, nəfsi və mənəviyyatı arasındakı 
münasibət və mücadilənin şəxsi və sosial prizmada, ailə və 
tarix miqyasında müxtəlif təzahürləridir. Bir tərəfdən, 
cismani tələbat, nəfs və onun ödənilməsinə yönəldilmiş 
 
 96 
fiziki-bioloji üstünlük, var-dövlət, əmlak üstünlüyü və 
hökm, rəyasət, taxt-tac üstünlüyü. Digər tərəfdən, maddi 
yükdən azad olmaq, imtina etmək hesabına daxili mənəvi 
yüksəliş, intellektual və əxlaqi üstünlük. Sosial müstəvidə 
nəfs iqtisadi və siyasi prizmalardan keçərək başqa donlara 
girsə də, mahiyyəti eynidir. Bütün dövrlərdə böyük sənət-
karlar bu problemlərə müraciət etmiş və onları öz dövrünün 
və öz mühitinin konkret cizgiləri ilə qələmə almışlar.  
Cabbarlı da istisna deyil. O da Nizami kimi, Şekspir, 
Axundov, Dostoyevski, Cavid kimi var-dövlət və mənəviy-
yat qarşıdurmasına, sosial determinizm və ictimai azadlıq  
əksliyinə dəfələrlə müraciət edir və problemi öz dövrünün 
və öz mühitinin rəngində, konkret təzahürlərində qələmə 
alır.  
* * * 
SSRİ dağıldıqdan və Azərbaycan müstəqillik əldə 
etdikdən sonra, yenidən kapitalist ictimai-iqtisadi 
münasibətlərini özünə inkişaf yolu kimi seçən ölkəmizin 
qarşılaşdığı problemlər bədii ədəbiyyatda öz əksini necə 
tapır? Müasir dövrdə ictimai-siyasi, sosial-iqtisadi və 
mədəni-mənəvi müstəvilərdə baş verən böyük dəyişikliklər, 
heç şübhəsiz, insanların fərdi həyatına da müdaxilə edir. 
Cəmiyyətlə insan arasında harmoniya pozulur. Dağılmış 
köhnə münasibətlərin üzərində yeni dövrün tələblərinə 
uyğun yeni münasibətlər formalaşanadək, sosial-mənəvi 
 
 97 
harmoniya yenidən  qərarlaşanadək insan «xaosun 
qaydaları» əsasında yaşamalı olur. Bax, həmin bu 
təbəddülatlı keçid dövrünün dramatizmini əks etdirən yeni 
ədəbiyyat da harmonik həyata qayıdışın mühüm 
vasitələrindən biri olur.  
Bəs hanı bu yeni ədəbiyyat?! Zahiri yeniləşmə, 
həyatın üst qatlarındakı müasirlik, hadisəçilik səviyyəsində 
problemlər və konfliktlər ədəbiyyatda da öz əksini 
tapmaqla onu cılızlaşdırır, keçid dövrünün keçici hadisələri 
sırasına müvəqqəti cari ədəbiyyat da əlavə olunur. Cari 
problemlərin alt qatlarını açmağa, müasir cəmiyyətdə 
gedən proseslərə insanlığın əzəli-əbədi problemləri 
kontekstində baxmağa qadir olan, mahiyyətlər 
səviyyəsindəki invariantlara söykənən böyük ədəbiyyat isə 
elə bil ki, yorulub fasilə vermiş və nəfəsini heç cür dərib 
qurtara bilmir. Lakin məhz bu keşməkeşli keçid dövründə 
bizə haradan gəlib haraya gedəcəyimizi nişan verə bilən 
həqiqi böyük ədəbiyyat lazımdır.  
...Bu günümüzü mahiyyət müstəvisində əks etdirə 
bilən böyük ədəbiyyat intizarında ikən diqqətimiz istər-
istəməz ötən əsrin əvvəlində Cəfər Cabbarlının inşa etməyə 
başladığı əzəmətli sənət abidələrinə yönəlir. Və yenə də 
heyrətlənməyə bilmirsən. Onun bir sıra pyeslərində elə bil 
ki, bu günün problemləri əks olunur. (Bəli, böyük 
klassiklər həmişə müasirdirlər). Digər tərəfdən isə görünür, 
 
 98 
zaman özü təkrar olunur. Biz yenə də ilkin kapital yığımı 
dövrünü, yeni zənginlərin yaranması – milli burcuaziyanın 
formalaşması ərəfəsində özünə pozitiv funksiya tapa 
bilməyən pulun törətdiyi eybəcərliklər dövrünü yaşayırıq. 
Yenə də kapital dünyasının açdığı yeni imkanlar ona 
adekvat olan yeni əxlaqın formalaşması tempini 
qabaqlayır... Yenə də azad dünyaya açılan qapılardan yeni 
texnologiya ilə yanaşı çürük mənəviyyat, pozulmuş əxlaq 
da daxil olmağa çalışır.  
XX əsrin əvvəllərində Bakıda kapitalizm özünün ən 
klassik formasında sürətlə inkişaf edirdi. Avropada yüz 
illər ərzində gedən proses neft səltənətində on illər ərzində 
həyata keçirdi. Sosial-iqtisadi və hətta siyasi mühitin sıxlıq 
dərəcəsi xeyli artmışdı. Hadisələrin gedişini sürətləndirən 
bir amil də xarici kapitalın və onun Avropada artıq 
formalaşdırmış olduğu həyat tərzinin hazır şəkildə 
transformasiyası idi. Həm də belə sür'ətli ictimai-iqtisadi 
yeniləşmə böyük mədəni yüksəlişlə müşayiət olunurdu. 
Milli dirçəliş, milli özünüdərk prosesləri artıq başlanmışdı. 
Bu, əlbəttə, yaxşı idi. Lakin şəxsi mənafeləri naminə öz 
istəklərindən asılı olmadan milli iqtisadi dirçəlişə də təkan 
verənlər bu prosesin mədəni-mənəvi dirçəlişlə müşayiət 
olunması zərurətini təbii ki, nəzərə almırdılar.  
Kapital elə bir sinkretik hadisədir ki, o, hər hansı bir 
diyara təşrif gətirəndə özü ilə bərabər təkcə maddi nemətlər 
 
 99 
deyil, həm də bu maddiliyin hökmranlıq iddiasını gətirir və 
mənəvi müstəvidə ənənəvi olaraq qərarlaşmış nə varsa, 
hamısını alt-üst etməyə çalışır.  
Şüurda təhkimçiliyin, ehkamçılığın, pis mənada 
ənənəçiliyin qoyduğu qadağalar aradan götürülür, buxovlar 
qırılır, şlüzlər açılır, işgüzarlığın və inqilabi təfəkkürün 
köpüklənən dalğaları mənəvi çəpərləri də çör-çöp kimi 
qabağına qatıb aparır. Yeni şlüzlərin tikilməsi, yeni ictimai 
meyarların, yeni mənəvi qadağaların formalaşması isə xeyli 
vaxt tələb edən çətin bir prosesdir.  
 Sözün böyük mənasında azadlığa gedən yol, təəssüf 
ki, əvvəlcə azad iqtisadiyyatın bazar labirintlərindən keçir. 
Buna müqavimət göstərə biləcək yeganə qüvvə isə milli 
ruh və onun daşıyıcıları olan ziyalılardır. Bu baxımdan 
əsrin əvvəlində Azərbaycanın mədəni-mənəvi məkanında 
ziyalıların məqsədyönlü fəaliyyətinin güclənməsi əslində 
bilavasitə yeni iqtisadi münasibətlərə keçidin yox, onun 
mənəvi müstəvidəki dağıdıcı təsirlərinə reaksiyanın, 
mədəni-mənəvi müqavimət hərəkatının nəticəsi idi. Gənc 
Cabbarlının öz yaşını qabaqlayaraq əsri vaxtında haqlayan 
və inersiya ilə ola bilsin ki, lazım olduğundan da qabağa 
gedən impulsiv yaradıcılığı da o dövrdə məhz artıq yetkin 
ziyalı mühitinin yaratdığı milli-mənəvi reaksiya hərəkatının 
dalğalarında sür'ət və vüsət almışdı.  
* * * 
 
 100 
 Millət qarşısında duran ən mühüm vəzifələrdən biri 
qlobal proseslərin keşməkeşlərindən salamat keçmək, 
özünü qoruyub saxlaya bilməkdir. Lakin bunun üçün 
əvvəlcə özünü dərk etmək, qlobal proseslərə qarşı 
çıxmaqdansa, öz milli koloritini itirmədən bu proseslərin 
ahənginə daxil olmaq tələb olunur. XX əsr bütün millətləri 
sınağa çəkir. Kimlərsə sadəcə olaraq ümumi axına qoşulur, 
irəlidə gedənlərin cığırına düşürlər. Camaat, kütlə təsirə 
qapılmaq məcburiyyətindədir. Çünki onlar hadisələri 
yaşayırlar. Halbuki, milli özəlliyin yeni ampluada 
saxlanması mahiyyətlər müstəvisində invariantların 
qorunmasını tələb edir. Bu ağır tarixi vəzifə millətin 
mütəfəkkirlərinin üzərinə düşür.  
Görünür, Cabbarlı bu gün ona görə son dərəcə 
aktualdır ki, o zahiriliyi deyil, alt qatlardakı qanunauyğun-
luqları, hadisələri deyil, mahiyyətlər arasındakı müna-
sibətləri qələmə almışdır. Mahiyyətlər isə zaman keçdikcə 
müxtəlif libaslarda təkrar olunur: necə ki, kapitalizmə keçid 
dövrünün təbəddülatlarını Azərbaycan iki dəfə yaşamalı 
olmuşdur; bir əsrin əvvəlində, bir də sonunda.  
Bəli, belə bir dövrü biz artıq ikinci dəfə yaşayırıq. 
Və bu günün mütəfəkkirləri və ədibləri dövrün nəbzini 
tutmağa, çox qarışıq və mürəkkəb proseslərin fəlsəfi 
məğzini anlamağa çalışdıqları bir zamanda və 
ədəbiyyatımızda müəyyən bir boşluq duyulduğu dövrdə 
 
 101 
məlum olur ki, narahatlıq üçün heç bir əsas yoxdur. Sən 
demə, böyük klassiklərimiz bizi bu dar gündə tək 
buraxmayıblarmış. Böyük Cavid, böyük Cabbarlı həm də 
bu gün üçün yazırlarmış.  
Bu gün, yeni əsrin əvvəllərində, artıq Azərbaycan 
Avropa şurasına tam hüquqlu üzv qəbul olunduğu bir vaxt-
da, Cabbarlı dramaturgiyasının aktuallığı bir daha diqqəti 
cəlb edir. Onun əsərlərində hətta «azadlıq» ideyası da o 
vaxt kommunistlərin ön plana çəkdiyi «istismardan azad 
olmaq» mənasından fərqli, xeyli geniş mənada başa düşülür 
və ilk növbədə insanın daxili azadlığı ön plana çəkilir. 
Hər hansı bir həyat tərzi, hər hansı bir əqidə, hətta 
hər hansı bir geyim insana kənardan, icbari yolla qəbul 
etdirilməməlidir. Namus, ismət də kişi diktatının və ya 
çadranın sayəsində deyil, mənəvi bütövlüyün ayrılmaz 
tərkib hissəsi kimi, daxildən gələn bir  tələbat kimi mövcud 
olmalıdır. İnsanın bütün həyatı, əməli fəaliyyəti, onun şəxsi 
arzu və istəklərinə uyğun gəlməli, istək və əməl bir harmo-
niya təşkil etməlidir. Cəmiyyət insana öz ürəyinin hökmü 
ilə yaşamaq imkanı verməlidir. Cabbarlının əsrin əvvəlində 
qoyduğu bu tələblər Avropada, Amerikada hələ indi-indi 
gah «insanın hüquq və azadlıqları», gah «qadın hüquqları», 
gah «gender» problemləri adı ilə gündəmə çıxarılır və bizə 
müasir Qərb dəyərləri kimi təqdim olunur. Lakin Qərb bu 
dəyərlərin milli – mənəvi invariantlarla uyğunlaşdırılması 
 
 102 
problemini hələ də həll edə bilməmişdir. Cabbarlı isə əsrin 
əvvəlində bir addım da qabağa getmiş və cəmiyyətin yarat-
dığı çəpərləri uçurmaq tələbi ilə kifayətlənməyərək, is-
təklərin özünü yüksək mənəvi pilləyə qaldırmaq, qadağaları 
könüllülüklə, könlün ucalığı ilə əvəz etmək mövqeindən 
çıxış etmişdir. Yeri gəlmişkən, Cabbarlının nəfsin tərbiyə 
olunması ilə bağlı mövqeyi bizim milli fəlsəfi fikir 
ənənələrimizin davamı kimi ortaya çıxır. Belə ki, XII-XIII 
əsrlərdə yaşamış böyük Azərbaycan filosofu- Əbuhəfs 
Sührəverdi «hal və məqam» konsepsiyası ilə dünya fəlsəfi 
fikir tarixində nəfsin tərbiyə olunmasının ən mükəmməl 
təlimini yaratmışdır. Bu təlim Azərbaycan fəlsəfi fikrində 
uzun müddət yaşamış, davam etdirilmişdir. Təsadüfi deyil 
ki, XVI əsrdə böyük Füzuli də «nəfsin kamillik yolundan» 
danışırdı. (M. Füzuli. Mətləəl etiqad. B., «Yazıçı», səh. 33) 
«Aydın»da, «Od gəlini»ndə və digər əsərlərində 
Cabbarlı həmin təlimi ədəbi bədii müstəvidə daha da 
inkişaf etdirir və digər milli fəlsəfi konsepsiyaların 
sinkretik kontekstinə daxil olur.  
İdeal və gerçəklik. Arzu, istək və real həyatın özü. 
İnsanın qəlbində, fikrində yaratdığı və yaşamaq istədiyi 
xəyali dünya, arzular səltənətinin, röyalar dünyasının isti 
qucağı, mülayim melodiyaları və kerçək həyatın sərt iqlimi, 
acı həqiqətləri!.. 
Çox vaxt xoşbəxtliyin də, faciənin də kökündə bu iki 
 
 103 
dünya arasında uyğunluq və fərq dayanır. İstək nə qədər 
güclü olsa və onun reallaşması nə qədər əl çatmaz olsa, 
faciə də bir o qədər qaçılmazdır. Bu iki dünya arasında 
uyğunluq yaradılmasının bir yolu gerçək dünyadakı 
fəaliyyətimizi arzularımız istiqamətində yönəltməkdirsə, 
digər yolu arzu və istəyinözünün reallığın imkanları 
istiqamətində tərbiyə olunmasıdır. Mötədil insanlar məhz 
arzularını cilovlayır, « ayaqlarını yorğanına görə 
uzadırlar», bəzən hətta « palaza bürünüb elnən sürünürlər». 
Burada biz yaşadığımız hadisələr dünyasının reallığı ilə 
yanaşı arzuların reallığı və əlçatanlığı məsələsi ilə 
rastlaşırıq. Burada arzu və istəyin nisbiliyi və 
mütləqləşdirilməsi məsələsi ortaya çıxır. Lakin Cabbarlı 
maksimalistdir və təzadların mütləqləşdirilməsindən çıxış 
edir… O, hadisələr dünyasının mülayim keçidlərindən, 
kiçik çətinliklər və məqsədyönlü əməli fəaliyyətin 
uzlaşdırılmasından deyil maneələr və onları dəf edən böyük 
ehtirasların mübarizəsindən bəhs edir. Ona görə Cabbarlı 
qəhrəmanlarının arzu və diləkləri həyatın real axarı ilə bir 
araya gəlmir. Maraqlıdır ki, Cabbarlı bu təzadı Aydının dili 
ilə ümumiləşmiş şəkildə, bir prinsip kimi irəli sürür: «… 
Dilək ilə nəticə arasında keçilməz bir uçurum var ki, onu 
ancaq bir neçə qüvvətli simalar keçmişlər… Onlarla da 
tarix (bütün gələcəyə qarşı) fəxr edir». Aydın hətta maneə 
olmadıqda onu yaratmağa can atır. Həm də məhz əlçatmaz 
 
 104 
bir maneə. « Ox, neçin o məni sevdi!.. Mən istəyirdim ki, 
sevdiyim məni sevməsin. Ona çatmaq ümidi ilə yüksəlmək, 
çırpınmaq, çarpışmaq, yuxusuz gecələr, qanlı vuruşmalar, 
əzab, gözyaşları, mübarizə…» 
Bu əlçatmaz sevgi  tragizminə meyl Füzulinin qəmi 
özünə həmdəm etmək fəlsəfəsini xatırlatsa da köklü surətdə 
ondan fərqlənir. Belə ki, Məcnun qarşısındakı maneə Leyli-
nin sevgisi ( sevməzliyi, etinasızlığı) yox, sosial bir maneə 
idi, valideyinlərin müdaxiləsi və ictimai rəy idi. Cabbar-
lının qəhrəmanı isə üzərinə daha böyük yük götürmək və 
yalnız mövcud ictimai mühitlə bağlı deyil, həm də mövcud 
mənəvi prinsiplərin və fərdi arzu – istək dünyasının da 
dəyişdirilməsi zərurəti ilə bağlı problem qoyur. 
 Fərdi mənəvi aləm və ictimai mühit arasındakı 
uyğunluq və təzadlar Cabbarlının sonrakı əsərlərində də 
mühüm yer tutur. 
*** 
XX əsr qloballaşma əsridir. Böyük dövlətlərin 
cahangirlik iddiaları əsrin birinci yarısında əlində «hərb» 
bayrağı olmaqla – dünya müharibələri vasitəsilə, əsrin 
ikinci yarısında əlində «sülh» bayrağı olmaqla, iqtisadi, 
texnoloji və informasion vasitələrlə həyata keçirilir.  
XX yüzilliyin əvvəllərində bu böyük tarixi prosesin 
ancaq rüşeymləri var idi. Hətta birinci dünya müharibəsi də 
sadəcə müharibə kimi anlaşıla bilərdi. Həmin dövrdə 
 
 105 
qloballaşma prosesinin təməli qoyulduğu bəlkə iddiaçıların 
özü tərəfindən də aşkar şəkildə anlaşılmırdı. Bu proses 
ancaq bu gün – açıq-aşkar görünür və onun nəzəriyyəsi də, 
praktikası da göz qabağındadır. Lakin hələ ki, bu proses 
əsasən iddiaçıların özü tərəfindən, əsrin ideoloqları, böyük 
dövlətlərin politoloqları tərəfindən təhlil olunur. Kiçik 
dövlətlər, kiçik millətlər düşdükləri burulğanın baş 
gicəllənməsindən hələ özünə gəlib dünyada gedən 
prosesləri dərk etmək və öz sözlərini demək iqtidarında 
deyillər. Lakin kiçik xalqların da böyük mütəfəkkirləri ola 
bilər və hər şeyi vaxtında görə bilər.  
Keçən əsrin əvvəlində dünyada gedən və gələcəkdə 
getməli olan prosesləri görənlər var imiş. Böyük Cavidi və 
böyük Cabbarlını indiki zaman kontekstində oxuyarkən 
məlum olur ki, onlar nəinki qloballaşmanın mahiyyətini 
dərk etmiş, hətta onu proqnozlaşdırmış, bədii libas 
geyindirmiş və gələcək nəsillərin düşüncələrini irəlicədən 
bu böyük hadisələr üçün hazırlamağa çalışmışlar.  
Cabbarlının əsərlərində kapital dünyasının, altun 
hakimiyyətinin törətdiyi hərc-mərcliklər lokal bir hadisə 
kimi deyil, beynəlxalq kontekstdə götürülür.  
Avropada ilkin kapital yığımı dövründə pulla 
mənəviyyat arasında yaranan ziddiyyətlər tarixin yaxşı 
məlum olan bir səhifəsi kimi klassik ədəbiyyatda öz bədii 
və fəlsəfi şərhini gözəl tapmışdır. Viktor Hüqonun, 
 
 106 
Balzakın, Drayzerin, Cek Londonun bu problemləri əks 
etdirən bir sıra məşhur romanları Azərbaycan oxucularına 
da yaxşı tanışdır.  
XIX əsrin axırları, XX əsrin əvvəllərində neft 
sənayesinin inkişafı ilə əlaqədar olaraq Bakıda kapitalist 
ictimai-iqtisadi münasibətlərinin formalaşması da, təbii ki, 
pulun sosial-mənəvi həyata aktiv müdaxiləsi ilə müşayiət 
olunurdu. Cəmiyyətdə gedən bu prosesləri adekvat surətdə 
əks etdirən ədəbiyyat da dövrün tələbi idi. Maraqlıdır ki, 
Azərbaycanda bu sosial sifarişi ilk növbədə dramaturgiya 
və teatr yerinə yetirirdi.  
Özü də necə bir dramaturgiya?! 
Həyatda baş verən hadisələrin sadəcə təsvirindən, bu 
mürəkkəb hadisələr dünyasından götürülmüş maraqlı 
təsadüflərin doğurduğu ziddiyyətlərdən deyil, meyllərin, 
tendensiyaların üzə çıxarılmasından, nəticələrin yox, 
səbəblərin, ideyaların qarşılaşmasından doğan bir 
dramaturgiya!  
Cabbarlı hadisələr arasındakı əlaqəni açmaqla 
kifayətlənmir; o, hər bir hadisənin, hər bir iştirakçı tərəfin 
daxili ziddiyyətlərini açır və müxtəlif tərəflər arasındakı 
münasibətləri də məhz daxili potensialın təzahür vasitəsi 
kimi qələmə alır. Hadisələrin daxili dinamikası da, 
insanların iç üzü də proseslərdə, əlaqələrdə üzə çıxır. 
İnsanla mühit arasında, bir əqidə ilə başqa əqidə arasında, 
 
 107 
habelə, ayrıca insanın daxili aləmindəki müxtəlif fikir və 
istək yönümləri arasında ziddiyyətlər bir-birini 
tamamlayaraq bütövlükdə dövrün sosial-siyasi və psixoloji-
mənəvi səciyyəsini verir.   
Oqtay Eloğlu aşkar şəkildə zahirilikdən, görünüşdən 
fərqli olaraq alt qatların, daxili məqamların, mahiyyətlərin 
üzə çıxarılmasına səsləyir. «1905-ci ildə» əsərində erməni-
müsəlman qarşıdurması şəklində təzahür edən zahiri 
görünüşün arxasında Rusiyanın imperiya siyasətinin dəqiq 
konturları görünür. «Aydın»da bir ailənin faciəsi timsalında 
bütövlükdə  kapital dünyasının iç üzü açılır. «Solğun 
çiçəklər»də ictimai mühitin eybəcərliklərin hətta ən 
müqəddəs duyğu olan sevgiyə belə sirayət edir. Bütün 
bunlar zahiridən batiniyə,  görünüşdən mahiyyətə keçidin 
parlaq nümunələridir. 
Gerçək ictimai həyatda gedən bu proseslər, heç 
şübhəsiz, sənətdə və ədəbiyyatda da bu və ya digər 
dərəcədə öz əksini tapırdı. Bu baxımdan, altun və 
mənəviyyat, güc və həqiqət mövzuları özü-özlüyündə 
ədəbiyyat üçün bir yenilik sayıla bilməzdi. Lakin necə ki, 
insanlar çox vaxt hadisələr içərisində itib-batır və daxil 
olduqları böyük ictimai-siyasi prosesləri, ictimai axının 
əsas istiqamətini görə bilmirlər, eləcə də sıravi ədəbiyyat 
bir qayda olaraq bir-birindən maraqlı hadisələr silsiləsini 
təsvir etməkdən usanmır. Nəticədə neçə-neçə detektivlər, 
 
 108 
melodramalar yaranır və hadisələr dənizinin ucu-bucağı 
olmadığı kimi, onları əks etdirən dizilər, çoxseriyalı filmlər 
də nə qədər istəsən uzadıla bilir.  
Melodrama ilə fəlsəfi dramın əsas fərqi nədədir? 
Hamlet», «İblis», «Aydın» hind filmlərindən, Cənubi Ame-
rika seriallarından nə ilə fərqlənir? Bu suallara cavab veril-
məsi bu gün həm də ona görə vacibdir ki, melodrama 
komediantlığın o biri qütbünə çevrilərək həyatımıza hər 
tərəfdən müdaxilə edir. Hadisəçiliklə dolu olan video-
filmlər, teleseriallar bütün texniki vasitələrlə bizi mahiyyət-
lər alır. Və çox vaxt «Hamlet»lərin, «İblis»lərin, «Aydın»-
ların bizdə yaratmış olduğu mənəvi özünümüdafiə səddini 
keçərək içərimizə daxil olur. Və bir də başımızı qaldırdıqda 
özümüzü hadisələr, təsadüflər dünyasının axar-baxarında 
görürük.  
Bəli, melodrama ayrı-ayrı adamlar, şəxsi həyatlar və 
təsadüflər üzərində qurulmuş maraqlı və gərgin 
situasiyaları əks etdirir. Primitivliyin, diletantizmin bariz 
nümunələri üzə çıxan melodrama bəzən çox bahalı libas 
geyinir, yüksək dizayn və bədiilik elementləri ilə pərdələnir 
(müasir kino texnikası, bahalı aktyorlar və s.). Lakin nə 
libas geyinirsə-geyinsin, onun əsas göstəricisi 
hadisəçilikdir. Burada fəlsəfi ümumiləşmə bir yana qalsın, 
bədii ümumiləşmə səviyyəsində də qanunauyğunluq 
axtarmaq əbəsdir.  
 
 109 
*** 
Bütün böyük sənətkarlar ona görə həm də 
filosofdurlar ki, onların əsərləri hadisələrin təhkiyəsi 
arxasında mahiyyətlərin təhkiyəsini də əhatə edir. Bədii 
əsərdə hadisələr necə gəldi, elə də cərəyan edə bilməz. 
Onlar ideyaların inkişaf qanunauyğunluğuna, mahiyyətlər 
arasındakı münasibətlərdəki invariantlara söykənir. Cəfər 
Cabbarlının bütün əsərlərində, hətta ən gənc yaşlarında 
yazdığı pyeslərdə belə müəyyən bir ideyanın təkamülü və 
ideyalar arasında mübarizə vardır. Cabbarlıda ideyanın 
açılmasına xidmət edən hadisələr ixtiyari olaraq seçilir. 
Onlar bilavasitə reallığa və tarixə söykənir. Bu baxımdan, 
Cabbarlı bir filosof olmaqla yanaşı, həm də kamil bir 
tarixşünas və sosial tablolar çəkən rəssamdır. 
XX əsrin əvvəllərində, hələ tariximizin kifayət qədər 
öyrənilmədiyi, milli mədəniyyət və milli fəlsəfi fikirlərin 
qaynaqları peşəkar elm üçün hələ naməlum olduğu bir 
dövrdə tək bir əsərdə («Od gəlini») nəinki milli tariximizin 
böyük və mürəkkəb bir dövrü (islamın Azərbaycanda 
yayılması, Babək hərəkatı) üzə çıxarılır, nəinki həmin 
dövrə aid adət-ənənələrimizin, milli mədəniyyətimizin, 
etnoqrafiyamızın mükəmməl mənzərəsi çəkilir, həm də o 
dövrdə yaranmış və yayılmış milli-fəlsəfi cərəyanlar 
obrazların dili ilə qarşılıqlı mükamilə və monoloqlarda çox 
parlaq şəkildə şərh olunur. Üstəlik bütün bunlar yüksək 
 
 110 
sənətkarlıqla bədii əsərin təhkiyəsinə daxil edilir. 
Tədqiqatçılar bəzən fəlsəfi fikir tariximizin öyrənil-
məsini tanınmış filosofumuz Heydər Hüseynovun əsərləri 
ilə başlandığını düşünürlər. Əslində isə bu işi xeyli əvvəl 
Cəfər Cabbarlı başlamışdır. Həm də çox böyük dəqiqliklə, 
fəlsəfi təlimlərin mahiyyətini açıb-göstərmək, onları 
qarşılıqlı surətdə müqayisə etmək və müxtəlif nöqteyi-
nəzərləri canlı həyat səhnələrində təcəssüm etdirməklə. 
Milli tariximizin önəmli məqamlarını təşkil edən 
ideyalar və ictimai-siyasi hərəkatlar Cabbarlının əsərlərində 
bəzən bilavasitə, hətta tarixi adları belə saxlamaqla, bəzən 
də dolayısı ilə, bədii mündəriciyə daxil edilməklə təqdim 
olunur. Məsələn, Azərbaycan fəlsəfi fikir tarixində və milli 
azadlıq hərəkətında Cəmaləddin Əfqaninin yeri və rolu 
çoxlarımızın nəzərində professor Şamil Qurbanovun 
təqdimatından sonra aydınlaşdı. Və biz elə bil ki, itirilmiş 
bir tarixi şəxsiyyətimizi və filosofumuzu yenidən tapdıq. 
Lakin sən demə onun haqqında Cabbarlı hələ 17 yaşında 
ikən kifayət qədər dolğun məlumat vermiş və onun 
ideyalarını da şərh etmişdir. Həm də bu missiya hansı isə 
tarix kitabında və ya fəlsəfi traktatda deyil, «Nəsrəddin 
şah» pyesində həyata keçirilmişdir. Cəmaləddin Əfqani 
məhz öz adı ilə əsərə bir inqilabçı obrazı kimi daxil 
edilmiş, onun ideyaları və məşrutəçilik hərəkatının məğzi 
də hadisələrin gedişindən doğan qanunauyğun bir yekun 
 
 111 
kimi təqdim edilmişdir. 
Digər bir əsərində – «Od gəlini»ndə Cabbarlı VIII-
IX əsrlərdə Azərbaycanda yayılmış xürrəmilik təlimini 
sadəcə olaraq xatırlatmır. O bu təlimin məzmununu açır və 
əsas ideyalarını geniş şərh edir. Əslində Cabbarlının 
azadlıq haqqındakı düşüncələri xürrəmilik təlimininn də 
hüdudlarını keçərək bütün dövrlər üçün aktual olan ciddi 
mətləblərə gətirir. 
Cabbarlı «Od gəlini»ndə VIII-IX əsrlərdə Azərbay-
canda yayılmış xürrəmilik təlimini sadəcə olaraq xa-
tırlatmır. O bu təlimin məzmununu açır və əsas ideyalarını 
geniş şərh edir. Əslində Cabbarlının azadlıq haqqındakı 
düşüncələri xürrəmilik təliminin də hüdudlarını keçərək 
bütün dövrlər üçün aktual olan ciddi mətləblərə gətirir. 
«Od gəlini» elə bil ki, milli-fəlsəfi fikir tariximizin 
ensiklopediyasıdır. Burada məhz Azərbaycan üçün 
səciyyəvi olan mühüm fəlsəfi cərəyanların çox yığcam, 
lakin aydın və gözəl şərhi verilir. Zərdüştilik, atəşpərəstlik, 
xürrəmilik, sufilik, hürufilik və s. Həm də bunları ayrılıqda, 
bir-birindən fərqli, bir-birini inkar edən təlimlər kimi yox, 
vahid, bütöv fəlsəfi baxışlar sisteminin daxili ünsürləri, 
tərkib hissələri kimi vermək təşəbbüsü göstərilir. Əksliklər 
vəhdətdə götürülür. Qütblərin zirvədə birləşməsindən daxili 
tamlığa malik mükəmməl fəlsəfi dünyagörüşü yaranır. 
Fəlsəfi fikrimizin böyük tarixi təkamül keçmiş uzun və 
 
 112 
mürəkkəb yolu zamanca sıxılır, müxtəlif dövrlərdəki 
konsepsiyalar eyni zaman müstəvisinə gətirilir və bütün 
daxili ziddiyyətləri ilə birlikdə mükəmməl bir bədii-nəzəri 
sistem yaranır. 
Bu baxımdan, «Od gəlini» Azərbaycanın fəlsəfi fikir 
ensiklopediyasının bir parçası olmaqdan daha yüksək 
məqamda qərar tutur. Burada biz müxtəlif dövrlərdəki 
müxtəlif fikir qatlarının, müxtəlif həyat və düşüncə tərz-
lərinin və hətta müxtəlif fəlsəfi təlimlərin sintezini görürük. 
Bizim bugünkü düşüncəmizin genezisində hansı fərqli 
mövqelərin dayandığını, çağdaş fikir tərzimizin nələrdən 
yoğrulub-yapıldığını, müasir azərbaycanlının daxili 
aləmində keçmişdən miras qalmış nə kimi ziddiyyətlər 
olduğunu «Od gəlini» gözəl təcəssüm etdirir. Əsər həm də 
inam  və şübhənin, hiss və idrakın milli nisbət əmsalını əks 
etdirmək baxımından xüsusi əhəmiyyətə malikdir. 
Lakin «Od gəlini» sosializm dövründə yazıldığından 
onun ədəbi tənqid taleyi məhdud ideoloji çərçivəyə 
salınmış, dinə qarşı mübarizə mütləqləşdirilmiş və əsərdəki 
bir sıra mühüm ideyalar işıqlandırıla bilməmişdir. Elxanın 
«din adına törədilən qırğınlara» qarşı çıxışları dinə qarşı 
çıxış kimi təqdim olunmuşdur. Digər tərəfdən, əsərdəki 
hürufilik notları diqqətdən kənarda qalmış, hürufilik 
ideyaları da ateizm kimi qiymətləndirilmişdir. Halbuki, 
Elxan bəzi çıxışlarında Nəsimidən fərqlənmir: «Məndən 
 
 113 
başqa mənim xaricimdə özgə bir Allah yoxdur. Mənəm Yer 
üzündəki həyat və səadətin yaradıcısı. Mənəm göylərin 
mənəvi varlığındakı qüvvət və iqtidarın məna və mahiyyəti. 
Mənəm Allah, Allah mənim özümdədir.» 
Elxanın mübarizəsi islam dininin özünə qarşı deyil, 
dinlə pərdələnmiş gücə, zorakılığa qarşıdır. Diqqətlə yana-
şıldıqda Aqşin Elxanı yox, Elxan Aqşini əsl dinə, ədalətə, 
düzlüyə, həqiqətə dəvət edir. Elxana görə din əsl missiyası-
nı əzənlərin yox, əzilənlərin tərəfində olarsa yerinə yetirə 
bilər. Aqşin aldanmışdır. Elxan isə dini ehkamlardan sui-is-
tifadə edən, dini ideallarla manipulyasiya edən və öz qəsb-
karlıq niyyətlərini dinlə ört-basdır etməyə çalışan qüvvə-
lərin iç üzünü Aqşindən daha yaxşı görür: «Mən üzümə bir 
din qalxanı çəkib cahangirlərin cəlladlığını qəbul edə bil-
mərəm». 
Solmaz obrazının daşıdığı ideya yükü də kifayət 
qədər işıqlandırılmamışdır. Lakin müəllif Solmazı başqa bir 
ölçüdə, başqa coğrafi və dini məkanda da yenə sevgi 
prizmasından təqdim edir. «Söylə, müqəddəs odlar gəlini! 
Ulu Hürmüzdün paklıq və məsumluğunu təmsil edən gözəl 
Solmaz!». Bu baxış Solmazı məhz müqəddəs görmək 
istəyindən və Solmaza olan sevginin müqəddəslik duyğusu 
ilə, ülvi hisslərlə birləşdirilməsindən doğur! Sevginin ali 
mərtəbəsi – vəhdəti-vücud məqamı! Cismani ehtivadan 
daha yüksək mənəvi ehtiva! Məcnun məhəbbəti, platonik 
 
 114 
məhəbbət, bütün maddi yüklərdən və duyğulardan azad 
olmuş, çəkisizlik şəraitində uçaraq ən yüksək məqamda 
ülviyyətə qovuşan pak bir ruh! Ruhani məhəbbət! 
Və burada Cabbarlı zərdüştilikdən, atəşpərəstlikdən 
ötərək, bir az əvvəl vəsf etdiyi xürrəmiliyin tam əks 
qütbünə keçir və Elxanın dili ilə qətiyyətlə rədd etdiyi 
islamın yüksək fəlsəfi təzahürlərindən biri olan sufiliyi 
təlqin edir: «...Bütün alçaq cismani duyğuları atıb, ruhani 
bir yüksəkliyə vardığını, Ulu Hürmüzdün ülviyyətinə doğru 
yüksəlib onunla mənəvi bir vahid olaraq  uyunduğunu hiss 
edirsənmi?». Allaha qovuşmaq, onunla vəhdətdə olmaq 
sufiliyin, vəhdəti-vücud ideyasının məğzidir. Lakin 
Cabbarlıda bu ideya Hürmüzdün adı ilə birləşdirilir və 
atəşgahda baş verən bir hadisə islamın ali məramı 
kontekstinə salınır. Əsər boyu bir-birinə qarşı dayanan 
atəşpərəstlik və islam notları zildə bir-birini tamamlayır, 
eyni bir mahiyyətin müxtəlif təzahürləri kimi üzə çıxır. 
Təbii ki,  belə yüksək fəlsəfi məqama yüksəlmiş bir 
şəxs üçün aşağı pilləyə, cismani həyat səviyyəsinə enərək 
mərasimləşmiş, hadisələşmiş, mövhumatlaşmış din – daha 
artıq din deyil. Cabbarlının nə kimi bir dinin əleyhinə 
olduğu da bu məqamda aydınlaşır. Cabbarlı hadisələr 
səviyyəsinə enmiş, siyasiləşmiş, sosiallaşmış, mərasimləş-
miş və əslində müqəddəsliyini, ülviyyətini itirmiş bütün 
«din»lərin əleyhinədir. Atəşgaha da «qarnı başından ağıllı 
 
 115 
çıxan» adamlar qulluq edir, uca mətləblərin sonu toyuq-
cücəyə gəlib çıxır. İslamda da dinin ali ülvi məqsədi 
kölgədə qalır və onu əlində bayraq edənlər son nəticədə 
rəyasət, var-dövlət, eyş-işrət səviyyəsinə enirlər. Din 
adından çıxış edənlər bilərəkdən və ya özləri də anlamadan 
onu yerə endirir, ideal olanı maddi güclə qəbul etdirməyə 
çalışırlar. «İnsan naminə» insanlara əl qaldırılır. 
Xürrəmilik ideyaları heç olmazsa yalandan xilas 
olmağa, dünyanı maddi, lakin real istəklər əsasında 
qurmağa çağırır. Lakin bu real istəklər üzərində qurulmuş 
xoşbəxtlər ölkəsi də «fikri geniş fəzalarda uçan» Elxanın 
müqəddəs azadlıq idealına uyğun gəlmir və ən yaxşı halda 
onun bayağı bir kölgəsidir. İnsanlara hər cür sərbəstlik və 
istəklərə azadlıq verilmiş Xürrəmdə hamı eyni mərtəbədə, 
şəraitdə olduğu halda Elxan yenə də qəmgindir. Cabbarlı 
Xürrəmə nəinki bir ideal kimi baxmır, əksinə, hər cür ali 
hisslərdən, idealdan məhrum edilmiş, yenə də hadisələr 
girdabına düşmüş, maddi başlanğıca tabe etdirilmiş bir 
həyat kimi baxır. Belə nasiranə həyat Elxan üçün deyil, 
böyük ideallar axtarışında olan Elxan belə ibtidai azadlıq 
şəraitində xoşbəxt ola bilməz. Müəllifin «xoşbəxtlər 
diyarına» həqiqi münasibətini bilmək üçün sadəcə bir az 
diqqətli olmaq lazımdır: «Hamı qatışıq çalıb-oynayır. 
Bütün səhnə başdolandırıcı bir hərəkət halqası içində 
qaynayır. Yalnız Elxan dərin və məsum baxışlarla 
 
 116 
qaynaqlaşmaqda olan bu insan axınına baxıb uzaq-uzaq 
yerləri düşünürmüş kimi dalğın oturur». Xürrəm diyarı 
xeyli dərəcədə Nizaminin «xoşbəxtlər ölkəsinin» xatırlatsa 
da ondan ciddi surətdə fərqlənir. Belə ki, bu «xoşbəxtliyin» 
öz içərisində ona qarşı bir üsyan var. Elxan öz yaratdığı 
dünyanın naqisliyini duyur, bu mühit onu darıxdırır və yeni 
axtarışlara sövq edir. 
* * * 
Əsrlər boyu fəlsəfinin ən önəmli problemləri 
sırasında duran pul və mənəviyyatın, ağıl və hissin, güc və 
tədbirin, riya və həqiqətin inam və şübhənin mübarizəsi və 
s. bu kimi problemlər yeri gəldikcə məhz fəlsəfi müstəvidə 
işıqlandırılır və müəllifin bu məsələlərə olduqca orijinal və 
yaradıcı münasibəti üzə çıxır. Gənc Cabbarlıda «azad 
sevgi», «hissiyyat azadlığı» ideyaları, səadət yolu 
qarşısında ucaldılmış sosial və iqtisadi çəpərlərə, vaxtı 
keçmiş, daşlaşmış, qartlaşmış adət-ənənələrə qarşı üsyan 
mövqeyi spesifik bir xətt kimi keçir və müəllif bu 
məsələləri ön plana çəkmək üçün heç vaxt fürsəti əldən 
vermir. «Solğun çiçəklər»də də, «Nəsrəddin şah»da da, 
«Aydın»da da kobud güc (fizikimi güc, pulunmu gücü, 
ictimai mövqedən, yaxud valideynlik hüququndan sui-
istifadəmi – fərqi yoxdur) saf məhəbbətə qarşı çıxır və 
gənclərisəadətdən məhrum edir. Lakin «Solğun çiçəklər»də 
ailə miqyasında üzə çıxan kobud güc «Nəsrəddin şah»da 
 
 117 
bir ölkənin başçısının xarakteri və bu ölkədəki siyasi 
recimlə, «Aydın»da, «Oqtay Eloğlu»da və «Od gəlini»ndə 
isə ictimai quruluşun mahiyyəti ilə bağlanır. «Od 
gəlini»ndə sosial ədalətsizliyə işğal və əsarət ideyası da 
əlavə olunur və burada həm də əsl dinə və dindən ictimai 
güc vasitəsi kimi istifadə edilməsinə münasibət ifadə 
olunur. 
«Nəsrəddin şah»da zülmün, rəzalətin mövcud siyasi 
recimin hadisələrlə zəngin bədii obrazı yaradılır. Neçə-neçə 
qətllər, neçə-neçə iradələrin zorlanması, neçə yurd-yuvanın 
yerlə yeksan edilməsi... Pyesdə mövcud sosial gerçəklik, 
zülm, sosial ədalətsizlik hadisələr səviyyəsində təsvir 
olunur. Burada hələ «Bəxtsiz cavan», «Müsibəti-
Fəxrəddin», «Laçın yuvası» və s. bu qəbildən olan əsərlərlə 
ideya və üslub yaxınlığı vardır. 
Belə əsərlərdə şəxsi qəddarlıq kimi də anlaşıla 
biləcək hadisələr, insanların öldürülməsi, qızların zorla 
aparılması, kobud fiziki gücün konkret təzahürləri təsvir 
olunur. Burada ideyanın, mövqeyin, iradənin yox, ancaq 
kobud gücün təcavüzündən söhbət gedir. Burada hətta şah 
da bir dövlət başçısı olmaqdan daha çox bir fiziki şəxs 
kimi, öz fərdi istəkləri ilə hadisələrə qatılır. Burada intiqam 
da son həddə məhz şəxsdən intiqam alınması ilə, fiziki 
güclə, hadisə ilə həyata keçirilir. Burada hələ pis insanlar 
və yaxşı insanlar bölgüsü vardır. Hadisələr insanın 
 
 118 
daxilində deyil, insanlar arasında baş verir. «Aydın»da isə 
proseslər daha çox dərəcədə insanların qəlbində və 
düşüncələrində baş verir. Və bu ideyalar sosial həyatın 
ziddiyyətləri ilə bilavasitə bağlıdır. Burada ölüm də qətl 
yox, intihar yolu ilə həyata keçir. İnsanlar bilavasitə fiziki 
təcavüz nəticəsində, zalımların xəncərindən və ya 
gülləsindən deyil, mənəvi aləmə ğəcavüzün nəticəsi olaraq 
həlak olurlar. Azadlıq idealı da təkcə öz evi, öz mülkü, öz 
kəndi miqyasında, daha çox maddi-sosial müstəvidə deyil, 
öz istəkləri, öz arzuları, öz düşüncələri miqyasında, daha 
çox mənəvi-sosial müstəvidə təqdim olunur. 
«Din və azadlıq», «adət-ənənə və azadlıq», «ictimai 
mühit və azadlıq» problemləri Cabbarlının müxtəlif 
əsərlərində müxtəlif kontekstlərdə üzə çıxır. «Aydın»da 
oxuyuruq: «Dühalar düşməni, zəkalar, iradələr qatili 
adət!»; «Öz varlığını göstərmək istəyənlər heç bir adətə, 
qanuna boyun əyməməlidirlər». «Məni ancaq arzularım 
idarə edir...» «İnsan arzu uğrunda heç bir şey qarşısında 
durmamalıdır. Budur mənim prinsipim»... 
F.Nitsşenin öz şah əsərini nəyə görə Zərdüştün adı 
ilə bağladığını anlamaq üçün çox uzağa getməyə ehtiyac 
yoxdur. Bu əlaqənin kökləri «Aydın»da və «Od gəlini»ndə 
çox gözəl açılır. Mütləq azadlığa can atan insan bütün 
buxovları qırmaq, bütün qadağaları ləğv etmək, öz 
əməllərini ancaq gəndi istəklərinə uyğun qurmaq əzmi 
 
 119 
göstərir. Lakin, əlbəttə, bu mümkün deyil. Bu, vəhşi 
azadlıqdır. Müasir insan isə vəhşilərdən məhz öz istəyini, 
instinktlərini, nəfsini buxovlamaq, dinin, əxlaqın, adət-
ənənənin və nəhayət, intellektin və hüququn tələblərinə 
uyğunlaşdırmaqla fərqlənir. İnsan buna məcburmu olur? 
Yoxsa insan öz xoşu iləmi öz qarşısında çəpərlər çəkir? 
Əlbəttə, mütləq azadlığın mümkün olmadığını, 
həyatı nəfsə tabe etdirməyin yüksəklik əlaməti olmadığını 
Cabbarlı çox gözəl bilirdi. Bəs bu paradoks necə izah 
olunmalıdır? Necə ola bilərdi ki, bütün əsərlərində var-
dövlət hərisliyinə, cismani hissiyyata, meşşanlığa, şəhvətə 
qarşı kəskin mövqe tutan, insanlığın ali mənasını, ali 
hissləri... tərənnüm edən Cabbarlı adət-ənənəyə, dinə qarşı 
meydan oxusun?! 
Baş qəhrəmanı «İnsan arzusu uğrunda heç bir şey 
qarşısında durmamalıdır», – deyən yazıçı arzunu ancaq 
sadəcə istək, nəfs mənasındamı başa düşürdü? 
Burada Cabbarlı ənənəvi Şərq fəlsəfəsinin 
hüdudlarından kənara çıxır. İstər-istəməz belə bir sual 
yaranır. Arzuların buxovlanmasına, boğulmasına 
yönəldilmiş Şərq tərbiyəsinə qarşı üsyan edərkən Cəfər 
Cabbarlı ifrat Qərb təlimi olan freydizmin təsiri altına 
düşmürmü?  Lakin maraqlı da burasıdır ki, Cabbarlının 
müasiri olan Z.Freydin və onun təliminin o vaxt 
Azərbaycanda məlum olması ehtimalı çox azdır. Real olanı 
 
 120 
budur ki, Cabbarlı bu ideyaları Freyddən asılı olmadan irəli 
sürür. Və sadəcə problemi qoymaqla kifayətlənməyib, bir 
addım da irəli gedir. Burada söhbət arzunun özünün hansı 
səviyyədə olmasından, ictimai rəyin, əxlaqın, adətin 
xeyrinə nəfsin boğulmasından yox, nəfslə sağlam fikir 
arasındakı, nəfslə ictimai şüur arasındakı ziddiyyətin 
aradan götürülməsindən gedir. Bir tərəfdən nəfs özü də 
tərbiyə oluna bilər. Və yüksək insanın nəfsi, istəyi, arzusu 
da yüksək ola bilər. Digər tərəfdən də insan artıq bu cür 
formalaşıbsa və onun istəkləri artıq müəyyənləşibsə təkcə 
bu istəklərin məhdudlaşdırılması deyil, qarşı tərəfin də 
(adət, əxlaq və s.) müəyyən güzəştlərə getməsi müzakirə 
obyektinə çevrilə bilər. 
Cəmiyyət insanı düzgün tərbiyə etməlidir. Onun his-
sləri də, nəfsi də, arzusu da hələ lap uşaqlıqdan, ilkin yet-
kinlik dövründən hansısa ictimai ideala adekvat surətdə for-
malaşır. Lakin istəklə ictimai tələb arasında fərq varsa nəyə 
görə gərək ancaq birinci ikinciyə güzəştə getsin? Məgər ən 
ali məqsəd insanın xoşbəxtliyi deyilmi? Və xoşbəxtlik is-
təklərin reallaşmasından başqa özgə necə başa düşülə bilər? 
Məhz problemin dərinliyinə getməsindəndir ki, 
Cabbarlı ancaq sosial normaları, artıq qərarlaşmış ictimai 
mühiti və onun mənəvi prinsiplərini müdafiə etmək 
mövqeyində dayanıb qalmır, insanın aliliyi, məhz insanın 
son məqsəd olması mövqeyindən çıxış edərək cəmiyyətin 
 
 121 
insan qarşısında qoyduğu bütün buxovları təftiş edir, onlara 
yenidən, yeni dövrün səviyyəsindən baxır. 
Çox vaxt yazıçı müəyyən obrazların dili ilə öz şəxsi 
mövqeyini, hadisələrə simpatiyasını biruzə verir. Başqa 
obrazlarda isə onun antipatiyası, qəbul etmədiyi və tənqidi 
münasibət bəslədiyi cəhətlər əks etdirilir. Dünya yaxşıların 
və pislərin dünyasına bölünür. Və oxucu müəllifin şəxsi 
mövqeyini, yazıçı şəxsiyyətini, təbii ki, yaxşıların 
dünyasında axtarır. Böyük sənətkarlarda isə  obrazlar bütün 
daxili rəngarəngliyi və təbəddülatları ilə, yaxşı və pis, üstün 
və naqis cəhətləri ilə birlikdə təqdim olunur. İdeal müsbət 
və mütləq mənfi insanlar gerçəklikdə rast gəlmədiyindən və 
real insanlar çox vaxt sinkretik səciyyə daşıdığından real 
həyat mənzərələri və canlı obrazlar yaradan realistik 
ədəbiyyat həmişə idealizasiyadan qaçmağa çalışır. 
Cabbarlının əsərləri də son dərəcə həyati və realdır. Lakin 
burada məhz Cabbarlı üçün spesifik olan və dünya 
ədəbiyyatında çox nadir hallarda rast gəlinən bir metod 
diqqəti cəlb edir. Müsbət bir cəhətin idealizasiyası, 
mütləqləşdirilməsi və bəzən ifrata çatdırılması ilk 
yaxınlaşmada məhz müsbət kimi görünən bir hadisənin 
çatışmayan, naqis cəhətlərinin üzə çıxmasına səbəb olur. 
Burada söhbət hər-hansı bir hadisədə, obrazda müsbət 
cəhətlə yanaşı mənfi cəhətin də qələmə alınmasından, üzə 
çıxarılmasından deyil, məhz müsbət cəhətin özünün 
 
 122 
mənfiliklərindən gedir. Müsbət və mənfinin, yaxşı və pisin 
eyni bir sistemin, toplumun müxtəlif tərkib hissələri, 
elementləri  kimi yanaşı mövcudluğunda qeyri-adi heç nə 
yoxdur. Bu, həyatın öz dialektikasıdır. Bu, hər bir tamın 
əslində mürəkkəb daxili quruluşa malik olmasından irəli 
gəlir. Əsl sənət də, əsl ədəbiyyat da, təbii ki, həyatın 
dialektikasını ehtiva etməlidir. Cabbarlı sənəti üçün bu adi 
bir haldır. Lakin bizim vurğuladığımız cəhət, Cabbarlını bir 
sənətkar kimi fərqləndirən və yüksəkliklərə qaldıran cəhət 
dialektikanın da ən ali bədii təcəssümüdür. Çünki burada 
tamın tərkibcə və keyfiyyətcə ikiləşməsindən deyil, eyni 
keyfiyyətin ölçü müstəvisində (daha doğrusu, bu müstə-
vidən, ölçü hüdudundan kənara çıxdıqda) ikiləşməsindən 
və hətta öz əksliyinə çevrilməsindən söhbət gedir. 
«Od gəlini»ndə Elxan din əleyhinə, adət-ənənə 
əleyhinə o dərəcədə məntiqli, o dərəcədə kəskin və pafoslu 
danışır ki, oxucu az qala onun tərəfinə keçir və onun 
simasında az qala müəllifin özünün dayandığını zənn edir. 
Lakin liqqətdlə yanaşıldıqda dinsizlik, ənənəsizlik və ifrat 
azadlığın da iç üzü görünmüş olur. Kapital dünyasına 
meydan oxuyan Aydın da, səhnə dekorasiyası arxasında 
həyat həqiqətləri arayan Oqtay Eloğlu da, geriliyin, 
cəhalətin səbəbini çadrada axtaran Gülüş və Sevil də, marş 
sədaları altında köhnə dünyaya qarşı yürüş edən Almaz da 
ifrata varanda öz əksliyinə çevrilir və diqqətli oxucu 
 
 123 
həyatın naqisliklərini təkcə qarşı tərəfdə deyil, həm də 
üsyançı tərəfin özündə görə bilir. 
«Sevil» Cabbarlının ədəbi tənqiddə mübahisə 
doğurmayan və birmənalı izahı olan əsərlərindən sayılır. 
Qadın azadlığı ideyası həmişə mütərəqqi ideya olub və bu 
gün də belədir. Lakin Cabbarlının nə üçünsə kölgədə 
qalmış kiçicik bir əsərini  – «Hürriyyəti-nisvan» şerini oxu-
yarkən hətta «Sevil»ə də yenidən, daxili dialektik incəliklər 
prizmasından baxmaq zərurəti ortaya çıxır. Bununla biz heç 
də Cabbarlının haradasa arxa planda çadra nostalcisində 
olduğunu demək istəmirik. Lakin bir şey aydındır; tərəqqi-
yə mane olan heç də çadra deyilmiş, onun köklərinin daha 
dərində axtarılmalı olduğunu Cabbarlı artıq dərk etmişdi. 
Hətta «Sevil»in özündə axırıncı səhnədə «Tumanım 
qısa, dabanım dikdir» deyən Sevilin simasında tərəqqini 
çadranın atılması ilə bağlayanların peşmançılığını görürük. 
Sevil qalib nəzərlərlə Edilyadan da o tərəfə getmək iqtida-
rında olduğuna işarə edərkən Cabbarlı əyri (çevrəvi) yolun 
yenidən başlanğıca gətirə biləcəyini yada salır. Zavallı 
Balaş indi Sevilin ayaqları altına düşür. Lakin öz səhvlərini 
anlayıb əvvəlki təmiz, saf, səmimi Sevilə qayıtmaq həsrəti 
iləmi, yoxsa Moskvada kurs keçənin Fransada kurs keçənə 
nisbətən «üstünlüyünü» anladığı üçünmü? 
Təəssüf ki, Sevil dəyişir, lakin Balaş dəyişmir, yenə 
də zavallı olaraq qalır. Əsərdə arxa planı görən və ya 
 
 124 
görməyə çalışan oxucu sonluqda Balaşın da başqalaşmasını 
və bəlkə də «get, daha sən o Sevil deyilsən» deməsini 
gözləyir. Lakin təəssüf ki, Balaş hadisə müstəvisində 
dəyişərək indi daha Edilyanı deyil, Sevili seçsə də, 
mahiyyət müstəvisində yenə dəyişməz qalır. 
Hadisələrin yox, ideyaların inkişaf yolunu izləyən 
oxucu qadınların taleyindəki bu inqilab (məhz inqilab!) 
fonunda kişilərin və kişiliyin taleyi barədə cavabsız 
suallarla birgə qalır. 
Bizcə, əsərin ən böyük məziyyəti də ön plandakı 
cavablarla yanaşı, arxa plandakı suallar da üzə çıxır. 
* * * 
Bütün bunlar bu gün necə də tanış gəlir?! 
Elə bil bütün dünyalar nə vaxtsa açılıb, təzədən 
bağlanıb, kələfin ucu nə vaxtsa tapılıb, təzədən itib. Dövrün 
üvertürası çoxdan çalındığı kimi, dövrün faciəsi də, 
dramatizmi də, hətta təntənəli marşı da nə vaxtsa irəlicədən 
yazılıb. Onları öz mədəni-mənəvi sərvətlərimizdə və milli-
genetik kodumuzda axtarmalıyıq! 
Dahilər zaman tanımır, – deyirlər. Sadəcə zamanı 
tariximizin mənəvi yüksəliş məqamlarına doğru 
sürüşdürmək, sonra yenidən çağdaş zamana qayıtmaq 
lazımdır – dahilərlə birlikdə! Onların dahiliyi gələcək 
nəsillərin yoluna çıraq tutmağındadır! 
 
 
 125 
 
 
 
 
 
Cavid və Cabbarlı  
dil, din, mənəviyyat, azadliq haqqinda 
 
Bütün bu deyilənlərə əlavə olaraq XX əsrin bu iki 
böyük şəxsiyyəti arasında daha bir ümumi cəhəti qeyd 
etmək istərdik. Bu – dil məsələsidir. Müasir Azərbaycan 
dilinin formalaşmasında onların rolu məsələsidir.  
Hamı tərəfindən qəbul olunmuş, lakin yenə də layiq 
olduğu dərəcədə vurğulanmayan həqiqətlərdən biri budur 
ki, müasir Azərbaycan dilinin formalaşmasında heç kim 
Cəfər Cabbarlı qədər böyük rol oynamamışdır. Cabbarlı 
türk dilini gözəl bilməklə yanaşı, məhz yerli türk ləhcəsinin 
müstəqil ədəbi-bədii dil səviyyəsinə çatdırılması sahəsində 
əvəzsiz xidmət göstərmişdir. Lakin Cavidin dilimizin inki-
şafında rolu barədə fikirlər müxtəlifdir. Çoxları hətta onu  
yabançı üslubda yazmaqda təqsirləndirir, müasir dilimizdə 
fərqli ünsürlərə Osmanlı şivəsinin təsiri kimi qiymət verir-
lər. Lakin məhz Cavidin dilimizi zənginləşdirmək, böyük 
türk dilinin potensial imkanlarının müasir Azərbaycan dili-
 
 126 
ni inkişaf etdirmək sarıdan xidməti ədalətsizcəsinə heçə en-
dirilir və ya ən yaxşı halda çox sönük şəkildə qeyd olunur. 
Bax, bu sahədəki həqiqətə işıq salmaq üçün o dövrün 
gerçəkliyindən verilən qiyməti yada salmaq yerinə düşərdi. 
Həm də ona görə ki, bu böyük həqiqi qiyməti kim isə 
başqası deyil, məhz C.Cabbarlı verir: “Caviddə su kimi 
duru, almaz kimi saf, parlaq və oynaq bir lisan vardır ki, 
bu, islahına çalışan lisanımızın təkamül özülü ola biləcək-
dir, zənnindəyik. Zatən, bir millət üçün lisanı onun şairləri, 
ədibləri yaradırlar ki, Cavid də bu cəhətdən qiymətlidir. 
Bizcə, Cavidin orta bir yol götürmüş lisanı Azərbaycanda 
tətbiq ediləcəyi kimi, ərəbləşmiş Fikrət və Hamid lisanla-
rını da meydandan sıxıb-çıxaracaqdır” (C.Cabbarlı. “Ədəbi 
mübahisələr”). 
Müasir dövrdə, məhz Cavidlərin, Cabbarlıların 
böyük səyləri nəticəsində formalaşmış Azərbaycan ədəbi 
dili ilə müqayisədə bizə bəlkə də çətin görünən Cavid 
lisanının o dövr üçün həqiqətən böyük bir tərəqqi olduğunu 
ancaq onun müasirləri düzgün qiymətləndirə bilərdi. 
* * * 
Cavid milli və dini dəyərlərlə müqayisədə, 
ümumbəşəri dəyərlərə daha böyük önəm verir. Onun 
maarifçiliyi də, dünyəvi məktəblər uğrunda mübarizəsi də, 
bizcə, hər hansı bir millətə və dinə mənsub olmaqdan öncə, 
bir bəşər övlədı olaraq özünü dərk etməyi ön plana 
 
 127 
çəkməsindən irəli gəlir. Maraqlıdır ki, gəncliyində daha çox 
millətçi olan Cabbarlı da tədricən ümumbəşəri ideyalara 
doğru təkamül yolu geçir. «Od gəlini»ndə oxuyuruq: 
«Bizim üçün ərəb, fars, rum, yəhudi olsun – heç bir fərqi 
yoxdur. Bax, bu ərəbdir. Bizə azad əmək əli uzadır. O, 
bizim qardaşımızdır, Biz ərəb mö'təsəmlərinə, Bağdad 
xilafətinə qarşı vuruşuruq. İki addımlığımızda Şirvan 
şəhriyarlığı da ona qarşı çarpışır. Lakin biz onunla 
birləşmirik. Çünki bizim üçün Şirvan şəhriyarilə Bağdadın 
mötəsəmləri, Bizansın imperatorları, Makedoniyanın 
iskəndərləri, Romanın qeysərləri, neronları arasında heç bir 
fərq yoxdur. Biz insan dostunun dostu, insan düşməninin 
düşməniyik». (səh.63)   
Cavid məkan və zaman müəyyənliyindən, etnik və 
dini mənsubiyyətindən, mənəvi-əxlaqi məxsusiyyətindən 
asılı olmadan bütün insanların eyni bir mahiyyətə 
yüksəlmək şansını qəbul edir. Məhz mahiyyətə varanda, 
insani, ümumbəşəri keyfiyyətlər önə çıxanda üfüqi 
müstəvidəki fərqlər itir və insanlar ancaq vertikal 
müstəvidə, haqqa, həqiqətə yaxınlıq dərəcəsinə görə 
fərqlənirlər. Burada «məni hər kim sevirsə, yüksəlsin» 
(«Şeyx Sənan») fəlsəfəsi rəhbər tutulur. Yaxud Cabbarlıda 
«alçaq cismani duyğuları atıb, ruhani bir yüksəkliyə 
varmaqdan» («Od gəlini») söhbət açılır. 
Həm də bu yüksəliş intellektual müstəvidən daha çox 
 
 128 
mənəvi müstəvidə həyata keçməlidir. Çünki allaha ancaq 
inanmaq, onu ancaq müqəddəslik duyğusu ilə dərk etmək 
olar. Təfəkkür, məntiq, rasional idrak burada acizdir. Cavid 
bu ideyanı «Xəyyam»a girişdə – minacat səsi ilə belə ifadə 
edir:  
Ey fəzalarda gülümsər əbədi şerü xəyal! 
O nə qüdrət, o nə hikmət, o nə ahəngü cəlal!? 
Hər dəha çırpınaraq səndə arar feyzi-kəmal, 
Yenə yox kimsədə əsla səni idrakə məcal. 
 
Haqqa yaxınlaşdıqca dini fərqlər artmır, azalır. 
Görünür, insanın daxilən təmizlənməsi, yüngülləşməsi, 
pərvazlanması, eşqin qanadlarıyla haqqa doğru uçması 
ideyaları həm də dinlərin vəhdəti ideyasına gətirir.  
Din bir olsaydı yer üzündə əgər, 
Daha məsud olardı cinsi-bəşər.   
 
Həm də bu fikir təkcə Dərvişin dilindən eşidilmir. 
Şeyx Sənan İslamı daha dərindən anladıqca xristianlığı da 
ehtiva etməyə çalışır: 
Mənə olmuş cahan pərəstişkar, 
İmdi pək başqa bir cəlalım var. 
Sanma İslamə rəhbərəm tənha, 
Peyrəvimdir xristianlar da.  
 
Yaxud başqa bir yerdə Şeyx Sənan deyir:  
Birsə həqq, cümlə din də bir... naçar, 
 
 129 
Xəlqi yalnız ayırmış azğınlar... 
 
Yaxud Cabbarlıda oxuyuruq: 
«Siz ey min-min qəbilələrə, millətlərə, irqlərə ayrıl-
mış məzlum bəşəriyyət!» «Mən bu gün bütün istilalara, 
müharibələrə, qırğınlara, əsirliyə, köləliyə, cəbrə, istibdada, 
altunlara, hökumətlərə, qanunlara, dinlərə, allahlara, bütün 
əski varlığa qarşı üsyan bayrağı qaldırıram».  
«Bu yalnız ərəblərdə deyil, yalnız burada deyil, hər 
yerdə belə olmuşdur. Bunu babillilər də belə etmişlər, 
yunanlar da belə etmişlər, rumlar, yəhudilər də belə 
etmişlər. İsalar, musalar, iskəndərlər, saysız-hesabsız insan 
qəssabları hamısı belə etmişlər»  
Cavid də, Cabbarlı da böyük müqəddəslik 
duyğusundan ayrı salınmış, özgələşmiş, dinsizləşmiş, 
hadisələşmiş, müxtəlifləşmiş və bu müxtəlifliklərin 
qarşıdurmasını yaratmış əski dünyanın əleyhinə çıxaraq, 
insanın öz daxili-mənəvi yüksəlişinə, sevgiyə, məhəbbətə 
və insani məhəbbətin gücü ilə əldə edilmiş ümumbəşəri 
birliyə səsləyirdi. Dinləri birləşdirərək hamısına qarşı eyni 
dərəcədə üsyan edən Elxan əslində dinləri birləşdirərək 
hamısına eyni dərəcədə xidmət edən Şeyx Sənanın o biri 
qütbü deyilmi? Və qütblər eyni mahiyyətdə birləşmirmi?   
Dinlər, təriqətlər arasında fərq bir qayda olaraq hadi-
sə, mərasim müstəvisində özünü göstərir. Dinin mahiyyəti 
 
 130 
isə müqəddəslik duyğusu ilə bağlıdır. Bu duyğu olmadıqda 
dini ehkamlar, dini ayinlər, dini mərasimlər əsl dini əvəz 
edir və din əvəzinə dini pərdəyə bürünmüş psevdodin 
yaranır ki, o da mahiyyəti etibarilə dinsizlikdən fərqlənmir.  
Təsadüfi deyildir ki, Cavid də, Cabbarlı da məhz 
«din pərdəsi»nə, «din qalxanı»na qarşı mübarizə aparıblar. 
Xəlifənin hədiyyə göndərdiyi rəqqasələrə işarətlə Xəyyam 
«Din pərdəsi altında nə xoş, incə lətifə», - deyir. Eləcə də 
Elxan «mən üzümə bir din qalxanı çəkib cahangirlərin 
cəlladlığını qəbul edə bilmərəm», - deyir.  
Caviddə də, Cabbarlıda da «din» ideyası «azadlıq» 
və «məhəbbət» ideyaları ilə qarşılaşdırılır. «Od gəlini»ndə 
Xürrəm diyarının mənəvi kodeksi belə səslənir: «Azad 
sevgi, azad vicdan könlümün tanrısı». Dini hiss daxili bir 
ehtiyac olmadıqda, insanın mənəvi yüksəlişindən, saflığın-
dan, paklığından, müqəddəslik səviyyəsinə yüksəlmiş ali 
duyğularından doğmadıqda, kənardan icbari yolla təlqin 
edildikdə bu böyük azadlıq carçıları onu qəbul edə bil-
mirlər. Həm də bu mövqe 20-ci əsrin əvvəllərində meydana 
gəlməyərək, Şərq fəlsəfi fikrində qədim köklərə malikdir. 
Cavidin şəxsi fikirləri, böyük Ömər Xəyyamın mövqeyi ilə 
necə də səsləşir:  
«Mən ömrümü sərməst olaraq şən dilərəm, şən. 
Bir dindəyəm, azadə bütün küfr ilə dindən».        
(«Xəyyam»)    
 
 131 
Bu misralar Ömər Xəyyamın məşhur rübaisindən tər-
cümə olunaraq mətnə daxil edilmişdir. Həmin mövqe 
«Xəyyam»dakı digər obrazın – Sevdanın dili ilə də təqdim 
olunur: 
«Bir vəhşi göyərçin kimi mən də, 
Şən könlümü azadə dilərdim.»                 
(«Xəyyam») 
Bu ideyalar hələ «Şeyx Sənan»da da irəli sürülürdü. 
Lakin Cəfər Cabbarlı Şeyx Sənanın dinlə azadlığı 
uzlaşdırmaq cəhdlərini tənqid etsə də, onun «Od 
gəlini»ndəki azadlıq axtarışları da son nəticədə sadəcə 
dinsizlikdən deyil, nəfsin tərbiyəsi, mənəviyyatın yüksəlişi 
ideyasından bəhrələnir. Maraqlıdır ki, «Od gəlini»ndən 
sonra yazılan «Xəyyam» bu ideya təkamülündə sintez 
məqamına uyğun gəlir. Və biz iki müxtəlif dramaturqun 
birlikdə triada sistemi qurduqlarının şahidi oluruq. Cabbarlı 
«Şeyx Sənan»ı inkar edir və «Od gəlini»ni yaradır. Cavid 
inkarı inkar məqamında «Xəyyam»ı yaratmaqla hər iki 
ideyanın sintezinə nail olur.     
* * * 
İndiyədək Cavid, demək olar ki, ancaq bir şair və 
dramaturq olaraq tanınmışdır. Və bu xüsusda onlarca 
tədqiqatlar aparılmış, məqalələr, kitablar yazılmışdır. Lakin 
ilk dəfə olaraq Cabbarlı Cavidin sənətkardan daha çox 
filosof olduğunu vurğulasa da, onun fəlsəfi müstəvidə 
 
 132 
tədqiqinə ancaq əsrin sonunda başlanmışdır. Cavidin 
sənətkar olmaqdan öncə bir filosof olduğunu biz də qəbul 
edirik. Lakin Cavid yaradıcılığını, onun həyat və 
fəaliyyətini daha ətraflı öyrəndikdə gözlərimiz önündə 
poeziyadan da, teatrdan da, fəlsəfədən də, publisistikadan 
da və bütün digər vasitələrdən də məhz öz xalqının, 
millətinin tərəqqisi naminə bir vasitə kimi istifadə edən 
böyük ziyalı, əsl vətənpərvər insan canlanır.  
Bu qənaət daha aydın şəkildə onun publisistikasın-
dan hasil olur. Çünki burada fikir, amal, əqidə nə bədii ob-
razlarla, nə də mücərrəd təfəkkürlə vasitələnir. Burada əsl 
məqsəd, əsl niyyət adi danışıq dilində, adi şüur səviyyəsin-
də açıqlanır. Və yeni əsrin zirvəsindən baxdıqda bu «adi 
şüur»un arxasında böyük bir zəka sahibinin, milli-sosial tə-
fəkkürün dayandığı aşkar olur, əsl ziyalı qəlbinin çır-
pıntıları, millətin taleyi ilə bağlı hiss-həyəcanları duyulur.  
Ziyalılıq nədir və yeni əsrin, yeni minilliyin 
başlanğıcında Azərbaycan ziyalısının ən böyük qayəsi 
nədən ibarətdir? Bu barədə müxtəlif fikirlər olsa da, bütün 
tədqiqatçılar, demək olar ki, bir mövqedə yekdildirlər: 
ziyalı ilk növbədə milli tərəqqi yolunu işıqlandıran, xalqın 
maariflənməsinə xidmət edən insandır. Lakin, təbii ki, 
ziyalı özü elə bir mərtəbəyə qalxmalıdır ki, buradan 
millətin nicat yolu görünmüş olsun. Xalqa xidmət etmək 
istəyi hələ azdır. Bu istək ancaq yüksək təfəkkür səviyyəsi 
 
 133 
ilə birləşdikdə ziyalılıq yaranır. Əvvəlcə millətin tərəqqi 
yolunu, nicat yolunu özü üçün aydınlaşdırmaq, tədqiq 
etmək, dərk etmək tələb olunur. Cavid öz fəlsəfi biliyi ilə, 
öz sənəti ilə məhz belə bir zirvədə dayanırdı. Onun əsl 
məramı bədii əsərlərindən də hasil olur. Lakin müəllim 
Cavidin tövsiyələrini başa düşmək daha asandır. Maarif 
yolu da ən vasitəsiz, ən kəsə bir yoldur. «Demək ki, bir 
millətin hər halını tədqiq etmək üçün ən doğru meyar, ən 
kəsdirmə yol o millətin məktəbləridir». (Hüseyn Cavid. 
«Həsbi-hal - 1»). 
 
 
 
 
 
 134 
 
 
 
Seçmə  fikirlər,  ifadələr 
 
Hüseyn Cavid: 
«Bir millətin lisanı mövcudiyyətinin ən parlaq 
bürhanıdır».   
*** 
«Elmdən edilən istifadə yalnız mənəviyyata münhəsir 
deyil. Maddiyyət ilə də münasibətdar olmalıdır».  
*** 
«Elm hər dildə birdir». 
*** 
«Dilsiz bir millət yaşamaz».  
*** 
«... Ana dili nə qədər lazım isə hökumət dili də o 
qədər vacibdir». 
*** 
«... Ana dilində təhsil, elm üçün məsafələr teyy edib, 
məsarifə qatlanmaq indilik bizə çox ağır gəlir. Lakin çox 
yanlış bir xəyal...». 
*** 
«... Şagirdlərin... öz tarixlərindən, köklərindən 
xəbərsiz» qalmaları «bir millət üçün çox böyük qəflət, çox 
 
 135 
böyük tədənnidir».  
*** 
«Bir millətin tərəqqi və tədənnisini bilmək üçün 
millətin məktəbələrini, daha doğrusu, ibtidai məktəblərini 
görmək kifayət edər». 
*** 
«... Bir millətin hər halını tədqiq etmək üçün ən 
doğru meyar, ən kəsdirmə yol o millətin məktəbləridir».  
*** 
«Dünyada hər iş, hər hərəkət bir qanuna, bir rəhbərə 
möhtacdır... Lakin hər iş sahibi öz işini layiqi ilə bacara 
bilmək üçün... sənətində mahir olmalıdır. O məharəti bizə 
öyrədən şey isə elmdir, məktəbdir».  
*** 
«... Elmi-iqtisad bilməyən bir tacir mənfəət yerinə 
zərər görər. 
Elmi-zirayətdən başı çıxmayan bir mülkədar, yaxud 
əkinçi buğda əkərsə çovdar biçər...  
 ... Həndəsə bilməyən bir memar qübbə ilə 
uğraşarkən divarları çatlamış bular. 
Təlim və tərbiyədən anlamayan bir müəllim... fəzilət 
yerinə rəzalət öyrədər...» 
*** 
«... Hər işi iş sahibinə tapşırmalı».  
*** 
 
 136 
«... Hər məktəbin ilk əsası onun təsisindən və heyəti-
idarəsindən başlanır.»        
*** 
«... Gürcülərin, ermənilərin həm şəriət, həm lisan 
müəllimləri olduğu halda, müsəlmanların yalnız şəriət 
mollası var. Onun üçündür ki, bir çox məktəb şagirdləri az 
bir zamanda özlərini unudurlar... Tarixlərindən, 
köklərindən xəbərsiz qalırlar.» 
*** 
«... Hər işdə, hər təşəbbüsdə ixtisas və istedad 
nəzəri-diqqətə alınmalıdır.» 
*** 
«Çocuq tərbiyəsinə diqqət etmək üçün tərbiyə 
görmüş analar lazım deyilmi? Hanı ana yetişdirəcək 
məktəblərimiz?»  
*** 
«Qadın gülərsə bu issız mühitimiz güləcək, 
 Sürüklənən bəşəriyyət qadınla yüksələcək!»               
*** 
«Ailə, məktəb tərbiyəsindən başqa bir də tərbiyeyi-
ümumiyyə vardır ki, məktəb təhsili ikmal edildikdən sonra 
35-40 yaşına qədər insanda davam edər. Bu tərbiyə yalnız 
mühit-ümumiyyə race bir tərbiyədir. Çox zaman mühit, 
ümumi, insanın ailə içərisində, məktəblərdə aldığı tərbiyəni 
büsbütün dəyişdirib başqa bir aləmə, başqa bir cərəyana 
 
 137 
tabe edər. Bu xüsusda maddi və mənəvi bir para təsirat 
insanın aldığı tərbiyələri zirü zəbər edəcək dərəcədə 
məsləkinə müğayir hallara sövq edə bilər. 
Azacıq muşikafanə bir nəzərlə baxılsa deyilə bilər ki, 
bütün bu tərbiyələrin ən əhəmiyyətlisi, ən müqəssiri, ən 
qüvvətlisi olsa-olsa yenə tərbiyeyi-ümumiyyə (təsiri-mühit) 
ola bilər. Yalnız mühiti-ümumi təsirindən yaxanı 
qurtaracaq bir müəssir var ki, ona da nəfs deyilir. Nəfs 
əksərən irəliki tərbiyələrə tabe olmaqdan varastə ola 
bilməz, lakin mətanəti-fövqəladəyə malik olan insanlarda 
isə daima qabili-təhəvvül, daima qabili-islahdır.»  
*** 
«Ailə tərbiyəsi və səhhəti-bədən, vücud sağlamlığı, 
həyati-bəşəriyyənin ən mühüm əsasını təşkil edir.»  
*** 
«İndi bizim yalnız məktəblərimiz deyil, bütün həyati-
ictimayəmiz belə saf, parlaq bir tərbiyəyə möhtəcdır.»  
*** 
«Çocuqlar məsumdurlar, onunçün etdikləri işlərin 
heç birindən məsul deyildirlər, onların hal və hərəkətlərin-
dən məsul olacaq yalnız ata-analarıdır. Qızını, oğlunu tər-
biyə etməkdə müsamihə göstərən valideyn qanun və əxlaq 
nəzərində şiddətlə məsul tutulmalıdır. Çünki cəmiyyəti-
bəşəriyyə üçün müzürr bir adam hazırlamış olurlar.» 
*** 
 
 138 
«Ağlanacaq bir həl idi özümüzdə görürdük, 
Dilimizin, dinimizin getməsinə gülürdük.» 
*** 
«Siyasət rol oynarkən ədəbiyyat susar.»  
*** 
«Arif odur, gülsün içindən bahar.»  
*** 
«Nümayiş üçün qabaran hissiyyat dəniz köpüyündən 
çox da fərqli olmaz. Qabarması ilə sönüb getməsi bir 
olar.»  
*** 
«Hər işdə səbat və istiqamət ən birinci şərt sayılır.»  
*** 
“Mənə biganə zövqi-nəfsani, 
Sevdiyim yalnız eşqi-ruhani...    
*** 
«Yox deyildir o qaranlıqda işıq.»  
*** 
«Bizə gülməzsə həqayiqdəki sirr 
  Sərxoş ol, ya ayıq ol, fərqi nədir?”  
*** 
“Geri dönməz bu şətarətli zaman!”  
*** 
“Bir nəfəsdir bu sürəksizcə həyat! 
  Bir nəfəs!.. Getdimi? Gəlməz...”  
 
 139 
*** 
“Kişi irfan işığında parlar.”   
*** 
“...Bilgidə allah gücü var.”    
*** 
“Əmin ol, nerdə nəfs olmuşsa hakim,  
 Həqiqi eşqi məhf etmiş məzalim.”   
*** 
«Kimin ülviysə ruhu, söz onundur,  
Əsiri nəfs olan daim zəbundur.»    
*** 
«Böyüklər kiçiləri böyük görmək istər, kiçiklər isə 
böyükləri kiçiltməklə təsəlli bular.»  
*** 
«Arslanların saymazlığı şikarı tülkülərə qapdırar.» 
*** 
«Qüvvətə, altuna tabe dünya?!» 
*** 
«Söz qəvinindir?!»  
*** 
«Əvət mələkdir, fəqət  
Şeytan ruhlu bir mələk!.»  
*** 
«Hər səfada cəfa buldum.»  
*** 
 
 140 
«Yüksələn məhv olar, fəqət enməz.»  
*** 
«Dinsiz olmaq da bir təriqətdir.»  
*** 
 «Səni alçaldan ehtiras olacaq.»  
*** 
«Sosializm qabığından çıxmış faşizm beşiyi...»  
*** 
«Daim sülhü özləyə-özləyə hər gün hərbi zavodlar 
tikilir.»  
*** 
«İblisəmi uymuş bəşəriyyət!?»                                 
 
*** 
«İnsanlığı həp unutdu insan?!» 
*** 
 
«Sən vulkanı qığılcımlamı söndürmək istəyirsən?»  
*** 
«Bəşəriyyəti heç bir zaman göz yaşları 
qurtarmamışdır.»  
*** 
«Papa həzrətləri məni buraya qarışdırmaq üçün 
deyil, barışdırmaq üçün göndərmişdir...» 
*** 
 
 141 
«Başdan-başa həp yer üzü vəhşət,  
 İblis ilə həmrəngi-siyasət»                 
 
*** 
«Həqiqi sülhü əldə etmək üçün hər kəsin haqqı təmin 
olunmalıdır.» 
*** 
«Bizə hüquq və torpaq verilmədikcə, barışıqdan söz 
açmaq yersizdir.» 
*** 
«Məncə bu cəmiyyətə diplomatlar bircası demək 
daha doğrudur.» 
*** 
«Təzad həyatın ahəngidir.»     
*** 
«Qaranlıq gecələr olmasaydı, gözləri oxşayan 
yıldızlar bunca sevilməzdi.»  
*** 
 «...Bu günkü müharibədə toplar, tüfənglər deyil, hər 
məmləkətin ədəbiyyat və fəlsəfəsi ilə bəslənən beyinlər də 
ayrıca haizi-əhəmiyyətdir.» 
*** 
«Ədəbiyyat bir millətdəki əhvali-ruhiyyənin inikası 
deməkdir.» («Müharibə və ədəbiyyat» s.234) 
*** 
 
 142 
«...Əsərlər zəhərli, əxlaqsız, kefşək bir mövzu təqib 
edərsə, tez-gec bütün oxucularını da zəhərləmiş olar»  
*** 
 «Avropa yolunu tanır-tanımaz, ... onların az-çox 
ciddi və məharətli ədəbiyyatı deyil, hoppa, dəyərsiz və 
çürük əsərləri təqib olunur...» 
 
*** 
«Kəssə hər kim tökülən qan izini,  
 Qurtaran dahi odur yer üzünü»  
*** 
«Xəstə bir üzvə bənzər amili-şər,  
 Kəs də, bulsun şəfa vücudi-bəşər.»  
*** 
 «Məncə əzmək də, əzilmək də xəta, 
 Haqqı sev, haqsızı dəf et, zira!»   
*** 
«Əhli-vicdanə busə, xainə kin!»    
 
*** 
«Üz çevirmiş də Tanrıdan insan, 
 Küfrü haqq, cəhli mərifət sanıyor»   
 
*** 
«Gülüyor nura daima zülmət»           
 
 143 
  
*** 
«Nə dərd olaydı, nə dərman»             
 
*** 
«Susmaq, o da başqa dürlü fəryad!» 
 
*** 
«Bu zülmə qarşı nolur bir də bir ədalət olaydı!» 
 
*** 
«Ey varlığı yox, yoxluğu vardan daha dilbər!»  
  
*** 
«...Türk ordusu daim basaraq ölkələr almış,  
 Ən sonda siyasətdə basılmış da bunalmış» 
 
*** 
«İdrakı sönük başçıların qəfləti ancaq, 
 Etmiş, edəcək milləti həp əldə oyuncaq» 
 
*** 
«Turana qılıncdan daha kəskin ulu qüvvət, 
 Yalnız mədəniyyət, mədəniyyət, mədəniyyət»                   
 
 
 144 
*** 
«...Ancaq mübarizə mənlik verir hər dövlətə!»   
 
*** 
«Mənim tanrım gözəllikdir, sevgidir!» 
*** 
«Gözəlsiz bir gülşən zindana bənzər». 
*** 
«Mən gözəllikdə gözəl ruh araram, 
 Ruhu düşgünləri çirkin sanaram». 
 
 
Cəfər Cabbarlı: 
 
“Bu göy boya Göy Moğoldan qalmış 
 bir türk nişanı,... 
  Yaşıl boya islamlığın sarsılmayan imanı,... 
  Şu al boya azadlığın, təcəddüdün fərmanı!...”  
*** 
“Dünyanı qanunsuzluqla idarə etmək olmaz”  
*** 
“Mənim, bütün bəşəriyyətin səadət günəşini qucmuş 
əməlim, sevgilərin geniş fəzalarında uçan fikrim, bütün 
kainatın gözəlliklərini öpən istəklərim, bu qulluq 
fərmanının əski, dar cildinə sığışdırıla bilməz”  
 
 145 
*** 
“... Bir günəşin telləri, bir vicdanın çarpması, bir 
mənanın görsənişləri olan bəşəriyyət...»    
*** 
«Mənəm yer üzündəki həyat və səadətin yaradıcısı!» 
*** 
«Mənəm... varlığın gözəlliyində gülümsəyən 
mövcudatı təcəssüm etdirən...»  
*** 
 
«Mühitdən intiqam almaq...»    
*** 
«Mən istəyirdim bütün bəşəriyyət mənim fikrimə 
tapınsın.»  
 *** 
«Mən bütün dünyanı fikrimə tapındırmaq istərkən, 
önümdəki bir həqiqəti anlamıram?!»  
*** 
«Günbatan fikirli, gündoğan duyğulu bir sima.»  
*** 
«...Beyni kitab arasında Parisdən, ürəyi isə mizrak 
ucunda altay dağlarından almışdır.»  
*** 
«Qaranlıq keçmişin mənfur heykəli.»  
*** 
 
 146 
«Mən elə bir dünya istəyirəm ki, orada millətlər 
azad, fərdlər azad olsun.» 
*** 
«Dilək ilə nəticə arasında keçilməz bir uçurum var 
ki, onu ancaq bir neçə qüvvətli simalar keçmişlər... Onlarla 
da tarix fəxr edir.» 
*** 
«Əsrimizdə şöhrət və böyüklük qapalı bir evdədir ki, 
yiyəsi altun, açarı təsadüf, qoruyucusu ölümdür.» 
*** 
«Kaş o füsunkar gözəlliyə uzuqdan-uzağa pərəstiş 
edənlərdən biri də mən olaydım.»  
*** 
«Hamının ardınca behiştdə getməkdənsə, hamının 
qabağında cəhənnəmə getmək yaxşıdır.» 
*** 
«Dünyada ən böyük səadət arzu ilə vüsal arasındaki 
hicrdə imiş!»     
*** 
 «...Hər baharın qaçılmaz bir xəzanı vardır»  
*** 
«...Hələ lazımınca açılmamış bir çiçəyin mənliyində 
qorxunc bir xəzanın acı küləkləri, gözlərində batan bir 
günəşin solğun şüası inləyib durur...»                     
*** 
 
 147 
«Hər bir qanun azadlığa bir yağı              
  İnsan oğlu olmuş insan tapdağı»  
*** 
«Azad təbiətə zəncir yaraşmaz, 
Azad günəş, azad yağış, azad yel. 
Yer üzündə daşdan çəpər gərəkməz, 
Azad dünya, azad sevgi, azad el.»  
*** 
«Cəmiyyət qadınsız çürüdüyü kimi, qadın da 
cəmiyyətsiz çürüyür.» 
*** 
«Fəlakət insanlıq səadətinin kölgəsidir!» 
*** 
«Həyat işıqlandıqca kölgə də qalınlaşır»  
*** 
«Ən baş bir qanun vardır ki, o da hər kəsin 
başqasına zərərsiz azad istəyidir». 
*** 
«Dilimizdə olan ən kobud və yaraşıqsız söz, ən gözəl 
yabançı kəlmələrdən əziz tutulmalıdır» 
*** 
«Adətən türklük... tənqidə dayanmıyor ki, burası 
bizdə milli bir xüsusiyyət halına gəlmişdir.» 
*** 
«Tənqid təkamülün babasıdır.»                   
 
 148 
  *** 
«... İdraksız bir kütlə...», «cismani duyğu»       
*** 
«Ruhani və cismani tərbiyə»   
*** 
«...Mədəniyyət adı altında bütün dünyanı qara 
qüvvələrə tabe etmək istəyənlər...»  
*** 
«... Ağ çöhrəli, qara vicdanlı Qərb...»  
*** 
«İşıqlı Şərqin qaranlıq yavrusu»  
*** 
«Dünya olsun azad ana qucağı»  
*** 
«Yeni hücum üçün sahildən uzaqlaşan dalğaların 
hicəti...» 
*** 
«Biz burasını daha müthiş, daha qüvvətli, yeni 
hücum üçün sahildən uzaqlaşan dalğaların ricətinə 
bənzətmək istərdik. Biz Cavidin gəndisində bulunduğuna 
şübhə etmədiyimiz istedad dənizlərinin dərinliklərindən 
yeni qüvvət alıb hücum edəcək və xalqımıza mühit və 
həyatımızın qoynundan doğmuş bir dilbər-ədəbi təqdim 
edəcəyini ümid və arzu edərik.»  
*** 
 
 149 
«Fəlsəfə sənət üçün bir əsas deyil, bir məziyyət ola 
bilər...» 
*** 
«Sənət oxuculara, seyrçilərə və dinləyicilərə həzzi-
mənəvi, həyəcani-bədii təmin etməkdir». 
*** 
«Nemətlərindən istifadə etdiyi mühitin bir yavrusu 
bir fərdi doğurur, bəsləyir, yaşadır, böyüdür, tərbiyə edir, 
öz-özünü idarə edə biləcək, dolandıra biləcək bir insan 
halına döndərir ki, bunlar həpsi həmin şəxsin möhtac 
dövrlərində dirilmiş bir borcdur. Alınan bir borc, şübhəsiz 
ki, qaytarılmalıdır. Bunu inkar etmək olmaz. Həm də bu 
borcun məqsədi nasıl olmalıdır? Təbiətdə ümumi bir qanun 
vardır. Təsir əks təsirə müsavidir. Bu qanunu dediyimiz 
məsələdə də işlədəcək olursaq, böylə şəkildə deyə biləriz ki, 
hər bir fərd üçün nə qədər artıq zəhmət çəkilmişsə, o qədər 
də artıq zəhmət çəkməli, nə qədər artıq faydalanmışsa, o 
qədər artıq fayda verməlidir.  
İnsan adlı bir təsir meydana çıxıyor ki, onun da 
mənası belədir: Sən bəşəriyyətin bir üzvü, onun illər boyu 
qazandığı təcrübələrindən, tərəqqi və təalisindən istifadə 
etmişsən. Sən ona bir mənfəət yetirməlisən. Sən içində 
bulunduğun xalqın bir üzvü, ölkənin bir yavrususan. Onun 
biliyindən, ruzisindən, ab-havasından istifadə etmisən, ona 
bir mənfəət verməlisən. Həm də bu mənfəət aldığın 
 
 150 
faydanın miqdarına çox da olmazsa, bərabər olmalıdır. İştə 
buradan tarixdə öylə qüvvətli simalar təsadüf ediyor ki, 
bütün varlığının xəlqə borclu olduğunu hiss ediyor və 
kəndisini unudub varlığını da həmin xalqa vəqf ediyor. 
Fəqət öylə simalar da vardır ki, onlar öz vəzifeyi-
ictimaiyyətlərini ifa etməyir, xalqa, cəmiyyətə bir fayda 
gətirməyir, hətta bir çox zərərlər də toxundururlar. Bu 
adamlar aldıqları borcu, aldıqları şeyləri qaytarmadıqları 
üçün.. toxundurduqları zərərlər içində bir canidirlər.»  
*** 
 «Burada bir vətəndaşlıq, ... nə isə ictimai bir duyğu 
vardır»  
*** 
«Həyat tərəqqi etdikcə, cəmiyyət irəlilədikcə şərait 
dəyişir. Bununla bərabər yaşayış vasitələri, fikirlər, 
fəlsəfələr də dəyişir.»       (s.246)  
*** 
«Fəqət başındakı bir fikri, inandığı bir əqidəyə 
doğru sandığı bir məsləki, bayrağını gəzdirdiyi bir ordunu 
ancaq öz şəxsiyyətinə, öz mənfəətinə, öz şəxsi səadət və 
ehtiraslarına fəda edən adama nə ad vermək olar.»  
*** 
«Fəqət daxilindəki qadınçılığı onu rahat 
buraxmayıb...  O qadınlara qarşı gücsüzdür.» 
*** 
 
 151 
«Bu rəzalət Şərq diplomatiyasının tarixində 
görünməz bir şey deyildir. Baxsanız Avropa qadınlarının 
qoynunda imza edilmiş bir çox müahidələrə, bir çox 
müqavilələrə, bir çox imtiyazlara bəlkə də təsadüf edə 
bilərsiniz. Hər halda tariximiz Baltaçı Məhəmməd paşalara 
yabançı deyildir.»   
*** 
«Hər bir yalan daha məntiqli, daha tutarlı ikinci bir 
yalanın arxasında gizlədilmiş, örtülmüş, bastırılmışdır». 
*** 
«Həyat və fikrin müştərək fəaliyyəti». 
*** 
«El ədəbiyyatı... yüksək yazı ədəbiyyatında olduğu 
kimi, həyat və fikrin müştərək fəaliyyətindən doğmuş bir şey 
deyil, əqli fəaliyyətin ibtidai dərəcəsində bulunan bir 
kütlənin coşğun və daşqın saf həyatından doğmuş bir 
şeydir. Buna görədir ki, bu ədəbiyyat olduqca sadə görün-
məyinə baxmayaraq, çox vaxt yüksək yazı ədəbiyyatından 
daha artıq təsir buraxıyor. Çünki bu, sadə sözlər ilə səmimi 
bir duyğunun ifadəsidir. Bu ədəbiyyətın yaradılması üçün 
bəlkə də düşünülməmiş, o, acı bir təüssüratın qopardığı 
fəryadlardan, iniltilərdən bilaixtiyar doğulmuşdur. 
Burada bir ananın ninni çaldığı cocuğuna qarşı 
duyğuları soyuq bir fikir yapma çərçivələrinə salınmamış, 
olduğu kimi, gəldiyi kimi, bu həyatın bilaixtiyar fırlatdığı 
 
 152 
sözlər ilə ifadə edilmişdir».  
*** 
«Həyat irəlilədikcə... dil də onun ardınca yüyürüb 
tərəqqi edir.» 
*** 
«... Bir xalqın həyatını, onun məişət və güzaranını, 
ədəbi bacarıq və istedadını, bir sözlə, bütün xalq 
psixolojisini öyrənmək üçün ilk əvvəl onun el ədəbiyyatına 
müraciət edilir və edilməlidir.» 
*** 
«Mən qocaman bir xalqı, onun səadətini, gələcəyini 
iki nəfər qadının istirahətinə fəda edə bilmərəm.»         
*** 
«Səadətini Tanrım qədər sevdiyim bu xalq bircə səni 
də yaşadmadı.»  
*** 
Səhnədə «bir azərbaycanlı qızı yaratmaq üçün xalqın 
bütün ruhunu, hisiyyatını, tarixini, adət və ənənəatını gö-
rünməz incəliklərinə qədər bilməli, onun dərinliklərindən, 
onun mühitindən çıxmalı, bəlkə də bir azərbaycanlı 
olmalıdır.» 
*** 
«Çünki ruhu həmin mühit ilə mərbutdur»    
*** 
«Avropa Gündoğuşu anlamır. Onu heç bir vaxt 
 
 153 
doğru təsəvvür etməmişdir.» 
*** 
«Doğrudur, bir az mənliyiniz çeynəyir, şərəfiniz 
tapdanır, fəqət əvəzində altun alırsınız.» 
*** 
«Hər bir ustası var, ya yox?!» 
 
 154 
 
 
Çağdaş fikir sahibləri 
Cavid və Cabbarlı haqqinda 
 
Yaşar Qarayev: 
«Tarix: yaxından və uzaqdan». Bakı, 1996 
 
«Cavidi yalnız gözəlliyi axtara – axtara və gözəlliyə 
salınan işığın izi ilə axıra qədər başa düşmək olar».                            
*** 
«Cavidin əsərləri bəşər və dünya tarixinə çəkilən 
illüstrasiyalardır.» 
*** 
«Cavid – planeti görən və planetdəki görünən bütün 
qütblərdən görünən sənətkardır».                    
*** 
«Yerə enməm də, səma şairiyəm!» - bu məşur 
bəyanat müasir kontekstdə təmamilə başqa cür səslənir və 
bir daha inandırır ki, bu sözlərlə şair öz ayağını torpaqdan 
üzdüyünü elan etmir, bəlkə, əksinə: torpağı da, insanı da 
səmaya qaldırmağı və ona yüksəkdə – zirvədə nəzər salıb 
qiymət verməyi bir sənət prinsipi kimi irəli sürür! Belə 
estetik mövqe Cavid şerinə də ucada, zirvədə durub 
baxmağı, ona zirvədə təhlil və qiymət verməyi nəzərdə 
 
 155 
tutur: həyatın dibindən, zirzəmi və mətbəx pəncərəsindən 
Cavid görünmür!” 
*** 
«Bu gün Cavid bizə yalnız öz kosmik, beynəlmiləl 
meyar və düşüncəsi, qlobal baxım və duyum ölçüləri ilə 
yaxın deyil. Onun bizimlə daha böyük müasirliyi ideya-
amal müasirliyidir.» 
*** 
«Üç böyük tarixi mərhələnin (Rus, Türk, İran 
inqlabları, Oktyabr və Aprel çevrilişləri, sovet sayağı 
sosializm dövrləri) narahat sənətkarı olan Cavid öz əbədi 
tanrı, harmoniya və həqiqət axtarışları ilə birlikdə bizim 
epoxamıza da daxil olur və azad, müstəqil, suveren milli 
şüuru bu gün yenidən düşündürməkdə davam edir». 
*** 
 «...Beyni bir İslama az qala eyni bir münasibət 
üstündə XIV əsrin vulqar fanatikləri Nəsimini dinsiz, XX 
əsrin vulqar ateistləri isə Cavidi dindar elan etmişlər»  
*** 
«Əsrin əvvəlinin – inqlab və intibah dövrünün bədii 
düşüncəsi və fəlsəfi ovqatı olan bu şer bir də ona görə idni 
də bu qədər müasir səslənə bilir ki, məhz əsrin sonunda 
tarix əsrin əvvəlinə sanki yenidən qayıdır və bizi də yenidən 
Cavidə qaytarır».                  
*** 
 
 156 
   «İblis – «özünü dərk etmiş şər. 
     Teymur – «özünü dərk etmiş tiran».            
 
 
«Cabbarlı hətta Bulqar imprizmin, nadan 
sxolastikanın, ədəbi irticanın, siyasi ehkamın və inzibati 
terrorun sınağından salamat çıxıb, aşkarlığı n və yeni 
təfəkkürün sınağından çıxmaq onun üçün qat-qat asan 
olacaq!» 
*** 
«Bu vaxta qədərki yasaqlı və doqmatik ədəbi 
güzgüdə Cabbarlı irsi heç də bütün zənginliyi ilə görünmə-
miş, bəzən isə bu realizmin əsl qələbələri onun «ideya qü-
surları» kimi qələmə verilmişdir. Axı dəmir senzura kilidini 
arxiv və məfəzlərdən, yasaq zolağını isə düşüncədən silib 
atmaq həmişə təkcə Cabbarlının yox, həm də onun 
tədqiqatçısının qarşısında bir vəzifə kimi durmuşdur.»     
*** 
«...Bu yaradıcılığın yenidən elmi dərkinə aşkar 
ehtiyac yaranmışdır». 
*** 
«Cabbarlı real həyat faktına çevrilən bədii əsər 
yazırdı. Gerçəkliyi əks edən yox, dəyişən, yenidən yaradan 
sənət möcüzəsi göstərirdi. Səhnədəki hadisə həyatda təkrar 
və təqlid üçün modelə çevrilirdi».                   
 
 157 
*** 
«Cəfər Cabbarlının «həyatda inqlab, məişətdə 
inqlab, şüurda inqlab» şüarı gerçəkliyin özündəki 
maksimalizmin sənətdə ifadəsidir.» 
*** 
«Səhnəyə həyatdan gələn bu obrazlar, səhnədən də 
həyata qayıdırdılar».  
*** 
«Cabbarlı... səhnəni səhnəyə gətirmişdir». 
 
Hacı Azər Əbilov. Hüsni-xuda şairi... Bakı 2000  
 
Cavid əsrinin övladı idi, yüzilliyin siyasi atəşi onun 
ilham pərisinin qanadlarını gündəlik yandırırdı. 
Minillik bir əxlaq onun aləmində başqa üslubda 
dindirilirdi.     İlahi sahilsizlik, kosmik ecaz, gəlib, burda 
«Boq umer», - deyə qərar çıxaran sistemdə ifadə olunmağa 
məhkum edilmişdi.          
*** 
Və yox ki, bu tənhalığa onu zaman müncər etmişdi. 
Cavid zamanın fövqündə idi, ictimai şərait ona hətta fərdi 
baxımdan da təsir göstərə bilmirdi.  
 
 158 
 
 
 
Yekun sözü  
və ya yeni əsrin işığında 
 
Bu kitab Cabbarlının 100 illik yubileyi ilə Cavidin 
120 illik yubileyi arasındakı müddətdə yazılmışdır. Bu dövr 
həm də vidalaşdığımız XX əsrlə qədəm qoyduğumuz XXI 
əsrin görüşünə təsadüf edir.  
Yeni əsr qloballaşma əsri olmaqla yanaşı rasional 
düşüncənin elə bir həddi ilə səciyyələnir ki, burada məntiqi 
təfəkkür, nəhayət, özünə vurğunluqdan ayılaraq «bədii 
sehr»in niskilini çəkir. Rasionallıq dənizində süqut edən 
Avropa duyğular və sevgilər dəryasında qərq olmuş qoca 
Şərqin məlhəminə möhtaç olur. Ayrı-ayrılıqda süqut 
etməyə, qərq olmağa məhkum olan bu iki dünyanın 
vüsalından, vəhdətindən yeni, gənç, daha yaşarlı bir 
sivilizasiyanın cücərəcəyinə böyük ümidlər vardır. 
Bu böyük pərvərişin enerci mənbəyi isə təkcə Şərq 
ilə Qərbin vəhdətində deyil, həm Şərqdə, həm də Qərbdə 
olan böyük düha sahiblərinin müxtəlif yönümlü 
ideyalarının da təmasında və vəhdətində axtarılmalıdır, 
bunun üçün keçən əsrlərin neçə-neçə yarımçıq qalmış və 
 
 159 
tamamlanmasını gözləyən ideya axtarışlarındakı həyati 
enerci də bu yeniləşmənin qida mənbəyinə çevrilməlidir. 
Cavid və Cabbarlının yaradıcılıq irsində də hələ cü-
cərti şəklində olan, tam açılmamış, qönçə ideyalar vardır. 
Öz məntiqi açılışını tapan, bir pyesdə əsası qoyulub, bütün 
sonrakı əsərlərdə davam etdirilən, bədii təfəkkürün həmişə 
mərkəzində dayanan yetkin ideyalardan fərqli olaraq, qönçə 
ideyalar çox vaxt tənqidin və tədqiqin diqqətindən kənarda 
qalır. 
Elə ideyalar da vardır ki, müəllif üçün məntiqi 
təfəkkür səviyyəsində aydın olsalar da, onların bədii açılış 
formaları tapıla bilmir və ideyanın açılış tempi hadisələrin 
cərəyan sürətindən geri qalır. Güman edirik ki, yeni əsr 
həm də bədii təhkiyədə tam açılışını tapa bilməmiş qönçə 
ideyaların heç olmazsa fəlsəfi təhlil müstəvisində açılışı və 
ictimai həyatda gerçəkləşməsi ilə səciyyələnəcəkdir. 
Sonluqda Cavid və Cabbarlı irsinin gələçək 
tədqiqatlarının mövzusu ola biləcək belə ideyalardan birini 
yada salmaq istərdik. 
Azad istəkdən tərbiyə olunan nəfs, ictimai duyğu və 
nəhayət, azad istəyin ictimai borca uyğunlaşdırılmasınadək 
uzun və ağır təkamül yolu keçən ideya öz bədii həllini heç 
də həmişə axıradək tapa bilməmişdir. 
Bir tərəfdən hər hansı adət-ənənəyə, dini mərasimçi-
liyə, insanın arzu və istəklərinin məhdudlaşdırılmasına, 
 
 160 
hakim dairələr, güc daşıyıcıları tərəfindən zorlanmasına 
qarşı çıxılır. Digər tərəfdən, ictimai məsuliyyətdən, 
cəmiyyət, xalq, millət qarşısında borcdan danışılır və bu iki 
prosesin dialektikası üzə çıxır. 
Lakin Şərq təfəkkürünə xas olan fərdi azadlıq, fərdi 
mənəvi kamillik, eşq- məhəbbət fəlsəfəsi ilə Qərb 
dünyasını səciyyələndirən «səadət ictimai mühitin 
tərəqqisindədir» fikri arasında uzlaşma yaradılması bir 
problem olaraq qalır, ideya tam bədii açılışını tapa bilmir. 
Böyük əqidə yolunu, ictimai missiyasını unudaraq fərdi 
məhəbbət idealını, amalını (bu məhəbbət, bu amal hətta 
cismani deyil, ruhani səciyyə daşısa belə) üstün tutan Şeyx 
Sənan seçimini kəskin tənqid edən Cəfər Cabbarlının 
Elxanı da, çox təəssüf ki, həlledici məqamda Şərqin 
ənənəvi zəifliyindən xilas ola bilmir. Düzdür, son səhnədə 
Elxan öz əqidəsi naminə sevgilisindən imtina edir. Lakin 
seçdiyi yol dar ağacıdır, ölümdür. Bu seçim, bu imtina 
insanı təslimçilikdən xilas etsə də, qələbəyə aparmır. Bəs 
qələbə yolunu Elxan hansı məqamda seçməli idi?  Onun 
səhvi nə vaxt buraxılmışdı? 
Diqqətlə tənlil etdikdə bu birinci seçim məqamı 
Elxanla Altunbayın münasibətində üzə çıxır. Yadelli 
işğalçılara qarşı birləşmək imkanı Elxanın özü tərəfindən 
rədd edilir. O, Altunbaya «bizim gedəcəyimiz yollar başqa-
başqadır», deyir. Altunbay isə «Halbuki, mən sənin qüvvət 
 
 161 
və cəsarətini maddi köməyimlə gücləndirə bilərdim», - 
deyir. Əslində çıxış yolunun düsturu əsərin qəhrəmanı 
tərəfindən deyil, mənfi obraz kimi təqdim olunan Altunbay 
tərəfindən irəli sürülür. Görünür, Elxan bu düsturu hələ 
bilmir. Halbuki, Hüseyn Cavidin «İblis»i məhz «həqiqət  
və  gücün  vəhdəti»  ideyası  üzərində  qurulmuşdur. 
Düzdür, baxılan halda güc və həqiqət eyni subyektin  deyil,   
müxtəlif   subyektlərin əlindədir. Lakin ümumi bir düşmən 
bu fərqli qüvvələri birləşdirmək üçün əlverişli şərait 
yaradır. Buna baxmayaraq, Elxan kompromis yolunu deyil, 
hər iki cəbhəyə qarşı təkbaşına mübarizə yolunu seçir. 
Cabbarlı bu ideyaya təsadüfi bir məqam kimi müraciət 
etmir. Altunbay mövqeyində israrlıdır: «Elxan Biləkənli, 
çocuq olma. Altunsuz dünya keçinməz. Çiyin-çiyinə gedə 
biləcəyimiz yolu ayırma». Lakin Elxan ayrılır və həqiqət 
yolunda siyasi manevrlərin mümkünlüyünü inkar 
etdiyindəndir ki, son nəticədə ikinci, daha sərt bir seçim 
qarşısında qalaraq dar aqacını seçmək məçburiyyətində alır. 
Bu seçimdə Elxan öz ictimai idealı naminə şəxsi 
sevgisindən imtina edir. 
Bu imtina Cabbarlının digər bir əsərində -«Oqtay 
Eloğlu»nda da ön plana çəkilir: «Mən qocaman bir xalqı, 
onun səadətini, gələcəyini iki nəfər qadının istirahətinə fəda 
edə bilmərəm». Hətta bu qadın dünyada ən müqəddəs bir 
varlıq - ana olduqda belə! Qarşılaşdırmanın potensialı çox 
 
 162 
böyükdür. Lakin seçim ənənəvi Şərq düşüncəsindən fərqli 
olaraq, fərdi məhəbbətin deyil, xalqın xeyrinədir. 
«Vətəndaşlıq», «ictimai duyğu» anlayışlarının Cabbarlı 
dramaturgiyasına daxil olması da Cabbarlının öz seçimində 
israrlı olduğunu göstərir. 
Bir qütbdən başqa qütbə keçmək təşəbbüsü 
göstərilir. Çıxış isə vəhdətdədir. Fərdi ilə ictimainin, sevgi 
ilə intellektin, həqiqət ilə gücün vəhdətində! 
 
 
 163 
 
 
 
M Ü N D Ə R İ C A T 
 
 
Müəllifdən............................................................................ 3 
Ön söz əvəzi: Bədii sehrə işiq fəlsəfədən düşür ............... 13 
Cavid və Cabbarlı .............................................................. 20 
«İblis» və dünya ədəbi-fəlsəfi fikri ................................... 43 
«Iblis»  fəlsəfəsi  –  insan  fəlsəfəsi ................................... 73 
Sıxılmış zaman və ya Cabbarlı fenomeni .......................... 93 
Cavid və Cabbarlı  dil, din, mənəviyyat, azadliq    haqqinda
 ......................................................................................... 125 
Seçmə  fikirlər,  ifadələr .................................................. 134 
Hüseyn Cavid: ............................................................ 134 
Cəfər Cabbarlı: .......................................................... 144 
Çağdaş fikir sahibləri Cavid və Cabbarlı haqqinda ......... 154 
Yekun sözü və ya yeni əsrin işığında .............................. 158 
 
