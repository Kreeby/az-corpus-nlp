AZƏRBAYCAN RESPUBLİKASI TƏHSİL NAZİRLİYİ 
AZƏRBAYCAN DÖVLƏT PEDAQOJİ UNİVERSİTETİ 
 
 
 
 
 
Şəlalə NƏBİYEVA, 
pedaqoji elmlər namizədi 
 
 
 
 
 
ANA DİLİ TƏDRİSİ 
METODİKASININ 
AKTUAL PROBLEMLƏRİ 
(Metodik vəsait) 
 
 
 
 
Azərbaycan Respublikası Təhsil Nazirliyi Elmi- 
Metodik Şurası “Azərbaycan dili və ədəbiyyatı” 
bölməsinin 17 noyabr 2009-cu il tarixli iclasının 
qərarına əsasən çap edilir  (pr. № 38). 
 
 
 
 
 
 
BAKI-2010 
 2
 
Elmi redaktor:  Buludxan XƏLİLOV, 
filologiya elmləri doktoru, professor 
 
 
Rəyçilər:              Himalay QASIMOV, 
             filologiya elmlər doktoru, professor 
 
Nadir ABDULLAYEV, 
professor   
 
 
 
 
Bu vəsait müasir təlim texnologiyalarının verdiyi imkanlar 
daxilində ana dili tədrisinin bu gün üçün zəruri olan aktual 
problemlərindən bəhs edir. Vəsaitdə “Ümumtəhsil məktəblərinin I-
IV sinifləri üçün kirrikulumları” konseptual sənədin ana dili ilə 
bağlı hissəsinin izahı, fəal interaktiv təlimin əsas məqamları, yeni 
qiymətləndirmə meyarları və s. məsələlərdən bəhs olunur. Vəsait 
ibtidai sinif müəllimləri, müəllim hazırlayan universitetlərin ibtidai 
təhsil pedaqogikası və metodikası fakültəsinin magistrləri, kollec və 
məktəblərin pedaqoqları üçün nəzərdə tutulmuşdur.  
 
 
 
 
 
 
 
 
 
 
 3 
 
ÖN SÖZ 
 
1999-cu ildən Azərbaycan təhsil sistemində islahatlar 
başlanmış və artıq onun bir sıra bəhrələri görünməkdədir. Təhsil 
islahatlarının aparılmasının başlıca məqsədi Azərbaycan təhsilini 
dünya standartlarına bərabərləşdirməkdir. Keçmiş SSRİ 
dövründə təhsilin məzmununun zənginləşməsi uğrunda bir sıra 
institutlar fəaliyyət göstərirdi. Lakin həmin fəaliyyət sovet 
sərhədlərindən kənara çıxa bilmirdi. Inkişaf etmiş ölkələrin 
təcrübəsi öyrənilmirdi. Buna şərait yox idi. Həmin ölkələrdə nə 
varsa inkar olunur, təkcə sovet təhsil sisteminin üstünlüklərindən 
danışılırdı. Dünya ölkələrinin təhsil sistemləri ilə qarşılıqlı 
əlaqələrdən məhrum olduğuna görə sovet təhsili yeni ideyalarla 
zənginləşə bilmirdi. Başqa sahələr kimi təhsil də daim yeniləşmə 
prosesini keçirməlidir. Sovet təhsilində belə bir fikir 
formalaşmışdı ki, tədris olunan hər hansı bir fənn daxilində 
mümkün qədər çox məlumat, bilik, fakt və s. verilməlidir. 
Nəticədə orta təhsili başa vuran uşaq çoxlu məlumatlar əldə edir, 
amma həmin məlumatların əksəriyyəti həyatda ona lazım 
olmurdu. Bu tendensiya isə təhsilin həddindən artıq yüklənmə-
sinə gətirib çıxarırdı. Bu gün Azərbaycan məktəblərində şagird-
lərin oxumağa marağının azalması, məktəblərdə bəzən anormal 
vəziyyətlərin yaranması da bununla bağlıdır.  
Uzun müddət tədris proqramları şişirdilmiş, dərsliklər 
zəruri olmayan faktlarla, şagird üçün həyati əhəmiyyət kəsb 
etməyən materiallarla yüklənmişdir. Nəzəri biliklərə daha çox 
önəm verilmişdir. Uşaqlara gələcəkdə nəyin lazım olacağı nəzərə 
alınmırdı. Cild-cild kitablar yazılmış, lakin onun təhsil işindəki 
əhəmiyyətinin nədən ibarət olduğu barədə az düşünülürdü. 
Təhsilin şagird bacarıqlarında oynamalı olduğu rol unudulmuşdu. 
Buna görə də orta məktəbdə əzbərlənən bir sıra biliklər həyatda 
praktikaya tətbiq edilmədiyinə görə unudulurdu. Deməli şagirdin 
 4
on il əzab-əziyyətlə əzbərlədiyi elmi müddəalar səmərəsiz imiş. 
Başqa sözlə uşaq daha maraqlı, əyləncəli praktik məşğələlərə 
cəlb olunsaymış onun vaxtı da hədər getməzmiş. 
Azərbaycan təhsil sistemi bu gün belə bir həqiqəti dərk 
edir ki, mövcud tədris proqramları mürəkkəbdir. Dərsliklər 
şagirdə lazım olmayan müddəalarla yüklənmişdir. Buna görə də 
şagird tədrisdə nəzərdə tutulan müddəaların 50% dən çoxunu 
mənimsəyə bilmir. Mənimsədiklərinin isə çoxunu sonralar ona 
lazım olmadığına görə yaddan çıxarır. Bütün bunları nəzərə 
alaraq təhsil standartlarının yaradılması gündəmə gəlmiş və 
2008-ci ildə “Ümumtəhsil məktəblərinin I-IV sinifləri üçün fənn 
kurrikulumları” adlı konseptual sənəd yaranmışdır.  
Azərbaycan müstəqilliyə çatdıqdan sonra təhsil 
islahatları ciddi bir şəkil aldı. Bunun əsas səbəbi mövcud tədris 
proqramlarının qüsurları, həmçinin Azərbaycan təhsil sisteminin 
Avropaya inteqrasiya etməsi oldu. Bizim respublikamız həm 
iqtisadiyyatda, həm mədəniyyətdə, həm də digər sahələrdə 
dünyaya inteqrasiya etdiyi bir vaxtda təhsil həmin proseslərdən 
kənarda qala bilməzdi. Bu, müstəqilliyimizin bizə verdiyi 
töhfədir. Dünya təhsil sistemində baş verən daimi inkişaf prosesi 
bizi düşünməyə həvəsləndirdi. Bəzi ziyalıların dilindən, mətbuat 
orqanlarından müəllim hazırlığı ilə məşğul olan insanlardan belə 
suallar eşidilməyə başladı: müasir dövrdə müəllim köhnə tərzdə 
işləyə bilərmi? Bu sual əslində başqa bir sualı doğururdu. 
Müəllim şagird üçün yeganə bilik mənbəyi ola bilərmi? Internet 
şəbəkələrinin genişləndiyi, dünya şagirdin ovcunun içində olduğu 
bir vaxtda onun özünün fərdi axtarışları üçün imkan yarandığı bir 
zamanda şagirdə müstəqillik verməyin vaxtı çatmamışdımı? 
Müasir uşaq lüzumsuz nəzəri bilikləri əzbərləməlidir, yoxsa onun 
üçün zəruri olan praktik əhəmiyyətli ən mühüm bacarıqlara 
yiyələnməlidir? Bu suallar təlimin məqsədləri haqqında yenidən 
düşünmək məcburiyyətinə gətirdi və yeni bir sistemə keçməyin 
zəruriliyini yaratdı.  
 5 
Yeni təlim sisteminə keçməyin nəzəri və əməli 
cəhətlərini öz üzərinə götürən Azərbaycan respublikasının təhsil 
nazirliyi olsa da onun nəzəri əsasları XX əsrin sonu, XXI əsrin 
əvvəllərində yaranmağa başlamışdır. Bu prosesdə yalnız qabaqcıl 
müəllimlər və pedaqoqlar deyil, filosoflar, psixoloqlar, qabaqcıl 
düşüncəli müxtəlif elm sahəsinin nümayəndələri fəal iştirak 
etdilər.  
Təhsilin müasirləşdirilməsi prosesi həm strategiya, həm 
də taktika xətti ilə paralel həyata keçirilməyə başladı.  
Təhsil strategiyasının ilk məhsulu “Ümumtəhsil məktəb-
lərinin I-IV sinifləri üçün fənn  kurrikulumları” sənədi oldu.   
Tarixin bütün mərhələlərində  “Ana dili”  tədrisi sırf 
linqvistik tərəfdən deyil, sözun qiymətini, onun insana təsir 
etmək cəhətlərini, daha dəqiq desək, şagirdin obrazlı təfəkkü-
rünün inkişaf etdirməyə yönəldilməsini nəzərdə tutmuşdur. Zən-
gin tarixə malik olan məktəblərimizdə dil və ədəbiyyat dərsləri 
insanın mənəvi cəhətdən kamilləşməsinə, daxilən zənginləşmə-
sinə xidmət edən qoşa qanad rolunu oynamışdır.  Buna görə də 
“Ana dilinin tədrisi” deyərkən yalnız dilin fonetikası, morfolo-
giyası ,sintaksisi və s. kimi istilahlar deyil bədii sözün imkanları, 
insana təsir etmək keyfiyyətləri də nəzərdə tutulmuşdur. 
Hələ məktəblər yaranmamışdan əvvəl xalq özünün 
yaratdığı ədəbi nümunələrlə uşağına dilinin zənginliyini, 
gözəlliyini, məna çalarlarını öyrətmişdir. Deməli ana dilinin 
tədrisi bədii ədəbiyyatın öyrədilməsi ilə  sıx bağlıdır. Bu bağlılıq 
ilk növbədə uşağın obrazlı təfəkkürünə və düşünmə qabiliyyətinə 
təsir etməyi başlıca məqsəd kimi qarşıya qoyur.  
Təhsil sisteminin daimi təkmilləşməsi cəmiyyətin ümu-
mi inkişafının tələb etdiyi mühüm amıllərdən biridir. Hətta təhsil 
sistemi dünyanin ən inkişaf etmiş sistemlərindən sayılan Ameri-
kada da onun təkmilləşməsini dövlət daim nəzərdə saxlayır. 
Texnologiyaların daim inkişaf etdiyi bir zamanda, 
qloballaşmanın dünyanı əhatə etdiyi bir dövrdə bu işə ciddi 
 6
nəzarət etmək onu təkmilləşdirməyin bütün imkanlarından 
istifadə etmək, hətta ən yüksək təhsil sisteminə malik olan 
Amerika kimi bir ölkənin başçısı B.Klintonun diqqət etdiyi bir 
sahə idi. B.Klinton yazırdı: “...Əgər biz hamı üçün təhsil almaq 
imkanını və təhsil sisteminin yüksək keyfiyyətini təmin edə 
bilməsək  XXI əsrdə biz vahid Amerika ola bilmərik. Bizdən hər 
bir amerikalıya dünyanın ən yaxşı təhsil müəssisələrində ən yaxşı 
müəllimlərdən  ən yaxşı təhsil almaq üçün təhsil sistemi 
yaratmaq tələb olunur. Bu isə o deməkdir ki, bizdə yüksək 
standartlar, böyük ümidlər və təhsil sahəsiylə bağlı olan hər bir 
kəsdə yüksək məsuliyyət hissi olmalıdır. (14; 135)  
Əgər  nəhəng bir ölkənin prezidenti təhsil sisteminin 
daimi təkmilləşməsi barədə bəhs edirsə, onda dünyanın kiçik 
dövlətlərinin, o cümlədən, Azərbaycanın qabaqcıl təhsil sistem-
ləri inteqrasiya etmək arzuları tamamilə təbiidir. Eyni zamanda 
onu da nəzərə almaq lazımdır ki, əsasən şərq  mentaliteti ilə 
formalaşan Azərbaycan təhsilinə dünyanın başqa təhsil sistemlə-
rini korkoranə tətbiq etmək olmaz.  
Ulu öndərimiz H.Əliyev yazırdı: “Biz müstəqil dövlət 
olaraq özümüzün təhsil sistemimizi  istədiyimiz kimi qururuq.” 
(14, 12)  
 
 7 
ANA DİLİ FƏNNİNİN ƏHƏMİYYƏTİ VƏ  
VƏZİFƏLƏRİ 
 
XXI əsrin ilk on illiyi Azərbaycan təhsil sistemində 
köklü dəyişikliklərin baş verdiyi  bir dövr kimi səciyyələnir. 
Mübaliğəsiz demək olar ki, bu prosesdə ana dilinin tədrisi üçün 
yeni bir era başlayır. Çünki respublikamızda təhsil islahatları 
ibtidai siniflərdən başlamışdır. 2003-2013-cü illər dünya bankı 
ilə II kredit sazişi əsasında islahat proqramının həyata keçirilməsi 
dövrü kimi səciyyələnir. 
Ibtidai siniflər və onlar üçün kadr yetişdirən ali məktəb-
lərə hazırlanan fənn kurrikulumları 2008-ci ildən tətbiq edilməyə 
başlanmışdır. İbtidai siniflər üçün müasir tələblərə cavab verən 
dərsliklər yaranmağa başlamışdır. Hər bir dərslik üçün müəllimə 
kömək məqsədi ilə metodiki ədəbiyyat yaranması dövlətin bu işə 
çox ciddi bir sahə kimi əhəmiyyət verdiyini şərtləndirir. 
“Kurrikulum” ümumtəhsil məktəblərində ana dilinin 
tədrisi milli maraqlar və dövlətçilik baxımından vacib məsələlər-
dən biri hesab edilir. Dünya ölkələrində ana dilinin öyrədilməsi 
milli təfəkkürün formalaşmasında mühüm vasitə kimi yüksək 
dəyərləndirilir. Milli Kurrikulumlar, bir qayda olaraq, ana dili ilə 
başlanır. Təhsilin ümumi inkişaf səviyyəsini müəyyənləşdirmək 
üçün keçirilən beynəlxalq və milli qiymətləndirmələrdə ana dili 
üzrə standartların mənimsənilməsinə xüsusi diqqət yetirilir. 
Bütün bunlar isə bir fənn kimi ana dilinin şəxsiyyətin formalaş-
masındakı müstəsna rolu ilə bağlıdır. Firidun bəy Köçərlinin 
fikrincə, “Ana dili millətin mənəvi diriliyidir... Ananın südü 
bədənin mayəsi olduğu kimi, ana dili də ruhun qidasıdır”. 
Ana dilinə yiyələnmə ailədən başlayır. Uşaq məktəbə 
gələnədək ana dilinin köməyi ilə ətraf aləm haqqında müəyyən 
təsəvvürlər əldə edir. Bu onun lüğət ehtiyatını zənginləşdirir, 
dəqiqləşdirir, əşya və hadisələr haqqında fikirlərini formalaşdırır, 
başqalarının dediklərini anlamağa imkan yaradır. Məktəbdə isə 
 8
həmin iş sistemli, ardıcıl, mütəşəkkil davam etdirilir. Məhz buna 
görə də ana dilinin öyrənilməsi Milli kurrikulumda özünəməxsus 
yer tutur.  
Ana dilinin öyrənilməsi şagirdlərin ünsiyyət imkanlarını 
genişləndirir, onlarda nitq fəaliyyətinin növləri ilə yanaşı, 
düşünmə, öyrənmə və danışma bacarıqlarını formalaşdırır. 
Nəticədə bu dil düşünmə, öyrənmə, danışma vasitəsinə çevrilir.  
Ana dili ümumtəhsil məktəblərində tədris olunmaqla 
şagirdlərdə nitq mədəniyyətinin formalaşmasına xidmət edir. 
Şagirdlər bu fənnin vasitəsilə milli mədəniyyət nümunəsi kimi 
ana dilini öyrənir, onun səs sisteminə, lüğət ehtiyatına, üslubi-
qrammatik xüsusiyyətlərinə yaxından bələd olur, elmi, bədii 
publisistik və digər üslublarda yaradılmış ədəbiyyat nümunələri 
ilə tanış olmaq imkanı qazanırlar. Eyni zamanda bu dildən 
istifadə edərək öyrənəcəkləri digər fənlərin daha yaxşı 
mənimsənilmə potensialını genişləndirirlər. 
Orta məktəbi başa vuran gənclər təhsilini davam 
etdirmək, müxtəlif sahələrdə işləmək üçün müasir dövrün 
iqtisadi, hüquqi və texnoloji çətinliklərinə hazır olmalı, onların 
aradan qaldırılmasında təşəbbüskarlıq və fəallıq göstərməlidirlər. 
Bunun üçün təkcə elmi-nəzəri hazırlıq deyil, həm də yüksək 
əxlaqi-mənəvi keyfiyyətlər, o cümlədən, dil və ünsiyyət 
bacarıqları əldə olunmalıdır. Hər bir şəxs müxtəlif formalı və 
məzmunlu mətnləri səlis, şüurlu oxumağa, yazılı və şifahi şəkildə 
səmərəli və yaradıcı ünsiyyət qurmağa qadir olmalıdır.  Bu 
baxımdan, Ana dilinin bir fənn kimi təlim əhəmiyyəti böyükdür.  
Ana dili qüdrətli tərbiyə vasitəsidir. Şagirdlər onun 
vasitəsilə milli-mənəvi sərvətlərimizi öyrənir, əxlaqi dəyərlərə və 
yüksək insani keyfiyyətlərə yiyələnirlər. 
Ümumtəhsil məktəblərində Ana dili təliminin məqsədi 
ümumi nitq və dil bacarıqlarını formalaşdırmaqla şagirdlərin nitq 
mədəniyyətinə yiyələnmələrini təmin etməkdən ibarətdir. Buna 
görə də: 
 9 
* nitq və dil bacarıqlarına yiyələnməklə ümumi nitq 
inkişafına nail olmaq; 
* Ana dilinin düşünmə, öyrənmə və danışma vasitəsi 
olmasını dərk etmək; 
* davamlı təhsil prosesində, praktik fəaliyyətində 
istifadə üçün potensial bilik və bacarıqlara yiyələnmək vacib 
hesab edilir. 
Azərbaycan Respublikasında ümumi təhsilin Milli 
Kurrikulumu çərçivə sənədində müəyyən edilmişdir ki, 
ümumtəhsil məktəblərində Ana dilinin tədrisi vasitəsilə: 
İbtidai təhsil pilləsində əlifbanın öyrənilməsi, oxu və 
yazı texnikasının, hüsnxətt qaydalarının, düzgün, sürətli, şüurlu 
və ifadəli oxu üzrə ilkin bacarıqların mənimsənilməsi, lüğət ehti-
yatının tədricən zənginləşdirilməsi, ən zəruri qramamtik qay-
daların və ədəbi tələffüz normalarının öyrənilib tətbiq olunması, 
ekspressiv nitq bacarıqlarının formalaşdırılması, Azərbaycan xal-
qının dili, tarixi, əxlaqi-mənəvi keyfiyyətləri, mədəniyyəti, adət-
ənənələri haqqında ilkin anlayışların yaradılması təmin olunur; 
İbtidai sinif şagirdlərində bədii sözə həssas müna-
sibət hissləri tərbiyə etmək onların həm nitq və təfəkkürünün 
inkişafına, həm də intellekt qabiliyyətlərini inkişaf etdirən 
Ana dili fənni digər  fənlərin öyrənməsinə də güclü təsir edir. 
Məktəbdə bu vəzifəni yerinə yetirən ən təsirli vasitələrdən birini 
ədəbi nümunələrinin tədrisi prosesində poetika üzrə aparılan işlər 
təşkil edir. Poetikanın əsas xüsusiyyətlərini öyrətmək üçün müəl-
lim özü bir ədəbiyyatşünas kimi onun ən incə xüsusiyyətlərini 
dərk etməlidir. Müxtəlif təhsil texnologiyalarının tətbiq olunduğu 
müasir şəraitdə milli keyfiyyətlərimizi qoruyub saxlayan ədəbi 
nümunələrin yüksək səviyyədə tədrisi bu gün xüsusilə zəruridir. 
Yaşı yüz illərlə ölçülən ədəbi nümunələrin bu qədər 
uzun yaşamasının sirri şübhəsiz ki, onların mahiyyətindəki ob-
razların mükəmməlliyində, xalq həyatına bağlılığındadır. Bu mü-
kəmməllik obrazlı söz və ifadələrin zənginliyi ilə bağlıdır. Həmin 
 10
obrazlı söz və ifadələrin mahiyyətini şagirdə başa salmaq müm-
kün olsa, onda məktəbli ümumən ədəbiyyatın cövhərini dərk edə 
bilər. Hələ bağçada və ya evdə ikən layla, oxşama, bayatı, atalar 
sözləri və məsəllərlə tanış olan uşağa həmin nümunələrin mahiy-
yətini başa salmaq ibtidai sinif müəlliminin öhdəsinə düşür. 
Müəllim necə etməlidir ki, uşaq həmin folklor nümunəsinin poe-
tikasını dərk etsin, ədəbiyyatşünaslıq elementləri ilə tanış olsun? 
Bu sualın cavabını tapmaq hazırkı şəraitdə xüsusilə vacibdir.  
Ədəbi nümunələrin mümkün qədər daha effektli tədrisi 
üçün həm ənənəvi, həm də müasir təlim texnologiyalarının 
təcrübəsindən istifadə etmək zəruridir. 
Biz köhnə təhsil sistemimizin yeni yaranan texnolo-
giyalardan aşağı səviyyədə olduğunu söyləmək fikrindən uzağıq. 
Lakin, yeni texnologiyalar demokratik cəmiyyətin ruhuna uyğun 
gəldiyinə görə onların qaçılmaz olduğunu dərk edirik. Yeni tex-
nologiyaların bütün üstünlüklərinə baxmayaraq onun elə naqis-
likləri var ki, bu qüsurlardan yaxa qurtarmaq ibtidai sinfin başlıca 
məqsədi kimi ortaya çıxır. Amerikada və Avropada məktəbin 
demokratik əsasda qurulması sinifdə şagirdin özünü tam sərbəst 
aparmasına səbəb olur, hətta uşaqlar istəsələr sinifdə əcayib 
şəkildə otura bilər, yata bilər və s. Bu isə bizim başa düşdüyümüz 
tərbiyə ilə təhsilin vəhdətinə zərər gətirə bilər. Bu vəsaitin Ana 
dili tədrisi metodikasının aktual problemlərinə həsr olunmasının 
əsas səbəblərindən biri də budur. Uşaqlara milli ənənələrimizin, 
ata-anaya, böyüyə, müəllimə hörmət hissləri tərbiyə etmək sahə-
sində müəllimlərin vəzifələrini aydınlaşdırmağı müasir təhsili-
mizin vacib problemlərindən hesab edərək, yeni texnologiyalara 
sadiq qalmaqla yanaşı milli keyfiyyətlərimizi qoruyub saxlamağı 
başlıca amil kimi götürməyi zəruri hesab edirik.  
     
 
 
 
 11 
ANA DİLİ TƏLİMİNİN NƏZƏRİ ƏSASLARI 
 
Kurrikulum yönümlü dərslərin uğurlu olması onun 
planlaşdırılması ilə sıx bağlıdır. Müəllim növbəti mövzunun 
ifadə etdiyi məna qatlarından səmərəli istifadə etmək üçün dərsin 
planını tutarkən şagirdlərdə hansı bacarıqlar yaradacağını 
əvvəlcədən təsəvvür etməlidir. O sabahkı dərsə hazırlaşarkən 45 
dəqiqənin nəyə həsr edəcəyini əvvəlcədən götür-qoy edir. Əgər 
dərsin bütün prosesləri düzgün müəyyənləşsə müəllim vaxt 
itirməyəcək və çalışacaq ki, şagirdlər də əsl məqsəddən uzaqlaşıb 
vaxt itkisinə yol verməsinlər. bunun üçün məqsəd aydınlığı 
başlıca rol oynayır. Müəllim dərs planında 4 əsas suala cavab 
axtarır.  
1.Nə öyrədilməlidir? (Təlimin məzmunu) Bu suala cavab 
tapmaq üçün müəllim mətni diqqətlə oxuyur və onun verdiyi əsas 
imkanları aşkarlayır. Mövzu hətta bir neçə cümlədən ibarət olsa 
da onun məzmunundan müxtəlif məqsədlər üçün istifadə etmək 
olar. Məsələn, birinci sinifdə “Uşaq və buz” şeirini tədris etməyə 
hazırlaşan müəllim ilk növbədə “Müəllimlər üçün vəsait”ə (Bakı 
2008) müraciət edir. Həmin vəsaitdə yazılır: 
Məqsəd: Şagirdlərə suyun təbiətdə üç halda olduğunu 
öyrətmək 
Müəllim düşünür: Müəllimlər üçün vəsait kurrikulum 
sənədinin tərkib hissəsidir və ondan kənara çıxmaq olmaz. Lakin 
müəllim nəzərə alsa ki, bundan əvvəlki dərslərdən biri olan 
“Uşaqların qış sevincləri” mövusunun məqsədi qış fəslinin 
faydası haqqında məlumat vermək idi. Onda “Fəsillər” 
mövsunun məqsədi belə olmalıdr : “Hər bir fəslin gözəllikləri ilə 
tanışlıq.”  
Əgər məqsəd təbiəti bütün gözəlliyi ilə öyrətməkdirsə, onda 
“Uşaq və buz” şeirində də həmin məqsədi davam etdirmək 
olmazmı? Deməli, müəllim “məqsəd” seçərkən tam sərbəstdir. 
Müəllim fikirləşə bilər ki, suyun təbiətdə üç halda olmasını 
 12
öyrətməkdənsə buz üstə sürüşən və ya yıxılan uşaqla bağlı 
əhvalatdan başqa bir məqsədlə də istifadə etmək olar.  
Məsələn: Uşağın qorxmazlığını nümayiş etdirmək: 
1) İnsan bir çətinə düşəndə özünü necə aparmalıdır? 
2) Qışın fəsadlarına hazır olmaq lazımdır 
3) Yazda buzun əriyəcəyini uşağın başa düşməsi, yəni 
təbiət hadisələrindən baş çıxarması 
4) Məktəbə getmək üçün şagirdin heç bir çətinlikdən 
qorxmaması 
Göründüyü kimi bir mövzudan bir neçə məqsəd kimi 
istifadə etmək olar. Məqsəd müəyyənləşəndən sonra müəllim ona 
uyğun metodika seçir. Bu da vacib mərhələdir. Məsələn, 
yuxarıda adını çəkdiyimiz metodik vəsaitdə məqsəd “şagirdlərə 
suyun təbiətdə üç halda olduğunu öyrətmək”dirsə bu daha çox 
elmi xarakter daşıyır. Buna görə də həmin vəsaitdə müəlliflər 
induktiv dərs modelini seçmişlər. Məqsəddən asılı olaraq başqa 
metodikalardan da istifadə etmək olar. Məsələn, həmin mövzunu 
keçərkən əgər “insan çətinliyə düşərkən özünü necə aparmalıdır” 
sualına cavab tapmaq məqsədini seçirsə onda “müzakirə 
metodları”ndan istifadə etmək olar. Bu fəal təlimdə ən çox 
istifadə olunan metoddur. Ona “Diskussiya”, “Debat”, “Müzakirə 
xəritələri”, “Klassik dialoq” və s kimi variantları vardır. (Bu 
barədə bax: Zülfiyyə Veysova, Fəal/interaktiv təlim: Müəllimlər 
üçün vəsait) 
 Dərsin hansı şəraitdə keçiriləcəyi də başlıca amildir. 
Burada tərbiyəedici məqsəd əsas götürülür.  
Mövzu tədris olunarkən ümumbəşəri və vətəndaş 
dəyərləri nəzərə alınır. Müəllim dərs prosesində şagirdin mənəvi 
keyfiyyətlərinə yüksək davranış mədəniyyətinin tərbiyə 
olunmasını nəzərdə tutur. Həmçinin dərs prosesində bilikləri əldə 
etmək həvəsi yaradır. Şagirddə özünəhörmət formalaşdırır. 
Həmçinin estetik təfəkkürün inkişafının və elmi dünyagörüşün 
formalaşması qayğısına qalır.  
 13 
Biz yuxarıda dərsin standartlara uyğun məqsədlərinin,  
dərsin metodikasının müəyyənləşdirilməsi haqqında bəhs etdik. 
Dərs planında motivasiyaya hazırlıq görülməsi də nəzərdə 
tutulur. 
Motivasiya əslində dərsin problemidir. Dərsin 
məqsədindən asılı olaraq müəllim problemi müəyyənləşdirir: 
müzakirəyə nəyi çıxaracaq? Əsl problem çoxlu fərziyyələr 
doğurur. Fərziyyənin bolluğu problemin tutumundan asılıdır. 
Həmin fərziyyələri bir məxrəcə gətirmək üçün tədqiqat sualı 
tapılmalıdır. Tədqiqat sualı sehrli çıraqdır. Yeni biliyin kəşf 
olunmasına doğru gedən yolu işıqlandıracaq gücə malikdir. 
Tədqiqat sualı uşağın idrak mexanizmini fəaliyyətə gətirir. 
Dərsin gedişində hamını özünə cəlb edən də məhz tədqiqat 
sualıdır. Buna görə də psixoloqlar dərsin bu mərhələsini 
“motivasiya” – müzakirəyə cəlb edən səbəb adlandırırlar. Bu 
həm dərsə, həm də şagird təfəkkürünə təsir edən güclü bir 
amildir. Sualın qoyuluşu elə olur ki, ona bir cümlə ilə cavab 
vermək mümkün olmasın. “Hə” və “yox” sözləri də kara 
gəlməsin. Sual düşünməyə, idraka təsir etməlidir. Bu da əslində 
şagirdin müstəqilliyinə, sərbəstliyinə gətirib çıxarır. Uşaq öz 
fikrini “mənə elə gəlir ki..,” “belə fikirləşirəm ki,” “məncə..,” 
“dərindən düşünəndə..,” “mənim fikrimcə” kimi sözlərlə 
başlayır. Onun cavabları  şagirdi müəllimin: “düz fikirləş-
mirsən!”, “doğru deyil!”, “bəlkə bir az da fikirləşərsən” kimi 
təhqiramiz ifadələrindən xilas edir. Dərsin bu mərhələsinin 
lazımi səviyyədə başlaması onun sonrakı uğurlarının əsası olur.  
Müəllimlər üçün metodik vəsaitdə “Uşaq və buz” 
şeirinin motivasiyası belədir.  “Müəllim şagirdlərə tapmacalar 
söyləyir: 
1) Odda yanmaz, 
 Suda batmaz.  
                              (buz) 
 
 14
2) O nədir ki, kökü yuxarı bitər.  
                               (sırsıra) 
3) İşım-işım işıldar, 
Xəzəl kimi xışıldar.  
                                (qar) 
4) Adi halda axaram 
Oda qoysam qaynayaram 
Göyə qalxsam uçaram 
Soyuq olsa donaram.  
                                (su, buxar, buz) 
Müəllim şagirdlərə bu tapmacaların cavabını tapmağı 
tapşırır. Cavablar yazı taxtasında qeyd olunur. Müəllim 
şagirdlərə dərslikdən M.Ə.Sabirin “Buz” şeirini oxumağı təklif 
edir. Bu motivasiya şagirdlərə suyun təbiətdə üç halda olduğunu 
öyrətmək üçün məqbuldur. Lakin əgər müəllim yuxarıda misal 
gətirdiyimiz məqsədlərdən hər hansı birini seçsə şübhəsiz 
motivasiyanı da dəyişmək olacaq. Məsələn, əgər “insan çətinə 
düşərsə, (buzda sürüşüb yıxılarsa) özünü necə aparmalıdır?” Bu 
tezisi müzakirəyə çıxarmağı qarşısına məqsəd qoyubsa onda 
dərsin motivasiyası da dəyişməlidir. Müəllim tədqiqat sualını 
planda qeyd etməli, ona müvafiq motivasiya hazırlamalıdır. 
Dərsin növbəti mərhələsi tədqiqatın aparılmasıdır. Tədqiqat sualı 
qoyulan kimi onun aparılması mərhələsi gəlir.  
Müasir təlim texnologiyalarında seçim üçün kifayət qədər 
metodikanın olması. Ən vacib texnologiyanın seçilməsinin 
zəruriliyi.  
Tədris prosesində şagirdi və müəllimi belə bir sual 
düşündürür: “Məqsədə çatdıqmı?” Müəllimi isə belə bir sual 
düşündürür: şagird standartlara uyğun biliklər qazandımı? Şagird 
düşünür: “Biliklərim kifayətdirmi? Bu suallara qiymətləndirmə 
cavab verir. Yeni qiymətləndirmə bizim adət etdiyimiz və 
rəqəmlərlə işarələdiyimiz nəticə deyil. Tədris olunan mövzu üzrə 
mövcud biliklərə və bacarıqlara çatmaq üşün optimal yolları 
 15 
müəyyənləşdirən vasitədir. Qiymətləndirmənin nəticəsini şagird 
bir cavabdeh kimi gözləmir. O, prosesin içində müəllimlə birgə 
fəaliyyətdə olur. Onu analiz edir, bu zaman intellektini itiləyir və 
nəticələrə özü gəlir. Əgər bir şeyi bu prosesdə öyrənirsə, onu 
tədqiqatçı kimi başa düşür. Qiymətləndirmə ana dilinin zərifli-
yini, özünəməxsusluğunu öyrənmək yolunda şagird üçün bir 
xəritə rolunu oynayır. Müəllim bu xəritəni hələ dərsi planlaş-
dırarkən çəkir. Əslində dərsin planlaşdırılması, onun metodikası 
qiymətləndirməyə gedən yolun ən etibarlı magistralı  olur.  
 
 
 
 
 16
“ANA DİLİ” TƏDRİSİNİN VƏ  
DƏRSLİKLƏRİNİN TARİXİ ƏNƏNƏLƏRİ 
 
İlk ibtidai məktəb dərsliklərimizin yarandığı gündən 
dilin sadəliyi, məntiqliliyi, obrazlılığı əsas məqsəd kimi qarşıda 
dururdu. İlk dərsliklərimizdən birinin müəllifi olan A.Bakıxanov 
yazırdı:”Mən nə qədər axtardımsa uşaqların təlimi üçün elə bir 
kitab tapa bilmədim ki, o asan  anlaşılan bir dil ilə onların əxlaq 
gözəlliyinə dəlalət etsin... Bu kitablarda “Uşaqlıqda öyrənilən 
elm daşa qazılmış şəkil kimidir” zərbül-məsəlinin məzmunundan 
qəflət olunur. Uşaq yaşlarında hər zamandan daha artıq əxlaq 
gözəlliklərini onlara öyrətmək lazımdır.” (12, 5)  
Dərslik müəllifi insan ağlının böyük əhəmiyyətini qeyd 
edirdi.Uşaqları başa salırdı ki, insan özündən qat-qat güclü olan 
heyvanlara və ya təbiətin başqa qüvvələrinə yalnız öz ağlı ilə 
qalib gəlir: ” Ey mənim əzizim! Sən insansan, Allah insanı 
dünyada hər şeydən yaxşı yaratmışdır. Görmürsənmi kı, 
heyvanlar o qədər böyük bədən və güc ilə insanın əlində əsirdilər. 
Bu isə işi yaxşı bacarmaq səbəbindəndir. İnsanlar arasında hər 
kəs çox bilikli və iş bilən olsa, həmişə hörmətli olar. Deməli, 
gərək iş bilmək və yaxşılıq etmək qaydalarını o adamlardan 
öyrənmək lazımdır ki, onlar həyatda təcrübəli və qabiliyyətli 
olmuşlar.” (12, 5)  
A.Bakıxanov şagirdlərin intellekt qabiliyyətlərinə təsir 
etməyə xüsusi əhəmiyyət verirdi. Ona görə də onun 
nəsihətnamələrində elmin əhəmiyyəti haqda deyimlər xüsusi yer 
tuturdu. Bakıxanovun nəsihətnamələrindən oxuyuruq:  
“-Elm və kamalı əldə etməyi hər şeydən daha əziz tut. 
Çünki hər şeyi onların vasitəsilə əldə edirlər.” (11, 7) 
“-Hər ürəyin istəyəni eləmə, bəlkə ağlın istəyəni icra et. 
Çünki ağıl yaxşı və pisi bir-birindən ayıra bilər. (12, 9)  
 17 
-“Ağıldan və elmdən daha yaxşı bir dövlət yoxdur. 
Çünki həmişə səninlə olar və heç kəs onları sənin əlindən ala 
bilməz.” (12, 9)  
M.Ş.Vazehlə İvan Qriqoryevin birgə hazırlaqıqları 
“Kitabi-türki”(1852) dərsliyində də şagird intellektinə təsir 
göstərmək, ağıl və kamala çatmaq ideyaları önə çəkilir. 
Müəlliflər uşağa elm öyrətməyi məsləhət görür və onun 
əhəmiyyətindən bəhs edirlər. Kitabda oxuyuruq: 
“Xəlq ölüdür, elm əhli diri”, “Alim cahili tanır ondan 
ötrü ki, o cahil var idi və cahil alimi tanımaz o səbəbdən ki, o 
alim olmayıbdır.” (12, 15)  
Nəsihətnamələr şəklində deyilən və aforizm 
səviyyəsində olan bu cümlələr çox təsirlidir. Müəlliflər bu 
kəlamların təsir gücünü bir  az da artırmaq üçün təsvir və ifadə 
vasitələrindən, gözlənilməz sözlərdən istifadə edirlər: 
“Kim ki tikan əkər, ondan üzüm dərməz”, “Hər kəs ki 
xeyrı öyrədir özgəyə,  özü əməl eləməz, o kor kimidir ki, əlində 
çıraq ola, özgələr onun çırağı ilə yol tapalar, amma özünə bir 
faydası olmaya.” (12, 15, 16)  
Birinci aforizmdəki “üzüm dərməz” ifadəsi bu 
məqamda gözlənilməz olduğu üçün təsirlidir. Həm də bu ifadədə 
gizli bir ironiya var. Uşağa təsir edən elə həmin ironiyadır. İkinci 
aforizmdə isə “çıraq” bir obrazdır. Həmin obraz vasitəsi ilə  fikir 
daha da güclənir və oxucuya təsir göstərir. Əgər əlində çıraq 
tutmusansa və ondan istifadə etmirsənsə çıraq əhəmiyyətini itirir. 
Ondan başqaları faydalanır. Beləliklə, obrazlı sözə, məntiqə 
önəm verən ilk dərsliklərimizdə verilən el ədəbiyyatı nümunələri 
də həmin meyarlarla seçilirdi. Dərsliklərə hər təsadüfi əhvəlat 
daxil edilmirdi. İbtidai sinif dərsliklərinə daxil edilən əsərlərin iki 
cəhəti xüsusi ilə nəzərə alınırdı: 
 Obrazlılıq və məntiqlilik.    ”Kitabi-Türki”-də belə bir 
hekayət verilmişdi: 
 18
Ova çıxan padşah qarşılaşdığı ilk adamı döydürür. O, belə güman 
edir ki, bu adamın ayağı düşərli deyil. Deməli ovu da pis olacaq . 
İş elə gətirir ki, padşahın ovu uğurlu olur. Qayıdan baş padşah 
həmin adama ənam verir. Qədəmi uğursuz olan həmin adam 
padşaha deyir: 
  -Səhər mənim ilk gördüyüm adam siz, sizin isə  ilk 
gördüyünüz adam 
mən idim. Sizin ilk ovunuz uğurlu oldu. Deməli mən bəduğur 
deyiləm. Mən isə döyüldüm. Deyin görək kimin ayağı 
uğursuzdur?” 
   Bu dəmir məntiqin qarşısında padşah bir söz deyə 
bilmir. Bu adama çoxlu bəxşiş verir. (12, 17) 
Heç bir ibarəli söz işlətmədən yalnız intellektin gücü ilə 
padşaha qalib gələn bu adamın obrazı uzun müddət  şagirdlərin 
xəyalında özünə yer tapır. 
Obrazlı, yerində və məntiqlə deyilmiş sözə  bu 
dərsliklərdə xüsusi diqqət yetirilirdi. Kitabdakı hekayətlərin 
birində deyilir ki, kasıb bir adam təsadüfən padşah seçilir və 
dövlətli bir adamın var-yoxunu əlindən alandan sonra onların 
ikisinin arasında belə bir dialoq olur:  
-Halın necədir? 
 -Sənin dünənki halın kimi? 
 -Mənim dünən halım necə idi? 
 -Mənim bu günkü halım kimi? 
   Bu dialoq sözün qüdrətinə həsr olunub. Danışanların hər 
ikisi məntiqə əsaslanır və sözün gücündən istifadə edir. Dərslik 
müəllifləri belə hesab edirlər ki, sözün qüdrətini şagirdə, 
çatdırmaq obrazlı və məntiqi ifadələrdən istifadə etmək dərsliyin 
əsas vəzifələrindəndir.(12, 21)   
Seyid Əzim Şirvaninin “Tacül-kütub” dərsliyində 
uşaqlarda məntiqi təfəkkürün inkişaf etdirilməsi üçün “Ərəb və 
naqə” adlı bir süjet verilmişdir. Süjetdə təsvir olunur ki, bir ərəb 
on dəvəsi ilə yol gedirmiş. O dəvənin birini minib, digərlərini 
 19 
sayır. Nəticədə isə doqquz alınır. Dəvədən düşüb sayır, görür ki, 
onların sayı ondur. Bu hal bir neçə dəfə təkrar olunur. Axırda 
ərəb mindiyi dəvədən düşür ki, dəvəsinin biri itməsin. (12, 41)  
  Bu əhvalat Molla Nəsrəddin lətifələrindən də 
məlumdur. Lakin dərslikdə verilən süjetin fərqi orasındadır ki, 
ərəb sona qədər işin nə yerdə olduğunu başa düşmür. Süjetin belə 
sadəlövh verilməsi uşaqlarda həm yumor hissini inkişaf etdirir, 
həm də onları düşündürür. Müəllif işin nə yerdə olduğunu 
açıqlamır, beləliklə, şagird məntiqinə, düşüncəsinə meydan verir.  
Tədrisimizin tarixi ilə məşğul olan alimlərimizin 
kitablarında XIX əsr xüsusi bir dövr kimi səciyyələnir. Bu əsrin 
ictimai siyasi hadisələri təhsilimizə də güclü təsir etmişdir. 
Azərbaycanın şimal hissəsinin müharibə yolu ilə Rusiya tərkibinə 
qatılması bizim məktəblərdə rus təhsilinin əsasını qoydu. 
Tariximizdə qanlı hadisələrlə müşayiət olunan, bir xalqı iki yerə 
parçalayan Gülüstan və Türkmənçay sülh müqavilələri şimali 
Azərbaycanın Avropa təfəkkürünə yaxınlaşmasına səbəb oldu. 
Rus dili öyrənməyin zəruri olduğunu başa düşən xalq onu 
öyrənməyə başladı. 
Rus dilinə ehtiyacımız çoxdur, 
Bilməsək dil, əlacımız yoxdur. 
deyən Seyid Əzim Şirvani də dərk edirdi ki, bu dili bilməsək 
Rusiyanın tərkibində heç nəyə nail ola bilmərik. 
Beləliklə, rusların istilası yeni tipli  məktəblərin 
açılması,  dərslərimizin yolunu dəyişdirdi. Onu öz yolundan rus 
məktəblərinin və rus dilli kitabların yoluna düşməsinə səbəb 
oldu. Məktəblərdə Çernyayevskinin yaratdığı «Vətən dili» 
dərsliyi keçilməyə başladı.  
Orta məktəbin ibtidai siniflərinin proqram və 
dərsliklərində ədəbi nümunələrin kifayət qədər geniş yer 
tutduğunu nəzərə alaraq onların tədrisi haqqında ayrıca fikir 
söyləmək ehtiyacı duyulur. Ana dilinin incəliklərini mənim-
sətmək üçün ədəbiyyatın yüksək səviyyədə tədrisi xüsusi 
 20
əhəmiyyətə malikdir. İbtidai məktəblərdə «Oxu» dərsləri ana dili 
tədrisinin mühüm tərkib hissəsi olduğuna görə ədəbi nümunələrin 
öyrədilməsi də ana dilinin tədrisi kimi dərk olunmalıdır. Buna 
görə onu təkcə dil faktoru kimi ortalığa qoymaq olmaz. O, həm 
də ədəbiyyat tədrisinin əsas amillərini əks etdirir. Buna görə də 
ibtidai məktəbdə ədəbiyyat tədrisinin öyrədilməsi təcrübəsini 
xatırlamaq və qarşıda dayanan tələbləri aydınlaşdırmaq başlıca 
vəzifələrdəndir. 
Azərbaycan ədəbiyyatının günəşi hesab olunan Nizami 
Gəncəvi məktəbdə «Quran»ın tədrisindən əlavə başqa mətnlərin 
də tədrisinə daxili bir zərurət duyurdu. Onun yaratdığı «Sirlər 
xəzinəsi» poeması çox sonralar Seyid Əzim Şirvaninin «Rəbiül 
ətfal» dərsliyinin yaranmasına səbəb oldu. Bəlkə də 
ədəbiyyatımızın və təhsilimizin tarixində Seyid Əzim Şirvani ilk 
dəfə dərk etdi ki, «Sirlər xəzinəsi» həqiqi «Oxu» kitabıdır. 
Əlbəttə təəssüflər olsun ki, uzun müddət məktəbimiz və 
cəmiyyətimiz bu fakta laqeyd qaldı. Bunun bir səbəbi də əsərin 
fars dilində yazılması idi. 
«Sirlər xəzinəsi»nin dərslik kimi yazılmasının bu gün 
xüsusi isbata ehtiyac yoxdu. Burada hər şey məktəbin tələbinə 
uyğun verilmişdir. 20 məqalatdan ibarət olan əsərin hər bir 
məqalatı iki hissəyə bölünür. Birinci hissədə hər hansı bir müdrik 
əhvalat nəql olunur, ikinci hissədə isə onun fəlsəfəsi verilir. 
«Kərpickəsən kişinin dastanı», «Zalım padşahla Zahidin 
dastanı», «Sultan Səncər və qarı» və sair kimi əhvalatlardan 
sonra fəlsəfi fikirlər gəlir.  
Böyük Nizami özünün fəlsəfi düşüncələrini elə verir ki, 
əhvalatı yenidən nəzərdən keçirməli olursan. 
Bizim fikrimizcə, Nizami Gəncəvinin «Sirlər xəzinəsi» 
əsəri ilk oxu kitabıdır. Ondan sonra yaranan bir sıra dərslikləri-
miz məhz «Sirlər xəzinəsi» kompozisiyasına əsaslanır. A.Bakı-
xanovun, Mir Möhsün Nəvvabın nəsihətlərində, Nizaminin 
«Sirlər xəzinəsi»nin ənənələri aydın görünür. Təsadüfi deyil ki, 
 21 
adını çəkdiyimiz həmin əsərlər bu gün də dərslik rolunu oyna-
maqdadır. Beləliklə, uşaqlar üçün «Oxu» dərslikləri yaratmaq 
ənənəsi Ana dilinin tədrisi metodikası elmindən təxminən doqquz 
yüz il əvvəl yaranmışdır. Bu isə çox mühüm bir faktdır. Deməli, 
ana dilinin incəliklərini öyrənmək üçün xalq ədəbiyyatının 
hikmətli məzmunundan istifadə etmək zərurətini ilk dəfə dahi 
Nizami bütün dərinliyi ilə dərk etmişdir.  
Dahi bəstəkar, görkəmli curnalist və pedaqoq Üzeyir 
Hacıbəyov «Tərəqqi» qəzetinin 1908-ci il 19 avqust tarixli 32-ci 
sayında «Tənqidat» sərlövhəli məqaləsində «İkinci il» dərsliyinin 
məziyyətlərindən bəhs edərək yazırdı: «Söz yoxdur ki, yuxarıda 
zikr olunmuş şerlər quru bir tedad, təzkardan ibarət olmayıb, 
bəlkə gözəl söhbətlər və hekayələr şəklində yazılıb. Hər 
hekayənin axırında da orada zikr edilmiş şeylərin adları tedad 
olunubdur. Unutmayalım ki, hər bir dərs öyrətməkdən başqa, bir 
də uşaqların tərbiyəsinə xidmət etməlidir» . Görkəmli sənətkarın 
«Unutmayalım ki, hər bir dərs yazıb oxumağı öyrətməkdən 
başqa, həm də uşaqların tərbiyəsinə xidmət etməlidir» tezisi 
əslində Nizami ənənəsini bir daha təsdiq edir. Əlbəttə müəllif 
birbaşa Nizamini nəzərdə tutmur, «Sirlər xəzinəsi»nin yolu ilə 
gedən dərsliklərimizin ümumi ənənəsinə əsaslanır.  
Beləliklə, dərsliklərimizin yaranma tarixi haqqında 
mövcud olan elmi nəticəyə bir qədər də dəqiqlik gətirərək onun 
ilk nümunəsinin məhz «Sirlər xəzinəsi» olduğunu söyləməyə 
cəsarət edirik. Sözün həqiqi mənasında xalq müdrikliyinə 
əsaslanan bu kitab fars dilində yazılsa da Azərbaycan 
düşüncəsinə, xalq pedaqoqikasına əsaslanır. Heç kəsə əl açıb 
dilənmək istəməyən kərpickəsən qoca, padşahın qüsurlarını 
qorxmadan üzünə deyən qoca Zahid, Sultansəncərə kimliyini 
anladan Qarı və digər obrazlar əsil dərslik nümunələridir və uzun 
müddət oxucunun yaddaşında qalır: 
Bu kərpicin qəlibini yansın deyə oda at, 
Başqa bir sənət tapıb işlə muradına çat-  
 22
deyən şahzadənin qarşısında müti olmağı ağlına belə gətirməyən 
qoca kərpickəsənin aşağıdakı sözləri  əsil əyilməzlik simvoludur. 
Ona görə əlimi öyrətdim bu sənətə 
Bir gün sənə əl açıb düşməyim xəcalətə. (9, 117) 
Şam şəhərində yaranan və dildən-dilə düşən bu əhvalat 
Nizaminin qələmində yeni poetik bir zirvəyə qalxdı. 
Nizamidən sonra Məhəmməd Füzuli daha da irəli getdi. 
O əsərlərini Azərbaycan dilində yazmaqla yanaşı «Leyli və 
Məcnun» poemasını «Oxu» kitabının tələblərinə uyğun yaratdı. 
Hər bir fəslə elə ad qoydu ki, sərlövhəni oxuyan uşaq onun 
məzmunundan hali olsun. Füzulinin «Leyli və Məcnun”u həm də 
məzmunundakı pedaqoci fikirlərin bolluğu ilə başqalarından 
fərqləndi: 
Key şux, nədir bu göftgulər,  
Qılmaq sənə tənə eybculər? 
Neyçin özünə ziyan edirsən,  
Yaxşı adını yaman edirsən? 
 
Neyçin sənə tənə edə bədğu  
Namusuna layiq işmidir bu? (8, 44)  
Anasının Leyliyə nəsihəti müasir məktəb üçün də örnək 
ola bilər. 
Hər iki böyük sənətkarın dərslik hesab etdiyimiz bu 
əsərlərin əsas cəhəti ondan ibarətdir ki, bu əsərlərin məzmunu 
obrazlı düşüncə ilə bağlıdır. Həmin dərsliklərin tədrisi intellektin, 
düşüncənin inkişafına xidmət edir.  
 Məlumdur ki, Azərbaycan ərazisində ibtidai 
məktəblərin əsası 1854-cü ildə qoyulub. Həmin ilin noyabrın 10-
da Qubada, 24-də Ordubadda ibtidai məktəblər açıldı. 
Lənkəranda isə ibtidai məktəb 1865-cı ildə sentyabrın 24-də təsis 
olundu. (22, 11)  
Gürcüstan dövlət arxivinin sənədlərinə əsasən verilən bu 
məlumatdan görünür ki,  19-cu əsrin 2-ci yarısında ibtidai 
 23 
məktəblərin şəbəkəsi genişlənir. Bununla bağlı “Ana dili” 
dərslikərinin yaranması da intensiv xarakter alır. Rus və Avropa 
dərsliklərinə uyğun gələn yeni tipli tədris kitablarının meydana 
gəlməsi də bu dövrə təsadüf edir. Maraqlı cəhət burasıdır ki, 
1882-ci ildə yaranan “Vətən dili” dərsliyində obrazlı sözə xüsusi 
əhəmiyyət verilmişdi. Kitabın birinci hissəsində “Uşaq və 
gözlük” hekayəsində təsvir olunur ki, atasının kitab oxuyarkən 
gözlük taxdığını görən uşaq, xahiş edir ki, ona da gözlük alsınlar. 
Atası isə uşağa gözlük əvəzinə “Əlifba” kitabı alır. Beləliklə  
Əlifba kitabı – uşaq gözlüyü metaforası yaranır. Ata obrazlı 
şəkildə uşağına başa salır ki, dünyanı görmək üçün kitab oxumaq 
lazımdır. Ata gözlük taxır ki, kitabdakı yazıları oxuya bilsin. 
Uşaq isə kitab oxuyur ki, həyatda baş verənləri görsün, ondan baş 
çıxarsın, ibrət götürsün. Sonralar Abdulla Şaiqin ibtidai sinif 
dərsliyinin “Uşaq gözlüyü” adlandırması da bu ənənənin davamı 
kimi görünür. 
“Vətən dili” dərsliyində verilən bir ibrətamiz əhvalat da 
diqqəti cəlb edir. “Bağban və oğulları” adlanan bu hekayətdə 
təsvir olunur ki, bir bağban uşaqlarına ölərkən vəsiyyət edib 
deyir ki, ağacların dibində xəzinə gizlətmişəm. Ağacların dibini 
qazıb onu tapsanız dövlətli olarsınız. Uşaqlar vəsiyyətə əməl 
edirlər, amma xəzinəni tapa bilmirlər. Payızda dibi belləndiyi 
üçün ağaclar çoxlu bəhrə verir. Onlar başa düşür ki, atalarının 
dediyi söz obrazlı imiş. Ağacların dibini belləməklə xəzinə 
tapmağın sirrini başa düşən uşaqlar hər il bağa qulluq edirlər. 
Beləliklə başa düşülür ki, əgər ata uşaqlara birbaşa nəsihət edib 
ağaclara qulluq etməyi tapşırsaydı bu sözün nəticəsi bəlkə də az 
olardı, ya da heç olmazdı. 
Sözün birbaşa mənasının təsirsiz olduğunu başa düşən 
müəlliflər obrazlı ifadələrlə zəngin olan sözlərə xüsusi önəm 
vermişlər. 
R.Əfəndiyev özündən əvvəl yazılmış dərsliklərin ən yaxşı 
ənənələrini qoruyub saxlayan “Bəsirətül-ətval” (1902) dərsli-
 24
yində uşaqların hazırcavab , sözü yerində və məqamında işlətmək 
qabiliyyətlərinə təsir edən əsərlərə daha çox yer verməyə 
çalışırdı. Onun özü bir şair kimi sözün obrazlı deyilişinə xüsusi 
diqqət verirdi. Onun “Durna” şeiri o dövrün ədəbiyyatında yeni 
tipli poeziya nümunəsi kimi diqqəti cəlb edir. 
Ay havada uçan durna, 
Bizi qoyub qaçan durna, 
Get, xoş gəldin, səfa gəldin, 
Gələcəksən haçan, dürna?! 
Təbiətə, quşa, ağaca əşyalara canlı kimi müraciət etməklə 
obraz yaratmaq ənənəsi yeni tipli bir ədəbi hərəkatın başlanğıcı 
idi. R.B.Əfəndiyev başa düşürdü ki, durnaya insan kimi müraciət 
etmək şerin obrazlılığını təmin edir. 
Dərsliklərimizdə yaranan bu ənənələri daim inkişaf etdirən 
R.Əfəndiyev “Uşaq bağcası”nda  “Qoca kişi və əzrayil” adlı bir 
hekayət vermişdir. Burada təsvir olunur ki, meşədən odun gətirən 
bir kişi yorulub əldən düşdüyü üçün üzünü göyə tutub allaha 
yalvarır ki, əzrayılı göndərsin onun canını alsın. Əzrayıl da elə 
bil hazır imiş. Kişinin önündə dayanaraq soruşur: 
-A, kişi məni nə üçün çağırırdın? 
Qoca əzrayılı görub çaşır və tələsik cavab verir ki, şələmi 
qaldırmağa adam axtarırdım, gəl mənə kömək et. 
İlk ibtidai məktəb dərsliklərimizin müəllifləri belə bir 
həqiqəti dərk edirdilər ki, uşaqlarla yumoristik dillə danışmaq 
vacibdir. Ən mühüm hadisələri belə lətifə üslubunda verməklə 
uşaqların obrazlı təfəkkürünə və intellektinə təsir etmək 
mümkündür.  
1908-ci ildə nəşr olunan “II il” dərsliyi ilə ibtidai məktəb 
dərsliklərimizin yeni bir mərhələsi başlayır. 6 nəfər müəllif 
tərəfindən yazılan bu dərslikdə bir sıra yeni keyfiyyətlər diqqəti 
cəlb edir. Dərsliyin müəllifləri M.Mahmudbəyov, S.Əbdürrəh-
manzadə, S.Axundzadə, F.Ağazadə, A.Talıbzadə, A.Əfəndizadə 
19-cu əsrin sonu, 20-ci əsrin əvvəllərində maarif və uşaq 
 25 
ədəbiyyatı sahəsində tanınmış ziyalılar idi. Bu dərslikdə şagird-
lərin intellektinə təsir edən əsərlərə daha çox yer verilmişdi. 
Dərslik müəllifləri hesab əməlləri ilə əlaqəli əhvalatlardan daha 
çox istifadə etməyə üstünlük verirdilər. 
Bu müəlliflərin içərisində M.Mahmudbəyov ibtidai sinif 
dərslikləri sahəsində ən çox təcrübəsi olan bir pedaqoq idi. O, 
Uşinski təlimini mükəmməl mənimsədiyi üçün dərsliklərinin dili 
və topladığı əsərlər uşaqların yaş səviyyəsinə uyğun gəlirdi. 
Digər müəlliflər də tanınmış şəxsiyyətlər idi. S.S.Axundzadə 
gözəl uşaq yazıçısı, qalanları isə məktəb işini mükəmməl bilən 
pedaqoqlar idi. Ona gorə də “İkinci il “ dərsliyi o dövrün 
qabaqcıl ziyalılarının diqqətini cəlb edirdi. 
Kitab haqqında “Tərəqqi” qəzetində qeyd edilirdi ki, “....bu 
kitab uşaqlara mənfəətli bilik verən, ağlını artıran və nəzərlərini 
artıran məqalətlərdən ibarətdir.” 
B.Nəsirovun qeyd etdiyi kimi “İkinci il” dərsliyi 1908-ci 
ildən başlayaraq 1925-ci ilə qədər dəfələrlə nəşr edilmişdir və 
şagirdlərin mükəmməl savada malik olmasında böyük rol 
oynamışdır. O zamanın bir sıra dərsliklərindən fərqli olaraq bu 
kitabda toplanmış tərbiyəvi, ibrətamiz mahiyyət daşıyan, 
uşaqların ruhunu oxşayan şeir və hekayələrdə nə fars-ərəb 
kəlməsi, nə osmanlı ləhcəsi, nə də digər əcnəbi sözlər var idi. 
Yazı nümunələrində isə Azərbaycan dilinin özünəməxsus halları 
və şəkilçiləri öyrədilirdi. Müəlliflər şagirdlərin müstəqillik və 
şüurluluq qabiliyyətlərini inkişaf etdirmək məqsədilə təmrinlərə 
geniş yer vermişlər. Bu təmrinlər şagirdləri sərbəst çalışmağa 
alışdırır, yeni biliklər verir və biliklərini möhkəmləndirirdi. 
(29,77) 
Dərsliklərin sürətlə yaranma səbəbləri çoxdur. Maarifçilik 
hərəkatının güclənməsi, Azərbaycanın Rusiya tərəfindən 
işğalından sonra rusların yeritdiyi   planauyğun siyasətinin 
ziyalılar tərəfindən başa düşülməsi XIX əsrdə dünyada gedən 
yeniləşmə prosesində fəal iştirak etmək milli ziyalılarda 
 26
məktəbə,maarif işinə xüsusi diqqət etməyə məcbur etdi. Bu 
proseslərdə isə başlıca istiqamət ana dilinə yönəlmişdi. Milli 
ədəbiyyatın inkişafı da, folklor nümunələrinin toplanıb 
məktəblərdə tədris olunması, da  bu məqsədə xidmət edirdi.  
Ana dilinin tədrisi tarixində ara-sıra baş verən bu hadisələr 
hələ onun tam sistemli şəkildə öyrədilməsi demək deyildi. 
Bu sahədə ilk uğurlu addımlar XIX əsrin 30-cu illərindən 
başlandı. Şuşada, Şamaxıda, Qubada və digər şəhərlərimizdə 
yaranan rus-tatar məktəblərinin açılması, həmin məktəblərdə 
Azərbaycan bölmələrinin fəaliyyətə başlaması,   yeni dərsliklərin 
yaranmasına səbəb oldu. Bu tarixi hadisədən ruhlanan yazıçı və 
alimlərimiz ana dilinin öyrədilməsi sahəsində ciddi addımlar 
atmağa başladılar. A.Bakıxanov, M.Ş,Vazeh, S.Ə. Şirvani, 
F.Köçərli, A.Şaiq, R.Əfəndiyev, A.Səhhət, M.Mahmudbəyov və 
başqaları dərsliklər yaratdılar. “Kitabi-türki”(1852), “Vətən-
dili”(1882), “Uşaq bağçası”(1898), “Bəsirətül-ətval”(1901), 
“Birinci il”(1907), “İkinci il”(1908), “Yeni məktəb”(1909) və 
digər kitablardan bədii nümunələri bir yerə toplayan prof. 
X.Məmmədov  yazır: “XIX əsrin sonu XX əsrin əvvəllərində 
xalq maarifi, məktəb və təlim-tərbiyə işləri milli zəmində 
köklənmişdi” Tədqiqatçının bu fikirini ana dilinin öyrənilməsinə 
diqqətin daha da artması  kimi də başa düşmək olar. Çünki 
yaranan kitabların birbaşa dil tədrisi ilə bağlıdır. M.Mahmud-
bəyov “Türk əlifbası”, A.Çernyayevskinin “Vətən dili”(I hissə), 
A. Çernyayevski və S.Vəlibəyov “Vətən dili”(II hissə) kitablarını 
buna misal göstərmək olar. 
Ədəbi nümunələrın məktəbdə tədrisi sahəsində görkəmli 
maarifçilər R.B.Əfəndiyev, F.Ağazadə, F.B.Köçərli, M.T.Sidqi, 
B.Çobanzadə, Ə.Qarabağlı, B.Əhmədov, A.Səmədov və 
başqalarının fikir və mülahizələrinin böyük əhəmiyyətini qeyd 
etmək lazımdır.  
B.Çobanzadə xalq ədəbiyyatı nümunələrinin tədrisinə həsr 
olunmuş çox qiymətli metodik məqalələr müəllifidir. Metodist-
 27 
lərdən A.Axundov, Ə.Qafarlı, Q.Ələkbərli hekayə və nağılın 
məzmununu şagirdlərə çatdırmağın müxtəlif forma və metodla-
rından istifadə etmişlər. Onlar  bədii mətnin sinifdə dialoqlar 
şəklində oxunmasını, zəruri hallarda səhnələşdirməyi üstün say-
mışlar. Ə.Qarabağlı «Azərbayçan ədəbiyyatının tədrisi 
metodikası» adlı kitabında ədəbiyyatın tədrisi ilə əlaqədar çox 
qiymətli fikirlər söyləyir və uşaqların fantaziyasında və 
təxəyyüllərinin inkişaf etdirilməsində onun böyük rolunu dərk 
etməyən müəllimlərin hələ də olduğundan acı-acı gileylənir. 
Metodist-alim göstərir ki, ədəbiyyat uşaqların təkcə oxu 
vərdişlərini inkişaf etdirmir, şifahi və yazılı nitqin inkişafında, 
ədəbi tələffüzün mənimsənilməsində onun rolu böyükdür.  
Klassik dərsliklərimizin ən yaxşı ənənələrinin qorunub 
saxlanmasına Sovet dönəmində də əməl olunmuşdur. Lakin 
həmin cəmiyyətin özünəməxsus tərəfləri var idi. Ədəbiyyat və 
incəsənətin bütün növləri nəşr olunan bütün kitablar, radio və 
televiziya verilişləri kimi dərsliklər də ideoloji aparatın ən 
mühüm hissəciyi hesab olunurdu. Müəllim və onun tədris etdiyi 
kitablar hər gün uşağın qulağına Sovet dövlətinin dünyada ən 
qüdrətli, ədalətli, humanist bir quruluş olduğunu diktə etməli idi. 
Dünya ilə tam izolyasiya olunmuş bir dövlətin naqis cəhətlərinin 
qoruyub saxlamaq üçün yaranan belə bir şəraitdə uşaqlar 
xoşbəxtlik haqqında nəğmələr oxumalı, şerlər deməli, əhvalatlar 
danışmalı idilər.  
Dərsliklərə daxil edilən əsərlərdə “Biz dünyanın 
xoşbəxtiyik”,“Bizim vətənimiz hər şeyə qadirdir!”, “Biz 
kommunizm qururuq” və s. kimi buna bənzər şüarlara cavab 
verməli idi. Bu vəziyyət demokratik düşüncəyə meydan açmırdı. 
Qəzet və jurnallarda Lenin, komsomol, pioner, Moskva, Kreml 
kimi mövzular bədii ədəbiyyatın əsasında dayanırdı. Uşaqlar 
üçün yaranan bədii nümunələr ibtidai sinif dərsliklərinə geniş yol 
tapmırdı. Buna görə də zəngin bir yol keçən ibtidai məktəb 
dərsliklərimiz 30-cu illərdən sonra bu qeyri normal düşüncənin 
 28
qurbanına çevrildi. Doğrudur, 1930-1955-ci illər arasında bədii 
ədəbiyyatda az da olsa həqiqi sənət nümunələri yarandı. Həmin 
nümunələrin bəzilərinin müəllifləri M.Müşfiq, H.Cavid,   
Y.V.Çəmənzəminli, Ə.Cavad və başqaları “Yollarını azdıqlarına 
görə” 37-ci ilin qurbanlarına çevrildilər. Lakin müəyyən 
səbəblərə görə canını qurtaranlar da oldu. S.Vurğun, C.Cabbarlı, 
Ə.Cəmil, M.Cəlal, M.İbrahimov və başqa sənətkarlar maraqlı 
əsərlər yaratdılar. Bəzi hallarda ibtidai məktəb dərsliklərinə 
həmin ləyaqətli əsərlər də salınırdı. Amma bu o qədər az idi ki, 
“siyasi mövzuların” içində itib batırdı. 
Bir sözlə obrazlı ifadə məktəbə çox nadir hallarda yol tapırdı. 
Uşaqlar da öz zəmanələrinə bənzəyirdi. 
Obrazlı sözə, bədii düşüncəyə, intellektə əsaslanan mətnlərin 
azalması ibtidai siniflərin ümumi səviyyəsinə ciddi təsir edirdi. 
Uşaqlar böyük ideallarla yaşamaq əvəzinə kiçik düşüncələrin 
əsiri olurdular. 
Bu cəhət uşaq ədəbiyyatında da görünürdü. Bu ədəbiyyatın 
tərənnüm etdiyi insanlar satıcılar, çobanlar, süpürgəçilər, tərəzi 
çəkənlər və s. idi. Bu da cəmiyyətdə təbii qarşılanırdı. 
F.Köçərli “Ana dili millətin mənəvi birliyidir, həyatının 
mənası, mənzərəsidir.Ana südü bədənin mayəsi olduğu kimi, 
ananın dili də ruhun qidasıdır. Hər kəs öz anasını və vətənini 
sevdiyi kimi ana dilini sevir” deyərkən dövrünün görkəmli 
pedaqoqlarını Azərbaycan dilinin saflığı uğrunda, onu yad 
sözlərdən təmizləmək uğrunda mübarizəyə çağırırdı. 
Dos. B.Nəsirov deyir: “20-ci əsrin əvvələrində 
Azərbaycanda bütün dövlət məktəblərində təlim rus dilində 
aparılırdı. Azərbaycanlılar hətta tənəffüsdə belə öz yoldaşları ilə 
ana dilində danışa bilməzdilər. Bütün bunlar çarizmin milli 
ucqarlarda ana dilinin tədrisinə mənfi münasibətinin, onun 
ruslaşdırma siyasətinin nəticəsi idi. Çarizmin milli ucqarlarda ana 
dilinin tədrisinə mənfi münasibətinin əsas səbəbi onun yerli 
əhalinin ruslaşdırma siyasəti ilə bağlı idi. İbtidai məktəbdə kiçik 
 29 
yaşlı uşaqlara zorla tədris edilən rus dili və bu dilin tədrisi 
zamanı istifadə edilən metodlar nəinki uşaqların rus dilini 
öyrənməsinə şərait yaradır, əksinə dərsi çətinləşdirməklə bərabər 
müəllimi  gülünc vəziyyətdə qoyurdu. Tədris proqramına rus 
dilinin təlimi ilə bərabər bir sıra Qərbi Avropa dillərinin də daxil 
edilməsinə baxmayaraq, ana dilinin tədrisinə bir saat da belə yer 
verilməmişdi. Dövlət organlarından ana dilinin tədrisinə icazə 
verilməsini, rəsmi ərizə ilə tələb edən Azərbaycanın 
tərəqqipərvər ziyalılarının bütün cəhdləri cavabsız qalırdı. 
Bu tarixi vəzifənin həyata keçiriılməsində 1905-1907 – ci 
illər burjua-demokratik inqilabının böyük rolu oldu. Xalqın 
ümumi qəzəbindən qorxuya düşən çar milli ucqarlarda ana 
dilinin tədrisinə qismən də olsa icazə verdi. 
Sovet dönəmində yaranan proqramlarda ana dilinin və oxu 
nümunələrinin öyrədilməsinə I sinifdən başlanır. Proqramda “I 
sinifdə şagirdlər bilməlidir” bölməsində yazılır: “Şeirlə 
hekayənin fərqini”. Cəmi üç sözdən ibarət olan bu cümlə 
müəllimin qarşısında çox böyük vəzifələr qoyur: Əgər I sinif 
şagirdi “Şeirlə hekayənin fərqini”bilməlidirsə, deməli, müəllim 
şer haqqında ümumi məlumat verməli, qafiyə, ölçü, ritm barədə 
danışmalı, nümunələr oxunmalıdır. Hekayədən söz düşəndə süjet 
və kompozisiya barədə danışmalı, hekayənin ideyası, məzmunu, 
obrazları haqqında müəyyən məlumat verməlidir. Beləliklə, 
ədəbiyyat nəzəriyyəsi elementlərinin öyrədilməsinə başlanılmış 
olur. 
Şeir şəkillərini öyrədərkən folklor poetikasının 
elementlərini tədris etməyə başlamaq lazımdır.  
Sovet dönəmində yaranan mövcud proqrama əsasən xalq 
ədəbiyyatı nümunələri II sinifdən daha geniş şəkildə tədris 
olunur. II sinfin proqramında göstərilir: “Şifahi xalq ədəbiyyatı 
nümunələri, sadə nağıllar, lətifələr, oyun-nəğmələr, düzgülər, 
sayaçı sözlər, tapmacalar, yanıltmaclar, atalar sözləri, bayatılar, 
oxşamalar” tədris olunur. Bir sıra terminlərin  qeyri-dəqiq  
 30
olmasına baxmayaraq, II sinfin proqramı folklorun çox geniş 
şəbəkəsini əhatə edir. 
Həmin sinifdə 34 saat sinifdənxaric oxu nəzərdə 
tutulur.Bu saatların da müəyyən hissəsi(təxminən 14 saatı) 
folklorun payına düşür. Deməli, II sinifdə folklor poetikasının 
xeyli anlayışlarını şagirdə öyrətmək mümkündür.  
Proqramda göstərilir ki, “mətndəki obrazlı söz və 
ifadələrin...seçilməsi” zəruridir. 
Deməli, obrazlı söz anlayışının II siifdə öyrədilməsini 
zəruri hesab edən proqram müəllimin qarşısında yeni bir vəzifə 
qoyur. Müəllim şagirdə sözün məcazi mənasını anlatmalı, obrazlı 
ifadələrin nə demək olduğunu başa salmalıdır. 
Xalq poetikasında mühüm bir yer tutan obraz, onu 
yaradan amillər və sair kimi məfhumlar öyrədilməlidir. 
Nəzərə alsaq ki, proqramda az qala poetik folklorun bütün 
cəhətlərinin tədrisi nəzərdə tutulur, onda deməli, müəllim, sinifdə 
həmin janrların poetikasının mühüm əlamətləri haqqında 
məlumat verməlidir. 
II sinfin proqramında “Söz” adlı xüsusi bir bölmə var. 48 
saat həcmində olan həmin bölmə qarşıya ana dilinin zənginliyini 
öyrətmək vəzifəsini qoyur. Bu bölmədə belə bir ifadə var: 
“Hekayə ilə nağılın, tapmaca ilə yanıltmacın fərqi barədə 
şagirdlərə məlumat vermək”.Hekayə ilə nağılı bir-birindən 
ayırmaq üçün müəllim ədəbiyyat nəzəriyyəsinin mühüm bir 
fəslini bilməlidir.Ədəbi janrları səciyyələndirən xüsusiyyətləri 
aydınlaşdırmalı, süjet və kompozisiya mövzusunu ifadə etmək 
baxımından həmin janrların xüsusiyyətlərini başa salmalıdır. 
Lakin, proqramda verilən həmin müddəanın ikinci hissəsi : 
“Tapmaca ilə yanıltmacın fərqi”  uğurlu ifadə olmasa da mətləb 
məlumdur. Yəni bu janrların hər birinin özünəməxsus 
xarakterinin səciyyəsini araşdırmağı tələb edirsə, bu çox vacibdir. 
Folklor poetikasının bir sıra çox mühüm elementləri ilə 
tanış olan şagirdlər III sinifdə biliklərini bir qədər dərinləşdirirlər. 
 31 
III sinifdə “Sinif oxusu”na187 saat verilir. Proqramda oxuyuruq: 
“Təlimin bu mərhələsində şagirdlərin ucadan və səssiz oxumaq 
vərdişləri təkmilləşdirilməlidir. Oxunun düzgün, aydın, davamlı, 
ifadəli olması ilə yanaşı şüurluluğuna xüsusi diqqət yetirilir”. 
Şagirdlərin qarşısında oxunmuş, materialların məzmununu  dərk  
etmək,  ona  münasibət  bildirmək,  onu  qiymətləndirmək tələbi 
qoyulur. Bütün  bunlar  həm  də  şagirdlərin  nitq  inkişafına  
xidmət edir. Proqramın həmin sinif üçün nəzərdə tutulan 
“Təxmini  tematika” bölməsində deyilir: ”Dilin yazılı və şifahi 
formaları. Ədəbiyyat  və  folklor. Şifahi xalq ədəbiyyatı nə 
deməkdir? Şifahi xalq ədəbiyyatının uşaq  janrları”(kiçik folklor  
janrları nəzərdə tutulur-Ş.N.). I-II  siniflərdə olduğu kimi şifahi 
xalq ədəbiyyatının gözəl incilərinin oxunması uşaqların nitqinə 
duyğu və düşüncəsinə təsir edir. ”İlk  folklor formaları. Layla  
düzgü, saymaca, tapmaca, yanıltmac...”(Düzgü-saymaca eyni  
janrdır-Ş.N.). ”Xalq poetikasının müdrikliyinin folklorda əksi. 
Şifahi xalq ədəbiyyatı incilərindən, o cümlədən mif, əsatir, əfsanə 
və rəvayətlərdən nümunələrin oxunması” 
Göründüyü kimi proqram I və II siniflərdə keçirilən 
folklor janrlarının üstünə  yenidən  qayıtmağı nəzərdə tutur. 
Fikrimizcə aşağı siniflərdə folklor poetikasının  cüzi əlamətləri 
öyrədirsə III sinifdə o artıq bir qədər də dərinləşməlidir.  Bu 
sinifdə şagird üçün yeni anlayışlar meydana çıxır. Mif, əsatir, 
əfsanə, rəvayət kimi istilahlar onun üçün təzədir. Buna görə də 
müəllim həmin janrları başqalarından ayıran başlıca 
xüsusiyyətləri izah etməyə borcludur. Çünki, mövcud proqram 
bunu tələb edir. 
Proqramda folklorun tədrisi prosesində onun poetikasının 
öyrədilməsində bir sistem duyulur. III sinfin proqramında qeyd 
olunur  ki, “müxtəlif ədəbi formalarda” (forma “janr” 
mənasındadır –Ş.N.) ritm üzərində müşahidə. Ədəbi 
formaların(janrların) ritm üzrə müəyyənləşdirilməsi. 
 32
Əlbəttə, ritm əsasında bəzi janrları müəyyənləşdirmək 
olar.Məsələn, yanıltmac ritminə görə seçilir. Layla ahənginə 
(ritminə görə yox – Ş.N.) görə müəyyənləşə bilər. Amma 
bütövlükdə ədəbi janrları ritmə ayırmaq mümükün deyil. 
Proqramın belə üslub qüsuruna baxmayaraq ritm kimi bir poetika 
elementinə diqqət yetirməsi təqdirəlayiqdir. 
III sinif üçün nəzərdə tutulan proqramın “Mətn üzərində 
iş” bölməsində göstərilir ki, təmsilin başqa şeirlərdən, həmçinin 
bayatıların laylalardan, tapmacaların yanıltmacdan 
fərqləndirilməsi, mətnin mövzusuna müvafiq atalar sözlərinin 
tapılması və öyrənilməsi” 
Proqramda nəzərdə tutulan bu tələblər folklor janrlarının 
poetikasını öyrənməyi qarşıya qoyur. 
III sinfin  “Oxu” proqramı tələb edir ki, şagirdlər 
aşağıdakıları bilsin:  
1. Folklorun yazılı ədəbiyyatla fərqini; 
2. Kiçik həcmli folklor nümunələrinin (kiçik folklor – 
N.Ş) xarakterini; 
3. Təmsillərin, atalar sözlərinin, tapmacaların fərqini 
III sinfin “Oxu” dərslərinin qarşısında bu cür tələblər 
qoyulmasını metodik baxımdan tam doğru hesab edirik.  
IV sinifdə  “Sinif oxusu” üçün 153 saat verilir. Təxmini 
tematika   nəzərdə tutur. Xalqımızın qəhrəman keçmişi, 
müdrikliyi, adət-ənənəsi, əməyi və məişəti ilə bağlı nağıllar və 
dastanlar,əfsanə, rəvayət, lətifələrin, uşaqların yaşlarına müvafiq 
nümunələrin, həmçinin bayatı, atalar sözləri, məsəl, tapmaca, 
yanıltmac və digər kiçik ölçülü nümunələrin oxunması. 
Göründüyü kimi, IV sinif folklorun çox böyük bir 
şəbəkəsini əhatə edir. Burada artıq epik folklorun dastan və nağıl 
kimi mühüm janrları sinfə gəlir. Folklor poetikasının süjet, 
kompozisiya, obraz,sözaltı məna, janr poetikası kimi cəhətləri 
tədrisə cəlb olunur.Kiçik folklorun əvvəlki siniflərdə tanış 
 33 
olduğumuz cəhətləri ilə yanaşı yeni, daha dərində gizlənən 
keyfiyyətlərinin üzə çıxması zəruri sayılır.  
“I – III siniflərdə şagirdlərin ədəbiyyat nəzəriyyəsi üzrə 
praktik yolla əldə etdikləri təsəvvürlərin ümumiləşdirilməsi” 
tələb olunur. Bu tələblərlə yanaşı proqram həmçinin IV sinif 
şagirdləri nəyi bilməlidir sualına belə cavab verir: “Hekayə, 
nağıl, şer, təmsil, atalar sözləri, tapmaca, yanıltmacın... xüsusiy-
yətlərini”. Bu konkret tələbdir. Folklorun tədrisində IV sinif 
xüsusi bir mərhələdir. Uşaqlar ibtidai sinfi bitirir və orta təhsilə 
qədəm qoyur. V sinifdən “ədəbiyyat” müstəqil bir fənnə çevrilə-
cək. IV sinif şagirdi bu mərhələyə tam hazır olmalıdır. O, folklor 
poetikasını əsasən mənimsəməli, bir sıra vacib ədəbiyyatşünaslıq 
elementlərini bilməlidir. Proqramın tələbi budur.  
İbtidai siniflərdə obrazlı sözə maraq oyatmaq 
məktəblilərin bədii təfəkkürünün formalaşmasında xüsusi rol 
oynayır. Şagirdin sonrakı inkişafı onun ilk tanış olduğu ədəbi 
materialların cövhərini anlamaqdan çox asılıdır. 
İbtidai siniflərin “Oxu” kitablarında bədii sözün bütün 
siqlətini qoruyub saxlayan nümunələr çoxdur. Bu nümunələrin 
içində şərti olaraq “kiçik folklor” adlandırdığımız xalq ədəbiyyatı 
nümunələrinin yüksək səviyyədə tədrisi uşaqlara həm dilimizin 
zənginliyini dərk etməyə, həm də xalqın obrazlı təfəkkürünün 
əsil mahiyyətini başa düşməyə kömək edir. 
Azərbaycan müstəqil bir dövlət kimi inkişaf etməyə 
başladığı ilk gündən dünyanın müxtəlif ölkələrində fəaliyyətdə 
olan ibtidai təhsil proqramları bizim təhsil sistemimizə inteqra-
siya etməyə başlamışdır. Bu, bir tərəfdən dünyanın digər ölkələ-
rinin bizim təhsilimizə müdaxilə etmək cəhdi ilə bağlıdırsa, digər 
tərəfdən bizim təhsilimizin özünün təşəbbüsləri ilə əlaqədardır. 
SSRİ dağıldıqdan sonra həm daxili ehtiyacdan, həm də xaricin 
təsirindən bizim təhsil sistemimiz yeni konsepsiyalarla üzləşməli 
oldu. 
 34
Açıq Cəmiyyət İnstitutunun yardımı ilə ABŞ-ın ibtidai 
təhsilinin bir sıra elementləri artıq məktəblərimizə yol tapmışdır. 
Həmin sistemlərin ümumi səciyyəsi ondan ibarətdir ki, əgər sovet 
təhsilində sistemin xarakterindən irəli gələrək sinifdə müəllimin 
amirlik metodu üstünlük təşkil edirdisə, okeanın o tayından gələn 
sistemdə şagirdin müstəqilliyi , azadlığı əsas yer tutur. Bu 
sistemdə oyun elementləri çoxdur. Şübhəsiz ki, belə bir sistem 
uşaqları daha tez cəlb edir. 
Lakin bu sistemi tətbiq edərkən biz sovet sisteminin 
tədrislə tərbiyənin əlaqəsi prinsipini unuda bilmərik. Azərbaycan 
uşaqları üçün milli duyğu, milli tərbiyə kimi vacib məsələlər 
təhsildən kənarda qala bilməz. Ənənəvi və yeni təhsil 
konsepsiyalarının üzləşdiyi indiki məqamda biz də elə hesab 
edirik ki, şagirdlərin milli dəyərlərimizi daha dərindən 
mənimsəməsi çox vacibdir. Hələ inqilabdan əvvəl yaranan ibtidai 
məktəb dərsliklərində bu cəhət xüsusilə nəzərə alınırdı. Firudin 
bəy Köçərlinin “Balalara hədiyyə”  kitabı başdan-başa folklor 
nümunələrindən ibarətdir. S.Şirvaninin, A.Şaiqin dərslərində də 
kiçik folklora böyük yer verilmişdir. Yüz illərlə yol gələn bu 
ənənə məktəbin və təhsilin sınağından çıxmışdır. Həyat belə bir 
həqiqəti sübut etmişdir ki, Azərbaycan məktəbini, xüsusilə, 
ibtidai sinifləri folklor nümunələri olmadan təsəvvür etmək 
mümkün deyildir. 
Bizdən asılı olmayaraq təhsil leksikonumuza yeni 
terminlər daxil olmuşdur. İnteqrativ, interaktiv təhsil, təhsilin 
demokratikləşməsi və ya təhsilin humanistləşdirilməsi. Bu 
anlayışlar artıq işlənməkdə, özünü təsdiq etdirmək üçün ciddi 
fəaliyyət göstərməkdədir. Yeni anlayışların yaranacağı istisna 
deyil. Belə bir vaxtda biz öz təhsilimizdə nəyi qoruyub 
saxlamalıyıq, nədən imtina etməliyik? Bunlar çox ciddi , həyati 
suallardır. 
Bu suala cavab vermək niyyətində deyilik. Çünki həmin 
sualların cavabları təhsil işimizdə bir sıra qlobal problemlərin 
 35 
həlli ilə bağlıdır. Biz yalnız belə bir cavab tapmışıq ki, folklor 
nümunələrini yaxşı tədris etməklə, onun poetikasını mənimsət-
məklə, dilimizə, ədəbiyyatımıza böyük maraq yaratmaqla bərabər 
milli keyfiyyətli insanlar yetişdirə bilərik. 
Belə bir qənaətə gəlmişik ki, ibtidai sinif müəllimi ədəbi 
əsərlərin poetikasını, aparıcı fikrini tam mənimsəməsə onu 
keyfiyyətli tədris edə bilməz. Bəzən ədəbi əsərdə ilk baxışda heç 
bir məna ifadə etməyən misra, beyt və bütöv parçalar olur. 
Onların yaranma səbəblərini aydınlaşdırmasaq uşaq həmin parça-
dan bir şey başa düşməz.  
Dünyəvi məktəblərin meydana gəlməsi prosesi xalq 
ədəbiyyatının məktəbə daha çox nüfuz etməsi prosesi ilə üst-üstə 
düşür. Lakin dünyəvi məktəblərdən çox-çox əvvəl mollaxana 
məktəbləri var idi. Bu məktəblər uşaqlara “ALLAH” kəlamını 
öyrədirdi ki, bu da əslində söz sənətinin öyrədilməsi  tarixinin 
başlanğıcı idi. Deməli bizim məktəblərimizin tarixi söz sənətinin 
öyrədilməsi tarixidir. ”Oxu” kitabı hesab olunan “Quran” müdrik 
pritçalar və nəsihətlərdən ibarətdir. Əlbətdə onu tədris edən 
molladan çox şey asılı idi. İslam mədəniyyətini dərindən dərk 
edən, ”Quran”ın fəlsəfəsini başa düşən molla (bu sözün mənası 
alim deməkdir) uşağı cəmiyyətə layiq şəxsiyyət kimi formalaş-
dırırdı. Mollaxana məktəblərini bitirən və xalqın müdrik ziyalı-
sına çevrilən yüzlərlə adamı xatırlamaq olar. 
Əksinə, “Quran”ı yalnız əzbərləməklə kifayətlənən, onun 
dərin mənasını, ALLAH kəlamını  başa düşməyən molla (bu gün 
belə adamlar xalqın arasında şarlatan adlanır!) öz dərsini xurafata 
çevirir, müqəddəs kitabdakı islahları tərs başa salır və ikrah  
yaradır. 
İlk dərsliklərimizdə diqqəti cəlb edən əsas cəhətlərdən biri 
obrazlı sözə, məntiqə əsaslanan dialoqa xüsusi diqqət yetirilmə-
sidir. Bu da təsadüfi deyil ki, sonralar həmin dərsliklərdə verilən 
bədii əsərlər “Hikmət xəzinəsi” kimi qiymətləndirilmişdir. Dərs-
liklərdə  “Yeddi nar çubuğu”, “Xaqani”, “Kəndli və ilan”, “Bağ-
 36
ban və oğlanları”, “Taxta qaşıq” və s. kimi mətnlər uzun müddət 
dərsliklərimizin əsas mətnləri olmuşdur. (Bax: Hikmət xəzinəsi. 
Tərtib edəni prof.X.Məmmədov 
Pedaqoji elmlər namizədi B. Nəsirov M.Mahmudbəyovun 
“İkinci il” dərsliyindən bəhs edərək yazır: ”Dərslikdə uşaqların 
fikri, idraki qabiliyyətlərini artıran mətnlər, çalışma və təmrinlər 
verilmişdir. “İkinci il” müəllifləri kitabı bacardıqca yüksək 
didaktik-metodik səviyyədə tərtib etməyə çalışmışlar.” (B.Nəsi-
rov “M.Mahmudbəyov və ibtidai təhsilin inkişafı” Bakı, 2006, 
səh 67(cəmi104)) 
XXI əsrin ilk oniliyi Azərbaycan təhsil sistemində  köklü 
dəyişikliklərin baş verdiyi bir dövr kimi  səciyyələnir. Mübali-
ğəsiz demək olar ki, bu prosesdə Ana dili fənninin tədrisi üçün 
yeni era başlayır. Çünki respublikamızda təhsil islahatı ibtidai 
məktəbdən başlanmışdır. 2003-2013-cü illər Dünya Bankı ilə 
ikinci kredit sazişi əsasında islahat proqramının həyata keçiril-
məsi dövrü kimi səciyyələnir. 
 
 37 
ANA DİLİ TƏDRİSİNƏ DAİR MÜASİR TƏHSİL 
NƏZƏRİYYƏLƏRİ 
 
Öyrənmə nəzəriyyəsi dünya pedaqoji fikrinin və 
psixoloqlarının daim diqqət mərkəzində dayanan problemlərdən 
biridir. Anlatmanın doğru yolunu izləyən metodikanı da eyni 
problem düşündürür. Təhsilin ilk bünövrə daşları qoyulan birinci 
sinifdə müəllimin işi daha gərgin olur. Nəzərə alsaq ki, 2008-ci 
ildən başlayaraq Azərbaycanın bütün birinci siniflərində 
məşğələlər yeni strukturlu dərsliklərlə və metodiki ədəbiyyatla 
həyata keçirilir və bu prosesi uzun illər ənənəvi təlimin sirlərinə 
bələd olan müəllimləri icra edir. Bu işin nə qədər çətin olduğunu 
təsəvvür etmək mümkündür.  
Belə bir şəraitdə ibtidai sinif müəlliminin daha dərin 
hazırlığa malik olması, öyrənmə nəzəriyyəsinin əsas elementləri 
ilə tanışlığı böyük əhəmiyyət kəsb edir.  
Əlifbanı öyrənməyə başlayan şagirdə mənalı dərs 
situasiyası yaratmağın zəruriliyi meydana çıxır. Mənalı 
öyrənməni həyata keçirmək sahəsində nəzəriyyələr çoxdur. Bu 
nəzəriyyələrin içərisində ABŞ - da daha geniş yayılmış 
konstruktivizm və intellektin müxtəlifliyi ilə bağlı 
nəzəriyyələrdir. Dünya praktikasında bu nəzəriyyələrin 
əhəmiyyəti müxtəlif eksperimentlər vasitəsilə təsdiq edilmişdir.  
Bu nəzəriyyənin əsas mahiyyətini bir qədər sonra 
araşdıracağıq. Lakin əvvəlcədən onu qeyd etməyi vacib bilirik ki, 
bir sıra Avropa ölkələrində həmin nəzəriyyələrin əsas aparıcı 
cəhətlərindən istifadə etsələr də müəllimlər öz fərdi qabiliyyətləri 
ilə onları daha da zənginləşdirirlər. Başqa sözlə, dünyanın ən 
böyük nəzəriyyəsi yalnız istedadlı müəllimlər üçün hesablanır. 
Müəllimlər bu nəzəriyyələrin mahiyyətini tam dərk etdikdən 
sonra onu daha da təkmilləşdirir və müasirləşdirir. Hər bir dərs 
müəllimin təzə əsəri hesab olunur. Onun motivasiyasından 
 38
başlamış qiymətləndirmə mərhələsinə qədər müəllimin fərdi 
yaradıcılığı ilə zənginləşir. 
Bunları nəzərə alaraq qeyd edək ki, hər bir nəzəriyyə 
tam ehkam kimi qəbul oluna bilməz. Müəllim ondan öz bacarığı 
daxilində bir nəzəri impuls alır, lakin onu keyfiyyətlərlə 
zənginləşdirir. Əslində bu nəzəriyyələr müəllim üçün kompas və 
ya mayak rolunu oynaya bilər. 
Bu nəzəriyyələrin içərisində şagird nailiyyətlərini 
zənginləşdirmək sahəsində başlanğıc sayılan əlifba təlimi 
dövründə Qardnerin “Çoxşaxəli əqli qabiliyyətlər” 
nəzəriyyəsindən istifadə etmək mümkündür.  
Bu nəzəriyyə ilk baxışda çox mürəkkəb görünür. Həm 
də biz qətiyyən o fikirdə deyilik ki, bu möhtəşəm nəzəriyyənin 
bütün cəhətlərini sinfə gətirmək lazımdır.  
Azərbaycan Təhsil Sistemində gedən yeniləşmə prosesi 
məktəbin həmçinin ayrı-ayrı fənlərin tədrisi metodikasının da 
qarşısında yeni vəzifələr qoyur. Indiyə qədər hər bir fənn 
avtonom qanunlarla, yalnız həmin fənnin tədrisinə aid olan 
problemlərlə məşğul olurdusa, indi daha qlobal xarakter almaq 
məcburiyyətindədir. Məsələn, Azərbaycan dilinin tədrisi ilə 
məşğul olan müəllim təkcə həmin fənlə bağlı elmi və metodk 
ədəbiyyatla deyil, müasir psixologiyanın nailiyyətlərinə, digər 
elm sahələrin təcrübəsinə əsaslanmalıdır. 
Müasir dünyanı düşündürən intellekt qabiliyyətli 
şagirdlərin hazırlanması üçün təkcə elm sahələrinin məşğul 
olması kifayət deyil. Humanitar elm sahələrini tədris edən 
müəllimləri də həmin problem eyni dərəcədə düşündürməlidir. 
Indiyə kimi elmi-tədqiqat işlərində bu problemlər sadəcə 
sadalanırdısa bu günkü mərhələdə hər bir ana dili və digər fənn 
sahələrinin müəllimləri filosof və psixoloqlarının elmi fikirlərini 
dərindən öyrənib onu öz dərslərində tətbiq etməyi bacarmalıdır. 
Əgər bu gün test tapşırıqları qiymətləndirmənin hələlik ən 
düzgün meyarı hesab olunursa, hər bir müəllim bunun sirrini, 
 39 
başqa sözlə “niyə”sini elmi cəhətdən dərk etməlidir. Çünki bunu 
dərk etmədən kor-koranə tətbiq etmək heç bir effekt verməz. Bu 
gün müasir təlim texnologiyalarının çoxlu sayda inkarçılarının 
olması da onun əsil mahiyyətinin dərk olunmaması ilə bağlıdır. 
“Dərsi oyuncağa çevirirlər”, “Belə də dərsmi olar, uşaq sənə 
danışmağa imkan vermir?”, “İlahi, özün hifz elə!” Bu nidaların 
yeganə qaynağı müasir dərsin mahiyyətini başa düşmək istəyinin 
olmamasıdır.  
Bir şeyi anlamaq zəruridir: Dünyanın hər yerində və 
bütün zamanlarda insanlar tədrisin daha kamil formasını 
axtarmışlar. Amma bu işi təkcə müəllimlərin öhdəsinə 
buraxmamışdılar.  
Bütün zamanlarda şagird-ustad münasibətləri olub. 
Ustad biliklərini şagirdinə öyrədib. Çox zaman bu iş zopasız 
keçməzdi. Ustad yanına qoyulan şagirdin anası bu sözü deyib: 
“Əti sənin, sümüyü mənim”. Bu sözün arxasında çox mətləblər 
dayanır. Yəni döy, söy, öldür, istismar et, amma sənətini öyrət. 
Bu gün dünyanın ən sivil ölkələrinin də keçmişi belə olub.  
Lakin insanlar öyrətmənin və öyrənmənin digər 
yollarını da daim araşdırıblar. Dünyanın nəhəng alimləri uzun 
illərdir ki, belə bir suala cavab axtarırlar: Müəllim uşağı passiv 
məlumatla yükləməlidir, yoxsa həmin məlumatların cüzi bir 
hissəsini şagirdin özü “kəşf etməli”dir. Axı, “kəşf” sözündə 
tapmaq, qələbə çalmaq sevinci var. Bu sevinc tonqalı yandıra 
biləcək qığılcım qədər əhəmiyyətlidir. Biliyin kəşf olunması, 
yaranması anlayışının elmi adı konstruktivizmdir. Onun əsas 
əlaməti uşağın müəllimdən passiv məlumat alması deyil, şagirdin 
dərsin aktiv üzvü kimi bilikləri özünün qazanmasıdır.  
Biliyin uşağın özünün anlaması, kəşf etməsi bəzilərinin 
iddia etdiyi kimi son əsrlərin elmi məhsulu deyil. Azərbaycan 
xalqı min illər bunda əvvəl belə deyib: Yüz dəfə eşitməkdənsə 
bir dəfə görmək yaxşıdır. Bir dəfə görmək, onu praktik şəkildə 
dərk etmək, öyrənənin özünün başa düşməsi deməkdir. Qədim 
 40
çinlilərin də maraqlı sözü var: “Mənə de – unudum, göstər – 
yaddan çıxarım. Cəlb et- öyrənim!” İnsan özü müstəqil 
öyrənməyi həmişə başqalarının öyrətməyindən çox istəyir. Bu 
cəhət uşaqların psixologiyası üçün daha çox səciyyəvidir. Qəzet 
və jurnalların səhifələrində verilən “düşün, tap” rublikası uşaqları 
çox cəlb edir. Çünki burada onu öyrədən yoxdur. Kəşf olunmalı 
biliklə uşaq təkbətək qalır. Onun öz gücünü yoxlamaq imkanları 
yaranır. Əgər axtarılan cavabı tapa bilməsə qınaq obyekti 
olmayacaq. Kimsə ona “bacarmadın, düz deyil, bir yaxşı-yaxşı 
fikirləşsənə” kimi töhmət dolu sözlərlə müraciət etməyəcək.  
Qədim yunan filosofları da öyrənmənin bu yoluna 
üstünlük vermişlər.  
Lakin bu gün dünya alimləri elmi cəhətdən 
əsaslandırılmış konstruktivizm nəzəriyyəsinin əsasını İsveç 
bioloqu Jan Piajenin və fransız psixoloqu Alfred Binenin 
intellekt qabiliyyətlərinin müəyyənləşdirilməsinə həsr etdikləri 
əsərləri ilə əlaqələndirirlər.  
Piajenin fikrincə uşaqların ətraf aləmi dərk etməsi işində 
onların sərbəst və azad olmaları başlıca amildir. Dərslər elə 
maraqlı qurulmalıdır ki, başqa heç bir əyləncə uşaqları sinifdə 
baş verənlər qədər cəlb etməsin. Yeri gəlmişkən deyək ki, Səməd 
Vurğun hələ 40-cı illərdə yazdığı “Balalarımız üçün gözəl əsərlər 
yaradaq” məqaləsində Piajenin elmi müəddəalarına əsaslanan bu 
fikirlərini emosional bir düşüncə şəklində ifadə edirdi. S. Vurğun 
yazırdı ki, sinifdə dərs gedərkən uşaq pəncərədən quşların 
uçuşuna tamaşa edirsə təqsir həmin uşaqda yox, sinifdəki 
müəllimdədir. O, dərsi elə maraqlı qurmalıdır ki, uşaq ora-bura 
boylanmasın. J. Piajenin konstruktivzm nəzəriyyəsinə görə 
dərslər eksperiment xarakterində olmalıdır. Belə dərslər yaradıcı 
müəllimlərə geniş şans verir. Hər növbəti dərs əvvəlkindən daha 
təkmilləşmiş formada olmasına şərait yaradır. 
Piaje nəzəriyyəsinin əsas ideyalarından biri qazanılan 
biliklərin dərk olunmasıdır. Biz şagirdə hər dəfə yeni bir bilik 
 41 
veririk və onları necə deyərlər üst-üstə qalayırıq. Əvvəlcə 
qazanılan (əzbərlənən) bilik tətbiq olunmadığına görə tezliklə 
unudulur. Yeri gəlmişkən: Bu gün qüvvədə olan köhnə tədris 
proqramlarının və dərsliklərin əsas qüsuru onun həddindən artıq 
elmi məlumatlarla yüklənməsidir. Dilçi alimlərimiz isə 
qazandıqları elmi nailiyyətlərin az qala hamısını məktəbə 
gətirməyə çalışır, nəticədə şagirdin sağ qalması üçün ona bir 
stəkan su vermək əvəzinə çayda boğuruq.  
Piaje nəzəriyyəsinə görə uşaq daha faydalı biliklər əldə 
etməklə öz məlumatlar sistemini yeniləşdirir. Görkəmli alimin bu 
düşüncələri sonralar daha da inkişaf etdirilmiş, yeni 
konsepsiyalarla zənginləşdirilmişdir. Belə konsepsiyalardan biri 
G. Brunerin öyrənmənin “kəşf etmək yolu”dur. Bu alimin 
fikrincə proqramlar spiralvari prinsipə əsaslanmalıdır.  
Yeni tipli düşüncə tərzinə malik olan bu nəzəriyyələr 
meydana belə bir sual çıxarır: Sinfə elmi bilikləri kim 
gətirməlidir? Müəllim, yoxsa şagird? Şagirdin fəallığı yeni fikri 
sinifdə kəşf edərək öyrənməsi belə bir sualı doğurur? Bu suala 
birbaşa cavab verməmək üçün bu gün “Azərbaycan 
Respublikasında Ümumi təhsilin Komsepsiyası (Milli 
Kurrikulumu”nda) qeyd olunan fasiləsiz müəllim konsepsiyasını 
yadımıza salaq. Həmin konsepsiyaya əsasən müasir müəllim 
ömrü boyu təhsil alır və deməli həmişəlik tələbə və ya şagirddir. 
O, daim mütaliə edir, öyrənir, təkmilləşir və tətbiq edir. Şagird də 
sinfə elmi bilikləri daşıyır. Dünənki dərsin tapşırğı elə olmalıdır 
ki, şagird müxtəlif qaynaqlardan onu tapıb sinfə gətirsin. 
Şagirdlər müxtəlif qaynaqlardan bəhrələndiyinə görə sinifdə bir 
mövzunun məlumat bankı yarana bilər. Mövzu üzrə məlumat o 
qədər çox ola bilər ki, seçim bolluğu yaranar. Buna görə də Piaje 
və Bruner nəzəriyyəsindən belə bir nəticə çıxır: Uşaqlar müəlimi, 
müəllim isə uşaqları fəallaşdırır.  
Bəs yeni biliklər haradan yaranır? Onu müəllim hazır 
şəkildə vermir, uşaqlara bələdçilik edir. Şagird isə ətraf aləm 
 42
haqqında bilik və təcrübələri əsasında yeni bilgiləri kəşf edir. 
Belə hesab edirik ki, şagirdlərin müxtəlif məlumatlarşı, 
təcrübələri tutuşdurduqdan sonra kəşf etdikləri yeni biliklər 
müəllimin də aktivliyini artırır. Bu prosesdə kiçik bir passivlik 
dərs prosesini məhv edə bilər. V. Qlaserfeld göstərir ki, bilik 
həmişə yaradıcı fəaliyətin nəticəsi olur. Buna görə də onu passiv 
şəkildə ötürmək olmaz.  
Kitab kamilliyə doğru irəliləyən uşağın əlində sehrli 
çırağa bənzəyir. Müəllim həmin çırağın işığını gücləndirməyi, 
kamilliyin sehrli yollarında ondan istifadə etməyi uşaqlara 
öyrətməlidir. Bunun üçün o, məktəbdə tədris olunan hər bir 
əsərin alt qatında gizlənən məna gözəlliyinin-əsərin estetik 
dəyərinin üzə çıxarılmasında şagirdin ən yaxın köməkçisi 
olmalıdır.  
Ədəbiyyat uşağın yaradıcı hisslərini, fantaziyasını, 
gələcək haqda təsəvvürlərini inkişaf etdirən xüsusi bir sənətdir. 
O, uşaqla obrazlı dildə danışır. Bu dil, qrammatikasının qaydaları 
ilə məhdudlaşan adi dil deyil.  
Ədəbiyyat sənətinin fəlsəfi əsası bütün əzaları yerində 
olan, anadan normal doğulmuş insandan qeyri-adi şəxsiyyət 
tərbiyə etməkdir. Belə şəxsiyyətlər böyük vətəndaş, demokratik 
düşüncəli, yaradıcı, intellekt sahibi, humanist və s. kimi gözəl 
keyfiyyətlərə malik olurlar. 
Biz ədəbiyyatı həm də ona görə tədris edirik ki, 
uşaqların intellekt qabiliyyətlərini inkişaf etdirək. bizimlə 
mübahisəyə girişməyə meyilli insanlar deyə bilər ki, intellekt 
qabiliyyətini dəqiq elmlər yaradır. Uşaq kompüterlə rəftarı 
öyrənir, internetə çıxır, müxtəlif idrakı oyunlar oynayır və 
beləliklə intellektlərini inkişaf etdirirlər. Bunlar doğrudur. Lakin 
bunlar intellekt qabiliyyətlərinin görünən tərəfləridir. Söz 
sənətinin nüvəsində elə keyfiyyətlər vardır ki, onlar yeni intellekt 
qabiliyyətlərinin əsasını qoya bilər.  
 43 
Filosof Asif Əfəndiyev yazır: “Təfəkkür hissdən təcrid 
olunarsa, kökü qurumuş ağaca bənzəyər. Əgər təfəkkür idrakın 
səmalara ucalan möhtəşəm budaqlarıdırsa, hiss onun dərin 
kökləridir!” (3, 19) 
Elm sözü hissdən yaranmışdır. Həyatı dərk etmək, 
həqiqəti qavramaq, bizi əhatə edən müxtəlif rəngli, müxtəlif 
biçimli, müxtəlif ahəngli aləmin mahiyyətini anlamaq 
ehtirasından ibarətdir.  
Sonra Asif Əfəndiyev həmin fikri davam etdirərək yazır 
ki, “...estetik təfəkkür ilə elmi təfəkkür arasında sıx əlaqə vardır. 
elmi təfəkkürsüz əsl bədii, estetik təfəkkür yoxdur.” (3, 20) Onun 
fikrincə, təfəkkür adi qavrayışdan geniş ümumiləşdirmələrə 
qədər idrak prosesinin xüsusi formasıdır. 
Fəlsəfi fikir bədii ədəbiyyatla idrakın sıx birliyini etiraf 
edir. Deməli, biz metodistlər bu cəhətləri nəzərə almalı, uşaqların 
intellekt qabiliyyətlərinin inkişaf etdirilməsini yaddan 
çıxarmamalıyıq.  
Fransız psixoloqu Alferd Bine ölkənin təhsil nazirindən 
ibtidai sinif şagirdləri üçün əqli testlər hazırlamaq tapşırığını aldı. 
1904-cü ildə A. Bine və dostları ilk intellekt testlərini yaratdılar. 
Bundan 80 il sonra 1983-cü ildə Harvard Universitetinin 
professoru Hovard Qardner “Əqlin hüdudları” adlı bir kitab 
yazdı. Psixoloq yeddi əsas intellekt qabiliyyətinin mövcudluğunu 
müəyyənləşdirdi. Beləliklə Qardner “Çoxşaxəli əqli qabiliyyətlər 
nəzəriyyəsi”nin əsasını qoydu. Bu nəzəriyyədə o, insan 
potensialının hüdudunu genişləndirdi.  
Qardner nəzəriyyəsinə görə sinif mühiti bizim indiyə 
qədər öyrəndiyimiz kompozisiyada deyil, yeni bir quruluşda olsa 
daha çox effekt verər. bütün partaların yazı taxtasına müəllimin 
isə üzü uşaqlara tərəf dayanması “Çoxşaxəli əqli qabiliyyətlər 
nəzəriyyəsi”ndə o qədər də uğurlu olmayan bir sinif hesab 
olunur. Qardnerin fikrincə müxtəlif növ öyrəncilərin 
ehtiyaclarına uyğunlaşmaq üçün sinif mühitini köklü surətdə 
 44
yenidən qurmaq zərurəti meydana çıxır. Bu gün yeni təlim 
texnologiyalarına uyğun tədris aparan müəllimlərimiz daha çox 
sinfi qruplara bölməyə üstünlük verir. Əlbəttə bu yaxşıdır. Lakin 
bu iş korkoranə şəkildə “kim hansı qrupu istəyirsə otursun” 
şəklində ola bilməz. Burada intellekt qabiliyyətlərinin nəzərə 
alınması şərtlərindən biridir.  
Biz  Qardnerin dediyi intellektin 7 tipini xatırlatmaq 
istəyirik. Müəllim ibtidai siniflərdə əsərlərin tədrisi prosesində 
şagirdləri qruplaşdırarkən onların hansı intellekt qrupuna daxil 
olduğunu müəyyənləşdirsə, tədris prosesində ona müvafiq 
hərəkət etsə, bizcə daha çox uğur qazanar. Intellektlərə nəzər 
salaq.  
1)Linqivistik intellekt 
Belə uşaqlar yazıb oxumağı çox sevir, humanitar 
fənnlərə xüsusi maraq göstərir, tarixi hadisələrə xüsusi diqqət 
yetirir. Onlar bu fənlər üzrə mübahisə etməyi, müzakirəyə 
qoşulmağı arzulayır. Onlar əlavə ədəbiyyatları da həvəslə mütaliə 
edir. Ədəbiyyat və incəsənəti sevən belə uşaqlar bənzətməyi, 
obrazlarla düşünməyi, şəkil çəkməyi, eskizlər düzəltməyi, 
tamaşalar təqdim etməyi sevirlər. Onları bədii kitablar, video 
materiallar, slaydlar, labirint şəkilli kitablar, şəkil qalereyaları 
cəlb edir.  
2) Riyazi-məntiqi intellekt  
 Belə uşaqlar fikirlərini məntiqlə əsaslandırmağa 
çalışırlar. Onlar eksperimentləri sevir, suallar verməyi, məntiqi 
və dəqiqliyi qiymətləndirilər. Onlarda təsəvvür olunması 
mümkün olan, müqayisə etmək, analoji variantları tapmaq 
meylləri güclü olur. Belələri təbiətin həqiqi sirlərini öyrənməyə, 
müasir texnologiyanı mənimsəməyə can atır.  
3) Məkanla bağlı intellekt 
Belə uşaqlar görmə və ya məkanla bağlı aləmi dəqiq 
duymaq və həmin o duyğular üzərində transformasiyaları 
(memar, bəzəkçi, dizayner, ixtiraçı) həyata keçirməyə üstünlük 
 45 
verirlər. onlar rəngə, xəttə, formaya, yerə və bu ünsürlər arasında 
mövcud əlaqələrə qarşı həssas olurlar.  
4) Kinestatik intellekt 
Belə uşaqlar rəqs etməyi, qaçmağı, qurmağı, toxumağı, 
əl hərəkətlərini, həyat hadisələrini bir-birinə lal üsulla təqdim 
etməyi sevirlər. onları rollar üzrə oyunlar, əl hərəkəti ilə 
anlatmalar, dramatik quruluşlar, idman, fiziki hərəkətlər və s. 
maraqlandırır.  
5) Musiqi intellekti 
Belə uşaqlar həyatı ritm və melodiyalarla dərk etməyə 
çalışırlar. Oxumağı, zümzümə etməyi, əl və ayaqları ilə takt 
tutmağı, səsləri ayırd etməyi sevirlər. 
6) Şəxslərarası intellekt 
Belələri başqalarının üzündəki ifadələri oxuyur, 
insanların bir sözündən demək istədiyi mənaları anlayır. Belə 
uşaqlar başqalarının ideyalarını götürməyi, lider olmağı, təşkil 
etməyi, uyğunlaşmağı, idarə etməyi, vasitəçi olmağı sevirlər.  
7) Tənha intellekt 
Belələri xəyala dalmağı, sakitliyi, mütailəni, 
planlaşdırmağı sevir.  
Oxu dərslərində bu intellektlərin hər birinə qida verəcək 
imkanlar vardır. Fəal təlim texnologiyalarının əsas 
üstünlüklərindən biri tədris prosesində həmin qabiliyyətləri 
nəzərdə tutmaqdır. Müəllim sinifdə eyni intellekt maraqları olan 
şagirdləri qruplaşdırmağı bacarmalıdır. Hər bir şagird özünün 
intellekt qrupunda daha xoşbəxt olur. Həm də öz qabiliyyətlərini 
inkişaf etdirmək imkanları qazanır.  
İntellekt qabiliyyətlərini inkişaf etdirmək üçün hər bir 
elm sahəsi öz imkanlaından istifadə edir. Zak həmin 
qabiliyyətlərin inkişafını riyazi, həndəsi, fiqurlar, əyləncəli və 
məntiqi məsələlərin həllində, Dmitriyev təbiətin sirlərini 
öyrənməkdə, bədii ədəbiyyatın rolunda görür. Onun fikrincə 
 46
bədii ədəbiyyat bütün intellekt qabiliyyətlərinin inkişafına 
yardım etmək iqtidarındadır.  
İntellektin rüşeymləri  sağlam  istedadla yazılmış 
ədəbiyyat nümunələrinin dərin qatlarındadır. Ədəbi əsərin estetik 
keyfiyyətlərini yalnız ana südü ilə müqayisə etmək olar. Ondan 
bəhrələnməyən uşaq sonralar hansı elm sahəsinə düşürsə düşsün, 
ya pis sənətkar, ya da cəmiyyət üçün yarasız adam olacaq. Buna 
görə də oxu dərsləri uşaqlarda bədii əsərin ləzzətini duymaq 
qabiliyyəti yaratmalıdır.  
Bədii əsərin tədrisi prosesində əsas məsələ şagirdlərin 
qəlbində “niyə?”, “nə üçün?” kimi suallar yaratmaq bacarığıdır.  
Psixoloq Vladimir Levi Albert Eynşteynin həyatından 
misal gətirərək qeyd edir ki, balaca Albert ilk dəfə gördüyü 
kompasa baxarkən maraqlı hisslər keçirir. Əqrəblərin hərəkəti, 
ağır tərpənişi sakit oğlanı həyəcanlandırır. Bu ona  yeni kəşf 
bilavasitə mövcuddan vahid, cahanşümul qüvvə kimi görünür. 
Onun psixikasında ilk, sadəlövh “nə üçün?” sualı həkk olunur və 
bütün həyatı boyu bu sual onu tərk etmir... Kompas alimin dəin 
təfəkkürünə qol-qanad verdi. Ömrünün çox hissəsini xüsusilə 
ikinci yarısını Eynşteyn sahə və cazibə qanununun işlənib 
hazırlanmasına həsr etdi. Bəlkə də o, uşaqlıqdan beynində həkk 
olmuş “nə üçün?” sualına cavab tapmaq istəyirdi.  
Deməli hətta ən adi bir həyat hadisəsi belə insan 
qəlbində yaradıcılıq üçün assosiasiyalar doğura bilər.  
Hər bir təhsil konkret fəlsəfəyə əsaslanır. Əgər belə 
olmasa, o nəyə nail olacağını əvvəlcədən təsəvvür etməsə, 
məktəb uşaqların vaxtını alan lüzumsuz söz-söhbət yeri olardı. 
Təhsil fəlsəfəsinin əsasında insan, onun formalaşması, cəmiyyət 
üçün gərəkli olmaq dərəcəsi dayanır.  
İnsan təbiətin yetişdirdiyi qiymətli bir canlıdır. Onu 
tərbiyə edib cəmiyyət üçün gərəkli bir sərvətə çevirmək işi 
məktəbin öhdəsinə düşür.  
 47 
İnsan bir sıra təbii instinktləri ilə dünyaya gəlir. Bu 
potensial instiktlərin içində yaşamaq, xəyala dalmaq, gələcək 
fəaliyyətini təsəvvür etmək, plan qurmaq və s. kimi yalnız insana 
məxsus olan keyfiyyətlərin rüşeymi olur. Bu keyfiyyətlər inkişaf 
etdikcə insan canlıların ən güclüsünə çevrilir. Deməli hər şey 
insana xas olan təbii instinktləri inkişaf etdirməkdən, yəni bu 
cəhətləri tərbiyə edib həmin şəxsin xarakterinə çevrilməkdən 
ibarətdir. Ağaca su verib qulluq edildiyi kimi uşağa da hərtərəfli 
tərbiyə vermək cəmiyyətin ən mühüm işlərindən biridir. 
Cəmiyyətin bu vəzifəsini məktəb öz üzərinə götürür. Deməli 
məktəb güclü varlığa çevrilmək imkanları olan və təbiətən başqa 
həmcinslərindən seçilən insanı sərvətə çevirmək vəzifəsini icra 
etməlidir. Bu məktəb fəlsəfəsinin əsasını təşkil edir.  
Təhsilin bünövrəsi hesab olunan ibtidai sinifdə insanın 
gələcək xarakterinin, yaradıcılıq meyllərinin əsası qoyulur. Bu 
işdə isə uşağın oxuduğu ilk kitabların, bədii əsərlərin əhəmiyyəti 
xüsusi ilə böyükdür.  
Çox zaman ibtidai məktəbdə oxunan bədii kitabların 
əhəmiyyətindən danışarkən ana dilinin mənimsənilməsi və 
estetik tərbiyəsi ön plana çəkilir. Bədii ədəbiyyatın imkanları 
məhdud dairədə təsvir olunur. Halbuki, yaxşı bədii əsər uşağın 
həm estetik tərbiyəsinə, həm də onun intellektinə təsir edir. 
Deməli, biz uşağa yaxşı bədii əsər versək onun həm estetik, həm 
də intellektual tərbiyəsinə güclü təsir edə bilərik. Bunun 
nəticəsində isə biz güclü varlıq kimi doğulmuş uşağı kamil bir 
insana çevirə bilərik. Bu isə ibtidai təhsil fəlsəfəsinin əsas 
atributlarından biridir.  
Bu vəzifələri yerinə yetirmək üçün uşaq oxusuna cəlb 
olunan əsərlərdən çox şey asılıdır. Çünki uşağın oxuduğu hər bir 
kitab onun təfəkkürünün formalaşmasına təsir edir. Təfəkkürün 
formalaşması uşağı həssas və duyğular aləmi ilə yanaşı elmi 
yaradıcılığa da istiqamətləndirir.  
 48
“Elmi yaradıcılığın vektoru bilavasitə təfəkkürlə 
şərtlənir. Bir ənənə olaraq bu təfəkkürü yaradıcı təfəkkür kimi 
mənalandırır. Lakin təfəkkürlə təxəyyülün demorkasiyası 
problemi sistemli açıqlanmayıb. Bu problem yalnız son zamanlar 
həm də Azərbaycan psixologiyasında ayırd edilib.  
Müasir psixologiyada divergent və konfergent təfəkkür, 
eləcə də lateral təfəkkür (Edvard  və Bono) konsepsiyası 
formalaşmışdır.  
İstər divergent təfəkkürün, istərsə də lateral təfəkkürün 
yaradıcılıq effektləri önəmlidir. Lakin nə divergent təfəkkür, nə 
də lateral təfəkkür istər bədii yaradıılıq, istərsə də elmi yardıcılıq 
kontekstində öyrənilməyib. 
Bu gün orta məktəbdə təhsilə yanaşma dəyişmişdir. 
Şagirdlərə sadəcə olaraq bilik və ehkamlar vermək deyil 
müəyyən bacarıq və vərdişləri inkişaf etdirmək tələb olunur. 
Əzbərləməklə əldə olunmuş bilik tez bir zamanda unudulur. 
Şəxsiyyət yönümlü təhsilin əsas məqsədi şagirdi alim etmək 
deyil, onu müstəqil həyata hazırlamaqdır. Bunun üçün şagirdin 
intellekt qabiliyyətini inkişaf etdirmək lazımdır.  
Bəşəriyyət müasir inkişaf səviyyəsi üçün intellektə 
borcludur. Intellektin ahəngdar inkişafı olmasaydı bəşəriyyt 
müasir elmi-tərəqqiyə yiyələnə bilməzdi.  
Lakin müasir tərəqqi bəşəriyyətə kifayət edirmi? Bu 
suala verilən cavablar içərisində böyük amerikalı alim 
Lütfizadənin qeyri-səlis məntiq nəzəriyyəsi belə bir həqiqəti 
ortalığa qoyur ki, bəşəriyyətin nail ola biləcəyi elmi-tərəqqi hələ 
çox-çox yüksəklərə qalxa bilər. Deməli, bu gün ibtidai sinfə ayaq 
açan uşağın başqa cəhətləri ilə yanaşı intellekt qabiliyyətlərinin 
inkişaf etdirilməsi xüsusi bir məqsəd kimi qarşıya qoyulmalıdır. 
Bəs intellekt nədir? 
İntellekt latın dilindən (intellektus-anlamaq, başa 
düşmək) götürülmüş, geniş mənada insanın düşünülmüş 
fəaliyyətləri, dar mənada isə düşünmək deməkdir. XVI əsrdə 
 49 
yaranmış bu termin müasir dövrdə bütün elmlərin əsas 
kateqoriyası kimi diqqəti cəlb edir.  
1921-ci ildə “Təhsilin psixologiyası” jurnalı məşhur 
amerikalı psixoloqların iştirak etdiyi diskussiya təşkil edir. 
Onların hər birindən xahiş olunur ki, intellektin müəyyən 
olunması və necə ölçülməsi haqqında fikirlərini bildirsinlər. 
Demək olar ki, bütün alimlər intellektin ölçülməsini test 
vasitəsilə olduğunu təsdiq etsələr də, onun müəyyən edilməsində 
fikirlər təzad təşkil edir. L. Terman “abstrakt düşünmək 
qabiliyyəti”, E. Torndayk “həqiqət və doğru olan kriteriya 
əsasında gözəl cavab vermək qabiliyyəti”, S. Kolvin isə “ətraf 
aləmdə baş verən hadisələri dərk etmək və alışmaq bacarığını 
təmin edən biliklər yığını və təlimdə qabaqcıllıq” kimi fikirləri 
ilə intellekti təyin edirlər. İngilis psixoloqu Q. Ayzenk insan 
intellektinin əsasını əqli proseslərin bir-birini tez-tez əvəz 
etməsində görürdü.  
Fəlsəfi fikir bədii ədəbiyyatla idrakın sıx birliyini etiraf 
edir. Deməli, biz metodistlər bu cəhətləri nəzərə almalı, uşaqların 
intelekt qabiliyyətlərinin inkişaf etdirilməsini yaddan 
çıxarmamalıyıq.  
Dünya psixoloqlarının bu gün də davam edən 
mübahisələrinin vahid ortaq məxrəclərindən biri odur ki, 
uşaqlarda anadangəlmə qabiliyyətlərin inkişaf etdirilməsi 
olduqca əhəmiyyətlidir. Bu qabiliyətlərin paralel inkişafı 
şübhəsiz ki çox vacibdir. Elə qabiliyyətlər var ki, onun inkişafı 
üçün şagirdin müstəqil inkişafı kifayət edir. Lakin elə 
qabiliyyətlər var ki, onu bağça tərbiyəçisi və ibtidai sinif 
müəllimi daimi nəzarətdə saxlamalıdır. Belə qabiliyyətlərdən biri 
məntiqi təfəkkürdür. “Məntiqi təfəkkür yalnız elmi fəaliyyətə 
deyil, həyatın bütün sahələrində insana lazım olan vərdişdir. 
Məsuliyyətli anlarda düzgün qərar çıxartmaq, disput və 
diskusiyalarda öz mövqeyini əsaslandırmaq, arqumentləri elə 
ardıcıllıqla düzmək ki, qarşı tərəf “hə” deməyə məcbur olsun. 
 50
Bütün bunlar istənilən şəxsi həyatda lazım olan bacarıqlardır və  
əsasında da məntiq durur. Yaxşı olardı ki, bu bacarıq orta 
məktəbin aşağı siniflərindən başlayaraq şagirdlərə aşılansın. Onu 
da qeyd etmək lazımdır ki, məntiqi təfəkkür bir çox biliklərin 
əzbərlənməsinə deyil, məntiq süzgəcindən keçirməklə 
qavranılmasına kömək edir və bu yolla qazanılmış bilik insan 
hafizəsindən uzun müddət silinmir”. (Zəka oyunları. Səh 5) 
Şagirdlər arasında intellekt qabiliyyətlərinə görə fərq 
qoymaq, yəni şagirdlərin intellekt qabiliyyətlərini 
müəyyənləşdirmək müəllimin səlahiyyətindədir. Lakin bir cəhəti 
unutmaq olmaz ki intellekt qabiliyyəti zəif olan şagirdləri də 
inkişaf etdirib qabaqcıllar sırasına çıxartmaq bu günün aktual 
məsələlərindəndir. Bu gün cəmiyyətimizi belə bir sual 
düşündürür. Şagird psixikasını idarə etmək mümkündürmü? Adi 
halında süst, xəyalpərvər təsiri bağışlayan şagirdi sinfin 
qabaqcılları sırasına çıxartmaq mümkün olan işdirmi? 
Təhsil sistemimizdə baş verən yeniliklər, fəal təlimin 
getdikcə daha çox artan nüfuzu belə suallar ətrafında bizi 
düşünməyə vadar edir? 
Əlbəttə belə suallara fiziklər, astronomlar, 
riyaziyyatçılar asanlıqla “hə” deyəcəklər. Çünki şagirdlərin 
yaradıcılıq təfəkkürünün inkişaf etdirilməsi problemlərindən 
söhbət düşəndə birinci növbədə yada dəqiq elmlər düşür. Lakin 
söhbət ana dilinin tədrisi prosesində şagird düşüncəsinin 
fəallaşdırılmasından gedəndə yəqin ki, mübahisəyə qoşulmaq 
istəyən opponentlərin sayı kifayət qədər olacaq. “Azərbaycan 
Respublikasında Ümumi Təhsilin Konsepsiyası Milli 
kurikulum”unda bu məsələ xüsusi bir problem kimi qoyulur.  
Uşağın yaradıcı təfəkkürünü müəyyənləşdirən başlıca 
amil onun öz təcrübəsidir. Yaradıcı fəaliyyət insanın keçmişdə 
qazanmış olduğu təcrübənin müxtəlifliyi və rəngarəngliyindən 
birbaşa asılıdır. Kiçikyaşlı məktəblinin isə bildiyi, öyrəndiyi 
şeylər hələ çox az olduğundan onun xəyalları da maraqsız, 
 51 
fantaziyası sönükdür. (Kursiv mənimdir Ş. N.) Bunları 
canlandırmaq, yaradıcı təfəkkürə qida vermək üçün o, fəaliyyət 
sahəsinə, məsələn, riyaziyyata aid müəyyən bilik və bacarıqlara  
sahib olmalıdır. Bu bilik və bacarıqların dairəsi genişləndikcə 
şagirdin fantaziyası da zənginləşir. (Kurikulum N1. 2009) 
Kursivlə verilən fikirlərlə heç cürə razılaşmaq olmaz. Çünki 
həmin müəllifin elə bu məqaləsinin əvvəlində bu fikirlər təkzib 
olunur. Müəllif yazır:  
“Uşaqlarda yaradıcı təfəkkürün formalaşmasında ibtidai 
məktəb çox mühüm rol oynayır. Çünki kiçik məktəb yaşlarında 
artıq yaradıcı fəaliyyət üçün psixoloji təməl formalaşmış olur. 
Şagirdlərdə təsəvvür və fantaziya inkişaf edir, hər şeyi 
öyrənməyə həvəs yaranır, hadisələri müşahidə etmək və 
nəticələri analiz etmək bacarığı formalaşır, onlar müqayisələr 
aparır, faktları ümumiləşdirir, nəticələr çıxarır, fəaliyyətə qiymət 
verirlər. Onlarda maraqlar, meyillər, tələbatlar formalaşır ki, 
bunlar da yaradıcılığa sövq edən amillərdir” Bu fikrində müəllif 
tamamilə haqlıdır. Çünki 3 yaşlı uşaq 30 yaşlı insandan daha çox 
fantastik ola bilir. Qeyd etməliyik ki, yaradıcı təfəkkür fantaziya 
ilə daha çox bağlıdır. Deməli, ibtidai sinifə gələnə qədər 
uşaqlarda fantastik qabiliyyətləri inkişaf etdirmək bağçanın 
qarşısında mühüm vəzifə kimi dayanır. Fiziki cəhətcə zəif olan 
bir uşaq daim məşqlər edib güclülər sırasına çıxa bilirsə məntiqi 
qabiliyyətləri də beləcə inkişaf etdirmək mümkündür.  
Ana dili və oxu dərslərinin mükəmməlliyi və effektivliyi 
üçün hələ bağçada ikən əlifbanı öyrənmələri xüsusi əhəmiyyət 
kəsb edir. Uşaq intellektinin inkişafı üçün kiçik yaş dövrü daha 
məhsuldar hesab olunur. Amerika alimi Qlen Duman uşaqlara tez 
oxumağı öyrətmək üçün xüsusi sistem tərtib etmişdi. Aydın 
olmuşdu ki, iki-üç yaşlı uşaqlara oxumağı öyrətmək daha 
asandır, ancaq bir şərtlə ki, gərək hərflər çox iri, məşğələlər qısa 
olsun.  “Oxumaq təlimi uşaqlar üçün oyuna çevrilsin, gərək 
valideynlər bu məsələyə təşəbbüskarlıqla yanaşsın, uşaq 
 52
müvəffəq olmadıqda zərrə qədər dilxor olmasın, heç bir zor 
işlətməsin, mümkün qədər mükafatlandırsın, heç vaxt 
cəzalandırmasın”. (V. Levi, s 227) 
Şagirdlərdə intellektin inkişaf etdirilməsi prosesi onların 
qabiliyətləri ilə sıx bağlıdır. Müəllim hər bir şagirdin hansı 
qabiliyyətə malik olduğunu nəzərə almalıdır. Ana dilinin tədrisi 
prosesində bu xüsusi bir problem kimi qarşıda durur. Dünyanın 
qabaqcıl ölkələrindən biri olan Fransada hələ XX əsrin 
əvvəllərində bu məsələ dövlət səviyyəsində diqqəti cəlb edən bir 
problem idi. 1904-cü ildə Fransız psixoloqu Alfred Bine (Bax: 
Müəllim hazırlığının və orta təhsilin yeni perspektivləri kitabı, s 
101 “Adiloğlu 2006) İbtidai sinif şagirdlərinin müvəffəqiyyət 
qazanmasının sirlərini araşdırmağa başladı. Bu tapşırığı ona 
Fransanın Xalq Təhsil Naziri vermişdi. Lakin bu hadisədən 80 il 
sonra təhsil araşdırıcıları kəşf etdilər ki, şagirdin inkişafı üçün 
birinci növbədə onun qabiliyyəti üzə çıxmalıdır. Harvard 
universitetinin professoru Hovard Qardner adlı psixoloqu “Əqlin 
hüdudları” (1983) adlı kitabında “Çoxşaxəli əqli qabiliyyətlər 
nəzəriyyəsini yaratdı. Bu nəzəriyyəyə əsasən insanın 7 əqli 
qabiliyyəti haqqında nəzəri fikirlər irəli sürüldü.  
“Bu gün orta məktəbdə təhsilə yanaşma dəyişir. 
Şagirdlərə sadəcə olaraq bilik və ehkamlar vermək deyil, onlarda 
müəyyən bacarıq və vərdişlər inkişaf etdirmək tələb olunur. 
Əzbərləməklə əldə edilmiş bilik tez bir zamanda unudulur, lakin 
bacarıq və vərdişlər yaddan çıxmır, şəxsiyyət yönümlü təhsilin 
əsas məqsədi şagirdi alim etmək deyil, onu müstəqil həyata 
hazırlamaqdır. Bu məqsədlə şagirdin həm intellektini, həm 
xarakterini, həm də mənəviyyatını düzgün formalaşdırmaq və 
inkişaf etdirmək lazımdır”. (Məlikbaxış Babayev, “Zəka 
oyunları”, 2005)  
Lakin Hovard Qardnerin çoxşaxəli əqli qabiliyyətlər 
nəzəriyyəsi bu gün dünya psixoloqlarının ən çox cəlb edən bir 
problem kimi qarşıda durur. Müasir şəraitdə Qardner 
 53 
nəzəriyyəsinin daha geniş planda tətbiqi müşahidə olunmaqdadır. 
Təlimin müasir metodları adlı kitabda oxuyuruq: 
Şagirdlərin təfəkkürünü inkişaf etdirmək üçün 
müəllimlər təfəkkür prosesi və onun xüsusiyyətlərinə bələd 
olmağa çalışırlar. Məlumdur ki, təfəkkür müxtəlif növlərə 
malikdir. Məsələn: 
1. Tənqidi təfəkkür. 
Hər hansı hadisəyə şübhə ilə yanaşmaq, etiraz etmək, fikir 
söyləmək və s. tənqidi təfəkkürdür.  
2. Dialektik təfəkkür. 
Dialektik təfəkkür dedikdə-hadisələrdə ziddiyətlərin 
vəhdətini və mübarizəsini, yeniliklərin necə yarandığını görmək 
və onların inkişaf istqamətlərini aşkar etmək nəzərdə tutulur.  
3. Məntiqi təfəkkür 
Məntiqi təfəkkür dedikdə biliklərin əqli şəkildə 
qavranılması, köhnə biliklərlə yeni biliklər arasında sıx bağlılıq 
başa düşülür.  
4. Ümumiləşmiş təfəkkür. 
Ümumiləşmiş təfəkkür dedikdə elmi biliklərin fərqli və 
oxşar cəhətlərini aşkar etmək başa düşülür.  
5 .Kateqoriyalı təfəkkür.     
Bu, oxşar əlamətləri qruplar, siniflər üzrə birləşdirməyi 
nəzərdə tutulur.  
6. Nəzəri təfəkkür.  
Bu, ən yüksək ümumiləşdirilmiş hadisələrin ən vacib 
qanunauyğunluqlarını dərk etdirməkdir.  
7. Deduktiv təfəkkür.  
Bu, fikrin ümumi haldan xüsusi hala, kokret fikrə doğru 
inkişafıdır. 
8. İnduktiv təfəkkür. 
Bu fikrin xüsusi haldan ümumi hala keçməsi və nəticə 
çıxarılmasıdır. 
9.Alqoritmik təfəkkür. 
 54
Bu, göstəriciləri ardıcıl, sistemli yerinə yetirməkdir.  
 
10. Texniki təfəkkür. 
Bu, texniki yeniliklər üçün fikri fəallıq, şagirdi texniki 
əməyə hazırlamaqdır. 
11. Reproduktiv təfəkkür. 
Bu, mənimsənilmiş bilikləri aktivləşdirməyə çalışan 
fikri fəallıqdır.  
 
12. Produktiv təfəkkür (yaradıcı) 
Bu, yeni elmi tapşırıqları, məsələləri müstəqil həll 
etmək imkanı verir.  
13. Sistemli təfəkkür 
Bu, təbiət və cəmiyyətin qanunauyğunluqlarını düzgün 
inkişaf etdirmək, elmi dünyagörüşü formalaşdırmaqdır.  
Müəllimlər şagirdlərin fəallığını inkişaf etdirmək üçün 
hansı növ təfəkkürün çatışmadığını müəyyən etdikdən sonra 
onun inkişaf etdirilməsi qayğısına qalmaqla keyfiyyət əldə 
edilməsinə, şagirdin irəliyə doğru inkişafına imkan yaradırlar. 
Şagidlərin təfəkkürünün inkişaf etdirilməsi üçün 
müəyyən prinsiplərin nəzərə alınması məsləhət görülür.  
Göründüyü kimi kitab müəllifləri Qardner nəzəriyyəsini 
yeni şəraitdə daha kiçik detallarına gedib çıxmışlar. Bunun isə 
başlıca səbəbi şagird intellektinə təsir etməyin yeni metod və 
yollarını axtarmaqdan ibarətdir. Yəhudi xalqının müdrik bir sözü 
var: “Bütün çıxılmaz vəziyyətlərdən iki çıxış nöqtəsi var”. Bu, 
ağlın çevikliyinə, bütün vəziyyətlərdə alternativ yol axtarmaq 
zəruriyyətinə işarədir. Hər bir fikrə alternativ axtarmaq, mütləq 
ideyaları hazır standart fikirlərlə yeniləşdirmək ideyası müasir 
təhsilin qarşısında duran əsas vəzifələrdəndir. Bu gün dünya 
şöhrətli alimlərdən Lütfizadənin, R. Əliyevin nəzəriyyələri 
mövcud elmi kəşflərin alternativi kimi diqqəti cəlb edir. 
Alternativ düşüncə inkişafın əsasıdır. Əgər elmdə alternativ 
 55 
düşüncə yaranmasa onun inkişafı olmayacaq. Çünki mövcud 
elmi nailiyyətlər ümumi qanunauyğunluqları müəyyənləşdirir. 
Buna görə də biz tərtib etdiyimiz testlərdə sualları elə şəkildə 
qurmalıyıq ki, şagirdin konkret intellektinə yönəlsin. Test 
cavablarını hazır biliklərin yoxlanmasından məntiqi düşüncəyə 
istiqamətləndirmək daha çox əhəmiyyətlidir. Tam bildiyimiz 
şeylərin içindən bilmədiklərimiz cəhətləri araşdırmaq bacarığı 
yaratmalıyıq.  
O şey ki, bizlərə tam aşikardır, 
Orda da gizli bir xəzinə vardır. 
N. Gəncəvi bu beyt ilə deyir ki, bildiyimiz bir şeyin 
içində minlərlə bilmədiyimiz sirlər vardır. həmin sirləri 
öyrənməyə səy etməliyik. Bu kəlam müasir təlim strategiyasının 
əsasını təşkil edə bilər. Bizim bildiklərimizin içərisində 
bilmədiyimiz minlərlə cəhət mövcuddur. Əgər müəllim öz 
dərsinə bu məntiqlə yanaşsa elmin tərəqqisi yolunda şagirdləri 
düzgün istiqamətləndirmiş olar.  
 
 
 
 
 56
ANA DİLİNİN ÖYRƏNİLMƏSİNİN MƏRHƏLƏLƏRİ 
Məktəbəqədər dövrdə dilin mənimsənilməsi imkanları 
 
Çox zaman alimləri belə suallar maraqlandırır. Uşaq ana 
dilini öyrənməyə nə vaxtdan başlayır? Yəqin ki, bu suala hər kəs 
asanlıqla belə cavab verər: ana laylalarından! Biz də bu 
fikirdəyik. Lakin bu sadə sual-cavabın arxasında ana dilini 
öyrənməyin çox vacib bir sirri gizlənir. Uşaqlar məktəbə gələnə 
qədər kifayət qədər şeir əzbərləyir, nağıl bilirlər. Onlar məktəbə 
böyük bir həvəslə gəlirlər. Lakin bir sıra hallarda məktəb 
körpələrin poeziyaya olan bu həvəsini konkret bir qəlibə salır, 
onu məhdudlaşdırır. Nəticədə dünən şeiri çox asanlıqla 
əzbərləyən bir uşaq birdən-birə passivləşir. 4-5 yaşında uzun 
uzadı foklor nümunələrini birnəfəsə deyən körpə sanki çevrilib 
başqası olur. Axı, nə olmuşdur?! Nə üçün bu gün o, müəllimin 
ciddi şəkildə tapşırdığı bir əsəri əzbərləyə bilmir, və ya 
əzbərləmək istəmir? 
Bir şey tam aydındır: qaydalar varsa orada qaydaların 
qorunması da var. Başqa sözlə dil qanunlarınının pozulmaz 
sərhədləri var. Deməli haradasa məhdudiyyət var. Dil 
qanunlarının tətbiq olunması qaydaları var. Sanki uşaq birdən-
birə foklor dünyasından ilk baxışda qanun-qaydası olmayan azad 
bir dünyadan ölçülü-biçili bir aləmə düşür.  
Oturmuşdum divanda, 
Qarmonum da yanımda. 
Birdən qapı döyüldü, 
Açdım gördüm canavar. 
Canavarı öldürdüm 
Başım dəydi divara. 
Divardan bir qız çıxdı 
Adını qoydum Tamara. 
Çox uzun olan bu folklor nümunəsini əzbər bilməyən 
uşaq yoxdur. Şeirə diqqət edək. Bəndlər arasında heç bir məntiqi 
 57 
bağlılıq yoxdur. Uşaq divanda əyləşir, yanında da qarmonu var. 
Şeirin sonuna qədər bilinmir ki, bu qarmon nə üçündür. Sonra 
qapı döyülür, canavar daxil olur. Uşaq görəsən bu ədəbli canavarı 
(axı o, qapını döyüb icazə ilə evə girmişdi)  niyə öldürür? Bu 
suala da cavab yoxdur. Canavarı öldürdükdən sonra uşağın başı 
divara dəyir, ordan bir qız çıxır. Görəsən bu nə üçündür? Qızın 
adını Tamara qoyurlar. Sonra Tamara üç günlüyə harasa gedir. 
Amma on beş gün keçməsinə baxmayaraq o, hələ də qayıtmır. 
Psixoloq Limunət Əmrahlı yazır: “İnkişafın qanunauy-
ğunluqları baxımından 5 yaşlı uşaq artıq tam mənası ilə insanlar-
la əşyavi ünsiyyətdən sözlü-məntiqi ünsiyyətə keçir. Bu keçidin 
əsasında uşağın fəaliyyətinin və şəxsi keyfiyyətlərinin spesifik 
cəhətləri, ətraf aləmi özünəməxsus mənimsəmə tərzi, əldə olun-
muş təəssüratların, biliklərin interiorizasiyası-eksteriorizasiyası 
imkanları durur. Bu imkanlar uşaqlarda vaxtında və effektli 
qaydada,  aparıcı fəaliyyət fonunda yaradılmalıdır.  
Beşyaşlıların əsas fəaliyyətinin oyun olmasına baxma-
yaraq bu dövrdə oyun məzmunca əvvəlki dövrlərdən daha mü-
rəkkəb, uzunmüddətli, süjetli, rollu olur. Məhz bu xüsusiyyətlə-
rinə görə beşyaşlıların əsas fəaliyyəti “süjetli-rollu oyunlarda 
tənzimlənir. Fəaliyyətin bu səviyyədə təkmilləşdirilməsi ona 
sistemli nəzarət və istiqamətləndirmə yolu ilə həyata keçirilir. Bu 
dövrdə təlimə hazırlıq işinin başlıca şərti fəaliyyət formasının 
əvəzlənməsinə-oyundan təlimə keçməsinə psixoloji əsaslar 
hazırlamaqdan ibarətdir. Təlim fəaliyyəti oyun fəaliyyətinin 
hissəsi, yaxud kompleks forması kimi təşkil olunur. (4, 147)  
Məktəbəqədər yaşlı uşaq yuxarıda misal gətirdiyimiz 
məntiqsiz şeiri ləzzətlə əzbərləyir. Amma məktəbdə müəllimin 
təkidlə tapşırdığı bütün ədəbi qaydaları, tərbiyəvi cəhətləri 
yerində olan şeiri isə ya heç əzbərləmir, ya da bu işi könülsüz 
icra edir. Niyə? Bu sual adi deyil. O, psixoloqlara ünvanlanan 
ciddi sorğudur və bizim hər birimizi düşündürməlidir. 
 58
Biz belə hesab edirik ki, folklor nümunəsinin asan 
əzbərlənməsi uşaq şifahi ədəbiyyatında ciddi ədəbi normaların 
olmaması ilə bağlıdır. Biz tam əminik ki, bu tipli əsərləri uşaqlar 
özləri uydurur və bədii ədəbiyyatın qaydalarına tam əməl 
olunmayan bu nümunələr uşağın öz təbiətinə çox uyğundur. Uşaq 
hələ qaydalarla məhdudlaşmayan bir həyat keçirir. O, istədiyi 
yerə getmək, baxmaq, söküb yenidən qurmaqla həyatın sirlərini 
öyrənir. Elmi dillə desək dünyanı tədqiq edir. Onun qanun-
qaydalarını öz azad hərəkətləri ilə öyrənmək istəyir. Bəlkə bu 
cəhətləri dərk etdiyinə görə yapon xalqı 6 yaşına qədər uşaqlara 
heç nəyi qadağan etmir. Əzbərlədiyi şeir nümunələri ilə uşağın 
psixologiyası arasında çox böyük uyğunluq vardır. Uşaq vaxtı 
körpənin nə qədər şeir bilməsi nağıl eşitməsi, ana dilini 
mənimsəmək üçün olduqca vacibdir. Qoyun o, şeiri əzbər bilsin, 
nağıl danışsın, imkan varsa aktyorluq etsin. Onlar dilin 
mənimsənilməsi üçün hər hansı qaydaların əzbər söylənməsindən 
min dəfə əhəmiyyətlidir.  
Əgər biz uşağa ana dilinin zənginliyini, məna 
gözəlliyini beşikdə ikən foklor nümunələri vasitəsilə öyrədiriksə 
deməli dilin qrammatik qanunlarını elmi şəkildə öyrətməkdən 
öncə nənələrimiz həmin qaydaları ana südü ilə körpəyə 
əmizdirmişlər. Bu isə ana dili tədrisi üçün çox vacib bir problemi 
ortaya qoyur: məktəbdə dili öyrənmək üçün hansı üsuldan 
istifadə etmək daha zəruridir? Əvvəl qrammatik qaydaları 
öyrədib onun isbatı üçün nümunələri bədii mətndə axtarmaq, 
yoxsa bədii əsərlərdə gizlənən sözaltı mənaları, rişxənd və 
eyhamları, bir sözlə obrazlı düşüncəni uşağa aşıladıqdan sonra dil 
qaydalarına müraciət etmək? Ənənəvi təhsillə Avropa 
texnologiyalarının üzləşdiyi indiki məqamda bu sualın cavabı 
mühüm elmi əhəmiyyət kəsb edir.  
Uşaqlarda intellekt qabiliyyətlərinin əsasını bağçaların 
məktəbə hazırlıq qruplarından və ya 5-6 yaşlarından başlamaq 
lazımdır. Hamıya məlumdur ki, XXI əsr Azərbaycan təhsil 
 59 
sistemi üçün də kompyuter əsridir. Elmin müasir inkişafı göstərir 
ki, az vaxtdan sonra “şüurlu” kompyuterlər meydana gələcəkdir. 
Artıq onların ilkin elementləri Amerika elmində görünməkdədir. 
Insanın görəcəyi bütün işlərin hamısını yüksək səviyyədə yerinə 
yetirməyi bacaran robotların istehsalata buraxılması göstərir ki, 
dünya elminin bu nailiyyətləri tezliklə bütün dünyanı bürüyəcək-
dir. Deməli bu gün həmin robotlarla və komyuterlərlə rəftar edə 
biləcək insanların formalaşdırılması qarşımızda dayanan əsas 
vəzifələrdən biridir. Həmin vəzifələri yerinə yetirmək üçün uşaq 
bağçalarının son qruplarından və ibtidai siniflərindən başlamaq 
zəruriyyəti meydana çıxmışdır. Bu isə şagirdlərin müstəqil təfək-
kürlərinin inkişaf etdirilməsi vəzifəsidir və əsrin aktual prob-
lemlərindən biridir. Təlim işi üçün təfəkkür müstəqilliyi çox 
böyük əhəmiyyət kəsb edir. Şagirdlərdə müstəqil təfəkkür qabi-
liyyətlərinin inkişaf etdirilməsinə uşaqların çox erkən yaşlarından 
başlamaq lazımdır. Dünya alimləri dəfələrlə sübut etmişlər ki, 
uşaqlara bilikləri hazır şəkildə vermək kifayət etmir. Onların 
bilik öyrənmək bacarığını inkişaf etdirmək lazımdır. Müəllimin 
köməyi olmadan şagird yalnız kitabdan deyil, həm də onu əhatə 
edən mühitdən faydalı biliklər almaq bacarığına yiyələnməlidir. 
Yalnız belə olduqda bütün ömrü boyu öyrənməyə cəht edər. Rus 
pedaqoqu K. D. Uşinski göstərirdi ki, uşaqların özləri müstəqil 
surətdə çalışmalı, düşünməli və tapmalıdır. Bu prosesdə müəllim 
ona yalnız rəhbərlik etməlidir. Təlim prosesində şagirdlər yeni 
bilik və vərdişlər əldə edir. Bu bacarıqların şüurlu surətdə dərk 
edulməsində təfəkkür müstəqilliyi mühüm rol oynayır. Səbail 
rayonundakı 134 saylı otta məktəbin müəllimi Xavər Əlizadə 
“Düşün, tap” adlı kitabında təfəkkür müstəqilliyinin aşağıdakı 
xüsusiyyətlərini izah edir.  
a) başqasının köməyi olmadan qarşıya sual, problem, 
məsələ qoymasında;  
b) qarşıya qoyduğu məqsədə çatmaq, suala cavab 
vermək, məsələ və ya problemi həll etmək üçün kənar göstəriş 
 60
olmadan, vasitə, cavab, yol tapmasında və müəyyən nəticəyə 
gəlməsində; 
c) bu və ya digər cisim və hadisəni törədən səbəblər 
haqqında müəyyən mülahizələr yürütməsində; 
ç) əldə etdiyi bilikləri, mənimsəmiş olduğu qanun və 
qaydaları başqa idrak obyektlərinə tətbiq etməsində ifadə 
olunur”.  
Təlim prosesini düzgün təşkil edib, şagirdlərdə müstəqil 
təfəkkürü inkişaf etdirmək qayğısına qaldıqda göstərilən cəhətlər 
onların təlim fəaliyyətində özünü aydın surətdə biruzə verir. Bu 
zaman şagirdlər sərbəstləşir, şablondan uzaqlaşır, onların 
fəaliyyətlərində müstəqil düşüncəyə istinad edən hərəkətlər 
üstünlük təşkil edir. Onlar təlim materiallarının məzmununu 
kitabdakı hazır ifadələrlə, əzbər yadda saxlanmış cümlələrlə 
deyil, öz sözləri ilə, öz üslubunda şərh edirlər.    
Şagirdlərin fənn üzrə bilik və bacarıqlara 
yiyələnməsində fənn üzrə maraqlar yaradılmasının mühüm 
əhəmiyyəti vardır. Hələ bağça yaşlarında ikən uşaqların ana 
dilinə marağını artırmaq üçün müxtəlif oyunlardan və idraki 
əhəmiyyətə malik olan tapmacalardan istifadə etmək zəruridir. 
Uşaqlar dili öyrənmək üçün əvvəl təbiəti öyrənməlidir. Təbiətdə 
müxtəlif əşyaların adlarını, müxtəlif rənglərin ifadə etdiyi 
mənaları başa düşməlidirlər. Bu sahədə son illərdə çıxan bir sıra 
kitablar xüsusi əhəmiyyət kəsb edir. Məsələn 5-7 yaşlı uşaqlar 
üçün “Şəkilli bilməcələr” (tərtibçisi Ü. Gülməmmədova)  adlı 
kitabça maraqlıdır. Bu kitabçada həmin yaşda olan uşaqlar üçün 
şəkillər vasitəsilə rəngləmələr, labirintlər, fərqləndirmələr, 
birləşdirmələr və s. kimi uşaq idrakına təsir edəcək şəkillər, 
rebuslar verilmişdir. Kitabçada “Qırıq xətləri birləşdirərək 1 
rəqəminin yazılması”, “Hörümçəyə yuvasına gedib çatmağa 
kömək et”, daha az fiqur olan dəstləri rənglə və s kimi maraqlı, 
uşaqları düşündürən bilməcələr verilmişdir. Kitabın əvvəlində 
müəllif qeyd edir ki, bu kitabça bizim balaca balalara 
 61 
töhfəmizdir. Çalışdıq, şəkillərin diliylə onlar üçün riyaziyyat 
aləminə, məntiq dünyasına bir cığır açaq. Boyaları seçməkdə 
onlara sərbəstlik verdik, hər bir şəkli rəngləyərkən təxəyüllərinin 
gücünə arxalansınlar istədik. Düşüncə qabiliyyətlərini inkişaf 
etdirmək üçün sadə suallar tərtib etdik. Fikirləşdik ki, əziz 
valideynlər, bu xırdaca məsələlərin şərtini anlamaqda balalarınıza 
kömək əlinizi həvəslə uzadarsınız.  
Ümidvarıq ki, bir balaca əməyimiz körpələrimizə bu 
mürəkkəb dünyamızı addım-addım dərk etməkdə bir vasitə 
olacaq. Uğurlar olsun! (23,3) 
Yeni tipli ədəbiyyatın yaradılması müasir dövrün 
tələbləri ilə bağlıdır. Bu problemi düzgün qiymətləndirərək X. 
Əlizadə yazır: “Bunları və bu sahədə metodik vəsaitin az 
olduğunu nəzərə alaraq, ibtidai sinif müəllimlərinə kömək 
məqsədilə öz iş təcrübəmizə əsaslanaraq “Düşün, tap!” adlı 
metodik vəsaiti hazırlamalı oldum. 
Vəsaitdə ibtidai siniflərdə didaktik oyunların 
əhəmiyyəti, yeri, rolu, təşkili metodikası, habelə didaktik 
oyunların məzmunu və onların cavabları verilmişdir.  
Vəsait haqqında öz rəy və təkliflərini bildirən oxuculara 
əvvəlcədən öz minnətdarlığımı bildirirəm. “ 
Yeni nəşr olunan “Sənin sevdiyin yüz nağıl”, “Şəkilli 
bilməcələr”, “Düşün tap” və s kimi kitablarda uşaqların 
intellektinə təsir edəcək yazı nümunələrinin, şəkillərin, 
dioqramların verilməsi göstərir ki, Azərbaycan Respublikasında 
Ümumi Təhsilin Milli Kurrikulumu sənədi artıq təkcə məktəblərə 
deyil, nəşriyyat orqanlarına da təsir etmişdir. Insanlar bir həqiqəti 
dərk etməyə başlamışlar ki, uşaq intellektinə təsir etmək ona 
hazır biliklər verməkdən daha faydalıdır. Bu əyləncəli kitabların 
əksəriyyəti təbiət elmlərinə aiddir. Xüsusilə uşaqlarda riyazi 
təsəvvürlərin inkişaf etdirilməsinə hesablanmışdır. Riyaziyyatın 
əhəmiyyəti haqqında dünyanın böyük sənətkarları çox qiymətli 
fikirlər söyləmişlər. Onlardan aşağıdakıları xatırlatmaq olar:  
 62
- “Riyaziyyat fənni o əqədər çətindir ki, onu bir qədər 
əyləncəli etmək imkanından istifadə etmək faydalıdır” (B. 
Paskal). 
B. Paskalın bu sözlərini eyni ilə ana dilinə də aid etmək 
olar. Qrammatikanın qanunları heç də dəqiqliyinə görə riyazi 
qanunlardan geri qalmır. Buna görə ana dilinin tədrisi prosesində 
də əyləncə və oyun elementlərindən istifadə son dərəcə zəruridir.  
- “Riyaziyyat elmlərin şahı, hesab isə riyaziyyatın 
tacıdır” (K. F. Qaus). 
Bu fikirlə şərti olaraq razılaşmaq olar. Lakin elmlərin 
hamısının mahiyyətini düzgün anlayanda onun gözəlliyi, başqa 
sözlə “elmlərin şahlığı” üzə çıxır. Deməli, dərslər elmin 
mahiyyətini aşmağa xidmət göstərməlidir. Ana dilinin tədrisi 
prosesində sözün alt qatında gizlənən məna gözəlliyini üzə 
çıxartmaq lazımdır. Müəllim buna nail olsa “ana dili bütün 
elmlərin tacıdır” fikrini hamı təsdiq edər. 
- “Kimya fizikanın sağ əli, riyaziyyat isə onun görən 
gözləridir” (M. V. Lomonosov). 
- “Heç bir bəşər tədqiqatı riyazi isbatdan keçmədən 
həqiqət adlandırıla bilməz” (Leonardo da Vinçi). 
- “Riyaziyyatın da özünə məxsus estetika vardır” (A. 
Kolmoqorov). 
- “Riyazi həqiqətlər əbədidir”. (F. M. Volter) 
- “Elm yalnız ona riyaziyyat daxil olduğuna görə 
elmdir” (İ. Kant). 
- “Həyat yalnız iki şeylə gözəldir: riyaziyyata 
yiyələnmək və riyaziyyatı öyrətmək” (S. D. Puasson). 
- “Riyaziyyatın inkişaf etdirilməsi və təkmilləşdirilməsi 
dövlətin tərəqqisi ilə sıx bağlıdır” (Napaleon Bonopart). 
- “Təbiətin ən böyük kitabı riyaziyyat işarələri ilə 
yazılmışdır” (Q. Qaliley). 
- “Uçuş riyaziyyat deməkdir” (V.P. Çkalov). 
 63 
- “ O elmin ki, riyaziyyatla əlaqəsi yoxdur və oraya 
riyazi elmlərdən biri tətbiq edilmir, onda o elmdə heç bir yəqinlik 
hasil edilə bilməz” (Leonardo da Vinçi). 
- “Həndəsədə olduğu kimi, poeziyada da ilham 
lazımdır” (A. S. Puşkin).  
- “Tez və ya gec hər bir düzgün riyazi ideya bu və ya 
digər işdə öz tətbiqini tapır” (A. N. Krılov).  
Bu deyimlərdə diqqəti cəlb edən əsas cəhət riyaziyyat 
elminin şagird intellektinə güclü təsir etmək imkanlarıdır. “Ana 
dili”ni riyazi dəqiqliklə öyrənmək onun tədrisində xüsusi 
əhəmiyyəti kəsb edir. Belə olan tərzdə ana dilinin tədrisi 
prosesində riyaziyyat elementlərini tətbiq etmək faydalı 
olmazdmı? Uşaqların çox süvdiyi rəqəmlərlə məktublaşmaq 
məşğələsini sinfə gətirmək mümkündür. Oyunun qaydası belədir 
ki, hər rəqəm bir hərfi əvəz edir. Sonra həmin rəqəmləri hərf 
əvəzinə bir-birinin ardınca yazıb söz almaq mümkü olur. 
Məsələn, 1 rəqəmi A hərfini, 2 N hərfini, 3 T hərfini və s. 
göstərir. Əgər biz ana sözünü yazmaq istəyiriksə 121 rəqəmini, 
“ata” sözünü yazmaq istəyiriksə 131 rəqəmini yazırıq.    
Müasir mərhələdə bu həqiqəti dərk edən bir sıra 
nəşriyyatlar uşaqlar üçün nağıl kitabları çap edərkən oxucuların 
intellektinə təsir edən suallardan yararlanırlar. Məsələn, “Qələm” 
nəşriyyatı “Yüz sevimli nağıl”seriyasından buraxdığı kitabların 
sonunda aşağıdakı sual və tapşırıqları vermişdir.  
* Nağıldakı obrazların adları; onlarda bəyəndiyin və 
bəyənmədiyin keyfiyyətlər hansıdır? Nəyə görə?  
*Özündə bəyəndiyin və bəyənmədiyin xüsusiyyətlər 
varmı? Hansılardır? 
*Nağıldakı hər hansı hadisəni dəyişmək istərdinmi və 
necə? 
*Nağıl haqqında duyğularınla bağlı şeir yaza 
bilərsənmi? 
 64
*Nağılda hansı bölmələr xoşuna gəldi və ya gəlmədi? 
Nə üçün? 
*Nağılda sənə qeyri-adi görünən hadisə və obrazlar 
hansılardır? Hansı cəhətlərinə görə onları qeyri-adi hesab 
edirsən? Həyatda bu obrazlara və hadisələrə rast gəlmək olarmı? 
*  Hadisələrin baş verdiyi məkanları ardıcıllıqla 
sadalaya bilərsənmi? 
* Nağılda rastlaşdığın yeni sözlər və onların mənalarını 
yaza bilərsənmi? 
* Nağılla bağlı ssenari yazmalı olsan, hadisə və 
qəhrəmanları necə seçərdin? 
*Nağılın müəllifi sən olsaydın, kitaba hansı adı 
verərdin? Nəyə görə? 
*Nağılda ən çox sevdiyin bənzətmə hansıdır? 
*Nağıldakı qəhrəmana məktub yazsan, nə yazardın? 
*Nağılı oxuduqdan sonra hansı nəticəyə gəldin? 
*Kitabın üz qabığını sən necə çəkərdin? 
*Nağılı sən yazsaydın sonunu necə bitirərdin? 
Ana dilinin zərifliyini, incəliyini və gözəlliyini uşaqlar 
lap körpəlikdən anlamalıdır. Uzun əsrlər boyu anaların beşik 
başında oxuduqları laylalar, bayatılar vasitəsilə hələ dünyanın 
başqa sirləri ilə tanış olmayan uşağa dilin gözəlliyini ana südü ilə 
əmizdirirlər. Bəlkə elə buna görə də bir sıra xalqlarda “ana dili” 
termini daha geniş yayılmışdır.  
Ana dilinin öyrənilməsi prosesində məktəbəqədər yaşlı 
uşaqların intellekt qabiliyyətlərinin inkişaf etdirilməsi müstəqil 
bir problem kimi diqqəti cəlb edir. Bütün anlayışların əsası 
körpəlikdən qoyulur. Deməli müxtəlif vərdişlərin, bacarıqların və 
intellektin də əsası bu dövrdən başlanır. 
“Cücələrim” mahnısının dünya uşaqlarının dilində 
yayılmasının əsas sirri bu nəğmədəki “C” səslərinin dəfələrlə 
təkrar olunmasıdır. Uşaq “cip, cip, cip” deyə cücələrin səsini 
 65 
təkrar etməklə ritmik bir musiqini eşidir. Həmin musiqi bəstəkar 
musiqisinin içində yaşayan poeziyanın ritmidir.  
Yanıltmac xarakterli şeirlərin uşaqlar tərəfindən maraqla 
oxunması, səslərin yaratdığı ritmik alliterasiyadadır. Uşaq 
bağçalarında sadə sözlərdən ibarət olan yanıltmaclardan və bu 
tipli şeir parçalarından ibarət yarışlar keçirilməsi olduqca 
əhəmiyyətlidir. Belə əsərlərdə bəzən bir, bəzən də bir neçə səsin 
müəyyən qaydada düzülməsi qanunu var. Uşaq həmin şeirləri 
deyərkən diqqətcil olur ki, səslərin yeri səhv düşməsin, məna 
pozulmasın. Bu isə özlüyündə düşüncənin, diqqətin əsasını 
qoyur.  
Bazar günü bazardan, 
Bir rezin qız aldılar. 
Zərli-bəzəkli qızı 
Zər zənbilə saldılar. 
Bu rezin qız sürüşdü, 
Zənbildən zığa düşdü. 
Zığıldadı rezin qız... 
Zığ-zığ zığıldayaraq 
Bizi gətirsə zara, 
Zərli zənbilə salıb 
Qaytararıq bazara.  
(A. Barto)  
Uşaq intellektinin bünövrəsini balacanın ilkin inkişaf 
dövründə qoymalı müstəqil düşüncəyə malik olmasının qayğısına 
qalmaq lazımdır. Açıq Cəmiyyət İnstitutunun elmi əməkdaşı Liz 
Loran Avropalı təhsil işçiləri ilə müzakirələr zamanı demişdir: 
“Çox vacibdir ki, uşaqlar öz inkişafları dövründə fərdi azadlığı 
hiss etsinlər. Bütün uşaqlar müstəqil nəticə çıxarmalı və müstəqil 
qərarlar çıxarmağı bacarmalıdırlar. (Təhsil və demokratiya  
mədəniyyəti: Kiçik yaşlı uşaqlar üçün pedaqoji metodika Bakı, 
2000. 122 səh. Səh 11) 
 66
Müstəqil düşüncəyə malik olmaq üçün isə intellektin 
möhkəm bünövrəyə əsaslanması lazımdır. Uşaqların ibtidai 
məktəbə keçməyə hazır olduqlarına əmin olmaq məqsədilə böyük 
yaşlı və inkişaf səviyyəsi yüksək olan qruplarda ana dili ilə bağlı 
oyunlar tətbiq etmək məqsəduyğundur. Şərti olaraq “söz 
oyunları” adlanan məşğələlərdə hərflərdən sözlər düzəltmək 
verilir. Belə sözlər daha çox göz qabağında olan əşyalara aid ola 
bilər. Belə sözlər həmçinin bağça yoldaşları, valideynlərinin 
adları da ola bilər. Məşğələni elə təşkil etmək lazımdır ki, oyun 
xarakteri daşısın. Məşhur nağıl qəhrəmanlarının adlarını, onların 
əsas xarakterik xüsusiyyətlərini əks etdirən sözləri də yazmaq 
olar. 
Uşaq bağçalarında riyazi vərdişlərə marağı nəzərə alaraq 
hərflərin boyunu, enini (məsələn böyük U, balaca u, və ya “M” 
“İ”dən enlidir, yaxud “I” “r”dan iridir) hərflərin müqayisəsi 
adlanan bu oyunda həm də bənzətmə qabiliyyətləri də inkişaf edə 
bilər. Məsələn “M” hərfi qurbağaya, “S” ilana, “O” təkərə və s. 
bənzədilməklə uşaqda ətraf aləmə nəzər salarkən gördükləri 
əşyaların fiqurlarını yadda saxlamağa kömək edir.  
Bağçalar üzərində müxtəlif hərflər və xalq nağıllarının 
şəkilləri olan kubiklərlə zəngin olmalıdır. Tərbiyəçi saitlər 
haqqında ilkin təsəvvür yaratmaqdan ötrü müxtəlif heyvanların 
çıxardıqları səslərdən ibarət oyunlar da təşkil edə bilər. Məsələn, 
canavar “U u u u”, ceyran “Üüüü” deyə səs çıxarır. Bir səsdən 
ibarət olan bu çığırtıları yuxarı yaş qruplarında daha 
mürəkkəbləri ilə əvəz etmək olar. Əlbəttə bu məşğələlər sadədən 
mürəkkəbə keçməklə ardıcıl aparılmalıdır. İki səsli məşğələlər: 
camışın “mooo”, pişiyin “myau”, çətin məşğələlər ulağın “ia ia”, 
lap çətin məşğələlər bildirçinin “bıpbılıt, bıpbılıt” səslərinin 
yamsılaması ola bilər. Məşğələlər prosesində saitlərin xüsusi bir 
avazla uzadılması vərdişi aşılanmalıdır. Bu vərdiş məktəbdə sait 
səslərin asanlıqla qavranılmasına, sözlərin sətirdən sətrə 
keçirilməsini öyrənməsinə xidmət göstərəcəkdir.  
 67 
Samit səslərini də oyun prosesində uşaqlara anlatmaq 
mümkündür. Meşə, dəniz və s səslərin təqlidi yolu ilə “Xoşşş”, 
“Xışşş”, Traktor “Trrr”, Saat “Din-dan”, Dalğa “dam-dum” kimi 
səslərin təqlidi ilə oyunlar təşkil etmək samitlərin anlaşılmasına 
xidmət göstərə bilər. 
Oyun prosesində öz hərəkətləri ilə hərflərin xarici 
görünüşünü göstərmək üçün uşaqlara meydan vermək zəruridir. 
Onlar bu yolla həm hərfləri yadda saxlayır, həm də fiziki 
imkanlarını inkişaf etdirirlər. Bu prosesdə ehtiyacı olanlara 
köməklik göstərmək lazımdır. Qoy hər bir uşaq nümayiş 
etdirmək istədiyi hərfi müəllimin köməkliyi ilə göstərsin. Bu 
onun sonrakı inkişafına müsbət təsir göstərəcəkdir. 
Dramatik oyunların da əhəmiyyəti böyükdür. Uşaqlar 
obrazlara girməyi, müxtəlif heyvanların səsini çıxarmağı sevirlər. 
“Tıq-tıq xanım” kimi xüsusi səs təqlidi ilə seçilən əsərlərin 
səhnəyə qoyulması maraqlı olar.  
Uşaqların bağçadan ibtidai məktəbə keçdiyi ərəfədə 
tərbiyəçi təlimə ibtidai məktəb proqramının elementlərini daxil 
edərkən öz üslubunu dəyişməməlidir. Amma, bununla yanaşı o, 
uşaqları yeni təlim mühitinə daxil olmağa hazırlamalıdır. Bunun 
ən yaxşı üsullarından biri uşaqları ibtidai  məktəbə aparıb, onları 
buradakı tədris mühiti ilə əyani şəkildə tanış etdikdən sonra 
bağçada onlar üçün “məktəb” oyununu təşkil etməlidir. Tərbiyəçi 
dramatik oyunlar guşəsində sinif otağına bənzər bir otaq düzəldə 
bilər. Bu zaman tərbiyəçi məktəb müəllimi, uşaqlar isə parta 
arxasında oturmuş şagird rolunu oynayırlar. Oyun zamanı uşaqlar 
partada oturub dinləməyi, səf qurmağı, əllərini qaldırmağı və 
kiçik dəftərlər üzərində işləməyi öyrənirlər. Beləliklə, uşaqlar 
oyun prosesində onlara qarşı irəli sürülən yeni tələblərin bəziləri 
ilə tanış olurlar. (26,114) 
2008-ci ildən başlayaraq ölkəmizin bütün birinci siniflə-
rində “Azərbaycan Respublikasının Ümumtəhsil məktəbləri üçün 
ana dili kurrikulumu (I-IVsiniflər) həyata keçirilməyə 
 68
başlanmışdır. I siniflər üçün “Ana dili dərsliyi, “Müəllim üçün 
vəsait”, “İş dəftəri” nəşr olunmuş, məktəbli çantası, oxu 
ləvazimatları ilə birlikdə bütün məktəblərə pulsuz paylanmışdır. 
Bu işi Azərbaycan Respublikası Prezident aparatının, Heydər 
Əliyev adına fondun diqqəti və qayğısı altında Azərbaycan 
respublikasının Təhsil Nazirliyi həyata keçirmişdir.  
2008-ci ildə nəşr olunan I siniflər üçün ana dili 
dərsliyinin, müəllimlər üçün vəsaitin meydana gəlməsi dərslik 
yaratmaq sahəsində keçdiyimiz yolun yeni mərhələsidir. XIX 
əsrdən başlayaraq uzun bir yol keçən “ana dili” və “oxu” 
dərslikləri yaratmaq sahəsində qazandığımız nailiyyətlərin 
yekunudur. Kitablar həm də ona görə qiymətlidir ki, onlar müasir 
dünyanın tələb etdiyi metodika əsasında yazılmış, uşaqların 
müstəqil düşüncəsinə, intellekt qabiliyyətlərinin inkişaf 
etdirilməsinə hesablanmışdır.  
Kitabın birinci hissəsi şəkillər üzərində işləmə üçün 
müəllimə maraqlı material verir. Şagirdlərin nitqini inkişaf 
etdirmək üçün verilən şəkikllərin altında müxtəlif işarələr 
qoyulur. Həmin şərti işarələrlə tanış olan şagird onlara uyğun 
gələn sualları verə bilir. Əgər şəkilin altında     işarəsi qoyulub-
sa, deməli “kim”, “nə”       işarəsi qoyulbsa nə etdi, nə edir, nə 
edəcək,      işarəsi qoyulubsa necə, hansı sualları verilməlidir. 
Beləliklə şagird şəkillərə və onların altındakı işarələrə baxaraq 
suallar verə bilir. Şəkillər suallara cavab veriləcək bir 
kompozisiyaya malik olduğu üçün şagirdlər şəkilləri asanca 
oxuyurlar. Həmin işarələr vasitəsilə söz birləşmələri, hətta bütöv 
cümlələr yaranır ki, bu da şagird intellektinə ünvanlanan maraqlı 
bir üsuldur. Şəkil ilə təlim dövründə sözlərin hecalara bölünməsi 
də şərti işarələrlə göstərilir. Bu da şagirdə imkan verir ki, sözləri 
asanlıqla hecalara bölsün. –sözü,  -heca bölgüsünü göstərir. 
Dərslikdə             sait və              samit səslərin müxtəlif rəngli 
nöqtələrlə göstərilməsi də ənənənin davamı kimi qiymətlidir. 
Yaradıcı müəllim üçün bu dərslik şagird xəyalına təsir edən, onu 
 69 
ətraf aləmlə tanış edən məlumat və bilik dairəsini genişləndirən 
şəkillərlə zəngindir. Burada səslərin tələffüzə görə iki yerə 
ayrılması məsələlərinə həsr olunmuş hissələr də öz əksini tapır. I 
sinifin ən maraqlı məşğələləri əlifba təlimi dövrüdür. Bu dövrdə 
onlar səslə hərfi ayırır, oxu teknikası vərdişlərinə yiyələnir, söz, 
heca anlayışlarını, səslərin növləri, onların arasındakı fərq 
öyrənilir. Bu dövrdə həmçinin şagirdlərin dinləmə və 
mənimsəmə bacarıqları inkişaf etdirilir. Mətndə ibtidai siniflər 
üçün nəzərdə tutulan “ana dili” fənni üzrə məzmun standartlarına 
uyğundur.  
“Müəllim üçün vəsait” adlandırılan kitab ana dilinin 
tədrisi metodikası sahəsində tamamilə yeni bir addımdır. Bu 
kitabın əsas məziyyətlərindən biri Avropa təhsili praktikasına 
əsaslanan metodika ilə zəngin olmasıdır. Bu metodika bizim 
üçün yenidir. Buna görə də bir sıra məqamlarda anlaşılmaz kimi 
görünə bilər. Qərb təhsil sisteminin əsas xüsusiyyətlərinə 
arxalanan icmalların strukturu, dərsin mərhələləri haqqında yeni 
biliklər verir. Müəlliflər hər bir dərsin müasir pedaqoji baxışlara 
əsaslanan yeni tipli planını tərtib etmişlər.  
Vəsaitin əvvəlində müəlliflərin təqdim etdiyi girişdə 
müasir təlimin əsas prinsipləri səciyyələnərkən müəllimin 
qarşısında qoyulan aşağıdakı vəzifələr xüsusi intonasiya ilə 
vurğulanır: müəllim tərəfindən şüurlu şəkildə problemli 
situasiyanın yaradılması, onun həlli prosesində şagirdlərin 
tədqiqatçılığa cəlb olunması, sinif üçün yeni və zəruri olan 
biliklərin şagirdlər tərəfindən kəşf olunması üçün şəraitin 
yaradılması. 
Müəllimlər öz metodlarında bu tipli yanaşmanın yeni və 
əhəmiyyətli cəhətlərini aydınlaşdırmışlar. Onlar göstərmişlər ki, 
biliklərin “hazır” şəkildə verilməsi əhəmiyyətsizdir. Az vaxtda 
unudulur. Şagird onu heç zaman tətbiq edə bilmir. Buna görə də 
müəllimin zəhməti hədər gedir. Şagirdə bilik vermək deyil, 
bacarıq aşılamaq lazımdır. Belə olanda hər bir şagirdin 
 70
qabiliyyəti üzə çıxır, onda elmi öyrənmək vərdişləri yaranır. 
“Ana dilinin tədrisində fəal, interaktiv təlim metodu” adlanan 
bölmədə bu problem yüksək elmi səviyyədə əsaslandırılır.  
Bu kitabın I sinifdə tədrisini nəzərə alan müəlliflər yeni 
tipli metodika ilə keçiləcək dərslərin əsas mərhələləri haqqında 
da müfəssəl məlumat verirlər. Motivasiyanın qoyuluşu, 
tədqiqatın aparılması, informasiya mübadiləsi, informasiyanın 
müzakirəsinin təşkili, nəticə, yaradıcı tətbiqetmə və 
qiymətləndirmə ilə bağlı pedaqoji anlayışlar da bizim 
metodikamızda tamamilə yenidir. “Müəllim üçün metodiki 
vəsait”in maraqlı bölmələrindən biri əlifba təliminə hazırlıq 
dövrü ilə bağlı irəli sürülən mülahizələrdir. Müəlliflər bu 
mülahizələrini “məqsədlər” şəklində ifadə edərək aşağıdakıları 
qeyd edirlər.  
* Şagirdləri sözlərin xüsusiyyətləri ilə tanış etmək 
* Əşya, əlamət və hərəkət bildirən sözlərin əsas 
əlamətləri ilə tanış etmək 
* Şagirdlərin cümlə qurmaq bacarıqlarını inkişaf 
etdirmək  
Bu məqsədlərə çatmaq üçün müəlliflərin konkret 
işarələrdən istifadə edərək hansı sözün ad, hansının hərəkət, 
hansının əlamət bildirdiyini işarələməyi təklif edirlər. Bu cür 
yanaşma bağça oyunlarının məktəbdə davamı kimi çox 
maraqlıdır. Uşaq hələ anlaya bilmədiyi isim, sifət, fel və s kimi 
anlayışları deyil, onların əsas mahiyyətini dərk etməyə başlayır. 
Əşyanın adının isim, hərəkətinin fel, əlamətinin sifət olduğunu 
sonra öyrənəcək və həmin bilik daha əsaslı olacaq.  
Uşaqların məktəbə gəlməsi sentyabrın III həftəsinə 
təsadüf edir. Bu çox uğurlu bir vaxtdır. Onlar yayda meşələri, 
quşları, çayları və müxtəlif heyvanları dinləyib məktəbə 
gəlmişlər. Çayların şırıltısı, quşların cəh-cəhi, heyvanların 
mələşmə səsi hələ onların qulağındadır. Ilk hftələrdə uşaqlar 
təbiətdə gördüklərini indi sinifdə tablolarda görür, yay xtirələrini 
 71 
yada salırlar. Indi müəllimin qarşısında çətin bir vəzifə dayanır. 
O, təbiətin səsini yenidən xatırmalı və həmin səslərin işarələri 
olan hərfləri öyrənməlidir. Bu səslərin içərisində sait və 
samitlərini seçmək üçün onların əlinə bir açar verməlidir. Uşaqlar 
təbiətdən öyrəndikcə səsləri əlifbaya çevirməyi bacarmalıdırlar. 
Başqa sözlə təbiətin verdiyi estetik hiss uşaqlarda passiv şəkildə 
qalmır və intellektə çevrilir. Estetik hiss intellektə çevriləndə 
passiv duyğuların aktiv əqli keyfiyyətlər qazanmasına səbəb olur. 
Əslində bu elə bir prosesdir ki, hər bir müəllim bu işi 
özü üçün estetik zövq mənbəyinə çevirə bilər.  
Səslərin iki mühüm hissəyə saitə və samitə ayrılmasını 
izah etmək üçün yenə də təbii səslər köməyə gələ bilər. Səslərin 
az hissəsi saitdir. Uşaq 9 saiti o birilərdən daha asan seçə bilir. 
Buna görə də sait səslərin üzərində dayanıb onu başqalarından 
seçməyə çalışmaq lazımdır.  
Bunun üçün müxtəlif test tapşırıqları hazırlamaq olar.  
Testlər  
Canavar şəklini göstərib soruşuruq.  
O, ulayarkən hansı səsi çıxarır? 
A) - aaa 
B) ooo 
C) uuu 
 
Ulağı göstərib soruşuruq 
O, anqıranda hansı səsi çıxarır? 
A) – aaa 
B) – ooo 
C) – uuu 
D) i a, i a  
 
 
 72
ƏLİFBAYA  QƏDƏRKİ  DÖVR 
 
I sinifdə əlifba təlimi dövründən başlayaraq dərsi elə 
qurmaq lazımdır ki, o, bağçadakı oyunların davamı təsiri 
bağışlasın. Uşaq qaydalarla məhdudlaşan dil qanunlarını dilçilik 
elmindən daha çox bədii ədəbiyyatdan öyrənməlidir.  
Əlifba təlimi dövründə uşaqlara hərfləri öyrətməklə 
yanaşı onların obrazlı təfəkkürünü inkişaf etdirmək mümkündür. 
Hələ məktəbə gəlməyən uşaqlara iri şəkildə yazılmış əlifbanı 
göstərmək və hər bir hərfi nəyəsə bənzətmək olar. Məsələn “S” 
hərfi ilana, “O” təkərə, “Ö” başında papağı olan təkərə “B” hərfi 
ağaca yapışmış 3 rəqəminə, “M” qurbağaya, “X” qayçıya, “V” 
quşa bənzəyir.  
Yaradıcı düşüncəyə malik olan adam mənən zəngin və 
azad şəxsiyyətdir. Müasir təhsilin başlıca məqsədlərindən biri 
azad düşüncəli şəxsiyyət yetişdirməkdir. Əgər təhsilin, o 
cümlədən ana dilinin tədrisinin qarşısında bu vəzifəni qoysaq 
onda məktəbin ümumi simasında da tam yeni keyfiyyətlər 
yaranar. Bu gün məktəblərdə şagird fəallığının azalmasının əsas 
səbəblərindən biri ana dili dərslərində şagird düşüncəsinin 
çərçivəyə alınması olmuşdur. Məzmunun, hətta cümlələrin 
strukturu, az qala bir-birinin eyni olan inşa yazılar alaq otu kimi 
təhsili əsas qayəsindən uzaqlaşdırmışdır. Alaq otu tarlanı elə 
bürtümüşdür ki, əsl mahiyyət heçə enmişdir. Uşaq təhsildən 
soyumuşdur.  
Bəs uşağa necə kömək etmək olar? Necə edək ki, uşaq 
sərbəst düşüncəyə malik olsun? Fikirlərini yazmaqda özünü 
kimsədən və ya hansı kitabdansa asılı hesab etməsin. Ətraf aləmi 
müşahidə edərkən gördüklərini yadında saxlayıb yaza bilsin. 
Oxuduğu kitablarda söhbətin nədən getdiyi, hansı fikirlər 
aşılandığını özü duysun. Nəticələri özü çıxarsın. Bu suallar ana 
dili tədrisinin müasir mərhələsində qarşıya qoyulan və cavabı 
axtarılmalı olan ən aktual problemlərdir.  
 73 
Ana dili tədrisi prosesində elə suallar yaranır ki, cavabı 
bir sözlü olur: bəli, xeyr. Yaxud uşaqdan belə bir sual soruşulur: 
isim sözü bizim dilimizdə hansı mənanı verir? Cavab 
birsözlüdür: ad. Lakin bir sual başqa bir sualı doğurmağa xidmət 
etməlidir. Məsələn belə: adımız olmasaydı bir-birimizi necə 
çağırardıq? Bu sual ənənəvi dərsliklərimizdəki təxminən 
aşağıdakı sualdır: ismin əhəmiyyəti nədir? Ənənəvi sualın 
cavabındakı ciddiliyə fikir verin. Sualın tonu şagirdlərin özlərini 
yığışdırmağa, ciddi bir görkəm almağa vadar edir. Həm də şagird 
çalışır ki, qaraqabaq təsiri bağışlayan həmin suala eyni tonla 
cavab versin. Beləliklə şagird-müəllim münasibətlərində qorxuya 
əsaslanan gözəgörünməz münasibətlər yaranır. Lakin “adımız 
olmasaydı bir-birimizi necə çağırardıq” sualında şagirdlə 
məsləhətləşmək ruhu var. Müəllimin şagird cavabına ehtiyacı 
hiss olunur. Başqa sözlə şagird öz məntiqini işə salır. Verəcəyi 
cavabın səhv olacağından qorxmur. O, özünü müəllimlə 
bərabərhüquqlu bir şəxsiyyət hesab edir.  
Rus metodisti A. M. İlin belə hesab edir ki, təhsili ağır 
vəziyyətdən çıxarmaq üçün ən sadə üsul tədrisi oyun ruhunda 
qurmaqdır. Uşaqlara belə bir oyun təklif etmək olar. Guya onlar 
xarici ölkələrdən gəlmiş yazıçı və jurnalistlərdir. Bir həftə 
ərzində öz cib dəftərçələrinə bu ölkə haqqında mümkün qədər 
çox məlumatlar qeyd etməlidirlər. (A. M. İlin XXI əsrin əlifbası, 
S. Peterburq. 1998, səh 70)  
Bu ciddi oyunun mənası nədir? Hər kəs yazıçı, rəssam, 
bəstəkar ola bilməz. Hətta uşaq şeir yazırsa, yaxud rəsm əsəri 
çəkirsə bu heç də o demək deyildir ki, o, gələcəyin S. Vurğunu, 
yaxud T. Salahovu olacaq. Lakin gündəlik yazmağı hər bir şagird 
bacara bilər. O, özünü həqiqi yazıçı kimi hiss edə bilər. Axı o, 
gördüklərini sözə çevirə bilir. Qoy meşə gəzintisindən, şəhər 
səyahətindən aldıqları və ya sadəcə ətraf aləmdən aldığı 
təəssüratları öz “yazıçı blaknot”unda qeydlər etsin. Onda uşaq 
təkcə seyr etməyi deyil, gəzməyi bacaracaq, gördüklərini sözə 
 74
çevirə biləcək. Bunun nəticəsində başqalarının yazdıqlarına da 
diqqətlə yanaşacaq. Sözü yerində işlətməyin  nə demək olduğunu 
anlayacaq. Ana dili tədrisinin ən başlıca məqsədlərindən biri 
sözün mahiyyətini şagirdə anlatmaqdan ibarətdir.  
 “Oxu” bölməsinin ilk şeiri “Əlifbam” adlanır. Şeir 
uşağı sözün çoxmənalılığını öyrətməklə qafiyələrin zərifliyini və 
gözəlliyini duydurmaq baxımından nümunəvidir.  
Əlifbam, ay əlifbam, 
Bir sehrli açarsan.  
Elmin, qapılarını, 
Üzümüzə açarsan  
Qafiyə kimi işlənən “açarsan” sözü əvvəl isim, sonra fel 
kimi işlənmişdir. Ikinci bənddə “təzəcə” sözü ilə “gəzəcəm” sözü 
gözəl qafiyədir. Fəsillər bölməsində təbiətin hər fəslinin 
özünəməxsus cəhətlərini əks etdirən şeir və nəsr nümunələri 
vardır. Rəsmlər mükəmməldir. Cizgilər aydın və anlaşıqlıdır. 
Seçilən mətnlərin əksəriyyəti I sinif şagirdinin anlaq səviyyəsinə 
uyğundur, təbiətdəki səsləri, rəngləri, təbii aləmətləri öyrətmək 
üçün əlverişlidir.  
Lakin bu gözəl kitabın çatışmayan cəhətləri vardır. 
Dərslikdəki mətnlərin sonunda verilən sual və tapşırıqlar öz 
sələflərininkindən heç nə ilə fərqlənmir. Qoyulan sualların cavabı 
çox zaman bir söz və bir cümlə ilə məhdudlaşa bilər. Halbuki 
sual elə qoyulmalıdır ki, tapşırığı elə vermək lazımdır ki, şagird 
mətnə dözə-dönə müraciət etsin, düşünsün, müstəqil fikir və 
mülahizə yürütsün. Nəbi Xəzrinin “Kəpənək” şeirinin sonunda 
belə bir sual verilir: “Şair nə üçün kəpənəyi çiçəyə bənzədir?” 
sualın belə qəzəbli qoyuluşu şagirdə düşünmək imkanı vermir. 
Həmin sualı belə də vermək olardı. Şair kəpənəyi çiçəyə 
bənzətməklə nəyə işarə vurur? Və ya kəpənəyin qanadları nəyə 
bənzədilir?  
Elə bil ki, əlimdən 
əlvan bir çiçək uçdu 
 75 
misralarında kəpənəyin qanadlarının çiçək ləçəyinə bənzədiyinə 
işarə var.  
 “Qədim diyar”, “Şəhidlər xiyabanı” kimi mətnlər 
şagirdə konkret heç nə öyrətmir, onun düşüncəsinə qiymət 
vermir. “Vətənimizin tarixindən” bölməsində verilən mətnlərdən 
köhnəlmiş dərsliklərimizin ruhu duyulur.  
Əlifba təlimi dövründə və ondan sonrakı vaxtda qarşıya 
qoyulan məqsədlər də ətraflı səciyyələndirilir. Müəlliflər 
qiymətləndirmə anlayışlarının daha ümumi, fəlsəfi mənasını 
açmaqla yanaşı onun gələcək şəxsiyyətinin formalaşmağındakı 
əhəmiyyətindən bəhs edirlər. Qiymətləndirmənin uşaq 
emosiyasına təsiri şagird nailiyyətlərinin aşkara çıxarılması, 
uşağa dəstək vermək, bilikləri qazanmaq yolunda müəllimin 
onlara arxa-dayaq olmaq imkanlarından bəhs edilir. 
Qiymətləndirmə prosesində uşağın qol-qanadını sındıran, “sən 
düz demədin”, “yaxşı-yaxşı fikirləşsənə”, “başa düşmürsən”, 
“yox səni anlatmaq çox çətindir” kimi nidalardan “bu fikir 
maraqlıdır”, “sizin düşüncələriniz orijinaldır, amma biz bu 
mövzuda danışmağı xahiş edirik”, və s kimi ruhlandırıcı axtarışa 
həvəsləndirən sözlərdən istifadə etmək olduqca vacibdir.  
Müəlliflər haqlı olaraq göstərirlər ki, qiymətləndirmə 
prosesində şagirdlərin fərdi keyfiyylərinin nəzərə alınması 
ənənəvi təhsil sistemində mövcud deyildir. Vəsaitdə “Portofilo” 
sistemi üzrə, Verbal qiymətləndirmələr haqqında da müəyyən 
məlumatlar verilir. Metodik vəsaitin üstünlüklərindən biri də 
proqramın həmin vəsaitdə yer almasıdır. Burada saatlar, həmin 
saatlara verilən mətnlərin dərsliklərdəki səhifələri, tapşırıqların 
nömrələri, təhsil standartlarındakı yeri və digər fənlərlə 
inteqrasiyası verilmişdir. Müəllim hər hansı bir mövzunu 
keçərkən “vəsait”dən bütün suallara cavab tapır.  
Müəlliflər hər bir mövzunun strukturunu işləmiş, 
müəllimə lazım olan materialları tam hazırlamışlar. Əlbəttə bu 
heç də o demək deyil ki, müəllim vəsaitdə verilən plandan kənara 
 76
çıxa bilməz. Əgər belə olsaydı, təhsilin demokratiyasından 
müəllim sərbəstliyindən, onun yaradıcılıq potensialının 
inkişafından danışmağa dəyməzdi. 
Bu vəsaitdən istifadə edən hər bir müəllim dərsi özü 
planlaşdırır, yeni, daha kamil, motivasiya, tədqiqat sualı qoya 
bilər, informasiya mübadiləsi, onun müzakirəsi, ümumiləşdirmə 
apara bilər. Lakin burada əsas məsələ şagirdi yeni, daha yaradıcı 
şəxsiyyət kimi formalaşması üçün dərsə yanaşmanın daha 
mükəmməl texnologiyasını tapmaq yaradıcı müəllimlərdən tələb 
olunan cəhətlərdir. “Müəllim üçün vəsait”də 153 mövzunun 
geniş planı verilmişdir. Bəzi xırda-para üslub qüsurlarını nəzərə 
almasaq tam yəqinliklə belə bir fikir söyləmək olar ki, bu vəsait 
müasir təlim texnologiyaları ilə dərs deyən müəllimlərin əlində 
Ələddinin sehrli çırağı rolunu oynayacaqdır. 
Lakin təəssüflə qeyd etmək lazımdır ki, vəsaitin 
sonunda verilən mətnlər zəifdir. Uşaq ədəbiyyatımızın obrazlı 
təfəkkürə arxalanan saysız-hesabsız nümunələrinin əvəzinə 
kitabda xeyli miqdarda bəsit, qeyri-bədii mətnlərin verilməsi 
həqiqi təəssüf hissi doğurur.  
 
 77 
MÜASİR DƏRS VƏ QİYMƏTLƏNDİRMƏ 
 
Şagird-müəllim ənənələrinin ən mühüm ənənələrindən 
biri qiymətləndirmədir. Bu elə bir məqamdır ki, şagird həm əldə 
etdiyi biliklərin səviyyəsini anlayır, həm də gələcək fəaliyyətinin 
istiqamətini müəyyənləşdirir. Qiymətləndirmə müəllimi də, 
valideyni də, şagirdi də eyni dərəcədə maraqlandırır. Çünki 
müasir qiymətləndirmə sistemi təkcə şagird nailiyyətlərinə deyil, 
həm də müəllim fəaliyyətinə yekun vurur. Bir qədər geniş 
götürdükdə hər bir şagirdin nailiyyəti bütün sinfin, məktəbin 
nailiyyətlərinə təsir göstərir. 
Müəllim dərsə başladığı ilk gündən sonu (nəticəni) 
görməyə can atır. Buna görə də o, birinci gündən dərsə başlamaq 
üçün xüsusi plan tərtib edir. Buna dərsin planlaşdırılması deyilir.  
Məsələn, “Anamızdır Azərbaycan” mövzusunu birinci 
sinifdə tədrisi müəllim Təhsil Problemləri İnstitutunun 
Kurrikulum mərkəzinin əməkdaşı Nazilə Mehdiyevanın təqdim 
etdiyi dərs nümunələri 2 variantdan ibarətdir.  
 
 
SƏİDƏ İSMAYILOVA 
Neftçala rayonu S. Kərimov adına Qədimkənd orta məktəbinin 
ibtidai sinif müəllimi  
Ana dili (I sinif) 
Mövzu: Q səsi və hərfi  
Standart: 2.1.3; 2.1.4; 2.2.1; 2.2.2; 2.2.3; 4.1.2.  
Məqsəd: 
1. Q səsi və hərfini tanımaq. 
2. Q səsi və hərfindən hecalar düzəltmək. 
3. Q səsinin sait və ya samit olduğunu 
müəyyənləşdirmək.  
4. Q səsi və hərfi olan hecalardan sözlər düzəltmək 
 78
5. Q səsi və hərfinin sözün əvvəlində, ortasında və 
axırında işlənməsi, (q) səsinin tələffüzü haqqında məlumat 
vermək. 
6. Q səsi və hərfi olan sözlərdən cümlə qurmaq. 
İnteqrasiya: Mus., Həyat bil., Rəsm. 
Əsas anlayışlar: Səs, hərf, heca, söz, cümlə.  
İş forması: Böyük və kiçik qruplarla iş. 
İş üsulu: Müzakirə, beyin həmləsi. 
Resurslar: Şəkillər, iş vərəqləri, kəsmə əlifba, dərslik, 
heca cədvəli, maqnitafon. 
Dərsin gedişi 
Motivasiya, problemin qoyuluşu  
Yazı taxtasının bir tərəfində qarğalar, qazlar və 
qurbağalar təsvir olunub. Digər tərəfdə isə “Qar...qar...qar!!!”, 
“Qa,.. qa... qa!!!”, “Qur... qur... qur!!!” sözləri yazılıb. 
Moqnitofondan ardıcıl olaraq qarğaların, qazların, 
qurbağaların səsləri eşidilir.  
- Bu nəyin səsidir? (qarğaların) 
- Qarğaları göstərin və onları uyğun səsləri əks etdirən 
sözlərlə birləşdirin. Qarğalar nə edir? (qarıldayır – 
Qar...qar...qar!!!)  
- Bu nəyin səsidir (qazların) 
- Qazları göstərin və onları uyğun səsləri əks etdirən 
sözlərlə birləşdirin. Qazlar nə edir? (qaqqıldayır – Qa... qa... 
qa!!!) 
- Bu nəyin səsidir? (qurbağaların) 
- Qurbağaları göstərin və onları uyğun səsləri əks 
etdirən sözlərlə birləşdirin. Qurbağalar nə edir? (quruldayır – 
Qur... qur... qur!!!)  
- Bu səslərdə hansı səs daha çox eşidilir? 
(q) səsi). 
- Gəlin, (q) səsinin yazılışı ilə tanış olaq (kitabdakı «q» 
hərfinin yazı və çap şəklini şagirdlərə nümayiuş etdirirəm). 
 79 
Tədqiqat sualı: (Q) səsi necə səsdir? O, sözün hansı 
hissələrində işlənir? 
Şagirdlərin fərziyyələri dinlənilir və yazı taxtasında 
qeyd olunur.  
Tədqiqatın aparılması   
Şagirdlər qruplara bölünür. Hər qrupa iş vərəqi təqdim 
edilir. 
I qrup  
1. Verilmiş sxemdə saitlərdən istifadə edərək hecalar 
düzəldin və onların tələffüzünə fikir verin.  
 
 
 
 
2. Verilmiş hecalardan 
istifadə edərək sözlər düzəldin:  
Qa, la, ya, yu, yıq, qu  
                                                                            
II qrup  
1. Nöqtələrin yerinə müvafiq hərfi qoyun: 
İl... ar, bayra... , balı..., ... ab,  
Ora... , ton... al. 
“Q” hərfi sözün hansı hissələrində işlənə bilər? 
2. “Balıq”, “quyu” sözlərini hecalara ayırın.  
III qrup  
1. Atalar sözlərini oxuyun və “q” hərfinin işləndiyi 
sözlərin altından xətt çəkin.  
Yaz dumanı bar gətirər, qış dumanı qar.  
Qışın qarı, yayın barı.  
2. Bayraq şəklini rəngləyin. 
IV qrup  
Verilmiş şəkilləri (qaz, quzu, balıq, qarağat, qutu, 
qarğıdalı, qurbağa, yarpaq, oraq, bayraq, vaqon, toqqa) (q) 
 80
səsinin sözlərdə işlənmə yerinə görə cədvəldə uyğun gələn 
qrafaya yapışdırın.  
 
Sözün əvvəlində Sözün ortasında Sözün sonunda 
   
 
İnformasiya mübadiləsi  
Tədqiqat işi başa çatdıqdan sonra qrup üzvləri işlərini 
təqdim edirlər. İş vərəqləri lövhədən asılır. 
İnformasiyanın müzakirəsi və təşkili  
Müzakirə sualları: 
1. (Q) səsi sözün hansı hissələrində işlənir?  
2. Səslə hərfin fərqi nədir? 
3. Sözlər necə əmələ gəlir?  
4. Sözlər birləşib nə əmələ gətirir?      
Şagirdlərin mümkün cavabları:  
1. (Q) səsi sözün əvvəlində, ortasında, sonunda işlənə 
bilər.  
2. Səsləri deyirik və eşidirik, hərfləri isə yazırıq və 
görürük. 
3. Sözlər hecalardan əmələ gəlir. 
4. Sözlər birləşib cümlə əmələ gətirir.  
Nəticə və ümumiləşdirmə 
Deyilən fikirlərə əsaslanaraq şagirdlərin cavablarını 
aşağıdakı sxem vasitəsilə ümumiləşdirirəm. 
Ev tapşırığı. Adlarının tərkibində “q” hərfi olan şəkillər 
çəkin.  
Qiymətləndirmə. Qiymətləndirmə hazırlanmış meyar 
cədvəli əsasında aparılır.  
 81 
HƏLİMƏ ZEYNALOVA 
Neftçala rayonu R.Gözəlov adına Xıllı qəsəbə 1 nömrəli orta 
məktəbin ibtidai sinif müəllimi  
ANA DİLİ (I sinif)  
Mövzu: Ç səsi və hərfi 
Standart: 2.1.3; 2.2.2; 4.1.2; 4.1.8. 
Məqsəd:  
1. Ç səsi və hərfi ilə şagirdləri tanış etmək. 
2. Ç səsi və hərfini heca daxilində və ayrıca tələffüz 
etmək 
3. Hecalara bölünmüş sözləri oxumaq. 
4. Ç səsinin sait və ya samit olduğunu 
müəyyənləşdirmək. 
5. Ç səsi və hərfi olan hecalardan sözlər düzəltmək.  
6. Ç səsi və hərfinin sözlərdə işlənmə yerini 
müəyyənləşdirmək. 
7. Ç səsi və hərfi olan sözlərdən cümlə qurmaq. 
Əsas anlayışlar: Səs, hərf, heca, söz, cümlə.  
İş forması: Böyük qrupla iş. 
İş üsulu: Müzakirə. 
Resurslar: Şəkillər, kəsmə əlifba, dərslik. 
 
Dərsin gedişi 
Motivasiya, problemin qoyuluşu 
Qabaqcadan hazırlanmış şəkli yazı taxtasından asıram 
və uşaqlara müraciətlə deyirəm: Gəlin şəkildəki oğlana ad qoyaq.  
M. – Şəkildə kimi görürsünüz? 
Ş: - Çingizi. 
M: - Çingiz nə edir? 
Ş: Çalışır. 
M. – Hansı Çingiz çalışır? 
Ş: - Çayçı. 
M. – Gəlin bu sözlərdən cümlə düzəldək.  
 82
Ş. – Çayçı Çingiz çalışır. 
M. – Bu cümlədə neçə söz var? 
Ş: - 3 söz var. 
M: - Bu sözlərdə hansı yeni səsi eşidirsiniz. 
Ş. – (Ç) səsini. 
Sonra izah edirəm ki, bu gün biz (ç) səsi və hərfini 
keçəcəyik. (Ç) səsinin hərfi işarəsini şagirdlərə göstərirəm.  
Tədqiqat sualı: Ç səsi və hərfinin hansı xüsusiyyətləri 
var? 
M. – (Ç) səsi necə səsdir? 
Ş. – Samit səsdir. 
M. – Nə üçün (ç) səsi samit sədir?  
Ş. – Çünki asanlıqla uzanmır. 
M. – (Ç) səsi sözün hansı hissələrində işlənir?  
Ş. – Əvvəlində, ortasında, axırında (çay, aşar, çin, saç).  
M. – “Ç” hərfi keçdiyimiz hərflərdən hansına oxşayır? 
Ş. – “C” hərfinə.  
Tədqiqatın aparılması 
1. Dərslikdən istifadə etməklə siniflə iş aparmaq. 
2. “Ç” hərfinə aid verilmiş sözlərin müəllim tərəfindən 
oxunması, çətin sözlərin aydınlaşdırılması. 
3. “Samur çayı” və “arabanın çarxı” söz 
birləşmələrindən cümlə qurmaq. 
Samur çayı sürətlə axırdı.  
Arabanın arxa çarxı sınmışdır. 
“Çalmaq” sözünün 3 mənada işlənməsi dərslikdəki 
şəkillər əsasında açıqlanır: Fit çalmaq, ot çalmaq, əl çalmaq. 
4. “Ç” və “C” hərflərinin oxşarlığını müəyyənləşdirmək 
məqsədi ilə kəsmə əlifbadan istifadə edilir. 
Çin, aç, uç, saç sözləri düzüm taxtasında şagirdlər 
tərəfindən düzülür. Sonra isə digər şagirdlər tərəfindən düzülür. 
Sonra isə digər şagirdlər tərəfindən həmin sözlərdəki “ç” hərfini 
“c” hərfi ilə dəyişib (cin, aç, uc, sac) yeni sözlər alırlar. 
 83 
Beləliklə, (ç) səsinin (c) səsindən nə ilə fərqləndiyi şagirdlərə 
izah olunur: 
M. – Çiçək və cücə şəkillərinə baxın. Onlar bir-birindən 
nə ilə fərqlənirlər? 
Ş. – Çiçək bitkidir, cücə isə quşdur. 
M.- Çiçək nə edir? 
Ş. – Ləçəklənir, çiçək açır. 
M. – Bəs cücə nə edir? 
Ş. – Cücə cikkildəyir, dənləyir. 
M. – Baxın, uşaqlar, “çiçək” sözündə (ç), cücə sözündə 
isə (c) səsi eşidilir. Çiçək cücədən fərqləndiyi kimi “ç” hərfi də 
“c” hərfindən fərqlənir.  
 
Nəticə və ümumiləşdirmə 
Şagirdlərin diqqətini tədqiqat sualına yönəldərək qeyd 
edirəm ki, samit səslər sait səslərə qoşulduqda heca əmələ 
gətirirlər. Hecalar birləşib sözlər əmələ gətirir. Cümlə sözlərin 
birləşməsindən əmələ gəlir.  
Yaradıcı tətbiqetmə  
(Ç) səsinin sözün əvvəlində, ortasında və sonunda 
işləndiyi sözləri tapın və bəzilərinin şəklini çəkin. 
Çin – cin, aç – ac, uç – uc, saç – sac sözlərini cümlədə 
işlədin. 
Qiymətləndirmə. Meyar cədvəli hazırlanır. Dərsin 
bütün mərhələlərində qiymətləndirmə aparılır. 
 
 84
AYNURƏ HÜSEYNOVA 
 Neftçala şəhər E.Həbibov adına 4 nömrəli orta məktəbin 
ibtidai sinif müəllimi  
ANA DİLİ (I sinif) 
Mövzu: F səsi və hərfi  
Standart: 
2.1.4. Öyrəndiyi yeni sözləri cümlə içərisində işlədir.  
2.2.3. Sözləri hecalarla oxuyur. 
4.1.2. Sait və samit səsləri tanıyır.  
4.1.3. Sait səslərə görə sözləri hecalara ayırır. 
4.1.8. Cümləni tanıyır və əsas əlamətlərini sadalayır. 
Məqsəd:  
1. “F” səsi və hərfi haqqında məlumat vermək 
2. Şagirdlərin söz ehtiyatlarını zənginləşdirmək. 
3. Şagirdlərin cümlə qurmaq bacarığını inkişaf 
etdirmək. 
4. Şagirdlərdə şəxsi mülahizələrini söyləmək, sərbəst 
fikir yürütmək kimi bacarıqları inkişaf etdirmək. 
İnteqrasiya: Həyat bil. 1.3.1; Təs.inc. 2.2.5.  
İş forması: Böyük və kiçik qruplarla iş. 
Resurslar: Şəkillər, iş vərəqləri və dərslik. 
 
Dərsin gedişi 
Motivasiya, problemin qoyuluşu 
“Fidan Fəridənin fincanını təriflədi” cümləsini müəllim 
şagirdlərə təkrar etdirir və suallar verir: 
- Cümlədəki hər bir sözdə hansı eyni səsi eşidirsiniz? 
- (F) səsini cümlədəki sözlərin hansı hissəsində 
eşidirsiniz? 
Sonra müəllim (f) səsi və hərfinin yazılışı və tələffüzü 
haqqında məlumat verir. 
Tədqiqat sualı: (F) səsi necə səsdir və sözün hansı 
hissəsində işlənə bilər? 
 85 
Tədqiqatın aparılması  
Müəllim dərslikdən istifadə edərək tədqiqat işi aparır. 
Şagirdlər əvvəl açıq, sonra qapalı hecaları oxuyurlar. Dərslikdəki 
şəkillər müəllim tərəfindən adlandırılır və şagirdlər bu sözlərdə 
(f) səsinin yerini müəyyənləşdirirlər. Verilmiş söz birləşmələri 
oxunulur və şagirdlər onların cümlədən fərqini söyləyirlər.  
Şagirdlər rəngli kartlar (qara, qırmızı, göy, yaşıl, sarı) 
vasitəsilə 5 qrupa bölünür və hər qrupa iş vərəqi təqdim edilir. 
I qrup  
1. Verilmiş sözləri birləşdirən nədir? Sual işarəsinin 
altında hansı hərf yazılmalıdır? 
2. Verilmiş sözlər neçə hecalıdır? 
3. Bu sözləri cümlədə işlədin.  
 
   
 
 
 
II qrup  
1.Verilmiş şəkilləri (fincan, qəfəs, dəf) (f) səsinin 
sözlərdə işlənmə yerinə görə cədvəldə uyğun gələn qrafaya 
yapışdırın.  
                                  
 
2. “Fəvvarə” sözündə neçə heca var? 
3. “Qəfəs” sözünü cümlədə işlədin. 
III qrup 
1. “F” qəfəsdə fil ilə  
Afrikadan gəliblər 
Fidan, Fərrux, Fəridə 
Fillərə baxmaq üçün 
Zooparkda gizlənibdir.   
Şeirdə “f” hərfi olan sözlərin altından xətt çəkin.  
?
 86
2. Fidan, Fərrux, Fəridə sözlərində neçə heca var? 
3. Fil sözünü cümlədə işlədin. 
IV qrup 
1. “Filin xortumu” 
“İlin fəsilləri dörddür” 
“Futbol yarışı”. 
Bunlardan hansı cümlədir? Cümlə ilə söz birləşməsinin 
fərqini deyin. 
2. “Şükufə” sözündə neçə heca var? 
3. Verilmiş söz birləşməsini cümlədə işlədin.  
V qrup 
1. Verilmiş sözləri tapın. 
                                   
 
2. Bu sözlərdə neçə heca var? 
3. Bu sözləri cümlədə işlədin.  
İnformasiya mübadiləsi 
Qrupların seçdiyi nümayəndələr görülən işin nəticələrini 
təqdim edirlər. İş vərəqləri lövhədən asılır.  
İnformasiyanın müzakirəsi 
Müzakirə sualları:  
1. Qruplar hansı sözləri aşkar etdilər? 
2. Bu sözlərdə (f) səsi sözün hansı hissəsində 
işlənmişdir? 
3. (F) səsi necə səsdir? 
4. Sözlər hecalara necə ayrılır? 
5. Cümləni söz birləşməsindən necə fərqləndiririk? 
Nəticə və ümumiləşdirmə   
Müəllim şagirdlərin diqqətini təədqiqat sualına yönəldir. 
Şagirdlərlə birlikdə təqdimatın və müzakirənin nəticələrini 
ümumiləşdirir: (F) səsi uzanmayan samit səsdir.  (F) sözün 
əvvəlində, ortasında və sonunda işlənə bilir. Cümlə bitmiş fikri 
bildirir, söz birləşməsi isə bitmiş fikri bildirmir.  
 87 
Yaradıcı tətbiqetmə 
Hərf sxemində “f” hərfi ortada işlənən məktəb 
ləvazimatının adını tapın və şəklini çəkin.  
Qiymətləndirmə. Müəllim şagirdlərin fəaliyyətini 
hazırladığı meyar cədvəli əsasında “+”, “-“ işarələrinin köməyi 
ilə qiymətləndirir. 
Müəllimin dərsdəki mövqeyi haqqında yazan alimlər 
onun “bələdçi” – yəni bilik öyrənmək yolunda şagirdlərin 
qarşısında şam yandıran, amma dərk etməni onun öz öhdəsinə 
buraxan şəxsdir. Avropa təhsil sistemində müəllimin bu 
fəaliyyəti fasilitator adlanır. Ingilis mənşəli bu sözün mənası 
əlverişli şərait yaradan deməkdir. Bu da əhəmiyyətli məqamdır. 
Deməli, müəllimin sinifdə yaratdığı situasiya elə olmalıdır ki, 
müzakirə mövzusuna çevrilən problem ətrafında hamı fikir söylə-
yə, öz düşüncələrini bölüşə bilsin. Fasilitator müəllim sadəcə 
bilik vermir, özü də tədqiqatçıya çevrilir, müzakirə prosesində 
onu şagirdlərdən seçmək çətin olur. O, sadəcə liderdir. Uşaq 
göyə buraxdığı çərpələngin ipini əlində möhkəm saxladığı kimi, 
müəllim də müzakirələrin ümumi ahəngini bir məcraya yönəldir. 
Sinifdə şagirdlər müxtəlif qruplara bölünəndə hər bir qrupun 
lideri oranın fasilitatoruna çevrilir. Beləliklə əgər beş qrup varsa, 
deməli sinifdə altı fasilitator var. Bunlardan beşi qrupların 
liderləri, altıncısı isə müəllimdir. Gənc tədqiqatçı, müasir təlim 
texnologiyalarının bilicisi Zülfiyyə Veysova yazır: “Bu, müəllim 
liderliyinin yeni tipidir. Bu liderlik müəllimlə şagirdlərin təhsilin 
məqsədinə nail olmağa yönəldilmiş birgə fəaliyyətinə əsaslanır. 
Bu zaman müəllim şəksiz nüfuz sahibi kimi sinif üzərində 
“ağalıq” etmir və özünü ondan yüksəkdə tutmur”.  
Şübhəsiz ki, sinifdə problemli vəziyyət yaratmaq 
müəllimin aldığı bilikdən, dünyagörüşündən, elmi-pedaqoji 
səviyyəsindən çox asılıdır. Çünki problemin həllinə qoşulan 7-8 
yaşı təzəcə tamam olan uşaqdır. Onun dünyagörüşü də, 
məsələlərə münasibəti də müəlliminki qədər deyil. Müəllimin 
 88
pedaqoji ustalığı  burada meydana çıxır. Problemin həllində 
bələdçi olan müəllim biliklərin əldə olunması yollarını göstərir.  
1. Hərf və səslərin ümumiləşdirici cədvəli. Hər bir 
hərfi keçərkən müəllim ümumiləşdirici cədvəli doldurur. Bu 
cədvəl sinifdə daima asılır və şagirdlərin əldə olunan bilikləri 
sistemli şəkildə qavrayıb yadda saxlamağa kömək edir.  
2. Motivasiya zamanı istifadə olunan cədvəl. Bu 
cədvəldən dərslikdə verilən şəkil əsasında fərziyyələrin üzə 
çıxarılmasında vasitə kimi istifadə edilir.  
 
Hərflər  Necə? Hansı? Kim? Nə? Nə edir? 
A Ağıllı  Ağca  Ağlayırdı  
N Nazlı  Nigar  Nazlanır  
.....    
 
3. Fonematik təhlil üçün nümunə. Müəllim 
şagirdlərdə sözün təhlil-tərkib hissəsini aşağıda verilmiş 
fonematik təhlil əsasında apara bilər.  
M: - Nazlı sözünü tələffüz edək. 
Ş: - Nazlı. 
M: - Tələffüz edildikdə bu söz neçə hissəyə ayrılır? 
Ş: - Naz-lı. 2 hissəyə. 
M: - Bu hecadır. Tələffüz edildikdə Nazlı sözü asanlıqla 
2 hissəyə ayrılır. Deməli, Nazlı sözündə iki heca var. Naz-lı. 
Birinci heca hansıdır? 
Ş: - Naz. 
M: - Bu hecanı tələffüz edərkən hansı ilk səsi 
eşidirsiniz? Naz (müəllim birinci səsi xüsusi tonla deyir). 
Ş: - (n) 
M: - Bu hecanı tələffüz edərkən hansı ikinci səsi 
eşidirsiniz? Naz (müəllim ikinci səsi xüsusi tonla deyir). 
Ş:- (a) 
 89 
M: - Bu hecanı tələffüz edərkən hansı üçüncü səsi 
eşidirsiniz? Naz (müəllim üçüncü səsi xüsusi tonla deyir). 
Ş-(z) 
M: - Naz-lı. İkinci heca hansıdır? 
Ş: - lı. 
M: - Bu hecanı tələffüz edərkən hansı ilk səsi 
eşidirdiniz? –lı müəllim birinci səsi xüsusi tonla deyir). 
Ş: - (1) 
M: - Bu hecanı tələffüz edərkən hansı ikinci səsi 
eşidirsiniz? –lı (müəllim ikinci səsi xüsusi tonla deyir). 
Ş: - (ı) 
Ana dili (IV sinif) 
Mövzu: “Nəsirəddin Tusi ilə bostançı” 
Standartlar: 1.1.1; 1.2.1; 1.2.4; 2.1.2;42.2.1. 
Məqsəd: 
1.Əsas ideyanın tapılması. 
2. Mətnin düzgün, ifadəli, şüurlu oxunuşu. 
3. Klaster metodundan istifadə edərək bostançının 
istedad və qabiliyətinin müəyyənləşdirilməsi. 
4. Adət və ənənələrimizin qorunmasını şagirdlərə 
aşılamaq. 
Inteqrasiya: Ana d., Həyat b., Mus., Təs. inc. 
Iş forması: Qruplarla iş. 
Iş üsulu: Müzakirə, iş vərəqləri ilə iş, beyin həmləsi. 
Resurslar: Dərslik, iş vərəqləri, şəkillər. 
Dərsin gedişi 
Motivasiya, problemin qoyuluşu 
Görən dərdi nədir bizim 
Ulduzların, ayların? 
Ürəyini hey yoxlayır 
Teleskopla onların 
Böyük alim, həm filosof 
Çağırırlar adına. 
 90
Azərbaycan fəxr eləyir 
Görən kimin adıyla? 
(N.Tusi) 
Köməkçi sual: 
Qarpız, qovun, balqabaq 
Düzülübdür dal-qabaq. 
Becərib suvarıbdır 
Yeyənlərdən o qabaq. 
Nə deyərlər adına? 
Çatın mənim dadıma! 
(bostançı) 
Cavablar alındıqdan sonra müəllim deyir: “Bu gün 
Nəsirəddin Tusi ilə bostançı” mövzusunu keçəcəyik. Əvvəlcə 
mətnlə tanış olaq”. 
Tədqiqatın sualı:Tusi bostançının hansı qabiliyyətini 
qiymətləndirir? 
Tədqiqatın aparılması 
Şagirdlər müxtəlif şəkillərlə (ulduz, ay, planet və 
teleskop) 4 qrupa bölünürlər. Onlara iş vərəqləri paylanır. 
Iş vərəqi 1.  
Mətndən bostançının sözlərini ifadəli oxuyun və 
danışın.  
Iş vərəqi 2. 
Bostançıya məxsus xüsusiyyətləri müəyyənləşdirin.  
Iş vərəqi 3.  
Mətndə Tusinin qarpız yedikdən sonra bostançıya 
yenidən qarpız kəsdirdiyi hissəni tapın və düzgün oxuyun.  
Iş vərəqi 4. 
Tusi bostançını nə üçün imtahan edir? 
Informasiya mübadiləsi 
Qrupların işləri təqdim olunur. 
Informasiyanın müzakirəsi 
Müzakirə prosesində müəllim şagirdlərə suallar verir. 
 91 
Müzakirə sualları: 
1.Uşaqlar, biz bu gün nə öyrəndik? 
2. Bostan bitkiləri hansılardır? 
3. Tusi kim idi? 
4. Bostançının hansı xüsusiyyətlərini öyrəndik? 
5. Nə üçün Tusi qarpız yedikdən sonra yenə bostançıya 
qarpızları kəsdirdi? 
6. Bostançının qabiliyyətini Tusi necə qiymətləndirir? 
Şagirdlərin mümkün cavabları: 
1. Bilik hər yerdə insanın köməyinə çatır. 
2. Yemiş, qarpız, qabaq bostan bitkiləridir.  
3. Tusi böyük alim, məşhur filosof, astronom idi.  
4. Bostançı öz işinin mahir bilicisi, adət-ənənələrə riayət 
edən əməksevən bir insandır.  
5. Tusi öz işinin kamil bilicisi olan  bostançını sınayır, 
onu imtahan etmək istəyirdi.  
6. Tusi xahişlə bostançını Marağa rəsədxanasına aparır 
və elmi işlərində onun təbiətlə bağlı müşahidələrindən istifadə 
edir.  
Nəticə və ümumiləşdirmə 
Şagirdlərin cavabları ümumiləşdirilir. 
Öz işinin bilicisi olmaq, təbiət elmlərinə dərindən yiyə-
lənmək, adət-ənənələri öyrənmək və qoruyub saxlamaq lazımdır.  
Ev tapşırığı. Mətnə aid kiçik dialoq hazırlayın. Plstilin 
və gildən bostan bitkiləri düzəldin.  
Qiymətləndirmə. 
 
         Səviyyə 
Meyarlar 
 I   II   III   IV 
Tədqiqat aparır     
Əməkdaşlıq edir      
Təqdim edir     
Nəticə çıxarır     
 92
 
Müəllim hər qrup üçün meyar cədvəli hazırlayır. Dərsin 
bütün mərhələsində aparılan qiymətləndirmə “+” və  “-“  işarəsi 
ilə göstərilir.  
Ana dilinin tədrisi prosesində intellekt qabiliyyətlərinin 
inkişaf etdirilməsi üçün idrak fəaliyyətinin formalaşdırılması 
əsas istiqamətlərdən biridir. Fəallaşdırma mexanizmininən 
mühüm amillərindən biri ənənəvi təlim sxeminin 
dəyişdirilməsidir. Bu prosesdə qarşıda duran əsas məsələ dərsə 
tədqiqat xarakteri verməkdir. Bunun üçün hər bir dərsdə 
öyrəniləcək məsələ problem şəklində müzakirəyə çıxarılmalıdır. 
Həmin prosesdə şagird tədqiqatçı, bilikləri kəşf edən, müəllim 
qazanılası biliklərin yolunda bələdçi rolunda çıxış edir.  
158 saylı məktəbin 2j sinfində müəllim G. Xəlilova isim 
anlayışını şagirdlərə keçərkən motivasiya mərhələsində yazı 
taxtasında müxtəlif heyvanların təsviri olan bir şəkil asdı. Şəkildə 
ayı, tülkü, canavar, dovşan və s. vardı. Uşaqlar heyvanların 
adlarını müəyyənləşdirdikdən sonra müəllimə belə bir fikir 
söylədi: “Görəsən bu heyvanların adı olmasaydı, onları bir-
birindən necə ayırardıq? Bəs insanların adı olmasaydı, onlar bir – 
birini necə çağıra bilərdi?” Bunun ətrafında gedən qızğın 
mübahisələrin nəticəsi belə oldu ki, uşaqlar yekdil şəkildə qərara 
gəldilər: insanların hər birinin adının olması əhəmiyyətlidir. 
Müəllim problemi bir qədər də dərinləşdirmək 
məqsədilə uşaqlardan birinə müraciət etdi: 
- Zəhmət olmasa, o şeyi mənə ver! 
- Nəyi? – deyə şagird soruşdu. Müəllim hərəkətləri ilə 
çox böyük çətinliklə başa saldı ki, ana dili dərsliyini istəyir və 
əlavə etdi: 
- Mən “Ana dili dərsliyi kitabını istəyirəm” desəydim, 
daha asan olmazdımı? Beləliklə uşaqlar əşyalarn da hər birinin 
adının olmasının zəruriliyini dərk etdilər. Şagirdlər müxtəlif 
 93 
misallarla belə bir nəticəyə gəldilər ki, insan, heyvan, dağ, çiçək 
və s. adlarının olması nitqin vacib elementlərindən biridir. 
Bu prosesdə müəllim öz nüfuzunu uşaqlara zorla qəbul 
etdirməmək üçün əsas fikrini daim gizlində saxlayırdı. Bu, şagird 
və müəllim bərabərliyini təmin edir. Bu bərabərlik həm şagirdləri 
cəsarətləndirir, onları mübahisələrdə fəal iştirak etməyə 
ruhlandırır, həm də mübahisə prosesində demokratiyanı təmin 
edir. Təhsil müvəffəqiyyətinin əsası düşüncənin demokratik-
liyidir. Bu prosesdə müəllim özü də öyrənən rolunda görünür. 
Lakin dərsin əsas qayəsini bir an belə yaddan çıxartmır. Dərs 
prosesində müzakirələrin istiqamətinə ustalıqla təsir edib ki, 
uşaqlar məqsəddən uzaq düşməsinlər. Müəllim bələdçilik 
funksiyasını bir an yaddan çıxarmamalı, elə etməlidir ki, şagird, 
məsələn, adların nitqdəki əhəmiyyətini bütün təfərrüatı ilə dərk 
etsin. Bu zaman həmin nitq hissəsinin ümumi və xüsusi hallarını, 
şəkilçilərini və s. kimi digər elmi tərəflərini ikinci plana 
keçirmək lazımdır. Əsas cəhət budur ki, uşaq mətnlərdə adların 
sonuna artırılacaq şəkilçilərin əhəmiyyətini dərk etsin, onun 
məqamını duya bilsin. Dil faktorlarının elmi terminlərini 
öyrətməzdən əvvəl, onu duymağa yönəldən bədii mətnlərdən 
geniş istifadə etmək zəruridir. Şagird elmi müddəalara qədər 
ismin əsas xüsusiyyətlərini duymalı, onu “kəşf etməli”dir. Bu, 
tədris prosesinin ən əhəmiyyətli nöqtəsidir. Məhz bu cəhətinə 
görə fəal təlim texnologiyasından bəhs edən alimlər şagirdlərin 
“tədqiqatçı olması”nı tələb edirlər.  
Dərsdə qoyulan problemlə şagirdin “tədqiqatçı” kimi 
üz-üzə qalması müasir dərs tipajlarının ən mühüm elementidir. 
Avropanın bir sıra ölkələrində olduğu kimi Azərbaycanda da bu 
cür dərs metodlarından istifadə edən yeni tipli müəllimlər çoxdur. 
Bu təhsil ocaqlarının içərisində XXI əsr  məktəbi, Avropa litseyi, 
6, 7, 18, 20, 23 saylı məktəblərin bəzi ibtidai sinif müəllimlərinin 
adlarını çəkmək olar. Avropa litseyinin müəllimləri dərsdə 
problem yaratmaqla kifayətlənmirlər. Onlar həmin problemin 
 94
davamını ev tapşırıqları kimi verirlər. Uşaqlar hər hansı problem-
lə bağlı internetdən, müxtəlif kitablardan, ensiklopediyalardan 
əlavə materiallar seçilməsini tapşırırlar. Beləliklə sinifdə 
başlayan diskussiya evlərə yol açır, valideynlər bu işə qarışır, 
mövcud məlumat qaynaqları işə düşür.  
Bu prosesdə bir cəhət də nəzərə alınmalıdır. Şagird nə 
axtardığını, niyə axtardığını və bu axtarışların nəticəsi olacaq 
tapıntıların əhəmiyyətini dərk etməlidir. 
Sonra müəllim belə bir cümləyə diqqəti cəlb etdi: 
YADDA SAXLAYAQ: Hər şeyin öz adı var. Adlar 
həm xüsusi, həm də ümumi olur.  
XÜSUSİ ADLAR: Anar, Zərifə, Bakı, Göygöl 
ÜMUMİ ADLAR: Heyvan, quş, ağac və s. 
Adlar kim, nə, hara suallarına cavab verir.  
Müəllim fikrini bədii sözlə əsaslandırmaq üçün 
aşağıdakı hekayəni qruplara payladı. 
 
 
DOVŞANIN ADI 
Canavar dövşanı necə qovmuşdusa adı yadından 
çıxmışdı. Onun qabağına bir kirpi çıxdı: 
- Kirpi, ay kirpi bilmirsən mənim adım nədir? Kirpi 
dayanıb dərin fikrə getdi. Iynələrini qabardıb dedi: 
- Sənin adın Yekəqulaqdır. Bilirsənmi, səni niyə belə 
çağırırlar? Axı, qulaqların hamınınkından böyükdür.  
Dovşan kirpinin sözlərinə inanmadı. Heç belə də ad 
olar? Yekəqulaq!  
Birdən dələni gördü.  
- Səncə mənim adım nədir? – deyə ondan soruşdu.  
Dələ cavab vermək üçün heç fikirləşmədi də. Dedi: 
- Çəpgöz! Sənə ona görə belə deyirlər ki, qəşəng 
gözlərin çəpdi. 
Dovşan onun da sözlərinə inanmadı.  
 95 
Birdən kolların dibində söhbət edən iki çaqqalın səsini 
eşitdi. Çaqqallardan biri o birinə deyirdi: 
- Sən dovşansan. Lap ondan da qorxaqsan.  
- Dovşan sənsən-deyə o biri çaqqal cavab verdi.  
Elə bu zaman dovşanın adı yadına düşdü.  
- Dovşan! Əlbəttə, mənim adım dovşandır. O, sevinə-
sevinə yoluna davam etdi.  
Qruplara aşağıdakı suallar paylandı. 
I qrup  
Bu hekayənin müəllifi sən olsaydın onun sonuna 
aşağıdakı cümlələrdən hansını artırardın? Niyə?  
1. Adı yadına düşəndə qanı qaraldı. Axı dovşan 
“qorxaq” deməkdir.  
2. Adını eşidəndən sonra dovşan fikirləşdi: Adım aslan 
olsaydı necə də gözəl olardı.  
3. O, adını yaddan çıxartmamağa söz verdi.  
4. Hər kəsə öz adı əzizdir.  
 
II qrup 
Hekayədə hansı suala cavab yoxdur: 
1. Canavar dovşana nə dedi? 
2. Dovşan kirpidən nə soruşdu? 
3. Dələ dovşana nə cavab verdi? 
 
III qrup  
Mətndə hansı suala cavab var? 
1.Necə oldu ki, dovşan adını unutdu?  
2. Kirpi nə üçün hirslənmişdi? 
3. Necə oldu ki, dələ ağacdan yıxıldı? 
   
           IV qrup  
Dovşan ümumi addır. Aşağıdakı adlardan hansını 
hekayədəki dovşana xüsusi ad kimi vermək olar? 
 96
1. Qoçaq 
 2. Xallı 
3. Qorxaq 
 
  Test  
“Kirpi, ay kirpi bilmirsən mənim atamın adı nədir?” 
cümləsində hansı söz mətndə yoxdur.  
1. Kirpi 
 2. Mənim  
3. Atamın  
V qrup  
Hansı tapmacanın cavabı dovşandır? 
1. Yatanda yumru yatar, 
  Ətinə dərman qatar 
Kim istəsə tutmağa 
Tikanı ələ batar 
2. Gözləri açıq yatar, 
Güllə tək qaçmağı var 
Qulaqları yekədir, 
Hər şeydən qorxmağı var. 
3. Özü dəmirdən, 
Quyruğu kəndirdən 
Beləliklə bədii sözün gücü ilə uşaqlarda adlar haqqında 
təsəvvürlər möhkəmləndi 
 
Ev tapşırığı  
İnternetdən, ensiklopediyalardan və ya digər kitablardan 
xoşunuza gələn adam adlarını seçin. Ev heyvanlarına qoyulan 
xüsusi adları müəyyənləşdirin.  
Qiymətləndirmə 
Nəticə: Uşaqlar xüsusi və ümumi adları bir-birindən 
ayırmağı bacarırlar. Xüsusi adların böyük hərflə yazıldığını 
bilirlər. 
 97 
Müasir təhsilin mahiyyətini dərk etməyən “öyrətmək” 
yox, “öyrənmənin yollarını öyrənmək” anlayışlarını yaxşı başa 
düşməyən bəzi müəllimlər köhnə təhsilə daha çox üstünlük 
verirlər. Çünki həmin sistemdə müəllimin fasiləsiz təhsili 
anlayışı yoxdur. Müəllim nə zamansa öyrəndiyi faktları 
öyrətməyə daha çox üstünlük verir. Həmin yol asandır. Lakin 
məqbul deyil. Çünki uşaq əzbərlədiyini bir neçə gündən sonra 
unudur və müəllimin zəhməti hədər gedir. Müasir təlim 
müəllimin də fasiləsiz təhsilinə daimi tədqiqatçı olmağa şərait 
yaradır. Yeni tipli müəllim daim axtarışda olur,  yenilikləri tətbiq 
edir, köhnə üsullardan asanlıqla imtina edə bilir. Bu proses təkcə 
şagird intellektini deyil, həm də müəllim düşüncəsini 
zənginləşdirir.  
Bu prosesdə “bilik qazanmaq”, “biliyi əldə etmək” 
deyil, şagird bacarıqlarının yaradılması mühüm bir amildir.  
Əşyanın adının, onun ümumi və xüsusi keyfiyyətlərinin 
olmasını, ad bildirən sözlərin hallanmasını müəyyənləşdirmək 
bacarığını əldə edən uşaq onun elmi adının “isim” olduğunu 
sonra bilməsinin elə bir qorxusu yoxdur. Əsas məsələ ismə 
ayrılan keyfiyyətlərin şagird tərəfindən duyulması, onu başqa 
nitq hissələrindən seçmək bacarığının təmin olunmasındadır. 
Həmin bacarığın tədris prosesində vərdişə çevrilməsi yaddaşda 
həmişəlik qalmasını təmin edir.  
 
 
 
 
 98
MÜASİR DƏRS, YENİ TƏLƏBLƏR 
 
Müasir dövrdə təhsilimizin yeniləşməsini tələb edən 
mühüm amillərdən biri fənlərin həddindən artıq muxtariyyətləş-
məsidir. Yəni fənlər bir-birindən o qədər uzaq düşüb ki, onların 
arasında keçilməz sədlər yaranmışdır. Hətta bir fənnin müxtəlif 
bölmələri arasında da sərhədlər mövcuddur. Indi ali məktəbdə 
Azrbaycan dilindən dərs deyən müəllimin konkret elm sahəsi var. 
Ədəbiyyat fənni də belədir. Hətta bir bölməni mükəmməl bilən 
bir alim o biri bölmələri ya zəif bilir, ya da bilmir. Qədim 
ədəbiyyat mütəxəssisi XX əsr ədəbiyyatını, müasir dövr 
mütəxəssisi isə qədim dövrü bilmir. Bu, sovet təhsil sisteminin 
lüzumsuz ixtisaslaşmasıdır. Elmi ədəbiyyatın inkişafı təhsilə, 
praktikaya yönəlmədiyinə görə onun elmi nəticələri də yalnız bir-
iki mütəxəssisə lazım ola bilir. Müasir təlim isə tələb edir ki, 
nəinki dilin və ədəbiyyatın ayrı-ayrı şöbələri, dil və ədəbiyyat 
bütöv bir ixtisas olmalıdır. Orta məktəbdə ana dili və ədəbiyyatın 
müəllimi olduğu kimi, ali məktəbin mütəxəssisi də hər iki elm 
sahəsini dərindən bilməlidir. Belə olmasa dilin incəliklərini, onun 
məntiqi, emosional, obrazlı keyfiyyətlərini öyrətmək mümkün 
deyil. Müasir orta məktəbdə dil və ədəbiyyatın inteqrasiyası ilə 
yanaşı ibtidai siniflərdə tarix, təbiət, ətraf aləmlə tanışlıq və s. 
kimi fənlərin koordinasiyası həyata keçirilir.  
Ana dilinin tədrisi prosesində intellektlərin kooperativ-
liyi bir problem kimi qarşıya çıxır. Burada kooperativlik sözünü 
həmrəylik kimi də qəbul etmək olar. Müəllim linqvistik intellektə 
malik olan uşaqları digərlərinə qarşı qoya bilməz. Deməli, digər 
intellektlərə meylli uşaqların həmin qabiliyyətləri ilə dilçilərin 
düşüncələri birləşdirilməli, ortaq bir məxrəc tapmalıdır.  
Göründüyü kimi digər intellektlər öz qabiliyyətlərini 
linqvistik intellektə kömək etməyə yönəltmişlər. Şübhəsiz ki, 
konkret bir sinifdə bu qədər intellektin mövcudluğu mümkün 
deyil. Müəllim onların neçəsini müəyyənləşdirirsə, onların 
 99 
hamısını linqvistik intellektin ətrafında qruplaşdırır. Bir növ dilin 
öyrənilməsində riyazi məntiqin, tarixi məntiqin, idmançının 
intellektini birləşdirməyə səy göstərir. Əgər belə qruplar yarat-
maq müyəssər olarsa onda müəllim hər bir qrup üçün onun öz 
maraqlarına uyğun tapşırıqlar verər. Nümunə üçün Bakı şəhəri, 9 
saylı orta məktəbin ibtidai sinif müəllimi Nailə Abdulovanın bir 
dərsini təqdim edirik.  
Ana dili (I sinif) 
Mövzu: Vətən 
Məqsəd: Şagirdlərə vətən, yurd sevgisi aşılamaq. Onlar-
da diyarımızın hər qarışına doğmalıq, torpağımızın qədimliyi, 
sərvətlərimizin bolluğu, dövlətimizin yenilməzliyi barədə veril-
miş bilikləri daha da dərinləşdirmək.  
Standart: 1.1.1; 1.1.2; 2.1.2; 2.1.4. 
Inteqrasiya: Mus.; Fiz.tərb. 
Iş forması: Böyük və kiçik qruplarla iş. 
Iş üsulu: Müzakirə. 
Resurslar: Şəkillər, iş vərəqləri, rəngli karandaşlar, 
yapşqan, tapşırıq kartları. 
Dərsin gedişi 
Motivasiya, problemin qoyuluşu 
Rəşid Behbudovun ifasında “Azərbaycan” mahnısı 
səsləndirilir. 
Yardımçı sual: Bu mahnı sizdə hansı hissləri oyadır? 
Şagirdlərin fikirlərini dinlədikdən sonra müəllim 
tədqiqat sualını elan edir.  
Tədqiqat sualı: Vətənimizi tanımaq üçün nələri 
bilməliyik? 
Tədqiqatın aparılması 
Indi isə gəlin vətənimizi daha dərindən tanımaq üçün 
qruplar üzrə iş aparaq. 
 100
Uşaqlar 3 qrupa bölünür və qruplara ad verilir. I qrup 
“Liderlər”, II qrup “Tarixçilər”, III qrup “Təbiətçilər”. Hər qrup 
öz fəaliyyət sahəsinə aid klaster hazırlayır.  
Informasiya mübadiləsi 
Hər qrup öz işinin nəticəsini təqdim edir. Qrupların işi 
lövhədən asılır.  
Refleksiya. 
Yenidən tədqiqat sualına qayıdırıq: 
Azərbaycanı tanımaq və tanıtmaq nə üçün vacibdir? 
- Azərbaycanı tanımaq onun düşmənlərinə, ona xəyanət 
edənlərə sanballı bir cavabdır. Azərbaycanın dünəni və bugünü 
haqqında danışdınız, onun sabahını necə görmək istərdiniz? 
Qiymətləndirmə. Hər qrupun təqdimatında sonra 
meyar cədvəli əsasında qiymətləndirmə aparılır.  
 
 
 
 
 
 
 
 
 
 
 
 
 
 
 
 
 
 
 
 
 101 
MÜSTƏQİL DÜŞÜNCƏLİ ŞAGİRD 
YETİŞDİRMƏYİN ELMİ İSTİQAMƏTLƏRİ 
 
Müasir dərs anlayışının əsas mahiyyətini öyrənənin 
“müstəqil şagird” olmasıdır. Yəni o düşüncələrində, 
mülahizələrində müəllimin əqli köməyinə ehtiyac duymayan 
öyrənəndir. O, bilikləri hazır qəbul etmir. Onu özü tapır. Mövcud 
anlayışları əzbərləmir, öyrənir. Düşünmək, yadda saxlamaq, 
tətbiq etmək bacarığına yiyələnir. Şagirdin bu keyfyyətlərə malik 
olması üçün dünya pedaqoji ədəbiyyatında müvəffəqiyyətlə 
tətbiq olunan nəzriyyələr çoxdur. Belə nəzəriyyələrdən biri 
Qardnerin çoxşaxəli əqli qabiliyyətlər nəzəriyyəsidir. Qardnerin 
fikrincə müxtəlif növ öyrəncilərin ehtiyaclarına uyğunlaşmaq 
üçün sinif mühitini köklü surətdə yenidən qurmaq ərurəti 
meydana çıxır. Bu gün yeni təlim texnologiyalarına uyğun tədris 
aparan müəllimlərimiz daha çox sinfi qruplara bölməyə üstünlük 
verir. Əlbəttə bu yaxşıdır. Lakin bu iş kor-koranə şəkildə “kim 
hansı qrupu istəyirsə otursun” şəklində ola bilməz. Burada 
intellekt  qabiliyyətlərinin nəzərə alınması başlıca şərtlərdən 
biridir.  
Dünya təhsil praktikasında dil öyrətmək sahəsində çoxlu 
modellər vardır. Bu modellərin hamısı üçün xarakterik olan vahid 
bir cəhət mövcuddur: müəllimin verdiyi sual. Belə suallar 
olduqca müxtəlifdir və onun hərəsi şagird təfəkkürünü bir 
konkret istiqamətə yönəldir.  
Bizim ənənəvi təhsilimizdə ana dili tədrisi prosesində ən 
çox istifadə olunan suallar belədir: “İsim nəyə deyilir?”, “Fel 
nəyə deyilir?”, “Sayın tərifini de” “Filan nitq hissəsi hansı 
suallara cavab verir” Belə suallar uşaqları əzbərçiliyə 
meylləndirir. Suallar haqqında gedən elmi müzakirələr belə 
ümumi bir qənaətə gəlir ki, təkcə faktlara əsaslanan belə suallar 
uşaqların tənqidi düşüncəsinə az kömək edir və çox zaman əzbər 
yadda saxladığı bilik mövzunun dərkinə kömək etmir. Uşaq 
 102
sadəcə olaraq alimlərin yaratdığı və elmi məntiqə əsaslanan 
tərifləri əzbərləyir, yalnız kitablarda verilən nümunələrin əsasına 
görə öz fikirlərini izah edirlər. Onlar dərsliklərdən qırağa çıxa 
bilmir. Müstəqil mühakimə yürütməyi bacarmırlar. Beləliklə bu 
tipli suallar şagirdin müstəqilliyini əlindən alır, onu kitabların 
əsirinə çevirir. Şagird öyrəndiyi biliklərə öz intellekt səviyyəsinə 
uyğun şəkildə heç nə əlavə edə bilmir. Buna görə on bir il 
Azərbaycan dili dərsi keçən şagird sonda onun bir sıra 
məziyyətlərini dərk etmədən orta məktəbi qurtarır.  
Ana dili tədrisi prosesində verilən suallar şagirdi 
düşünməyə, axtarıb kəşf etməyə yönəldən yaradıcı suallar 
olmalıdır. Böyük alman şairi Höte yazır ki, “ağıllı cavab almaq 
üçün ağıllı sual vermək lazımdır”. Biz yadda saxlamalıyıq ki, dil 
öyrənmək sadəcə nədənsə hali olmaq deyil, həyati bacarıqların 
bir hissəsidir. Şagird təkcə sözün ifadə etdiyi mənasını 
əzbərləməklə yadında saxlamamalı, onu leksikonunda özününkü 
etməyi bacarmalıdır. O, bildiyi sözü, cümlənin, mətnin daxilində 
hər hansı bir məqamda istifadə etmək bacarığına nail olamalıdır. 
Şagird başa düşməlidir ki, söz onun əlində mum kimi ola bilər. 
Istədiyi məqamda adi bir kəlməni obrazlı ifadəyə, müdrik 
kəlama, ideomatik ifadəyə çevirə bilər.  
Cəmiyyət müxtəlif xarakterli insanların məcmusudur. 
Burada azad düşüncəli, mətin xarakterli müstəqil insanlar da 
olur, yaltaq, ikiüzlü, simasız dələduzlar da. Onların hamısını ana 
doğur, məktəb və cəmiyyət tərbiyə edir.  
Şübhəsiz ki, insanın xarakterinin formalaşmasında 
genetik amillərin rolu böyükdür. Xarakterin əsas ünsürləri ana 
bətnində ikən mənimsənilir. Lakin körpənin sonradan düşdüyü 
şərait – ailə, uşaq bağçası, məktəb xarakterin formalaşmasında 
əhəmiyyətli rol oynayır.  
Məktəbin əsas məqsədlərindən biri müstəqil, azad, 
demokratik düşüncəyə malik şagirdlər yetişdirməkdir. Bu ümumi 
vəzifənin yerinə yetirilməsində ana dili tədrisinin xüsusi rolu 
 103 
vardır. Ana dili şagirdlərə təkcə dil qanunlarını öyrətməklə 
kifayətlənə bilməz. Biz ana dili deyərkən uşağın mütaliə etdiyi 
bədii nümunələri nəzərdə tuturuq. Dilin zənginliyini, məna 
gözəlliyini, başa düşüb müasir texnologiyalardan istifadə edilərək 
keçirilən dərsin rolu misilsizdir.  
Məsələn Bakı şəhərindəki 9 nömrəli orta məktəbin 
ibtidai sinif müəllimi Nailə Abdulovanın “Vətən” mövzusunda 
keçdiyi dərsi belə nümunələrdən hesab etmək olar.  
                                      
 
     
 104
İNTELLEKTİN CƏMİYYƏTDƏKİ MÖVQEYİ VƏ 
ƏHƏMİYYƏTİ 
 
İntellekt nə üçündür? Uşaqların intellekt qabiliyyətlə-
rinin inkişaf etdirilməsinin nəticəsi nə ola bilər? Bu iki sualın bir 
konkret cavabı var: Əgər insan nəticədə başqaları tərəfindən 
idarə olunan mexaniki bir varlığa çevrilmək istəmirsə özünün 
intellektinin qayğısına qalmalıdır.  
İnsanın qəribə xarakteri var: O, pulunun azlığından, 
yaddaşının korlanmasından gileylənə bilər. Amma, kütlüyü 
intellekt cəhətdən zəif olduğunu etiraf etməz. Ağlının azlığından 
gileylənən adam təsəvvür etmək çətindir. Nəzərə almaq lazımdır 
ki, insanı idarə edən onun başıdır. Elə bu sözün özündən də 
məlum olub ki, baş bütün bədən üzvlərinin zirvəsində dayanır və 
deməli həlledici gücə malikdir.  
İnsan yaşadığı cəmiyyətdə müəyyən problemlərlə 
üzləşir. Qarşılaşdığı problemləri o adamlar həll edir ki, onun ağlı-
yəni intellekti qaydasındadır. Əksinə olanda isə insan qarşılaşdığı 
problemlərin həllində çətinlik çəkir. Çox zaman cəmiyyəti geri 
çəkən intellekti zəif olan insanlardır. Həmin insanlar təsadüfən 
vəzifəyə gəldikdə isə fəlakət daha böyük olur. Deməli, intellekt 
insanın cəmiyyətdəki mvqeyini, bir növ onun taleyini həll edir. 
Alimlər göstərirlər ki, insanın ağlı beyin yarımkürəsində yerləşən 
neyronların sayı və fəallığı ilə ölçülür. Beynini daim “diri” 
saxlayan, intellektinin qayğısına qalan insanlar neyronları ölməyə 
qoymur. Yapon alimləri hesablamışlar ki, ağlını passivləşdirən 
insanların beynində 30 yaşdan sonra hər gün 100000 neyron ölür. 
Bir sıra insanların qocaldıqda “xərifləmə”si də bunula bağlıdır.  
İnsan hər gün üz-gözünə qulluq etdiyi kimi intellektinin 
də itiləşməsinin qayğısına qalmalıdır. Tədqiqatçılar sübut 
etmişlər ki, daim yeniliklər axtaran təşəbbüskar insanlar hətta 60 
yaşında belə 30 yaşlı cavanlar kimi düşünə bilir. Beynin daim 
eyni bir şeylə məşğul olması, başqa sözlə, yeknəsəqlik onun 
 105 
funksiyasını məhv edir. Nəticədə, hətta yüksək dövlət vəzifəsinə 
yüksəlmiş elə adamlara rast gəlirik ki, onların var-dövlət 
həddindən artıq olsa da öz bədbəxtliklərindən şikayətlənirlər. 
Onların bu şikayəti tamamilə haqlıdır. Çünki var-dövlət hər şeyi 
həll etmir.  
İntellektin inkişaf etdirilməsi, beynin fəallığı, çevikliyi 
yeganə çıxış yoludur. Bunu təkcə ana dili dərslərinin tədrisi 
prosesi deyil, bütövlükdə məktəb sistemi nəzərə almalıdır. Ya biz 
hər gün uşaqların intellektinə təsir göstərən bədii əsərlər 
vasitəsilə onları inkişaf etdirməli, ya da bütün dərslərimizi 
onların düşüncəsinə uyğun gələn oyunlar şəklində qurmalıyıq.  
Ağlı necə məşq etdirmək olar? Bu sual müasir təhsilin 
qarşısında dayanan əsas vəzifələrdən biridir.  
Dünya təcrübəsi göstərir ki, cəmiyyət üçün müstəqil 
inkişaf edən, yaradıcı şəxsiyyət yetişdirmək lazımdır. Bunun 
üçün aşağıdakıları bilmək faydalı olar: 
1. Yaradıcı və müstəqil düşünmə qabiliyyətini aşkara 
çıxarmaq; 
2. Fəallığı və marağı üzə çıxarmaq; 
3. Müstəqil olaraq şagirdlərin biliklərə yiyələnmək 
bacarığını müəyyən etmək; 
4. Təşəbbüskarlığı alqışlamaq. 
Belə bir şəxsiyyətin tərbiyəsi  üçün yeni dövrdə təlimin 
vəzifələri şagirdlərə bilik və bacarıqların aşılanmasını təmin 
etməkdir. Şagirdlərin məlumatı müstəqil olaraq toplamaları, 
tənqidi təhlil etmələri, tənqidi qiymətləndirmələri, nəticə 
çıxarmaları vacibdir.  
Fəlsəfə elmləri doktoru, professor Ramiz Mehdiyev 
yazır: “İnsanın bir fərd olaraq mənəvi intellektual inkişafı ilə 
ictimai tərəqqi arasında ciddi, qarşılıqlı əlaqə məqamları vardır. 
Belə ki, ayrı-ayrı insanların ümumi inkişaf səviyyəsi aşağı 
olduqda cəmiyyətin təkmilləşdirilməsi səviyyəsi dövlət 
idarəçiliyinin optimallığı da öz növbəsində fərdlərin öz şəxsi 
 106
həyatlarını düzgün qurmaları və mənəvi intellektual 
inkişaflarının təmin olunması üçün mühüm şərtdir”. (S. Xəlilov, 
Mənəviyyat fəlsəfəsi. Bakı, 2007, 518 səh. Səh 3) 
Bəşəriyyət daim intellektin qələbəsinə çalışmış, bunun 
üçün bütün imkan və vasitələrdən istifadə etmişdir. Çünki 
cəmiyyəti işıqlı yola yalnız intellekt çıxara bilər. Xalq 
ədəbiyyatında da buna çoxlu misallar var. Məsələn, 
Məlikməmməd nağılında deyilir: “Ağ qoç işıqlı dünyaya, qara 
qoç qaranlıq dünyaya aparır.” Ancaq elm bəşəriyyəti həqiqətə, 
ədalətə və xoşbəxtliyə apara bilər. dünyanın işıqlı adamları 
həmişə belə düşünmüşlər. Əlbəttə, bəzən; 
Qalib gələcəkmi, cahanda kamal?! 
(Səməd Vurğun) 
kimi tərəddüdlü fikirlərə düşənlər də var. Bütün elmlərin 
bünövrəsinin təhsillə bağlılığını duyan və cəmiyyətin xilas 
yolunun insan zəkasında olduğunu başa düşənlər çoxdur.  
Qədim yunan filosofu Esxil yazırdı: “Çox bilən yox, 
lazım olanı bilən müdrikdir. (s 213) Müasir təlim 
texnologiyalarının əsas prinsipini əks etdirən bu sözlər çox 
qiymətlidir. Görkəmli filosof H. Spenser yazır: Əgər biliklər 
qaydaya salınmayıbsa nə qədər çox bilsən, təfəkkür o qədər zəif 
olacaq”. (s 215)  
Şagirdlərin intellekt qabiliyyətlərinin inkişafına nə qədər 
erkən başlanılsa o qədər yaxşıdır. Ərəb xalqının belə bir sözü var: 
“Qocalıqda öyrənmək-qum üzərində yazıdır, cavanlıqda 
öyrənmək daş üzərində”. (s214) Fəlsəfə elmləri doktoru 
professor S. Xəlilov yazır: “Şərq fəlsəfəsində hər hansı bir 
qüvvənin biliklə tənzim olunması, idarə edilməsi ideyası ilə 
yanaşı,  biliyin özünün qüvvə kimi çıxış etməsi ideyası da irəli 
sürülürdü. Insanı bütün canlıların ən qüdrətlisi edən fiziki qüvvə 
deyil, biliyin qüvvəsidir. Sözün geniş mənasında azadlıq 
qazanmaq, nəinki təbiətdə, həm də öz üzərində hökmran olmaq 
 107 
lazımdır. Hələ XII əsrdə böyük Nizami insanın əsl qüdrət və 
qüvvətini elmlə əlaqələndirərək deyirdi: 
Qüvvət elmdədir, başqa cür heç kəs 
Heç kəsə üstünlük eyləyə bilməz. 
Bu misralar F. Bekonun məşhur “bilik-qüvvədir” 
aforizmindən 5 əsr əvvəl yazılmışdı. Lakin o dövrdə məhsuldar 
qüvvələrin inkişaf səviyyəsi belə bir ideyanın böyük miqyasda 
həyata keçirilməsinə imkan vermirdi. Ona görə bu ideyanın da 
məhz bir fərd miqyası üçün irəli sürüldüyünü ehtimal etmək 
lazım gəlir. Elm həqiqətən F. Bekon dövründən (hətta bir qədər 
sonra) və məhz Qərb ölkələrində ümumictimai miqyaslı maddi 
bir qüvvə kimi çıxış etməyə başlamışdır”. (S. Xəlilov 
Mənəviyyat fəlsəfəsi. 518 səh Bakı, 2007, səh 183)  
“Müasir dövrün reallığı budur ki, təlimin məzmunu 
təriflərin, düsturların, tarixi gün və hadisələrin əzbərlənməsinə, 
nəzəri materialların mənimsənilməsinə deyil, şagirdlərdə yaradıcı 
düşünmə, müstəqil öyrənmə və qərar qəbul etmə, təşəbbüskarlıq, 
tətbiq və tədqiqatçılıq bacarıqlarının, iradi keyfiyyətlərin 
formalaşmasına yönəlməlidir. Nəticədə şagirdlərin idrak 
fəallığını, ümumi inkişafını ləngidən mövcud “yaddaş 
məktəbi”ndən təfəkkür və düşüncə məktəbi”nə keçməyə və bu 
əsasda ümumi təhsilin müasir modelini qurmağa nail olmalıyıq”. 
(Kurrikulum jurnalı N4, 2008. Səh 5) 
Ənənəvi təhsil sisteminin ən güclü çağlarında –XX əsrin 
60-cı illərində müasir təlimin bir sıra xüsusiyyətlərini dərk edən 
tədqiqatçılarımız yetişmişdi. Belə tədqiqatçılarından biri 
Azərbaycan dilinin tədrisi metodikası ixtisas üzrə ciddi əsərlərin 
müəllifi olan Əli Fərəcov idi. Onun 1967-ci ildə nəşr olunun 
“Qrammatik məfhumların mənimsənilməsi” monoqrafiyası ana 
dilinin tədrisi metodikasında  ciddi bir tədqiqat əsəri kimi diqqəti 
cəlb edir. Bu əsərin gözəlliyi orasındadır ki, müəllif  Azərbaycan 
dili və onun tədrisi metodikası, pedaqogika elmlərinin 
nailiyyətlərindən istifadə etməklə yanaşı müasir dünya 
 108
psixologiyasına müraciət edirdi. Bu doğru yol idi. Əli Fərəcov 
yazırdı: “Azərbaycan dili tədrisinin ən mühüm məsələlərindən 
biri qrmmatik məfhumların şagirdlərdə formalaşması 
məsələsidir. Şagirdlərdə qrammatik məfhumların formalaşması 
dedikdə, hər şeydən əvvəl, öyrənilən qrammatik hadisənin 
başlıca əlamət və xüsusiyyətlərini şagirdlərin şüurlu 
mənimsəmələri, qrammatikadan əldə etdikləri bilikləri təcrübədə 
tətbiq edə bilmələri nəzərdə tutulur. Belə olduqda bilik fəal 
qüvvəyə çevrilir, fənnin idrak rolu genişlənir, şagirdlərin fəallığı 
və müstəqilliyi artır. Azərbaycan dili dərslərində qrammatik 
məfhumların rolu mürəkkəb və çoxcəhətlidir. Bir tərəfdən biz 
məfhumlara sübut prosesində müraciət edirik, digər tərəfdən, hər 
bir sübutda qrammatik məfhumun məzmununu açır və 
məfhumlara aid biliyimizi dürüstləşdirib aydınlaşdırırıq. Bundan 
başqa, bu və ya digər qrammatik məfhuma verilən tərifin özü öz 
növbəsində artıq məlum məfhumlara əsaslanır. (Qrammatik 
məfhumların mənimsənilməsi. Bakı, 1967.  2000, səh 3) 
Müəllif qarşısına qoyduğu bu vəzifələri həyata keçirmək 
üçün o dövrün psixoloqlarının elmi nailiyyətlərini diqqətlə 
öyrənir və öz tədqiqatı ilə əlaqələndirirdi. “Dilin öyrənilməsini 
təfəkkürlə, nitq inkişafı ilə, gerçək aləmlə əlaqələndirmək 
lazımdır. Dil təfəkkürün inkişafı ilə vəhdətdə öyrənilməlidir. 
Bunun üçün Azərbaycan dili dərslərində elə üsullardan, 
priyomlardan istifadə olunmalıdır ki, onlar şagirdlərə dil 
faktlarını müqayisə etməyi, bir-birindən fərqləndirməyi, bu dil 
faktları içərisində mühüm və başlıca olanı seçib ayırmağı, nəticə 
çıxarmağı öyrətsin”. (s5) 
Əli Fərəcov Azərbaycan dilinin tədrisini psixologiya 
elminin verdiyi imkanlardan istifadə yolu ilə tədrisə cəlb edən 
maraqlı metodistlərdəndir. O, məfhumun (Qrammatik 
məfhumların – Ş. N.) aydınlaşdırılması üçün onu qavrayış və 
təsəvvür kimi psixi fəaliyyət formaları ilə müqayisə edir və 
göstərir ki, qavrayış hiss üzvlərinə bilavasitə təsir edən ayrı-ayrı 
 109 
cisim və hadisələrin beyində inikasından ibarət olan prosesdir. 
Təsəvvür qavrayışla sıx surətdə bağlıdır. O, qabaqlarda 
qavranılmış əşya və hadisələrin şüurumuzda iz salmış surətidir. 
Bəlkə elə buna görə də uşaq vaxtı öyrənilənlər daş üstünə həkk 
olunmuş yazıya bənzədilir. “Məsələn biz müəllimin stolunun 
üstündə təyyarə modeli gördükdə onda bizim şüurumuzda 
təyyarə qavrayışı mövcud olur. Bu təyyarə modelini götürdükdə 
qavrayış da qurtarır. Lakin təsəvvür bizim şüurumuzda izsiz itib 
getmir. Indiki anda biz o modeli görməyə bilərik. Lakin biz onu 
stolun üstündə durmuş şəkildə təsəvvür edə bilərik. Çünki onun 
surəti şüurumuzda qalmışdır. Belə psixi prosesə təsəvvür deyilir.  
... Beləliklə məfhum... əşya və hadisələrin mühüm 
əlamətlərinin əsas xüsusiyyətlərinin insan şüurunda ümumiləşmiş 
inikasıdır.” (səh7)  
Azərbaycan dilinin tədrisi metodikası sahəsində çox 
dəyərli tədqiqat əsərlərindən biri olan “Qrammatik məfhumların 
mənimsənilməsi” əsəri öz dövrünün metodikası sahəsində irəli 
doğru atılmış bir addım hesab olunur. Bu kitabın sanballı 
tədqiqat əsəri olmasını qeyd etməklə yanaşı həmçinin 
göstərməliyik ki, müasir təlim texnologiyalarının prinsipləri ilə 
yanaşdıqda onun irəli sürdüyü ideyaların böyük bir hissəsinin bu 
gün əhəmiyyətdən düşmüşdür.   
“Qrammatik məfhumların mənimsənilməsi şagirdlərin 
bütün elmi məfhumları mənimsəmələrinin ümumi 
qanunauyğunluqlarına tabe olsa da, onların özünə məxsus 
mənimsəmə xüsusiyyətləri vardır. Qrammatik məfhumlar, hər 
şeydən əvvəl, digər elmi məfhumlardan özlərinin son dərəcə 
abstraktlığı və ümumiliyi ilə fərqlənir. Bu cəhətdən o, həndəsi 
məfhumlara yaxınlaşır. Belə məfhumların mənimsənilməsi 
şagirdlərin nisbətən inkişaf etmiş mücərrəd təfəkkürünə əsaslanır. 
Digər tərəfdən qrammatik qaydalar sisteminin ümumiləşmiş 
şəkildə inikası olduğundan, onların mənimsənilməsi eyni 
 110
zamanda dilin müxtəlif sahələrinə aid biliklərin abstraklaşması və 
ümumiləşməsi prosesi deməkdir”. (səh13) 
Bunlar doğrudur. Lakin müasir təhsil ana dili tədrisinin 
qarşısında yeni vəzifələr qoyur. Müasir təhsil əvvəl qrammatik 
məfhumları öyrənib sonradan onun tətbiqini tələb etmir. Bu gün 
biz bədii mətni elə öyrətməliyik ki, dil qanunları şagirdə 
özlüyündə tam aydın olsun. O nitq hissələrinin, cümlə üzvlərinin 
və digər qrammatik məfhumların bədii mətndəki yerini tapmaq 
işində çətinlik çəkməsin. Yeni təlim texnologiyalarının əsasında 
dayanan fikir budur. Buna görə də biz ana dilinin zənginliyini 
bağçalarda uşaqlara bədii mətnlərin öyrədilməsi yolu ilə 
çatdırmalıyıq.  
Uşaqların anadangəlmə linqvistik intellektinin inkişaf 
etdirilməsi və gələcəkdə dil qanunlarının daha dərindən dərk 
olunması üçün bağça yaşlı uşaqların bədii ədəbiyyat 
nümunələrini çox mütaliə etməsinə və ya eşitməsinə nail 
olmalıyıq.  
Burada şagird intellektinin şüurluluğu problemi ortaya 
çıxır. Şagird çox faktları bilən, elmdən və ədəbiyyatdan tam 
məlumatı olan bir insan kimi yox, öz intellektini cəmiyyətin 
inkişafına yönəldən bir şəxsiyyət kimi yetişməsi problemi qarşıya 
çıxır. “İntellekt-ümumi halda psixi mexanizmlər sistemidir, hansı 
ki, baş verənlərin (hadisə və təzahürlərin) fərdin (individin) 
daxilində subyektiv mənzərəsini əks etdirmək (qurmaq) 
imkanlarını müəyyənləşdirir. Belə subyektiv mənzərə özünün ali 
formalarında şüurlu ola bilər, yəni hər bir əşya, hadisə və təzahür 
haqqında onun mahiyyətindən irəli gələn universal fikir 
müstəqilliyini özündə etiva edə bilər. Beləliklə, deyilənlərdən 
belə bir nəticə çıxır ki, şüurluluğun eləcə də, ağılsızlığın psixoloji 
köklərini intellektin quruluş və fəaliyyət (işləmə) 
mexanizmlərində axtarılması təbiidir”. (A. Mehrabov, E. 
Bəylərov. “Şagird intellektinin inkişafı”. Bakı, 2006.  191 səh. 
Səh 11) 
 111 
Dünya təhsil sistemi bizim bu günün “müasir təlim 
texnologiyaları” adlandırdığımız metodika ilə çoxdan tanışdır. 
Bu gün həmin metodikanın yalnız mövcud qaydalarını öyrənib 
tətbiq etməklə kifayətlənsək bunu məqbul saymaq olmaz. Deməli 
biz bu texnologiyaları tam mənimsəməklə yanaşı, ona yeni, daha 
optimal versiyalar əlavə etməkdən də çəkinməməliyik. 
Qloballaşan dünyada yalnız bu yolla getmək uğur gətirər.  
Müasir dünya təcrübəsi göstərir ki, şagirdin hər hansı bir 
problemi həll etməsi üçün şüurlu olması vacibdir. Lakin bu azdır. 
Şagirdə özünün şüurunu təmizləməyi və ona nəzarət etməyi 
öyrətmək lazımdır. Buna özünüdərk deyirlər. Şagirdə özünün 
düşünmək qabiliyyətlərini yoxlamaq vərdişləri də aşılamaq 
lazımdır.  
Öyrənilən problemin əsaslı araşdırılması təlim prosesinə 
yanaşmanın xüsusi bir formasıdır. Bunun “xüsusiliyi” ondan 
ibarətdir ki, şagird məlumat və informasiyaları terminləri və 
qaydaları yadda saxlamaqdan daha çox oxuduqlarını real həyatı 
problemlərin həllinə yönəltməyi bacarmalıdır. O, mətn, mövzu 
üzərində ənənəvi qaydada işləməməli, biliklərinin konkret 
probleminin əsas cəhətlərinin aydınlaşdırılmasına yönəltməlidir. 
Yuxarıda misal gətirdiyimiz kitablarda verilən sualların və 
tapşırıqların uğurlu olması da bununla bağlıdır.  
 
 
 
 
 
 
 
 
 
 112
ŞAGİRD NAİLİYYƏTLƏRİNİN 
QİYMƏTLƏNDİRİLMƏSİ 
 
Qiymətləndirmənin əsas məqsədi təlim və tədris 
prosesini istiqamətləndirməkdir.  
Qiymətləndirmənin nəticələrindən təhsilin səviyyəsini 
yüksəltmək, əldə olunmuş nailiyyətlər haqqında məlumat 
toplamaq, müəllimin, şagirdin, kurrikulum uğurlarını müəyyən 
etmək, şagird nailiyyətlərini müqayisə etmək üçün istifadə 
olunur.  
Ənənəvi olaraq şagirdlərin qiymətləndirilməsində 
onların əldə etdikləri bilik, bacarıq və vərdişlər götürürlür. 
Bunların qiymətləndirilməsi üçün istifadə olunan əsas formalar 
yoxlama yazı işləri və şifahi cavablardır. Ənənəvi təhsildə iki 
qiymət növü var: cari və yekun qiymət. Cari (gündəlik) qiymət 
ayrı-ayrı mövzu və bölmələrin şagird tərəfindən mənimsənil-
məsini yoxlayır. Yekun qiymət isə tədrisin nəticələrini ümumi-
ləşdirir. qiymətləndirmə daha çox kəmiyyətcə aparılır.  
Yeni qiymətləndirmə sistemi şagirdin yalnız biliyinin 
qiymətləndirilməsini nəzərdə tutmur. Yeni sistemdə şagird 
nailiyyətlərinin qiymətləndirilməsi, biliklərə yiyələnmə qabiliy-
yəti, onlardan istifadə etmək, nəticə çıxarmaq bacarığı haqqında 
məlumatların toplanması və təhlili prosesidir. Şagird nailiyyət-
lərinin qiymətləndirilməsində məqsəd şagirdin irəliləyişlərinin 
(eləcə də geriləmələrinin) izlənilməsi və nəticələrinə əsasən təlim 
prosesində qərarların qəbul edilməsi və bu nəticələr barədə 
valideynlərə informasiya verilməsidir.  
Yeni qiymətləndirmə sistemində yalnız şagird nailiy-
yətləri (onlar nəyi bilir, bacarır və ya nəyə qadirdir) deyil, həmçi-
nin bu nailiyyətlərə çatmaq üçün şagirdin fəaliyyəti (şagird necə 
öyrənir, düşünür, davranır) qiymətləndirilir.  
Şagird nailiyyətlərinin qiymətləndirilməsi çox geniş və 
əhatəli prosesdir. Bu proses sadəcə şagirdin nail olduğu təlim 
 113 
nəticələrinin səviyyəsini müəyyənləşdirməyə deyil, bütövlükdə 
təhsilin keyfiyyətinin yüksəldilməsinə xidmət edir. Başqa sözlə, 
qiymətləndirmə keyfiyyəti idarə edən mühüm bir amil kimi 
meydana çıxır.  
Qiymətləndirmənin obyektivliyinin təmin olunması 
Qiymətləndirmənin əsas problemlərindən biri obyektiv 
qiymətin təmin edilməsinin çətinliyidir: tədris prosesinin real 
tənzimləyicisi olmaq üçün qiymətin obyektivliyinə şagird əmin 
olmalı və onun nəyə görə verildiyini dəqiq təsəvvür etməlidir. 
Obyektiv qiymət verilməsinə mane olan amillər 
aşağıdakılardır: 
*kəmiyyət xarakterli qiymətlərin verilməsi üçün dəqiq 
olmayan (şərti) normativlərin mövcudluğu; 
*qiymətləndirmənin kəmiyyətin meyarlarının şagirdlə 
daha obyektiv əks-əlaqə yaratmağa imkan verən, daha 
diferensiallaşdırılmış və daha dəqiq sisteminin işlənib 
hazırlanması. Belə bir sistemin olması şagirdin nailiyyətlərini 
dəqiq və müvafiq surətdə səciyyələndirməyə imkan verər və 
şagirdin irəliyə doğru hərəkətini təmin edə biləcək lazımi 
tapşırıqları müəyyən etməyə şərait yarada bilər; 
*şagirddə (bir çox hallarda müəllimdə) təlim prosesinin 
hansı məqsədləri və ya nəticələri (bilik, bacarıq və vərdişlər 
kompleksi şəklində) olması təsəvvürlərinin zəifliyi. 
Obyektivliyin təmin edilməsi yollarından biri 
qiymətləndirmə prosesində şəffaflıq və aşkarlıq prinsipinin 
aşağıdakı kimi gözlənilməlidir: 
*şagirdlərin müəllimin istifadə etdiyi qiymətləndirmə 
meyarları ilə tanışlğı; 
*qiymətləndirmə prosesinin aşkarlığı; bu zaman 
müəllim qiymət verərkən onu əsaslandırılır; 
*qarşılıqlı qiymətləndirmə və özünüqiymətləndirmə 
prosedurlarından istifadə edilməsi. 
Qrup işinin qiymətləndirilməsi 
 114
Fəal (interaktiv) təlimdə daha çox maraqlandıran 
məsələlərdən biri qrup işinin qiymətləndirilməsidir. Bu zaman 
çoxlu suallar yaranır:  
1. Qrup işini hansı yollarla qiymətləndirmək olar? 
2. Qrupun qiymətləndirilməsində fərdi yanaşmanı necə 
tətbiq etmək olar? 
3. Hansı meyarlar əsasında qrup işini qiymətləndirmək 
olar? 
4. Qrup işinin qiymətləndirilməsi meyar əsasında və 
müxtəlif vasitələr (qrafik, cədvəl, simvol, söz və üsullarla 
(müəllim tərəfindən, şagirdlərin qarşılıqlı qiymətləndirilməsi, 
qruplararası qiymətləndirmə) keçirilə bilər.  
1. Qrafik. Lövhədə qrafik çəkilir: qiymətlər və 
qrupların nömrələrini əks etdirir. Qrupun nailiyyətlərindən asılı 
olaraq qrafikdəki xətt ya qalxar, ya da enə bilər.  
2. Meyar cədvəli. Cədvəlin sətirlərində qrupların 
nömrələri və sütunlarında qiymətləndirmə meyarları qeyd edilir. 
Qiymətləndirmə zamanı müəllim hər qrupun qarşısında meyara 
müvafiq olaraq “+”, “-“ işarələrilə və ya balla qrupun 
nailiyyətlərini qeyd edir, yekunda ümumi bal hesablanır.  
3. Qrupdaxili qiymətləndirmə. Qrupun hər bir 
nümayəndəsinə qrup şagirdlərinin adları və qiymətləndirmə 
meyarları qeyd edilmiş cədvəl paylanır. Hər nümayəndə həm 
özünü, həm də yoldaşlarını meyarlar əsasında “+” və ya “-“ 
işarələrilə (və ya rəqəmlərlə) qiymətləndirir.  
Qrup işini qiymətləndirilməsi üçün meyar cədvəli  
Məktəbdaxili qiymətləndirmə Milli Kurrikulumun 
məzmun standartlarına əsaslanır, şagird fəaliyyətinin təhsil 
standartlarına uyğunluğunun müəyyənləşdirilməsinə və 
nailiyyətlərinin monitorinqinə xidmət edir. 
Məktəbdə şagird nailiyyətlərinin qiymətləndirilməsini 
həyata keçirmək üçün diaqnostik, formativ və summativ 
qiymətləndirmədən istifadə olunur.  
 115 
Dioqnostik qiymətləndirmə şagirdlərin indiyədək malik 
olduğu bilik və bacarıqları üzə çıxarmaq, sonrakı fəaliyyət 
dövründə ondan təməl kimi istifadə etmək məqsədi ilə şagirdlər 
haqqında sistematik məlumatların toplanılması prosesidir. 
Diaqnostik qiymətləndirmə yeni dərs ilinin əvvəlində və ya yeni 
bölmənin tədrisinin başlanğıcında aparılır.  
Şagird naiiyyətlərinin monitorinqi, yəni formativ 
qiymətləndirmə (müntəzəm, davamlı) müəllimlər və məktəb 
rəhbərləri tərəfindən, məktəb səviyyəsində həyata keçirilir.  
Formativ qiymətləndirmə interaktiv və planlı prosesdir. 
Ondan mövcud prosesi və fəaliyyəti formalaşdırmaq və dəyişmək 
üçün istifadə olunur. Bu qiymətləndirmənin əsas məqsədi 
inkişafda olan prosesə nəzarət etmək və onu istiqamətləndir-
məkdir.  
Şagirdlərin siniflər və təhsil pillələri üzrə müəyyən 
olunmuş ümumi nəticələrə necə nail olduqlarını müəyyən etmək 
üçün summativ qiymətləndirmədən istifadə edilir. Summativ 
qiymətləndirmə şagirdlərin müəyyən müddət ərzində əldə 
etdikləri nailiyyətləri ümumiləşdirmək və qiymətləndirmək 
məqsədi daşıyır. Hər altı həftədən gec olmayaraq tədris olunan 
mövzular üzrə müəllim tərəfindən hazırlanmış testlər və 
standartlaşdırılmış prosedurlar vasitəsilə şagird nailiyyətlərinin 
kiçik summativ (bəhslər üzrə yekun) qiymətləndirilməsi aparılır. 
Eyni zamanda yarımilin və ilin sonunda yekun qiymətləndirmə 
aparılır ki, bu da böyük summativ qiymətləndirmə adlandırılır.  
Yeni fənn kurrikulumlarının tətbiqinə başlayan 
ümumtəhsil məktəblərinin 1-ci sinif müəllimlərinin ehtiyaclarını 
nəzərə alaraq formativ qiymətləndirmə və onun metodları 
haqqında bir qədər geniş məlumat verməyi məqsədəuyğun hesab 
edirik.  
Formativ qiymətləndirmə 
Formativ qiymətləndirmə ayrı-ayrı mövzu və ya tədris 
vahidlərinin mənimsənilməsi ilə bağlı fəaliyyət haqqında 
 116
məlumat toplamaq məqsədi ilə aparılır. Bunun üçün əvvəlcədən 
hazırlanmış qiymətləndirmə vasitələrindən istifadə olunur.  
Formativ qiymətləndirmə gündəlik dərs prosesində 
həyata keçirilir. Təlim prosesində şagirdin fəaliyyətini izləmək 
məqsədi ilə müəllim müntəzəm olaraq monitorinqlər aparır. Bu 
monitorinqlər vasitəsilə şagirdin zəif və güclü tərəfləri aşkar 
edilir, ehtiyacları öyrənilir, uğur qazana bilməməsinin səbəbləri 
müəyyən olunur və onun inkişafının təmin olunması, tədrisin 
keyfiyyətinin yüksəldilməsi üçün zəruri tədbirlər həyata keçirilir.  
Beləliklə, bu sistem hər bir şagirdin inkişafı və təlimi 
üçün əlverişli şərait yaradır, eyni zamanda uğur qazana bilməyən 
şagirdlər əlavə köməklə təmin olunur. Müəllim şagirdin 
fəaliyyətini izləməklə valideynlərə onların irəliləyişi və inkişafı 
haqqında məlumatlar verir.  
Formativ qiymətləndirmə zamanı istifadə olunan 
vasitələr seçilərkən qarşıya qoyulan təlim məqsədləri (şagird 
nəyə nail olmalıdır) nəzərə alınır. 
Müəllim tapşırığın yerinə yetirilməsi üçün vaxt 
müəyyənləşdirərkən təlim nəticələrinin qısa, orta və ya 
uzunmüddətli olduğunu, istifadə etdiyi vasitələri və şagirdlərin 
sayını nəzərə alır.  
Formativ qiymətləndirmə məlumatlarından aşağıdakı 
məqsədlərlə istifadə olunur: 
- tədris və təlim prosesini yaxşılaşdırmaq və 
dəyişdirmək; 
- işin təşkilini planlaşdırmaq və metodları 
təkmilləşdirmək; 
-şagirdlərin nailiyyətləri haqqında məlumata sahib 
olmaq; 
-hesabat hazırlamaq. 
Formativ qiymətləndirmə zamanı, adətən, aşağıdakı 
metodlardan istifadə olunur: 
 117 
Müşahidə. Müşahidə şagirdin fəaliyyətini izləməyi və 
ya onun danışığına, oxumasına və məsələləri müzakirə etməsinə 
qulaq asmağı nəzərdə tutur. Təsadüfi şəraitdə baş verən və tədris 
təlim prosesindəki irəliləyişlər üçün əhəmiyyət kəsb edən 
müşahidələr təsadüfi müşahidələr adlanır. Sistematik müşahi-
dələr isə bir qrup şagirdin fəaliyyətinin müəyyən məqsədlər üçün 
izlənilməsidir.  
Özünüqiymətləndirmə. Şagirdin qiymətləndirmə prose-
sinə cəlb olunması təlim prosesinin çox vacib hissəsini təşkil 
edir. şagirdlər öz nailiyyətləri üçün məsul olurlar. Onların öz 
işləri haqqında düşünə bilmələri üçün müəllimlər təlim 
məqsədlərini çatdırmaqla, müvəffəqiyyətin nümayiş etdirilməsi 
üçün tələb olunan meyarları birgə müəyyənləşdirməklə onlara 
kömək edə bilər.  
Fəaliyyətin qiymətləndirilməsi. Bu zaman şagirdlər 
öyrəndiklərini nümayiş etdirmək üçün fəaliyyətlər həyata 
keçirirlər. fəaliyyətin qiymətləndirilməsi aşağıdakı sahələr üzrə 
şagirdin öyrəndiklərini müəyyənləşdirmək üçün məqsədəuy-
ğundur: 
Kommunikativ (ünsiyyət) bacarıqlar oxu, yazı və 
danışma. 
Psixomotor bacarıqlar (qayçı ilə kəsmə. Yapma). 
Atletik bacarıqlar (tullanma, topu atma, üzmə). 
Anlayışın mənimsənilməsi (həmin anlayışı real 
məsələlərdə tətbiq etmə). 
Emosional xüsusiyyətlər (qrupda əməkdaşlıq etmə, 
qaydalara əməl etmə, özünənəzarət). 
Manipulyativ vərdişlər (əl hərəkətləri və s.). Digərlərinə 
qarşı münasibət (davranış) və emosional reaksiya. 
Müsahibələr. Şagirdlərin nə düşündüyünü öyrənmək 
üçün onlara sual vermək həm zəruri, həm də faydalıdır. Qeyri-
formal sual-cavab üçün müəllim hər hansı fəaliyyəti ilə bağlı 
şagirdlərə aşağıdakı kimi suallar verə bilər: 
 118
- O, nəticəni necə əldə edib? 
- Nə üçün problemlə üzləşib? və s.  
Yazılı sorğu. Buraya suallara, məsələyə, test və 
tapşırıqlara yazılı cavab vermək, layihə, referat işləri hazırlamaq, 
müqayisə cədvəllərini doldurmaq, şagirdlərin bir-birinin yazı 
işlərinə rəy verməsi, yoxlama və reytinq vərəqini doldurmaq, 
nəzarətli yazı işi yazmaq və s. aiddir.  
Kağız üzərindəki tapşırıqlar. Şagirdlər suallara və ya 
problemlərə dair öz cavablarını yazırlar. Suallar və ya tapşırıqlar 
müəllimlər və eləcə də dərslik müəllifləri tərəfindən hazırlana 
bilər. Kağız-qələm vasitəsilə məlumat toplanması üçün iki metod 
mövcuddur: 
*Təchizat metodu. 
*Seçmə metodu. 
Təchizat metodu şagirddən verilmiş suala cavab 
verməyi tələb edir: 
*inşa ilə bağlı suallar; 
*qısa cavablı və ya açıq suallar; 
*layihə işləri 
Seçmə metodunda şagirddən verilmiş variantların 
içərisindən düzgün cavabı seçmək tələb olunur: 
*çoxseçimli; 
*səhv-düz; 
*uzlaşdırma ilə bağlı suallar. 
 
İbtidai siniflərdə qiymətləndirmə 
Məktəb hər bir uşağa həyatın ən əsas tələbatı olan özünü 
tam mənada şəxsiyyət kimi hiss etmək istəyini gerçəkləşdirmək 
üçün yol açmalıdır. Bütün uşaqların müvəffəqiyyətlə oxuya 
bilməsi və öz imkanlarını aşkara çıxarması üçün müəllim və 
tədris prosesinin başqa iştirakçıları tərəfindən nailiyyətlərə 
həvəsləndirən dayağın olması, onların xeyirxahlığının, uşağın 
uğrunda şəxsən maraqlı olmasının əhəmiyyəti az deyildir. 
 119 
Qiymətləndirmə ilk növbədə uşaqda müsbət emosiyalar 
yaratmalıdır. Fəal (interaktiv) təlimdə müəllim ən çox şagirdin 
səhvlərini deyil, nailiyyətlərini vurğulamalı, cəzadan çox dəstək 
verməyə arxalanmalıdır. Qiymətləndirmə səhv cavablar olmur, 
sadəcə, onlar müxtəlif olur” prinsipi əsasında qurulur. Çox 
vacibdir ki, müəllim səhv cavaba “Sən düz demirsən” əvəzinə 
“Bir daha fikirləş”, “Bu maraqlı fikirdir, lakin sualımız başqadır” 
kimi əks-əlaqə yaratsın. Cəzalandırmağa gəldikdə isə, müəllim 
çalışmalıdır ki, aqressiv cəzanın əvəzinə şagirdə həm özünün, 
həm də sinfin münasibətini çatdırsın və bununla onda müsbət 
münasibət qazanmaq ehtiyacını cəzalandırsın.  
Təlimdə şagirdlərin nailiyyətlərinin qiymətləndirmə 
obyektləri sırasına şagirdin şəxsi keyfiyyətləri əlavə olunur. 
Ənənəvi olaraq şagirdlərin təlim nəticələrini müəyyən edən şəxsi 
keyfiyyətləri əlavə olunur. Ənənəvi olaraq şagirdlərin təlim 
nəticələrini müəyyən edən şəxsi keyfiyyətlərin qiymətləndiril-
məsi sistemi mövcud deyildir. Təlimin məqsədlərini əks etdirən 
ənənəvi sənədlərin hamısında şəxsiyyətin təlim və tərbiyə 
prosesində formalaşmalı olan müxtəlif keyfiyyətləri haqqında 
danışılır. Ola bilsin bu onunla əlaqədardır ki, şəxsi keyfiyyətlərin 
kəmiyyətcə qiymətləndirilməsi praktiki olaraq həyata keçirilməsi 
çətin olan bir məsələdir. Buna baxmayaraq bilik, bacarıq və 
vərdişlərlə yanaşı, şəxsi keyfiyyətlərin qiymətləndirilməsinin 
nəticələrinin də nəzərə alınması təlim prosesinin yekunları 
haqqında tam təsəvvür yaratmağa imkan verə bilər.  
Qiymətləndirmə və refleksiya dərsin müxtəlif mərhə-
lələrinə daxil edilə bilər, bunun özü də təlim prosesinin daha 
uğurlu keçməsinə kömək edir. Birinci sinifdə qiymətləndirmənin 
şagirdlərin tədqiqat işinin başa çatdıqdan dərhal sonra keçirilməsi 
daha məqsədəuyğundur. Şagirdlərin işinin effektivlik dərəcəsi 
kimi kəmiyyət, həm də keyfiyyətcə qiymətləndirilə bilər və 
müxtəlif metodlarla müxtəlif formalarda həyata keçirilə bilər.  
 
 120
 
 I Qiymətləndirmə üsulları  
Məlumdur ki, birinci sinifdə qiymətləndirmə “kəmiy-
yət” üsulları ilə aparılmır. Birinci sinifdə müəllimin qiymətləndi-
rilmədirilməsi ilk növbədə şagird üçün özünüqiymətləndirmə 
özününəzarətin inkişafına təsir edən amil kimi çıxış edir. Bunun 
üçün təlim prosesində “keyfiyyətcə qiymətləndirmə” üsulların-
dan istifadə olunur:  
 
1. Yazılı işlərdə və yoxlamalarda qeydlər. 
2. “Portofilo” sistemi. “Portofilo” sistemi ibtidai 
məktəbdə ən səmərəli qiymətləndirmə mexanizmi kimi sayıla 
bilər. “Portfilo” hər şagirdin xüsusi qeydlər toplusudur ki, burada 
şagirdə aid olan və aşağıdakı adları çəkilənlərlə birlikdə bütün 
məlumat və sənədlər qeydə alınır: 
*cari qiymətlər; 
*şagirdin dərs fəaliyyəti, onun əhval-ruhiyyəsi, iş 
qabiliyyəti, yaşıdları və yaşlılarla münasibəti üzərində gündəlik 
müşahidələr; 
*meydana çıxan problemlərin təsviri və onların təhlili; 
*müəllimin bu şagirdə yanaşmaya düzəlişlər edilməsi 
haqqında, onun təliminin fərdiləşdirilməsi istiqamətləri haqqında 
qeydləri və proqnozları; 
*valideynlərin gəlib-getmələrinin qeydiyyatı, müəllimin 
onlarla müzakirə etdiyi mövzular, şagirdin ailə şəraiti haqqında 
qeydləri; 
*psixoloqların psixoloji tədqiqatın nəticələri əsasında 
rəyi. 
Bununla şagird müəyyən dövr ərzində dərs işləri 
toplanır və sonra onun nəticələrini müəyyən edilməsi, həm 
nailiyyətlərin, həm də problemlərin keyfiyyətcə təhlili aparılır. 
Bundan sonra şagirdin inkişafının fərdi proqramı tərtib olunur.  
 121 
“Portofilo”nu hazırlayarkən şagirdlər də fəal iştirak edir. 
Bu iş şagirdləri xüsusi ruhlandırır. Onun zəruriliyini və əhəmiy-
yətini başa düşən müəllimlər və şagirdlər gördükləri bütün işləri 
portofiloya daxil edirlər. Əlbəttə burada şagird müstəqilliyi yad-
dan çıxmamalıdır. Portofiloları düzgün qiymətləndirmək müəl-
limlər üçün xeyli zəhmət tələb etsə də onlar qiymətləndirilərkən 
şagirdlərə xüsusi ləzzət verir. Bu qiymətlər daha əyani xarakter 
daşıyır.  
3.Verbal (sözlə) qiymətləndirmə. Yaddan çıxarmaq 
olmaz ki, qiymətləndirmənin ən mühüm üsullarından biri sözdür: 
o, müəllimin psixoloji dayağını, təqdirini və tənbehi ifadə edə 
bilər. Şagirdin ancaq bilik, bacarıq və vərdişlərinin deyil, onun 
şəxsi keyfiyyətlərinin də sözlə (tərif və iradlarla, məsləhət və 
təkliflərlə) qiymətləndirmə mümkündür. Bu üsuldan əsasən 
ibtidai siniflərdə istifadə olunur, lakin bu yanaşmanın orta 
məktəbdə tətbiqi də realdır və məqsədəuyğundur. Verbal (sözlə) 
qiymətləndirmənin rolu yalnız şagirdin bilik, bacarıq və 
vərdişləri deyil, onun şəxsi keyfiyyətlərinin də sözlə 
qiymətləndirilməsi mümkündür. Bu vasitə yalnız kəmiyyəti yox, 
o cümlədən keyfiyyəti qiymətləndirmək imkanını artırır.  
Şagirdlərin qiymətləndirməyə cəlb olunması üçün 
aşağıdakı üç mümkün strategiya nəzərdən keçirilə bilər: 
1. Şagirdlərin mövcud dövrə qədər əldə etdikləri 
irəliləyişləri nəzərdən keçirmək və onları təqdim olunan suallar 
vasitəsilə fikir söyləməyə sövq etmək: 
- Bu il nələri yaxşı həyata keçirmişəm? 
- Mən gördüyüm işlərin hansı hissəsini daha yaxşı 
həyata keçirmək istərdim?  
- Növbəti rübdə hansı işlər üzərində gərgin işləyəcəm? 
- Mən işimi təkmilləşdirmək üçün daha nələr edə 
bilərəm? 
2. Şagirdlərdən xahiş oluna bilər ki, onların fərdi 
irəliləyişləri ilə bağlı müəllimlərin apardığı qeydlərə dair fikir 
 122
bildirsinlər. Bu zaman onlar aşağıdakı kimi suallara cavab yaza 
və ya müzakirə apara bilərlər: 
- Müəllimin işim haqda söylədiyi hansı fikir məni 
məmnun etdi? 
- Müəllimin rəyində məni narahat edən hər hansı 
məqam varmı? 
- Müəllim üzərində işləməli olduğun hər hansı məsələ 
təklif etdimi? 
- Mən nələri etməyə çalışmalıyam? 
- Müəllimlə müzakirə etmək istədiyim hər hansı məsələ 
mövcuddurmu? 
3. Şagird müəllim ilə birlikdə növbəti fəaliyyət 
mərhələlərini müəyyənləşdirəməyə və qarşıda duran məsələləri 
həll etmək üçün hansı strategiyaların daha münasib olduğunu 
müzakirə etməyə cəlb oluna bilərlər.  
Qiymətləndirmə zamanı meyarların əvvəlcədən hazır-
lanması əsas şərtdir. Meyarlar təlim məqsədlərinə əsasən tərtib 
edilir və hər hansı mövzunun tədrisi zamanı reallaşdırılacaq stan-
dartlara söykənir. Qiymətləndirmə apararkən meyarlar müxtəlif 
qiymətləndirmə cədvəlləri, qrafikləri, vərəqləri və digər forma-
larda tərtib oluna bilər. Yuxarıda deyilənləri aydınlaşdırmaq üçün 
bəzi nümunələr göstərməyi məqsədəuyğun hesab edirik.  
4. Rənglərlə qiymətləndirmə 
5. Şəkillərlə qiymətləndirmə. 
6. Emosional münasibət yolu ilə qiymətləndirmə. 
7. Meyar cədvəli əsasında qiymətləndirmə. 
 
II Qarşılıqlı qiymətləndirmə və özünüqiymətləndirmə  
üsulları 
Özünüqiymətləndirmə vərdişlərini yaratmaq üçün bütün 
sinif və müəllimin iştirakı ilə qiymətin şagirdin özü tərəfindən 
qoyulmasını və eləcə də şagirdlərin bir-birinin işinə qiymət 
qoymasını tətbiq etmək olar. Bununla yarış həvəsinin oyadılması, 
 123 
təbii nailiyyət tələbatının (yəni daha yüksək bilik zirvələrinə 
qalxma istəyi) formalaşması mümkün olur. Nəticədə təlimə 
müsbət motivasiyanın yaradılması müşahidə olunur.  
“Keyfiyyətcə qiymətləndirmə”nin uyğun, çevik və 
fərqləndirici meyarlarının işlənib hazırlanması və meyar cədvəli 
vasitəsilə istifadəsi, şagirdin nailiyyətlərinin keyfiyyətcə 
qiymətləndirməsinin adekvat meyarlarının olması çox vacibdir. 
Obyektivliyin təmin edilməsi yollarından biri qiymətləndirmə 
prosesində şəffaflıq və aşkarlıq prinsipinin aşağıdakı kimi 
gözlənilməsidir: 
*şagirdlərin müəllimin istifadə etdiyi qiymətləndirmə 
meyarları ilə tanışlığı; 
*qiymətləndirmə prosesinin aşkarlığı: bu zaman 
müəllim qiymət verərkən onu əsaslandırır; 
*qarşılıqlı qiymətləndirmə və özünüqiymətləndirmə 
prosedurlarından istifadə edilməsi. 
 
III Qrup işinin qiymətləndirilməsi 
Fəal (interaktiv) təlimdə müəllimləri daha çox maraq-
landıran məsələlərdən biri qrup işinin qiymətləndirilməsidir. 
Qrup işinin qiymətləndirilməsi meyar əsasında və müxtəlif 
vasitələr (qrafik, cədvəl, simvol, söz və üsullarla (müəllim 
tərəfindən, şagirdlərin qarşılıqlı qiymətləndirilməsi, qruplararası 
qiymətləndirmə) keçirilə bilər.  
1. Qrafik. Lövhədə qrafik çəkilir: şkalalar qiymətlər və 
qrupların nömrələrini əks etdirir. Qrupun nailiyyətlərindən asılı 
olaraq qrafikdəki xətt ya qalxa, ya da enə bilər.  
2. Meyar cədvəli. Cədvəlin sətirlərində qrupların 
nömrələri və sütunlarında qiymətləndirmə meyarları qeyd edilir. 
Qiymətləndirmə zamanı müəllim hər qrupun qarşısında meyara 
müvafiq olaraq “+” və ya “-“ işarələrilə qrupun nailiyyətlərini 
qeyd edir. Yekunda ümumi bal hesablanır.  
 124
3. Qrupdaxili qiymətləndirmə. Qrupun hər bir 
nümayəndəsinə qrup şagirdlərinin adları və qiymətləndirmə 
meyarları qeyd edilmiş cədvəl paylanır. Hər nümayəndə həm 
özünü, həm də yoldaşlarını meyarlar əsasında “+” və ya “-
“ işarələrilə (və ya rəqəmlərlə) qiymətləndirir. 
 
 
 
 
 
 
 
 
 
 
 125 
İSTİFADƏ OLUNMUŞ ƏDƏBİYYAT 
 
1. Azərbaycan uşaq ədəbiyyatı müntəxabatı. II cild, B, 2008. 445 
səh. 
2. Cəfərov N, Yusifoğlu R, Soltanqızı R, Əliyev E, Veysova Z, 
Məcidova A, Adıgözəlova S. “Ana dili” I sinif üçün dərslik, B, 
2008. 150 səh. 
3. Əfəndiyev A. “Müdriklik səlahiyyəti”. Bakı, Gənclik, 1976. 191 
səh. 
4. Əliyeva T.M. “Fənlərarası əlaqənin reallaşması prosesinin 
tələbələrin ümumi inkişafına təsiri”. ADPU-nun xəbərləri. №1, 
1997-ci il. 
5. Əhmədova M. Əliyeva M, Qasımlı M..., Müəllim hazırlığının və 
orta təhsilin yeni perspektivləri. (Qərb təhsili sisteminin təcrübələri 
əsasında) Bakı, 2008, 475 səh. 
6. Əmrahlı L. Uşaqlarda koqnitiv proseslərin inkişaf xüsusiyyətləri.. 
“Kurrikulum” jurnalı №4 2008. 
7. Fərəcov Ə. Qrammatik məfhumların mənimsənilməsi. Bakı, 
Gənclik, 1967, 200 səh. 
8. Füzuli M. “Leyli və Məcnun” – Azərbaycan Ensiklopediyası 
nəşriyyatı, B. 1995, 517 səh.  
9. Gəncəvi N. “Sirlər xəzinəsi” – Lider nəşriyyatı. Bakı, 2004. 262 
səh.  
10. Hacıyeva T. Yeni qiymətləndirmə sistemi: formativ 
qiymətləndirmə. “Kurrikulum” jurnalı №4, 2008. 
11. Həmidov S.S. “Təlim prosesində kompleks yanaşma”, ADPU-
nun xəbərləri. №1, 1997. 
12.Hikmət çələngi, (tərtib edəni: X.Məmmədov) Gənclik, 1997, 294 
səh. 
13. Hüseynova F. İbtidai siniflərdə ingilis dilindən dərs planlarının 
hazırlanması. Kurrikulum jurnalı. №4, 2008. 
14. Xəlilov S. Təhsil sistemi: nəzəriyyə və praktika. Azərbaycan 
universiteti nəşriyyatı, 1999, 170 səh. 
 126
15. Xəlilov S. Mənəviyyat fəlsəfəsi. B, 2007. Azərbaycan 
universiteti nəşriyyatı, 518 səh. 
16. İlin A.M, XXI əsrin əlifbası, Sankt Peterburq, 1998,120 səh. 
(rus dilində) 
17. İsgəndərov İ, Əhmədov A, Abbasov Ə. “Şəxsiyyətyönümlü 
kurrikulumlar əsasında yaradılan dərsliklərin xüsusiyyətləri, 
“Kurrikulum” jurnalı, №4, 2008. 
18. Levi V. Fikir ardınca, Bakı, Gənclik, 1972, 311 səh. 
19. Mehrabov A, Bəylərov E. Şagird intellektinin inkişafı. Adiloğlu 
2006, 191 səh. 
20. Mərdanov M. Ümumi təhsildə yeni məzmun, yeni dərsliklər və 
yeni qiymətləndirmə sistemi. “Kurrikulum” jurnalı №4, 2008. 
21. Məlikbaxış Babayev, “Zəka oyunları” Altunnəşr, Bakı 2005, 45 
səh.  
22. Nəsirov B.  M. Mahmudbəyov və ibtidai təhsilin inkişafı. B, 
2006, 104 səh. 
23. Şəkilli bilməcələr. B, 2007. Tərtib edəni: Ü. Gülməmmədova. 
104 səh.  
24. Ümumtəhsil məktəblərinin I-IV sinifləri üçün fənn 
kurrikulumları. Bakı, Təhsil, 2008, 476 səh.   
25. Veysova Z. Fəal/interaktiv təlim: müəllimlər üçün vəsait. Bakı, 
2007, 150 səh.  
26. Təhsil və demokratiya mədəniyyəti. Kiçik yaşlı uşaqlar üçün 
pedaqoji metodika. Bakı, 2000, 122 səh.  
 127 
MÜNDƏRİCAT 
 
Ön sözü ............................................................................................ 3 
Ana dili fənninin əhəmiyyəti və vəzifələri ...................................... 7 
Ana dili təliminin nəzəri əsasları ................................................... 11 
Ana dili tədrisinin və dərsliklərinin tarixi ənənələri ...................... 16 
Ana dili tədrisinə dair müasir təhsil nəzəriyyələri ......................... 37 
Ana dilinin öyrənilməsinin mərhələləri. 
Məktəbəqədər dövrdə dilin mənimsənilməsi imkanları ................ 56 
Əlifbaya qədərki dövr .................................................................... 72 
Müasir dərs və qiymətləndirmə ..................................................... 77 
Müasir dərs, yeni tələblər .............................................................. 98 
Müstəqil düşüncəli şagird yetişdirməyin elmi  
istiqamətləri ................................................................................. 101 
İntellektin cəmiyyətdəki mövqeyi və əhəmiyyəti ....................... 104 
Şagird nəaliyyətlərinin qiymətləndirilməsi ................................. 112 
Əlavələr ....................................................................................... 125 
Fənn kurikulumları əsasında təlimin planlaşdırılması ................ 127 
İstifadə olunmuş ədəbiyyat ......................................................... 144 
 128
 
 
 
 
 
 
 
 
 
 
 
 
 
 
 Nəşriyyatın direktoru:   H.Hacıyev 
Texniki redaktor:    R.Əliyeva 
Korrektorlar:    G.İsmayılova 
G.Məmmədova 
 
______________________________________________ 
 
 
 
 
 
 
 
Çapa imzalanmış  11.11.2009-cu il 
Kağız formatı 60x84 1/16, çap vərəqi 9 
Sifariş 290, sayı 200, qiyməti sərbəst 
ADPU-nun mətbəəsi 
Bakı, Ü.Hacıbəyov küçəsi, 34 
Tel: 493-74-10 
 
