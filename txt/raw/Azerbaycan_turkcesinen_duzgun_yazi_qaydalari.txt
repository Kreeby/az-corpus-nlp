 1 
Arif Rəhimoğlu 
 
 
 
Azərbaycan türkcəsinən  
düzgün  yazı  qaydaları  
 
 
 
( Azərbaycan türkcəsi ədəbi dilində düzgün yazmağı öyrənənlər 
üçün yardımçı vəsait) 
 
 
 
 
 
 
 
 
 
 
 
 
 
 
 
 2 
”Babək” Azərbaycan Kurslar Dərnəyinin (Yöteburq, Ġsveç)  
istəyi ilə hazırlanan bu əsər fars Ģovinizminin saysız əngəllərinə qatlanaraq 
Azərbaycan türkcəsini öyrədən 
ərdəmli öyrətmənlərə ithaf edilir.  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Ġçindəkilər 
 3 
Ön söz ....................................................................................................................................5 
GiriĢ 
Azərbaycan türkcəsi ədəbi dilində bütövləşmə sorunu............................................................8 
Birinci bölüm 
Ümumxalq dili.........................................................................................................................19  
Xalq danışıq dili və onun qolları..............................................................................................19  
 Ümumdanışıq qolu.........................................................................................................21 
 Loru danışıq qolu...........................................................................................................21 
 Bölgəsəl ləhcələr qolu....................................................................................................22 
 Sosial ləhcələr qolu........................................................................................................24 
Ədəbi dil..................................................................................................................................26 
Ədəbi dilin qolları və Azərbaycanda ədəbi dil tarixi................................................................30 
Ədəbi dildə koyne anlayışı......................................................................................................32 
Çoxvariantlılıq yaradan özüllər...............................................................................................37 
Ədəbi dil normaları sisteminin tərkibi......................................................................................48 
Ġkinci bölüm 
Azərbaycan əlifbası ................................................................................................................50  
Üçüncü bölüm 
Azərbaycan türkcəsində düzgün yazı qaydaları.....................................................................59 
İmla (orfoqrafiya) anlayışı və düzgün yazı ilkələri...................................................................55    
İmla qaydalarında bütövləşmə sorunu.................................................................................. 
Səslərin yazılış qaydaları...................................................................................................... 
 I. Ünlü səslərin yazılış ...................................................................................................68 
 II. Ünsüz səslərin yazılışı...............................................................................................71 
 III. Ünlü və ünsüz səslərin yazılışı..................................................................................72 
 IV. Özümlü səsləri (hərfləri) olan alınma söz və adların yazılışı....................................73  
 a) Ərəb əlifbalı qaynaq dillərə aid alınma söz və özəl adların yazılışı.....................80 
  b) Kiril əlifbalı qaynaq dillərə aid alınma söz və özəl adların yazılışı.......................80  
  c) Latın əlifbalı qaynaq dillərə aid alınma söz və özəl adların yazılışı......................81  
  ç) Heroqlif yazı gələnəkli Doğu Asiya özəl adlarının yazılışı....................................83 
Şəkilçilərin yazılış qaydaları....................................................................................................87 
 a) Cızqı (defis)  ilə yazılan şəkilçilər...............................................................................87 
 b) Bitişik yazılan şəkilçilər..............................................................................................87 
  I. Bir cür yazılan şəkilçilər.........................................................................................87 
  II. İki cür yazılan şəkilçilər........................................................................................88 
  III. Dörd cür yazılan şəkilçilər...................................................................................89  
Mürəkkəb sözlərin və mürəkkəb özəl adların yazılış qaydaları..............................................90 
 4 
 I. Ayrı yazılan mürəkkəb sözlər və özəl adlar................................................................90  
 II. Bitişik yazılan mürəkkəb sözlər..................................................................................92 
 III. Yarımbitişik yazılan mürəkkəb sözlər........................................................................93 
Köməkçi sözlərin yazılış qaydaları..........................................................................................95  
 I. Ayrı yazılan köməkçi sözlər........................................................................................95  
 II. Bitişik yazılan köməkçi sözlər....................................................................................96 
 III. Yarımbitişik yazılan köməkçi sözlər..........................................................................96  
İlk hərfi böyük yazılan sözlər...................................................................................................96  
İxtisar və qısaltmaların yazılış qaydaları.................................................................................99  
 I. İxtisarların yazılışı......................................................................................... .............99 
 II. Qısaltmaların yazılışı...............................................................................................100  
 III. Birgə işlənən ixtisar və qısaltmaların yazılışı..........................................................101 
Sözin sətirdən-sətrə keçirilmə qaydaları...............................................................................101 
Dördüncü bölüm 
Azərbaycan türkcəsi ədəbi dilində durğu işarələri................................................................104 
Yazıda işlədilən işarələr........................................................................................................104  
Danışıqda durğu, yazıda durğu işarələri...............................................................................107   
Punktuasiya..........................................................................................................................109 
Türklərdə  tarixi durğu işarələri.............................................................................................110  
Çağdaş durğu işarələri və onların işləndiyi durumlar............................................................113  
 Nöqtə...........................................................................................................................115 
 Qoşa nöqtə..................................................................................................................117 
 Üç nöqtə.......................................................................................................................118 
 Vergül...........................................................................................................................120 
 Nöqtəli vergül...............................................................................................................122 
 Soru.............................................................................................................................123 
 Nida..............................................................................................................................123 
 Ayrac............................................................................................................................125 
 Ayırtı.............................................................................................................................127 
 Dırnaq..........................................................................................................................128 
Durğu işarələrinin yanaşı işlədilməsi.....................................................................................130  
Son söz................................................................................................................................134 
ÇıxarıĢ və qeydlər...............................................................................................................135 
Ədəbiyyat.............................................................................................................................140 
Ön söz   
 5 
 Bu gün Azərbaycan türkcəsi ədəbi dilində bütövləşmə sorunu
1
 (problemi)

 ilə üz-üzəyik. 
Kimlərsə bu önəmli sorunu düşünmür, kimlərsə özünü görməməzliyə vurur, kimlərsə sorunun 
varlığını danır, kimlərsə də daha çox Azərbaycanın güneyində özümlü ədəbi dil 
quruculuğundan söz açır. Bizi isə ilgiləndirən Bütöv Azərbaycanda, yəni Azərbaycanın həm 
quzeyində, həm də güneyində eyni bir ədəbi dilin işlədilməsi və buradan irəli gələn 
Azərbaycan türkcəsi ədəbi dilində bütövləşmə sorunudur. 
 Azərbaycan türkcəsi ədəbi dilinə yönəlik ayrı-ayrı araşdırmalarda bəzən Azərbaycanın 
güneyində ”sıfırdan başlayan ədəbi dil”, ”dondurılmış ədəbi dil normaları”, ”ədəbi dil 
normalarının Güney variantı – Guzey variantı” vb. (və başqa) məsələlərdən danışılır. Biz bu 
anlayışlar üzərində geniş dayanmaq düşüncəsində deyilik.  Bəllidir ki, Azərbaycanın 
güneyində türk milli varlığı ilə fars şovinizmi arasında bir milli-siyasi savaş gedir və ədəbi dil 
sorunu da bu milli-siyasi savaşın tərkib hissəsidir. Biz bu əsəri hazırlayarkən dilçilik üzrə 
sıradan bir araşdırma aparmaq özülündən yox, həmin milli-siyasi savaşa qatılaraq milli 
varlığımızın qorunub yüksədilməsi yolunda çarpışan insanlarımıza yardım göstərmək 
özülündən yola çıxdıq. Düşündük ki, öz dilimizdə məktəbi olmayan, daha doğrusu, öz 
dilimizdəki məktəbləri qapadılan, öz dilimizdəki kitabları zaman-zaman yandırılan, ancaq fars 
şovinizminə qarşı mübarizəni kəsintisiz sürdürən bu ərdəmli insanlarımızın ədəbi dilimizlə 
bağlı daha da bilgilənmələrinə və həm nəzəri yöndən düşüncələrinin durulmasına, həm də 
təcrübi yöndən ədəbi dilimizdə düzgün yazı qaydalarına yiyələnmələrinə – ədəbi dilimizin 
imla (orfoqrafiya) və durğu iĢarələri (punktuasiya) normalarını öyrənmələrinə kömək 
edək.         
 Bu gün Azərbaycanın güneyində ədəbi dilimizin çağdaş gəlişmə sürəci ilə bağlı   iki yön 
getdikcə daha çox qabarmaqda və fars şovinizminə qarşı uğurlu mübarizəsi ilə seçilməkdədir: 
1. bəlli bir sürə kəsintiyə uğradılmış minillik ədəbi dilimizin çağdaş normalar sisteminin 
yenidən standartlaşdırılması yönü; 2. Azərbaycan türkcəsi ədəbi dilinin bütövləşməsi və 
güneyli-quzeyli Bütöv Azərbaycanda yenidən vahid ədəbi dilin işlənməsi yönü.  
 Azərbaycanın güneyində 1920-ci illərdən bəri fars şovinizminin ədəbi dilimizə qarşı 
sərgilədiyi  insanlığa yaraşmaz vəhşiliklərin hələ də davam etməsi, hələ də doğma ana 
dilimizdə məktəblərin olmaması və ədəbi dilimizin tədrisə, toplum yaşamının bir çox önəmli 
alanlarına (sahələrinə) yaxın buraxılmaması ona gətirib çıxarmışdır ki, insanlarımızın çoxu öz 
ana dilində doğru-düzgün yazıb-oxumağı bacarmır. Təbii ki, bu durum belə qala bilməz və 
                                                 
 Bütün çıxarış və qeydlər kitabın sonunda veriləcəkdir. 
 6 
artıq addımbaşı açıq-aydın görünür ki, insanlarımızın doğma ana dilimizdə yazıb-oxuma, 
milli ədəbi dilimizə dərindən yiyələnmə çalışmaları günü-gündən daha da genişlənməkdədir.  
 Azərbaycanın güneyindən olan insanlarımızın ayrı-ayrı dərgilərdəki, yaxud internet 
səhifələrindəki bir sıra yazıları ilə tanış olduqdan sonra ”Babək” Azərbaycan Kurslar 
Dərnəyində (Yöteburq, İsveç) “Azərbaycan türkcəsi ədəbi dilində düzgün yazı qaydaları” adlı 
bir özəl kurs açdıq və bu yöndə əlimizdən gələn işi görməyə çalışdıq. O kursda olan söhbətlər, 
yazdırdığımız bir neçə sadə imlanı yoxlayarkən çıxardığımız sonuclar bizə göstərdi ki, 
Azərbaycan dilçiliyi Azərbaycan türkcəsi ədəbi dilinin bütövləşmə sorununa özəl diqqət 
yetirməli və buna yönəlik işlərdən biri kimi, Azərbaycanın güneyində də ədəbi dil 
normalarımızın standartlaşdırılması məsələsini daim göz önündə tutmalıdır. Azərbaycan 
dilçiləri Azərbaycanın güneyində ədəbi dilimizin biçimlənməkdə olan standart normalar 
sistemini ardıcıl izləməli və bilərəkdən yaradılan, yaxud özlüyündən yaranan norma 
fərqlərinin cilalanaraq vahidləşməsi yönündə dönmədən çalışmalıdırlar.  Bu yöndə çox işlər 
görülməli, o sıradan düzgün yazı qaydalarına  –  imla (orfoqrafiya) və durğu işarələri 
(punktuasiya) normalarına da ayrıca önəm verilməli, özəlliklə güneyli-quzeyli Bütöv 
Azərbaycanda vahid imla və durğu işarələri normaları sisteminin yayılması qayğısına 
qalınmalıdır.  
 Bütöv Azərbaycan üzrə vahid imla və durğu işarələri normaları sisteminin standartlaşıb 
yazımızı düzənləyici – tənzimləyici rol oynaması təkcə ana dilində savad baxımından yox, 
həm də bölünmüş Azərbaycanın milli birliyi baxımından çox böyük önəm daşımaqdadır.  
 Biz bütün varlığımızla inanırıq ki, Azərbaycan türkcəsi ədəbi dili bir azdan Bütöv 
Azərbaycanın dövlət dili olacaq və ən azı bölgəmizdə uluslararası ünsiyyət dili kimi yenidən 
yüksələcəkdir. Düşünürük ki, o günə indidən hazırlaşmalı və ədəbi dilimizin bütün yönlər 
üzrə bacardıqca milliləşməsinə, zənginləşməsinə, ədəbi dil normalarımızın tam cilalanmasına 
və standartlaşmasına özəl diqqət yetirməliyik. Bu yöndə görüləcək ən önəmli işlərdən biri 
ədəbi dil normalarımıza ruscadan gələn gərəksiz etgini (təsiri) ortadan qaldırmaq və ədəbi dil 
normalarımızı yenidən düzənləyərkən Azərbaycanın güneyini unutmamaqdır. Təbii ki, 
yararlanmalı yön Azərbaycanın güneyində var olan ərəb-fars dil normaları yox, türk kökənli 
milli dil özəllikləridir. Ədəbi dilimizin gəlişməsinə Güney Azərbaycanın yaxından qatılması 
zərurəti günümüzün qaçılmaz gerçəkliyi kimi daim göz önündə tutulmalı və Azərbaycanın 
güneyində qorunan türk kökənli milli dil özəllikləri ehtiyaca uyğun olaraq  mütləq ədəbi 
dilimizə  də gətirilməlidir.  
 İndiyədək ədəbi dilimizin düzgün yazı qaydalarına yönəlik bəlli işlər görülmüş, o 
sıradan latın əlifbasına keçildiyi üçün imla (orfoqrafiya) qaydalarımız yenidən işlənib çap 
 7 
edilmişdir. Ancaq təbii ki, hələ görüləcək işlər də çoxdur. Özəlliklə, ədəbi dilimizin gərəksiz 
alınma normalardan qurtulması və ədəbi dilimizdə bütövləşmə sorununun çözülməsinə uyğun 
addımlar atılması bu işlər sırasında çox böyük önəm daşımaqdadır. Yenidən işlənsə də, 
əlimizdə olan imla (orfoqrafiya) normaları hələlik bu yükü qaldıracaq düzeydə deyil, eyni 
zamanda, var olan sorunların çözülməsi də üç-beş günə asanlıqla başa gəlməz. Sadəcə, indiki 
anda həmin sorunlarla bağlı ayrı-ayrı aydınlarımız öz düşüncələrini bildirməli, bu düşüncələr 
toplum içində müzakirə edilməli və yayılıb bəyənilənlər ədəbi dil faktına çevrilməlidir. 
Unutmayaq ki, çağımızda imla (orfoqrafiya) normalarının dövlət  düzeyində təsdiqlənməsi 
gərəkir və bu təsdiqlənmə yoxsa, ortaya çıxan hər hansı bir dil faktı yalnız çağın süzgəcindən 
keçdikdən sonra ədəbi dil faktına çevrilə bilər ki, bu da aydınların uzun sürəli gərgin əməkləri 
səbəbinə mümkündür. 
 Bizim amacımız Azərbaycan türkcəsinin var olan imla (orfoqrafiya) normalarını 
incələmək  yox, bu normaların Güney Azərbaycanda da bərpa olunub yayılması və yazımızı 
düzənləyici rol oynaya bilməsi yönündə çalışmaqdır. Ancaq imla qaydalarımızda (özəlliklə, 
yenidən işlənmiş son variantda) elə yerlər var ki, boş buraxılmışdır və çağın şərtləri o 
boşluqların doldurulmasını gərəkdirir. Yeri gəldikcə, bu haqda danışılacaqdır.  
 “Azərbaycan türkcəsi ədəbi dilində bütövləşmə və düzgün  yazı  qaydaları” adlı bu əsər 
Azərbaycan türkcəsi ədəbi dili və onun düzgün yazı qaydaları ilə bağlı bəlli bir bilgi almaq 
istəyənlər üçün yardımçı bir vəsaitdir. Əsərin giriş hissəsində çağımızın önəmli sorunlarından 
biri kimi Azərbaycan türkcəsi ədəbi dilində  bütovləşmə sorunu ortaya qoyulmuş, birinci 
bölümdə ümumxalq dili, xalq danışıq dili və ədəbi dil anlayışları ilə bağlı bir sıra məsələlərə 
toxunulmuş, yeri gəldikcə bəlirli aydınlaşdırıcı, açıqlayıcı bilgilər verilmiş, ikinci bölümdə 
əlifba, üçüncü bölümdə düzgün yazı qaydaları və dördüncü bölümdə də düzgün yazı üçün çox 
gərəkli durğu işarələri məsələlərindən danışılmışdır.  
    
GiriĢ 
Azərbaycan türkcəsi ədəbi dilində  
bütövləĢmə sorunu  
     
       ”Öncə dildə birlik olmalıdır, yəni elə etməliyik ki, Təbrizdə, 
Mərənddə, Ərdəbildə – hər yerdə dinimiz bir olduğu kimi, ədəbi 
dilimiz də bütövləĢsin, formalaĢsın, bir ədəbi dilimiz yaransın…” 
(Əbülfəz Elçibəy).  
 8 
 Azərbaycanın çeşidli sorunları içərisində ən önəmlilərindən biri –  Azərbaycan türkcəsi 
ədəbi dilində bütövləĢmə sorunu bu gün addımbaşı öz varlığını ortaya qoymaqda və 
getdikcə daha qabarıq bir biçimdə özünü göstərməkdədir.   
 Böyük yolbay (rəhbər) Ə. Elçibəyin ”BütövləĢmə, MillətləĢmə, DövlətləĢmə!” devizi 
göstərir ki, Azərbaycanın birliyi uğrunda gedən mübarizənin indiki anında öncə bütövləşmə 
sorununa ayrıca diqqət yetirilməli, onun mahiyyəti, özəllikləri, özülləri, yolları, çağa uyğun 
gedişləri vb. (və başqa) yönləri bəri başdan araşdırılıb aydınlaşdırılmalıdır. Artıq günümüzdə 
belə bir gerçəklik çoxlarına bəlli olmaqdadır ki, milli bütövləşməmiz ilk öncə ədəbi dildəki 
bütövləşmədən başlayır və yarını (sabahı) gözləmədən bu gün ədəbi dildə bütövləşmə 
getməli, Azərbaycan türkcəsi ədəbi dili gecikmədən bütünləşməli və güneyli-quzeyli Bütöv 
Azərbaycanda vahid ədəbi dil yaranmalıdır. Milli birliyin qalan bütün yönləri məhz buradan 
doğacaqdır. Çünki bilinən bir gerçəklikdir ki, dil düĢüncəni, düĢüncə də iĢi doğurar. 
Deməli, öncə ədəbi dildə bütövlük yaranmalıdır ki, bu dil bütövlüyü öz ardınca geniş xalq 
kütlələri içərisində  Bütöv Azərbaycan düşüncəsi doğursun və o düşüncə də Azərbaycanın 
bütövləşməsinə yönəlik işlərə yol açsın.   
 Ədəbi dildə bütövləşmə günümüzün ən önəmli sorunlarından biri kimi, daim göz 
önündə saxlanılmalıdır. Unudulmamalıdır ki, dildə birləşmə (daha doğrusu: Azərbaycanın 
quzeyi ilə güneyi arasında ədəbi dildə bütövləşmə! Çünki dilimiz onsuz da birdir) özündən 
sonra gələn düşüncədə – fikirdə birləşmənin və işdə birləşmənin başlanğıcıdır. Başqa sözlə, 
Ə. Elçibəyin dediyi kimi, Azərbaycanın birliyi uğrundakı mübarizədə ”Dildə, fikirdə, iĢdə 
birlik!” (İ. Qaspıralı) devizi əsas götürülməlidir.      
 Uzmanların yaxşı bildiyi bir gerçəklikdir ki, yeni toplumsal düzənin yaranmasına 
yönəlik keçid dönəmini yaşayan toplumlarda hansı dil siyasətinin yürüdülməsi xalqın 
mentalitetini çox yaxından etgiləyə və onu dəyişdirə bilir. Xalq mentalitetinin dəyişilməsi isə 
sonucda toplumun siyasi sisteminin dəyişilməsinə də gətirib çıxarır. Deməli, bu gün hansı dil 
siyasətinin yürüdülməsi yarınkı (sabahkı) siyasi sistemi, özəlliklə də bu sistemin özül 
dəyərlərindən biri olan dövlət quruculuğunu etgiləyən ən önəmli məsələlərdən biridir.   
 Bu gün istər Azərbaycanın quzeyi, istərsə də Azərbaycanın güneyi keçid dönəmini 
yaşamaqdadır. Biz keçid dönəminin sosial-siyasi-iqtisadi… yönlərinə toxunmaq düşüncəsində 
deyilik. Bizi ilgiləndirən məsələnin kültürəl yönü ilə bağlı dil sorunu və bu soruna yönəlik dil 
siyasətidir. Quşqusuz, hansı dil siyasətinin yürüdülməsi yarınkı dövlətçiliyimizin özüllərini 
ortaya qoyması baxımından dəyərlidir.  
 Göz önündə tutulmalıdır ki, yürüdülən dil siyasətində hər bir addım önəmlidir və hər 
nəsnənin (şeyin, əşyanın) öz önəmi var. Hətta ədəbi dildə filan anlayış filan alınma sözləmi 
 9 
verilsin, yoxsa o alınma sözün milli qarşılığımı tapılıb işlədilsin? yanaşmasının özü belə 
sonucda bəlli bir siyasəti ortaya qoymaqdadır. Başqa sözlə, toplum yaşamının bütün 
alanlarında (sahələrində) olduğu kimi, sonuc baxımından yanaşsaq, dildə də siyasətdən 
qıraqda bir nəsnə yoxdur. Bu işdə ”Eh, nə olsun e?.. Əşşi, nə fərqi var ey?” kimi yanaşmalar 
milli varlığımıza qarşı yönəlmiş düşmən siyasətlərinə boyun əyməkdən, yağıya nökərçilik 
edib qulluq göstərməkdən başqa bir nəsnə deyil (Bəzən də bu boyun əyməni “Elmi siyasətə 
qatmayın!” nağılı ilə ört-basdır eləməyə çalışırlar. Guya ki, dil elmi siyasətdən qıraqda 
imiş...).  
 On illər boyu çeşidli beyin yıxama üsulları ilə bizə təlqin eləməyə çalışdılar ki, guya 
Azərbaycan türkcəsinə dəyər vermək pantürkistlik və millətçi (nasionalist) gericillikdir, rus 
dilində, yaxud fars dilində danışıb-yazmaq isə irəlicil beynəlmiləlçilikdir 
(internasionalizmdir) və mədəni olmaq, yüksəlmək üçün adam gərək Azərbaycan türklüyünə 
yox, rusluğa//farslığa söykənsin. Yazıqlar ki, bu manqurdlaşdırma siyasəti tələsinə 
düşənlərimiz az olmadı və hətta indinin özündə belə hələ də rusdilli olmağı üstün bilən 
nadanlara, yaxud farsca danışıb “Atam türk, anam türk, özüm fars”– deyən zavallı 
manqurdlara tuş gəlinir. Son dönəmdə isə “Dünya qloballaşmağa gedir, biz niyə milli 
məhdudluğa qapanaq!?” – deyən yeni manqurdlar da tapılır. Manqurdlaşdıqları üçün doğru 
düşüncə yetənəyindən yoxsun olan belələrinin bir qismi Batını gəzib-görsə də, hətta bəziləri 
“qloballaşan” Avropa ölkələrində yaşasa da, görmək istəmirlər ki, heç bir Batı toplumu (hətta 
sayları bir ovuc olsa belə) öz dilini aşağı saymır və öz dilini gərəksiz bilib ayrı dildə 
danışmağa üstünlük vermir. Əksinə, Batıda “Hamı üçün öz ana dili əzizdir, dəyərlidir və 
yüksəldilməlidir” düşüncəsi çox geniş yayılmışdır.       
 Çağdaş dünyada kürəsəlləşmə (qloballaşma) və yerəlləşmə yanaşı var olan qoşa qanad 
durumundadır və qətiyyən bir-birindən ayrı düşünülə bilməz. Ancaq dünyanın 
kürəsəlləşməsindən, yaxud yerəlləşməsindən asılı olmayaraq, bütün bilincli (şüurlu) toplumlar 
öz dilləri başda olmaqla öz milli varlıqlarına yiyə dururlar və  gediləsi doğru yol da məhz 
budur.  Ona görə də, biz də aparıcı  incəlikləri göz önünə alınmaqla milli dil strategiyamızın 
doğru-düzgün biçimlənməsinə, buradan irəli gələn milli dil siyasətimizin gərəkən özüllər 
üzərində qurulmasına, milli dilimizə yiyə duracaq yüksək dil bilincli (şüurlu) aydınlarımızın 
yetişdirilməsinə, bu işin xalq içərisində geniş yayılaraq tam dəstəklənməsinə vb. bu kimi 
önəmli məsələlərə barmaqarası baxmamalı, tərsinə, özəl diqqətlə yanaşmalıyıq.    
 8 – 9 milyon əhalisi olan Azərbaycan Respublikasında dövlət dilinin ”Türk dili”, yoxsa 
”Azərbaycan dili” adlanması bir-birindən ayrı iki fərqli dil siyasəti ortaya qoydu ki, bu 
 10 
siyasətlərdən hər birinin öz hədəfi, öz taktiki gedişləri, öz ilkə (prinsip) və üsulları… olması 
açıq-aydın ortadadır. 
 30 – 35 milyonluq Güney Azərbaycanda isə dilimizin adı sorun törətmir, çünki burada 
hamı dilimizin türk dili olduğunu yaxşı bilir və manqurdları saymasaq, hamı özünü türk, dilini 
də türk dili adlandırır. Ancaq Azərbaycanın güneyində dilimizlə bağlı başlıca sorun ədəbi dil 
məsələsidir. Fars şovinizmi istər şah dönəmində, istərsə də molla dönəmində dilimizə, 
özəlliklə ədəbi dilimizə yönəlik hər oyuna  əl atıb, gücü yetdiyi bütün pislikləri ortaya qoydu, 
ancaq istədiyi uğuru qazana bilmədi. Özəlliklə, fars şovinizmi on illər boyu insanlarımızı 
zorla inandırmağa çalışdı ki, ”Sən türk deyilsən, sən farssan (= farsdilli azərisən), monqollar 
gəlib səni türkləşdirib. Ona görə də, indi sən yenidən farslaşmalı və fars dilində danışmalısan, 
türk dili də ölüb getməlidir”.   
 İllər uzunu Azərbaycan türklüyü döyüldü, söyüldü, min bir əzab gördü, zaman-zaman 
gah ayağa qalxdı, gah da susub ağrı-acılara dözməli oldu, ancaq heç vaxt bu sərsəm 
cəfəngiyyata inanıb aldanmadı. Tərsinə, anı çatanda Azərbaycan türklüyü ”Haray, haray, 
mən türkəm!” – deyə meydanlara çıxıb öz milli kimliyinə yiyə durdu və on illər boyu “Sən 
türk deyilsən!” cəfəngiyyatını təbliğ edənləri (Seyid Əhməd Kəsrəviləri, İqrar Əliyevləri və 
onların züy tutanlarını) tarixin zibilliyinə tullayaraq öz türklüyünü açıq-aydın ortaya qoydu. 
Oyanıb ayağa qalxan Azərbaycan türklüyü on illər boyu Azərbaycan türkcəsini danaraq 
farslaşma sərsəmliyini yaymağa çalışan fars şovinizminə tutarlı bir sillə vurdu və uca səslə 
”Türk dili ölən deyil, fars dilinə dönən deyil!” – deyə hayqırdı. Bu hayqırtı 1924-cü ildən 
indiyə fars şovinizminin dövlət əli ilə yürütdüyü bütün antitürk siyasətlərin iflasa uğramasını 
göstərən məntiqi sonucdur. Fars şovinizmi və onun pullu-pulsuz nökərləri nə qədər dəridən-
qabıqdan çıxıb öz çürük siyasətlərini yeritməyə çalışsalar da, artıq Azərbaycan türklüyü yaxşı 
bilir ki, “Bakı – Təbriz – Ankara, farslar hara – biz hara!?”   
 Artıq bu gün Azərbaycanın güneyində dilimizin yenidən yüksəlişi başlamış və ədəbi 
dilimizin yenidən işlərlik qazanması günlük dartışma obyektinə çevrilmişdir. Bir yandan, 
ümummilli hərəkatın bir qolu olaraq ədəbi dil haqqı uğrunda siyasi mübarizə günü-gündən 
genişlənir, o biri yandan isə, ədəbi dil normalarına yönəlik həm nəzəri, həm də təcrübi 
yönlərdən çeşidli yanaşmalar ortaya qoyulur.  İstər əlifba sorunu, istərsə də ədəbi dilin hansı 
standart normalar əsasında gəlişməli olması vb. sorunlar addım-addım Azərbaycan aydınının 
günlük qayğısına çevrilməkdədir.  
 Təbii ki, Azərbaycanın güneyində ədəbi dilə yönəlik dartışmalar təkcə bilimsəl önəm 
daşımır, həm də daha çox yürüdülən siyasi xətləri sərgiləyir və bu baxımdan, XX yüzilliyin 
başlarında Azərbaycanın quzeyində olmuş durumu xatırladır. O dönəm Azərbaycanın 
 11 
quzeyində ədəbi dilimizin durumu Cəlil Məmmədquluzadənin ”Anamın kitabı” əsərində çox 
yüksək ustalıqla qələmə alınmışdı. Əsərdə bir Azərbaycan ailəsi içərisində özünü göstərən və 
dörd fərqli kimliyi ortaya qoyan dörd cür danışıq, hər danışığa uyğun düşüncə və bu 
düşüncələri yansıdan (əks etdirən) hərəkətlər verilir (Ailə üzvlərinin geyimləri, özlərini 
adlandırma biçimləri, kimlərlə oturub-durmaları vb. detallar da bu fərqliliyi sərgiləməkdədir). 
Ana, qız və üç qardaşdan ibarət ailədə ana və qızı Gülbahar doğma Azərbaycan türkcəsini 
ortaya qoyur, qardaşlardan Rüstəm bəy rus dilini, Mirzə Məhəmmədəli fars dilini, Səməd 
Vahid isə Osmanlı dilini yamsılayır və bu yamsılamalar məhz ana dilinə qarşı durmaları ilə 
seçilir.  
 Vurğulayaq ki, o dönəmdə Azərbaycanın siyasi taleyi ilə bağlı bir-birindən fərqli dörd 
başlıca düşüncə vardı: 1. Azərbaycan öz varlığına özü yiyə durmalı və müstəqil dövlət 
olmalıdır (Ana, qızı Gülbahar və çobanlar məhz bu düşüncəyə uyğunluqları ilə seçilir); 2. 
Azərbaycan Rusiyanın tərkibində qalmalıdır (Rüstəm bəy, qadını Zivər xanım, dostu Aslan 
bəy vb. bu düşüncəyə uyğun gəlirlər ); 3. Azərbaycan farslarla bir olmalıdır (Mirzə 
Məhəmmədəli və dostu Mirzə Baxşəli bu düşüncəni təmsil edirlər);  4. Azərbaycan 
Osmanlıya birləşməlidir (Səməd Vahid və dostu Hüseyn Şahid bu düşüncəyə uyğunluğu 
sərgiləməkdədirlər). Bu dörd siyasi düşüncə ilə ”Anamın kitabı” arasındakı bağlılıq açıq-
aydın ortadadır və bu yöndə başqa bir nəsə deməyi gərəkli bilmirik… 
 Bizcə, Cəlil Məmmədquluzadə cismən sağ olsaydı, görərdi ki, rus dilini yamsılayan 
Rüstəm bəy bu gün Bakıda yaşayır və qonşuluğunda da yavaş-yavaş ingilis dilini 
yamsılamağı öyrənməyə çalışan bir şagird var, fars dilini yamsılayan Mirzə Məhəmmədəli ilə 
Osmanlı dili yerinə indi də Türkiyə türkcəsini yamsılayan
2
 Səməd Vahid Təbrizdədir (Səməd 
Vahid hərdən Bakıya da baş çəkir). Mahiyyətsə dəyişməyib: Azərbaycan türkcəsini 
bəyənməmək və ona qarĢı durmaq!   
 Ancaq təbii ki, zaman dəyişib və artıq Azərbaycanın istər quzeyində, istərsə də 
güneyində neçə-neçə yabançı (yaxud qohum) dil bilsə də, ”Anamın kitabı”nı dərindən öyrənib 
daha çox doğma ana dilimizə yiyə duran Azərbaycan aydınları hər cür yamsılayıcı Rüstəm 
bəylərdən, Səməd Vahidlərdən, Mirzə Məhəmmədəlilərdən çox-çox güclü və qat-qat 
üstündür! Aydınlıq üçün bir tutuşdurma aparaq: “Anamın kitabı”ndakı qardaşlar Azərbaycan 
milli varlığına qarşı dursalar da, Azərbaycanı bölüb parçalamış Rusiya imperiyası çox qorxur 
ki, birdən aydınlar Azərbaycanda qurtuluş və bütövləşmə hərəkatı başlaya bilər. Ona görə də, 
əsərdə yanlış bir xəbəri yoxlamağa gələn Rusiya senzoru bu qorxunu dilə gətirərək qardaşlara 
deyir: “…Saniyən, axır zamanlarda Azərbaycanda əmələ gələn Hübbi-vətən və Ədəmi-
mərkəziyyət firqəsinin amalı yolunda çalıĢmaqdasınız ki, bir tərəfdən Qafqaz 
 12 
Azərbaycanını, digər tərəfdən Ġran Azərbaycanını – ki, ibarət olsun Təbriz, Tehran, 
Gilan, Osmanlı və Ġran Kürdüstanı, Urmu və qeyriləri – bu vilayətləri bir-birinə ilhaq 
edib, müstəqil Azərbaycan hökuməti əmələ gətirəsiniz…”.  
 Bəli, Rusiya məhz bundan qorxurdu və artıq indi Rusiyanın o qorxusu çin olmaqdadır 
(Günümüzdə də İran = Persiya bundan qorxmağa başlayıb). Belə ki, artıq günümüzün 
Azərbaycan aydınları nəinki sözü bir yerə qoyaraq xalqı ayağa qaldırdı və Azərbaycanı ayıran 
tikanlı simləri – Rusiya imperiyasının “dəmir pərdə”sini söküb dağıtdı, həm də güneyli-
quzeyli Bütöv Azərbaycan  təşkilatları yaradaraq Azərbaycanın bütövləşməsi yönündə 
fəaliyyətləri günü-gündən genişləndirməkdədir. Azərbaycanın qurtuluşu, bütövləşməsi və 
demokratiya uğrunda mübarizə aparan çağdaş Azərbaycan aydınlarını görən, onların 
çevrəsində toparlanan xalq Rusiya senzorunun “ümənayi-dövlət yanında ən səlamət və 
zərərsiz bəndələr” kimi tanıdığı Rüstəm bəyləri, Səməd Vahidləri, Mirzə Məhəmmədəliləri 
daha aydın saymır, tərsinə, onlara manqurd kimi  baxır.    
 Günümüzün Azərbaycan aydını məhz Azərbaycan türkcəsini gəlişdirməyə və 
yüksəltməyə çalışır. Artıq yayğın və hər kəsə bəlli bir gerçəklikdir ki, sadə xalq danıĢıq 
dilindən aralı düĢmüĢ bir ədəbi dil nə qədər yüksək amallardan danıĢır-danıĢsın, xalqa 
gərək deyil və xalq onu özünə yaxın buraxmaz. Ona görə də, bu gün Azərbaycan aydını 
Azərbaycan türkcəsi ədəbi dilinin Azərbaycan türkcəsi xalq danışıq dilinə uyğunluğu 
məsələsinə önəm verir və məhz bu özüldən yola çıxır. 
 Təbii ki, bu gerçəkliyin açıq-aydın ortada olmasına baxmayaraq, yenə də məsələnin 
mahiyyəti araşdırılmalı, ən zəruri və önəmli anlayışlarla bağlı topluma bilgi verilməlidir. Bu 
baxımdan, ədəbi dillə xalq danışıq dili arasındakı münasibətdə ən azı üç başlıca durumdan 
danışıla bilər: 1. ədəbi dilin xalq danışıq dilindən aralı düşdüyü durum; 2. ədəbi dilin xalq 
danışıq dili ilə eyniləşdiyi durum və 3. ədəbi dilin xalq danışıq dilinə yaxın olduğu durum.  
 Birinci durumda ədəbi dil ilə xalq danışıq dili arasında dərin bir qopuqluq 
yarandığından ədəbi dili ayrıca bir dil kimi öyrənmək gərəkir ki, bu da xalq üçün yeni bir 
ağırlıq törətməkdədir. 
 Ġkinci durumda ədəbi dillə xalq danışıq dili eyniləşdirildiyindən aradakı sınır ortadan 
qaldırılır və ədəbi dilin standart normalar sistemi qırağa atıldığı üçün bəlli bir qarışıqlıq, 
düzənsizlik yaranır ki, bu da ədəbi dil üçün bir sorun deməkdir. 
 Üçüncü durumda isə ədəbi dil nə xalq danışıq dilindən çox aralı düşüb ayrıca bir dil 
kimi görünür, nə də xalq danışıq dili ilə eyniləşib standart normalar sistemini itirir, tərsinə, 
ədəbi dil xalq danışıq dilinə bəlli bir yaxın məsafədə durur və bununla da, həm standart 
normalar sistemini qoruyaraq xalq danışıq dilindən seçilir, həm də öz normalar sistemini xalq 
 13 
danışıq dilinin bəlli özəllikləri əsasında quraraq özünü məhz xalq danışıq dilinin yüksək 
aşaması kimi ortaya qoyur. Sonucda xalq yaxşı bildiyi öz doğma ana dilinin seçilmiş bəlli 
normalarına söykənməklə rahatcasına ədəbi dilə yiyələnmiş olur.  
 Azərbaycan türkcəsi ədəbi dilinin ən azı minillik tarixi var (Daha öncəki ümumtürk 
ədəbi dilini hələ demirik). Bu ədəbi dil Qafqazlardan Xorasana və Kəngər (Fars, Ərəb, Bəsrə) 
körfəzinədək, Xəzər çevrəsindən Doğu Anadoluya və Kərkükədək uzanan Azərbaycan etno-
kültürəl coğrafiyasında ortaya çıxan və əski oğuz-qıpçaq türkcələrinin qovuşması ilə yaranan 
Azərbaycan türkcəsi xalq danışıq dilinin normalarına söykənməklə biçimlənmişdir. Minillik 
ədəbi dilimiz aralıqsız olaraq güneyli-quzeyli Bütöv Azərbaycanda həmişə işlədilmiş, yalnız 
XX yüzilliyin ikinci onilliyindən sonra durum dəyişilmişdir.  
 Bəllidir ki, Rusiya imperiyasının işğalı altında olduğu dönəmdə Azərbaycanın 
quzeyində işlədilən ədəbi dil yeni bir ədəbi dil deyildi, məhz minillik Azərbaycan türkcəsi 
ədəbi dili idi. Rus şovinizmi bu minillik ədəbi dili hərbi, siyasi vb. bir neçə alanda sıxışdırıb 
sıradan çıxarsa da, bütövlükdə qadağan etməmiş və ədəbi dilimiz qalan sahələrdə öz axarı ilə 
yaşamış, ruscanın bəlli etgilərinə uğrasa da, çağa uyğun gəlişmişdir.   
 Azərbaycanın güneyində isə fars şovinizmi XX yüzilliyin ikinci onilliyindən başlayaraq 
ədəbi dilimizi qadağan etmiş və toplum yaşamının sosial-siyasi-hərbi-kültürəl… alanlarında, 
bir sözlə, məişəti çıxmaqla bütün sahələrdə ədəbi dilimizin işlədilməsini yasaqlamışdır. Bu 
insanlıqdışı siyasət bir neçə on illər boyu sürdüyü, hətta indi də hər vasitə ilə davam 
etdirildüyü üçün günümüzdə  Azərbaycan türkcəsinin minillik ədəbi dil gələnəyi 
Azərbaycanın güneyində bəlli bir kəsintiyə uğradılmış və ana dilində məktəbi olmadığı, ana 
dilində yazıb-oxumadığı üçün insanlarımızın çoxu həm ədəbi dilimizin standart normalar 
sistemini unutmuş, həm də ədəbi dilimizin son dönəm gəlişmə sürəcinə çox yaxından qatıla 
bilməmişdir.  
 Bu gün 45 – 50 milyonluq Azərbaycan türklüyü toplum yaşamının bütün alanlarında 
olduğu kimi, ədəbi dil sahəsində də keçid dönəmini yaşayır. Bu keçid dönəmi Azərbaycanın 
quzeyində bir cür sorunlar, Azərbaycanın güneyində isə nisbətən başqa sorunlar 
doğurmaqdadır, ancaq unudulmamalıdır ki, bu sorunların hamısı  daha ümumi və aparıcı olan 
Azərbaycan ədəbi dilində bütövləşmə sorunun ayrı-ayrı tirələri olub bir-birləri ilə bağlıdırlar.   
 Bu gün Azərbaycanın quzeyində bir yandan ədəbi dilimizdə var olan, ancaq elə bir ciddi 
gərəksinmə (ehtiyac) duyulmayan, yamaq kimi görünən rus (+Avropa) və ərəb-fars dil 
etgilərindən qurtulma – ədəbi dilin arıdılması sürəci, o biri yandan isə çağdaş dönəmin 
şərtlərinə uyğun olaraq ədəbi dilimizin zənginləşdirilməsi sürəci gedir. Bu sürəclərdə əski 
yazılı abidələrimiz, bölgəsəl ləhcələrimiz, Türkiyə türkcəsi öndə olmaqla qardaş türk dilləri 
 14 
vb. söykənclərə dayanılaraq yola çıxılır. Son dönəmdə Azərbaycanın güneyindəki 
ləhcələrimizdən yararlanma imkanının ortaya çıxması isə ədəbi dilimizin gəlişməsində çox 
böyük önəm daşımaqda və ədəbi dilimizin daha da arıdılıb zənginləşdirilməsi yönündə geniş 
üfüqlər açmaqdadır.  
 Bu gün Azərbaycanın güneyində əlifba, ədəbi dil normalarının bərpası, ədəbi dil 
üslublarının biçimlənməsi vb. sorunların çözümünə yönəlik çoxyönlü bir sürəc gedir. Təbii ki, 
Azərbaycan türklüyü bağımsızlığa qovuşaraq siyasi hakimiyyəti öz əlinə almadıqca fars 
şovinizmi öz çıxarlarına uyğun çeşidli oyunlar oynayacaq və bu sorunların çözümü min bir 
əngəllərlə qarşılaşacaqdır.  
 Başda Azərbaycan türklüyü olmaqla dünya türk xalqlarının tarixi təcrübəsi göstərir ki, 
dilimizə yaramayan ərəb əlifbası sorununu çözməkdə biricik (yeganə) doğru yol latın 
əlifbasına keçməkdir. Azərbaycanın quzeyi 1992-ci ildə bu doğru yolu gedib yenidən latın 
əlifbasına keçmək istərkən fars şovinizmi çox qıpçındı
3
 ki, ya ərəb əlifbasına keçilsin, ya da 
kiril əlifbası saxlansın. Çünki bilinən bir gerçəklikdir: əlifba sadəcə bir külür faktı deyil, həm 
də toplumsal yönəlişi sərgiləyən strateji bir addımdır.  
 Yazıqlar ki, bu gün Azərbaycanın güneyində hələ fars şovinizmi hakimiyyətdədir və 
əlifba ilə bağlı doğru yolun gerçəkləşməsi indilik çətin görünür. Ona görə də, aydınlar 
məcburən ərəb əlifbasının islah olunub dilimizə uyğunlaşdırılması yoluna əl atırlar ki, bu da 
tarixən neçə yol sınanmış, ancaq özünü doğrultmamış bir işdir və uğur qazanmayacağı bəri 
başdan bilinməkdədir. 
 Azərbaycanın güneyində ədəbi dilimizə yönəlik çeşidli siyasətlər yürüdülməkdə və bu 
siyasətlərə uyğun çeşidli ədəbi dil normaları ortaya qoyulmaqdadır. Xalq danışıq dilinə 
münasibətdə tutduğu mövqeyə və hansı standart normalar sisteminə söykənməsinə görə bu 
siyasətləri üç yerə ayıra bilərik: 1. rəsmi dövlət siyasəti;                     2. danışıqla eyniləşdirmə 
siyasəti; 3. milli siyasət. 
 Rəsmi dövlət siyasəti fars və ərəb dillərinin normalarına söykənərək Azərbaycan 
türkcəsi ədəbi dilini uyduruq bir ”əcaib-qəraib” dilə çevirməyə çalışır. Xalq danışıq 
dilimizdən çox-çox aralı düşməsilə seçilən bu ”ədəbi dil” xalq içərisində deyildiyi kimi, başı 
və ayağı türkcə, qalan nə varsa, hamısı farsca-ərəbcə olan bir qondarma dildir. Həmin 
qondarma ”ədəbi dil”ə aid ən sadə örnəklərdən birinə göz yetirək: ”Dünən dər rabete ba 
məsayele-məntəqe cələsə keçirildi” (Ana dilimizə çevirsək: ”Dünən məntəqə məsələləri ilə 
bağlı yığıncaq keçirildi”).  
 Göründüyü kimi, sorun təkcə filan sözün kökəncə hansı dilə aid olmasında deyil, həm 
də daha çox söz birləşməsi və cümlələrin qurulma üsulunu ortaya qoyan qrammatik 
 15 
strukturdadır, bu strukturu yansıdan normalardadır. Çağdaş Azərbaycan türkcəsi ədəbi dilində 
örnək gətirilən ”məsayele-məntəqe” kimi izafət birləşmələri yox, ”məntəqə məsələləri” kimi 
söz birləşmələri işlənir və bu, ədəbi dilimizin normasıdır. Türkcəmizin dil norması yerinə 
fars-ərəb dillərinin dil normalarına söykənmək, təbii ki, ədəbi dilimizlə xalq danışıq dilimiz 
arasında keçilməsi çətin uçurum yaradır və bu da xalq üçün ağır yükdən başqa bir nəsnə deyil.  
 Azərbaycanın quzeyində xalq bu ağır yükdən XX yüzilin başlarında qurtulmuşdu və o 
zamanadək özünü göstərən fars-ərəb normalı ”əcaib-qəraib” dilin mahiyyətini daha dərindən 
anlamaq üçün Cəlil Məmmədquluzadənin ədəbi qəhrəmanlarından biri olan Axund Molla 
Səbzəlinin bir cümləsinə göz yetirək: “Əxəvizadə, neçə müddətdi müntəziri-vucudi-
zicudunuz və müĢtaqi-didarınız idim, inĢaallah zati-alinizin məzacı-mübarəkləri 
salimdir”.  
 Daha açıqlama gərəkmir. Yalnız onu deyək ki, belə bir “ədəbi molla dili” olan yerdə Ulu 
Tanrıdan təkcə türkü yox, həm də türkcəni qorumasını istəməkdən başqa yolumuz yoxdu...    
 DanıĢıqla eyniləĢdirilmə siyasəti rəsmi dövlət siyasətinin tam tərsi olub uyduruq 
”ədəbi dil”ə qarşı xalq danışıq dilini qoyması ilə seçilir. Ancaq bu zaman ədəbi dilimizin 
standart normalar sistemi də bir qırağa atılaraq xalq danışıq dilinin çoxnormalılığı yazıya 
gətirilir, heç bir standart normaya önəm verilmədiyindən aradakı sınır tam götürülür və ədəbi 
dillə xalq danışıq dili eyniləşdirilir. Hamı üçün standart ədəbi dil normalarının danılması – 
normasızlaşdırılma yazıda bir düzənsizlik yaradır və həm xalq danışıq dili, həm də yazan 
şəxsin ləhcə özəllikləri yazıya da köçürüldüyündən ədəbi dilin varlığı sual altına düşür və 
ədəbi dil üçün getdikcə dərinləşən sorun yaranır. Örnəyin: ”Ossun, qərdəĢ, biləsiynən belə 
danuĢmuĢdux. Sən navax gələssən?”  
 Bu cümlələri bir başqa insanımız ”Olsun, qədeĢ, özüynən belənçik danıĢmıĢdüg. Sən 
haçan gəliceysen?” biçimində, üçüncü bir insanımız da tamam ayrı cür və dördüncü, 
beşinci…insanlarımızın da hərəsi bir cür yazarsa, o zaman hansı ədəbi  dildən danışa bilərək?! 
Təbii ki, ədəbi dil baxımından hamı üçün vahid standart norma olmalı və örnək gətirilən 
cümlələr də yalnız belə yazılmalıdır: ”Olsun, qardaĢ, özü ilə belə danıĢmıĢdıq. Sən haçan 
(və ya nə vaxt) gələcəksən?” 
 Başqa sözlə, danışıqla eyniləşdirilmə – standart ədəbi dil normalarının bir qırağa 
atılması və çoxvariantlı danışıq dili özəlliklərinin yazıya gətirilməsi görünüşdə rəsmi dövlət 
siyasətinə qarşı dursa da, mahiyyətcə ondan çox da fərqlənmir. Çünki rəsmi dövlət siyasəti 
yuxarıdan, danışıqla eyniləşdirilmə siyasəti isə aşağıdan ədəbi dilimizə  zərbə vurur və ona 
qarşı dururlar. Fərq burasındadır ki, rəsmi dövlət siyasətinin yuxarıdan vurduğu zərbə düşmən 
zərbəsidir və öncədən ölçülüb-biçilmiş bir strateji gedişdir, danışıqla eyniləşdirilmə 
 16 
siyasətinin vurduğu zərbə isə millətini sevən doğma övladların düşünmədən vurduğu zərbədir 
və bu doğma övladlar yağıya qarşı savaşarkən bilmədən özününkünə də zərbə vururlar. Yeri 
gəlmişkən, vurğulayaq ki, məsələnin mahiyyəti aydınlaşmayınca və danışıqla eyniləşdirilmə 
siyasətinin uyduruq dilə qarşı durmaqla yanaşı, həm də milli ədəbi dilə də ziyan gətirməsi 
anlaşılmayınca, bu aşağıdan zərbə davam edəcəkdir
4
.    
 Milli siyasət Azərbaycanın güneyində xalq danışıq dilinə yaxın olan standart normalar 
sisteminə söykənməklə ədəbi dilimizin minillik gələnəyini bərpa etməyə və  Azərbaycan 
türkcəsi ədəbi dilində bütövləşmə sorununu çözməyə yönəlmiş xətdir. Ədəbi dilimizlə bağlı 
tam doğru yolda olan bu milli siyasəti fars şovinizmi ”Bakı dilində  yazmaq” kimi göstərməyə 
çalışır. Təbii ki, getdikcə güclənib önə çıxan və aparıcı olan həmin milli xəttin uğur 
qazanmasını önləmək üçün fars şovinizmi istənilən oyuna əl atacaq, dövlət gücü ilə əzməyə 
çalışmaqdan tutmuş ikitirəlik yaratmağadək bütün yolları (o sıradan, qəsdlə yanlış adlandırma 
yolunu ) uyqulayacaqdır. Sözsüz, biz də fars şovinizminin ədəbi dilimizə qarşı indi hansı 
oyunları oynadığına və yarın hansı oyunları oynayacağına göz qoymalı, bu oyunları bütün 
yönləri ilə öyrənib bilməli və anında cavab verməyi bacarmalıyıq. Ancaq bununla birgə, həm 
də bilməliyik ki, Azərbaycan türklüyü olaraq gücümüzü yağının bata bilməyəcəyi bir düzeyə 
yetirmək üçün, tam bilincli bir biçimdə vahid normalar sistemini əsas götürərək ədəbi dildə 
bütövləşmə sorunumuzu bir an öncə çözməliyik.  
 Ədəbi dilimiz indiki durumunda belə çağdaş dünyanın gəlişmiş yüksək düzeyli ədəbi 
dillərindən biridir. Ancaq ədəbi dilimizi daha da yüksəltmək, gərəksiz alınmalardan 
arındırmaq və ardıcıl yaranan yeni anlayışları öz dilimizdə adlandıra bilmək üçün mütləq 
Azərbaycan türkcəsi ədəbi dili bütövləşməli və Azərbaycanın güneyi ilə quzeyi arasında 
yenidən vahid ədəbi dil işlədilməlidir.  Unudulmamalıdır ki,  
minillik ədəbi dilimiz və onun çağdaş normalar sistemi Azərbaycanın istər quzeyinin, istərsə 
də güneyinin dədə-babadan qalma tarixi mirasıdır. Sadəcə, ədəbi dilimizdə (özəlliklə, ədəbi 
dilimizin söz dağarcığında – lüğət tərkibində) bir sıra çox gərəksiz alınma rus (+Avropa) və 
ərəb-fars dil normaları var ki, ədəbi dilimizin bütövləşmə sürəcini olumsuz etgiləməkdə və 
əngəl yaradıb ağırlıq törətməkdədir. Quşqusuz, bu ağırlıqları ortadan qaldırmalı və ədəbi 
dilimizin daha da cilalanıb gəlişməsi, yüksəlməsi qayğısına qalmalıyıq.  
 Azərbaycan türkcəsi ədəbi dilinin bütövləşməsində Azərbaycanın quzeyinə bağlı aparıcı 
şərtlərdən biri gərəksiz alınma dil normalarından qurtulmaq, o sıradan düzgün yazı 
qaydalarını rus dilinə görə yox, Azərbaycan türkcəsinin özünə görə düzənləməkdir.  Örnəyin, 
bir az bədii biçimdə desək, Azərbaycan türkcəsi dünyaya rus dilinin bacasından baxmamalı və 
ayrı-ayrı dillərə aid dil faktlarını ruscanın normaları ilə dəyərləndirməməlidir, tərsinə, hər 
 17 
dilin öz qapısından içəri girməlidir. Başqa sözlə, Azərbaycan türkcəsi rus dilinin, fars dilinin, 
yaxud hər hansı bir üçüncü dilin vasitəçiliyinə söykənmədən özü birbaşa dünya dillərinin hər 
biri ilə ayrı-ayrılıqda təmasa keçməli və adların, sözlərin yazılışında birbaşa qaynaq dilin səs 
özəlliklərinə söykənməklə yalnız Azərbaycan türkcəsinin səs özəlliklərini əsas almalıdır. 
Örnəyin, İsveçin ikinci böyük şəhəri isveçcə Göteborg (deyilişdə: Yötebory) adlanır və bu ad 
rusca Гетебург (deyilişdə: Qyеteburq) yazılır. Ruscanın г (=q) səsi Azərbaycan türkcəsində h 
səsini verdiyi üçün şəhərin adı bu gün Azərbaycanda Hoteburq (bəzənsə Höteburq) kimi 
göstərilir. Halbuki isveçcədə   G g hərfi qalın ünlülərdən öncə gələndə dilimizin q səsini, incə 
ünlülərdən öncə gələndə isə dilimizin y səsini verir (ö hərfi və səsi isə yaxlaşıq eynidir ) və 
istər isveçlilər, istərsə də burda yaşayan Azərbaycan türkləri şəhərin adını y səsi ilə deyirlər. 
O zaman, nə üçün adı ruscadan çevirməli və Hoteburq//Höteburq yazmalıyıq? Məgər qaynaq 
dilin – isveçcənin özəlliklərinə və Azərbaycan türkcəsinin özəlliklərinə söykənib dilimizdə 
Göteborg adını Yöteburq yazmağımız daha doğru olmazmı?! Təbii ki, daha doğru olar və belə 
də yazılmalıdır. 
 Gətirdiyimiz bircə örnək belə açıqca göstərir ki, ədəbi dil normalarımızı gərəksiz rus 
(+Avropa) və ərəb-fars dil normalarından mütləq arındırmalı, öz dil normalarımızı əsas 
götürməliyik.    
 Azərbaycan türkcəsi ədəbi dilinin bütövləşməsində Azərbaycanın güneyinə bağlı ən 
aparıcı şərtlərdən biri xalq danışıq dilinə yaxın olan standart normalar sisteminə söykənməklə 
ədəbi dilimizin minillik gələnəyini bərpa etməkdir. Bu yöndə çox işlər görülməlidir ki, 
onlardan biri də düzgün yazı qaydalarının vahidləşməsidir və biz də məhz bu sorundan 
danışmağı göz önündə tuturuq. Ancaq öncə dillə bağlı bir neçə anlayışı açıqlamağı gərəkli 
bilirik.  
 
 
 
 
 
 
 
 
 18 
 
Birinci bölüm 
 
Ümumxalq dili  
 Dil insanlar arasında ən üstün, ən önəmli ünsiyyət vasitəsi və anlamanın təməl aracıdır 
(vasitəsidir). Bununla yanaşı, dil həm də bir kimlik simgəsi və toplumun   dünyagörüşünü, 
kültürünü, gələnəyini, əxlaqını, tarixini, bir sözlə, topluma məxsus nə varsa, hamısını özümlü 
bir biçimdə qoruyub saxlayan və qurşaqdan-qurşağa ötürən ən böyük bir qaynaqdır. Hər bir 
xalqın dili o xalqın tayı tapılmaz, oxşarı bulunmaz ən dəyərli ümumi sərvəti və ən qutsal 
varıdır.   
 İstənilən bir canlı dil aid olduğu xalqa xidmət edir və o xalqın ümumi sərvəti sayıldığı 
üçün ümumxalq dili adlanır.  Örnəyin, Azərbaycan türklərinin ümumxalq dili Azərbaycan 
türkcəsidir, Türkiyə türklərinin ümumxalq dili Türkiyə türkcəsidir, isveçlilərin ümumxalq dili 
isveç (=svenska) dilidir, norveçlilərin ümumxalq dili norveç (=norska) dilidir, almanların 
ümumxalq dili alman (=döyç) dilidir vb. 
 Ümumxalq dili çoxqatlı bir sistem oluşdurur və bu sistem içərisində iki böyük altsistem 
ayrıca fərqləndirilir: 1. xalq danıĢıq dili və 2. ədəbi dil.  
  Bu kitabçanın yazılmasında başlıca amacımız Azərbaycan türkcəsi ədəbi dilindən və 
onun düzgün yazı qaydalarından danışmaqdır, ancaq aydınlıq yaranması və ədəbi dillə 
tutuşdurula bilməsi üçün xalq danışıq dilinə də qısaca toxunmağı gərəkli bilirik.  
Xalq danıĢıq dili və onun qolları  
 Xalq danışıq dili insanlar arasında etnik kimliyi bəlirləyən və xalqın vahidliyini ortaya 
qoyan ən aparıcı amillərdən biri sayılır. Qafqazlardan baĢlamıĢ Kəngər körfəzinədək 
uzanan Azərbaycan etno-kültürəl alanında da ən azı 45 milyon (bəzi qaynaqlara görə: 
50 milyon) insan bu gün vahid Azərbaycan xalq danıĢıq dilində  danıĢmaqdadır. Bu 
vahid xalq danışıq dili istər Dərbənd, Borçalı, Qarayazı vb. bölgələr daxil Azərbaycanın 
quzeyində yaşayan, istərsə də Kəngər körfəzi çevrəsindəki qaşqay elimiz də daxil 
Azərbaycanın güneyində yaşayan bütün Azərbaycan türkləri üçün anlaşıqlı olan ümumi bir 
dildir (İstisnasız olaraq bütün araşdırıcılar bu düşüncədədir ki, Türkmanelində (İraq) yaşayan 
türkmanların danışığı da Azərbaycan xalq danışıq dilindən ayrı deyil).  
 Xalq danışıq dili günlük sadə yaşamda canlı ünsiyyət zamanı xalqın işlətdiyi  danışıqdır. 
Xatırladaq ki, istənilən xalq danışıq dili daha çox şifahi biçimdə işlədilir və həm geniş xalq 
 19 
kütlələrinin canlı danışıq dili, həm də şifahi xalq yaradıcılığının –  folklorun dili kimi tanınır. 
Azərbaycan türkcəsi xalq danışıq dili də 45 – 50 milyonluq Azərbaycan türk xalqının canlı 
danışıq  dili  və dünyanın ən zəngin folklorlarından biri olan Azərbaycan  folklorunun 
yaradıldığı ulu bir dildir.   
 Azərbaycan türkcəsi ədəbi dili zaman-zaman dövlət dili kimi rəsmi status qazanmışdır 
və günümüzdə də Azərbaycan  Respublikasının dövlət dilidir. Bununla yanaşı, Azərbaycan 
türkcəsinin həm xalq danışıq dili, həm də ədəbi dili zaman-zaman çevrədəki bir sıra ayrı-ayrı 
xalqlar arasında ümumünsiyyət dili və yazı dili rollarını da üstlənmişdir  (Xatırladaq ki, bu 
durum XIX yüzilliyin sonlarınadək var olmuş, ruslar Azərbaycanın quzeyini işğal etdikdən və 
Azərbaycanın güneyində dövlət fars sovinizminin əlinə keçdikdən sonra isə Azərbaycan 
türkcəsinin xalqlararası ümumünsiyyət dili və yazı dili rolları get-gedə azalmışdır. Ancaq bir 
dil üçün xalqlararası düzeydə rol oynamaq təkcə kültürəl məsələ deyil, həm də daha çox siyasi 
bir məsələdir və quşqusuz, Bütöv Azərbaycan Dövlətinin yaranması ilə Azərbaycan 
türkcəsinin həmin rolları yenidən geniş biçimdə ortaya çıxacaqdır).    
 Xalq danıĢıq dilində dil sisteminin bütün birimləri (vahidləri) üzrə çoxvariantlılıq 
var, yəni xalq danışıq dilində səs (fonetik birim), söz (leksik birim), söz biçimləri (morfoloji 
birim), söz birləşməsi, cümlə (sintaktik birim) vb. bu kimi dil birimlərinin işlədilməsində bəlli 
bir çeşidlilik özünü göstərir. Çoxvariantlılığın olması o deməkdir ki, xalq danışıq dilində 
normalaşdırılma, standartlaşdırılma, dil birimlərinin təktürlü (yekcins) qəlib biçimində hamı 
üçün eyni cür işlədilmə zərurəti vb. yoxdur. İnsanlar xalq danışıq dilində danışarkən 
cümlələrin ölçülü-biçili olmasına, cümlədə sözlərin doğru sıralanıb-sıralanmamasına, sözlərdə 
düzgün deyilişin gözlənib-gözlənilməməsinə vb. o qədər də önəm verməz, terminlər yerinə 
ümumtəsviri sözlərdən yararlanmağa, daha çox qısa, sadə, aydın, anlaşıqlı...danışmağa, 
bəzənsə yalnız öz aralarında bilinən sözlər işlətməyə vb. çalışarlar. Özəlliklə, xalq danışıq dili 
elə bir ön hazırlıq olmadan, birbaşa danışıq zamanı öztörəmə (spontan) yolla ortaya çıxan, 
monoloqa yer verilsə də, daha çox şifahi dialoq üzərində qurulan və rəsmi xarakter daşımayan 
doğal bir dildir. Canlı ünsiyyət səbəbinə xalq danışıq dili əl-qol hərəkətləri və him-cim (jest 
və mimika), səs tonu, intonasiya, vurğu, durğu vb. yardımçı vasitələrlə də çox zəngindir.  
 Xalq danışıq dili geniş anlayışdır və bəlli özəlliklərinə görə bir-birindən seçilən çeşidli 
danışıq qollarını da öz içərisinə alır. Aparıcı özəllikləri baxımından Azərbaycan türkcəsi xalq 
danışıq dilində dörd qol ayıra bilərik: 1. ümumdanışıq qolu; 2. loru danışıq qolu; 3. bölgəsəl 
ləhcələr qolu;  4. sosial ləhcələr qolu.  
 Bu qollardan hər birinə ayrı-ayrılıqda qısaca göz yetirək:   
1. ÜmumdanıĢıq qolu 
 20 
 Xalq danışıq dilinin ümumdanışıq qolu Azərbaycan türkcəsində danışan insanların 
hamısının anladığı və günlük yaşamda işlətdikləri bir dildir. Adətən, dilin ümumdanışıq qolu 
nə bölgə, nə sosial təbəqə, nə oxuma düzeyi, nə də hər hansı bir başqa amil üzrə sınırlanmaz, 
tərsinə, bölgələrüstü və ümumtoplumsal bir özəllik daşıyar. Əslində həm geniş xalq 
kütlələrinin canlı danışıq dili, həm də şifahi xalq yaradıcılığının –  folklorun dili kimi 
tanıdığımız xalq danışıq dili məhz ümumdanışıq qolu səbəbinə ortaya çıxır və onun üzərində 
yüksəlir. Buna uyğun olaraq, istər zəngin Azərbaycan folkloru, istərsə də Azərbaycandakı 
geniş xalq kütlələrinin canlı danışıq dili məhz Azərbaycan türkcəsinin ümumdanışıq qoluna 
söykənməkdədir (Ancaq unutmayaq ki, xalq danışıq dili daha geniş anlayışdır və 
ümumdanışıqla yanaşı, o biri qollar da xalq danışıq dilinə aiddir).   
 Ümumdanışıq qolu bəlli normalara uyub tam standartlaşmasa da,  bölgələrüstü və 
ümumtoplumsal bir özəllik daşıdığından bəzən onu ədəbi dilin danışıq üslubu da adlandırırlar. 
Ancaq araşdırıcıların çoxu standart olmayan və normalaşmayan ümumdanışığı xalq danışıq 
dilinin bir qolu sayır və hesab edirlər ki, xalq danışıq dilini ədəbi dildən ayıran özəlliklər elə 
dilin ümumdanışıq qoluna da aiddir.  
2. Loru danıĢıq qolu 
 Xalq danışıq dilinin loru danışıq qolu da ümumdanışıq qolu kimi bölgələrüstü bir özəllik 
daşıyır və onu dil daşıyıcılarının hamısı anlayır, ancaq ümumtoplumsal  özəlliyi baxımından 
loru danışığı ümumdanışıqla bir sıraya qoymaq olmaz. Çünki loru danışıqda daha çox sözün 
qaba, kobud anlamları qabardılır, loru və vulqar sözlər, ifadələr (söyüşlər, ədəbsiz sözlər, 
təhqiramiz deyimlər) işlədilir, bəzən də lotuyana və qoçuyana tərzdə danışığa üstünlük verilir 
ki, bu da danışanın oxuma düzeyindən, əxlaq anlayışından, dünyagörüşündən vb. asılı bir 
məsələdir və toplum yaşamının heç də bütün alanlarında olumlu qarşılana bilməz. Təsadüfi 
deyil ki, xalq arasında bu cür danışıq bəzən “Küçə sözləri ilə danıĢmaq” da adlanır və həm 
xalq dilinin ümumdanışıq qolunda, həm də ədəbi dildə  “küçə sözləri” işlətmək ayıb sayılır, 
utanc verici bir özəllik kimi qarşılanır. Vurğulayaq ki, xalq arasında loru danışıq daha çox 
aşağı düzeyli, bilgisiz, səviyyəsiz, avam, cahil, kobud, qaba... insanların danışığı kimi anlaşılır 
və bu anlamı bildirmək üçün duruma uyğun bəzən qədeĢvarı danıĢıq, kətçi-kütçü danıĢığı 
vb. deyimlərdən də istifadə olunur.  
 Artıraq ki, bəzən dolaşıq bir fikrin, yaxşı başa düşülməyən bir sözün daha sadə, hər 
kəsin, hətta avamların belə anlayacağı bir biçimdə deyildiyini gözə çarpdırmaq üçün “loru 
dildə desək...”, “loru Ģəkildə anlatsaq...” kimi aydınlaşdırıcı deyimlərdən də yararlanılır. Bu 
aydınlaşdırıcı deyimlər danışanın loru danışıq düzeyindən üstün olduğunu, ancaq sadəcə, 
 21 
fikri, sözü hər kəsə daha açıq-aydın yetirmə gərəksinməsinə (ehtiyacına) görə loru danışığa əl 
atdığını göstərmək amacı daşıyır.  
 Bəzənsə sözün, ifadənin yanlış anlaşılmaması, deyilənə loru anlam yüklənilməməsi 
üçün öncə bir  “türkün sözü...” deyimi işlədilir, bundan sonra deyiləcək söz ortaya qoyulur...   
 Loru danışığın özümlü sözləri (örnəyin: tıxmaq “yemək”, təpiĢdirmək “geymək”, 
qırıldatmaq “danışmaq”; girdirmə “saxta, keyfiyyətsiz”; cında “pozğun, əxlaqsız”, ləçər 
“nacins, rəzil” vb.), özümlü sabit söz birləşmələri (örnəyin: sürüĢquluya dəm vermək 
“qaçmaq, aradan çıxmaq”, aradan cırmaq “çıxıb getmək, əkilmək”; dabana tüpürmək 
“qaçmaq”; dilini qarnına  soxmaq “susmaq” vb.), azsaylı olsa da, bəlli bir alan üzrə özümlü 
folkloru (ədəbi dildə işlədilməsi ayıb sayıldığından örnək vermirik) vb. vardır.  
 Ümumtoplum düzeyində olmasa da, ayrı-ayrı şəxslər, qrup və dəstələr günlük 
yaşamlarında loru danışıqdan yararlanmaqdadır. Eyni zamanda, ədəbi dilin ədəbiyyat və 
incəsənət alanları üzrə hansısa surəti yaratmaq üçün bədii bir üsul olaraq loru danışıqdan da 
istifadə edilir.    
3. Bölgəsəl ləhcələr qolu 
   Bölgəsəl ləhcələr bir dilin bəlli bölgələr (ərazilər, regionlar) üzrə fərqlənən ləhcə və 
şivələridir. Örnəyin, Azərbaycan türkcəsində Bakı ləhcəsi, Təbriz ləhcəsi, Şəki ləhcəsi, 
Ərdəbil ləhcəsi, Ordubad ləhcəsi, Zəngan ləhcəsi, Dərbənd ləhcəsi, Həmədan ləhcəsi vb. bu 
kimi ləhcələr, həmçinin bu ləhcələrə daxil ağızlar (şivələr) və ləhcələrarası ayrıca keçid 
ağızları vardır. Adətən, öz içlərində neçə-neçə ağızı birləşdirən ləhcələr daha çox əski boy və 
oymaq (qəbilə və tayfa) dillərinin yaşayan izləri olar.  
 Dünyada elə dillər var ki, bu dillərin ləhcələri arasında fərq böyükdür və hətta bəzən bir 
dilin iki ləhcəsi bir-biri üçün anlaşılmır. Azərbaycan türkcəsi ləhcələri isə bir-birləri üçün tam 
anlaşıqlıdır, çünki onlar arasında fərq çox azdır. Bu da Azərbaycan türkcəsi ləhcələrini 
yaradan əski türk boy və oymaq dillərinin bir-birinə çox yaxın olmasından qaynaqlanır, 
özəlliklə türk dillərinin bitişkən (şəkilçili, iltisaqi, aqqlütinativ) quruluşundan irəli gəlir. 
 Azərbaycan türkcəsi ləhcələri arasında var olan fərq özünü daha çox sözlərdə, söz 
birləşmələrində və sözlərin deyilişində göstərir.  
 Sözlərlə bağlı fərqi dilçiliyin leksikologiya bölməsi öyrənir. Leksik araşdırmalara görə, 
hər bir ləhcənin söz dağarcığında (lüğət tərkibində, leksik sistemində) olan sözlərin çoxu 
başqa ləhcələrdə eynilə işlədilsə də, bəlli bir düzeydə özümlü, yəni daha çox bir (və ya bir 
neçə) ləhcədə işlənən və başqa ləhcələrdə tuş gəlinməyən sözlər də var. Örnəyin: becit ”tez, 
cəld”; qəmbər ”daş” (Bakı); hır ”güc, taqət, enerji”; bilə ”öz”; cicik “həsəd, paxıllıq” 
(Təbriz); idimsiz ”kifir, çirkin”; ciyi ”ana” (Şəki); gəzənə ”gicitkan”; könəz “tərs, inad”; 
 22 
hünü ”ağcaqanad” (Urmu); fır ”qəzəb, hirs”; xuduru ”nahaq, əbəs”; oyma ”qadın üst paltarı, 
don” (Naxçıvan); qıpçınmaq ” can atmaq, canfəşanlıqla cəhd eləmək, vurnuxmaq”; 
çindiĢmək ”zəhləsi getmək” (Sarab); aylanmaq ”fırlanmaq, dolanmaq”  (Dərbənd) vb.  
 Söz birləĢmələri ilə bağlı fərqi dilçiliyin frazeologiya bölməsi araşdırır. Frazeologiyada 
hər cür söz birləşmələri yox, söz kimi ayrıca lüğəvi (leksik) anlam daşıyan sabit söz 
birləşmələri öyrənilir. Azərbaycan türkcəsi ləhcələri bu cür sabit söz birləşmələri ilə 
zəngindir. Örnəyin: tətinməsini çəkmək ”altını çəkmək, görülən bir işin qarşılığını, ziyanını 
ödəməli olmaq”; daĢı döĢünə vurmaq ”tərəf saxlamaq, müdafiə etmək”; uyuq qalmaq 
”donub qalmaq, təəccüblənmək”; bara qoymaq ”bilinməməsi gərəkən bir nəsnənin 
deyilməsi, yaxud edilməməsi gərəkən bir işin edilməsi ilə adamı pis duruma qoymaq” 
(Təbriz); sapda durmaz dəhrə ”etibarsız, güvənilməz”; dəli dərdinə düĢmək ”bərk 
qorxmaq” (Şəki); sinov getmək ”çox istəmək” (Naxçıvan); qıla muncuq düzmək “vasvasılıq 
etmək, bir nəsnəni düzəltməkdə çox əlləşmək” (Urmu) vb.  
 Azərbaycan türkcəsi ləhcələrində sözlərin deyiliĢi heç də təktürlü (yekcins) deyil və 
özəlliklə fonetik baxımdan çeşidlilik geniş yayılmışdır. Vurğulayaq ki, sözlərin ayrı-ayrı 
ləhcələrdəki deyilişi ilə yaranan bu çeşidlilik nə qədər geniş yayılsa da, sözləri tam 
başqalaşdırmır və anlaşılmaz bir biçimə (formaya) salmır. Örnəyin, ləhcələrimizdə gəldik 
sözü gəldux, gəldük, gəldüg, gəldıx, gəldih vb. biçimlərdə, ev sözü əv, öy, əw vb. 
biçimlərdə…işlənir ki, bunları anlamaq çox da çətinlik törətmir.   
 Azərbaycan türkcəsi ləhcələrinin fərqli morfoloji, sintaktik vb. özəlliklərindən də geniş 
danışmaq olar. Örnəyin, felin şəxs kateqoriyasında I və II şəxsləri bildirmək üçün ayrıca 
şəkilçilər işləndiyi halda, III şəxsdə belə bir şəkilçi yoxdur. Aydınlıq üçün gəl- felini hər üç 
şəxs üzrə indiki zaman təkdə dəyişdirək: I şəxs – mən gəlirəm; II şəxs – sən gəlirsən; III şəxs 
– o gəlir. Azərbaycan türkcəsinin Təbriz ləhcəsində isə III şəxsin də ayrıca şəkilçisi var: o 
gəliri; o baxırı; o görürü; o bururu.  
 Artıraq ki, başqa türk dillərində işlənən mən gəlirmən, sən gəlirsən, ol gəlirol 
qaydasının ortaya qoyduğu kimi, III şəxsin -ı,-i,-u,-ü şəkilçisi də kökəncə III şəxs əvəzliyi ilə 
bağlıdır və bu durum dilimizin Təbrizdə qorunmuş ən əski qatlarından soraq verməkdə, eləcə 
də Təbriz ləhcəsinin morfoloji özəlliklərinə yönəlik bir bəlirti sərgiləməkdədir.   
 Ləhcələri öyrənən dilçilik bölməsi dialektologiya adlanır. Dialektologiyada ləhcələrin ya 
etnik özülə, ya coğrafi özülə, ya da hər hansı bir dil faktına görə qruplaşdırılması daha geniş 
yayılmışdır. İndiyədək Azərbaycan dialektologiyasında  cografi özül əsas götürülmüş və 
dönəmin siyasi şərtlərindən irəli gələrək daha çox Azərbaycanın quzeyi araşdırılmış, keçid 
ağızlarını ayrı saymaqla ləhcələrimiz dörd coğrafi yönə (Doğu, Batı, Güney, Quzey) və 
 23 
coğrafi bölgələrə (daha çox şəhərlərə) görə qruplara ayrılmışdır. Güney qrupu ləhcə və 
ağızları sırasında Naxçıvan və Ordubad ləhcələri ilə yanaşı, Təbriz ləhcəsinin də verilməsi o 
dönəm üçün irəli bir addım idi, ancaq təbii ki, çağdaş dönəmin şərtləri baxımından bu bölgü 
özünü doğrulda bilməz. Çünki Azərbaycanın istər quzeyində, istərsə də güneyində olsun, fərq 
etməz, bütün Azərbaycan ləhcələri üçün eyni bir bölgü gərəkdir. Bu bölgü ya etnik özülə 
söykənməli və Bütöv Azərbaycan üzrə türk boy – oymaq özəlliklərini əsas götürməklə 
aparılmalıdır, ya da coğrafi özül əsas götürülürsə, irəli sürülən bölgü Bütöv Azərbaycan 
coğrafiyasını qapsaya (ehtiva edə) bilməlidir. Bunsuz Azərbaycan ləhcələrinin az-çox doğru-
düzgün qruplaşdırılması imkansızdır. 
4. Sosial ləhcələr qolu 
 Sosial ləhcələr bir dil daşıyıcıları içərisində var olan çeşidli sosial kəsimlərin və ixtisas, 
peşə-sənət alanlarındakı qrupların, ayrı-ayrı qapalı coğaların (dəstələrin), yığvaların 
(qrupların)
5
 vb. danışığıdır. Bu danışıq hər nəsnədən (şeydən) öncə, söz dağarcığı baxımından 
fərqlənir. Daha doğrusu, sosial ləhcələrdə fonetik, morfoloji, sintaktik vb. fərqlərdən yox, ilk 
sırada, məhz leksik və frazeoloji fərqlərdən danışmaq olar.   
 İşlənmə alanına, işlənmə amacına vb. özəlliklərinə görə, sosial ləhcələrin söz dağarcığı 
iki yerə bölünər: 1. peşə-sənət sözləri; 2. arqo və jarqonlar.  
 PeĢə-sənət sözləri bəlli bir ixtisas, peşə və sənət alanı üzrə işlədilən sözlərdir. Peşə-
sənət sözlərinin çoxu xalq danışıq dilində qəbul edilib ümumişlək sözlərə çevrilər, yaxud 
termin olaraq ədəbi dildə işlədilər, bir kəsimi isə daha çox aid olduğu ixtisas, peşə-sənət 
alanında özünü göstərər. Başqa sözlə, sosial-iqtisadi-kültürəl… yaşamımızın əkinçilik, 
bağçılıq, heyvandarlıq, xalçaçılıq, pinəçilik, dabbaqçılıq, çörəkçilik, dəmirçilik, misgərlik, 
gəmiçilik, mədənçilik vb. bu cür çoxsaylı ixtisas, peşə-sənət alanlarından hər birinin özümlü 
sözləri vardır ki, burada onlardan örnək verməyə gərək yoxdur.  
 Arqo və jarqon sözləri daha çox qapalı çoğaların (dəstələrin), çeşidli yığvaların  
(qrupların) və marağa, məşğuliyyətə, yaşdaşlığa, sosial duruma vb. görə bir araya gəlmiş 
kəsimlərin öz aralarındakı danışıqda işlətdikləri sözlərdir. Bu sözlər ya xalq dilindəki bəlli bir 
sözə yeni anlam verilməklə, ya başqa bir dildən alınmaqla, ya yeni yaradılmaqla vb. yollarla 
biçimlənir. Ancaq bu fərqli sözlər sayca bir neçə yüzdən çox olmaz.  
 Arqo
6
 anlayışı daha çox özəl qapalı coğaların və çeşidli yığvaların özümlü  danışığını 
bildirir. Aparıcı özəllikləri baxımından arqo jarqondan fərqlənir. Belə ki, arqonun başlıca 
özəlliyi onun nisbətən gizli, başqaları üçün tam anlaşılmaz olması və özəl qapalı coğaların, 
çeşidli yığvaların yalnız öz aralarında ünsiyyət qurmalarına qulluq etməsidir. Buraya oğru 
 24 
danışığı, manıs danışığı (musiqiçilər içərisindəki danışıq), alverçi danışığı vb. bu cür örtülü 
danışıqlar daxildir.   
 Azərbaycanda başqaları üçün anlaşılmaz danışığa qarğa dili də deyilər və Azərbaycan 
türkcəsinə söykənməklə ortaya çıxan bu qarğa dilinin çeşidli variantları var. Örnəyin, bir 
varianta görə, sözlər hecalara bölünür (bəzən hecalar da parçalanır) və hər hecadan sonra ba, 
bə, bi kimi hissəciklər artırılmaqla danışılır (örnəyin: mənim sözü belə deyilir: məbənibim). 
Yaxud başqa bir varianta görə, bütün sözlər tərsə söylənir (örnəyin: sənin sözü ninəs kimi 
deyilir) vb.  
 Ancaq arqolar tam olaraq qarğa dili sayıla bilməz. Çünki qarğa dilindən fərqli olaraq, 
arqoların ayrıca, özümlü söz və söz birləşmələri var. Örnəyin, manıs danışığından iki cümləyə 
diqqət yetirək: Manıs petindəki cəhdə civiyə bax! (Təbriz);  Qastanı manıs kərvəni 
sünnətlədi (Bakı).  
 Göründüyü kimi, cümlələr Azərbaycan türkcəsinin qrammatik özəllikləri əsasında 
qurulmuşdur, ancaq ”bax” felindən başqa cümlədə heç bir söz başqaları üçün tam aydın deyil. 
Çünki musiqiçilər yalnız özlərinə aydın olan bir arqoda danışırlar ki, başqaları nə deyildiyini 
başa düşməsin. Bu cümlədəki sözlərin anlamları belədir: manıs ”oğlan”; pet ”yan”; cəhdə 
”gözəl”; civi ”qız”, qastanı ”pis, yalançı”, kərvə (Güneydə: karva) ”pul”, sünnətlədi ”kəsdi, 
azaltdı”. Deməli, birinci cümlə ”Oğlanın yanındakı gözəl qıza bax!” və ikinci cümlə ”Pis 
oğlan pulu kəsdi, azaltdı” anlamındadır (bu sözlərin də ortaya qoyduğu kimi, Güneyli-Quzeyli 
Bütöv Azərbaycan üzrə eyni bir manıs arqosu var.  Ancaq ”gözəl” anlamının Təbrizdə cəhdə, 
Bakıda isə sona sözləri ilə verilməsi, ”pul” anlamlı sözün karva və kərvə variantlarında 
işlədilməsi vb. faktlar vahid Azərbaycan manıs arqosunda  bölgəsəl variantlılığın varlığından 
xəbər verir).  
   Bir anlayış olaraq jarqon
7
 daha çox maraq, məşğuliyyət, yaşdaşlıq, sosial durum vb. 
birgəliklər üzrə bir araya gələn çeşidli sosial kəsimlərin, özəlliklə ixtisasdaşların (jurnalistlər, 
sürücülər, hərbiçilər, balıqçılar vb.), müxtəlif sosial yığvaların (qumarbazlar, quşbazlar, 
əyyaşlar, narkomanlar vb.), ayrı-ayrı gənclik qruplarının (idmançılar, şagirdlər, tələbələr 
vb.)… öz aralarındakı danışığını bildirməkdədir.  
 Arqolardan fərqli olaraq, jarqon sözlər çox da gizlilik özəlliyi daşımır və bir sıra 
durumlarda heç də başqaları üçün tam anlaşılmaz olmur. Örnəyin, öyrənci  (tələbə) 
jarqonunda işlədilən pəncərə “dərs cədvəlindəki boşluq” (yəni 1-ci və 3-cü saat dərs var, 2-ci 
saat isə ara verilib, deməli, 2-ci saat pəncərədir – boşdur); kəsilmək “imtahandan keçməmək, 
olumlu qiymət almamaq”; bitik “imtahan sorularına yazılan cavablardan ibarət kiçicik 
yaddaşlıq, şparqalka ” vb. bu kimi jarqon sözlər fikri başqalarından gizlətməyə yox, qarşılıqlı 
 25 
anlaşmaya qulluq etməkdədir (bu sözlərin çoxu ümumxalq dilindən alınır, ancaq onlara ayrı 
anlamlar da yüklənir). Buna görə də, bir sıra hallarda jarqon kimi ortaya çıxan bəzi sözlər 
asanlıqla yayılıb xalq danışıq dilinə də keçə bilir. Örnəyin, həftə günləri adlarının xalq danışıq 
dilində yayılmış birinci gün “bazarertəsi”, ikinci gün “çərşənbə axşamı”, üçüncü gün 
“çərşənbə”, dördüncü gün “çümə axşamı”, beĢinci gün “cümə”, altıncı gün “şənbə” adları 
əslində həftə günlərinin dərs cədvəlində rum rəqəmləri ilə I gün, II gün, III gün, IV gün, V 
gün, VI gün yazılmasından doğan öyrənci jarqonu ilə bağlıdır.  
Ədəbi dil   
 Hər hansı bir xalq danışıq dilinin yaranması ilə ümumxalq dili ortaya çıxır. Bu 
ümumxalq dilinin və o dili daşıyan xalqın çeşidli yönlərdən gəlişməsinin bəlli bir çağında isə 
ədəbi dil yaranır. Başqa sözlə, ədəbi dil heç də xalq danışıq dili kimi ilkin və doğal deyil, 
tərsinə, sonradan törəyən və kültürəl özəllik daşıyan bir məsələdir.    
 Ədəbi dil (= yazı dili, kültür dili, rəsmi dil, standart dil vb.) ümumxalq dilinin yüksək 
aşaması sayılır. Əgər xalq danışıq dili bütün dil qatları və bütün dil birimləri üzrə 
çoxvariantlılıq özülündə yaranır və məhz çoxvariantlılığa söykənərək öz varlığını sürdürürsə, 
ədəbi dildə belə bir çoxvariantlılıq ola bilməz. Çünki ədəbi dil məhz bu çoxvariantlılıq 
içərisində hansısa bir variantın seçilərək (yaxud seçilmiş bir variantın başqa bir variantla 
əvəzlənərək) standartlaşdırılması və normaya çevrilməsi yolu ilə yaranır. Ona görə də, 
uzmanlar ədəbi dili belə tanımlayırlar (tərif edirlər): Ədəbi dil var olan çoxvariantlılıq 
içərisində seçmə və əvəzetmə əməliyyatı aparmaqla standartlaĢdırılıb normaya salınmıĢ 
dildir.     
 Ədəbi dilin bu tanımlanması aşağıdakı özül anlayışlar üzərində qurulmuşdur:
 1. Çoxvariantlılıq. Xalq danışıq dilində bütün dil qatları və bütün dil birimləri üzrə 
çoxvariantlılıq geniş yayılar və bir dil faktı neçə variantda özünü göstərər. Örnəyin, 
Azərbaycan xalq danışıq dilinin leksik qatında yaxlaşıq eyni anlam həm yeyin, həm də sürətli 
sözləri ilə verilir, yaxud morfoloji qatında  ismin yönlük halı II şəxsin təkində mənsubiyyət 
şəkilçisi qəbul edərkən ataŋa (ŋ hərfi burunda deyilən   dilarxası sağır n səsini bildirir ), 
atava, atova, ataya, atoa, atā (ā hərfi uzun a səsini bildirir), atana vb. variantlarda ortaya 
çıxır...  
 Xalq danışıq dilinin çoxvariantlılığına qarşı ədəbi dilin təkvariantlılığı durar. Ancaq xalq 
dilinin variant çoxluğu içərisində hansı variant ədəbi dil üçün əsas sayılmalı və 
standartlaşdırılıb normaya çevrilməlidir? Artıq bu soru bizi seçmə anlayışı ilə qarşılaşdırır.  
 26 
 2. Seçmə. Çoxvariantlılıq içərisində hər hansı bir variantın daha uyğun, daha yaxşı 
sayılıb əsas götürülməsi və çağın süzgəcindən keçirilərək ədəbi dilə gətirilməsi seçmə 
əməliyyatını ortaya qoyur. Örnək verdiyimiz dil faktlarında sürətli sözü, mənsubiyyət 
şəkilçili II şəxs təkinin atana variantı... daha uyğun və daha yaxşı sayıldığı üçün Azərbaycan 
türkcəsi ədəbi dilinə gətirilmiş, qalanları isə xalq danışıq dilində qorunmuşdur.  
 İstər-istəməz sorular doğur: variantlardan birinin daha uyğun, daha yaxşı sayılıb 
seçilməsi hansı əsasda və hansı meyarla baş verir? Bu seçmə əməliyyatını kim gerçəkləşdirir? 
Niyə bu yox, o biri variant seçilir? Orta yüzilliklərdə mənsubiyyət şəkilçili II şəxs təkinin 
ataŋa variantı işləndiyi halda, nədən sonralar bu variant əvəzlənmiş  və atana variantı 
üstünlük qazanmışdır?... Sorular çoxdur və onların  hamısına tam dəqiq, doğru cavab vermək 
isə bir az çətindir....  
 Bilinən gerçəklik budur ki, daha çox aydınlar, özəlliklə xalq yaşamının kültür, tarix, 
siyasət vb. alanlarında adlım (məşhur)
8
 şəxsiyyət sayılan, toplumu etgiləmə gücü yüksək olan 
ayrı-ayrı söz yiyəsi insanlar (alımlər, şairlər, yazıçılar, siyasi xadimlər vb.) ilk öncə hər hansı 
bir variantı seçib işlədir və bu işlənən variant xalq içərisində geniş yayılaraq  qəbul edilirsə, 
ədəbi dil variantına çevrilir. Bu baxımdan, Azərbaycan türkcəsi ədəbi dilinin yaranıb 
gəlişməsində İzzəddin Həsənoğlu,              İmadəddin Nəsimi, Qazi Bürhanəddin, Cahanşah 
Həqiqi, Xətayi Təbrizi, Nemətullah Kişvəri, Şah İsmayıl Xətayi, Məhəmməd Füzuli, Qövsi 
Təbrizi, Əbülqasım Nəbati, Molla Pənah Vaqif, Mirzə Fətəli Axundov, Xurşid Banu Natəvan, 
Həsən bəy Zərdabi, Cəlil Məmmədquluzadə, Mirzə Ələkbər Sabir, Hüseyn Cavid, Üzeyir bəy 
Hacıbəyov, Mirzəli Möcüz, Cəfər Cabbarlı, Səməd Vurğun, Məhəmməd Hüseyn Şəhriyar, 
Rəsul Rza, Bulud Qaraçorlu Səhənd, Xəlil Rza, Məhəmməd Tağı Zehtabi vb. adlım aydınların 
rolu çox böyükdür. Ancaq şübhəsiz ki, bu cür aydınların işlətdiyi hər variant heç də həmişə 
qəbul olunmur. Yalnız toplumda öz yerini tutan, yəni bir çox başqalarının da qəbul edib 
işlətdiyi və bununla da yayılıb kütləviləşən, hamı üçün anlaşıqlı və işlədilməsi rahat olan 
variantlar ədəbi dilə keçə bilir. Deməli, seçmə əməliyyatını ilk öncə aydınlar gerçəkləşdirir, 
sonra isə xalq içərisində geniş yayılma meyarı bu seçilmə işi ilə bağlı son sözü deyir. 
 Günümüz üçün geniş yayılmış ayrı bir yol da budur ki, bəlli bir rəsmi qurumda (örnəyin, 
Terminologiya Komitəsi, Türk Dil Qurumu vb.) olan uzman araşdırıcıların önərisi (təklifi) ilə 
hansısa variant rəsmən qəbul edilib çeşidli araclar (radio-televiziya, mətbuat, məktəb vb.) 
yolu ilə yayılaraq kütləviləşdirilir.  
 Ayrıca vurğulayaq ki, çağdaş dönəmdə dövlətin rəsmi dili yalnız ədəbi dil olduğu üçün 
həm dövlət, həm də hökumət düzeyində ədəbi dilə (özəlliklə, onun düzgün yazı – orfoqrafiya 
qaydalarına) yönəlik rəsmi sənədlər qəbul edilər və ədəbi dildə hansı variantın işlənəcəyini 
 27 
hökumət rəsmən təsdiqləyib hamı üçün məcburi qayda kimi ortaya qoyar (Öz dövləti olmayan 
və ədəbi dilinə dövlət düzeyində qayğı göstərilməyən xalqlarda isə bu görəvi daha çox milli 
aydınlar gerçəkləşdirməyə çalışar).   
 3. Əvəzetmə. Seçilmiş variantın işlədilməsi hamı üçün məcburi olsa da, o variantın 
toxunulmazlığı və bütün çağlar üçün norma sayılıb standartlaşdırılması mütləq sayılmır. 
Başqa sözlə, standartlaşdırılıb normaya çevirmə yalnız bir yol olub-bitən qapalı bir sürəc 
deyil, tərsinə, gərəksinmə duyulan anda dəyişimə açıq bir sürəcdir. Toplum yaşamının 
gəlişməsi, insanların dünyagörüşündə, duyğu və düşüncələrində sosial-siyasi-kültürəl... 
alanlarla bağlı yeniliklərin ortaya çıxması, özəlliklə cilalanıb işlənmə nədənilə dilin getdikcə 
zənginləşməsi bir sıra hallarda öncə seçilmiş variantın başqa bir variantla əvəz edilməsini 
gərəkdirir. Buradan da ədəbi dildə əvəzetmə əməliyyatı anlayışı yaranır. Örnəyin, öncələri 
Azərbaycan türkcəsi ədəbi dilində nöqteyi-nəzər, tərəfi-müqabil kimi izafət tərkibləri geniş 
işlədilirdi, sonradan isə bu tərkiblər baxım, qarĢıdaĢ (duruma görə, bəzən də oyundaĢ) 
sözləri ilə əvəz edildi. Yaxud yuxarıda göstərdik ki, yeyin sözü xalq danışıq dilimizdə qalmış,  
sürətli sözü isə daha uyğun sayılıb seçilmiş və ədəbi dilə gətirilmişdir. Ancaq günümüzdə 
artıq türk kökənli yeyin sözü də ədəbi dildə işlədilməkdədir və deməli, bu sözün alınma 
sürətli sözünü əvəzetmə (və ya onunla tənhüquqlu = bərabərhüquqlu olma) sürəci 
başlamışdır. Bu sürəcin sonucunu ədəbi dil baxımından xalq (özəlliklə, aydınlar) içərisində 
məhz hansı sözün daha geniş yayılıb ümumişlək olacağı bəlirləyəcəkdir.    
 4. StandartlaĢdırılıb normaya salınma. Çoxvariantlılıq içərisində seçilən və ya 
başqası ilə əvəz edilən bir variant digər variantlarla müqayisədə əsas götürülərək standart (= 
örnək, ülgü, qəlib, nümunə, model, şablon) variant sayılır və ədəbi dildə bu standart variantın 
işlədilməsi hamı üçün məcburi qayda olur. Dilin çeşidli qatları üzrə bəlirlənən bu qaydalar 
toparlanıb sistem yaradır və dilçilikdə həmin qaydalar sistemi ədəbi dilin normaları adlanır. 
Normaya çevrilmiş standart variantlar ədəbi dildə nəyin necə yazılmasını, yaxud necə 
deyilməsini,  hansı yazılış və ya deyilişin doğru, hansı yazılış və ya deyilişinsə yanlış olmasını 
bəlirləyir, bu baxımdan ədəbi dili, onun dayanıqlılığını (sabitliyini, stabilliyini), 
ümumanlaşıqlılığını vb. önəmli özəlliklərini qoruyan qalxan görəvi daşıyır. Dilin bütün qatları 
və bütün dil birimləri üzrə çoxvariantlılığın ələnməsi və standart variant özülündə hamı üçün 
vahid normaların biçimlənməsi dilə düzən gətirir, qəbul edilib təsdiqlənmiş qanun-qayda  
əsasında dili hamarlayıb cilalayır və dilin bütün yönlər üzrə gəlişməsinə təkan verir. O 
sıradan, ədəbi dilin bu standartlaşdırma və normalaşdırma özəlliyi dilin tədrisini asanlaşdırır, 
hamının eyni cür yazmasını və eyni cür oxumasını təmin edir, çox qarışıq və mürəkkəb 
düşüncələri belə rahatlıqla bildirmək üçün dilin imkanlarını daha çox toparlayır və dili çağın 
 28 
zəngin dilləri sırasına çıxararaq ona uluslararası alanda sayğı qazandırır. Buradan da ədəbi 
dilin dəqiqlik, aydınlıq, ümumilik, dayanıqlılıq (sabitlik, stabillik), sistemlilik kimi aparıcı 
özəllikləri doğur.  
 Ədəbi dil bir kültür faktıdır (siyasi-strateji fakt olma yönünü də unutmayaq) və ədəbi 
dilə yiyələnmə, ədəbi dildən doğru-düzgün istifadə səviyyəsi şəxsin ümummədəni 
səviyyəsinin göstəricilərindən sayılır. Daha doğrusu, ədəbi dildən hansı düzeydə istifadə nitq 
mədəniyyətini ortaya qoyur və bu nitq mədəniyyəti də ümumi mədəniyyətin tərkib 
hissələrindən biridir. Nitq mədəniyyəti ilə bağlı geniş danışmasaq da, ən azından unutmayaq 
ki, nitq mədəniyyətinin biçimlənməsində ədəbi dil normaları ilə əxlaq normaları çox önəmli 
rol oynayır. İstər əxlaq normaları, istərsə də ədəbi dil normaları birdən-birə yox, zamanla 
yaranır toplumun tarixi gəlişimi ilə birgə gəlişir. 
Ədəbi dilin qolları və Azərbaycanda ədəbi dil tarixi 
 Çoxvariantlılıq içərisində seçmə və əvəzetmə əməliyyatı aparmaqla standartlaşdırılıb 
normaya salınmış ədəbi dil özünü iki biçimdə (formada) göstərər:   1. şifahi ədəbi dil qolu; 2. 
yazılı ədəbi dil qolu.  
 Uzmanlara görə, çox əskilərdən var olan çeşidli türk tayfa dillərinin qovuşması 
(konsolidasiyası) yolu ilə İ.s. (İsadan sonra) I minilliyin ortalarında Azərbaycan türkcəsi  xalq 
danıĢıq dili, I minilliyin sonlarına doğru isə Azərbaycan türkcəsi  Ģifahi ədəbi dili yaranmış 
və I minilliyin sonu – II minilliyin başlarında da Azərbaycan türkcəsi yazılı ədəbi dili 
biçimlənib ortaya çıxmışdır. Bu hesabla, Azərbaycan türkcəsi ədəbi dilinin ən azı min illik 
tarixindən danışmaq olar. Ancaq unutmayaq ki, Azərbaycan türkcəsi ədəbi dilindən öncə türk 
dünyasında uzun çağlardan bəri sürüb gələn bir yazı gələnəyi və bütövlükdə, ədəbi dil 
təcrübəsi vardı. Kəngər (şumer//sümer) xalqından üzü bəri ən əski yazıları bir yana qoysaq 
belə, İ.ö. (İsadan öncə) II yüzilliklə İ.s. (İsadan sonra) VIII yüzillik arasındakı pul, qab-qacaq 
vb. nəsnələr üzərində olan Göytürk əlifbalı hun yazılarının günümüzdə oxunması (Bu yazılar 
elmdə Turan yazıları adı ilə tanınmaqdadır), İ.s. V – VI  yüzilliklərdən başlayan Selenqi, 
Talas, Orxon, Yenisey çayları boyunca yerləşmiş (bir sıra örnəkləri də Macarıstanda, 
Qafqazda vb. yerlərdə tapılmış) Göytürk əlifbalı yazıların yüksək bir düzeydə olması vb. 
faktlar çox gerçəklikləri açıqlamaqdadır. Deməli, Azərbaycan türkcəsinin istər şifahi ədəbi 
dili, istərsə də yazılı ədəbi dili heçdən yaranmamış, tərsinə, özündən öncəki ümumtürk şifahi 
və yazılı ədəbi dil gələnəyi üzərində qurularaq onun bir uzantısı, bir qolu kimi tarix səhnəsinə 
çıxmışdır.  
 29 
 İ.s. I minilliyin sonu – II minilliyin başlarında türk dünyasında bir sıra ayrı-ayrı xalq 
danışıq dilləri olsa da, bütün türklüyün üz tutub işlətdiyi iki əsas ədəbi dil (yazı dili) vardı: 1. 
Doğu türkcəsi ədəbi dili və 2. Batı türkcəsi ədəbi dili.  
 Doğu türkcəsi ədəbi dili daha çox qarluq türkcəsi üzərində qurulmuşdu. O dönəmin 
Qaraxanlı (Xaqaniyyə) türkcəsi yazı dili və az sonrakı cığatay türkcəsi yazı dili məhz Doğu 
türkcəsinin ədəbi dili idi. Günümüzdə həmin qarluq türkcəsi özüllü ədəbi dil gələnəyini daha 
çox çağdaş özbək türkcəsi yaşatmaqdadır.   
 Batı türkcəsi ədəbi dili isə qovuşuq oğuz-qıpçaq türkcəsi üzərində qurulmuşdu. Çağdaş 
türkoloji araşdırmalarda Batı türkcəsi ədəbi dilinin sonradan Azərbaycan türkcəsi ədəbi dilinə 
və Osmanlı (Türkiyə) türkcəsi ədəbi dilinə ayrıldığı düşüncəsi geniş yayılmışdır. Bu 
düşüncənin doğruluğu danıla bilməz, ancaq həm də bir gerçəklik göz önünə alınmalıdır ki, 
daha çox qovuşuq oğuz-qıpçaq türkcəsi özülündə biçimlənmiş Batı türkcəsi ədəbi dil 
gələnəyini Azərbaycan türkcəsi dünən olduğu kimi, bu gün də  istər xalq danışıq dilində, 
istərsə də ədəbi dildə tam  yaşatmaqdadır. Başqa sözlə, daha çox oğuz özülünə söykənən 
çağdaş Türkiyə türkcəsi ədəbi dilindən fərqli olaraq, Azərbaycan türkcəsi ədəbi dilinin oğuz-
qıpçaq özülü üzərində qurulması həm dünənin, həm də bu günün bilinən bir gerçəkliyidir. Elə 
buna görədir ki, yaranışdan  XVI – XVII yüzilliklərədək olan  Batı türkcəsi ədəbi dil abidələri 
daha çox çağdaş Azərbaycan türkcəsi özəlliyi daşımaqdadır.  
 Uzmanlar Azərbaycan türkcəsi ədəbi dilinin gəlişmə tarixini iki böyük dövrə ayırır: I. 
TəĢəkkül dövrü (IX yüzillikdən XVII yüzilliyin başlarınadək) və                     II. SabitləĢmə 
dövrü (XVII yüzilliyin ortalarından günümüzədək). Başqa araşdırmalarda çeşidli 
adlandırmalar olsa da, bu bölgü aşağı-yuxarı qorunmaqdadır. İstisnasız olaraq bütün faktlar 
göstərir ki, Azərbaycan türkcəsi ədəbi dilinin sabitləşmə dövrü özündən öncəki təşəkkül 
dövrünün təbii davamıdır və burada aralıqsız (fasiləsiz) bir qırılmaz bütünlük özünü 
göstərməkdədir.   
 Yeri gəlmişkən, ayrıca vurğulayaq ki, günümüzdə fars şovinizminin Azərbaycan 
türkcəsi ədəbi dilinə qarşı sərgilədiyi insanlıqdışı barbar, vəhşi münasibətində qadağan 
siyasəti  ilə yanaşı, həm də aşağılama, kiçiltmə, sınırlandırıb önəmsizləşdirmə siyasəti də 
geniş yayılmışdır. Bu kiçildib önəmsizləşdirmə siyasətində ən çox əl atılan təbliğat 
üsullarından biri Azərbaycan türkcəsi ədəbi dilini  “Bakı dili” adlandırmaqdır. Qovuşuq oğuz-
qıpçaq özülü üzərində qurulan və ən azı min ildən bəri bütün Azərbaycan etno-coğrafi 
alanında ümumi ədəbi dil kimi işlənən  Azərbaycan türkcəsi ədəbi dilini yalnız Azərbaycanın 
quzeyinə, hətta Azərbaycanın quzeyindəki bir şəhərə bağlamaq mahiyyətcə o deməkdir ki, bu 
dil yalnız məhdud bir çevrənin – “Bakınındır”, “Bakıda yaranmışdır”,  Azərbaycanın 
 30 
güneyinə heç bir bağlılığı “yoxdur” və Azərbaycanın güneyində başqa, “daha doğma bir ədəbi 
dil” işlədilməlidir.  Bəs Azərbaycanın güneyi üçün hansı “ədəbi dil” önərilir? “Bakı dili”ndən 
fərqlənən yeni bir uyduruq “ədəbi dil”: ərəb və fars dilləri özülü üzərində qurulan, yalnız 
köməkçi felləri və xəbərlik şəkilçiləri türkcə olan əcaib-qəraib bir qondarma dil!.. 
 Fars şovinizminin yürütdüyü bu üzdəniraq siyasətin iç üzü açıq-aydın ortadadır. Ən 
azından unutmayaq ki, ədəbi dil milli kimliyin aparıcı amillərindən biri olaraq toplum 
üzvlərinin öz aralarında bütünləĢməsi, milli Ģüura yiyələnməsi və milli yüksəliĢ uğrunda 
mübarizəsi baxımından çox böyük önəm daĢımaqdadır. Başqa sözlə, ədəbi dil təkcə bir 
kültür faktı deyil, həm də ən güclü siyasi-strateji faktlardan biridir. Bu gerçəkliyi yaxşı bilən 
fars şovinizmi dünən – şahlıq dönəmində ədəbi dilimizi ortadan qaldırmaqla və dilimizdə 
yazılmış kitabları vəhşicəsinə yandırmaqla yanaşı, dilimizin varlığını belə kökündən danırdı. 
Fars şovinizminin bugünkü molla dönəmi isə başlıca zərbəni ədəbi dilimizə qarşı yönəltmişdir 
və bütün gücü ilə qıpçınır ki, ədəbi dilimizin qarşısını alıb işlənmə çevrəsini bacardıqca 
kiçiltsin, bunu yapa bilməsə, ən azından ədəbi dilimizi ikiləşdirməklə arada ciddi fərqlər 
yarada bilsin. Yarın da fars şovinizminin dinc oturmayacağı və dilimizə qarşı hər cür oyunlara 
əl atacağı özlüyündən bəllidir. İndiki anda önəmli olan nəsnə bu oyunları Azərbaycan 
türklüyünün dərindən anlaması və fars şovinistlərinin oyunlarına uymamasıdır (örnəyin, 
minillik ümumədəbi dilimizin kiçildilərək “Bakı dili” adlandırılması tələsinə düşməməlidir 
vb.). Unudulmamalıdır ki, ədəbi dilimizi Azərbaycanın heç bir bölgəsinə (o sıradan, 
Azərbaycanın quzeyinə, yaxud Azərbaycanın güneyinə) bağlamaq olmaz. Çünki bu ədəbi dil 
ən azı min ildir Bütöv Azərbaycanın ümumədəbi dili olaraq işlədilir və onun yaranmasında 
Azərbaycanın bütün bölgələrindən olan insanlarımızın əməyi var. Bu düşüncənin tam 
aydınlığı ilə ortaya qoyulması üçün biz məsələnin bilimsəl yönünə daha çox  önəm verir və 
Azərbaycan türkcəsi ədəbi dilinin  hansı özül üzərində qurulmasına ayrıca toxunmağı gərəkli 
bilirik.  Bu isə ədəbi dildə koyne anlayışına göz yetirməmizi gərəkdirir.  
 Ancaq bəri başdan deyək: göz önündə tutulmalıdır ki, biz ədəbi dilə yönəlik geniş nəzəri 
araşdırma aparmaq düşüncəsində deyilik. Sadəcə, aydınlıq üçün ədəbi dil uzmanlarımızın da 
araşdırmalarından yararlanaraq  Azərbaycan türkcəsi ədəbi dilinin koynesi məsələsində bir 
neçə yönə qısaca toxunmağı gərəkli bilirik.  
Ədəbi dildə koyne anlayıĢı  
 Ədəbi dilin biçimlənməyə başladığı ilk dönəmdə çoxvariantlı dil faktlarından hansının 
seçilib standartlaşdırılması və ümumədəbi dil normasına çevrilməsi heç də təsadüfi olaraq baş 
vermir, yaxud tam ixtiyari bir özəllik daşımır. Tərsinə, bu sürəcdə dönəmin siyasi, hərbi, 
iqtisadi, dini, kültürəl, coğrafi, demoqrafik yapı (nüfus sayı, əhali yerləşimi...) vb. 
 31 
özəlliklərindən irəli gələn bəlli bir özülə söykənilmə qaydası var. Bu qaydaya görə, 
çoxvariantlı dil faktları içərisində standartlaşdırılma və ümumədəbi dil normasına çevrilmə 
sürəci başlarkən öz dönəminin şərtlərindən irəli gələn hər hansı bir bəlli özül əsas alınib örnək 
götürülür və ədəbi dil o özül üzərində qurulur, o özülün aparıcılığı, öncüllüyü və yöncüllüyü 
ilə biçimlənir. Dil faktlarının standartlaşdırılaraq normalaşdırılmasına öncüllük edən və ona 
yön verən bu özül anlayışı çağdaş dilçilikdə ədəbi dilin koynesi 
9
 adlanmaqdadır.  
 Dilçilikdə koyne olaraq daha çox ləhcə (dialekt) və xalq danışıq dili üzərində durulur. 
Örnəyin, ədəbi dil araşdırıcıları İstanbul ləhcəsini Türkiyə türkcəsi ədəbi dilinin, London 
ləhcəsini ingilis ədəbi dilinin, Paris ləhcəsini fransız ədəbi dilinin, Moskva ləhcəsini rus ədəbi 
dilinin vb. koynesi sayırlar. Buradan etgilənən bəzi sovet dönəmi araşdırıcıları da Bakı – 
Şamaxı ləhcələrini çağdaş Azərbaycan türkcəsi ədəbi dilinin koynesi kimi qələmə verməyə 
yeltənmiş, ancaq bu düşüncələrini elə bir ciddi tutalqa (dəlil) ilə əsaslandıra bilməmişlər. 
Hətta bəzi araşdırmalarda Azərbaycan türkcəsi ədəbi dilinin özülündə ayrı-ayrı dönəmlər üzrə 
ayrı-ayrı ləhcələrimizin durması, öncə Şirvan, sonra Təbriz, sonra Qazax – Qarabağ, daha 
sonra isə Bakı ləhcəsinin əsas olması düşüncəsi də  irəli sürülmüşdü. 
 Quşqusuz, burada hər nəsnədən öncə, ədəbi dilin özülü ilə ədəbi dilə hansısa ləhcənin 
bəlli bir düzeydə etgisi anlayışları bir-birindən fərqləndirilməlidir. Ədəbi dil uzmanlarımızın 
çoxu qaçılmaz tutalqalarla (dəlillərlə) ortaya qoymuşlar ki, Azərbaycan türkcəsi ədəbi 
dilinin özülü – koynesi olaraq məhz xalq danıĢıq dili aparıcı, öncül və yöncül rol 
oynamıĢdır. Bunu istər ədəbi dilimizin şifahi örnəklərindən biri sayılan “Dədə Qorqud 
Kitabı”nda, istərsə də ədəbi dilimizin yazılı incilərini yaratmış Xorasanlı İzzəddin 
Həsənoğlunun, Şirvanlı Nəsiminin, Doğu Anadolulu Qazi Bürhanəddinin, Ərdəbilli Şah 
İsmayıl Xətayinin, Təbrizli Xətayi Təbrizinin, Bağdadlı  Məhəmməd Füzulinin vb. əsərlərində 
açıq-aydın görmək olar. Göz yetirilərsə, Şirvandan Xorasana, Ərdəbildən Doğu Anadoluya və 
Bağdadadək (əslində bu hüdud daha geniş idi) böyük bir coğrafi alan içində  yazılan əsərlərin 
dili məhz oğuz-qıpçaq koyneli Azərbaycan türkcəsi ədəbi dilidir. Doğrudur, xalq danışıq 
dilinə söykənərək biçimlənmiş bu ədəbi dilə zaman-zaman ayrı-ayrı bölgəsəl ləhcələrimizin 
etgi göstərməsi gerçəklikdışı deyil, ancaq o etgi heç vaxt ədəbi dilin koynesini dəyişdirəcək 
düzeyə yetməmiş, sadəcə, daha çox ədəbi dilin ləhcə hesabına bir az da zənginləşməsinə 
nədən olmuşdur.     
 Başqa sözlə, ayrı-ayrı çağlarda və ayrı-ayrı üslublar üzrə Azərbaycan türkcəsi ədəbi 
dilinə çeşidli ləhcələrin də bəlli bir düzeydə etgi göstərməsini irəli sürmək olar   (özəlliklə, 
ədəbi dil tariximizdə Təbriz və Şirvan ləhcələrinin oynadığı rol ayrıca qabardıla bilər). Ancaq 
burada iki məsələ mütləq gözə alınmalıdır:  
 32 
 1. Azərbaycanın heç bir ləhcəsi heç bir çağda təkbaşına ədəbi dil koynesi olaraq aparıcı, 
öncül və yöncül rol oynamamış, yalnız xalq danışıq dili özülündə var olan  ədəbi dilimizə bəzi 
ləhcələr ayrı-ayrı dönəmlərdə bəlli bir zənginləşdirici etgi göstərmişdir. Məgər Həsənoğlu 
dilində Xorasan bölgəsinin, Nəsimi dilində Şirvan bölgəsinin, Qazi Bürhanəddin dilində Doğu 
Anadolu bölgəsinin, Şah İsmayıl Xətayi dilində Ərdəbil bölgəsinin, Xətayi Təbrizi dilində 
Təbriz bölgəsinin, Füzuli dilində Bağdad-Kərkük bölgəsinin vb. koyne oluşduracaq bölgəsəl 
özəlliklərimi var? Yaxud şifahi ədəbi dil örnəyimiz olan “Dədə Qorqud Kitabı”nda 
Azərbaycanın hansısa bölgəsinə aid koyne oluşduracaq ayrıca dil faktlarımı var? Təbii ki, 
yoxdur və var olan özəlliklər də bölgələrə deyil, türk boy və oymaq dillərinə aid özəlliklərdir. 
Ona görə də, ədəbi dil tariximizdə bölgəsəl koynedən yox, türk boy-oymaq dillərinə bağlı 
etnik koynedən danışa bilərik.     
 2. Təkcə Azərbaycan türkcəsi ədəbi dilinin koynesini yox, xalq danışıq dilinin ləhcələr 
qolunu belə bütün çağlar boyu tam bölgəsəl özülə bağlamaq və indi olduğu kimi, tarixən də 
bölgəsəl ləhcələrdən danışmaq  əslində özünü heç də doğrultmur. Tərsinə, xalq  danışıq 
dilimizin ləhcələr qolu yüzilliklər boyu daha çox etnik özülə söykənmiş və bir araya gələn dil 
faktları içərisindəki çoxvariantlılıq bölgələr üzrə yox, çeşidli türk boy və oymaq dilləri üzrə 
özünü göstərmişdir. Böyük önəm daşımasını gözə alaraq bu məsələni bir az açıqlayaq. Ancaq 
bəri başdan bildirək ki, biz sorunun bütün yönlərinə toxunmaq düşüncəsində deyilik, sadəcə, 
önəmli bildiyimiz və ədəbi dilimizə yönəlik araşdırmalarda nisbətən az toxunulmuş aşağıdakı 
yönlərə göz yetirməyi gərəkli sayırıq.  
 XVI – XVII yüzilliklərədək ümumtürk dünyasında, o sıradan Azərbaycan türklüyündə 
oturaq kültürün varlığı ilə yanaşı, başlıca yaşam yöndəmi (həyat tərzi)  daha çox elat 
kültürünə söykənirdi  və xalqımızın önəmli bir kəsimi öz yaşam  yöndəminin törəsinə uyğun 
olaraq, yayı yaylaqda (obada, alaçıqda) keçirir, qışı isə qışlaqlarda yaşayırdı (Bu baxımdan, 
atalarımızın “Yazın yayla ilə oba, qıĢın oda ilə soba!” deyimi çox ilgincdir). Daha çox 
əkinçilik üzərində qurulmuş oturaqlığı və daha çox heyvandarlıq üzərində qurulmuş 
tərəkəməliyi özündə birləşdirib öz dönəmi üçün yüksək bir uyum yaratmış elat kültürü həm 
sırf oturaqlıqdan, həm də sırf köçərilikdən fərqlənən ayrıca bir özümlü kültür sistemi idi. 
Vurğulayaq ki, yaşanan kültür sistemindən irəli gələrək, əski çağlardan XVI – XVII 
yüzilliklərədək xalqımız içərisində toplumsal qruplaşma özülü bölgəsəl əsasda yerdaĢlığa 
(həmyerliliyə) görə yox, daha çox 1. kültürəl əsasa və 2. etnik əsasa görə baş vermişdir. 
Kültürəl əsaslı toplumsal qruplaşmada xalqımız oturaq və elat əhali olmaqla iki yerə 
ayrılmış, oturaq əhalimiz orta yüzilliklərdə özünü daha çox türk, elat əhalimiz isə özünü daha 
çox türkman
10
  (türkmən adı ilə qarışdırılmasın) saymışdır.  
 33 
 Kültürəl əsaslı toplumsal qruplaşmanın ədəbi dil baxımından aparıcı özəlliyi budur ki, 
daha çox iri şəhərlərdə yaşayan oturaq türk əhalimiz içərisində ərəb və fars etgisi nisbətən 
güclü idi, yaylaq – qışlaq gələnəyinə söykənən elat türkman əhalimiz içərisində isə bu etgi 
nisbətən az olması ilə seçilirdi. Xatırladaq ki, prof. Tofiq Hacıyev vb. ədəbi dil tarixi 
uzmanlarımız XVI - XVII yüzilliklərədək Azərbaycan ədəbi dilində daha çox iki üslubun 
varlığını göstərməkdədir: 1. klassik-kitab üslubu; 2. danışıq-folklor üslubu. Azərbaycan 
aydınları bu üslubların ikisində də yazmışlar, ancaq bununla yanaşı, klassik-kitab üslubu 
xalqımızın oturaq kəsimi, danışıq-folklor üslubu isə xalqımızın elat kəsimi arasında daha 
yayğın olmuşdur. Elə ona görədir ki, elat kəsimin oturaqlaşmasının başa çatması ilə danışıq-
folklor üslubu tam irəli çıxmış və uzmanların göstərdiyi kimi, klassik-kitab üslubunun Füzuli 
zirvəsi danışıq-folklor üslubunun Vaqif zirvəsi ilə əvəzlənmişdir. Bu əvəzlənmə sürəcində 
uzmanların göstərdiyi bütün yönlərlə yanaşı, həm də X yüzildən sonra güclənən kültür əsaslı 
toplumsal qruplaşmanın yaxlaşıq sona yetməsi və Azərbaycan toplumunda yaşam yöndəmi 
(həyat tərzi) baxımından kültürəl bütövləĢmənin qabarması yönü də unudulmamalıdır. 
 XVI – XVII yüzilliklərədək Azərbaycan dövlətçiliyi xalqımızın elat türkman kəsiminin 
əlində olmuş, bu dönəmdən sonra isə ta 1924-cü ilədək hakimiyyətdə xalqımızın oturaq türk 
kəsiminin rolu öz aparıcılığı ilə seçilmişdir (oturaq – elat və türk – türkman ayrımını gözə 
almayanlar Şah Abbas Səfəvidən başlayan yanlış bir tam farslaşma nağılı uydurmuş və 
Azərbaycan dövlətçiliyini fars İran (=Persiya) dövlətçiliyi adı ilə tanıtmağa çalışmışdır. 
Halbuki farslaşma və Azərbaycan türk dövlətçiliyinin fars İran (=Persiya) dövlətçiliyinə 
çevrilməsi rəsmən 1924-cü ildən sonra başlamışdır. 1924-cü ilədək isə, Osmanlıda olan ərəb-
fars etgisi yanında toya getməli bir fars-ərəb təsiri vardı Azərbaycanda və bu etgi mahiyyət 
dəyişikliyi yaradacaq düzeydə deyildi
11
).  
 Etnik əsaslı toplumsal qruplaşmada isə daha çox boydaĢlıq (həmqəbiləlik), 
oymaqdaĢlıq (həmtayfalılıq) və yeri gələndə də, bu etnik əsasa siyasi amilin də artırılması ilə 
yaranan etno-siyasi əsaslı eldaĢlıq özünü göstərmişdir (Toplum içərisində çeşidli dini, siyasi, 
fəlsəfi, əxlaqi, iqtisadi, mədəni vb. özüllər üzrə baş verən o biri toplumsal qruplaşmalar ayrı 
bir mövzu olduğu üçün onlardan danışmırıq).  
 Elat kültür sistemi durğun (qeyri-mütəhərrik, statik) oturaq kültürdən daha çevik, daha 
aktiv, daha dəbərgin (mütəhərrik, dinamik) idi və təsadüfi deyil ki, XVI – XVII   
yüzilliklərədək Azərbaycanda (və bir çox başqa ölkələrdə) dövlət və hakimiyyət uğrunda 
toqquşmaların başlıca oyundaşları elat kültürlü etnoslar olmuşdu. Təbii ki, toplumsal 
qruplaşmalarda, o sıradan toplumun dil məsələsində bu etnosların rolu yüksək idi.  
 34 
 O dönəmdə ayrı-ayrı türk boy və oymaqları bölünərək Azərbaycanın çeşidli bölgələrinə 
səpələnsələr və zaman-zaman oturaqlaşsalar da, quşqusuz, dərhal öz etnik kimliklərini unudub 
bölgəsəl kimliklərini qabartmır, etnik kimliklərinin bir bəlirtisi olaraq gələnək üzrə öz boy və  
oymaq dillərini (danışıqlarını) qoruyurdular. Bu da Azərbaycanın tarixi ləhcələrinin bölgəsəl 
özüldən çox etnik özül üzrə qurulmasını şərtləndirirdi. 
 Bəllidir ki, XVI – XVII yüzilliklərədək toplum yaşamında kültürəl kimlik və boy-oymaq 
kimliyi bölgə kimliyindən daha aparıcı və daha yayğın bir toparlayıcı amillər olmuşdur (din-
məzhəb kimliyi ayrı bir alandır və mövzumuz dışında olduğundan ona toxunmuruq). 
Özəlliklə, o dönəm Azərbaycan mentalitetində insanların bir-birini tanıma istəyi daha çox 
etnik özülə söykənirdi və hansı bölgədən olma anlayışı yox, hansı boydan olma anlayışı öndə 
gəlirdi (Xatırladaq ki, Mahmud Qaşqarlı “Divan”ında bu anlayış “boy kim?” sorusuna 
verilən cavabla ortaya qoyulurdu.
12
 Elat kültürünün aparıcı olduğu durum boyu bu özəllik 
qorunmuşdur).   
 XVI – XVII yüzilliklərdən sonra isə insanlarımız bir-birini etnik özül üzrə yox, bölgəsəl 
özül üzrə tanımağa önəm verdi və bununla da, şair demişkən,  “dilimizin “haralısan?” 
qabarı” ortaya çıxdı (Azərbaycan ədəbiyyatında Azərbaycanla bağlı bölgə və yer-yurd 
adlarının daha çox XVIII yüzildən çoxalmağa başlaması da buradandır). Artıraq ki, zaman 
içində millətləşmə sürəci dərinləşdikcə bölgəsəl özül önəmini itirər və Vətən özülü qabarıb 
önə çıxar, bölgə kimliyi yerinə milli kimlik əsas götürülər (Bu soruna bizim “Millətləşmənin 
harasındayıq?” kitabımızda geniş toxunulacaq).   
 Çağdaş dönəmdə Azərbaycan ləhcələri bölgələr üzrə adlandırılır, ancaq təbii ki, bu 
adlandırma XVI – XVII yüzilliklərədək olan tarixi ləhcələrimiz üçün tam keçərli deyil və 
daha çox nisbi özəllik daşıyır. Çünkü o dönəmdə ləhcələrimiz bölgəsəl özül üzrə yox, etnik 
özül üzrə öz varlığını ortaya qoyurdu və tarixi ləhcələrimizə də məhz bu yöndən 
yanaşılmalıdır. Eyni zamanda, istər xalq danışıq dilimizin çoxvariantlılığı, istərsə də ədəbi 
dilimizin bu variantlardan birini standartlaşdırıb normaya çevirməsi daha çox etnik özülə 
söykənirdi.  
 XVI – XVII yüzilliklərdən sonra isə Azərbaycanda elat kültürü aparıcı önəmini itirdi və 
tam üstünlük qazanan oturaq kültür toplumun boy-oymaq sistemini qarışdırıb sıradan çıxardı, 
boy kimliyinə önəm verən boydaşlıq yerinə, bölgə kimliyini qabardan yerdaşlıq anlayışı 
getdikcə aparıcı oldu. Özəlliklə, Azərbaycanda xanlıqlar dönəminin yaşanması boy-oymaq 
kimliyindən bölgəsəl kimliyə keçid baxımından az rol oynamadı. Bu nədənlə ləhcələrimizdə 
boy-oymaq özəlliyi bəlli bir düzeydə qorunsa da, bölgə kimliyi önəm qazandığı üçün dil 
faktlarının işlədilməsində daha boy-oymaq amili yox, bölgə amili üstün oldu, hətta bir sürə 
 35 
sonra boy kimliyi unuduldu. Artıq XVII – XIX yüzilliklərdə ləhcələrimizdəki dil faktlarının 
boy-oymaq mənsubluğu deyil, bölgə mənsubluğu əsas götürülməkdədir. Ancaq unudulmasın 
ki, bu dönəmdə, yəni boy-oymaq amilinin bölgəsəl ləhcələrə çevrildiyi XVII – XIX 
yüzilliklərdə ədəbi dilimizin öncəki xalq danışıq dili koynesi nəinki tam qorundu, həm də 
bölgəsəl ləhcələr nədənilə daha da zənginləşərək ədəbi dildə xalq dili özəlliklərini daha da 
gücləndirdi və ərəb-fars etgisini çox-çox azaltdı.  
 Xatırladaq ki, ədəbi dil normasına çevriləcək standartlaşdırma üçün öncə bəlli bir 
çoxvariantlılıq gərəkdir və bu çoxvariantlılıq ayrı-ayrı özüllər üzərində yaranır. Ona görə də, 
ədəbi dilimizin tarixi gəlişimi baxımından çoxvariantlılıq yaradan özüllərin gözdən 
keçirilməsi önəmli məsələlərdən biridir. 
Çoxvariantlılıq yaradan özüllər 
 Yuxarıda dedik ki, ədəbi dil var olan çoxvariantlılıq içərisində seçmə və əvəzetmə 
əməliyyatı aparmaqla standartlaşdırılıb normaya salınmış dildir. Deməli,  seçmə və əvəzetmə 
əməliyyatı apara bilmək üçün öncə çoxvariantlılıq olmalıdır. Çoxvariantlılığı hansı özül 
yaradırsa, ədəbi dildə standarta çevrilən normalar da həmin özüldən irəli gəlir.  Ona 
görə də, xalq danışıq dilimizdə tarixən daha çox hansı özül üzrə çoxvariantlılığın yaranmasına 
və ədəbi dilimizdə seçilib standartlaşdırılan  variantların hansı özüldən gəldiklərinə qısaca göz 
yetirməmiz çox gərəklidir (təbii ki, oxucunu yormamaq üçün burada işin qolayına əl atır və 
yalnız sözləri örnək veririk).  
 Üzərində çoxvariantlılıq yaranan üç özüldən danışmaq olar: 1. kökən özülü;      2. boy 
və oymaq özülü; 3. bölgəsəl özül.  
 1. İstər XVI – XVII yüzilliklərədək, istərsə də ondan sonra kökən özülü üzrə 
çoxvariantlılığın yaranması daha geniş yayılmış bir olaydır və burada çoxvariantlı dil faktının 
kökən (mənşə) baxımından alınma, yoxsa milli olması başlıca sorundur. Yaxşı bilinir ki, yer 
üzündə başqa dillərin etgisinə uğramayan, ən azı başqa dillərdən söz almayan heç bir dil 
yoxdur və bizim dilimiz də həm başqalarından etgilənmiş
13
, həm də başqalarını etgiləmişdir. 
Unutmayaq ki, bu etginin ortaya çıxması təkcə dildən yox, həm də dildışı  faktorlardan – 
siyasi, hərbi, iqtisadi, dini, kültürəl, coğrafi vb. amillərdən asılı bir olaydır. Örnəyin, farslar 
İ.ö.VIII – VII yüzilliklərdə Azərbaycana və onun yaxın çevrəsinə gəlmiş və çağlar boyu ya 
Azərbaycan türklərinin ağalığına boyun əymiş, ya da dövləti ələ keçirərək Azərbaycan 
türkləri üzərində ağalıq etmişlər. Bu dildışı faktor nədənilə farsların ağa olduğu dönəmdə daha 
çox fars dilindən türkcəyə sözlər keçmiş, türklərin ağa olduğu dönəmlərdə isə, tərsinə, daha 
çox farsca türkcədən sözlər almışdır.  
 36 
 Azərbaycanda ərəblərin hakim olduğu dönəmdə (özəlliklə də, islam faktoruna görə) 
türkcəmizə ərəbcənin təsiri güclü olmuşdur. Türklər xilafətə yiyə durduqdan sonra isə 
türkcədən ərəbcəyə çoxlu sözlər keçmişdir.  
 Türkcə ilə simsar (qohum) sayılan monqol dili zaman-zaman türk dillərinin güclü etgisi 
altında qalmış, monqolların Azərbaycanı tutduğu və Azərbaycanda Elxanlılar dövlətinin var 
olduğu dönəmdə isə bizim türkcəmiz monqol dilindən sözlər almışdır (Türk və monqol dilləri 
arasındakı ilkin ortaq sözlər ayrı bir mövzudur).  
 Yüzillər boyu ruslar çeşidli türk ellərinə boyun əyib tabe olmuş və rusca türk dillərindən 
çox etgilənmişdir . Rusiya Azərbaycanın quzeyini işğal edəndən sonra  isə bizim dilimiz 
ruscanın etgisinə uğramışdır...
14 
 
 Göründüyü kimi, kökən özülü üzrə çoxvariantlılığın yaranması daha çox dildən qıraq 
faktorlara bağlıdır (Təbii ki, dilin özünə bağlı faktorların  da varlığı unudulmamalıdır). Ancaq 
hansı nədənlə bağlılığından və hansı dildən alınmasından asılı olmayaraq, mövzumuz üçün 
işin önəmli yönü budur ki, kökən özülü üzrə çoxvariantlılıq yaranarkən bir yanda türk kökənli 
milli variant(lar), o biri yanda isə yabançı kökənli alınma variant(lar) durur. Qarşılaşıb 
toqquşan  bu variantların sonrakı gəlişməsində daha çox aşağıdakı üç durumdan biri ortaya 
çıxır: 
 a) alınma variantın milli varianta üstün gəldiyi durum. Bu durumda bir yandan 
alınma sözlər, o biri yandan isə türk kökənli milli sözlər bir araya gələrək çoxvariantlılıq 
oluşdurur, bəlli bir sürə o variantlar yanaşı işlənir, sonra isə alınma söz milli sözü sıxışdırıb 
sıradan çıxararaq ədəbi dilimizdə təkbaşına işlənmə hüququ qazanır. Örnəyin, mələk (ərəb) – 
yumuĢçu (türk) – yumuĢ oğlanı (türk); Ģeytan (ərəb) – yek (türk); tərəddüd (ərəb) – ikirçin 
(türk); Ģeir (ərəb) – qoĢuq (türk); sənət (ərəb) – uzluq (türk); nöqtə (ərəb) – çekik (türk); 
rəsul (ərəb) – nəbi (ərəb) –   peyğəmbər (fars) – savçı (türk) – yalavac (türk)
15
; namaz (fars) 
– salat (ərəb) – yükünc (türk); dəsmal (fars) – suvluq (türk); peĢman olmaq (fars) – 
oxsınmaq (türk); sərxoĢ (fars) – əsrük (türk); pəncərə (fars) – dünlük ( türk); xəstə (fars) – 
sayru (türk); dərman (fars) – em (türk) vb.   
 Yuxarıda dedik ki, ədəbi dil tarixi uzmanlarımız XVI yüzilədək Azərbaycan ədəbi 
dilində daha çox iki üslubun varlığını göstərməkdədir: 1. klassik-kitab üslubu;            2. 
danışıq-folklor üslubu. 
 Bunlardan danışıq-folklor üslublu yazılı abidələrimizdə alınma sözlər daha az işlənsə də, 
klassik-kitab üslublu yazılı abidələrimizdə alınma sözlər özünü daha çox göstərir. Ona görə 
də, bəzən vurğulanır ki, hamı üçün anlaşıqlı danışıq-folklor üslublu əsərlərdən fərqli olaraq, 
klassik-kitab üslublu əsərlər hamı üçün yox, yalnız ərəb və fars dillərini bilənlər üçün tam 
 37 
anlaşıqlı idi və bu dillərdə özəl bir eyitim görməyənlərin klassik-kitab üslublu əsərləri tam 
anlaması çətinlik törətmişdir.  
  b) milli variantın alınma varianta üstün gəldiyi durum. Bu durumda,  tərsinə, bir 
yandan türk kökənli milli sözlər, o biri yandan isə yabançı kökənli alınma sözlər bir araya 
gələrək çoxvariantlılıq oluşdurur, bəlli bir sürə o variantlar yanaşı işlənir, sonra isə milli söz 
alınma sözü zaman-zaman sıxışdırıb sıradan çıxararaq ədəbi dilimizdə  təkbaşına işlənmə 
hüququ qazanır. Özəlliklə, çağdaş dönəmdə imkanların genişliyi nədənilə ədəbi dilimizin bu 
arıdılma (təmizlənmə) sürəci daha da yeyinləşmişdir. Örnəyin, uğur (türk) –  müvəffəqiyyət 
(ərəb) – nailiyyət (ərəb); qarğıĢ (türk) – bəddua (ərəb); özəl (türk) – xüsusi (ərəb) – privat 
(Avropa); dil (türk) – lisan (ərəb) – zəban (fars); gəlir (türk) – mədaxil (ərəb); kimlik (türk) 
– hüviyyət (ərəb); külək (türk) – yel (türk) – rüzgar (fars) – bad (fars); baĢ (türk) – sər 
(fars); gecə (türk) – Ģəb (fars); torpaq (türk) – xak (fars); daĢ (türk) – səng (fars) ; yetərsay 
(türk) –  kvorum (Avropa); çimərlik (türk) – plyaj (Avropa); özəlləĢdirmə (türk) – 
privatizasiya (Avropa) vb.  
 Ayrıca vurğulayaq ki, bu gün milli ədəbi dilimizin gəlişməsində ən önəmli sorunlardan 
biri dilimizin söz dağarcığında olan gərəksiz alınma sözlər yerinə öz milli sözlərimizi 
işlətməkdir. Bunun üçün dörd yoldan geniş yararlanılır: 1. bu gün üçün köhnəlsə də, əski 
yazılı abidələrimizdə işlənən bəlli sözləri yenidən ədəbi dilə gətirmək; 2. ləhcələrimizdə 
qorunmuş gərəkli sözlərdən yararlanmaq; 3. qardaş türk dillərindən uyğun sözlər almaq; 4. 
uyğun və uğurlu yeni sözlər yaratmaq.       
 c) milli və alınma variantların qoĢa iĢlənmə durumu. Bu durumda isə, bir yandan 
türk kökənli milli sözlər, o biri yandan da yabançı kökənli alınma sözlər bir araya gələrək 
çoxvariantlılıq oluşdurur, ancaq variantlararası toqquşmada biri o birini sıxışdırıb sıradan 
çıxara bilmədiyi üçün hər iki variant öz varlığını qoruyub saxlayır, ədəbi dildə sinonim 
(eşanlamlı) sözlər sırası genişlənir. Örnəyin, Tanrı (türk) – Allah (ərəb) – Xuda (fars); ağ 
(türk) – bəyaz (ərəb); boy (türk) – qamət (ərəb); gəliĢmə  (türk) – inkiĢaf (ərəb); önəm (türk) 
– əhəmiyyət (ərəb); güc (türk) – qüvvə (ərəb); güzgü (türk) – ayna (fars); dilək (türk) – arzu 
(fars); kölgə (türk) – sayə (fars); qul (türk) – bəndə (fars); yağı (türk) – düĢmən (fars); bölgə 
(türk) – region (Avropa); soyad (türk) – familiya (Avropa); sürəc (türk) – proses (Avropa); 
biçim (türk) – forma (Avropa) vb.  
 Quşqusuz, çağlar ötdükcə bu qoşa işlənmənin kəsərdən düşməsi və sözlərdən birinin 
haçansa sıradan çıxması olası bir işdir. Ancaq ayrı-ayrı durumlarda qoşa işlənmənin uzun sürə 
qorunması da mümkündür. 
 38 
 Kökən özülü üzrə yaranan çoxvariantlılıqda bir alınma variantın başqa bir alınma 
varianta üstün gəlmə durumundan da söz açıla bilər. Biz bu duruma ayrıca toxunmağı gərəkli 
bilmədik. 
 2. XVI – XVII yüzilliklərədək kökən özülü ilə yanaşı, ədəbi dilimizdə boy və oymaq 
özülü üzrə də çoxvariantlılığın yaranması geniş yayılmış bir durumdur. Bu durumda 
çoxvariantlılığı oluşduran sözlərin hamısı türk kökənli milli sözlərdir və variantlararası 
toqquşma eyni türk kökənli, ancaq ayrı-ayrı türk boy və oymaq dillərinə aid çeşidli sözlərin 
qarşılaşması ilə baş verir. İş burasındadır ki, bütün türk dilləri üçün çoxluğu oluşduran ortaq 
sözlərlə yanaşı, ayrı-ayrı türk boy və oymaqlarının özümlü sözləri də var. Bu özümlü sözləri 
araşdırmaqla ayrıca götürülmüş çağdaş  türk dillərindən hər birinin tarixən hansı türk boy və 
oymaq dillərinin qovuşması (konsolidasiyası) sonucu yarandığını aydınlaşdırmaq olar ki, 
bunun da bilimsəl önəmi çox böyükdür. İndiyədək türk dillərinin ortaq sözləri az-çox 
araşdırılsa da, türk boy və oymaq dillərinə aid özümlü sözlər ayrıca az öyrənilmişdir və bu 
yöndə bir boşluq özünü göstərməkdədir. O sıradan, Azərbaycan türkcəsi də indiyədək boy və 
oymaq özülü üzrə  geniş araşdırılmamış, Azərbaycan türklüyünü yaradan türk boy və oymaq 
dillərinin özəllikləri heç də bütün yönləri ilə öyrənilməmişdir. Ayrı-ayrı araşdırmalarda ötəri 
toxunulan və ümumi şəkildə bildiyimiz gerçəklik budur ki, Azərbaycan türkcəsi ümumxalq 
dili oğuz türkcəsinin
16
 tam üstünlüyü, qıpçaq türkcəsinin (sak, kuman, hun vb.) ikinciliyi 
ilə biçimlənmiş və bu biçimlənməyə zaman-zaman bulqar türkcəsinin (subar//sabar//suvar, 
bulqar, ağrı, vənənd, onoqur, kutriqur, haylanturk, buntürk, barsil, xəzər vb.), qarluq 
türkcəsinin (çigil, cığatay vb.) və uyğur türkcəsinin də bəlli bir düzeydə qatqıları olmuşdır.    
 Bütün  faktlar göstərir ki,  Azərbaycan xalq danışıq dilinin biçimlənməsində aparıcı rol 
oğuz və qıpçaq türkcələrinindir, ancaq bunlardan sonra gələn o biri türkcələrin  də önəmi 
qətiyyən unudulmamalıdır. Örnək üçün vurğulayaq ki, indiyədək Azərbaycanda ayrı-ayrı 
bulqar boy, oymaq və ellərinin adı çəkilsə və onlardan bəlli bir ölçüdə danışılsa da, 
Azərbaycan türklərinin və Azərbaycan türkcəsinin biçimlənməsində bulqar türklüyünün rolu 
geniş araşdırılmamışdır. Ancaq çox ilgincdir ki, Azərbaycan türkcəsi ümumxalq dilində 
işlənmə düzeyinə görə bulqar türkcəsi oğuz və qıpçaqcadan sonra gəlsə də, tarix baxımından 
qədimliyinə görə birinci yerdə durur. Daha doğrusu, bilinən əski çağlardan – İ.ö. IV – III 
minilliklərdən tutmuş İ.s. I minilliyin ikinci yarısınadək (Subartu//Subar bəyliyindən 
Ağvan//Alban dövlətinə və Xəzər xaqanlığınadək) çağdaş Azərbaycan torpaqlarında çeşidli 
adlarla bulqar türkcəsi geniş yayılmış, İ.ö. I minilliyin ortalarından başlayaraq bölgədə 
güclənən qıpçaq türkcəsi (sak, kuman, hun vb.) getdikcə daha irəli çıxmış, İ.s. I minilliyin 
ikinci yarısında isə  oğuz türkcəsi üstün gələrək tam aparıcı olmuşdur. Artıq İ.s. I minilliyin 
 39 
sonlarına doğru Azərbaycan şifahi ədəbi dili yarananda oğuz türkcəsinin tam üstünlüyü, 
qıpçaq türkcəsinin ikinciliyi və başda bulqar türkcəsi olmaqla bulqar, qarluq və uyğur 
türkcələrinin üçüncülüyü açıq-aydın biçimdə ortada idi və bu durum indiyədək dəyişmədən 
qorunmaqdadır
17
. Çeşidli nədənlərdən türkə yağı kəsilmiş “Azərbaycan tarixçiləri” daha 
öncəki bulqar, qıpçaq vb. türk gerçəkliyini (onların içərisində ayrı-ayrı oğuz boylarının da 
varlığı istisna deyil) indiyədək hər vasitə ilə danmağa və Azərbaycan türklüyünün tarixini 
yalnız Səlcuq oğuzlarından başlamağa çalışmışdır. Faktlarsa göstərir ki, Səlcuq oğuzları 
gələrkən Azərbaycanda öncədən var olan aparıcı bir türk etno-dil çevrəsinə düşmüş və 
Azərbaycan türklüyü içərisində oğuzların çəkisini daha da artırmaqdan uzağa getməmişlər. 
Başqa sözlə, Səlcuqlar Azərbaycan türklüyünü yaradan deyillər, daha öncələrdən var olan 
bulqar və qıpçaq özüllü Azərbaycan türklüyü içərisində yalnız oğuzların sayını artıranlardır. 
Ona görə də, əski çağlardan tutmuş İ.s. I minilliyin sonlarınadək olan dönəmdə Azərbaycanın 
dil və etnik biçimlənmə sorununu doğru-düzgün araşdırmaq üçün ümumtürk özəllikləri ilə 
yanaşı, mütləq qıpçaq, ən çox da bulqar türkcəsinin özəlliklərinə söykənilməlidir. Bu 
özəlliklərə söykənilməməsi bir sıra yanlışlıqların, yanılma və yanıltmaların ortaya çıxmasına 
yol açmışdır. Örnəyin, Azərbaycanın ağvan//alban sorununu götürək.  
 Azərbaycanın quzeyində İ.ö. IV – İ.s. VIII yüzilliklər arasında var olmuş 
Ağvan//Albaniya dövlətini quran etnosların kimliyinə yönəlik dartışmalar artıq bu gün 
bilimsəl alandan siyasi alana daşınmışdır. Türkə yağı kəsilən İqrar Əliyevçi tarixbazlıq aparıcı 
ağvan//alban etnoslarının türklüyünü kökündən danır, bu etnosların Dağıstandilliyini irəli 
sürərək Rusiya KQB-sinin qısqırtması ilə Azərbaycana qarşı ərazi iddiaları irəli sürən ləzgi 
“Sadval” coğasının ideoloji özülü rolunu oynayırlar. Burada suç təkcə “Sadval”çılarda və 
onlara xidmət edən “Azərbaycan tarixçiləri”ndə deyil, həm də aparıcı ağvan//alban 
etnoslarının türklüyünü deyən araşdırıcılardadır. Çünki bu araşdırıcılar aparıcı ağvan//alban 
etnoslarına daha çox oğuz türkcəsinin dil faktlarından yanaşır və bununla da açıq-aydın 
görünən bir sıra başqa türk dil faktlarının gözdən yayındırılmasına nədən olurlar. Örnəyin, 
ağvan//alban xanları içərisində iki Vaçe, üç Vaçaqan adı vardı və aparıcı ağvan//alban 
boylarının türklüyünü ortaya qoyan dəyərli araşdırıcılardan birinə görə, bu adlar türkkökənli 
deyil, türklərin Orta Asiyadan gətirdikləri İranmənşəli adlardır.  
 Gerçəklik isə budur ki, aparıcı ağvan//alban etnosları oğuz və ya qıpçaq yox, ilk sırada, 
bulqar türkləri idi və ona görə də, bu etnosların araşdırılmasına ümumtürk özəllikləri ilə 
yanaşı, daha çox bulqar türkcəsi özəlliklərindən yanaşılmalıdır. Ümumi mövzumuzdan çox 
uzaqlaşmamaq üçün bu soruna geniş toxunmuruq, ancaq qısaca bildirək ki, Azərbaycanın 
ağvan//alban türklüyü içərisində bulqar türkcəsi geniş yayılmışdır. Bunu doğrulayan 
 40 
tutalqalardan biri olaraq bulqar türkcəsində bəlli bir dil  qaydasına göz yetirək: oğuz 
türkcəsində qapalı ünlü ilə baĢlayan  sözlər bulqar türkcəsində açıq ünlü ilə deyilir və 
sözün önünə də bir dodaq-diĢ v ünsüzü artırılır. Bu özəllik Azərbaycan türkcəsi ilə əski 
bulqar türkcəsi və onun çağdaş dillərindən olan çuvaşca arasında çox açıq biçimdə özünü 
göstərməkdədir (tutuşdur: Azərb. utan- = çuvaş. vatan-; Azərb. üç = çuvaş. veç; Azərb. ulus 
= çuvaş. volos; Azərb. uzaq = çuvaş. varax; Azərb. uzun = çuvaş. varam vb.).  
 Bu fonetik özəllik ağvan//alban dil faktlarında bir sistem oluşdurur və o sistemə daxil 
olan adları, sözləri bulqar türkcəsindən bu biri türkcələrə “çevirdikdə” onların anlamı çox 
asanlıqla anlaşılır. Örnəyin: 
 Vaxan//Vağan//Vahan = türk. uğan “gücü yetən, qüdrətli; Tanrı” (əski türkcə: u- 
“qüdrətli olmaq, qadir olmaq” + -ğan feli sifət şəkilçisi. Uğan Tenqri = qüdrətli Tanrı. Ad 
xəzər türklərinin Boxan şəxs adı ilə tutuşdurulur ki, əslində elə Boxan adı da uğan sözünün 
bulqar variantından başqa bir nəsnə deyil); 
 Vanakan = türk. unağan “razı olan, qəbul edən” (əski türkcə: una- “razı olmaq, qəbul 
etmək”+ -ğan feli sifət şəkilçisi. Əski türk Unağan Çur  şəxs adı ilə tutuşdur); 
 Varaz//Varoz//Varos = türk. Uruz//Uraz//Urus. Adın bulqar türkcəsi variantı 
(Varaz...) ilə yanaşı, ağvan//alban elində bu biri türkcələrə xas Oroys variantı da əski 
qaynaqlarda göstərilməkdədir. Oroys variantı türklərdə geniş yayılmış Uruz  adı ilə 
tutuşdurulur və ad türk dillərinin uraz//uras//oraz//oruz...  ” bəlirti, nişanə; xoş əlamət; rifah, 
xoş güzəran, firavanlıq” sözünə bağlanılır. Deməli, Uruz adının bulqar türkcəsindəki 
Varaz...variantı da bu sıradandır. 
 Vorazakian = türk. Uruz//Uraz//Urus + -ak + -ian (Türkcənin “Börüsak” adı ilə 
tutuşdurulur. Bizcə, ad Uruz kökünə əski türkcənin kiçiltmə bildirən sözdüzəldici -ak şəkilçi 
və fars dilindən erməni dilinə keçmiş -ian (-yan) şəkilçisi artırmaqla yaranmışdır); 
 Vaçe. Əski türk Vaça şəxs adı və İran kökənli sayılan vaç “haqqı ödəyən” sözü ilə 
tutuşdurulur. Ancaq çağdaş çuvaşcada əski türk uça “arxa, kürək; uca” sözü vaça və 
öc//üç//uç “qisas, intiqam” sözü isə veçe  biçimində işlənir (bu biçimlərin əski bulqar 
türkcəsində də varlığını düşünmək yanlış olmaz). Bizcə, həm Vaçe, həm də Vaça adları türk 
uça sözünün və ya öc//üç//uç sözünün bulqar türkcəsindəki variantıdır. Sanmaq olar ki, İran 
kökənli sayılan vaç “haqqı ödəyən” sözü də elə türkcənin  öc//üç//uç = veçe sözünün bulqar 
variantı ilə bağlıdır); 
 Vaçaqan. Adla bağlı iki variant irəli sürülə bilər: 1. Vaçaqan = türk. uçağan “uçan, 
uçağan” (əski türkcə. uç- // bulqar türkcəsi. vaç- “uçmaq” + -ağan//-aqan feli sifət şəkilçisi); 
 41 
2. Vaçaqan = türk. uça // bulqar türkcəsi. vaça “arxa, kürək; uca” + qan//xan “hökmdar, 
xan” vb. 
 Göründüyü kimi, bulqar türkcəsi özəlliklərindən yanaşdıqda Azərbaycan türkcəsi 
tarixinin qaranlıq səhifələrindən biri nisbətən aydınlana bilir. Məhz bulqar türkcəsi işığında 
görünür ki, oğuzların ulas ağac adı nə üçün Azərbaycan türkcəsində vələs olaraq işlənir, nə 
üçün ağvan//alban kökənli sayılan udi boy adı Araz vadisində Vedi (Vedibasar bölgəsi) 
variantında qorunur
18
, nə üçün Vedibasara yaxın Ulu dağ adı Veli dağı kimi (Sədərək) 
deyilir, ağvan nəslindən olmaları qəbirüstü yazılı abidələrlə tam təsdiqlənmiş Urut kəndi 
Voratan kimi (Zəngəzur) göstərilir vb. 
 Təbii ki, Azərbaycanda bulqar türkcəsi sorunu (Qafqazdakı balkar türklərini də 
unutmayaq) ayrıca geniş araşdırma gərəkdirir və mövzumuzdan çox uzaqlaşmamaq üçün 
indilik biz yuxarıda dediklərimizlə yetinir, daha çox boy və oymaq özülündən irəli gələn  
çoxvariantlılıq üzərinə qayıdırıq. Quşqusuz, burada hər nəsnədən öncə, türk dillərinin ortaq 
sözləri ilə ayrı-ayrı türk boy və oymaq dillərinə aid özümlü sözlər bir-birindən ayrılmalıdır. 
Ortaq sözlər daha çoxdur və biz onlardan ayrıca danışmağa gərək duymuruq. Özümlü sözlər 
isə bir və ya bir neçə türk boy və oymaq dilində işlənmiş sözlərdir. Bu sözlər haçansa üz-üzə 
gələrək toqquşmuş, öncə yanaşı işlənərək çoxvariantlılıq yaratmış, sonra isə variantlardan biri 
üstünlük qazanıb ədəbi dildə standartlaşaraq normaya çevrilmişdir. 
 Doğrudur, indiki Azərbaycan türkcəsi xalq danışıq dilində (özəlliklə onun bölgəsəl 
ləhcələrində) işlənən boy və oymaq özüllü sözlər ədəbi dildə işlənənlərdən daha çoxdur. 
Ancaq biz onlardan yox, əsasən, çağdaş Azərbaycan türkcəsi ədəbi dilində işlənən  boy və 
oymaq özüllü sözlərdən danışırıq.   
 Tarixən boy və oymaq özülü üzrə var olmuş çoxvariantlılığı sonrakı gəlişmə durumu 
baxımından aşağıdakı qruplara ayırmaq olar:                                                                                                                                
 a) oğuz türkcəsi variantının üstün gəldiyi durum. Bu durumda bir yandan oğuz 
türkcəsi variantı, o biri yandan isə başqa türk boy və oymaq dillərinə aid variantlar (yaxud 
türk dilləri üçün ortaq variantlar) bir araya gələrək çoxvariantlıq oluşdurur və variantlararası 
toqquşmada oğuz variantı üstün gələrək ədəbi dildə sabitləşir. Azərbaycan türkcəsində boy və 
oymaq özülü üzrə yaranmış tarixi çoxvariantlılıq içərisində oğuz türkcəsi variantları daha çox 
üstün gəlmiş və  Azərbaycan türkcəsi oğuz dillərindən biri kimi tarix səhnəsinə çıxmışdır. 
Örnəyin
19
: 
 ağ (oğuz) – ürünq (qıpçaq vb.); yüzərlik = üzərlik (oğuz) – yıdhıq ot (Kaşgar ağzı) – 
eldrük (Uc və Barsqan ağzı); pamuk = pambıq (oğuz) – kəbəz (o biri türk dilləri. Gəncədəki 
Kəpəz dağ adı ilə tutuşdur);  sağ (oğuz) – ong (çigil); qoç (oğuz) – qoçngar (o biri türk 
 42 
dilləri. Daşkəsəndəki Qoşqar dağ adı ilə tutuşdur); iləri = irəli (oğuz) – burun (qıpçaq); alın 
(oğuz) – manqlay (qıpçaq); qurd (oğuz) – börü (ümumtürk); buyruq (oğuz) – yarlıq (çigil)  
vb.     
 b) qıpçaq türkcəsi variantının üstün gəldiyi durum. Bu durumda qıpçaq türkcəsi 
variantı daha çox oğuz variantı ilə (bəzən də o biri türk dilləri variantları ilə) qarşılaşaraq 
çoxvariantlılıq yaratmış və variantlararası toqquşmada qıpçaq variantı üstün gələrək ədəbi 
dilimizdə işlənmə hüququ qazanmışdır. Örnəyin:   
 yaxĢı (qıpçaq) – eyi (oğuz); tapmaq (qıpçaq) – bulmaq (oğuz); öz (qıpçaq) – kəndi 
(oğuz); tumĢuk//dumduk = dimdik (qıpçaq) – alıq (oğuz); kürən (qıpçaq vb.) – ətrək 
(oğuz) vb. 
 c) türkkökənli çoxvariantlılığın sinonimləĢərək qoĢa iĢləndiyi durum. Bu durumda 
oğuz, qıpçaq və ya o biri türkcələrə aid sözlər ilk öncə bir araya gəlib çoxvariantlılıq yaratmış, 
ancaq variantlararası toqquşmada bu variantların heç biri tam uduzub sıradan çıxmadığı üçün 
onların hamısı ədəbi dildə qorunub saxlanmış və sinonim (eşanlamlı) sözlərə çevrilmişdir. 
Örnəyin:  
 köpək (oğuz) – it (qıpçaq); əl (oğuz) – qol (qıpçaq); toy (qıpçaq) – düyün (oğuz); özgə 
(oğuz) – baĢqa (qarluq); arıq (oğuz və qıpçaq) – turuq//tırıq (o biri türk dilləri); oxĢamaq 
(yemek, yabaku vb. elatlarda) – menğzemek=bənzəmək (o biri türk dilləri) vb.  
 ç) baĢqa türk dilləri variantlarının üstün gəldiyi durum. Bu durumda variantlararası 
toqquşma aparıcı oğuz və ya qıpçaq türkcələrinin yox, o biri türk boy və oymaq dillərinin 
üstünlüyü ilə sonuclanmışdır. Örnəyin:  
 muĢ > piĢik (çigil) – çetük (oğuz); qum (çiqil) – qayır (oğuz); saman (çigil) – küvük 
(oğuz); yüligü = ülgüc (o biri türk dilləri) – kerey (oğuz);  demək (o biri türk dilləri) – 
ayıtmaq (oğuz, qıpçaq); talak//dalaq (o biri türk dilləri) – sulaq (qıpçaq); vələs (bulqar) – 
ulas (oğuz);  ana (o biri türk.) – aba (oğuz) – apa (qarluq, türkmən); taz = daz (o biri türk 
dilləri) – aluk (oğuz) vb.   
 Dilimizin söz dağarcığının türk boy və oymaq dilləri baxımından araşdırılması 
Azərbaycan türkcəsinə yönəlik bilgilərimizin dərinləşdirilməsi yönündə çox dəyərli sonuclar 
doğura bilər. Ona görə də, bu soruna ayrıca göz yetirilməsi və onun geniş araşdırılması 
dilçiliyimiz qarşısında duran önəmli məsələlərdən biridir. 
 3. XVI – XVII yüzilliklərədək bölgəsəl özül üzrə çoxvariantlılığın yaranmasını ortaya 
qoyan faktlar bizə bəlli deyil və o nədənlə də, bölgəsəl özül üzrə yaranan tarixi 
çoxvariantlılığı sərgələyəcək elə bir örnək verə bilmirik. Çünki tarixən var olan örnəklər 
bölgəsəl özülün yox, boy və oymaq  özülünün bəlirtisi kimi görünməkdədir. Ona görə də, 
 43 
bizim daha doğru saydığımız budur ki, coğrafiyaya söykənən bölgəsəl özül, əsasən, XVI – 
XVII yüzilliklərdən sonra ortaya çıxaraq boy və oymaq özülünü əvəz etmiş və ədəbi dilimizi 
yaratmaqda yox, artıq neçə yüz ildən bəri var olan ədəbi dilimizin yavaş-yavaş milli ədəbi dilə 
çevrilərək daha da zənginləşməsində ciddi önəm daşımışdır. Bu sürəc XIX yüzillikdən 
başlayaraq daha açıq bir düzeyə yüksəlmiş və bölgəsəl özül bir sıra alınma sözlərin milli 
sözlərlə əvəzlənməsində, ortaya çıxan yeni anlayışların öz sözlərimizlə adlandırılmasında vb. 
çox önəmli rol oynamışdır. İndinin özündə də çağdaş milli ədəbi dilimizin zənginləşməsində 
ən önəmli qaynaqlardan biri bölgəsəl özülün yaratdığı ləhcələrimizdir.  
 Gözdən keçirdiklərimiz ortaya qoyur ki, XVI – XVII yüzilliklərədək xalq danışıq 
dilimizdə çoxvariantlılıq 1. kökən özülü və 2. boy-oymaq özülü üzrə yaranmışdır. Ona görə 
də, xalq danışıq dili koynesinə əsaslanan ədəbi dilimizdə standartlaşdırılıb normaya çevrilən 
hər hansı bir dil faktı öz qaynağını ya başqa dillərdən, ya da çeşidli türk boy-oymaq 
dillərindən almışdır.  XVI – XVII yüzilliklərdən sonra isə boy-oymaq özülünün 
çoxvariantlılıq yaratması sıradan çıxmış və yerinə bölgəsəl özül keçmişdir. Təbii ki, boy-
oymaq özülünün sıradan çıxması aralıqsız sürüb gələn dış etgilərin güclənməsinə və zaman 
içində dilə ciddi zərbə dəyməsinə nədən ola bilərdi. Ona görə də, sıradan çıxan boy-oymaq 
özülü yerinə bölgəsəl özülün keçməsi yad etgiyə qarşı uğurlu dirəniş baxımından böyük önəm 
daşıyırdı. XVII yüzilliyin ortalarından başlayaraq getdikcə güclənən bu sürəcdə, uzmanların 
göstərdiyi kimi, ən önəmli məsələ ədəbi dil normalarının demokratikləĢməsi və 
milliləĢmənin yaranması idi. Başqa sözlə, bölgəsəl özül üzrə yaranan çoxvariantlılıq heç də 
Azərbaycanın çeşidli bölgələrini üz-üzə qoymağa qulluq etmirdi, tərsinə, çalışırdı ki, boy-
oymaq özülü sıradan çıxdığı üçün yaranan boĢluğu doldursun və kökən özülündən irəli 
gələn alınma dil faktlarını bacardıqca azaltsın, ədəbi dildə xalq danışıq dilinin çəkisini daha 
da artırsın və ədəbi dillə bağlı ortaya çıxan yeni gərəksinmələrin ödənilməsində qaynaq rolu 
oynasın. Əgər kökən özülü üzrə çoxvariantlılıqda alınma dil faktlarına qarĢı türk boy-
oymaq dil faktları dururdusa və boy-oymaq özülü üzrə çoxvariantlılıqda ayrı-ayrı türk 
boy-oymaq dilləri bir-birilə toqquĢurdusa, bölgəsəl özül üzrə olan çoxvariantlılıqda türk 
boy-oymaq dil faktları (yaxud ayrı-ayrı bölgələrə aid dil faktları) fərq qoyulmadan milli dil 
faktları düzeyində birləşir və bütövlükdə hər cür alınma dil faktına qarĢı dayanırdı. 
Təsadüfi deyil ki, bölgəsəl özüldə ayrı-ayrı bölgələrimiz üz-üzə durub toqquşmadı, tərsinə, 
bütün bölgələrimiz eyni bir milli dil faktı qaynağı olaraq birləşdi və bu da klassik-kitab 
üslubundan irəli gələn ərəb-fars etgisinə qarşı danışıq-folklor üslubunun tam aparıcı duruma 
yüksəlməsi və ədəbi dilimizdə türk dillərinə bağlı özəlliklərin alınma özəlliklərə üstün 
gəlməsi baxımından çox önəmli rol oynadı. İndinin özündə belə bölgəsəl özüllə bağlı 
 44 
ləhcələrimiz ədəbi dili etgiləmə baxımından bir-birinə qarşı yox, daha çox ədəbi dildəki 
yabançı dil faktına qarşı daha uğurla durmaq baxımından önəm daşıyırlar. 
 Bir daha vurğulayaq ki, bölgəsəl özül Azərbaycan türkcəsi ədəbi dilini yaratmadı, 
sadəcə, daha öncədən var olan Azərbaycan türkcəsi ədəbi dilində milliliyin güclənməsinə, 
ədəbi dilin daha da zənginləşməsinə nədən oldu. Bu milliləşdirici və zənginləşdirici görəvi 
Azərbaycanın həm quzeyi, həm də güneyi siyasi və coğrafi bölünməyə baxmayaraq, XX 
yüzilin başlarınadək birgə sürdürdü (Bəzən irəli sürülən “1828-ci ildə siyasi və coğrafi 
bölünmə ilə yanaşı, dilimiz də bölündü”, yaxud “elə xanlıqlar dövründən dilimiz də 
bölünübdür” kimi iddialar yanlış dəyərləndirmələrdən və dillə, dil tarixi ilə bağlı ciddi bilgisi 
olmayan adamların gerçəklikdışı uydurmalardan başqa bir nəsnə deyil). Yalnız son dönəmdə, 
özəlliklə 1920 – 1970-ci illər arasında sovet dəmir pərdəsinin güclənməsi, rus şovinizminin 
antitürk sərsəmləmələri, fars Pəhləvi rejiminin milli varlığımıza qarşı üzdəniraq qanlı 
cinayətləri və o sıradan, dilimizə qarşı vəhşilikləri səbəbinə Azərbaycanın güneyində ədəbi 
dilimizin işlənməsinin ortadan qaldırılması, hətta dilimizin varlığının danılması, sonrakı fars 
molla rejiminin də dilimizə qarşı bu üzdəniraq siyasəti başqa variantlarla davam etdirməsi vb. 
nədənlərdən dolayı Azərbaycanın güneyindəki bölgələrimizin çağdaş Azərbaycan türkcəsi 
ədəbi dilini zənginləşdirmə imkanı nisbətən sınırlandırıldı. Ancaq bu sınırlandırma 
qıpçınmaları Azərbaycanın güneyinin təsir gücünü tam durdura bilmədi və özəlliklə, 
M.H.Şəhriyarın, B.Q.Səhəndin milli ədəbi dilimizə etgisi, ədəbi dilimizdə millililiyin 
güclənməsi yönündə göstərdikləri başarı bunu açıqca sərgiləməkdədir. Günümüzdə isə artıq 
minillik ədəbi dilimizin son dövr olumsuz rus etgisini azaltmaq və ədəbi dilimizi öz milli 
imkanlarımız hesabına daha da zənginləşdirmək üçün Azərbaycanın güney bölgələrindən 
yararlanma sürəci güclənməkdədir. Bu sürəc Azərbaycanın güneyində qorunmuş milli dil 
faktları səbəbinə milli ədəbi dilimizi daha da arındırma və zənginləşdirmə yönündə çox böyük 
imkanlar ortaya qoymaqdadır.     
 O biri yandan isə, milli ədəbi dilimizin tədrisə yaxın buraxılmaması, qəzet, dərgi və 
kitab çapı ilə bağlı acınaqaqlı durum, fars şovinizminin on illər boyu dilimizə yönəlik 
yürütdüyü və yürütməkdə olduğu aşağılama, yasaqlama siyasətləri vb. üzdəniraq əməllər 
nədənilə Azərbaycanın güneyində minillik ədəbi dilimizin işlənməsi ilə bağlı bəlli bir aralıq, 
qopuqluq yaranmış və gələnək pozulmuşdur. İndi bu gələnəyin bərpasına yönəlik işlər gedir 
və minillik ədəbi dilimizin Quzeydə olduğu kimi, Güneydə də önündəki əngəllərin ortadan 
qaldırılması və milli kökə söykənərək standartlaşdırılıb normaya çevrilmiş bir milli ədəbi dil 
düzeyinə yüksəlməsi uğrunda addımlar atılır. Təbii ki, bu sürəcdə sorunun dildışı faktorlara 
 45 
yönəlik yönünü unutmamaqla yanaşı, həm də ən önəmli məsələlərdən biri kimi ədəbi dildə 
standartlaşdırma və normalaşdırma  məsələsi üzərində ayrıca durulmalıdır. 
Ədəbi dil normaları sisteminin tərkibi 
 Bu gün Azərbaycan türkcəsi ədəbi dili bütövləşmə sorununu yaşayır. Yuxarıda 
dediyimiz kimi, Azərbaycanın birliyi uğrunda mübarizənin uğurla başa çatması yolundakı ilk 
işimiz ədəbi dildə bütövləşməni gerçəkləşdirməkdir. Ədəbi dildə bütövləşmə standart ədəbi 
dil normalarının birgəliyi, vahidləşməsi və Bütöv Azərbaycan üzrə eyni cür işlədilməsi ilə 
ortaya çıxır. Təbii ki, standart ədəbi dil normaları dedikdə, hər nəsnədən öncə, ədəbi dil 
normaları sisteminin tərkibi aydınlaşdırılmalı və buraya hansı amillərin daxil olması 
bilinməlidir. 
 Standart ədəbi dil normaları sistemində iki önəmli alan var: 
 I. Dilin quruluĢ göstəriciləri alanı. Burada dilin səs (fonetik), söz (leksik), deyim 
(frazeoloji), qrammatik, imla – düzgün yazı (orfoqrafik) və düzgün deyiliş  (orfoepik) 
qaydaları işlənib hazırlanır və standartlaşdırılaraq normalaşdırılır. 
 Quruluş göstəriciləri alanı üzrə Azərbaycan türkcəsi çağdaş dünyanın gəlişmiş 
dillərindən biridir. Ancaq burada önəmli sorunların olması da unudulmamalıdır. Özəlliklə, 
xalqımızın uzun sürədən bəri öz bağımsız dövlətinin olmaması və boyunduruq altında 
yaşaması istər-istəməz dilimizi də dərindən etgiləmişdir. Elə buna görədir ki, ədəbi dilimizin 
leksik sisteminə – söz dağarcığına bəlli siyasətlər nədənilə bir sıra gərəksiz alınma sözlər 
doldurulmuş və aşağılıq duyğusu aşılayan “dilimizdə söz yetərsizliyi” təsəvvürü 
yaradılmasına çalışılmışdır. Ona görə də, ədəbi dilimizin bu cür gərəksiz alınmalardan 
arıdılması qaçılmazdır və birdən-birə olmasa da, yavaş-yavaş bu iş görülməlidir (təbii ki, biz 
gərəkli alınmalardan danışmırıq). 
 O biri yandan isə, quruluş göstəriciləri alanı üzrə standart normalar sistemi nə qədər 
gəlişsə də, Azərbaycanın həm quzeyində, həm də güneyində yaranan yeni durumun ortaya 
qoyduğu bütövləşmə sorunu Azərbaycan türkcəsi ədəbi dilinin standart normalar sisteminə 
yenidən göz gəzdirilməsini gərəkdirir. Özəlliklə, burada düzgün deyilişi düzənləyən orfoepik 
qaydalar sonraya saxlanıla bilsə də, düzgün yazını düzənləyən orfoqrafik qaydalar sonraya 
saxlana bilməz və indidən araşdırılıb öyrənilməli, kəsir yönləri bəlirlənməli və bu kəsirlərin 
cilalanmasına çalışılmalıdır.    
 II. Dilin üslubi rəngarəngliyi və xidmət alanı. Burada düşüncə yöndəmini bəlirləmə 
biçimlərinə görə fərqlənən çeşidli üslublar normaya salınır və dilin işlənmə çevrəsinin 
genişliyinə, toplumsal yaşamın bütün sahələri üzrə ünsiyyət vasitəsi olmasına diqqət yetirilir.  
 46 
 Bütün üslubların varlığı dilin işlənmə çevrəsinin tamlığını – bütövlüyünü göstərir və 
əgər bir dildə üslubların hamısı yoxdursa, deməli, o dilin işlənmə çevrəsinin genişliyindən 
yox, məhdudluğundan danışıla bilər.  Bu isə o deməkdir ki, işlənməyən üslubların aid olduğu 
sahələrdə dil topluma xidmət edə bilmir, dilin xidmət alanı sınırlıdır və bu yöndə dilin gəlişmə 
düzeyi çox da yüksək deyil. Çox yazıqlar ki, dilin üslubi rəngarəngliyi və xidmət alanı üzrə 
XX yüzildə Azərbaycan türkcəsinin çağa uyğun gəlişməsi əngəllənmiş, özəlliklə milli ədəbi 
dilimizin hərbi, rəsmi-sənəd, siyasi-publisist vb. üslubları sıradan çıxarılmış, yaxud çox 
ciddi biçimdə sarsıdılmış və bununla da dilimizin işlənmə dairəsi daraldılmış, ünsiyyət 
vasitəsi kimi xidmət göstərdiyi sahələr məhdudlaşdırılmışdır. Toplum yaşamının hər 
sahəsindən çıxarıldıqca ədəbi dilimiz təkcə o sahəyə aid üslubu itirmədi, həm də həmin 
üslubda işlədilən özümlü sözləri, deyimləri, ifadə biçimlərini, cümlə növlərini vb. dil 
faktlarını da addım-addım itirdi. Örnəyin, dilimiz hərbi sahədən uzaqlaşdırılınca həm hərbi 
üslubu itirdik, həm də hərbi anlayışları bildirən nə qədər sözlərimiz, çeşidli dil birimlərimiz 
işlədilmədiyindən yavaş-yavaş unuduldu...    
 Ədəbi dildə hər hansı bir üslubun yaranması və toplum içində oturuşmuş bir düzeyə 
yetməsi asanlıqla başa gələn qısa sürəli bir olay deyil, tərsinə, uzun çəkən və bəlli bir zaman 
boyunca addım-addım yaranan, çeşidli gəlişmə səhifələri üzrə çalxalanıb özümlü dil 
faktlarına, sözlərə, ifadələrə, bəlli qaydalara vb. yiyələnməklə biçimlənən bir sürəcdir. Ona 
görə də, çağdaş ədəbi dilimizdə var olan məişət üslubu, bədii üslub, elmi üslub, publisist 
üslub (siyasi üslub növü də daxil), rəsmi üslub, hərbi üslub vb. ilə bağlı Azərbaycanın 
quzeyində qazanılan təcrübə Bütöv Azərbaycan baxımından işlənib dəyərləndirilməli, bu 
üslubların daha da zənginləşdirilməsi və daha da milliləşməsi üçün isə Azərbaycanın 
güneyinə özəl diqqət yetirilməlidir.  
 Təbii ki, standart ədəbi dil normaları sisteminə daxil bütün məsələlər üzərində yox, 
mövzumuzla bağlı olaraq yalnız düzgün yazı qaydaları – imla (orfoqrafik) normalar üzərində 
durmamız gərəkir. Ancaq Azərbaycanın quzeyində latın əlifbası, Azərbaycanın güneyində isə 
ərəb əlifbası işləndiyinə görə, qarışıqlıq olmasın deyə öncə əlifba məsələsini qısa biçimdə 
ayrıca gözdən keçirək.    
 
 
Ġkinci bölüm 
Azərbaycan əlifbası  
 47 
 Danışıq səslərini bildirən hərflərin bəlli bir sıra ilə düzülüşü əlifba adlanır. İstənilən 
əlifba bir yandan dilə bağlı bir kültür faktı, o biri yandan isə toplumun siyasi yönəlişini 
bəlirləyən strateji bir amildir. Bu iki yön üst-üstə düşməyəndə toplum üçün sorun yaranar və 
sonucda, toplum ya öz siyasi-strateji  yönəlişində bir yenilik etməli, ya da əlifbasını 
dəyişdirməli olar (bəzən də hər iki yön dəyişər). Örnəyin, əski türk əlifbası özgün (orijinal) bir 
əlifba olub türklüyü başqalarından fərqləndirirdi və əsarətə düşəndə bağımsız dövlət üçün 
yanıb-yaxılan, bağımsız dövlət qurub güclənəndə isə dörd bulunqa – dünyanın dörd cəhətinə 
yiyələnmə düşüncəsi ilə yola çıxan əski türk dövlətçilik sisteminə uyğun idi. Ancaq türklər 
müsəlman olduqdan sonra bu uzlaşımı qoruya və öz əlifbalarını öz siyasi-strateji yönəlişlərinə 
uyğun gəlişdirib yaşada bilmədilər. Çünki çeşidli əlifbalara xoş baxan və xalqları yalnız bir 
əlifbada yazmağa zorlamayan xristianlıqdan fərqli olaraq, islam dini qutsal Quranın ərəbcə 
olmasını əsas götürüb ərəb əlifbasının da qutsallığını irəli sürdü və müsəlman xalqların bu 
əlifbada yazması gərəkdiyini ortaya qoydu. Sonucda, dörd bulunqa yiyələnib dünya ağalığı 
qurmaq düşüncəsi daşıyan türklük özünün bu cahan hakimiyyəti siyasi-strateji yönəlişini 
islamla birləşdirdi və bu yolda öz əlifbasını qurban verərək ərəb əlifbasını qəbul etdi...  
 1926-cı il I Bakı Türkoloji qurultayı dünya türk xalqlarının latın əlifbasına keçməsi 
qərarını verdi və bu qərar gəlişmiş Batı düzeyinə yönəlişi əsas alan bağımsız türk dövlətçiliyi 
baxımından tam doğru addım idi. Ancaq Rusiya imperiyasına nə bağımsız türk dövlətçiliyi, 
nə də türklüyün Batıya yönəlişi gərək idi və ona görə də, milyonlarla insanı öldürərək 
türklərin Rusiya mərkəzli “sosializmə” yönəlişini zorla gerçəkləşdirməyə çalışdı ki, bu yolda 
atdığı əsas addımlardan biri də türklərə kiril əlifbasını məcburən sırıması oldu.  
 Bu gün Azərbaycan Respublikasının  Batıya yönəlişi yenidən əsas götürməsi və yenidən 
latın əlifbasını qəbul etməsi o deməkdir ki, Azərbaycan 1920 – 1930-cu illərdə qarşısı 
kəsilmiş gəlişmə yolu ilə irəliləyişini yenidən başlamışdır. Bağımsızlıq qazanmış o biri türk 
cümhuriyyətləri də eyni yolu izləməkdədirlər, ancaq örnək üçün, Tatarıstan Cümhuriyyəti 
hələ bağımsızlıq qazana bilmədiyi üçün latın əlifbasına da keçə bilmir (Doğrudur, Tatarıstan 
da latın əlifbasına keçmə qərarı verdi, ancaq onun yeni siyasi-strateji yönəlışını əngəlləmək 
üçün Rusiya tez bu qərarı ortadan qaldırdı). Deməli, açıqca görünür ki, türklər üçün indiki 
anda bağımsızlığa yönəliş və latın əlifbası bir-biri ilə bağlı qoşa qanadlardır. Bu isə o 
deməkdir ki, bu gün əsarətdə olan bir türkün bağımsız dövlət qurması baxımından latın 
əlifbasına keçməsi də çox gərəklidir, yaxud bu gün latın əlifbasına keçmək əsarətdə olan bir 
türkün yarınkı bağımsızlığa yönəlişini də ortaya qoymaqdadır (Təbii ki, biz bağımsızlığın 
siyasi, iqtisadi, sosial, kültürəl vb. şərtlərini unutmuruq, sadəcə, məsələnin öz mövzumuzla 
bağlı yönünə – əlifba faktına toxunuruq).  
 48 
 Azərbaycanın güneyində hələ ərəb əlifbası işlədilir və bu əlifba Azərbaycan türklüyünü 
farslarla bir arada tutan ən aparıcı kültür faktlarından biridir. Fars şovinizminin 
boyunduruğundan qurtulması və öz bağımsızlıq, bütövlük siyasi-strateji yönəlişini 
gerçəkləşdirə bilməsi üçün Azərbaycan türklüyünün görəcəyi işlərdən biri də latın əlifbasına 
keməkdir. Ancaq təbii ki, fars şovinizmi hakimiyyətdə qaldıqca  Güney Azərbaycanın rəsmən 
latın əlifbasına keçməsinə imkan verə bilməz, eyni zamanda, bu gün insanlarımızın latın 
əlifbasına yiyələnməsinə, bu əlifbada yazıb-oxuma alışqanlığı qazanmasına tam əngəl də ola 
bilməz. İstər Azərbaycan Respublikası faktoru, istər Türkiyə Cümhuriyyəti faktoru, istərsə də 
bilgisayar və internet faktoru  Azərbaycanın güneyində latın əlifbasının yayılmasına çox 
yaxından yardımçı olmaqdadır (Batı dilləri faktorunu da unutmayaq).  
 Bu gün Güney Azərbaycanda bir yandan açıq biçimdə ərəb əlifbasının islah olunması və 
ərəb əlifbasına uyğun imla (orfoqrafiya) normaları oluşdurulması sürəci, o biri yandan isə, 
əlaltından latın əlifbasını və ona uyğun imla normalarını mənimsəmə sürəci gedir. 
Azərbaycan aydınlarının önəmli bir qismi bir neçə yol imla seminarı (I və II orfoqrafiya 
seminarlarını) keçirərək ərəb əlifbalı Azərbaycan yazısının düzgün yazı normalarını ortaya 
qoymağa çalışmışlar. Təbii ki, bu və buna oxşar addımlar bütövlükdə yazı kültürümüzün 
yüksəldilməsi baxımından çox gərəklidir və yalnız alqışlana bilər. Ancaq bir gerçəklik də 
kəsinliklə unudulmamalıdır: ərəb əlifbası bizim dilimizə uyğun deyil və min bir yamaq 
vurulsa belə, özünü doğrultmayacaq! Ona görə də, Azərbaycan türkcəsi ədəbi dilinin 
bütövləşmə sorununda əlifbadan danışarkən ilk sırada yalnız latın əlifbası göz önünə gəlir.  
  Azərbaycanın quzeyində latın əlifbasına keçid başa çatmışdır və indiki anda bu  
məsələ ilə bağlı başlıca sorun Azərbaycanın güneyində də latın əlifbasının yayılmasıdır. 
Aydınlıq üçün latın kökənli Azətbaycan əlifbasını ərəb kökənli Azərbaycan əlifbası ilə 
tutuşduraq:  
 
Azərbaycanın latın və ərəb kökənli əlifbalarını tutuĢdurma cədvəli 
 
 49 
Açıqlama:  
1. Açıq qara boya ünlü (səsli, sait) səsləri, tünd qara boya ünsüz (səssiz, samit) səsləri bildirir.  
2. Hərfdən fərqləndirilməsi üçün səslər düz ayrac [ ] içərisində verilir.  
3. Ünsüz səslərdə hərf adları hərfə e səsi artırılmaqla düzəlir, bu hərflərin bildirdiyi səslər isə hərfə ı səsi 
artırılmaqla deyilir. Tutuşdur: be hərfi və [bı] səsi; ce hərfi və [cı] səsi; çe hərfi və [çı] səsi; de hərfi və [dı] səsi 
vb.   
4. Tünd yağlı qara boya səsin sonor ünsüz olduğunu göstərir. Ancaq unutmayaq ki, sonor ünsüzlərin el, em, en, 
er kimi verilməsi hərf adlarında məntiqi bölgünün təközüllülük ilkəsini pozur və ikilik yaradır. Yaxşı olar ki, 
gələcəkdə bu hərf adlarını fərqləndirməyək və o biri ünsüzlər kimi bunları da  le, me, ne, re adlandıraq.  
Sayı Latın 
əlifbası 
Hərfin 
adı 
Bildirdiyi 
səs 
Səsin 
adı 
Ərəb əlifbasında qarĢılığı 
sonda ortada baĢda ayrıca 
1. A a A a [ a ] [ a ] آ ا / آ ا ا 
2. B b be [ b ] [ bı ]  ب ب ـب  ـب 
3. C c ce [ c ] [ cı ] ج  ج جـ ج 
4.  Ç ç çe [ ç ] [ çı ]   چ چ چـ چـ 
5. D d de [ d ] [ dı ] د –  –  دـ 
6. E e E e [ e ] [ e ]    ا  ه   
7. Ə ə Ə ə [ ə ] [ ə ]      ا   
8. F f fe [ f ] [ fı ]  ف ف فـ    فـ 
9. G g ge [ g ] [ gı ] گ گ گـ گ 
10. Ğ ğ ğe [ ğ ] [ ğı ] غ غ غـ غ 
11. H h he [ h ] [ hı ] ح ه ح ه حـ ه ح ه 
12. X x  xe [ x ] [ xı ] خ خ خـ خ 
13. I ı  I ı  [ ı ] [ ı ] ى ي يـ ی 
14. İ i  İ i [ i ] [ i ] ى ي يـ ی 
15. J j  je [ j ] [ jı ] ژ –  – ژـ 
16. K k  ka,ke [ k ] [ kı]  ک ک کـ کـ 
17. Q q  qe [ q ] [ qı] ق ق قـ قـ 
18. L l  el [ l ] [ lı ] ل ل لـ لـ 
19. M m  em [ m ] [mı] م م مـ مـ 
20. N n  en [ n ] [ nı ] ن ن نـ نـ 
21. O o  O o [ o ] [ o ]     وا    و 
22. Ö ö  Ö ö [ ö ] [ ö ]     ؤا   ؤ 
23. P p pe [ p ] [ pı ] ـ  پ پ پـ پ
24. R r  er [ r ] [ rı ] ر – – رـ 
25.  S s  se [ s ] [ sı ] س ث ص س  ث  ص  سـ  ثـ  صـ  سـ ثـ صـ 
26. ġ Ģ Ģe [ Ģ ] [ Ģı ] ش ش شـ شـ 
27. T t te [ t ] [ tı ] ت ط ت ط       تـ طـ تـ  طـ 
28. U u U u [ u ] [ u ]   وا    و وا    و 
29. Ü ü Ü ü [ ü ] [ ü ]   وا    و وا    و 
30. V v ve [ v ] [ vı ] و – – وـ 
31. Y y ye [ y ] [ yı ] ى ي يـ ی 
32. Z z ze [ z ] [ zı ] ز ذ ض ظ – – ض  ظ – – ضـ ظـ زـ ذـ ظـضـ 
 50 
  Bəlli olduğu üzrə, istənilən əlifba ilə bağlı ən önəmli məsələlərdən biri, bəlkə də 
birincisi əlifbanın hərflərilə dilin səsləri arasındakı uyğunluq sorunudur. Adətən, dildəki səslər 
əlifbadakı hərflərdən çox olar və bu səslər dildə anlam fərqi yaradıb-yaratmamasına görə iki 
yerə bölünər: fonem və fonem variantı. 
 Geniş və dərin araşdırmalara toxunmadan qısaca xatırladaq ki, dilin anlam fərqi yaradan 
səsləri fonem (latın. fon “səs” sözündən) adlanır və hər fonem əlifbada ayrıca hərflə 
göstərilir. Dilin anlam fərqi yarada bilməyən səsləri isə fonem variantı adlanır və adətən, 
fonem variantları ayrıca hərflərlə işarə edilmir.  
 Azərbaycan türkcəsinin səs sistemində ünlü səsləri bildirən doqquz fonem (a, e, ə, ı, i, o, 
ö, u, ü) və ünsüz səsləri bildirən iyirmi beş fonem (b, c, ç, d, f, g, ğ, h, x, j, k (+ k
I
 və x
I
), q, l, 
m, n, p, r, s, Ģ, t, v, y, z) vardır ki, dilimizin bu otuz dörd fonemi latın kökənli əlifbamızda 
otuz iki hərflə göstərilmişdir. Ancaq dilimizin səsləri bu otuz dörd fonemlə bitmir və çağdaş 
Azərbaycan türkcəsi ədəbi dilində anlam fərqi yaratmayan ən azı on fonem variantını da gözə 
alsaq, həmçinin xalq danışıq dilimizdə, ən çox da ləhcələrimizdə işlənən ŋ – sağır n səsini də 
saysaq, qırx beş səsimizin olduğunu deyə bilərik (ləhcələrimizdə işlədilən w, ç
ı
 [=t+s] vb. 
səsləri bəlli bölgə ilə sınırlı olduqlarına görə, bu ümumi sıraya qatmırıq). Bu səslər 
əlifbamızda ayrıca hərflərlə işarələnmir, dilçilikdə isə onlar yalnız fonetik transkripsiyanın
20
 
yardımı ilə yazılır.  
 Anlam fərqi yaratmadığı üçün əlifbamızda ayrıca göstərilməyən, ancaq dilimizdə var 
olan fonem variantları aşağıdakı səslərdir: 
 Uzun  deyilən ünlü fonem variantları – a:, e:, ə:, i:, o:, ö:, u: (hərfin yanına qoyulan 
qoşa nöqtə uzunluq bildirir). Örnəyin: alim [a:lim], elan [e:lan], məna [mə:na], zinət [zi:nət], 
dovşan [do:şan], tövbə [tö:bə], xüsusi [xüsu:si]. Göründüyü kimi, bu uzun səslər daha çox 
alınma sözlərdə, azacıq da deyiliş zamanı səsdüşümünə uğrayan milli sözlərin tələffüzündə 
özünü göstərir. Kiril əlifbasında yazarkən bu uzunluq aşağıdakı biçimlərdə ifadə olunurdu: 
 1.  heç bir əlavə işarə işlətmədən bir sıra alınma sözlərdə incə ünlülü hecadan öncə gələn 
qalın ünlülü hecadakı ünlü səsin uzun deyilməsi ilə. Örnəyin: ali [a:li], alim [a:lim], aləm 
[a:ləm] vb.  
 2. bir sıra alınma sözlərdə eyni ünlü səsin qoşa hərflə yazılması ilə. Örnəyin: saat [sa:t], 
təbii [təbi:], camaat [cama:t] vb. 
 3. bir sıra ərəb sözlərindəki  - əyn hərfinin qarşılığı sayılan apostrof işarəsinin 
işlədilməsi ilə. Örnəyin: ə’la [ə:la], bə’zi [bə:zi], mə’ na [mə:na] vb.  
 51 
 Latın əlifbasına keçildikdən sonra uzun saitlərin yazıda ifadəsinə yönəlik birinci və 
ikinci yol öz varlığını eynilə qorudu, üçüncü yol – apostrof isə əlifbamızdan çıxarıldığı üçün 
yazıda işlədilməsinə də gərəksinim qalmadı. 
 Qısa deyilən ünlü fonem variantları
21
 – ı., i., u. (hərfin yanına qoyulan tək nöqtə 
qısalıq bildirir). Qısa ünlülərin işləndiyi sözə ünlü ilə başlayan şəkilçi artırıldıqda, qısa ünlü 
düşür. Örnəyin: ağız – + ı [ağı.zı] > ağzı; beyin – + i [beyi.ni] > beyni; burun – +u [buru.nu]  
> burnu vb. 
 Ayrıca hərflə göstərilməyən ünsüz fonem sorunu. Çağdaş Azərbaycan əlifbasında k 
hərfi üç səsi bildirməkdədir:   
 1. k = [k] fonemi (cingiltili g ünsüzünün kar qarşılığı olan ke ünsüzünü bildirir. 
Örnəyin: kənd, kirpi; kələm vb.)  
 2. k = [k
ı
] fonemi (cingiltili q ünsüzünün kar qarşılığı olan ka ünsüzünü bildirir. 
Örnəyin: traktor, marka, kran vb.). Bu səs bəzən q hərfi ilə də verilə bilir: toqqa [tok
ı
qa], 
doqquz [dok
ı
quz], məqsəd [mək
ı
səd] vb.   
 3. k = [x
ı
] fonemi (cingiltili y ünsüzünün kar qarşılığı olub ih kimi deyilən ünsüzü 
bildirir. Örnəyin: kəklik [kəklix
ı 
], çiçək [çiçəx
ı 
], külək [küləx
ı
] vb.). Sonu  k = [x
ı
] ilə bitən 
sözlərə ünlü ilə başlayan şəkilçi artırdıqda k = [x
ı
] səsi öz cingiltili qarşılığı olan y səsinə 
çevrilir. Örnəyin: kəklik → kəkliyi; çiçək → çiçəyə; külək → küləyin vb.  
 [k], [k
ı
] və [x
ı
] səslərinin latın əlifbasında k (qismən də q) hərfilə verilməsi yeni bir 
özəllik olmayıb ərəb və kiril əlifbalarında da özünü göstərməkdədir. Belə ki, bu səslər ərəb 
əlifbasında ک (qismən də ق) hərfi ilə, kiril əlifbasında isə к (qismən də г) hərfi ilə işarələnir 
və onlar üçün ayrıca işarələr yaradılmamışdır. Ancaq unutmayaq ki, bu üç səs dilimizin o biri 
ünsüz fonemləri kimi bütün durumlarda çox da açıq-aydın anlam fərqi yarada bilmirlər. Ona 
görə də, hər üç səs üçün istər ərəb, istər kiril, istərsə də latın əlifbamızda ayrıca hərfin 
yaradılmasına gərəksinmə duyulmamışdır və onlarla fonem variantı kimi davranılmışdır. 
 Azərbaycan türkcəsində ŋ – sağır n səsi tarixən işlək olmuş, ancaq son dönəmlərdə öz 
işləkliyini itirərək qismən xalq danışıq dilimizdə, daha çox isə ləhcələrimizdə qorunmuşdur. 
Eyni zamanda, bu səs ləhcələrimizdə  ya  v səsinə (ataŋa ~ atava), ya y səsinə (sözüŋə ~ 
sözüyə), ya n səsinə (başıŋa ~ başına)... çevrilmiş, ya da düşmüşdür (ataŋa ~ ata:) vb. İndi 
sağır n səsi yerinə ədəbi dildə n burun ünsüzü işlənir, sağır n səsi isə fonem variantı kimi 
yalnız transkripsiyada  ŋ işarəsilə göstərilir.   
 Bu hesabla, dilimizdə qırx beş səs işlənir ki, onlardan otuz ikisi açıq-aydın anlam fərqi 
yaradan fonemlərdir və latın kökənli əlifbamızda bu fonemlərdən hər biri üçün ayrıca hərf 
 52 
vardır. Qalan səslərimizin isə əlifbada ayrıca hərflə göstərilmələrinə elə bir gərəksinmə 
yoxdur.  
 Anlam fərqi yaradan səslərimizin əlifbada işarələnməsi baxımından, ərəb kökənli 
əlifbamız latın kökənli əlifbamızdan çox-çox geri qalmaqdadır. Xatırladaq ki, ərəb əlifbasında 
 za, zad, zal və ze  ayrı-ayrı (ز ذ ض ظ) ,ta və te (ت ط) ,sad, se və sin (س ث ص) ,ha və he (ح ه)
hərflər olub, çeşidli məxrəclərdə deyilən müstəqil səsləri bildirir və ərəb, yaxud fars dillərində 
bu hərflərdən hansının işlədilməsi anlam fərqi yaradır. Azərbaycan türkcəsində isə ayrı-ayrı 
məxrəclərdə deyilən bu səslər yoxdur və olmayan səslər üçün ayrıca hərflərin işlədilməsi də 
heç bir anlam daşımır. Deyək ki, bu çeşidli hərflərdən hansının işlədilməsi ərəbcədə bir sözü o 
biri sözdən fərqləndirir, həmin sözlərin çeşidli köklərini ayırd etməyə imkan verir. Ancaq bu 
ayırd etmə ərəb dilinə və onun qanun-qaydalarına aiddir, bizim dilimizə aid deyil və bizim 
dilimiz üçün bir ərəb sözünün o biri ərəb sözündən fərqli filan kökə malik olmasının da elə bir 
önəmi yoxdur. Ona görə də, çeşidli ərəb səslərini bildirən ayrı-ayrı hərflərin qarşılığı olaraq 
Azərbaycan türkcəsində yalnız bircə uyğun hərf göstərilir.  
 Bir daha vurğulayaq ki, Azərbaycan türkcəsində iki h, iki t yox, bir h, bir t səsi, üç s 
yox, bir s səsi və dörd z yox, bir z səsi var və dilimizdəki bu dörd səsin də hər biri özümlü 
hərflə işarələnir (başqa sözlə, ərəbcənin on bir səsinə və on bir hərfinə qarşı Azərbaycan 
türkcəsinin yalnız dörd səsi və dörd hərfi durur, yeddi hərf  və səsin isə Azərbaycan 
türkcəsinə dəxli yoxdur). Eyni zamanda, xatırladaq ki, dilimizin ünlü səslərini bildirmək üçün 
də ərəb əlifbası qüsurludur və bu qüsuru nə qədər yamamağa çalışsalar da, düzgün yazıb-
oxuma sürəcində sorun törətməkdədir. Çünki ərəb əlifbasında sırf ünlü səsi bildirən yalnız 
bircə işarə var – yerinə görə a, ə və e səslərimizi bildirən آ – əlif işarəsi. Vav – و hərfi isə həm 
v ünsüzünü, həm də yerinə görə o, u, ö, ü ünlülərimizi, yey – ى də həm y ünsüzünü, həm də 
yerinə görə ı və i ünlülərimizi ortaya qoymaqdadır. 
 Başqa faktları sadalamadan (bu yöndə çeşidli araşdırmalarda yetərincə danışılıb) 
vurğulayaq ki, ərəb kökənli əlifbada dilimizdəki doqquz ünlü fonemin heç də hamısı üçün 
hərf işarəsi yoxdur və ərəb əlifbasının bu kəsirini düzəltmək üçün əl atılan yollar heç də özünü 
tam doğrultmur. Örnəyin, eyni hərf işarəsinin – و  (vav) hərfinin  bildirdiyi v ünsüzü ilə u və o 
ünlülərini fərqləndirə bilmək üçün bəzən hərf birləşməsindən – وا (əlif + vav), bəzən də hərf 
birləşməsi və diakritik işarədən –  ؤا (əlif + vav + həmzə) istifadə olunur ki, bu cür 
birləşmələr də dilimizin bir səs –  bir hərf ilkəsini pozur, hərf birləşmələri və fərqləndirici 
(diakritik) işarələrlə  əlifbamızı ağırlaşdırır. Həmçinin dilimizdə nə ayrıca fonem kimi, nə də 
hətta fonem  variantı kimi var olmayan yeddi artıq hərf işarəsi ərəb əlifbasında işlədilir ki, 
 53 
onlar da bizim dilimizin  hərf – səs  uyğunluğuna və məntiqə tərs düşərək səsin hərfdən yox, 
hərfin səsdən çox olmasını ortaya qoymaqdadır. Buraya əlifbanın siyasi-strateji yönəlişlə 
bağlı yönünü də artırsaq, açıq-aydın görünür ki, ərəb əlifbası bizlik deyil və doğru yol 
Azərbaycanın güneyində də latın kökənli əlifbanın işlədilməsidir.  
 Bəllidir ki, düzgün yazı qaydalarını – imla (orfoqrafiya) normalarını əlifba məsələsindən 
tam ayırmaq olmaz. Çünki əlifba sistemləri (örnəyin: əski türk əlifba sistemi, ərəb əlifba 
sistemi, kiril əlifba sistemi, latın əlifba sistemi vb.) bir-birindən fərqli özəlliklər daşıyırlar və 
hər əlifba sisteminin öz özəlliyinə uyğun düzgün yazı qaydaları var. Doğrudur, imla 
(orfoqrafiya) normalarının biçimlənməsində aparıcı yön dilə bağlıdır və bir sıra durumlarda 
dildışı faktorlar da ciddi rol oynayır. Ancaq burada əlifbaya bağlı yön də unudulmamalıdir. 
Deyək ki, ərəb kökənli bir əlifbada yazırıqsa, böyük – kiçik hərfləri fərqləndirə bilməyəcəyik, 
baş hərfi böyük yazılan sözlər, özəl adların yazılışı vb. bu cür imla normalarına yönəlik 
qaydalar da bizə gərək olmayacaq. Yazdığımızın yanlış anlaşılmaması üçün də çox zaman 
özəl adların qarşısında ayrac açıb latın vb. əlifbalardan yararlanmamız gərəkəcəkdir.  
 Latın kökənli əlifbada isə, tərsinə, hərflərin böyük – kiçik yazılışı var və buradan irəli 
gələrək özəl adların baş hərfinin, cümlədə birinci sözün baş hərfinin, bir sıra durumlarda 
üzərinə vurğu salınan və fərqləndirilən ayrı-ayrı sözlərin baş hərfinin vb. böyük yazılması 
önəmli imla normalarından sayılır.  
 Yeri gəlmişkən, xatırladaq ki, latın kökənli əlifbamızda hərflərin çap və əlyazma 
biçimləri bir-birindən fərqləndirilir. Ancaq çağımız bilgisayar çağıdır və bu çağın ortaya 
qoyduğu yeniliklərdən biri də budur ki, hərflərin əlyazma biçimi getdikcə sıradan çıxmaqda 
və hərflərin çap biçimi daha da geniş yayılmaqdadır. Hətta latın kökənli bir sıra əlifbalarda 
(örnəyin: isveç əlifbasında) hərflərin əlyazma biçimi artıq o qədər də işlədilmir. Təbii ki, 
Azərbaycanda da belə bir addımın atılmasına hələlik elə bir ciddi gərəksinmə duyulmur, sonra 
necə olacağını isə gələcək göstərər.   
 Beləliklə, Azərbaycan türkcəsi ədəbi dilinin bütövləşmə sorununda əlifba ilə bağlı 
izlənəcək yol latın əlifbasına keçməkdir. Latın əlifbası ərəb əlifbası ilə tutuşdurmada 
Azərbaycan türkcəsinə daha çox uyğundur və Azərbaycan türkcəsinin səs sistemini daha 
doğru yansıdır. Artıq tam inamla demək olar ki, latın kökənli əlifba Azərbaycan türkcəsi ədəbi 
dilinin bütövlük əlifbasıdır. Ona görə də, harada yaşamasından asılı olmayaraq, hər bir 
Azərbaycan türkü latın kökənli əlifbamıza dərindən yiyələnməli və bu əlifbadan irəli gələn 
imla (orfoqrafiya) normalarını tam öyrənib işlətməlidir. Ona görə də, biz imla normalarının 
bütövləşməsi sorununa məhz bu baxımdan yanaşır və yalnız latın kökənli əlifbamızla bağlı 
düzgün yazı qaydaları üzərində dururuq.  
 54 
 
 
 
 
 
 
 
 
 
 
 
 
 
 
 
 
 
 
 
Üçüncü bölüm  
 
Azərbaycan türkcəsində düzgün yazı qaydaları  
 
Ġmla (orfoqrafiya) anlayıĢı və düzgün yazı ilkələri  
 Ədəbi dilin normaları çoxqatlı bir sistem olub fonetik normalar, leksik normalar və 
qrammatik (morfoloji və sintaktik) normalar  üzərində qurulur, üslubi normalar, düzgün 
yazılış (orfoqrafiya) normaları, düzgün deyiliş (orfoepiya) normaları vb. normalar isə məhz bu 
özüllər əsasında yaranır. İndiki anda bizi bütün normalar yox, yalnız düzgün yazılış normaları 
ilgiləndirir.  
 55 
 Orfoqrafik normalar düzgün yazı qaydaları sistemini ortaya qoymaqdadır. Bu normaları 
dilçilik sahələrindən biri olan  orfoqrafiya (yunanca. orthos ”düzgün”
22
+ grapho 
“yazıram”) araşdırır. Yeri gəlmişkən, xatırladaq ki, vaxtilə ədəbi dilimizdə “düzgün yazı 
qaydaları” anlamında alınma imla termini də geniş işlədilmişdir və bu termin Azərbaycanın 
güneyində indi də tam işləkdir. Ġmla sözü Azərbaycanın quzeyində də eyni anlamda qorunur, 
ancaq onunla yanaşı, bu söz həm də tədrislə bağlı bir termin kimi işlədilir və yoxlama yazı 
türü
23
 anlamını verir. Belə ki, tədrisdə üç yoxlama yazı türü daha geniş yayılmışdır: imla 
(öyrətmən cümlə-cümlə mətni oxuyur və öyrəncilər də oxunanı yazır); ifadə (öyrətmən mətni 
bir və ya iki dəfə tam oxuyur, öyrəncilər yadlarında qalanları yazır) və inĢa (mövzunun adı 
verilir, mətni isə öyrənci özü yazır).  
 Biz düzgün yazı qaydaları anlamında həm imla, həm də orfoqrafiya sözünü 
işlədəcəyik. Adətən, orfoqrafiyada səslərin yazılış qaydaları, şəkilçilərin yazılış qaydaları, 
mürəkkəb sözlərin yazılış qaydaları, köməkçi sözlərin yazılış qaydaları, özəl adların yazılış 
qaydaları, qısaltma və ixtisar sözlərin yazılış qaydaları, sözün sətirdən-sətrə keçirilmə 
qaydaları vb. bu kimi qaydalar bəlirlənər. Rəsmən qəbul olunduğu üçün hamının işlətməsi 
məcburi sayılan bu qaydalar günümüzdə bəlli sayda sözlərin düzgün yazılış biçimini ortaya 
qoyan  çeşidli imla sözlüklərində verilər (Örnəyin, “Azərbaycan dilinin orfoqrafiya lüğəti”nin 
son çapında 80 000-dək sözün düzgün yazılış biçimi göstərilmişdir).  
 Bilinən gerçəklikdir ki, yüz illər boyu ərəb əlifbasında yazmış və həm ərəb, həm də fars 
orfoqrafiya normalarının bir çoxunu dəyişdirib dilimizə tam uyğunlaşdırmadan olduğu kimi 
yazımıza köçürmüşdük (bəlli istisnaların da olmasını unutmayaq). Bu da ədəbi dilimizdə 
çoxlu orfoqrafik sorunlar törətməkdə idi. Ayrı-ayrı çağlarda o sorunlara yönəlik ötəri 
toxunmaları gözə almasaq, bir sistem halında imla məsələlərimiz M.F.Axundovdan 
başlayaraq araşdırılmışdır. Özəlliklə, XIX yüzilliyin sonu – XX yüzilliyn əvvəllərində bu 
yöndə gözə çarpacaq bir sıra işlər görülmüş, 1920-ci illərin  ikinci yarısından isə 
orfoqrafiyaya yönəlik çalışmalar çoxalaraq dərinləşmiş və çağdaş imlamızın aparıcı özülləri 
biçimlənmişdir. Unutmayaq ki, hər əlifba özünə uyğun imla normaları ortaya qoyur və ərəb 
əlifbası dilimizə çoxlu ərəb-fars imla normaları gətirdiyi kimi, altmış ildən çox işlətdiyimiz 
kiril əlifbası da dilimizi gərəksiz rus orfoqrafiya qaydaları ilə doldurmuşdur. Ona görə də, 
bundan sonrakı dönəmdə bir yandan dilimizi gərəksiz ərəb-fars-rus (+Avropa) imla 
qaydalarından arındırmalı, o biri yandan dilimizin orfoqrafiya normalarının bütövləşərək daha 
da cilalanmasına, dəqiqləşməsinə, zənginləşməsinə çalışmalı, üçüncü yandan isə latın 
əlifbasının gətirə biləcəyi gərəksiz imla normalarına göz qoymağı, güclü dil gömrüyü 
yaradaraq dilimizi qorumağı bacarmalıyıq. Bu önəmli işlər bizdən orfoqrafiya normalarımızın 
 56 
bilimsəl sistemini daim sağlam tutmağı, o normaları dərin və sarsılmaz özüllər üzərində 
biçimləndirməyi tələb edir.      
 Təbii ki, imla normaları təsadüfi istəklərlə və ya kimlərinsə şəxsi iradələri ilə 
düzənlənməz, tərsinə, dilin sistemindən və var olan özəlliklərindən irəli gələn bəlli ilkələrə 
söykənilməklə ortaya qoyular. Öz önəmi ilə seçilən ayrı-ayrı təsadüfi istək və şəxsi iradələrin 
isə yalnız bu ilkələrlə uzlaşan, onlara tam uyğun gələn  bəlli bir dəyərli qismi qəbul edilə 
bilər. Başqa sözlə, imla normaları necə gəldi yox, yönləndirici özül rolu oynayan bəlli ilkələrə 
uyğunluq əsasında və sistemli bir biçimdə yaranar. İmla normaları üçün yönləndirici özül rolu 
oynayan bu ilkələr dilçilikdə orfoqrafiya ilkələri (prinsipləri) adlanır. Uzmanlar göstərir ki, 
hər bir dilin imla normaları o dilin var olan dil birimlərinin orfoqrafiya ilkələri ilə uzlaşması 
əsasında bəlirlənər.  
 Adətən, imla normalarının uzlaşdığı orfoqrafiya ilkələri birdən çox olar və bir dilin 
orfoqrafiya ilkələri başqa dilin orfoqrafiya ilkələri ilə tam eyniləşməz. Başqa sözlə, 
orfoqrafiya ilkələri hər dil üçün özümlüdür və dillər arasında uzlaşılacaq ilkələrin sayına görə, 
bu ilkələrin önəmlilik baxımından sıralanmasına görə, imla normalarının düzənlənməsində 
oynadığı rola görə vb. yönlərdən çeşidli fərqliliklər vardır.  
 Azərbaycan türkcəsi ədəbi dilində imla normalarının düzənlənməsi daha çox üç ilkə 
üzrə özünü göstərməkdədir: fonetik ilkə, morfoloji ilkə və tarixi-gələnəksəl ilkə.  
 Fonetik ilkə sözün deyildiyi kimi də yazılması üzərində qurulmuşdur və Azərbaycan 
türkcəsi ədəbi dilində imla normaları daha çox fonetik ilkəyə söykənilməklə 
düzənlənməkdədir. Özəlliklə, dilimizdə önəmli bir yer tutan təkhecalı sözlərin böyük 
çoxunluğu məhz fonetik ilkə əsasında deyildiyi kimi də yazılmaqdadır. Örnəyin: ac, aç, ad, 
ağ, ax-, al, an, an-, as-, aş, at, ay, az, bu, de, ev, ək-, əl, ən, ər, əs-, ət, əy-, iç, iç-, il, ip, iş, it, 
iy, iz, qu, od, ox, ol-, on, ot, oy-, öc, öd, öl-, ön, öz, uc, uç, ud-, un, üç, ün, üt-, üz, üz-, bal, 
baş, bat-, biz, bir, çax-, çal-, çan, çap-, çaş-, çay, dad-, dağ, dal, dam, dan, dar, daş, day, daz, 
diz, don, dor, doy-, döl, döş, döy-, döz-, dul, dur-, duy-, duz, qar, qaz, qız, mən, min, sən, siz 
vb.   
 Buraya ahəng qanununa uyan iki, üç və daha çox hecalı sözlərimizin olduqca böyük bir 
bölümünün də deyildiyi kimi yazılmasını artırsaq, Azərbaycan türkcəsi ədəbi dili üçün 
düzgün yazı qaydalarının bəlirlənməsində fonetik ilkənin tam aparıcı olması ortaya çıxar. 
Ancaq nə qədər aparıcı olur-olsun, unutmayaq ki, fonetik ilkənin açıq yönləri də var və bu 
açıq yönlərdən imla normalarımıza zərbələr də dəyir. Özəlliklə, fonetik ilkə ədəbi dilin orta 
dirəyi olan standartlaşdırılma və normaya çevrilmə anlayışının yıpradılmasına bir sıra 
durumlarda əngəl ola və fərqli ləhcə deyilişlərinin yazıya   gətirilməsinin qarşısını tam ala 
 57 
bilmir, yaxud bəzən düzgün deyiliş (orfoepiya) qaydaları ilə düzgün yazılış qaydaları arasında 
bəlli bir qarışıqlıq yaranmasına nədən olur ki, bu da normal bir ədəbi dil üçün yolverilməzdir. 
Ona görə də, buraxılan açıqları qapatmaq və düzgün yazı qaydalarımızı daha da bitkin, daha 
da yetkin bir düzeyə qaldırmaq üçün həm fonetik ilkə üzrə çeşidli fonem variantlarının yox, 
yalnız fonemlərin yazılışı əsas götürülür, həm də düzgün yazı qaydalarımızın 
düzənlənməsində fonetik ilkə ilə yanaşı, o biri ilkələrə də geniş yer verilir.  
 Morfoloji ilkə irəli sürür ki, söz və şəkilçilər deyildiyi kimi yox, öz morfoloji 
quruluşuna uyğun vahid formada yazılmalıdır. Bu ilkə o deməkdir ki, bir sıra durumlarda söz 
və şəkilçilərin deyildiyi kimi yazılması yanlışlıq yaradar və düzgün yazılış üçün onların 
deyilişi yox, morfoloji quruluşu əsas götürülməlidir. Örnəyin, “Narın yağış çiləyirdi” 
cümləsindəki çiləyirdi sözü deyilişdə asanlıq üçün [çiliyirdi] kimi tələffüz olunur və əgər bu 
sözün yazılışında yalnız fonetik ilkəni əsas alsaq, sözü elə çiliyirdi kimi də yazmalıyıq. 
Ancaq sözün morfoloji quruluşuna göz yetirəndə bəlli olur ki, söz çilə- + -yir + -di 
hissələrindən ibarətdir və burada -di ünsürü fel şəkillərinin hekayəsini yaradan idi 
hissəciyinin şəkilçiləşmiş qısa biçimidir, ünlü səslə qurtardığı üçün y bitişdirici ünsüzü 
artırılmış -ir (-yir) felin indiki zaman şəkilçisidir, sözün kökü isə çilə- felidir və dilimizdə bu 
felin ayrıca bir çili- variantı yoxdur. Başqa sözlə, asanlıq üçün [çiliyirdi] kimi deyilən sözün 
kökündə çili- yox, çilə- feli durur və bu morfoloji quruluş ortaya qoyur ki, sözün düzgün 
yazılışı da məhz elə söz kökünə uyğun çiləyirdi kimi olmalıdır (Tutuşdur: [baĢlıyırdı] < 
baĢlayırdı; [oynuyurdu] < oynayırdı; [gözlüyürdü] < gözləyirdi vb. ).               
 Yaxud bəllidir ki, dilimizin cəmlik bildirən -lar, -lər şəkilçisi artırıldığı sözün 
tərkibindəki səslərdən asılı olaraq çeşidli biçimlərdə deyilir. Örnəyin: [qızdar] < qızlar, 
[bizdər] < bizlər; [qarrar] < qarlar, [tirrər] < tirlər; [annar] < anlar, [günnər] < günlər vb. 
sözlərin deyilişinə söykənsək, belə çıxır ki, -lar, -lər şəkilçisi ilə yanaşı, dilimizdə cəmlik 
bildirən -dar, -dər, -rar, -rər, -nar, -nər şəkilçiləri də varmış. Ancaq morfoloji ilkə ortaya 
qoyur ki, bu -dar, -dər, -rar, -rər, -nar, -nər əslində -lar, -lər şəkilçisinin deyiliş məqamına 
bağlı variantlarıdır və onların hamısı yalnız -lar, -lər kimi yazılmalıdır.   
 Tarixi-gələnəksəl ilkə irəli sürür ki, söz və şəkilçilər tarixən necə yazılmışdırsa, 
dəyişdirilməməli və gələnək üzrə bu gün də elə yazılmalıdır. Tarixi-gələnəksəl ilkə üzrə 
yazılışda istər fonetik ilkənin deyiliş, istərsə də morfoloji ilkənin əslinə uyğunluq tələbi bir 
qırağa qoyulur və  “keçmişdə yazıldığı kimi yazılma” təməlindən çıxış edilir. 
 Bu gün fonetik və morfoloji ilkələr düzeyində olmasa da, Azərbaycan türkcəsi ədəbi 
dilində imla normaları düzənlənərkən tarixi-gələnəksəl ilkədən də yararlanılır.  Örnəyin, son 
səsi həm z, həm də s ilə deyilən sözlər gələnək üzrə z ilə yazılır (deyilişdə: almas, Aras, 
 58 
palas... –  yazılışda: almaz, Araz, palaz...); son səsi həm d, həm də t ilə deyilən sözlər d ilə 
yazılır (deyilişdə: yaşıt, söyüt, süt, ot... –  yazılışda: yaşıd, söyüd, süd, od...); sonu ng 
ünsüzləri ilə bitən sözlər deyildiyi kimi, yaxud hətta morfoloji quruluşuna uyğun olaraq yox, 
gələnək üzrə elə  ng ilə yazılır (deyilişdə: qəşək//qəşəx
ı
, tüfək//tüfəx
ı
, pələx
ı
... – yazılışda: 
qəşəng, tüfəng, pələng...) vb.  
 Tarixi-gələnəksəl ilkə yabançı özəl adların yazılışında çox böyük önəm daşıyır və bu 
baxımdan, yabançı özəl adların yazılışında tarixi-gələnəksəl ilkədən yox, başqa bir ilkədən 
çıxış edilməsi tariximizə, öz yazı gələnəyimizə qarşı hörmətsizlikdən başqa bir nəsnə deyil. 
Örnəyin, mümkündür ki, gürcü dilinin orfoqrafiya qaydaları Tiflis adının Tbilisi kimi 
yazılışını gərəkdirsin. Ancaq bu, Azərbaycan türkcəsinin yox, gürcü dilinin qaydasıdır və biz 
yüzillər boyu yazdığımız Tiflis adını niyə bir qırağa qoymalı, öz tarixi-gələnəksəl yazılışımızı 
dəyişdirməliyik? Deyək ki, almanlar öz ölkələrini Döyçland adlandırırlar və Döyçlanda 
ingilislər Germany (=Göməni) və ruslar da buna uyğun Германия (=Qermaniya), isveçlər 
Tyskland (=Tüskland) deyir, biz isə onu Almaniya adlandırırıq. Göründüyü kimi, burada 
almanların öz ölkələrini özlərinin necə adlandırması yox, hər xalqın öz dil özəllikləri və 
tarixən yaranmış gələnəksəl adlandırması əsasdır. Bu qayda dünyada geniş yayılmış bir 
qaydadır və biz də yabançı özəl adların işlədilməsində özümüzün tarixən yaranmış gələnəksəl 
adlandırmamız necədirsə, onu olduğu kimi qorumalı və dəyişdirməməliyik  ( örnəyin, Tiflisi 
bir qırağa qoyub Tbilisi yazmamalıyıq). Başqa sözlə, yabançı özəl adların yazılışında mütləq 
tarixi-gələnəksəl ilkədən çıxış etməliyik.  
 Yaxud İsveç adını götürək. İsveçlər öz ölkələrinə Sverige (=Sverye) deyirlər, ruslar onu 
Швеция (= Şvetsiya), ingilislər Sweden (Sueden) adlandırır və farslar da bu ingilis variantına 
uyğun olaraq Suet adı işlədirlər. Bizim dilimizdə isə ölkənin adı tarixən Ġsveç kimi 
biçimlənmişdir və indi ayrı-ayrı adamların ölkəni Şved, yaxud Suet adlandırması, hətta bəzən 
elə bu cür də yazmaları tamam yanlışdır, yolverilməzdir. Dilimizdə tarixən yaranmış 
gələnəksəl Ġsveç adının belə yanlış deyilməsi-yazılması öz dilimizə sayğısızlıqdan başqa bir 
nəsnə deyil.            
  Beləliklə, Azərbaycan türkcəsi ədəbi dilinin orfoqrafiya normaları düzənlənərkən  
fonetik, morfoloji və tarixi-gələnəksəl ilkələr əsas götürülür, düzgün yazı qaydaları məhz bu 
üç ilkəyə söykənməklə ortaya qoyulur.   
Düzgün yazı qaydalarında bütövləĢmə sorunu  
 Azərbaycan türkcəsi ədəbi dilinin bütövləşməsi yönündə görüləcək önəmli işlərdən biri 
düzgün yazı qaydalarımızın vahidləşməsi və Azərbaycanın istər quzeyində, istərsə də 
güneyində eyni imla normalarının əsas götürülməsidir. Ancaq bir yandan fars şovinizminin 
 59 
çoxsaylı əngəlləri, o biri yandan ərəb-fars və rus (+Avropa) orfoqrafiya qaydalarının bir sıra 
gərəksiz etgiləri, üçüncü yandan özümüzün zaman-zaman yol verdiyimiz yanlışlıqlar, 
dördüncü yandan dilimizin tarixi gəlişimi ilə ortaya çıxan obyektiv sorunlar vb. nədənlər imla 
qaydalarında bütövləşmənin yeyinliyini azaltmaqda və bütövləşmənin bir an öncə 
gerçəkləşməsini yubatmaqdadır. Ona görə də, quşqusuz, bu gedişlə imla normalarımızın 
bütövləşməsi və vahid düzgün yazı qaydalarımızın tam oturuşub sabitləşməsi  sürəci 
millətimizdən daha artıq zaman, güc və təpər (enerji) istəməkdədir. Təbii ki, əli qoynunda 
sakitcə oturub haçansa uyğun ortamın yetişəcəyini gözləmək olmaz və elə bu gün milli 
aydınlarımız gecikmədən bu yöndə sistemli çalışmalı, orfoqrafiya (və gənəldə ədəbi dil) 
normalarımızın bütövləşməsinə yönəlik ardıcıl addımlar atılması qayğısına qalmalıdırlar.  
 Bu baxımdan, Azərbaycanın quzeyinin öz bağımsızlığını qazanması ədəbi dilimizin 
yenidən yüksəlişi və bütövləşmə sorunumuzun çözülməsi yönündə böyük imkanlar 
yaratmaqdadır. Ancaq çox yazıqlar ki, Azərbaycan Respublikasında hələ dövlət düzeyində 
oturuşmuş sabit milli dil siyasətinin yoxluğu nədənilə ədəbi dil ( o sıradan, imla) 
normalarımızın bütövləşməsi sorununa bu günədək çox da ciddi önəm verilməmişdir. Elə ona 
görədir ki, 2004-cü ildə təsdiqlənmiş yeni orfoqrafiya normaları tələm-tələsik, başdansovdu 
hazırlanmışdır və heç də Azərbaycan dilçilik elminin  səviyyəsinə uyğun deyil. İmla 
sözlüyünün son çapında sözlərin sayının 58 mindən 80 minə çatdırılması, gərəksiz apostrof 
işarəsinin atılması vb. nə qədər uğurlu olsa da, 2004-cü ildə təsdiqlənən yeni orfoqrafiya 
qaydaları 1958-ci ildə təsdiqlənmiş orfoqrafiya qaydalarından səviyyəcə aşağıdır və boşluqları 
daha çoxdur. Özəlliklə, yeni orfoqrafiya qaydaları Azərbaycanın güneyində ədəbi dilimizin 
yazılı qolunun bərpa edilməsinə yardım baxımından götürüldükdə, elə bir ciddi önəm daşımır 
və imla normalarımızın bütövləşməsi yönündə görülə biləcək işlərə heç də uyğun deyil. Ona 
görə də, milli aydınlarımız “latın əlifbasına uyğun dövlət düzeyində təsdiqlənmiş yeni 
orfoqrafiya qaydalarımız var” – deyə arxayınlaşmamalı və bu yöndə çalışmaları daha da 
gücləndirməlidirlər.  
 Geniş yayılmış bir qaydadır ki, hər hansı bir yeni qərar çıxanda öncəki uyğun qərar 
özlüyündən ləğv olunur və bu baxımdan, 2004-cü ildə təsdiqlənən orfoqrafiya qaydaları da 
mahiyyətcə 1958-ci ildə təsdiqlənmiş qaydaların ləğvi deməkdir. Ancaq bizə elə gəlir ki, 
buraxılmış boşluqları ortadan qaldırmaq və ədəbi dilimizin yazılı qolunu çağın şərtlərinə 
uyğun yüksəldə bilmək üçün milli aydınlarımız dayanıb durmamalı və orfoqrafiya 
qaydalarımızın daha da cilalanıb təkmilləşməsinə, bütövləşib vahidləşməsinə diqqəti 
artırmalıdırlar. Başqa sözlə, öncəki orfoqrafiya qaydalarımız tam ləğv edilmiş sayılmamalı, 
həm 1958-ci ildə və həm də 2004-cü ildə təsdiqlənmiş orfoqrafiya qaydalarının hər ikisində 
 60 
yaxşı nə varsa, hamısı qəbul edilib işlədilməlidir. Bu zaman bir-biri ilə toqquşan nöqtələrdə 
millilik və dilimizə uyğunluq əsas götürülməli, yabançı orfoqrafiya normalarının gərəksiz 
etgilərindən qurtulma xəttinə önəm verilməli, var olan boşluqların ortadan qaldırılmasına, 
bütün məqamlar üçün yazımızı düzənləyəcək qaydaların olmasına və hər bir qaydanın da 
açıq-aydın yazılmasına çalışmalıyıq. Örnəyin, 1958-ci il qaydalarında apostrof işarəsi vardı və 
2004-cü il qaydalarında bu işarə doğru olaraq yazımızdan çıxarıldı. Çünki apostrofun 
verməyə çalışdığı ərəb dilinin  - əyn səsi bizim dilimizdə yoxdur və olmayan bir səs üçün 
yazıda işarə düzəltmək də anlamsızdır.  
 Ancaq deyək ki, sözün sətirdən-sətrə keçirilməsi ilə bağlı 1958-ci il qaydaları 2004-cü il 
qaydalarından daha kamil və daha dədiqdir. 1958-ci il qaydalarında heca vahidliyi, söz kökü 
vahidliyi və qrafik vahidlik özəl ilkələri əsasında sözlərin sətirdən-sətrə keçirilməsinin on altı 
qaydası (§101 - § 116) verildiyi halda, 2004-cü il qaydalarında yalnız aşağıdakılar yazılır:  
 “36. Sözlər yeni sətrə hecalarla keçirilir: və-tən, mək-təb-li-lər... 
 Bir saitdən (ünlüdən – A.R.) ibarət hecalar istisnadır: ai-lə-li... “ 
 Göründüyü kimi, burada heca vahidliyi ilkəsi əsasında yalnız bircə qayda və bir istisna 
verilmişdir ki, bu da yazımızın sətirdən-sətrə keçirilmə qaydalarını tam olaraq düzənləyə 
bilməz. Doğrudur, sətirdən-sətrə keçirmədə heca vahidliyi ilkəsi aparıcıdır, ancaq o biri 
ilkələrin bir qırağa qoyulması bu yöndə çox ciddi boşluqlar törətməkdə və bir sıra durumlar 
üçün qaydasızlıq, qarışıqlıq yaratmaqdadır. Örnəyin, qrafik vahidlik ilkəsinə önəm verməsək, 
ixtisar və qısaltmalar, durğu işarələri vb. yeni sətrə necə keçiriləcək? Yaxud söz kökü ilkəsini 
bir qırağa atıb yalnız heca vahidliyi ilkəsinə söykənsək, örnəyin, dilucu sözünü di-lucu və ya 
dilu-cu kimi, teleqram sözünü te-leqram və ya teleq-ram kimi vb. yeni sətrə keçirməliyik və 
bu keçirmələr söz kökü vahidliyini pozacaqdır. Əslində isə bu sözlərin dil-ucu və tele-qram 
kimi yeni sətrə keçirilməsi sözlərin anlaşılması baxımından nisbətən rahat olduğu üçün daha 
doğru sayılmalıdır.  
 Beləliklə, latın əlifbalı yazımız üçün önəmli incəlikləri gözə alan bitkin, dolğun və vahid 
orfoqrafiya normaları yaradılması güncəl (aktual) bir sorun kimi qarşıda durmaqda, öz 
çözümünü gözləməkdədir. Təbii ki, bu çözüm çoxsaylı araşdırmalardan, dartışma və 
müzakirələrdən sonra ortaya çıxacaqdır. İndiliksə bizim başlıca amacımız məsələ ilə bağlı 
sorumluluq (məsuliyyət) duyan milli aydınlarımızın və özəlliklə də, uzmanlarımızın diqqətini 
bu önəmli  soruna yönəltmək və eyni zamanda, öz düşüncələrimizi ortaya qoymaq, bəzi 
önərilərimizi söyləməkdirdir.  
 61 
 Azərbaycan türkcəsi ədəbi dilinin bütövləşməsinə yönəlik vahid imla normaları 
yaradılmasında izlənəcək yolun ana cizgiləri nələr olmalıdır? Bu soruya dürlü cavablar 
vermək mümkündür və bizcə, o cavabların içərisində aşağıdakılar da unudulmamalıdır: 
  1. Fonetik, leksik və qrammatik özüllər üzrə ədəbi dil normalarımız, o sıradan 
düzgün yazı qaydalarımız var olan vahid xalq danıĢıq dilimizdən aralı düĢərək ayrıca 
bir yeni dil normaları kimi ortaya çıxmamalı, xalq danıĢıq dilimizə yaxın olmalıdır. 
Ancaq bu yaxınlıq ədəbi dilin xalq danışıq dili ilə eyniləşdirilməsi anlamına gəlməz və ədəbi 
dilin başlıca özəlliyi olan seçmə və əvəzetmə əməliyyatı aparmaqla standartlaşdırılıb normaya 
salınma özülü daim qorunmalı, çağa uyğun gəlişdirilməlidir.      
 2. Ġmla qaydaları ilə bağlı tarixi mirasımıza sahib çıxmalı və onun kəsirlərini 
ortadan qaldırmaq, boĢluqlarını qapatmaq, çağa uyğun gəliĢdirmək qayğısına 
qalmalıyıq.  Başqa sözlə, vahid orfoqrafiya normaları yaradılmasında sıfırdan başlanıla 
bilməz və çağdaş ədəbi dilimizin tarixən qazandığı, indiyədək var olub yazımızı düzənləyən 
imla qaydaları kökdən danılmamalı, tərsinə, əsas götürülməli, bütün yeniliklər və 
gəlişdirmələr bu qaydaların üzərində qurulmalıdır.  
 3. Dilimizin sisteminə uyğun öz qanun-qaydalarına söykənilməli və bütün 
məqamlarda öz dilimizin özəllikləri əsas götürülməlidir. Örnəyin, xatırladaq ki, hər dilin 
söz dağarcığında – lüğət tərkibində a) milli sözlər; b) milliləşmiş sözlər və    c) alınma sözlər 
vardır. Ədəbi dilimizin istər təmizlənib arıdılmasında, istərsə də zənginləşdirilməsində 
izlənəcək ana yol milli sözlərimizin tam və mütləq biçimdə əsas götürülməsidir. Yalnız 
bundan sonra, ciddi gərəksinmə duyduğumuz sözləri başqa dillərdən alırıqsa, onda o sözlərin 
milliləşməsinə və hər yöndən dilimizin qanun-qaydalarına uyğunlaşdırılmasına ayrıca önəm 
verməliyik. Yalnız bu iki yoldan sonra və bu iki yol uyqulana bilmədikdə alınma sözləri 
əslində olduğu kimi qəbul edə bilərik.  
 Eyni yanaşma təkcə sözlərə yox, qrammatik qaydalara və orfoqrafiya normalarına da 
aiddir. Aydınlıq üçün bir örnək verək: bir zaman dilimizdə tarixi-gələnəksəl ilkə üzrə ərəb dil 
qaydalarına uyğun olan nöqteyi-nəzər izafət tərkibi işlədilirdi ki, bu tərkib iki  alınma sözdən 
(nöqtə və nəzər) ibarət idi. Zaman içində bu tərkib milliləşdirilərək dilimizin qaydalarına 
uyğun nəzər nöqtəsi kimi işlədildi və bununla da həm ərəb dilinin izafət anlayışı, həm də 
dilimizdə bu izafəti göstərən defislə yazılış bir qırağa qoyuldu. Daha sonra isə öz dilimizin 
fonetik ilkəyə uyğun yazılan baxıĢ sözü eyni anlamda işlərlik qazandı. Deməli, bütün 
durumlarda gəlişmənin başlıca yönü milli dilimizin aparıcılığına və üstünlüyünə doğru 
olmalıdır. 
 62 
 4.  Yenidən vurğulayaq ki, Azərbaycan türkcəsi rus dilinin, fars dilinin, yaxud hər 
hansı bir üçüncü dilin vasitəçiliyinə söykənmədən özü birbaĢa dünya dillərinin hər biri 
ilə ayrı-ayrılıqda təmasa keçməli və yabançı adların, sözlərin yazılıĢında yalnız birbaĢa 
qaynaq dilin səs özəllikləri ilə Azərbaycan türkcəsinin səs özəllikləri əsas alınmalıdır. 
Unudulmamalıdır ki, dünyaya öz dilinin  gözü ilə yox, hansısa başqa bir dilin gözlüyü ilə 
baxmaq və öz imla normalarını başqa dilin özəllikləri əsasında qurmaq dilin zəifliyini göstərir 
ki, bu da əslində mahiyyətcə siyasi asılılığın, kültürəl bağımlılığın və özümlü düşüncədən 
yoxsunluğun bir bəlirtisidir. Siyasi bağımsızlıq istəyiriksə, doğal olaraq həm də bu siyasi 
bağımsızlığın kültürəl özüllərindən biri olan milli bilincli dil siyasəti yürütməli, dilimizin də 
müstəqilliyi uğrunda çalışmalıyıq. Bu yöndə Azərbaycan türkcəsinin dünya dilləri ilə vasitəçi 
olmadan, birbaşa qarşılıqlı təması çox önəmli şərtlərdən biridir.  
 5. Azərbaycanın güneyində qorunmuĢ dəyərli və gərəkli milli dil faktlarımızın 
ədəbi dilə gətirilməsinə özəl qayğı göstərilməlidir. Təbii ki, Azərbaycanın quzey 
ləhcələrində olan hər dil faktı ədəbi dilə gətirilmədiyi kimi, Azərbaycanın güneyində olan hər 
dil faktı da ədəbi dilə gətirilə bilməz. Söhbət yalnız ədəbi dilimiz üçün dəyərli və gərəkli olan 
dil faktlarından gedir. Ədəbi dilimiz üçün dəyərli və gərəkli dil faktı anlayışı iki aparıcı özül 
üzrə bəlirlənir: 1. ədəbi dilimizin arıdılıb təmizlənməsinə və milliləşməsinə yardım edən dil 
faktı; 2. ədəbi dilimizin gəlişib zənginləşməsinə yardım edən dil faktı. 
 Təbii ki, birinci özül əsasdır və ədəbi dildəki alınma dil faktlarının qarşılığı olaraq 
Güneydə işlənən milli dil faktları mütləq ədəbi dilimizə gətirilməli, alınma dil faktı dilimizdən 
çıxarılmasa belə, sinonimlər cərgəsi genişlədilməklə ədəbi dilimiz zənginləşdirilməlidir. 
Örnəyin, ədəbi dilimizdə alınma məĢhur sözü var və öyrətmənlərimiz yaxşı bilir ki, bir çox 
durumlarda öyrəncilər bu sözü yanlış olaraq məhĢur kimi yazırlar. Ancaq Azərbaycanın 
güneyində işlədilən adlım “məşhur” sözü təkcə milli olması ilə yox, həm də yazılış rahatlığı 
ilə seçilir və ona görə də, bu sözün ədəbi dilimizə gətirilməsi həm dəyərli, həm də gərəklidir.  
 Ancaq təbii ki, hər cür dil faktını qəbul etməklə sinonimlər cərgəsini genişlətmək və 
bununla da ədəbi dilimizi zənginləşdirmək özünü doğrulda bilməz. Örnəyin, Azərbaycanın 
güneyində yayılmış “Sizdən təşəkkür edirik” cümləsi ədəbi dilimizdə “Sizə təşəkkür edirik” 
kimi işlədilməkdədir. Burada eyni məqam üçün hal kateqoriyasının həm Çıxışlıq hal (-dən), 
həm də Yönlük hal (-ə) şəkilçiləri var və ilk baxışda adama elə gələ bilər ki, ədəbi dilimizi 
zənginləşdirmək üçün hər iki variantı qəbul etmək olar. Ancaq bir zaman ədəbi dilimizin 
klassik dövrlərində də işlənmiş  “Sizdən təşəkkür edirik” variantı heç də milli variant deyil və 
farscanın “Əz şoma təşəkkor mikonim” (hərfən: “Sizdən təşəkkür edirik”) deyiminin olduğu 
kimi çevrilməsi – hərfi tərcüməsi ilə ortaya çıxmışdır. Bu cür gərəksiz alınma normalarla 
 63 
ədəbi dili zənginləşdirmək olmaz və quşqusuz, öz dil normamız
24
 (“Sizə təşəkkür edirik”) ola-
ola gərəksiz alınma normanı ədəbi dilə gətirmənin anlamı yoxdur.  
 6. Yazımızın düzənlənməsində az-çox rol oynaya biləcək bütün yazı qaydaları açıq-
aydın göstərilməli və heç bir boĢ alan buraxılmadan hər sahədə standart normanın nə 
olması ortaya qoyulmalıdır. Çünki 45-50 milyonluq Azərbaycan toplumunun bütövləşmiş 
standart yazı qaydalarına yiyələnə bilməsi üçün öncə önəmlilik düzeyinin ən aşağı ucundan 
tutmuş ən yuxarı ucunadək bütün yazı qaydalarının dəqiq bilinməsi gərəkir. Özəlliklə, hamı 
üçün gərəkli “Azərbaycan türkcəsinin imla sözlüyü” (yaxud çap edilmiş adı ilə “Azərbaycan 
dilinin orfoqrafiya lüğəti”) kimi özül qaynaqlarda bütün qaydalar verilməli və bütün durumlar 
üzrə yazımızın standart qaydaları göstərilməlidir. Yalnız bundan sonra ayrı-ayrı kəsimlər üçün 
ən önəmli və aparıcı yazı qaydaları seçilib yarımçıq halda ortaya qoyula bilər.  
 7. Ġmla (ümumiyyətlə, ədəbi dil) normaları üzrə bütövləĢmə sorunu bir yandan 
Azərbaycan türkcəsi ədəbi dilində, o biri yandan isə çağdaĢ türk ədəbi dilləri arasında 
özünü göstərməkdədir. Ona görə də, Azərbaycan türkcəsi ədəbi dilində orfoqrafiya 
normalarının bütövləşməsinə çalışmaqla yanaşı, Azərbaycan türkcəsi, Türkiyə türkcəsi, özbək 
türkcəsi, qazax türkcəsi, qırğız türkcəsi, türkmən türkcəsi, uyğur türkcəsi, tatar türkcəsi vb. 
çağdaş türk ədəbi dilləri arasında orfoqrafiya normalarının bir-birinə yaxınlaşmasına və 
uyğunlaşmasına da özəl diqqət yetirilməlidir. Çağdaş türk ədəbi dillərində bir-birindən 
öyrəniləsi məsələlər az deyil. Örnəyin, Azərbaycan türkcəsinə yönəlik araşdırmalarda varlığı 
tək olan əşya adlarına xüsusi isim (=özəl ad) deyilir və onların ilk hərfinin böyük yazılması 
bir qayda olaraq irəli sürülür; varlığı tək olmayan eynicinsli əşyaların adları isə ümumi isim 
sayılır və onların kiçik hərflə yazıldığı bildirilir. Deməli, adların özəl və ümumi adlara 
ayrılmasının məntiqi bölgü özülü varlığı tək olan – varlığı tək olmayan anlayışıdır. O halda 
millət, xalq, oymaq, boy, dil, din, mifik surət vb. bu kimi varlığı tək olan adların özəl ad 
sayılıb böyük hərflə yazılmaması məntiqi bölgü özülünün vahidliyi ilkəsinə zidd deyilmi? 
Quşqusuz, ziddir və bu uyğunsuzluq Azərbaycan orfoqrafiya normalarının yanlışlıqlarından 
sayılmalıdır (Bu yanlışlıq hələ rəsmən düzəldilmədiyi üçün və yazımızda ikilik yaranmasın 
deyə biz indilik özəl adları kiçik hərflə yazmaqda davam edir, ancaq inanırıq ki, bunlar 
gələcəkdə böyük hərflə yazılacaqdır).  
 Çağdaş Türkiyə türkcəsi yazı qaydalarında isə millət, boy, oymaq, dil, ləhcə, din, 
məzhəb, mifologiya ilə bağlı adlar özəl ad sayılır və böyük hərflə yazılır ki, bizcə, doğrusu da 
budur və bu doğru qaydanın Azərbaycanda da qəbul edilməsi çox gərəklidir.  
 Quşqusuz, qardaş türk ədəbi dilləri ilə uyğunlaşma anlayışı heç də o anlama gəlməz ki, o 
biri türk ədəbi dillərində olan nə varsa hamısı doğrudur və qəbul edilməlidir. Örnəyin, 
 64 
Türkiyə türkcəsi yazı qaydalarında yabançı özəl adların yazılış qaydalarındakı bir 
uyğunsuzluğa ötəri toxunaq. Qaydalarda deyilir ki, rus özəl adlarının, yaxud yunan 
adlarının yazılıĢında rus, yaxud yunan hərflərinin səs dəyərini qaĢılayan türk hərfləri 
yazılır (örn.: Bolşevik, Brejnev, Çaykovski, yaxud  Homeros, Platon vb.). 
 Bizcə, bu qayda çox gözəl və bütün türk ədəbi dilləri üçün keçərli ola biləcək bir 
qaydadır. Ancaq bunun ardınca göstərilir ki, latın yazı sistemini iĢlədən dillərdəki özəl 
adlar özgün biçimləri ilə (yəni qaynaq dildə olduğu kimi) yazılır; örn.: Beethoven, Byron, 
Rousseau, Shakespeare vb. Bu yazılışın törədəcəyi çətinlikləri bir az asanlaşdırmaq üçün də 
məsləhət görülür ki, Batı dillərində işlədilən adların oxunuşları ayrac içində göstərilə bilər: 
Shakespeare (Şekspir) vb. kimi. 
 Açıq-aydın ortadadır ki, burada çox doğru olan qaynaq dildəki hərflərin səs dəyərini 
qarĢılayan türk hərfləri yanaşması unudulur və məntiqi bölgü özülü pozularaq latın yazı 
sistemli dillərin yazı qaydalarından asılılığa gedilir. Ancaq o dillərdə özünü göstərən hərf 
birləşmələrinin türk yazı sisteminə gətirilməsi qatma-qarışıqlıq yaratmaqdan başqa bir nəsnə 
deyil və türk dilləri baxımından heç bir anlam daşımır. Məntiqi bölgü özülü pozulmamalıdır 
və hansı yazı sistemli qaynaq dilə aid olur-olsun, bütün yabançı adlar, sözlər qaynaq dildəki 
hərflərin səs dəyərini qarĢılayan milli hərflərlə verilməlidir
25
. Öz dilimizdə Jan Jak Russo 
əvəzinə, Jean Jaques Rousseau yazırıqsa, fransız dilinin, Şekspir əvəzinə Shakespeare 
yazırıqsa, ingilis dilinin, Fridrix Nitsşe əvəzinə Friedrich Nietzsche yazırıqsa, alman  dilinin... 
özəlliklərini bilməliyik ki, bu da insanımızı çaşdırmaqdan və yabançı dil orfoqrafiya 
normalarını kor-koruna yamsılamaqdan başqa bir nəsnə deyil. Əgər adın qaynaq dildə ozgün 
(orijinal) yazılışını da göstərmək gərəkərsə, bunu yabançı adın öz dilimizdəki ilk yazılışının 
qarşısında ayrac içərisində vermək olar; örn.: Jan Jak Russo (Jean Jaques Rousseau) vb.   
 Deməli, çağdaş türk ədəbi dilləri arasında imla normalarının bütövləşməsi sorunu ciddi 
araşdırmalar, müzakirələr gərəkdirir və bizcə, ortaq orfoqrafiya normaları hazırlanarkən 
yabançı dil özəllikləri yox, bütün durumlarda türk dil özəllikləri əsas götürülməlidir. Örnəyin, 
yabançı özəl adların türk ədəbi dillərində vahid yazılış qaydası olaraq bütün durumlarda 
qaynaq dildəki hərflərin səs dəyərini qarşılayan milli hərflər özülündən çıxış edilməsi bu cür 
türk dil özəlliklərindən biridir. 
   Biz Azərbaycan türkcəsi ədəbi dilinin bütövləşməsinə yönəlik vahid orfoqrafiya 
normaları yaradılmasında izlənəcək yolun ana cizgiləri ilə bağlı bütün incəliklərə toxunmaq 
düşüncəsində deyilik. Sadəcə, onlardan yeddi ana cizgiyə toxunmaqla yetinir və bundan sonra 
düzgün yazı qaydalarımızdan örnəklər verməyi gərəkli bilirik. Təbii ki, bu örnəklər düzgün 
 65 
yazı qaydalarımızın hamısı deyil və onları verməkdə də başlıca amacımız  daha çox bəlli bir 
təsəvvür yaratmaqdır. 
Səslərin yazılıĢ qaydaları 
I. Ünlü səslərin yazılıĢı 
 1. İlk səsi bəzən e, bəzən də ə ilə deyilən sözlər e ilə yazılır; örn.: ekiz, en, endirmək, 
erkək, ehkam vb. 
 2. İlk səsi xalq danışıq dilində ı ilə, ədəbi dildə isə i ilə deyilən sözlər ahəng qanununa 
tabe edilmədən i ilə yazılır; örn.: ilan, ildırım, ilıq, inanmaq, işıq vb.  
 3. İlk hecasındakı ünlü səsi həm e, həm də ə ilə deyilən sözlər iki cür yazılır: 
 a) e ilə yazılan sözlər;örn.: deyil, geniş, gerçək, pendir, pencək vb.  
 b)  ə ilə yazılan sözlər;örn.: çəkic,  çəkmək, çəyirtkə, pəncərə vb
26
.  
 4. İlk hecasındakı ünlü səsi tam sabit olmayıb ö, e, o, ü, ə ünlülərindən bir neçəsinin 
iştirakı ilə fərqli biçimlərdə deyilən sözlər ö ilə yazılır; örn.: dövlət, zövq, mövqe, növ, növbə, 
nöqsan, nöqtə, hökumət vb. 
 5. İlk, bəzən də ikinci hecasındakı ünlü səsi həm ə, həm də i ilə deyilən sözlər ə ilə 
yazılır; örn.: mətbəx, nəhayət, pəhləvan, rəyasət, səhhət, xəyanət vb. 
 6. İlk, bəzən də ikinci hecasındakı ünlü səsi əsasən i, hərdən də ə ilə deyilən sözlər i ilə 
yazılır; örn.: qiraət, nicat, riayət, iddia, siyasət vb. 
 7. İlk hecasındakı ünlü səsi əsasən ü, bəzən də i ilə deyilən sözlər ü ilə yazılır; örn.: 
büllur, Füzuli, fürsət, hücum, şüar  vb.  
 8. o ünlü səsi ilə işlənən alınma sözlər a və ya o ilə deyilməsindən asılı olmayaraq o ilə 
yazılır; örn.: avtomat, biologiya, velosiped, ensiklopediya,  professor, motor  vb.  
 9. İkincisi i olan iki ünlü səs yanaşı işlənərkən deyilişdə araya artırılan y ünsüzü yazıda 
göstərilməz; örn.: aid, ailə, daim, dair, zəif, mail, faiz, xain vb.  
 10. Ikinci hecasındakı ünlü səsi i, bəzən də ü ilə deyilen sözlər i ilə yazılır; örn.: müdir, 
mühit, münbit, münsif  vb. Bu sırada təkcə mühüm və üfüq sözləri ü ilə yazılır.   
 11. Əslində təkhecalı olub sonu iki ünsüz səslə bitən və deyilişdə ünsüz səslər arasına i 
və ya bəzən də ü ünlüsü artırılan sözlər iki cür yazılır: 
 a)  deyilişə uyğun iki heca ilə yazılan sözlər; örn.: eyib, ətir, fikir, qədir, qisim, nəsil, 
ömür, sinif, şəkil vb.  
 b) əslində olduğu kimi tək heca ilə yazılan sözlər; örn.: əmr, qeyd, qəbz, qəsr, nəsr,  
zülm vb.   
 12. İkinci hecasında i ünlü səsi olan sözlər iki cür yazılır: 
 a) əslində olduğu kimi i ilə yazılan sözlər; örn.: qəbih, səhih, təshih vb.  
 66 
 b) deyilişə uyğun olaraq e ilə yazılan sözlər; örn.: səfeh, tənbeh, təsbeh vb. 
 13. İkinci hecasındakı ünlü səsi həm ı, həm də u ilə deyilən sözlər iki cür yazılır: 
 a) ı ilə yazılan sözlər; örn.: ağı, qayğı, qarpız, pambıq, yarpız vb.  
 b) u ilə yazılan sözlər; örn.: armud, arzu, mahud, sabun vb.  
 14. Üçüncü hecasında ə ünlü səsi olan sözlər deyilişə uyğun olaraq i ilə yazılır; örn.: 
mübahisə, mübarizə, müdafiə, müqəddimə, müraciət, müzakirə vb.   
 15. Çeşidli hecalarında ia, io ünlüləri işlənən Avropa kökənli alınma sözlər necə 
deyilməsindən asılı olmayaraq, olduğu kimi yazılır; örn.: aksiom, dialektika, imperializm, 
materializm, sosializm vb.  
 16. Sonu a ünlü səsi ilə bitən Avropa kökənli alınma sözlər iki cür yazılır: 
 a) sonuncu səsi atılarkən anlamı dəyişməyən sözlər a-sız yazılır; örn.: anket, aptek, 
dram, fabrik , kontor, qəzet, maşın, sistem vb.  
 b) sonuncu səsi atılarkən mənası anlaşılmayan və ya başqa anlam verən sözlər a ilə 
yazılır; örn.: gimnastika, qrammatika, forma, norma, respublika, taktika vb.  
 17. İlk, bəzən də ikinci hecada ünlü səsin uzun olduğunu bildirmək üçün eynicinsli ünlü 
səs qoşa yazılır; örn.: bədii, camaat, maarif, maaş, mətbəə, təbii vb.  
II. Ünsüz səslərin yazılıĢı 
 18. İlk səsi həm b, həm də p ilə deyilən sözlər iki cür yazılır: 
 a) b ilə yazılan sözlər; örn.: bıçaq, biçin, bitmək, budaq, bütöv, bütün vb.  
 b) p ilə yazılan sözlər; örn.: pişik, piti, pusqu vb.  
 19. İlk səsi həm d, həm də t ilə deyilən sözlər əslinə uyğun olaraq d ilə yazılır; örn.: 
dabana, day, damğa, dik, dikmək (gözünü), dükan, düşbərə vb.  
 20. İlk hecasındakı ünsüz səsi həm n, həm də m ilə deyilən sözlər n ilə yazılır; örn.: 
anbar, günbəz, sünbül, şənbə, zənbil vb.  
 Kombayn, kombinat, kömbə, pambıq sözləri istisnadır.  
 21. Söz ortasında həm q, həm də ğ ilə deyilən sözlər iki cür yazılır: 
 a) q ilə yazılanlar; örn.: aqronom, əqrəb, manqal, monqol, orqan, təşviqat vb.  
 b) ğ ilə yazılanlar; örn.: işğal, məşğələ, məşğul, rəğbət, təbliğat vb.   
 22. Deyilişdə sözortası ünsüz səslərinin yeri dəyişdirilərək işlənən bəlirli sözlər 
aşağıdakı kimi yazılır; örn.: çarpaz, çılpaq, irəli, kirpik, külfət, ösgürmək, yanlış, yarpaq vb.   
 23. Son səsi həm d, həm də t ilə deyilən sözlər d ilə yazılır; örn.: bulud, dörd, kənd, 
qurd, palıd, söyüd, yaşıd vb.  
 24. Son səsi həm z, həm də s ilə deyilən sözlər z ilə yazılır; örn.: almaz, Almaz, Araz, 
Xaçmaz, palaz, tovuz vb.   
 67 
 25. Son səsi k, g , y (yaxud cingiltili y ünsüzünün kar qarşılığı olan [x
ı
] ünsüzü) ilə 
deyilən iki və ya çoxhecalı sözlər k ilə yazılır; örn: böyük, çiçək, çörək, hörümçək, kəpənək, 
kiçik, külək vb. 
 26. Son səsi ğ, x , q (yaxud cingiltili q ünsüzünün kar qarşılığı olan [k
ı
] ünsüzü) ilə 
deyilən iki və ya çoxhecalı sözlər q ilə yazılır; örn: bulaq, qaşıq, qatıq, qonaq, ocaq , papaq, 
yanaq, yarpaq vb.   
 27. Son səsi əsasən x, bəzən də ğ ilə deyilən ikihecalı sözlər x ilə yazılır; örn.: 
darıx(maq), Qazax, Samux, vurnux(maq), Yevlax vb.   
 28. Son səsi c, ç, j və ya Ģ ilə deyilən sözlər c ilə yazılır; örn.: ağac, dinc, gec, güc, 
kərpic, qılınc, sac, süzgəc vb.   
 29. Sonu ng ünsüzləri ilə bitən sözlər deyilişindən asılı olmayaraq ng ilə də yazılır; örn.: 
ahəng, əhəng, dəng, qəşəng, pələng, tüfəng, zəng vb.  
 30. Əslində sonu eynicinsli qoĢa ünsüzlə yazılan iki və ya çoxhecalı sözlər bir ünsüzlə 
yazılır; örn.: ekspres, kilovat, konqres, mühüm, rəsmxət, sərhəd vb. 
 31. Təkhecalı sözlərin sonunda, iki və çoxhecalı sözlərin isə ortasında y, bəzən də g ilə 
deyilən sözlər y ilə yazılır; örn.: çiy, düymə, düyü, göy, göyərti, iydə, iynə, iyirmi, zəy vb.  
 Ancaq burada digər, əgər, igid, məgər, Nigar, nigaran, şagird sözləri istisna olaraq g ilə 
yazılır.  
 32. Təkhecalı sözlərin sonunda, iki və çoxhecalı sözlərin isə ortasında işlədilən 
eynicinsli qoşa ünsüzin hər ikisi yazılır: 
 a) söz ortasında; örn.: addım, diqqət, izzət, məhəbbət, millət, minnət, səkkiz, tappıltı, 
tələffüz vb.  
 b) söz sonunda; örn.: fənn, haqq, hədd, həll, hiss, xətt,  rədd, sirr, tibb, zənn, zidd vb.  
 Qeyd. Bu sözlərə ünsüzlə başlayan şəkilçi artırdıqda söz kökündəki qoşa ünsüzlərdən 
biri düşür; örn.: fən-lər, haq-lı, həd-siz, sir-daş vb.  
 Ancaq hiss sözü istisnadır, çünki burda ünsüzün biri düşsə sözün anlamı dəyişər 
(tutuşdur: hiss “duyğu” – his “ocaq hisi”). Ona görə də, hiss sözünə ünsüzlə başlayan şəkilçi 
artırdıqda kök dəyişmir (yalnız -siz şəkilçisi artıranda üç s ünsüzü bir yerdə gəlməsin deyə 
biri düşər və hisssiz yox, hissiz yazılar).  
 33. Çeşidli hecalarında eynicinsli qoşa ünsüz olan alınma sözlər qoşa ünsüzlə də yazılır; 
örn.: assimilyasiya, attaşe, ballada, klassik, operetta, rejissor, sessiya vassal vb.   
 Ancaq aparat, balon, masaj, paralel, pasaj, tunel və şose sözləri istisna olaraq bir 
ünsüzlə yazılır.  
III. Ünlü və ünsüz səslərin yazılıĢı  
 68 
 34. Son hecasındakı diftonqu öv, öy və ya ö kimi deyilən sözlər öv ilə yazılır; örn.: 
bülöv, bütöv, kösöv vb.  
 35. Çeşidli hecalarındakı diftonqu çox zaman ov, bəzən də av, oy və ya o kimi deyilən 
sözlər ov ilə yazılır; örn.: alov, buxov, qovun, dovşan, ov, ovmaq, ovuc, oxlov, plov vb. 
 36. Həm et, həm də ə ilə deyilən sözlər iki cür yazılır: 
 a) ə ilə yazılanlar; örn.: büdcə, komitə, fakültə vb.  
 b) et ilə yazılanlar; örn.: immunitet, kabinet, süjet vb.  
 37. Son iki hecasında eynicinsli qoşa m (mm) ünsüzü və bəzən də a ünlüsü olan alınma 
sözlər a-sız və bir m ilə yazılır; örn.: diaqram, monoqram, proqram, stenoqram, teleqram vb.  
 38. Sözün ikinci və ya üçüncü hecasındakı ünlünü, eləcə də ünsüzü uzatmaq və ya daha 
aydın tələffüz etmək üçün alınma sözlərdə eynicinsli qoşa ünlü və ünsüzün hər ikisi yazılır; 
örn.: təəccüb, təəssüf, məəttəl, təəssürat, təəhhüd vb.  
IV. Qaynaq dildə özümlü səsləri (hərfləri) olan alınma sözlərin  
və yabançı adların yazılıĢı  
 Yuxarıda göstərilən qaydalar bəzi yerlərdə  azacıq redaktə işləri aparılmaqla 1958-ci və 
2004-cü illərdə təsdiqlənmiş orfoqrafiya qaydalarından götürülmüşdür. Ancaq var olan 
qaydaların heç də hamısını tam yazmadıq, çünki  düşüncəmizə görə, qalan qaydalardan 
bəzilərini yazmağa gərəksinmə yoxdur (örnəyin, apostrof çıxarıldığı üçün 1958-ci il 
qaydalarındakı § 45 önəmini itirmişdir), bəziləri rus dilinin araçı “böyük qardaş dili” rolu 
oynadığını ortaya qoyduğundan  (örnəyin, 1958-ci il qaydalarındakı § 32, § 33, § 34,  § 35; 
2004-cü il qaydalarındakı 7, 8, 9, 10, 11, 12-ci maddələr) dəyişdirilməli və təkcə ruscanı yox, 
qaynaq ola biləcək bütün dillərin hamısını qapsamalıdır, bəzilərinin yeri dəyişdirilməli və 
uyğun bölmədə verilməlidir (örn., 1958-ci il qaydalarındakı § 32-nin b) bəndi) vb.  
 Unudulmamalıdır ki, bir dil söz aldığı və özəl adlarını yazmalı olduğu başqa dillərlə 
birbaşa ilişgi qurmayaraq ayrı bir üçüncü dilin araçılığına (vasitəçiliyinə) söykənirsə, o zaman 
qaynaq dillərin yox, araçı (vasitəçi) dilin səs özəlliklərini yansıtmağa məcbur olur. Daha 
doğrusu, bu məcburiyyət siyasi-strateji baxımdan araçı dilin ağalığını ortaya qoyursa, dilçilik 
baxımından da bir sıra yanlışlıqların yaranmasına yol açır. Örnəyin, rus imperiyasının ağalığı 
dönəmində rus dili bağımsız bir dil olduğuna görə, dünya dilləri ilə birbaşa ilişgiyə girir, belə 
bir imkandan məhrum edilən Azərbaycan türkcəsi isə yalnız rus dilinin araçılığından 
yararlanmalı olurdu ki, sonucda rus dili araçılığı ilə alınan bir sıra sözlərdə qaynaq dilə aid səs 
özəllikləri yox, rus dilinə aid səs özəllikləri ortaya çıxmışdır. Aydınlıq üçün gigiyena sözünə 
göz yetirək. Bu söz rusca гигиена  sözünün Azərbaycan türkcəsinə uyğunlaşdırılmış 
variantıdır və ruscanın гигиена sözü isə ingilis dilində hygiene, alman dilində Hygiene , 
 69 
fransız dilində hygiène, isveç dilində hygien vb. işlənməkdədir ki, bütün bu sözlərin hamısı 
da yunan kökənli hygieinos “sağlıq, sağlamlıq” sözündən götürülmüşdür. Göründüyü kimi, 
söz qaynaq dildə h səsi ilə başlayır və rus dilində bu səsi bildirən hərf olmadığı üçün onu г (q) 
hərfinə çevirmiş, biz də rus dilinə söykəndiyimiz üçün dilimizin qaynaq dilə uyğun h səsini 
yox, rusca  г (q) hərfinə uyğun g hərfini işlətmişik. Sonucda, sözün bizdəki gigiyena variantı 
qaynaq dildəki əslinə yox, ruscadakı variantına uyğun yazılmalı olmuşdur. Sözün özgün 
(orijinal) yox, törəmə yazılışına söykənərək yanlış orfoqrafiya qaydası da düzəltdik və 1958-
ci il qaydalarında göstərdik ki, tərkibində e və ya i ünlülərindən öncə q ünsüzü olan 
beynəlmiləl sözlər g ilə yazılır; örn.: gigiyena...( § 36); 2004-cü il qaydalarının12-ci 
maddəsində də bildirdik ki, əsli q ünsüzlü alınma sözlər incə ünlülü hecalarda g ilə yazılır; 
örn.: gigiyena... Ancaq bu qayda başqa örnəklər üçün doğru olsa belə, gigiyena sözü üçün 
doğru deyil, çünki onun əsli q ilə yox, h ilə işlənir.  
 Biz hər hansı bir dildən, o sıradan ruscadan söz alınmasına qarşı deyilik və bilirik ki, 
kimlərsə istəsə də - istəməsə də, dildə gərəksinmə duyulursa, başqa dildən söz alınacaq. Biz 
öz dilini kiçik görməni və başqa bir dildən asılılığı olumlu qarşılayıb “Filan dil bizim dünyaya 
çıxış dilimizdir”- deyə öz dilinə qarşı aşağılıq kompleksinə uğramanı doğru saymırıq. 
Azərbaycan türkcəsi dünyanın heç bir dilindən aĢağı deyil və ona görə də, dünyaya çıxıĢ 
dilimiz hər hansı bir baĢqa dil yox, məhz öz dilimiz olmalıdır. Bu da bizdən tələb edir ki, 
soruna doğru yöndən yanaşaq və dilimizə, onun bütün özəlliklərinə dəyər verək, 
qarşılaşdığımız dil faktlarının hamısında öz dilimizin sistemindən çıxış edək. Düşünürük ki, 
gigiyena və ona oxşar faktlar olmasın deyə, istər alınma sözlərin yazılışında, istərsə də 
yabançı özəl adların yazılışında qaynaq dildəki hərflərin səs dəyərinə uyğun gələn öz 
hərflərimizi və qaynaq dildəki özümlü səslərin öz dilimizdəki uyğun qarĢılığını əsas  
götürməliyik. Bu yanaşma ortaya qoyur ki, alınma sözlərin, özəlliklə tərkibində dilimizə 
uyğun olmayan səsləri bildirən hərflər işlənmiş alınma sözlərin və adların yazılışına bir sistem 
halında yanaşmalı, onları ayrıca bölmə üzrə gözdən keçirməliyik.   
 Yuxarıda göstərdik ki, ərəb əlifbasında (ح ه) ha və he, (س ث ص) sad, se və sin, (ت ط) ta 
və te, (ز ذ ض ظ) za, zad, zal və ze  ayrı-ayrı hərflər olub, çeşidli məxrəclərdə deyilən müstəqil 
özümlü səsləri bildirir və ərəb, yaxud fars dillərində bu hərflərdən hansının işlədilməsi anlam 
fərqi yaradır. Bizim dilimizdə isə bu səslər (və ya bu hərflər) heç bir anlam daşımır və biz, 
örnək üçün, sad, se, sin ilə, yaxud za, zad, zal və ze  ilə yazılan ayrı-ayrı sözlərin hamısını 
dilimizin bircə s, bircə z səsi (hərfi) ilə veririk ki, bizim dilimiz baxımından doğru olan yol da 
məhz budur. Əgər öz dilimizin yox, ərəb dilinin özəlliklərindən çıxış etsəydik, o zaman bu s-
lardan, yaxud z-lardan hansının işlədilməsi anlam fərqi yaratdığı üçün biz də latın kökənli 
 70 
əlifbamızda bu səslərə uyğun fərqli hərflər düzəltməli idik. Ancaq doğru yolla getdiyimiz və 
ərəb dilinin yox, öz dilimizin özəlliklərindən hərəkət etdiyimiz üçün bu yanlışlığı yapmadıq, 
dilimizdə olmayan səslərə hərf yaratmadıq.  
 Təbii ki, hər dildə özümlü səslər və bu səsləri bildirən hərf işarələri var. Əgər tərkibində 
özümlü səs (və bu səsi bildirən hərf) işlənmiş bir söz başqa bir dilə keçirsə, həmin başqa dil 
qaynaq dildəki səsi olduğu kimi vermək məcburiyyətində deyil, tərsinə, o səsin öz dilindəki 
qarşılığını işlətməsi daha doğaldır. Örnəyin, dilimizin ü səsi rus dilində yoxdur və tərkibində 
ü səsi olan sözlərimiz rus dilinə keçəndə dəyişir, ruscanın səs özəlliklərinə uymalı olur. 
Aydınlıq üçün ütü (əski türkcədə: ütük) sözümüzü xatırladaq. Bu söz rus dilinə keçib утюг 
(=utyuq) ”ütü” kimi işlədilməkdədir, yəni rus dili bizim ü səsimizi yerinə görə, ya u, ya da 
yu səsi (у və ю hərfləri) ilə ifadə edir ki, bu da bizim yox, rus dilinin özəlliyidir. Yaxud 
dilimizin qaĢıq, çadır... sözləri fars dilinə qaĢoq, çador...  kimi keçmişdir ki, bu da fars 
dilinin özəlliyidir (fars dilində bizim ı səsimiz olmadığı üçün, onu o səsi ilə verirlər) vb. 
Xatırladaq ki, dilimizin ə, ö, ı, ü, g, ğ, h, x... kimi səsləri heç də hər dildə yoxdur və bu səslər 
bizim dilimizin özəlliyi kimi götürülməlidir.  
 Alınma sözlərin milliləşdirilməsi, yəni sözü alan dilin özəlliklərinə uyğun dəyişdirilməsi 
geniş yayılmış bir sürəc olub bütün dünya dilləri üçün keçərlidir. Yeri gəlmişkən, vurğulayaq 
ki, bu dəyişdirilmə sürəcində üç durum daha çox seçilir:          1. sözün səs tərkibinin 
dəyişdirilməsi; 2. sözün formaca dəyişdirilməsi və 3. sözün anlamca dəyişdirilməsi.  
 Ərəb əlifbasında sözlərin daha çox gələnək üzrə yazılması Azərbaycan türkcəsində 
alınma sözlərin milliləşdirilməsinə (özəlliklə, səs və forma baxımlarından dilimizə 
uyğunlaşdırılmasına) ciddi əngəl törətməkdədir. Latın əlifbası isə, tərsinə, fonetik ilkənin 
aparıcılığı nədənilə alınma sözlərin milliləşdirilməsinə və Azərbaycan türkcəsinə 
uyğunlaşdırmasına çox yaxından yardım etməkdədir. Örnəyin, Avropa Birliyi pulunun adını 
gözdən keçirək.  
  Avropa Birliyinin pul vahidinə ayrı-ayrı Avropa ölkələrində oyro (Almaniya, Avstriya), 
öro (Fransa, Belçika), yuro (İngiltərə, ABŞ, İtaliya, İspaniya, Hollandiya, Portiqaliya), euro 
(İsveç), evra (İslandiya), evro (Rusiya), efro (Belarusiya), yevro (Özbəkistan), eiro 
(Latviya), euria (Litva) vb. adlar deyilməkdədir. Xatırladaq ki, pulun adı Avropa adının 
ixtisarıdır və Avropa adı çeşidli dillərdə fərqli deyildiyi üçün pulun adı da hər dilin öz 
deyilişinə uyğun ortaya çıxır. Əgər biz bu pula ruscadan alınma evro, yaxud yevro deyiriksə, 
belə çıxır ki, bizim dilimizdə Evropa, yaxud Yevropa adı varmış. Ancaq biz adı Avropa kimi 
işlədirik və ona görə də, doğru yol budur ki, pula da Avropa adının ixtisarı olaraq avro deyək. 
Bir alınma sözün formaca milliləşdirilməsi ilə ortaya çıxan avro adı dilimizin qaydalarına 
 71 
uyğundur və Türk Dil Qurumu da Türkiyə türkcəsi üçün məhz bu variantı seçməkdə tam 
haqlıdır. Göründüyü kimi, latın əlifbası imkan verir ki, hər dil yazısını öz səslərinə uyğun 
qursun. Ərəb əlifbası isə bu baxımdan çox tutucudur (mühafizəkardır) və daha çox ərəb 
dilinin hakimliyini qorumağa qulluq etməkdədir.  
 Dünyaya öz dilinin gözü ilə yox, fars, ərəb vb. dillərin gözlüyü ilə baxanda sözlərin 
təkcə səs və forma baxımlarından yox, anlamca dəyişdirilməsi də imkansız olur. Belə ki, 
hərdən bəzi arxadaşlar, özəlliklə Azərbaycanın güneyindən olan və ərəb, fars dillərini bilən 
ayrı-ayrı dostlar bizimlə dartışaraq etiraz edirlər ki, Azərbaycan türkcəsi ədəbi dilində filan 
sözlər düzgün işlədilmir. Örnəyin, farscadan alınan xəstə sözü farsca yorğun deməkdir və ona 
başqa anlam yüklənməsi doğru deyil, gümrah (<fars.qomrah) sözü sağlam yox, yol azmıĢ 
anlamındadır, təsərrüf sözü ərəbcə ələ keçirmək, zəbt etmək anlamında olduğundan kənd 
təsərrüfatı termini çox qəribə görünür vb.  
 Təbii ki, bu dostlar Azərbaycan türkcəsindən yox, fars dilindən, ərəb dilindən çıxış 
edirlər və fərqinə varmırlar ki, bu cür anlam dəyişdirməsi Azərbaycan türkcəsinin öz haqqıdır. 
Bu cür anlam dəyişimi təkcə alınma sözlərdə yox, hətta milli sözlərdə də özünü göstərə bilər 
və onların hamısı doğrudur, düzgündür. Örnəyin, heç kim deyə bilməz ki, düĢmək sözünü 
enmək anlamında işlətmək və “Uçaq hava alanına düşdü” demək olmaz, çünki düĢmək 
Türkiyə türkcəsində yıxılmaq, qəzaya uğramaq anlamındadır. Doğrusu budur ki, düşməyin 
yıxılmaq, qəzaya uğramaq anlamı Türkiyə türkcəsinə, enmək anlamı isə Azərbaycan 
türkcəsinə aiddir və hər dil üçün öz qəbul etdiyi anlam düzgündür (Azərbaycan türkcəsi ilə 
Türkiyə türkcəsi arasındakı yaxınlığa baxmayaraq, anlam fərqinə malik bir sıra sözlərin 
varlığı da bilinən məsələdir). Bunun kimi, xəstə, gümrah sözləri fars dilində, təsərrüf sözü 
ərəb dilində nə anlamlarda işlənir-işlənsin, o anlamların Azərbaycan türkcəsinə aidiyyəti 
yoxdur və biz öz dilimizdən, öz dilimizdə var olan anlamlardan çıxış etməliyik. Fars dilində 
sər “baş”, bəst “bağlı” demək olduğu halda, Azərbaycan türkcəsində bu sözlərin 
birləşməsindən oluşan sərbəst “bağlı olmayan, azad, müstəqil” sözü işlənir və farsca əslinə 
tərs düşən həmin sərbəst sözü farscanın yox, Azərbaycan türkcəsinin yaratdığı sözdür   (Təbii 
ki, hər kəs hər sözə istənilən anlamı yükləyə bilməz və biz bundan yox, sözün bir toplumda 
qəbul edilən, yayılıb işlədilən fərqli anlamından danışırıq).  
 Maraqlıdır ki, Türkiyə türkcəsində hasta sözü (< fars. xəstə) Azərbaycan türkcəsindəki 
anlamla eyni olsa da, gümrah sözü “aşırı dərəcədə böyüyən (bitki); gur, qüvvətli; uzun və 
qıvrım (saç)” anlamlarında işlədilməkdədir. Deməli, hər dil sözə öz qəbul etdiyi anlamı 
yükləyir və sözün hər dildə işlənən anlamı məhz o dilin özü üçün doğrudur və ona yanlış 
anlam deyilə bilməz. 
 72 
 Anlamca dəyişdirilmə sözün mənimsənilməsinin – milliləşdirilərək bir dilə 
uyğunlaşdırılmasının yollarından biridir və indiki anda bizi daha çox başqa bir yol – sözün səs 
tərkibinin dəyişdirilməsi ilgiləndirir. Bəllidir ki, istənilən dil, o sıradan bizim dilimiz bir sıra 
alınma sözləri milliləşdirmək üçün onları səs tərkibi baxımından dəyişdirir və özünə 
uyğunlaşdırır. Özəlliklə, tərkibində özümlü səslər (və yazıda bu səsləri ifadə edən hərflər) 
işlənmiş sözlərin  öz dilimizə uyğun dəyişdirilməsi – o sözlərin öz uyğun səslərimiz (və 
yazıda öz uyğun hərflərimiz) ilə verilməsi qaçılmaz bir zərurətdir. Bu zərurətdən irəli gələrək 
artıq çoxdan ərəb dilinin özümlü səslərini (və ərəb əlifbasındakı özümlü hərfləri) öz dilimizin 
səsləri (və uyğun hərfləri) ilə işlətməkdəyik. Təbii ki, bu gələnək davam etdirilməli, dilimizə 
keçən alınma sözlər və işlətməli olduğumuz yabançı adlar mütləq öz dilimizin qaydaları 
əsasında deyilməli və yazılmalıdır.  
 Ancaq çox yazıqlar ki, son dönəmdə bunun tərsi yayılmaqda və yabançı sözlərin, adların 
yazılışında bəzən dilimizin qaydaları bir qırağa atılaraq həm danışıq dilimizə, həm də 
özəlliklə yazılı ədəbi dilimizə başqa dillərin (daha doğrusu, hakim dövlət dillərinin) qaydaları 
gətirilməkdədir. Dilimizlə bağlı ciddi dövlət siyasətimiz hələ tam biçimlənib oturuşmadığına 
və dilimizi qorumaq üçün ona-buna satılmaz dil gömrüyümüz hələ yaranmadığına görə, bu 
başqa dil qaydaları asanlıqla yazımıza yol tapır, ədəbi dil standartlarımızı pozub ikilik salır və 
dilimizi korlayırlar. Örnəyin, dilimizin qaydaları əsasında doğru yazılışı “Speys”, 
“VaĢinqton Post”, “Nyu-York Tayms”, “Bi-Bi-Si”, “Fridom Haus”... kimi olan yabançı 
adların “Space”,  “The Washington Post”, “The New-York Times”, “BBC”, “Freedom 
House”... yazılışı imla qaydalarımızı kiçik düşürməkdən, ayaqlar altına atıb tapdalamaqdan 
başqa bir nəsnə deyil... 
 Burada bir-birinə tərs olan iki qayda üz-üzə gəlib qarşılaşmaqdadır: 1. alınma sözlər və 
yabançı adlar öz dilimizin qaydalarına uyğun yazılmalıdır; 2.  alınma söz və yabançı 
adların qaynaq dildəki yazılıĢı eynilə bizdə də qorunmalıdır.  
 Birinci qayda dilimizin imla (orfoqrafiya) normalarını düzənləyən fonetik ilkədən irəli 
gəlir və dilimizdə geniş yayılmış tam aparıcı bir qaydadır.  
 İkinci qayda tarixi-gələnəksəl ilkəni andırır və sanki ona uyğunmuş kimi görünür. Ona 
görə yansıdır (əks etdirir) yox, andırır (xatırladır) deyirik ki, gerçək tarixi-gələnəksəl ilkə 
qaynaq dildəki yazılışı deyil, öz dilimizdəki yazılışı bildirir və bizim tariximizdə olan, bizim 
keçmişdən indiyə sürüb gələn yazı gələnəyimizi ortaya qoyur. Qaynaq dildəki yazılışı olduğu 
kimi qoruma isə bizim yox, qaynaq dilin tarixi-gələnəksəl ilkəsinə uyğunluqdur. Qaynaq dilin 
tarixi-gələnəksəl ilkəsinə uyğunluq bizim üçün yeni bir ilkə deməkdir və bu yeni ilkəni 
qaynaq dili yamsılama ilkəsi adlandıra bilərik.  
 73 
 Tarixi-gələnəksəl ilkə hər dilin öz yazı ənənəsini sərgiləyir və hər dilin özü üçün 
gözəldir, normaldır.  
 Qaynaq dili yamsılama ilkəsi alıcı dilin öz yazı qaydalarını bir qırağa ataraq qaynaq dil 
(daha doğrusu, aparıcı hakim dil) qaydalarına tabe olmasını, boyun əyməsini göstərir. Qaynaq 
dili yamsılamanın geniş yayılıb sistem oluşduracaq bir düzeyə çatması alıcı dilin varlığı üçün 
ciddi təhlükə deməkdir. Siyasi alanda bir xalqın əsarətdə yaşaması, başqasından asılı olması 
nədirsə, dil alanında da bir dilin qaynaq dili yamsılaması odur. Daha doğrusu, qaynaq dili 
yamsılama ilkəsi kültür imperializminin dil alanındakı bəlirtisidir və ona görə də, siyasi 
bağımsızlığı olan, kültür imperializminin məngənəsində çırpınmayan dillərin heç birində 
qaynaq dili yamsılama ilkəsi sistem halında yoxdur və ola da bilməz. Yalnız siyasi asılılığı 
olan, aşağılıq kompleksinə uğradılan və ikinci, üçüncü... dərəcəli bir dil kimi davranılan 
dillərdə qaynaq dili yamsılama ilkəsi körüklənər, geniş yayılıb sistem oluşdurmasına çalışılar. 
Bu işi istər bilərəkdən, istərsə də bilməyərəkdən görənlər əslində kültür imperializminin dil 
viruslarından başqa bir nəsnə deyillər.  
 Kültür imperializminin dil virusları iki yön üzrə dilimizə zərbə vurmaqda və dilimizin 
aşağılanmasına nədən olmaqdadır:  
 1. Adlarımızın yabançı dillərdə yazılışı bizim dilimizin qaydalarına yox, bizə hakim 
olmuş yad dillərin qaydalarına söykənir. Sonucda yer-yurd, şəxs vb. özəl adlarımız başqa 
dillərdə indi də bizim dilimizin yox, rus, fars, ərəb dillərinin qaydalarına uyğun yazılır; örn.: 
Azərb. Həsən Həsənov – ingilis. Gasan Gasanov (< rus. Гасан Гасанов. Halbuki ingiliscə 
h hərfi var və adımız ən azı Hasan Hasanov yazıla bilərdi); Azərb. Arif Səidi – isveç. Aref 
Saedi (< fars, ərəb deyilişi. Halbuki isveçcə həm i, həm də e, yaxud ä = e//ə səsi var və 
adımız isveç dilində Arif Seidi, yaxud Arif Säidi olaraq doğru yazıla bilərdi); Azərb. Araz – 
bir sıra Batı dillərində Araks (Halbuki həmin dillərdə z səsi (hərfi) var və Araz adımız eynilə 
qoruna bilərdi), Azərb. Marağa, Urmu//Urmiya – ingilis. Maragheh, Orumiyeh (< fars 
deyilişi. Halbuki elə bir dəyişiklik olmadan Maragha, Urmu//Urmia yazıla bilərdi) vb.  
 Təbii ki, dilimizə qarşı bu saymazyana davranışın ortaya çıxması siyasi 
bağımsızlığımızın yoxluğundan, milli dil bilincinə hələ tam yiyələnməməyimizdən və 
adlarımızı öz dilimizin qaydaları özülündə standartlaşdıraraq dünyaya təqdim 
etməməyimizdən qaynaqlanmaqdadır. Ona görə də, dünya üzrə dilimizə sayğı qazandırma 
yönündə ciddi  çalışmamız və araçı dilə gərəksinmə olmadan dilimizin dünya dilləri ilə 
birbaşa təmasını gücləndirməmiz gərəkir.   
 2. Alınma sözlərin və yabançı adların öz dilimizdə yazılışında qaynaq dili yamsılama 
ilkəsi yayılıb önə çıxır və aparıcı olmağa başlayır. Ancaq  çox yazıqlar ki, savadlı olduğunu, 
 74 
yabançı dil bildiyini göstərib öyünməyə, özünü şişirtməyə çalışan bəzi insanlarımız alınma 
söz və yabançı adların qaynaq dildəki yazılışını ədəbi dilimizə gətirməyə çalışmaqla kültür 
imperializminə qulluq etdiklərinin fərqinə varmırlar. Belələrinə görə, guya show, cafe, cent... 
yazılanda daha üstün olur və daha gözəl görünürmüş, Ģou, kafe, sent... yazılanda isə dəyər 
aşağı düşürmüş... Ancaq belələri düşünmürlər ki, əlifbamızda sh (ş), w (u), c (k), c (s) hərfləri 
yoxdur və “savad satıb” yazımızda hərf qarışıqlığı yaratmaqla, o sıradan yazımızla əlifbamız 
arasında uyğunsuzluq törətməklə əslində yazı mədəniyyətimizə ciddi zərbə vururlar.  
 Unutmayaq ki, birisi Maykl Cekson yox, Michael Jackson yazanda, təbii ki, 
ingiliscəni bilməyən başqa birisi də onu Mixayıl və ya Mikael Jakson oxuya bilər və bu 
yanlışlığın suçu oxuyandan daha çox yazandadır. Çünki ingiliscəni bilmək heç də yanlış 
oxuyanın borcu deyil, ancaq yanlış yazanın borcudur ki, Azərbaycan türkcəsində yazanda bu 
dilin qaydalarına əməl etsin.  
 Çoxlarının bildiyi gerçəklikdir ki, Batı dillərində bizdən (türk dillərindən) alınan sözlər 
və bizim adlarımız olduğu kimi qorunmaz, tərsinə, hər dilin öz qaydalarına uyğun yazılar və 
bir çox durumlarda da ciddi təhriflərə yol verilər. Örnəyin, isveç dilinə keçmiş çaqqal, şaman, 
şal... sözlərimiz isveç yazı qaydalarına uyğun olaraq schakal (=çaqqal); schaman (=Ģaman); 
sjal//schal (=Ģal) kimi yazılır. Yaxud ġəki şəhərimizin adı bir sıra Batı dillərində Sheki, 
Xalxal şəhərimizin adı Khalkhal, Naxçıvan şəhərimizin adı Nakhchivan//Nakhichevan, ulu 
şairimiz M.H.ġəhriyarın adı M.H.Shahriar, Oğuz adımız Oghuz kimi verilir vb.  
 Batı dillərindəki bu özəllik tam normal və doğrudur. Çünki bizim Ģ, ç, x, ğ vb. bu kimi 
bəzi hərflərimizin səs dəyərinə uyğun hərf qarşılığı olaraq bir çox Batı dillərində bəlli hərf 
birləşmələri işlənir. Örnəyin, bizim ç hərfimiz isveçcə ch (charter – çarter; Chile – Çili; check 
– çek); Ģ hərfimiz isveçcə ch (chans – şans; chef – şef; chock – şok... ); sh (sherif – şerif; shia 
– şiə; show – şou...); sch (schablon – şablon; schack – şah; schejk– şeyx...); x hərfimiz 
almanca ch (Christ – Xrist (Xristos); charakter – xarakter...), ingiliscə kh ( Nakhchivan - 
Naxçıvan, khan - xan...); ğ hərfimiz ingiliscə gh (Aghdam – Ağdam; Oghuz – Oğuz...) vb. 
hərf birləşmələrinə uyğun gəlməkdədir. Ona görə də, Batı dilləri bizdən (türk dillərindən) 
aldıqları sözlərdə və bizim özəl adlarımızda olan Ģ, ç, x, ğ... kimi hərflərimizi doğru olaraq öz 
dillərinə uyğun hərf birləşmələri ilə verirlər.        
 Ancaq qəribədir ki, bəziləri bunu görməməzlikdən gəlir və Batı dillərindəki hərf 
birləşmələrini dilimizdə səs dəyərinə uyğun milli hərflərlə yazmır, tərsinə, o hərf 
birləşmələrini eynilə qorumağa çalışırlar. Bu da, təkrar edirik, yazı mədəniyyətimizə zərbə 
vurmaqdan başqa bir nəsnə deyil. 
 75 
      Dilimizi və imla qaydalarımızı bu zərbələrdən qorumanın ən doğru yolu alınma sözlərin 
və yabançı adların öz dilimizin qaydalarına uyğun yazılmasıdır. Təbii ki, uyğun səslərin və 
uyğun hərflərin yazılışı nisbətən asandır. Ancaq tərkibində özümlü səslər və bu səsləri 
bildirən özümlü hərflər işlənən, həmçinin qaynaq dildə hərf birləşmələri ilə verilən alınma söz 
və özəl adların yazılışında ciddi sorunlar olduğundan onlara ayrıca göz yetirilməlidir. Öz 
dilimizin qaydalarına uyğunluq ilkəsinə söykənərək bu cür söz və özəl adların Azərbaycan 
türkcəsində yazılışı ilə bağlı aşağıdakıları göstərə bilərik:  
   a) Ərəb əlifbalı qaynaq dillərə aid alınma söz və özəl adların yazılıĢı 
 39. Ərəb əlifbalı qaynaq dillərə aid alınma söz və özəl adlar Azərbaycan türkcəsində 
deyildiyi kimi yazılır; örn.: darvaza, şəhər, adam,  şeytan, heyvan, saat, Kövsər, Akif, Vasif, 
Arzu, Dilşad, Kirman, Qahirə vb.   
 40. Ərəb əlifbalı qaynaq dillərə aid bəzi alınma söz və özəl adlar tarixən yazıldığı kimi 
yazılır; örn.: hətta, şair, neştər, Rza, Əfrasiyab vb. (deyilişdə: hətda, şayir, neşdər,  İrza, 
Əfrasyab vb.) 
 41. Ərəb əlifbalı qaynaq dillərdəki sözlərin və özəl adların tərkibində işlənən özümlü 
səslər və bu səsləri bildirən hərflər Azərbaycan türkcəsində uyğun səs dəyərini qarşılayan 
milli hərflərlə yazılır. Örnəyin,  (ح ه) ha və he, (س ث ص) sad, se və sin, (ت ط) ta və te, (ذ ض ظ 
 za, zad, zal və ze hərfləri ərəb dilində fərqli səsləri bildirsələr də, Azərbaycan türkcəsində (ز
h, s, t və z səslərinə uyğun gəlir və yalnız bu səsləri bildirən hərflərlə verilir. Örnəyin,  صمد  – 
Səməd,  يه ان ئل ,saniyə – ث س  – sel sözləri istər ص - sad ilə, istər ث - se ilə, istərsə də س - sin 
ilə verilsin, ərəbcə üçün  bunun önəmi böyük olsa da, Azərbaycan türkcəsi üçün elə bir önəmi 
yoxdur və bu sözlərin hamısı yalnız bircə s hərfi ilə veriləcəkdir. Ona görə də, örnəyin, ذ - zal 
hərfini gah z, gah da d kimi verməyə və deyək ki,  ي قذاف -əl-Qəzzafi adını bəzən əl -  ال
Qəddafi yazmağa gərək yoxdur.  
b) Kiril əlifbalı qaynaq dillərə aid alınma söz və özəl adların yazılıĢı   
 42. Kiril əlifbalı qaynaq dillərə aid alınma söz və özəl adlar Azərbaycan türkcəsində 
deyildiyi kimi yazılır; örn.: sovet, kolxoz, vaqon, maşın, Rusiya, Minsk, Volqa, Nataşa, İvan 
vb. 
 43. Kiril əlifbalı slavyan dillərinin (rus, ukrayna, belorus, bolqar, serb vb.) özümlü  ц 
(tse) səsi dilimizdə yerinə görə həm s səsini, həm də ts ( transkripsiyada: ç
ı
) səsini verir
27
. 
2004-cü il imla qaydalarına görə, tərkibində ц olan ümumi isimlər s ilə yazılır: dosent, 
konsert, sex, sirk, sement, lisey.   
 Vitse sözü istisnadır.  
 76 
 Xüsusi isimlərdə (=özəl adlarda – A.R.) sözün əvvəlində s, sözün ortasında və axırında 
ts yazılır: Setkin, Sialkovski, Vorontsov, Kuznetsov, Muromets... (artıraq ki, bu qayda mütləq 
deyil və həm söz ortasında, həm də söz sonunda təkcə ts yox, s da işlənə bilir; aş.bax).  
 44. Kiril əlifbalı slavyan dillərinin özümlü щ (ĢĢa) səsi və hərfi çağdaş bolqarcada Ģt 
kimi, ruscada uzun yumşaq ĢĢ kimi, bəzən də Ģç kimi deyilir və Azərbaycan türkcəsi öyrənci 
jarqonunda bu səsi bildirən hərf quyruqlu Ģ adlanır.  Ruscadan alınma sözlərdə və rus 
adlarında işlənən quyruqlu Ģ Azərbaycan  türkcəsində sözönü və sözsonu durumlarda bir Ģ 
səsi ilə, sözortası durumlarda isə iki ĢĢ səsi ilə verilir; örn.: щайба – şayba; М.Е.С.-Щедрин 
– M.E.S.-Şedrin; борщ – borş; марщ – marş; В.В. Верещагин – V.V.Vereşşagin; 
Д.В.Гущина – D.V.Quşşina  vb.  
 Ancaq sözortası durumlarda da щ səsinin bir Ģ ilə verilməsinə də tuş gəlinir; örn.: 
марщал – marşal; марщрут – marşrut; С.Марщак – S.Marşak vb.  
 45. Kiril əlifbalı slavyan dillərinin e səsi söz önü  və söz içi durumlarda ye kimi deyilir 
və tərkibində e hərfi olan sözlər, adlar Azərbaycan türkcəsində ye ilə yazılır; örn.: епископ – 
yepiskop; карабинер – karabinyer;  С. Есенин – S. Yesenin,          Б. Елцин – B. Yeltsin,  
Д.И.Менделеев – D.İ.Mendeleyev vb.  
 46. Kiril əlifbalı slavyan dillərində sonu -iy və ya -skiy ilə qurtaran sözlər, yaxud adlar 
Azərbaycan türkcəsində yazılarkən y düşür; örn.: сценарий – ssenari;  М.Горкий – M.Qorki; 
В.В.Майаковский – V.V.Mayakovski; Ф.М. Достойевский – F.M.Dostoyevski vb.  
 47. Kiril əlifbalı bəzi slavyan dillərinin (örn.:rus, belorus...) ё (yo) səsi və bu səsi 
bildirən iki nöqtəli e – ё  hərfi Kiril kökənli slavyan əlifbalarında bəlkə də ən çox dartışmalı 
səs və hərfdir. Kiril kökənli slavyan əlifbalarının heç də hamısında ayrıca göstərilməyən  bu 
hərf  slavyan dillərinin özündə belə bir sıra durumlarda gah e, gah da yo səsini bildirir. Bu 
bəlirsizlik rus söz və özəl adlarının Azərbaycan türkcəsindəki yazılışında da eynilə qorunur və 
ё hərfi yazımızda gah yo, gah e, gah da hətta o kimi verilir; örn.:  ёлка – yolka; 
стажёр//стажер – stajor; Потёмкинъ// Потемкинъ – Potyomkin; Пётр//Петр – Pyotr; 
Петербург – Peterburq; Фёдор – Fyodr; Королёв//Королев – Korolyov; Н.С. Хрущёв// 
Н.С. Хрущев – N.S.Xruşşov; Горбачёв// Горбачев –  Qorbaçov vb.  
c) Latın əlifbalı qaynaq dillərə aid alınma söz və özəl adların yazılıĢı  
 48. Latın əlifbalı qaynaq dillərə aid alınma söz və özəl adlar Azərbaycan türkcəsində 
deyildiyi kimi yazılır; örn.: abiturient – abituriyent; komission – komisyon;  Byron – Bayron; 
Beethoven – Bethoven; Molière – Molyer; Montesquieu –Monteskyö;  Richelieu – Rişelye ; 
Shakespeare – Şekspir vb.   
 77 
 Qeyd: Gərəkərsə, Azərbaycan türkcəsindəki ilk yazılışdan sonra ayrac içərisində söz və 
adların özgün biçimi də göstərilə bilər; örn.: Monteskyö (Montesquieu); Şekspir (Shakespeare)  
vb. 
 49. Latın əlifbalı qaynaq dillərdəki x (eks) hərfi [k] və [s] səslərinin bir araya gəlməsi ilə 
düzəlib Azərbaycan türkcəsində ks kimi deyilir və ks kimi də yazılır; örn.: taksi, boks, faks, 
Marks vb.  
 Qeyd: Texas (=Teksas) adının Azərbaycan türkcəsində Texas yazılışı adlım 
yanlışlıqlardan (öncələri deyildiyi kimi, “qələti-məşhur”lardan) biridir. Həm Kiril, həm də 
latın kökənli Azərbaycan əlifbalarında [x] səsini (cingiltili ğ səsinin kar qarşılığı) bildirən və 
transkripsiyada kh kimi göstərilən  x hərfi işləndiyi üçün bu yanlışlıq ortaya çıxmış (rus 
dilinin etgisini də unutmayaq) və Azərbaycan x (kh) hərfi ingilis  x (eks) hərfilə 
eyniləşdirilmişdir.     
 Bu gün bəziləri taksi əvəzinə taxi, maksi əvəzinə maxi... yazırsa, təbii ki, yarın da bu 
yazılışı ümumiləşdirib Aleksandr əvəzinə Alexandr, Kseniya əvəzinə Xeniya, maksimum 
əvəzinə maximum, boks əvəzinə box... yazmalı olacaqdır.  
 Ancaq  dilimiz üçün ən doğrusu alınma söz və yabançı adların tərkibindəki x hərfini 
Azərbaycan yazısında yalnız ks hərfləri ilə verməkdir. Bu qayda hərflərin differensiallaşması 
– fərqliləşməsi ilkəsini ortaya qoyar və yabançı x (ks) səsi ilə dilimizin x (kh) səsinin qarışıq 
salınasını önləyər.  
 50. Almancanın z (tset) səsi Kiril əlifbalı slavyan dillərindəki özümlü  ц (tse) səsi ilə 
uyğun olub Azərbaycan türkcəsində yerinə görə həm s səsini, həm də ts səsini verir; örn.: zitat 
– sitat; zisterna – sisterna; zivil – sivil; zyklon – siklon vb.; Zürich – Sürix; G.W. Leibniz – Q. 
V. Leybnits; W.A.Mozart – V.A.Motsart vb.  
 Artıraq ki, bəzi özəl adlarda sözortası və sözsonu durumlar üçün z (tset)  və     ц (tse) 
səslərinin qarşılığı olaraq təkcə ts yox, həm də s səsi işlənə bilir; örn.: Leipzig – Лейрциг –  
Leypsiq; Mainz –  Майнц – Mayns vb.   
  51. Latın əlifbalı qaynaq dillərə aid özümlü hərf birləşmələrilə işlənən alınma söz və 
yabançı özəl adlar Azərbaycan türkcəsində bu özümlü hərf birləşmələrinin uyğun səs dəyərini 
qarşılayan milli hərflərlə yazılır; örn.: 
 a) Çeşidli Batı dillərinə aid ch hərf birləşməsi Azərbaycan türkcəsində yerinə görə gah ç 
hərfi ilə (örn.: charter – çarter; Chile – Çili; check – çek vb.); gah Ģ hərfi ilə (örn.: chans – 
şans; chef – şef; chock – şok vb.); gah da x hərfi ilə (örn.: Christ – Xrist; charakter – 
xarakter, Friedrich – Fridrix vb.) verilir.  
 78 
 Qeyd: Təbii ki, burada sözün hansı dilə məxsusluğu və o dildə hərf birləşmələrinin 
özəllikləri (necə səslənməsi də daxil) aparıcı rol oynayır.  
 b) sh hərf birləşməsi Azərbaycan türkcəsində Ģ hərfi ilə verilir; örn.: sherif – şerif; shia 
– şiə; show – şou; W. Shakespeare – V. Şekspir vb.   
 c) sch hərf birləşməsi Azərbaycan türkcəsində Ģ hərfi ilə verilir; örn.: schablon – şablon; 
schimpans – şimpanze;  F. Nietzsche – F. Nitsşe  vb.   
 ç) ph hərf birləşməsi Azərbaycan türkcəsində f hərfi ilə verilir; örn.: phonem – fonem; 
Phoenix – Feniks; paragraph - paraqraf; philolıgie – filologiya vb.  
 d) ck hərf birləşməsi Azərbaycan türkcəsində k hərfi ilə verilir; örn.: Stockholm – 
Stokholm; M.Jeckson – M. Cekson vb.  
ç) Heroqlif yazı gələnəkli Doğu Asiya özəl adlarının yazılıĢı 
  Heroqlif yazı gələnəkli dillərdəki söz və hecaların səs tərkibini dəqiq vermək bir az 
çətindir. Bu çətinliyi nisbətən azaltmaq üçün heroqliflə yazan Doğu Asiya xalqları (çin, 
yapon, Koreya vb.) fonetik yazılar da yaratmağa yeltənmiş və sonucda, yaponların katakana, 
xaraqana vb. əlifbaları,  Koreyalıların hanqıl (ingilis. hangul) adlanan əlifbası yaranmış, 
həmçinin çin heroqliflərinin latın əlifbasında transkripsiyası üçün pinyin əlifbası, Kiril 
əlifbasında transkripsiyası üçün Palladiya sistemi vb. ortaya çıxmışdır (o biri faktları 
xatırlatmırıq).  
 Təəssüf ki, Doğu Asiya özəl adlarınının Azərbaycan türkcəsində yazılışı ilə bağlı elə bir 
araşdırmaya tuş gəlmədik. İndiyədək bu adların Azərbaycan türkcəsində yazılış qaydaları 
daha çox iki qaynaqdan irəli gəlməkdə idi: 1. Azərbaycanda (və türk dünyasında) tarixən 
yaranıb oturuşmuş gələnəksəl qaynaq; 2. rus dili.  
 Son dönəm üçün ikinci qaynaq daha güclü və aparıcı olduğundan gələnəksəl qaynağın 
Kıtay, Tabğaç, Maçin, Xanbalıq (Pekin), Caparka (Yaponiya) vb. bu kimi tarixi adları 
unudulmuş, Doğu Asiya özəl adları rus dilindən alınaraq rus dilinin qaydalarına uyğun 
yazılmışdır.  
 Çağımızın kürəsəlləşən dünyasında yaşamın günlük gedişləri özəl adların, ən çox da 
şəxs adlarının  işlənmə tezliyini qat-qat artırdığı üçün Doğu Asiya şəxs adlarının yazılış 
qaydaları üzərində ayrıca dayanmamız gərəkir.  
 Bəlli olduğu üzrə, Doğu Asiya mədəniyyəti Çin kültürünün ciddi etgisi altında 
biçimlənmişdir və buradan irəli gələrək, bütün Doğu Asiya özəl adları da çin dilinin güclü 
etgisini ortaya qoymaqdadır. Bu etgidə şəxs adlarına yönəlik üç özəlliyi ayrıca vurğulayaq:  
 1. Batı mədəniyyətində öncə ad, sonra soyad yazıldığı halda, Doğu Asiya 
mədəniyyətində öncə soyad, sonra ad yazılır və geniş yayılmış bu qayda indiyədək özünü 
 79 
qorumaqdadır (Çağdaş Azərbaycanda isə öncə adınmı, yoxsa soyadınmı yazılmasının 
oturuşmuş tam dayanıqlı bir qaydası yoxdur);       
 2. Doğu Asiya şəxs adlarında ata adının yazılması heç də geniş yayılmamışdır;  
 3. Doğu Asiya şəxs adlarında soyadın təkhecalı, adın isə ya tək, ya da özəlliklə ikihecalı 
olması çox geniş yayılmış bir qaydadır (adətən, hər heca bir sözdür).  
 Yaponların və Koreyalıların oturuşmuş əlifbaları da var olduğu üçün onların adlarının 
yazılışı elə bir ciddi sorun törətmir. İstər yapon, istərsə də Koreya səslərinə uyğun hərflər az-
çox dəqiq bilindiyinə görə, bu hərflərin dilimizdəki səs qarşılığını öyrənmək və onları 
dilimizdə uyğun hərflərlə yazmaq nisbətən qolaydır (təbii ki, bu yöndə araşdırmalar 
aparılmalıdır). Əlifbası olan o biri Doğu Asiya xalqlarının özəl adları da bu sıradandır. Ancaq 
çin dili səslərinin hərflərlə işarələnməsi yönündə bəlli çətinliklər olduğuna görə, bu qolaylıq 
çin özəl adlarına aid deyil.  
 Çin şəxs adlarında ilk sırada duran soyad təkhecalı olduğu üçün (ikihecalı soyad çox 
seyrək işlənir, üç və daha çox hecalı soyadlara isə yaxlaşıq tuş gəlinmir) onların yazılışında 
elə bir özəl qayda yoxdur və burada başlıca sorun heroqlifin ədəbi tələffüzü ilə yerəl 
deyilişləri arasındakı fərqdə, həmçinin ədəbi deyilişin pinyində, Palladiyada vb. necə 
transkripsiya edilməsindədir.  
 Adlar isə daha çox ikihecalı (çox seyrək tuş gəlinsə də, bəzən üçhecalı) olur və bir 
yandan onların səs tərkibinin verilməsində, o biri yandan da yazılış biçimində fərqlilik özünü 
göstərir. Örnəyin, eyni bir heroqliflə göstərilən ad pinyin sistemi ilə latın əlifbasında Qiubai, 
Palladiya sistemi ilə Kiril əlifbasında Цюбай olaraq yazılır. Həmçinin bu iki hissəli ad ya 
bitişik (Qiubai//Цюбай), ya ayrı (Qiu Bai//Цю Бай), ya da cızqı (defis) ilə (Qiu-bai//Цю-
бай) biçimində göstərilir ki, bu da imla baxımından qarışıqlıq törətməkdədir. Bu və bu kimi 
qarışıqlıqlardan qurtulmağa çalışan Çin dövləti uluslararası düzeydə çin adlarının 
transkripsiyasını standartlaşdırmaq üçün pinyin əlifbasına üstünlük vermiş və 1958-ci ildə bu 
əlifbanı rəsmən qəbul etmişdi.  
 1979-cu ildə isə Çin dövlətinin xahişi əsasında YUNESKO-nun Uluslararası 
Standartlaşdırma Qurumu (İSO) bütün ikihecalı çin özəl adlarının, özəlliklə şəxs adlarının 
bitişik yazılması ilə bağlı tövsiyə verdi və bundan sonra çin adlarının yazılışındaki qarışıqlıq 
nisbətən ortadan qalxdı. Hazırda ikihecalı Koreya şəxs adlarının da bitişik yazılması meyli 
getdikcə yayğınlaşmaqdadır.        
 Heroqlif yazı gələnəkli Doğu Asiya özəl adlarının çağdaş Azərbaycan türkcəsində 
yazılışı ilə bağlı aşağıdakı qaydaları önərə bilərik:   
 80 
 52. Heroqlif yazı gələnəkli Doğu Asiya özəl adları Azərbaycan türkcəsində gələnək üzrə 
tarixən yazıldığı kimi yazılır; örn.: Çin (pinyin: Zhōngguóu; uyğurca: گو  =Cungqu  –  جۇڭ
Cuŋ+qu, həmçinin Xitay; rus. Китай vb.); Pekin (pinyin: Běijīng; inglis. Peking və ya 
Beijing; uyğurca: بببببب  - Beycing=Bey+ciŋ vb.); Turfan (pinyin. Tǔlǔfán; uyğur. 
Turpan vb.); Konfutsi; Yaponiya; Tokio; Koreya vb.  
 53. Heroqlif yazı gələnəkli Doğu Asiya özəl adları Azərbaycan türkcəsində deyildiyi 
kimi yazılır və çincə adlardan sonra gərəkərsə, ayrac içərisində pinyin əlifbası ilə qarşılığı da 
verilir; örn.: Naqasaki, Osaka, Şanxay, Yarkənd (pinyin. Shāchē), Qarğılıq (pinyin. Yèchéng) 
vb. 
 54. Heroqlif yazı gələnəkli Doğu Asiya şəxs adlarında öncə soyad, sonra ad gəlir və 
birdən çox hecası olan bütün özəl adlar bitişik yazılır; örn.: Mao Tzedun, Den Syaopin, Sun 
Yatsen, Çan Kayşi, Hon Myunbo, Kim Namil, Yu Sançul vb.  
 Qeyd: Azərbaycan mətbuatında bu adların ayrı yazılmasına da tuş gəlinir; örn.: Kim Te 
Yun, Hon Myun Bo, Kim Nam İl, Yu San Çul vb. (Daha əski variantda adlar cızqı (defis) ilə də 
yazılırdı; örn.: Mao Tze-dun vb.). Xatırladaq ki, bəzən Azərbaycan şəxs adlarında da 
Məhəmmədhüseyn adı Məhəmməd Hüseyn kimi, Məmmədrza adı Məmməd Rza kimi vb. 
yazılır. Ancaq unutmayaq ki, hər yazılışın öz deyiliş tərzi var, daha doğrusu, hər yazılış bəlli 
bir deyilişi yansıdır. Azərbaycan türkcəsində Məhəmməd Hüseyn, Məmməd Rza kimi adlar 
iki ayrı-ayrı baş vurğu ilə yox, eyni bir baş vurğu ilə deyilir və adətən, bu baş vurğu sözün son 
hecası üzərinə düşür, birinci sözün baş vurğusu isə sıradan çıxaraq əlavə vurğuya çevrilir. 
Sonucda, baş vurğusunu itirmiş birinci söz ikinci sözün baş vurğusuna tabe olur və bununla da 
eyni bir baş vurğu ilə deyilən mürəkkəb ad (isim) yaranır. Bir baş vurğu ilə deyilən mürəkkəb 
adlar isə vahid bir ad olaraq bitişik yazılar və ona görə də, Azərbaycan türkcəsində 
Məhəmməd Hüseyn yox, Məhəmmədhüseyn, Məmməd Rza yox, Məmmədrza... yazmaq daha 
doğrudur. Bu yanaşma Azərbaycan türkcəsinin deyiliş və yazılış qaydalarına tam uyğun olub 
geniş yayılmış, artıq bir gələnəyə çevrilmişdir. 
 Azərbaycanda  vahid bir Məhəmmədhüseyn, Məmmədrza... adları əvəzinə ayrı-ayrı baş 
vurğuları olan Məhəmməd Hüseyn, Məmməd Rza... yazmaq nədirsə, heroqlif yazı gələnəkli 
Doğu Asiya şəxs adlarının da ayrı yazılması mahiyyətcə odur. Başqa sözlə, Azərbaycan 
türkcəsində iki və daha artıq söz eyni bir baş vurğu ilə deyilib eyni bir mürəkkəb sözə 
çevrildiyi və bitişik yazıldığı kimi,  birdən çox hecası olan Doğu Asiya şəxs adları da eyni bir 
mürəkkəb addır və artıq dünya üzrə yayılmış qaydaya uyğun olaraq, bitişik yazılmalıdır. Bu 
yazılış Azərbaycan türkcəsinə tam uyğun gəldiyindən, dilimiz üçün daha əlverişlidir. 
      
 81 
 55. Çindəki özəl adların çincə və uyğurca variantları bir-birindən fərqlənirsə,  
Azərbaycan türkcəsində oturuşmuş variantları çıxmaqla, uyğurca variantın Azərbaycan 
deyilişi əsas götürülür və çincə variantın pinyin əlifbası ilə yazılışı ayrac içərisində verilir; 
örn.:  شەھر ۉرۈمچي ى  (Ürümçi Shehri  (pinyin. Wūlǔmùqí Shì) – Ürümçü (rus.Урумчу – ئ
şəhəri;  تي اً  ۋىاليى اغات ارب  Tarbaƣatay Vilayiti  (pinyin. Tǎchéng Dìqū) – Tarbağatay – ت
vilayəti;  تيۋىال قەر  يى ش  ;Qeshqer Vilayiti  (pinyin. Kāshí Dìqū) – Qaşqar vilayəti –  قە
شەھر ارال  ى تي ;Aral Shehri ( pinyin. Ālā'ěr Shì) – Aral şəhəri –  ئ ۇمۇل  ۋىاليى  Qumul – ق
Vilayiti (pinyin. Hami diqu) – Qumul vilayəti vb.   
 Qeyd: Çindəki özəl adların uyğurca yazılışı və deyilişi Azərbaycan türkcəsi üçün çox 
önəmli bir qaynaqdır və bu qaynaq imlamızın bir sıra yanlışlıqlarını düzəldə bilər. Örn.: 
ruscadan Sintzyan-Uyğur Muxtar Rayonu adını alıb Doğu Türküstan anlamında işlədirik, 
ancaq bu ad uyğur dilində  نجاڭ شى   – Shinjang (pinyin. Xinjiang = çincə. “yeni ərazi”) – 
Şincan biçimindədir. O halda uyğurcanın dilimizə uyğun Şincan deyilişi ola-ola tələffüzü 
bizim üçün çətin Sintzyan adını niyə işlətməliyik?   
  Yaxud pinyin əlifbası ilə çincə Ākèsù yazılan ad bizə heç nə demir, ancaq adın uyğurca  
سۇ اق  Aqsu yazılışı göstərir ki, Şincanın vilayətlərindən biri olan Aqsu dilimizin Ağsu – ئ
adından başqa bir nəsnə deyil və təbii ki, Azərbaycan türkcəsində Akesu yox, Ağsu yazılması 
daha doğrudur.  
 Yaxud da Tanrı dağları (pinyin. Tiānshān) adını götürək. Uyğurcada indiyədək 
qorunmuş bu tarixi adımız varkən Tyanşan işlətməyimiz nə dərəcədə doğrudur? Açıq-aydın 
görünür ki, Tanrı dağları adının çağrışdırdiğı anlam çalarları Tyanşan adında yoxdur. Yaxşı 
olar ki, biz öz tarixi Tanrı dağları adımıza yenidən işlərlik qazandıraq və gərəkərsə, bir sürə 
üçün ayrac içərisində adın pinyin əlifbası ilə Tiānshān biçimini də göstərək.  
 Beləliklə, biz heroqlif yazı gələnəkli Doğu Asiya özəl adlarının yazılışı ilə bağlı bir neçə 
qayda verdik. Təbii ki, Doğu Asiya dilləri üzrə uzmanlarımız yetişib bu soruna yönəlik 
araşdırmalar apardıqca, durum daha da aydınlaşacaq və imla qaydalarımız daha da 
dəqiqləşəcəkdir.  
ġəkilçilərin yazılıĢ qaydaları 
 Dilçilikdə sözün tərkib hissələri kök və şəkilçi olmaqla iki yerə ayrılır. Akademik 
çalışmaları bir yana qoysaq, geniş yayılmış düşüncəyə görə, kök – sözün ayrılıqda işlənə 
bilən və leksik anlam daşıyan hissəsidir; Ģəkilçi isə sözün ayrılıqda işlənə bilməyib yalnız 
kökə artırılan və leksik anlam daşımayan hissəsidir. Adətən, yazıda şəkilçidən öncə cızqı 
(defis) işarəsi
28
 qoyular və neçə cür yazılması şəkilçinin üstündə rəqəmlə göstərilər; örn.: -lar
2
 
(yəni bu şəkilçi -lar və -lər olmaqla iki cür yazılır), -çı
4
 (yəni bu şəkilçi -çı, -çi, -çu və -çü 
 82 
olmaqla dörd cür yazılır). Bir cür yazılan şəkilçilərdə isə rəqəm göstərilməz; örn.: -gil, -varı 
vb.    
 Azərbaycan türkcəsinin bütün şəkilçiləri kökə artırılarkən yazılış tərzindən asılı olaraq 
iki yerə bölünür: cızqı ilə (defislə) yazılan və bitişik yazılan şəkilçilər.  
a) Cızqı ilə (defislə)  yazılan Ģəkilçilər 
 Azərbaycan türkcəsində cızqı ilə (defislə) yazılan şəkilçilər azdır və əsasən, rəqəmlə 
yazılan saylarda özünü göstərir. 
 56. Rəqəmlə yazılan miqdar saylarına hal və mənsubiyyət şəkilçiləri artırıldıqda 
şəkilçidən öncə cızqı qoyulur; örn.: 15-dən, 5-də, 3-ə, 2-si vb. 
 57. Ərəb rəqəmlərindən sonra sıra sayının şəkilçisi (-ıncı, -inci, -uncu, -üncü,      -ncı, -
nci) ixtisar edilərək ahəngə görə -cı, -ci, -cu, -cü biçimində yazılır və ondan öncə cızqı 
qoyulur; örn.: 6-cı, 1-ci, 9-cu, 3-cü vb.  
 Qeyd: Rum rəqəmlərindən sonra sıra sayı şəkilçisinin nə özü, nə də ixtisar biçimi 
yazılmır; örn.: I, IV, VII, X vb.  
 58. İxtisar və qısaltma sözlərə qoşulan şəkilçilər ya sonuncu ünlü səslə, ya da son ünsüz 
hərfin adındakı ünlü səslə ahəng qanununa görə uyğunlaşdırılır və şəkilçidən öncə cızqı 
qoyulur; örn.: BDU-nun (= be-du-nun. Tam olaraq Bakı Dövlət Universitetinin yazılır), 
BMT-də (= be-em-te-də. Tam olaraq Birləşmiş Millətlər Təşkilatında yazılır) vb.  
 
b) BitiĢik yazılan Ģəkilçilər 
 59. Azərbaycan türkcəsində şəkilçilərin çoxunluğu artırıldığı sözə bitişik yazılır və 
tərkibindəki ünlünün neçə cür işlənməsindən asılı olaraq üç yerə bölünür: 1. bir cür yazılan 
şəkilçilər, 2. iki cür yazılan şəkilçilər və 3. dörd cür yazılan şəkilçilər. 
I. Bir cür yazılan Ģəkilçilər.  
 Azərbaycan türkcəsində bir sıra şəkilçilər var ki, hansı sözə artırılmasından asılı 
olmayaraq ancaq bir cür yazılır; örn.: 
 1. -daĢ şəkilçisi; örn.: arxadaş, oyundaş, ülküdaş vb. 
 2. -gil şəkilçisi; örn.: babamgil, dayısıgil, Elçingil vb.     
 3. -kən şəkilçisi; örn.: alarkən, gedərkən, yıxılarkən vb. 
 4. -laq şəkilçisi; örn.: yaylaq, qışlaq, çaylaq vb. 
 5. -stan şəkilçisi; örn.: Qobustan, Gürcüstan, Racastan vb. 
 Qeyd: Söz kökü ünsüzlə bitəndə köklə -stan şəkilçisi arasına bitişdirici -ı
4 
(-ı,-i,   -u,-ü) 
ünlülərindən biri artırılır; örn.: Dağıstan, Türkmənistan, Uyğurustan, Türküstan vb. 
 6. -i şəkilçisi; örn.: daxili, tarixi, cənubi vb.  
 83 
 Qeyd: Söz kökü ünlü ilə bitəndə köklə -i şəkilçisi arasına bitişdirici v ünsüzü artırılır; 
örn.: dairəvi, kütləvi, səmavi vb.  
 7. -sal şəkilçisi; örn.: qumsal, duyğusal, toplumsal vb. 
 Qeyd: Son dönəm Azərbaycan türkcəsində  -sal şəkilçisinin işlərlik qazanması Türkiyə 
türkcəsinin etgisi ilə güclənmiş və şəkilçinin incə variantı olan -səl (Türkiyə türkcəsində -sel) 
biçimi də yayılmağa başlamışdır; örn.: içsəl, bilimsəl, kürəsəl vb. Deməli, gələcəkdə bu 
şəkilçi bir cür yazılan yox, iki cür yazılan şəkilçilər sırasında veriləcəkdir. Türkiyə 
türkcəsində -sal, -sel şəkilçisinin türkcə kökənli olmamasına yönəlik iddia yanlış yanaşmadan 
başqa bir nəsnə deyil.  
 8. -dar şəkilçisi; örn.: evdar, əməkdar, məhsuldar vb.  
 9. -mal şəkilçisi; örn.: sağmal, qırışmal, dadamal vb.  
 10. -varı şəkilçisi; örn.:qalxanvarı, zolaqvarı, yüngülvarı vb. 
II. Ġki cür yazılan Ģəkilçilər  
 Azərbaycan türkcəsində -a və -ə açıq ünlüləri ilə işlənən bir çox şəkilçilər iki cür yazılır 
ki, onlardan bir qismini göstərək: 
 1. -a, -ə şəkilçisi; örn.: quşa, evə, yola, bizə vb. (söz kökü ünlü ilə bitərsə, sözlə -a, -ə 
şəkilçisi arasına bitişdirici y ünsüzü artırılır; örn.: suya, keçiyə vb.). 
 2. -aq, -ək şəkilçisi; örn.: qaçaq, çökək, yataq, kəsək vb.  
 3. -al, - əl şəkilçisi; örn.:   daral-, düzəl-, çoxal-, genəl- vb.    
 4. -an, - ən şəkilçisi; örn.: alan, bilən, sayan, sevən vb. (söz kökü ünlü ilə bitərsə, sözlə 
-an, -ən şəkilçisi arasına bitişdirici y ünsüzü artırılır; örn.: yuyan, üşüyən vb.).  
 5. -anda, -əndə şəkilçisi; örn.: alanda, biləndə, sayanda, sevəndə vb. (söz kökü ünlü ilə 
bitərsə, sözlə -anda, -əndə şəkilçisi arasına bitişdirici y ünsüzü artırılır; örn.: yuyanda, 
üşüyəndə vb.).  
   6. -ar, -ər şəkilçisi; örn.: qaçar-, biçər-, uçar-, seçər- vb. (söz kökü ünlü ilə bitərsə, 
sözlə -ar, -ən şəkilçisi arasına bitişdirici y ünsüzü artırılır; örn.: yuyar-, deyər- vb.).  
 
 7. -araq, -ərək şəkilçisi; örn.: daşaraq, bişərək, duyaraq, üzərək vb. (söz kökü ünlü ilə 
bitərsə, sözlə -araq, -ərək şəkilçisi arasına bitişdirici y ünsüzü artırılır; örn.: başlayaraq, 
işləyərək vb.).  
 8. -la, -lə şəkilçisi; örn.: başla-, işlə-, ovla-, səslə- vb. 
   9. -lar, - lər şəkilçisi; örn.: otlar, bizlər, çaylar, gözlər vb.   
 10. -lan, -lən şəkilçisi; örn.: oğurlan-, dillən-, doğrulan-, gizlən- vb. 
 11. -laĢ, - ləĢ şəkilçisi; örn.:  yaşıllaş-, gözəlləş-, xarablaş-, özəlləş- vb.  
 84 
 12. -ma, - mə şəkilçisi; örn.: baxma-, törəmə, qazma, demə- vb.   
 13. -malı, - məli şəkilçisi; örn.: oxumalı, gülməli, almalı, deməli vb.   
 14. -sa, - sə şəkilçisi; örn.: otursa, istəsə, dursa, gəlsə vb.    
 15. -ca, - cə şəkilçisi; örn.: tapmaca, bilməcə, bulmaca, gülməcə vb.   
 16. -ça, -çə şəkilçisi; örn.: kitabça, belçə, meydança, gözəlçə vb.   
III. Dörd cür yazılan Ģəkilçilər  
 Azərbaycan türkcəsində -ı, -i, -u, -ü qapalı ünlüləri ilə işlənən və dörd cür yazılan 
şəkilçilər çoxdur. Onların hamısını olmasa da, bir qismini göstərək: 
 1. -dı, -di, -du, -dü şəkilçisi; örn.: aldı, bildi, durdu, gördü vb. 
 2. -dır, -dir, -dur, -dür şəkilçisi; örn.: dağdır, işdir, odundur, düzdür vb.  
 3. –dıqda, -dikdə, -duqda, -dükdə şəkilçisi; örn.: saydıqda, bildikdə, duyduqda, 
gördükdə vb.  
 4. -dıqca, -dikcə, -duqca, -dükcə şəkilçisi; örn.: qızdıqca, eşitdikcə, oturduqca, 
düzdükcə vb.  
 5. -dığı, -diyi, -duğu, -düyü şəkilçisi; örn.: tapşırdığı, göstərdiyi, qoyduğu, səslədiyi vb. 
 6. -ıq, -ik, -uq, -ük şəkilçisi; örn.: qıyıq, bilik, donuq, sönük vb.  
 7. -ıb, -ib, -ub, -üb şəkilçisi; örn.: yatıb-, bitib-, qoşub-, süzüb- vb. (söz kökü ünlü ilə 
bitərsə, sözlə -ıb, -ib, -ub, -üb şəkilçisi arasına bitişdirici y ünsüzü artırılır; örn.: daşıyıb-, 
dişləyib-, uyuyub-, üşüyüb- vb.).  
 8. -ıl, -il, -ul, -ül şəkilçisi; örn.: qazıl-, deşil-, boğul-, düzül- vb. 
 9. -ım, -im, -um, -üm şəkilçisi; örn.: baxım, biçim, udum, büküm vb. (söz kökü ünlü ilə 
bitərsə, sözlə -ım, -im, -um, -üm şəkilçisi arasına bitişdirici y ünsüzü artırılır; örn.: qaşıyım-, 
deyim, suyum, sürüyüm- vb.).  
 10. -ıntı, -inti, -untu, -üntü şəkilçisi; örn.: axıntı, gəzinti, ovuntu, görüntü vb.  
 11. -ıcı, -ici, -ucu, -ücü şəkilçisi; örn.: qızdırıcı, bilici, qurucu, görücü vb. (söz kökü 
ünlü ilə bitərsə, sözlə -ıcı, -ici, -ucu, -ücü şəkilçisi arasına bitişdirici y ünsüzü artırılır; örn.: 
qaşıyıcı, deyici, yuyucu, bizləyici vb.).  
 12. -ıĢ, -iĢ, -uĢ, -üĢ şəkilçisi; örn.: qırış, eniş, oturuş, düzülüş vb. (söz kökü ünlü ilə 
bitərsə, sözlə -ıĢ, -iĢ, -uĢ, -üĢ şəkilçisi arasına bitişdirici y ünsüzü artırılır; örn.: arayıĢ, titrəyiĢ, 
yürüyüĢ vb.).  
 13. -lı, -li, -lu, -lü şəkilçisi; örn.: adlı, dilli, odlu, üzümlü vb. 
 14. -lıq, -lik, -luq, -lük şəkilçisi; örn.: dağlıq, dizlik, otluq, gözlük vb. 
 15. -kı, -ki, -ku, -kü  şəkilçisi; örn.: ondakı, səhərki, onunku, özümüzünkü vb.  
 16. -mıĢ, -miĢ, -muĢ, -müĢ şəkilçisi; örn.: qızmış, bilmiş, doymuş, görmüş vb. 
 85 
 17. -cıl, -cil, -cul, -cül şəkilçisi; örn.: ardıcıl, söhbətcil, yuxucul, ölümcül vb. 
 18. -ıltı, -ilti, -ultu, -ültü şəkilçisi; örn.: danqıltı, dingilti, gurultu, cüggültü vb. 
 19. -sız, -siz, -suz, -süz şəkilçisi; örn.: adsız, sənsiz, susuz, sözsüz vb. 
 20. -çı, -çi, -çu, -çü şəkilçisi; örn.: yalancı, güləşçi, oyunçu, üzümçü vb.  
Mürəkkəb sözlərin və mürəkkəb özəl adların yazılıĢ qaydaları 
 İki və daha artıq sözün birgə işlənməsi ilə yaranan mürəkkəb sözlər və mürəkkəb özəl 
adlar yazılış biçiminə görə üç yerə bölünür: ayrı, bitişik və yarımbitişik yazılanlar. Bu yazılış 
biçimlərindən hər birini doğru-düzgün işlətmək imla qaydaları baxımından çox gərəklidir. 
I. Ayrı yazılan mürəkkəb sözlər və özəl adlar  
 Ayrı yazılan mürəkkəb söz və özəl adlar yazılış tərzinə görə iki yerə bölünə bilər: a) bir-
birindən boşluqla ayrılan mürəkkəb sözlər; b) bir-birindən ayırtı (tire)
29
 ilə ayrılan mürəkkəb 
söz və adlar.  
 Bir-birindən boşluqla ayrılmada heç bir orfoqrafik işarə işlədilmir və tərəflər arasında 
buraxılmış boşluq imla işarəsi görəvi üstlənərək yazıda mürəkkəb sözün tərəflərini ayırır 
(Deyilişdə bu görəvi fasilə yerinə yetirir).  
 Aralarında ayırtı (tire) qoyulan mürəkkəb söz və ya adlarda isə tərəflər bir-birindən üfiqi 
düz cizgi – ayırtı (tire) işarəsi ilə ayrılır və ayırtıın hər iki yanında boşluq buraxılır. Ayırtı 
işarəsi və onun hər iki yanında buraxılan boşluq imla işarəsi görəvi daşıyaraq tərəfləri bir-
birindən ayırır (Deyilişdəki ayrılmanı isə fasilə yerinə yetirir)..   
a) Bir-birindən boĢluqla ayrılan mürəkkəb sözlər 
 60. Ayrı yazılan aşağıdakı mürəkkəb sözlər bir-birindən yalnız boşluqla ayrılır: 
 1. Çıxışlıq hal şəkilçili ismə qoşulmuş sifətdən düzələn mürəkkəb sözün tərkib hissələri 
ayrı yazılır; örn.: qoldan güclü, dildən iti, ağıldan kəm vb.  
 2. Mürəkkəb miqdar, sıra, kəsr sayları ayrı yazılır; örn.: altmış altı, on üçüncü, dörddə 
üç vb.  
 Qeyd: Miqdar sayları bəlirsizlik (qeyri-müəyyənlik) bildirdikdə cızqı (defis) ilə yazılır; 
örn.: əlli-altmış, beş-on, on-on beş vb. 
 3. İlk sözü o, bu işarə əvəzliklərindən ibarət olan mürəkkəb sözlər ayrı yazılır; örn.: o 
gün, bu il, o çağlar, bu dönəm vb.  
 4. Mürəkkəb sual əvəzliklərinin, bəlirsiz əvəzliklərin tərkibindəki sözlər ayrı yazılır; 
örn.: nə üçün, nə cür, hər kəs, heç kim vb.  
 Ġstisna: Filankəs bəlirsiz əvəzliyi bitişik yazılır, kim isə əvəzliyi həm bitişik (kimsə 
biçimində), həm də ayrı yazıla bilər. 
 86 
 5. Çeşidli sözlərə bilmək, etmək, eləmək, olmaq fellərinin, yaxud onların inkar 
biçimlərinin qoşulması ilə düzələn mürəkkəb fellərin tərkib hissələri ayrı yazılır; örn.: ala 
bilmək, ala bilməmək, qəbul etmək, qəbul etməmək,  razılıq eləmək, razılıq eləməmək, yazıq 
olmaq, yazıq olmamaq vb. 
 Qeyd: ala, gələ... bilmək//bilməmək mürəkkəb feli danışıqda alammaq, alammamaq, 
gələmmək, gələmməmək... kimi biçimlərdə işlənə bilir. Danışıq və yazılış varıantları 
qarışdırılmasın. 
 6. Məcazi anlamda işlənən fellərlə başqa nitq hissələrinə aid sözlərin birləşməsindən 
düzələn mürəkkəb fellərin tərkib hissələri ayrı yazılır; örn.: boğaza yığılmaq, cana gəlmək, 
başa düşmək vb.  
 7. Miqdar saylarından yaranıb ilk sözü yönlük halda işlənən zərflər ayrı yazılır; örn.: 
birə beş, birə on, birə yüz vb.  
 8. Mürəkkəb adların tərkibindəki sözlər ayrı yazılır; örn.: Xəzər dənizi, Savalan dağı, 
Azərbaycan Milli Hərəkatı, Otuz bir dekabr (və ya: 31 Dekabr), İyirmi bir azər (və ya: 21 
Azər), Bütöv Azərbaycan yolu  vb.  
 9. Yabançı soyadların tərkibində işlənən artikl, ədat və hissəciklər ayrı yazılır; örn.: 
Lüdviq van Bethoven, Otto fon Bismark, Leonardo da Vinçi, Lope de Veqa vb.  
b) Bir-birindən ayırtı (tire) ilə ayrılan mürəkkəb söz və adlar 
 61. Ayrı yazılan aşağıdakı mürəkkəb söz və adlar arasında ayırtı (tire) qoyulur:   
 a) məkan və ya məsafə hüdudu bildirən iki coğrafi ad yanaşı işlədildikdə; örn.: Bakı – 
Təbriz qatarı, Samur – Dəvəçi kanalı, Gəncə – Urmu hava yolu vb. 
 b) yer və ya şəxs adı bildirən bir meçə özəl ad yanaşı işlədildikdə; örn.: Məmmədəmin 
Rəsulzadə – Elçibəy irsi, Azərbaycan – Türkiyə danışıqları, Coul – Lens qanunu vb.  
 c) vaxt bildirən qoşa sözlər; örn.: səksən – doxsanıncı illər, şənbə – bazar günləri vb.   
II. BitiĢik yazılan mürəkkəb sözlər 
 62. Aşağıdakı mürəkkəb sözlər tələffüzdə eyni bir baş vurğu ilə deyilir və yazıda bitişik 
yazılır: 
 1. Miqdar sayı ilə isim və ya sifətdən yaranan mürəkkəb sözlər; örn.: beşillik, birhecalı, 
ongünlük, ücbucaq vb. 
 2. Sadə (və ya düzəltmə) isimlə mənsubiyyət şəkilçili zərfdən yaranan mürəkkəb sözlər; 
örn.: bayramqabaği, dənizqırağı, həyətyanı, cərgələrarası, şəhəryanı vb. 
 3. Çıxışlıq halda olan isimlə feli isimden yaranan mürəkkəb sözlər; örn.: anadangəlmə, 
başdansovma, ucdantutma vb.  
 87 
 4. Arada bitişdirici ha ünsürü işlənməklə felin iki yol təkrarlanmasından yaranan 
mürəkkəb sözlər; örn.: vurhavur, dehade, yazhayaz, gəzhagəz, çalhaçal  vb. 
  Qeyd: Təkrarlanan fel kar ünsüzlə bitərsə, ha əvəzinə ahəngə görə a və ya ə yazılır; 
örn.:basabas, qaçaqac, tutatut, kəsəkəs vb. 
 5. Sonuna xana və ya namə sözü artırmaqla yaradılan mürəkkəb sözlər; örn.: kitabxana, 
bəyannamə, “İsgəndərnamə”, “Hophopnamə”  vb. 
 6. Sadə sifətlə sadə ismin birləşməsindən düzələn coğrafi adlar; örn.:Ağdam, Ağdaş, 
Ağşəhər, Qaraqoyunlu, Qaraşəhər, Içərişəhər, Göyçay  vb.  
 7. İki sadə ismin qovuşmasından düzələn mürəkkəb sözlər və coğrafi adlar; örn.: 
qaynana, giləmeyvə, sacayaq,  Arpaçay, Qusarçay, Qonaqkənd vb. 
 8. Insan adlarını bildirən mürəkkəb sözlər; örn.: Qızqayıt, Qızyetər,  Aybəniz, Çilənay, 
Tuncər, Ayxan vb. 
 Qeyd: Insan adlarını bildirən mürəkkəb isimlərdə iki ünlü yanaşı gələrsə, birinci sözün 
son ünlüsü atılır; örn.: Ələkbər, Ələsgər, Mirzəli, Hacağa vb. 
 9. Tərkibində zadə, oğlu və ya bəyli (<bəy+-li), xanlı (<xan+-lı) sözlərindən biri olan 
soyadlar; örn.: Əzimzadə, Cabbarzadə Azəroğlu, Həsənoğlu, Rəhimbəyli, Rüstəmxanlı vb. 
 10. Tərkibində rütbə, ləqəb, titul bildirməyən ağa, bəy, bəyim, hacı, xan, xanım, mir, 
mirzə, seyid, sultan, şah sözlərindən biri olan isimlər; örn.: Ağabacı, Balabəy, Gülxanim, 
Hacıbala, Xanmurad, Mirəli, Sultanəli, Şahsənəm, Vəlixan  vb.  
 11. Çeşidli iki sözün birləşməsindən yaranıb bir vurğu ilə deyilən sifətlər; örn.: 
qaraqabaq, enlikürək, sarıbəniz,  yadelli, qoşabuynuz, quşqonmaz  vb. 
 12. Sadə isimlə bir miqdar sayından yaranan zərflər; örn: arabir, əlbir, sözbir, canbir 
vb. 
 13. Sadə isimlə mənsubiyyət şəkilçili zərf və ya isimdən yaranan zərflər; örn.: 
addımbaşı, ayaqüstü, dilucu, dodaqaltı, dodaqucu vb. 
 14. Təkrarlanan çeşidli nitq hissələrindən ba, bə bitişdiricisi vasitəsil yaranan zərflər; 
örn.: addımbaaddım, dalbadal, ilbəil, yerbəyer, gunbəgun, taybatay  vb. 
 15. İki ismin birləşməsindən yaranıb ikincisi mənsubiyyət şəkilçisi qəbul etmiş 
mürəkkəb sözlər; örn.: ayaqqabı, əlyazması, suiti, eloğlu, əmiqızı vb. 
 16. İki sifətin birləşməsindən yaranan mürəkkəb sözlər; örn.: qarabuğdayı, ağsaçlı, 
uzunboylu vb. 
 17. Tərkibində az, bərabər, bir, düz, eyni, müxtəlif, ümum, həm, çox sözləri olan 
mürəkkəb sözlər; örn.: azişlənən, düzbucaqlı, həmfikir, çoxuşaqlı, ümumxalq vb. 
 88 
 18. Sadə isimlə verici, dəyişdirici, düzəldici, edici, sevər, əmər, edilməz vb. bu kimi 
düzəltmə sifətlərdən yaranan mürəkkəb sifətlər; örn.: zərərverici, sözdəyişdirici, sözdüzəldici, 
əvəzedici, elsevər, südəmər, məğlubedilməz vb. 
 19. İsimlə -ma
2
 sonluqlu felin birləşməsindən yaranan mürəkkəb sözlər; örn.: 
qarşıdurma,  səsvermə, yükdaşıma, pambıqtəmizləmə vb.  
 20. Sadə isimlə feli sifət tərkibindən yaranan mürəkkəb sözlər; örn.: aşsüzən, günbatan, 
tozsoran, susəpən vb. 
III. YarımbitiĢik yazılan mürəkkəb sözlər 
 63. Azərbaycan türkcəsində aşağıdakı sözlər yarımbitişik yazılır və bu yarımbitişiklik 
cızqı (defis)  işarəsi ilə göstərilir: 
 1. Tərkibindəki sözlərdən biri (bəzən hər ikisi) ayrılıqda anlam verməyən, yaxud başqa 
məna bildirən isim, sifət və zərflər; örn.: adda-budda, dedi-qodu, kələ-kötür, kol-kos, sür-
sümük vb.  
 2. Eyni sözün önünə ya m səsi artırmaqla, ya damaq səsini dodaq səsinə çevirməklə, ya 
da sözün ilk ünsüzünü m səsi ilə əvəz etməklə yaranan sifət, isim və zərflər; örn.: az-maz, 
uşaq-muşaq, qara-qura, dəmir-dümür, şey-mey, cındır-mındır vb.   
 3. -maz, - məz şəkilçili feli sifətlərdən yaranan sifət və zərflər; örn.: bitməz-tükənməz, 
dinməz-söyləməz, dinməz-danışmaz vb.   
 4. Tərkibində qeyri, əks, külli, vitse, kontr, ober, super sözləri işlənmiş çeşidli nitq 
hissələri; örn.: qeyri-adi, əks-təsir, külli-ixtiyar, vitse-konsul, kontr-admiral, ober-leytenant, 
super-market vb. 
 5. Ən azı iki sözdən yaranan və ilk sözü -i (-yi) şəkilçisi qəbul edən izafət tərkibləri; 
örn.: nöqteyi-nəzər, tərzi-hərəkət, tərcümeyi-hal vb.  
 Qeyd: Bu cür izafət tərkibləri getdikcə köhnəlib işlərliyini itirməkdə və dilimizdən 
çıxmaqdadır.  
 6. Eyni sözün təkları ilə yaranan isimlər, sifətlər, zərflər və fellər; örn.: qoz-qoz, cəh-cəh, 
civ-civ, balaca-balaca, yumru-yumru, lopa-lopa, ağır-ağır, qarış-qarış, tez-tez, gülə-gülə, 
ağlaya-ağlaya, oxuya-oxuya vb.  
 7. İki özəl addan yaranaraq soyad bildirən isimlər; örn.: Andersen-Nikse, Rimski- 
Korsakov vb.  
  8. Anlamca bir-birinə yaxın, ya da uzaq və ya zidd olan ayrı-ayrı sözlərdən yaranan 
mürəkkəb isimlər və sifətlər; örn.: ağız-burun, alış-veriş, gecə-gündüz, səs-küy, adlı-sanlı, 
daşlı-kəsəkli, ucsuz-bucaqsız, dava-dərmansız, xəbər-ətərsiz vb. 
 89 
 9. Ölçü və çəki vahidlərini bildirən isimlər; örn.: qram-kalori, kilometr-saat, kilovat-saat 
vb.  
 10. Cəhətlər arasını bildirən isimlər; örn.: güney-batı, güney-doğu, quzey-batı, quzey-
doğu (və ya getdikcə köhnələn cənub-qərb, cənub-şərq, şimal-qərb, şimal-şərq) vb. 
 11. Tərkib içində bir anlayış bildirən müxtəlif anlamlı isimlərdən yaranmış sözlər; örn.: 
alim-geoloq, kafe-restoran, general-qubernator vb.  
 12. Klassik muğam adlarını bildirən isimlər; örn.: bayatı-qacar, bayatı-şiraz, mahur-
hindi vb. 
 13. Qarşılıqlı ilişgi, münasibət bildirən sifətlər; örn.: türkcə-ingiliscə, isveçcə-türkcə, 
almanca-fransızca vb.  
 14. Bəlirsiz miqdar sayları; örn.: üç-beş, beş-on, əlli-altmış vb. 
 15. Çeşidli sözlərdən düzəlmiş yabançı coğrafi adlar; örn.: Buenos-Ayres, Mahaç-Qala, 
Monte-Karlo, Nyu-york, Puerto-Riko vb. 
 16. Siyasi partiyaların, cərəyanların, ideolojilərin və onların tərəfdarlarının adlarını 
bildirən mürəkkəb isimlər; örn.: inqilabçı-demokratlar, sosial-demokratiya, sosial-şovinizm 
vb.   
 17. İki sözdən yaranaraq əlavə əlamət, anlam çalarlığı və rəng bildirən sifətlər; örn.: ala-
bəzək, ala-çiy, al-qırmızı, açıq-sarı, tünd-göy vb.  
 18. İlk sözü, yaxud hər iki sözü -i (ünlü ilə bitənlərdə -vi) şəkilçisi qəbul etmiş sözlərdən 
yaranan mürəkkəb sifətlər; örn.: elmi-tədqiqat, hərbi-dəniz, ictimai-siyasi, mədəni-kütləvi vb.  
 19. Tərkibində -ıb
4
 (-ıb, -ib, -ub, -üb) şəkilçili feli bağlama olan fellər; örn.: yazıb-
yaratmaq, itib-batmaq, oturub-durmaq, düşünüb-daşınmaq vb.   
Köməkçi sözlərin yazılıĢ qaydaları 
 Mürəkkəb sözlər və özəl adlar kimi köməkçi sözlər də (qoşma, bağlayıcı, ədat, nida) 
yazılış tərzınə görə üç cür yazılır:   
I. Ayrı yazılan köməkçi sözlər  
 64. Aşağıdakı köməkçi sözlər ayrı yazılır: 
 1. İki və üçhecalı qoşmalar qoşulduqları sözdən ayrı yazılır; örn.: mənim üçün, ona 
görə,  evə tərəf, kəndə sarı, axına qarşı, yola doğru, dünəndən bəri, səndən başqa, ondan 
savayı, bizdən özgə, dünəndən sonra, öylədən qabaq vb.  
 Qeyd:  ilə qoşması sonu ünlü ilə bitən sözlərdə ayrı yazılır (örn.: su ilə), sonu ünsüzlə 
bitən sözlərdə isə həm bitişik, həm də ayrı yazıla bilir (örn.: sizinlə – sizin ilə). 
 Xatırladaq ki, sonu ünlü ilə bitən sözlərə qoşularkən sözlə ilə qoşması arasına bitişdirici 
y ünsüzü artırıla bilir; örn.: suyla, meşəylə vb. Ancaq bu, yalnız danışıq özəlliyidir və ədəbi 
 90 
dildə deyiliş (tələffüz) qaydası kimi qəbul edilsə də, yazılış qaydası kimi məqbul sayılmır. 
Ona görə də, ünlü ilə bitən sözlərə ilə qoşması qoşularkən yazı qaydası ilə danışıq qaydasının 
qarışdırılmamasına diqqət yetirilməlidir.  
 2. İki sadə bağlayıcıdan və ya sadə bağlayıcı ilə başqa nitq hissəsindən düzələn 
mürəkkəb bağlayıcılar ayrı yazılır; örn.: belə ki, buna görə də, tutaq ki, və ya, yoxsa ki, onun 
üçün də, madam ki, gah da vb. 
 3.  Ədatlar sözlərdən ayrı yazılır; örn.: axı, ancaq, bax, bəli, bəs, da, də, daha, di, elə, 
ən, əsl, ha, hətta, kaş, ki, qoy, lap, məhz, məgər, nə, təkcə, təki, yalnız vb.   
 Ġstisna: -mı, -mi, -mu, -mü və -sana, -sənə ədatları aid olduqları sözlərə bitişik yazılır; 
örn.: başmı, dilmi, odurmu, üzümmü, alsana, gəlsənə vb.  
 Ancaq -mı, -mi, -mu, -mü ədatı ilə da, də ədatı birgə islənərsə, ayrı yazılar; örn.: o da 
mı, sən də mi vb. 
 4. Nidalar sözlərdən ayrı yazılır; örn.: ax, ox, uf, of, aha, oho, əh, ura vb.  
 5. Çeşidli sözlərin bir araya gəlməsi ilə yaranan nidalar ayrı yazılır; örn.: ay aman, ay 
can, ay haray, ey vay vb.  
 6. İdi, imiş, ikən, isə hissəcikləri ünlü ilə bitən fellərdən və adlardan (isim, sifət, say, 
əvəzlik) sonra ayrı yazılır; örn.: baxası idi, su idi, durmalı imiş, duru imiş, gəlməkdə ikən, 
körpə ikən, harada isə, atası isə vb.  
 Qeyd: Danışıqda ünlü ilə bitən fel və adlarla idi, imiş, ikən, isə arasına bitişdirici y 
artırılır və sözlə hissəcik ahəng qanununa uyğunlaşdırılaraq birgə deyilir; örn.: baxasıydı, 
suydu, durmalıymış, duruymuş, gəlməkdəymiş, körpəymiş, atasıysa vb.  
 Bəzən bu danışıq qaydası yazıya da gətirilir.    
II. BitiĢik yazılan köməkçi sözlər 
 65. Aşağıdakı köməkçi sözlər bitişik yazılır:  
 1. Birhecalı qoşmalar (-can, -cən, -dək, -tək) qoşulduqları sözə bitişik yazılır; örn.: 
buracan, evəcən, bizədək, qartaltək vb. 
  ikihecalı ilə qoşması da ünsüzlə bitən sözlərdə ahəng qanununa uyğun olaraq  -la, -lə 
biçimində bitişik yazıla bilir; örn.: atla, gözlə, daşla, dillə vb.  
 Qeyd: Qoşmaların şəkilçi kimi sözə bitişik yazılması onların hazırda şəkilçiləşmə sürəci 
keçirmələri ilə bağlıdır.  
 2. Kökəncə mürəkkəb olan aşağıdakı bağlayıcılar bitişik yazılır; örn.: yainki, yaxud, 
nəinki, habelə, halbuki, həmçinin, çünki, hərçənd vb.  
 91 
 3. İdi, imiş, ikən, isə hissəcikləri ünsüzlə bitən fellərdən və adlardan (isim, sifət, say, 
əvəzlik) sonra ilk ünlü səsi düşməklə bitişik yazılır; örn.: baxırdı, atamdı, qurdmuş, deyirmiş, 
uşaqmış, gəlirkən,  şairsə  vb.  
III. YarımbitiĢik yazılan köməkçi sözlər 
 66. Eyni sadə nidanın təkrarından düzələn nidalar yarımbitişik (cızqı ilə) yazılır; örn.: 
bəh-bəh, vay-vay, oy-oy, ha-ha-ha, qəh-qəh vb.  
Ġlk hərfi böyük yazılan sözlər  
 Sözlərin ilk hərfinin böyük yazılması anlaşılma baxımından ciddi önəm daşıyan 
dəqiqləşdirici və fərqləndirici orfoqrafik işarələrdən biridir. Örnəyin, O, bülbül kimi oxuyur 
və O, Bülbül kimi oxuyur cümlələri böyük hərf – kiçik hərf ayrımı olmayan əlifbalar üçün 
anlaşılması zor cümlələrdir. Deyək ki, ərəb əlifbasında yazılarsa, bu cümlələri doğru anlamaq 
üçün əlavə aydınlaşdırıcı dil faktlarına gərəksinmə duyulacaqdır. Çünki ərəb əlifbafında 
bülbül və Bülbül yazılışları eyni olduğundan fərqli anlam daşımır və oxuyanın bülbül qişu 
kimi, yoxsa Azərbaycanın görkəmli sənətçisi Bülbül kimi oxuması bilinmir.  
 Böyük hərf – kiçik hərf ayrımı olan əlifbalarda isə belə bir anlaşılmama qorxusu yoxdur 
və sözün kiçik hərflə yazılması söhbətin bülbül quşundan, böyük hərflə yazılması da söhbətin 
görkəmli Azərbaycan sənətçisindən getdiyini açıq-aydın və dəqiq göstərməkdədir. Dilimizdə 
bülbül – Bülbül kimi faktlar çoxdur (örn.: arzu – Arzu, əsgər – Əsgər, ildırım – İldırım, 
qəhrəman – Qəhrəman, laçın – Laçın, məhəbbət – Məhəbbət, mirzə - Mirzə, vurğun – Vurğun 
vb.) və böyük hərflərin işlənməsi ilə bu dil faktları tam doğru-düzgün anlaşıla bilir. Ona görə 
də, imla qaydalarımız içərisində ilk hərfi böyük yazılan sözlərə ayrıca diqqət yetirilir. 
 67. Çağdaş Azərbaycan yazısında aşağıdakı durumlarda sözlərin ilk hərfi böyük yazılır:  
 1. Ad, ata adı, soyad və ayama (ləqəb), təxəllüs bildirən sözlərin (oğlu və qızı 
sözlərindən başqa) baş hərfi böyük yazılır; örn.: Bulud Qaraçorlu Səhənd, Dəli Domrul, 
Həsən Bayat, Kefli İsgəndər, Qul Abbas, Məhəmmədhüseyn Şəhriyar, Məhəmməd Füzuli, 
Salur Qazan, Səməd Vurğun, Üzeyir bəy Əbdülhüseyn oğlu Hacıbəyov  vb.  
 Qeyd: a) Atanın kimliyini bildirib kiçik hərflə ayrıca yazılan oğlu və qızı sözləri 
soyadın tərkib hissəsi olarsa, artırıldığı ada bitişik yazılır; örn.: Azəroğlu, Həsənoğlu, Bəşirqızı 
vb.   
 b) Şəxs adları cəm şəkilçisi qəbul etdikdə də böyük hərflə yazılma özəlliyini qoruyurlar; 
örn.: Nizamilər, Füzulilər, Səməd Behrəngilər, Koroğlular, Hacı Qaralar, Keçəl Həmzələr  
vb.  
 92 
 c) Heyvanlara verilən özəl adların və bədii əsərlərdə işlədilən heyvan adlarının da baş 
hərfi böyük yazılar; örn.: Qırat, Dürat, Alapaça, Bozat, “Qurd və Quzu”, “Qarğa və Tülkü”, 
“Toplan və Məstan” vb. 
 2.  Ayrıca yazılan ağa, bəy, bəyim, hacı, xan, xanım, mir, mirzə, seyid, soltan, şah vb. 
sözlər aid olduqları addan öncə gələrsə, adın ayrılmaz tərkib hissəsinə çevrilir və böyük hərflə 
yazılır, aid olduqları addan sonra gələrsə, daha çox rütbə, titul və ayama (ləqəb) bildirdikləri 
üçün ilk hərfi kiçik yazılır; örn.: Ağa Məhəmməd Qacar, Hacı Qara, Mir Mehdi Etimad, 
Mirzə Fətəli Axundov, Seyid Əzim Şirvani, Şah İsmayıl Xətayi, Cahandar ağa, Fətəli xan, 
Abbas mirzə, Heyran xanım vb.    
 3.  Göy cisimlərinin adları  böyük hərflə yazılır; örn.: Yer, Ay, Günəş, Ülkər, Qoç bürcü, 
Buğa bürcü, Əkizlər bürcü, Qız bürcü, Ağ yol//Süd yolu vb.     
 Qeyd: Ay, yer və günəş sözləri özəl göy cismini bildirən termin kimi işlənməzsə,   kiçik 
hərflə yazılır; örn.: ay ışığı, yer üzü vb.  
 4. Özəl coğrafi adlar böyük hərflə yazılır; örn.: Azərbaycan, Bakı, Təbriz, Həmədan, 
Savalan dağı, Səhənd dağı, Araz çayı, Kür çayı, Muğan düzü, Urmu gölü, Göy göl, Ucan 
yaylası, Basqal kəndi  vb.  
 Qeyd: Coğrafi adlardan öncə aydınlaşdırıcı, dəqiqləşdirici və fərqləndirici rol oynayan 
güney, quzey, aşağı, yuxarı, birinci, ikinci, yeni, mərkəzi, uzaq vb. bu kimi sözlər işlənərsə, 
onların da baş hərfi böyük yazılır; örn.: Güney Azərbaycan, Quzey Azərbaycan, Birinci Şıxlı, 
Daş Salahlı, İkinci Nügədi, Yuxarı Uzunoba, Aşağı Uzunoba, Yeni Ələt, Mərkəzi Asiya, Uzaq 
Doğu, Çay Qaraqoyunlu vb.  
 Belə sözlər coğrafi adlardan sonra işlənərsə, kiçik hərflə yazılır; örn.: Azərbaycanın 
güneyi, Azərbaycanın quzeyi, Uzunobanın yuxarısı vb. 
 5. Küçə, meydan, məhəllə, bağ, tarixi abidələr, mədəniyyət ocaqları vb. adların ilk hərfi 
böyük yazılır; örn.: Azadlıq meydanı, Saat qabağı, Dəvəçi məhəlləsi, Qurdlar məhəlləsi, 
Nəbatat bağı, Ərk qalası, Qız qalası, Atabəylər türbəsi vb.  
 6. Tarixi hadisələrin, dövrlərin, sülalələrin, tarixi barış və döyüşlərin, eləcə də qədim 
yazılı abidələrin, sənədlərin vb. adlarında birinci sözün ilk hərfi böyük yazılır; örn.: Dünya 
müharibəsi, Versal barışı (sülhü), Daş dövrü, Əsgəran döyüşü, Orxon – Yenisey abidələri, 
Qacarlar sülaləsi, Türkmənçay müqaviləsi vb.  
 Belə mürəkkəb adlara fərqləndirici söz artırıldıqda onun da ilk hərfi böyük yazılır; örn.: 
İkinci Dünya müharibəsi, Uzaq Daş dövrü vb.  
 93 
 7. Bayram və əlamətdar tarixi günlərin adlarının ilk hərfi böyük yazılır; örn.: Novruz 
bayramı, Ərkənəkon bayramı, Qurban bayramı, İyirmi səkkiz may, İyirmi bir azər, Otuz bir 
dekabr vb.  
 Belə adların tərkibindəki miqdar sayları rəqəmlə yazılarsa, ondan sonrakı sözün baş 
hərfi böyük yazılır; örn.: 28 May, 21 Azər, 31 Dekabr vb.   
 8. Ölkələrin, dövlətlərin, vilayətlərin, coğrafi və inzibati bölgü üzrə bütün ərazi adlarının 
ilk hərfi böyük yazılır; örn.: Tatarıstan, Türkiyə, Özbəkistan, Azərbaycan Respublikası, 
Şirvan, Qarabağ, Sulduz mahalı vb.  
 Rəsmi məqamda işlənərkən belə adların tərkibindəki bütün sözlərin ilk hərfi böyük 
yazılır; örn.: Azərbaycan Xalq Cümhuriyyəti//Azərbaycan Demokratik Respublikası, Azadistan 
Dövləti, Azərbaycan Milli Hökuməti, Naxçıvan Muxtar Respublikası, Doğu Azərbaycan 
Vilayəti, Bakı Şəhər İcra Hakimiyyəti vb. 
 9. Yüksək dövlət vəzifələrinin, fəxri adların, habelə nazirlik, komitə, birlik, qurum, 
akademiya, universitet, teatr, filarmoniya, siyasi partiya vb. adlarının tərkibindəki bütün 
sözlərin (yardımçı sözlərdən başqa) birinci hərfi böyük yazılır; örn.: Azərbaycan Respublikası 
Milli Məclisi, Azərbaycan Respublikası Nazirlər Kabineti, Azərbaycan Respublikası Xarici 
İşlər Nazirliyi, Azərbaycan Respublikası Milli Elmlər Akademiyası Nəsimi adına Dilçilik 
İnstitutu, Bakı Dövlət Universiteti, Azərbaycan Yazıçılar Birliyi, Müsavat Partiyası, Güney 
Azərbaycan Milli Qurtuluş Təşkilatı  vb.  
 Qeyd: 2004-cü il orfoqrafiya qaydalarına görə, aşağıdakı üç yüksək dövlət vəzifəsi 
böyük hərflə yazılır: Azərbaycan Respublikasının Prezidenti, Azərbaycan Respublikasının Baş 
naziri, Azərbaycan Respublikası Milli Məclisinin Sədri. 
 Qalan bütün vəzifə, elmi dərəcə və titul adları isə kiçik hərflə yazılır; örn.: nazir, qurum 
prezidenti, rektor, filoloji elmlər doktoru, xan, şah vb.  
 10. Orden, medal, bədii əsər, opera, balet, kinofilm, qəzet, dərgi, kinoteatr, 
mehmanxana, nəşriyyat, kafe, restoran, bazar, mağaza vb. adları dırnaq içərisində və böyük 
hərflə yazılır; örn.: “İstiqlal” ordeni, “Azərbaycan Bayrağı” ordeni, “İgidliyə görə” medalı, 
“Dumanlı Təbriz” əsəri, “Koroğlu” operası, “Yeddi gözəl” baleti, “O olmasın, bu olsun” 
filmi, “Tanıtım” qəzeti, ”Çənlibel” dərgisi,  “Təbriz” kafesi, “Badamlı” mineral suyu vb.    
 Qeyd: Dırnaqda yazılan belə adlara artırılan şəkilçilər dırnaqdan qıraqda yazılır və 
şəkilçilərdən öncə heç bir işarə (boşluq da daxil) qoyulmur; örn.: “Badamlı”nın dadı, 
“Dumanlı Təbriz”in başlıca xətti, “Leyli və Məcnun”un yeni tamaşası  vb.  
 11. Sırf orfoqrafik qayda olmasa da, aşağıdakı durumlarda ümumi sözlərin ilk hərfinin 
böyük yazılması yanlış sayılmır: 
 94 
 a) Rəsmi məlumatlarda, müqavilələrdə və digər sənədlərdə şərti anlam daşıyan sözlərin 
ilk hərfi böyük yazılır.; örn.: Razılaşan Tərəfəflər (uluslararası sənədlərdə, rəsmi 
bağlaşmalarda vb.), Müəllif, Nəşriyyat (müəlliflik müqavilənamələrində),   Alıcı,  Satıcı 
(ticarət müqavilənamələrində) vb.  
 b) özəl üslubi məqamlarda Azadlıq, Qurtuluş, Barış, İnsan, Ədalət, Vətən vb. bu kimi 
sözlər işlənmə yerindən asılı olmayaraq böyük hərflə yazıla bilir.  
Ġxtisar və qısaltmaların yazılıĢı 
 Dilçilikdə ixtisar yazılış zamanı sözün ilk hərfinin, yaxud sözün bir hissəsinin yazılıb, 
qalan qisminin atılması anlamında, qısaltma (abbreviatura) isə mürəkkəb özəl adların yalnız 
baş hərflərinin, ayrı-ayrı hallarda da bir hissəsinin göstərilməsi mənasında işlədilməkdədir.   
I. Ġxtisarların yazılıĢı  
 İxtisarlar sadə və mürəkkəb olmaqla iki yerə bölünür.  
 68. Ancaq yazıda işlənən və oxunarkən bütöv deyilən sadə ixtisarlar üç cür yazılır: 
 1.  Sözün ilk hərfi yazılır və ondan sonra nöqtə işarəsi qoyulur, sözün qalan qismi isə 
ixtisar edilərək yazılmır; örn.: c. (cild), h. (hissə), vb. (və başqa), b.k. (bu kimi), və s. və i.a. 
(və sair və ilaxır), ç.v. (çap vərəqi), d.y. (dəmir yolu) vb. 
 Qeyd: Ölçü, çəki, uzunluq vb. bu kimi vahidləri bildirən ixtisar sözlər həm bitişik 
yazılır, həm də onlardan sonra nöqtə işarəsi qoyulmur; örn.: km (kilometr), sm (santimetr), dm 
(desimetr) , kq (kiloqram), ml (millilitr) vb.  
 2. Sözün bir hissəsi yazılır və ondan sonra nöqtə işarəsi qoyulur, sözün qalan hissəsi isə 
atılır; örn.: ad. (adına), dos. (dosent), prof. (professor), səh. (səhifə), örn. (örnək, örnəyin), 
məs. (məsələn), man. (manat) vb.  
 3. Sözün ilk və son hərfi saxlanan, orta hissəsi isə atılan ixtisarlar cızqı ilə yazılır; örn.: 
d-r (doktor), z-d (zavod), c-b (cənab) vb.   
 69. Ən azı iki sözün birləşməsindən yaranan və yazıldığı kimi də oxuna bilən mürəkkəb 
ixtisarlar aşağıdakı biçimlərdə yazılır: 
 1. Birləşən sözlərdən hər birinin bəlli bir qismi ixtisar edilib atılır, qalan hissələr isə 
kiçik hərflə bir söz kimi bitişik yazılır və yazıldığı kimi də oxunur; örn.: univermaq (universal 
mağaza), sosdem (sosial demokrat), nəşrkom (nəĢriyyat  komitəsi) vb. 
 2. Birləşən sözlərdən yalnız birinci sözün bir hissəsi ixtisar edilir, ikinci söz isə bütöv 
şəkildə yazılır; örn.: partbilet (partiya bileti), biocoğrafiya (bioloji coğrafiya), 
linqvososiologiya (linqvistik sosiologiya) vb. 
 3. Qurum adı bildirən mürəkkəb ixtisarlarda birinci sözün baş hərfi böyük, qalan 
sözlərin baş hərfi isə kiçik yazılır; örn.: Azərkitab, Azərnəşr, Azərticarət, Azneft, Azpetrol vb.          
 95 
II. Qısaltmaların yazılıĢı  
 70. Mürəkkəb özəl adların baş hərflərindən ibarət qısaltmalar böyük hərflərlə yazılır və 
onlardan sonra nöqtə qoyulmur. Oxunuşuna görə qısaltmaların aşağıdakı növləri var: 
 1. Səslərlə oxunan qısaltmalar; örn.: AMAT  (a-m-a-t) = Azərbaycan Milli Azadlıq 
Təşkilatı, ASE (a-s-e) = Azərbaycan Sovet Ensiklopediyası, BAB (b-a-b) = Bütöv Azərbaycan 
Birliyi,  QAT (q-a-t) = Qarabağ Azadlıq Təşkilatı, RİK (r-i-k) = Rayon İcraiyyə Komitəsi) vb. 
 2. Hərflərlə oxunan qısaltmalar; örn.: BMT (be-em-te) = Birləşmiş Millətlər Təşkilatı, 
DYP (de-ye-pe) = Dövlət Yol Polisi, MDB (em-de-be) =  Müstəqil Dövlətlər Birliyi, MSK 
(em-se-ka) = Mərkəzi Seçki Kommisiyası vb.  
 3. Bütöv sözlərlə oxunan qısaltmalar; örn.: BXMŞ (Bakı Xalq Maarif Şö’bəsi), MM 
(Milli Məclis) vb.  
 Qeyd: a) Ad, ata adı və soyadların yazılışında  qısaltmadan sonra nöqtə qoyulur; örn.: 
M.Ə.Rəsulzadə, M.T.Zehtabi, M.V.Vidadi, S.C.Pişəvəri vb.  
 b) Bir sıra durumlarda gizli qalması istənilən və ya açıq-aydın deyilməsinə ehtiyac 
olmayan adların baş hərfi böyük yazılır və ondan sonra nöqtə qoyulur; örn.: N. hissəsində 
partlayış oldu.Toplantıya B. də qatılmışdı vb. 
 c) Qısaltmalar rəqəmlə göstərilən sayla işlənərək bəlli bir ad bildirdikdə qısaltma ilə 
rəqəm arasında cızqı qoyulur; örn.: İL-18, TU-154, T-72  vb.  
III. Birgə iĢlənən ixtisar və qısaltmaların yazılıĢı 
 71. Çeşidli nədənlərə görə mürəkkəb adın bir sözü qısaltma ilə yazıla bilməyəndə, onu 
ixtisar biçimində vermək olur; örn.: Az.Sİ (Azərbaycan Sənaye İnstitutu), Sov.İKP (Sovet 
İttifaqı Kommunist Partiyası) vb.  
 72. İxtisar və qısaltma sözlərə qoşulan şəkilçilərin yazılışı üçün bax: maddə 58 
Sözin sətirdən-sətrə keçirilmə qaydaları  
 Sətrin sonuna tam sığışmayan və bəlli bir hissəsi yeni sətirə keçirilməli olan bütöv 
sözlər, yaxud ixtisar və qısaltma sözlər necə gəldi yazıla bilməz. Onların yazılışı bəlli ilkələrə 
söykənən müəyyən qaydalar əsasında olur. Azərbaycan orfoqrafiyasında heca vahidliyi, söz 
kökü vahidliyi və qrafik vahidlik ilkələrinə əsaslanan  aşağıdakı sətirdən-sətrə keçirmə 
qaydaları göstərilə bilər:  
 73. İstər iki, istərsə də çoxhecalı sözlər yeni sətrə ancaq bütöv hecalarla keçirilir; örn.: 
as- lan, daş- lıq, var- lı, Da- ğıstan (yaxud Dağıs- tan), qa- çaqaç (yaxud qaça- qaç), 
tu- tatut (yaxud tuta- tut) vb.  
 Qeyd: Apostrof işarəsi sıradan çıxdığı üçün apostrofla hecalara bölünüb yeni sətrə 
keçirilmə qaydası da öz önəmini itirmişdir. Öna görə də, öncələri apostrofla yazılan vüsət, 
 96 
Kənan tipli sözləri vü- sət, Kə- nan kimi hecalarına ayırmaq və yeni sətrə bu hecalarla 
keçirmək olar.   
 74. Sözün bircə ünlüdən ibarət olan ilk hecasını sətrin sonunda saxlamaq olmaz; örn.: a-
 çıq, a- da, a- na, i- şıq, u- zaq, ü- züm vb. kimi ayrılan hecalar sətirdən-sətrə 
keçirilməz. 
 75. İki və çoxhecalı sözlərin bircə ünlüdən ibarət olan sonuncu hecasını ayırıb yeni sətrə 
keçirmək olmaz; örn.: bədi -i, əmtə -ə, iddi -a, mətbə -ə, təbi -i, şü -a vb. tipli sözlərin 
son hecası yeni sətrə keçirilə bilməz. 
 76. Eynicinsli qoşa ünsüzü olan sözlərdə qoşa ünsüzü nə sətrin sonunda saxlamaq, nə də 
o biri sətrə keçirmək olmaz. Bu sözləri yeni sətrə keçirərkən qoşa ünsüz bir-birindən ayrılır və 
bir ünsüz öncəki sətirdə saxlanır, o biri ünsüz isə sonrakı sətrə keçirilir; örn.:  
  Keçirmək olmaz                                            Keçirmək olar 
  a-ddım, add-ım                                                ad-dım 
  do-qquz, doqq-uz                                            doq-quz 
  rə-ssam, rəss-am                                            rəs-sam vb.  
 77. Tərkibində qram, qrafiya vb. b.k. sözlər işlənmiş mürəkkəb sözlər sətirdən-sətrə 
keçirilərkən söz kökü vahidliyi qorunur və mürəkkəb sözün ilk söz kökü sətrin sonunda, 
qram, qrafiya tipli ikinci söz kökü isə yeni sətirdə yazılır; örn.:  
  Keçirmək olmaz                                             Keçirmək olar 
  diaq-ram                                                            dia-qram 
   teleq-ram                                                          tele-qram 
  bioq-rafiya                                                           bio-qrafiya 
  monoq-rafiya                                                       mono-qrafiya  
 78. İxtisar və qısaltma sözlər sətirdən-sətrə keçirilərkən heca vahidliyi və qrafik vahidlik 
ilkələrindən çıxış edilir və aşağıdakı qaydalar əsas götürülür: 
 1. Bitişik yazılan mürəkkəb ixtisarlar hecalarla sətirdən-sətrə keçirilir; örn.: uni-ver-
maq, part-bi-let, Azər-ki-tab vb. 
 2. Ad və ata adının qısaltması sətrin sonunda saxlanıla və soyad yeni sətrə keçirilə 
bilməz; örn.: Ü.Ə.Hacıbəyov şəxs adında nə Ü., nə də Ü.Ə. qısaltmasının Hacıbəyov 
soyadından ayrılıb ayrıca sətirdə yazılması doğru deyil.  
 3. Mürəkkəb qısaltma növləri tərkibindəki hərflərin birini (və ya bir neçəsini) sətrin 
sonunda qoymaq, o birini (o birilərini) isə yeni sətrə keçirmək olmaz; örn.: BAB adını B-AB, 
yaxud BA-B kimi ayırıb sətirdən-sətirə keçirmək doğru deyil. 
 97 
 4. Ancaq yazıda işlənib bir neçə sözdən ibarət olan ixtisarların bir hissəsini sətrin 
sonunda qoymaq və o biri hissəsini yeni sətrə keçirmək olmaz; örn.: vb.b.k (və baĢqa bu 
kimi) ixtisar sözü vb. -b.k., vb.b. -k. biçimində bölünüb ayrı-ayrı sətirlərdə yazıla bilməz.  
 5. Rəqəmlə yazılan saylardan sonra gələn və önündə cızqı qoyulan sıra say şəkilçisinin 
ixtisarını (-cı, -ci, -cu, -cü) və hal şəkilçilərini rəqəmdən ayıraraq yeni sətrə keçirmək olmaz; 
örn.: 6 -cı, 5 -ci, 10 -cu, 3 -cü və ya 6 -da, üç -ə, 9 -dan... yazıla bilməz. Bunlar bir 
yerdə yazılmalıdır. 
 6. Rəqəmlə yazılan miqdar sayının yanındakı ixtisarı, faiz işarəsini və digər şərti 
işarələri rəqəmdən ayıraraq yeni sətrə keçirmək olmaz; örn.: 6  km, 17  kq, 56  ha, 4  %, 
100  $ vb. yazıla bilməz.  
 7. Hərf və rəqəmlərlə düzələn qısaltmalarda hərfləri sətrin sonunda saxlayıb rəqəmləri 
yeni sətrə keçirmək olmaz və onların ikisi də eyni bir sətirdə yazılmalıdır; örn.: İL  -18, TU 
-154, T -72 vb. yazıla bilməz.   
 8. Durğu işarələri yeni sətrə keçirilmir. 
 9. Açılan ayrac və dırnağı sətrin sonunda saxlamaq, bağlanan ayrac və dırnağı isə yeni 
sətrə keçirmək olmaz.  
 
 
 
 
 
 
 
 
 
 
 
 
 
 
 
 
 98 
 
 
 
 
 
 
 
 
Dördüncü bölüm  
Azərbaycan türkcəsi ədəbi dilində durğu iĢarələri  
Yazıda iĢlədilən iĢarələr  
 Yazılı ədəbi dildə işlədilən işarələr çoxdur və bu işarələr işlənmə alanı, hansı görəv 
daşıması vb. özüllər üzrə çeşidli qruplara ayrılır. Başqa işarələrlə tutuşdurmada Azərbaycan 
dilçiliyinin daha çox araşdırdığı durğu işarələri həmin çeşidli qruplardan yalnız biridir. Ancaq 
unudulmamalıdır ki, hansı alanda işlədilməsindən asılı olmayaraq istənilən işarənin adı bir 
ədəbi dil faktıdır və dilçilikdən qıraqda deyil. Ona görə də, təkcə durğu işarələri yox, çeşidli 
alanlardakı bütün işarələr, özəlliklə, onların terminoloji mahiyyət daşıyan adları və bu adların 
yazılış biçimləri Azərbaycan dilçiliyinin diqqət mərkəzində durmalıdır. Dilçi uzmanlarımız 
var olan bütün işarələrin Azərbaycan türkcəsi baxımından öyrənilib-araşdırılmasına, dilimizin 
milli imkanlarından yararlanılmaqla adlandırılmasına, yazılışının imla qaydalarımıza 
uyğunlaşdırılmasına və yazıda standartlaşdırılma sorununa özəl diqqət yetirməlidir.  
 Yazılı ədəbi dildəki işarələr işlənmə alanına görə riyazi işarələr, texniki işarələr, 
kimyəvi işarələr, astronomik işarələr, topoqrafik işarələr, hərbi işarələr, yol işarələri, not 
içarələri, pul işarələri vb. qruplara ayrılır. Çeşidli şəkillər, ixtisar və qısaltma sözlər, hərflər, 
simgələr vb. işarələrlə ifadə edilən bu işarə qrupları (yaxud bu qrupların ayrı-ayrı işarələri) 
heç də həmişə bəlli bir alanla sınırlanıb qalmır, tərsinə, çox zaman toplumun günlük 
yaşamında kütləvi olaraq işlədilir. Örnəyin, toplum yaşamını pulsuz düşünmək olmaz və hər 
toplum həm öz pul vahidinin, həm də uluslararası alanda aparıcı olan bir sıra başqa pul 
vahidlərinin yazılış işarəsini bilməyə məcburdur. O sıradan, hər bir Azərbaycan insanı yaxşı 
bilir ki, man., qəp. ixtisar yazılışları Azərbaycan manatı (uluslararası işarəsi: AZM) və 
 99 
qəpik deməkdir. Eyni zamanda, aydındır ki, € - avro, £ - funt-sterlinq, $ - dollar vb. işarələri 
bilmədən bank işlərini yürütmək, yaxud valyuta ilə bağlı gərəkən düzeydə addım ata bilmək 
çətin məsələdir vb.  
 Toplum üzvlərinin günlük yaşamda çeşidli işarə qruplarından yararlanma düzeyi 
fərqlidir. Örnəyin, notun nə olduğunu bilsək belə, not işarələrini tanımaq və günlük yaşamda 
onları işlətmək heç də hamımıza gərək deyil. Riyazi işarələrin isə nə olduğunu geniş bilməsək 
də, günlük yaşamda ən azı rəqəmlərin yazılışı ilə üz-üzəyik və çağdaş bir toplumun bunlarsız 
ötüşməsi imkansızdır. Bizə gərəkli miqdar saylarını, telefon nömrələrini, saatı, tarixi vb. 
rəqəmlə yazmağımızın nə qədər yayğın olması hər kəsə bəllidir. Başqa sözlə, riyazi 
formulların yazılışı riyaziyyat alanına aid olsa da, deyək ki, günlük yaşamda geniş 
yararlandığımız rəqəmlərin yazılışı kütləvi xarakter daşıyır və ona görə də, bu yöndə qatma-
qarışıqlıq olmamalı, imla qaydalarımızda rəqəmlərin ən uyğun və standart yazılışı 
göstərilməlidir. Təbii ki, örnəyin, 552366473 biçimində yazılmış bir miqdar sayını hər oxucu 
heç də asanlıqla anşıra bilməyəcəkdir. Belə rəqəmlərin oxunuşunu asanlaşdırmaq üçün bəlli 
qaydalar gərəkir. Bu baxımdan, aşağıdakı qaydaların imlamızda da qəbul edilib 
rəsmiləşdirilməsi yaxşı olar:  
 79.  Rəqəmlə yazılan və tərkibində beşdən çox rəqəmi olan  miqdar sayları sondan 
başlamaqla üçlü rəqəm qruplarına ayrılır (1. təklik - onluq -  yüzlük, 2. minlik - on minlik -  
yüz minlik, 3. milyon - on milyon - yüz milyon vb.) və hər rəqəm qrupu arasında boşluq 
buraxılır; örn.: 2 564; 53 645; 546 654; 3 794 675; 552 366 473  vb.  
 80. Azərbaycanın çağdaş telefon və faks nömrələrində ilk üç rəqəm birgə, sonrakı 
rəqəmlər isə iki - iki   qruplaşdırılaraq yazılır və rəqəm qrupları arasında cızqı qoyulur; örn.: 
568-XX-XX, 429 - XX - XX,  850-XX-XX-XX; 855-XX-XX-XX  vb.  
 Nömrədən öncə ölkə və şəhər kodları da verilirsə, aralarında cızqı qoyulmaqla ölkə və 
şəhər kodları   
a) ya ayırtı içərisində yazılır; örn.: (00994 -12) 568-XX-XX, (00994 -136) 539 - 
 XX vb.;    
b) ya da ayırtısız yazılır və kodla telefon nömrəsi arasında boşluq buraxılır; 
örn.: 00994 -12  568 - XX - XX,  00994 -136  539 - XX vb.      
 81. Saatın rəqəmlə yazılışında saatla dəqiqə arasına nöqtə qoyulur, dəqiqədən sonra 
gələn şəkilçilər ahəngə uyğun yazılır və dəqiqə ilə şəkilçi arasında cızqı olur; örn.: saat 15.10-
da, saat 08.20-də; saat 11.30-dan vb. 
 100 
 Başa çatıb tamam olan hər bir saatın rəqəmlə yazılışında rəqəmdən sonra ya tamam 
sözü, ya da ahəngə uyğun şəkilçi yazılır və rəqəmlə şəkilçi arasında cızqı qoyulur; örn.: saat 3 
tamamdır, saat 3-dür, saat 3-də vb.  
 82. Tarix rəqəmlə yazılarkən aralarına nöqtə qoymaqla gün, ay və il biçimində sıralanır. 
İlin yazılışı tam da ola bilər, yalnız son iki rəqəmi də göstərilə bilər. ; örn.: 26.08.2007 və ya 
26.08.07 vb.  
 Gün və il rəqəmlə, ay sözlə yazılarkən il tam göstərilir və arada heç bir durğu işarəsi 
işlədilmir; örn.: 27 avqust 1955-ci il, 23 may 1958-ci il vb.  
 83. Tam və hissəni göstərən rəqəmlər arasında vergül qoyulur və oxunuşda öncə tamı 
bildirən rəqəm, sonra tam sözü, sonra isə hissəni bildirən rəqəm deyilir; örn.: 1, 5 (bir tam 
onda beş); 3,50 (üç tam yüzdə əlli) vb. 
 Təbii ki, yazıda işlənən işarələr çoxdur və onları hamının bilməsi heç də məcburi deyil. 
Örnəyin, fərqləndirici (diakritik) işarələr dilçilik alanına, kimyəvi element işarələri kimya 
alanına vb. aid işarələrdir və onları daha çox uzmanlar bilir. Ancaq işarələrin elə bir qismi də 
var ki, hərflər kimi onları da hamının bilməsi məcburidir və bu işarələri bilmədən səviyyəli bir 
yazı mədəniyyəti mümkün deyil. Belə işarələr içərisində durğu işarələri öz böyük önəmləri ilə 
seçilməkdədir və amacımız da məhz bu məsələdən danışmaqdır. Ancaq durğu işarələrinə 
keçməzdən öncə aydınlıq üçün çox önəmli olan bir məsələyə qısaca toxunaq.  
 Öz mahiyyətinə görə, yazı işarələri sistemi iki böyük yarımsistemə ayrıla bilər:  
 a) çeĢidli alan iĢarələri (ayrı-ayrı sahələr üzrə işlədilən işarələr); 
 b) imla (orfoqrafiya) iĢarələri. 
 Ayrı-ayrı alanlar (riyaziyyat, kimya, fizika, astronomiya, texnika, topoqrafika, hərb vb.) 
üzrə işlədilən çeşidli işarələr mövzumuzdan qıraq olduqları üçün onlara toxunmuruq. Yazıda 
yararlanılan və haqqında danışmaq istədiyimiz  imla işarələrini isə çeşidli özəlliklərindən 
(hansı görəv daşıması, tutduğu mövqe, işlənmə biçimi, imlada oynadığı rol vb.) çıxış edərək 
ən azı beş yerə ayırmaq olar: 1. hərf işarələri;  2. diakritik işarələr; 3. söz işarələri; 4. cizgisəl 
işarələr; 5. durğu işarələri.  
 Bir-biri ilə bağlı olan bu imla işarəsi qruplarından hər birinin özümlü xüsusiyyətləri var. 
Ən azı onu bildirək ki:    
 Hərf (və ya heroqlif) iĢarələri hər xalqın yazısının özülü olan hərflərdir (və ya 
heroqliflərdir).  
 Diakritik iĢarələr daha çox uzmanların bildiyi və başqalarından fərqləndirilməsi, 
ayrılması, seçilməsi üçün hərflərin altında, üstündə və ortasında qoyulan çeşidli yardımçı 
işarələrdir ki, indilik bu məsələ üzərində durmamıza ehtiyac yoxdur. 
 101 
  Söz iĢarələri ayrı-ayrı sözlərin şərti işarələrlə bildirilməsidir ki, buraya € – avro,  $ – 
dollar,  £ – funt-sterlinq, @ – quyruqlu a,  § – paraqraf, / – alternativlik (yaxud, və ya 
anlamında), % – faiz, * – qeyd vb.b.k. işarələr aiddir.   
 Cizgisəl iĢarələr imlada işlədilən, ancaq yuxarıdakı qruplardan heç birinə aid olmayan 
cızqı (defis), apostrof, vurğu vb. işarələrdir. Dilçilikdə hələ özümlü terminlə adlandırılmamış 
və bir qrup kimi ayrıca öyrənilməmiş bu işarə bölgüsü çox zaman “başqa imla işarələri” adı 
ilə verilir. Biz cızqı, apostrof və vurğunun qrafik görüntüsündən çıxış edərək bu işarə qrupunu 
Azərbaycan türkcəsində cizgisəl iĢarələr adlandırırıq
30
.  
 Bəzən cızqı və apostrofun durğu işarələrinə daxil olmayan “başqa imla işarələri” 
sırasında verilməsinə etiraz edir və onları da durğu işarələri sırasında verməyə çalışırlar. 
Həmçinin alternativlik bildirən əyri cızığı və yanaşılıq (paralellik) bildirən qoĢa əyri cızığı da 
durğu işarələri sırasına daxil etmək istəyənlər də var. Bu məsələləri geniş araşdırma amacı 
daşımadığımız üçün qısaca qeyd edək ki, əyri cızıq və qoşa əyri cızıq imlanın  söz işarələrinə, 
cızqı və apostrof isə imlanın cizgisəl işarələrinə daxildir və onların durğu işarələri sırasında 
verilməsinə elə bir səbəb yoxdur.  
 Bəzən də sözləri bir-birindən ayırmaq üçün boş buraxılan aranı –  boĢluq iĢarəsini
31
 və 
mətn hissələrini bir-birindən fərqləndirərək sətir başında boş buraxılan yeri – önara (=abzas) 
iĢarəsini
32
 durğu işarələri sırasında verirlər ki, bu məsələnin də ayrıca araşdırılmasına ehtiyac 
var və sözü uzatmamaq üçün indilik onlara toxunmuruq. 
 Biz imla işarələrinə daxil qrupların hamısından yox, məhz özəl önəmi olan durğu 
işarələrindən danışmaq istəyirik. Danışıqda var olan çeşidli fonetik özəlliklərin yazıda ayrı-
ayrı işarələrlə bəlirtilməsi olan durğu iĢarələri düzgün yazı mədəniyyəti baxımından çox 
böyük önəm daşıyır. Ona görə də, biz hərflərdən sonra yalnız bu qrupa ayrıca göz yetirir və öz 
kütləviliyi ilə seçilən, dilçilik ədəbiyyatında gələnəksəl olaraq durğu işarələri sayılan 
anlayışlardan hər biri üzərində ayrıca dayanırıq.    
DanıĢıqda durğu, yazıda durğu iĢarələri   
 Tanınmış ingilis yazarı Bernard Şounun fikrincə, əlli cür hə, beş yüz cür də yox demək 
olar, ancaq bu sözləri yazmanın yalnız bircə üsulu var...  
 Bu maraqlı və doğru düşüncə yazı ilə tutuşdurmada şifahi nitqin – danışığın daha çox 
imkanlı olmasını ortaya qoymaqdadır. Unutmayaq ki, biz dediklərimizin gərəyincə 
anlaşılması, düşüncələrimizin daha dəqiq ifadəsi, duyğularımızın açıqca bildirilməsi... üçün 
danışığımızda çeşidli vurğulardan yararlanır, söz və cümlələrin deyiliş tonunu, intonasiyamızı 
dəyişdirir, səsimizi uzadıb-qısaldır, alçaldıb-ucaldır, yarımçıq kəsir, ara verib durur, kəsik-
kəsik danışır  vb. bu kimi fonetik özəlliklərdən istifadə edirik. Həmin fonetik özəlliklər 
 102 
içərisində  nitq axınının – danışığın müxtəlif dərəcəli fasilələr halında parçalara ayrılması ilə 
ortaya çıxan mənalı səslənmə növü – durğu (prof.Ə.Dəmirçizadə) çox böyük önəm daşıyır. 
Elə ona görə də, həmin fonetik özəlliklərin yazıda işarələrlə göstərilə bilən qisminə 
Azərbaycan dilçiliyində durğu iĢarələri adı verilmişdir.  
 Yalnız bircə üsulla yazdığımız hə və yox sözlərini çeşidli biçimlərdə deyirik və bu 
deyiliş müxtəlifliyinin az, ancaq önəmli bir qismini yazıda da verə bilmək üçün durğunun 
necəliyini göstərən işarələrə üz tuturuq; örn.: Hə. Hə? Hə! Hə, Hə?! Hə– Hə: Hə... vb. 
Göründüyü kimi, burada bir yazılışın ən azı səkkiz deyilişi ilə üz-üzəyik.    
 Təbii ki, danışıqda var olan fonetik özəlliklərin heç də hamısını yazıda göstərmək 
mümkün deyil. Yalnız elə fonetik özəlliklər var ki, yazıda onlarsız ötüşmək olmur və onların 
yoxluğu, yaxud yerində düzgün işlədilməməsi fikrin təhrif edilməsinə, deyilənin yanlış 
anlaşılmasına, hətta anlaşılmamasına gətirib çıxara bilər. Yazıda verilən durğu işarələri məhz 
bu cür fonetik özəllikləri göstərmə amacına qulluq etməkdədir. Örnəyin, geniş yayılan və 
vergülün önəmini anlatmaq üçün tez-tez müraciət edilən  “Öldürmək olmaz buraxmaq” 
cümləsini götürək. Bir anlığa tutaq ki, cümlə əski dönəmlərin yunan, latın vb. yazıları kimi 
“öldürməkolmazburaxmaq” biçimində aralıqsız yazılıb  və quşqusuz, çağdaş dönəmdə belə 
yazılışlı cümlələri anlaya bilmək üçün özəl bir “uzman araşdırması” gərəkəcəkdir.  Əgər 
“araşdırma” sonucu sözlərin sınırı doğru bəlirlənsə və “öldürməkolmazburaxmaq” cümləsində 
sözlərarası boşluq işarəsi qoyulub cümlə “öldürmək olmaz buraxmaq” kimi yazılsa (yaxud 
əski türk yazı gələnəyinə görə, araya qoşa nöqtə işarəsi qoymaqla sözlərin sınırı bir-birindən 
ayrılsa və “öldürmək:olmaz:buraxmaq” kimi göstərilsə) belə, yenə də məna tam aydın olmur. 
Çünki bu cümlənin deyilişində hansı sözdən sonra ara verilməsi (= yazıda hansı sözdən sonra 
vergül qoyulması) mənanı tam dəyişdirə bilir. Əgər “öldürmək” sözündən sonra ara verilirsə 
(vergül qoyulursa), bir anlam, “olmaz” sözündən sonra ara verilirsə (vergül qoyulursa), tam 
başqa bir anlam ortaya çıxacaq. Belə ki, “Öldürmək, olmaz buraxmaq!” durumunda adamın 
öldürülməsi, “Öldürmək olmaz, buraxmaq!” durumunda isə adamın azad buraxılması 
qabardılır. Deməli, cümləni doğru anlaya bilməmiz üçün gərəkən durğu işarələri dəqiq və 
yerli-yerində işlədilməlidir. Yoxsa cümlənin anlamı dolaşdırılar və ya yanlış yozula bilər.  
 Yaxud geniş yayılmış başqa bir örnəyi – “Oxu atan kimi eĢĢək olma” cümləsini 
götürək. Cümlədə vergül kimi qoşmasından sonra qoyularsa (“Oxu atan kimi, eşşək olma!”), 
adama deyilir ki, sən də atan kimi oxu, əgər oxumasan, eşşək olarsan; vergül oxu  sözündən 
sonra qoyularsa (“Oxu, atan kimi eşşək olma!”), adama deyilir ki, barı sən oxu, yoxsa sən də 
atan kimi eşşək olarsan. Bir vergüllə anlamın belə kəskin dəyişməsi səbəbinə bu örnəyi 
açıqlayan qaynaqların çoxunda deyilir ki, vergülün düzgün qoyulmaması atanı eşşək edər. 
 103 
 Nisbətən bəsit olsa da, gətirilən örnəklərdən açıqca görünür ki, danışıqda var olan 
fonetik özəlliklərin yazıda da qorunması çox gərəklidir. Əgər bu qorunma yoxsa, düzgün yazı 
qaydalarına ciddi zərbə dəyər, yazı gərəyincə doğru anlaşılmaz, fikirlər dəqiq ifadə edilməz, 
duyğuların bildirilməsi imkansız olar... Buradan da irəli gələrək yazı qaydalarını  nizama 
salmaqda böyük önəm daşıyan durğu işarələri ortaya çıxmış və durğu işarələrinin işlədilməsi 
qaydalarından bəhs edən ayrıca bir dilçilik bölməsi – punktuasiya yaranmışdır.  
Punktuasiya 
 Dilçilikdə durğu işarələrindən, onların özəlliklərindən və işlənmə qaydalarından bəhs 
edən bölmə punktuasiya adlanır (latıncanın punctuatio < punctum “nöqtə” sözündəndir). 
Punktuasiya anlayışının təməlində “nöqtə”nin durması təsadüfi deyil və durğu işarələri 
içərisində nöqtənin qədimliyi, daha geniş yayılması, bir sıra başqa durğu işarələrinin 
yaranmasında da iştirakı vb. nədənlərlə bağlıdır. Türkiyə türkcəsində durğu işarələrinə 
nöqtələmə iĢarələri (noktalama iĢaretleri) deyilməsi də elə bu özəllikdən irəli gəlməkdədir.  
 Punktuasiyaya aid nəzəri araşdırmalarda durğu işarələrinin işlənmə nədəni ya məntiqlə 
bağlanılır və fikrin daha aydın ifadəsi üçün mətnin anlamlı hissələrə bölünməsinə xidmət 
etdiyi göstərilir (məntiqi yön); ya cümlənin quruluşu ilə əlaqələndirilir və hesab edilir ki, 
durğu işarələri cümlələri və onların hissələrini ayırıb fərqləndirməklə yazılı mətnin 
anlaşılmasını asanlaşdırmağa xidmət edir (sintaktik yön); ya da irəli sürülür ki, durğu 
işarələri danışığın intonasiyasını, melodiyasını,  ritmini, bütövlükdə, duyğusal-psixoloji 
özəlliklərini ortaya qoymaqla yazılı nitqi anlamlı hissələrə ayırmaq amacı güdür (intonasiya 
yönü). Bəzən bu yönlərin üçü də eyni dərəcədə əsas götürülür, bəzənsə hər üç yönün birgə 
varlığı, ancaq məntiqi yönün aparıcılığı vurğulanır.  
 Təbii ki, nəzəri araşdırmalarda durğu işarələrinin işlənmə nədəni necə açıqlanır-
açıqlansın, mövzumuzla bağlı olaraq bizim üçün durğu işarələrinin nəyə yaraması və hansı 
məqamlarda işlədilməsi daha önəmlidir. Bu gün Azərbaycanın quzeyində sovet dönəmindəki 
ciddi nəzarətin ortadan qalxması və yazıda nisbi sərbəstliyin genişlənməsi, Azərbaycanın 
güneyində türkcə yazıların getdikcə çoxalması və özəlliklə, dünya üzrə Azərbaycan 
türkcəsində internet yazışmalarının get-gedə daha da artması durğu işarələrinə özəl diqqət 
yetirilməsini gərəkdirir. Unudulmasin ki, ədəbi dilimizdə olan durğu işarələrini doğru-düzgün 
işlətməyi bacarmaq Azərbaycan yazı mədəniyyətinə yiyələnmədə çox ciddi önəm daşıyır. Ona 
görə də, biz bu önəmi gözə alaraq durğu işarələrinin hər biri üzərində ayrıca dayanırıq. 
Vurğulayaq ki, amacımız bu yöndə araşdırma aparmaq deyil, sadəcə, Azərbaycan türkcəsində 
düzgün yazmağı öyrənmək istəyənlərə (özəlliklə, Azərbaycanın güneyindən olan 
 104 
insanlarımıza) yardımçı olmaq, milli ədəbi dilimizdəki durğu işarələri, bu işarələrin işlənmə 
nədənləri və işlənmə yerləri ilə bağlı var olan ən ümumi bilgiləri onlara yetirməkdir.
   
 Durğu işarələri çağdaş dünya yazı sistemlərinin yaxlaşıq hamısında işlədilməkdədir. 
Aralarında bəlli fərqlər olsa da, çeşidli yazı sistemlərindəki həmin durğu işarələrinin çoxu bir-
birinə uyğundur və yaxlaşıq hamısı da Batıdan alınmışdır. Var olan bəlli fərqlər içərisində 
örnək üçün aşağıdakıları göstərmək olar: ərəb əlifbalı yazıda soru işarəsinin, vergül və nöqtəli 
vergülün tərsinə çevrilməsi və sağdan sola yazılışa uyğunlaşdırılması (  kimi); latın 
kökənli ispan yazısında soru və nida işarələrinin həm sonda düz işlənməsi, həm də öndə 
tərsinə çevrilərək başı aşağı yazılması (¿..........? və ¡........! kimi); yunan yazısında nöqtəli 
vergülün (;) soru bildirməsi vb.  
 Durğu işarələri baxımından ən çox fərqlilik göstərən yazı sistemlərindən biri tibet 
yazısıdır. Tibet yazısında sözlər arasında boşluq buraxılmır və bütün sözlər aralıqsız ard-arda 
yazılır, yalnız hər bir heca kompleksi o birindən çheq (tsheg) deyilən nöqtə ilə ayrılır. Cümlə 
bitəndə isə çheq yox, Ģad (shad) deyilən dik cızıq (|) qoyulur və o biri cümlənin ilk sözündən 
qabaq da dik cızıq işlənir. Əgər cümlənin sonunda bir yox, iki dik cızıq yanaşı qoyulursa, 
deməli, mətndə bölmə, yaxud fəsil bitmişdir. Daha tibet yazısında ayrı bir durğu işarəsi 
işlənmir və bu özəlliyinə görə tibet yazısı başqa yazılardan tam seçilir.  
 Tibet yazısı ilə yanaşı, əski hind (sanskrit) yazısında da dik cızıq cümlələri bir-birindən 
fərqləndirir. Çağdaş efiop yazısında isə cümlələr bir-birindən iki qoĢa nöqtə (::) ilə ayrılır və  
sözlər arasında da qoĢa nöqtə (:) qoyulur.  
 Efiop durğu işarələri bizə əski türk yazı mədəniyyətindəki durğu işarələrini andırır 
(xatırladır). Bu baxımdan, türklərdə tarixi durğu işarələri məsələsinə qısaca göz yetirməyi 
gərəkli bilirik.  
Türklərdə tarixi durğu iĢarələri  
 Durğu iĢarələri fikrin daha dəqiq yetirilməsi və bir yandan yazının daha asan, daha 
düzgün oxunması, o biri yandan isə mətnin daha doğru anlaşılması üçün danışıqda var olan 
çeşidli fonetik özəlliklərin yazıda ayrı-ayrı işarələrlə bəlirtilməsidir. Danışıq səsləri yazıda 
hərflərlə işarələndiyi kimi, danışıqda var olan çeşidli fonetik özəlliklər də çox əskilərdən bəri 
yazıda durğu işarələri ilə verilir. Ancaq təbii ki, əski dönəmlərin durğu işarələri öz 
səviyyəsinə görə, çağdaş dönəmin durğu işarələri ilə tən tutula bilməz.  
 Araşdırıcılara görə, Osmanlıda ayırtı və nöqtədən ibarət ilk durğu işarələrini  birpərdəli 
“Şair evlənməsi” pyesində (1860) İbrahim Şinasi (1826-1871) işlətmişdir. 
 105 
 Azərbaycanda isə ilk durğu işarələrini kimin işlətməsi ilə bağlı hələ tam aydınlıq 
yoxdur. 1832-ci ildə Azərbaycan türkcəsində çap edilmiş “Tiflis əxbarı” qəzeti əldə olmadığı 
üçün bu qəzetdə durğu işarələrinin işlənib-işlənməməsi hələlik dəqiq bilinmir. Ancaq 
araşdırıcıların fikrincə, Azərbaycanda durğu işarələrinin işlənmə tarixi yaxlaşıq 1830-cu 
illərdən başlayır və bu yöndə ilk addımı Mirzə Kazım bəy (1802 - 1870) öz qrammatika 
kitablarında atmış, sonra M.F.Axundovun (1812-1878) əlifba layihələrində “əlamət” adı ilə 
durğu işarələrinə də toxunulmuş, ancaq  nöqtə, qoşa nöqtə, çox nöqtə, nida, soru, ayırtı vb. 
durğu işarələri ilk dəfə  “Əkinçi” qəzetində (1875-1877) geniş və sistemli şəkildə işlənmişdir. 
Əlimizdə yetərli qaynaqlar olmadığı üçün, biz bu yöndə elə bir dəqiq sonuca vara bilmirik. 
Ancaq quşqusuz, gələcək araşdırmalar bu yöndəki boşluğu dolduracaq və məsələ ilə bağlı 
məlumatlarımızı daha da dəqiqləşdirəcəkdir. İndiliksə biz burada çağdaş durğu işarələri 
sistemi ilə tarixi durğu işarələri sistemi anlayışlarını bir-birindən ayır və bu anlayışlara ayrı-
ayrılıqda diqqət yetirilməsini gərəkli bilirik. 
  ÇağdaĢ durğu iĢarələri bir sistem olaraq Avropada mətbəənin yayılması və kitab 
çapının gəlişməsi ilə ortaya çıxmış və XV – XIX yüzilliklər arasında biçimlənmişdir  (Bu 
sürəcdə italyan çapçısı  Aldo Manuçionun (Aldus Manutius .1449 -1515) əməyi ayrıca 
fərqləndirilməlidir). Məhz XIX yüzillikdən başlayaraq çağdaş durğu işarələri sistemi 
Avropadan Doğu ölkələrinə, o sıradan, Azərbaycana da keçmişdir. 
 Araşdırıcılar çağdaş durğu işarələri sisteminin ilkin izlərini tarixi durğu iĢarələri ilə 
bağlayır və hesab edirlər ki, bu yöndə ilk addımı Efesli Zenodot (yaxlaşıq İ.ö.325 –İ.ö.260) 
atmış, ardıcılları Bizanslı Aristofan (İ.ö.257 - İ.ö.180), Aristarx (İ.ö.216 - İ.ö.144) vb. onu 
davam etdirmişlər. Onlar sətrin yuxarısında tam nöqtə, ortada ara nöqtə və aşağıda alt nöqtə 
işlətmişlər ki, bu üç nöqtə, daha doğrusu, eyni bir nöqtənin üç ayrı-ayrı yerdə qoyulması 
mahiyyətcə çağdaş nöqtə, nöqtəli vergül (bəzi qaynaqlara görə, indiki soru işarəsini bildirir) 
və iki nöqtəyə uyğun tarixi durğu işarəsi olaraq dəyərləndirilməkdədir.   
 Antik Roma yazılarında isə sözlər arasına bəzən nöqtə qoyulmuş, bəzən də sarmaĢıq 
yarpağı Ģəkli çəkilmişdir ki, araşdırıcılar bunları da tarixi durğu işarələri saymaqdadır.  
 Çox yazıqlar ki, Doğuda tarixi durğu işarələri sistemi ciddi öyrənilməmiş, dərindən 
araşdırılmamışdır. Buna görədir ki, bir çoxları Doğuda, özəlliklə də türklərdə XIX 
yüzilliyədək durğu işarələrinin olmaması düşüncəsini irəli sürməkdədir. Gerçəkdə isə 
tutalqalar (dəlillər) bunun tərsini göstərir.  
 Əski türk yazıları oxunandan bəri açıq-aydın ortadadır ki, dünyanın ən əski durğu 
işarələrindən biri qədim türk runik  (Orxon-Yenisey) yazılarında sözləri bir-birindən ayırmaq 
üçün işlədilən qoşa nöqtə (:) olmuşdur. Yazıları ilk dəfə oxuyan V.Tomsenin göstərdiyi kimi, 
 106 
bu qoşa nöqtənin hərdən sətir sonunda da qoyulması  onun bəzən həm də cümlələri bir-
birindən ayırması anlamında açıqlana bilər.  Ancaq nəinki görməməzlikdən gələn, hətta bu 
faktı danmayan, tərsinə, vurğulayan araşdırıcıların belə bir çoxu dərhal qabardır ki, əski türk 
runik yazısında başqa durğu işarəsi yoxdur. Vəssalam. Bununla da məsələ bitir və əski türk 
durğu işarələri sistemi araşdırmalardan qıraqda qalır. Halbuki əski türk yazılarında durğu 
işarələri çoxdur və runik yazılarla yanaşı, əski uyğur türkcəsi yazılarına da baxmaq yetərlidir 
ki, əski türklərdə durğu işarələrinin bir sistem oluşdurması açıq-aydın ortaya çıxsın.  
 Əski uyğur türkcəsi yazılarında işlənmiş bəzi durğu işarələrini xatırladaq:  
 Manixeyçi uyğur mətnlərindəki durğu işarələri: bir qara nöqtə; yanaĢı iĢlənən iki qara 
nöqtə; bir və ya iki qara nöqtəni çevrələyən qırmızı dairə; bir və ya iki qara nöqtəni 
çevrələyən səkkiz bucaqlı qırmızı halqa vb.  
 Nəsturi (nestorian) uyğur mətnlərindəki durğu işarələri: qara nöqtə topaları; tənyanlı 
(bərabəryanlı) dördbucaq biçimli iki cüt qara (bəzən üz-üzə duran ikisi qırmızı) nöqtə; 
səkkizə bənzər qırmızı halqa içindəki qoĢa nöqtə; yanbayan iki nöqtə vb.   
 Buddaçı uyğur mətnlərindəki durğu işarələri: üst-üstə qoyulan əyrı qoĢa nöqtə vb.  
 Buddaçı uyğur mətnlərində özəl vurğu və sayğı ilə deyilməsi gərəkən bir sıra sözlərin 
bəzən qırmızı mürəkkəblə yazılmasını vb. əlamətləri də gözə alsaq, əski türk yazı 
gələnəyində durğu işarələrinin nəinki varlığından, hətta yunan və Roma durğu işarələri ilə 
tutuşdurmada daha yetkin, daha bitkin bir sistem düzeyində olmasından söz aça bilərik. 
Ancaq çox yazıqlar ki, əski türk yazıları durğu işarələri baxımından hələ tam öyrənilməyib, 
bir sıra yönləri hələ yaxşı aydınlaşdırılmayıb və işlənən durğu işarələrinin görəvləri açıq-
aydın ortaya qoyulmayıbdır. Deyək ki, Buddaçı uyğur mətnlərindəki nöqtə topası dördlükləri 
və bölmələri bir-birindən ayırmağa qulluq edir, bəs yanbayan iki nöqtə (..) ilə üst-üstə qoĢa 
nöqtə (:) arasında nə fərq var? Niyə iki cüt qoĢa qara nöqtənin (::) üz-üzə duran ikisi 
hərdən qırmızı mürəkkəblə yazılır və bu durğu işarəsinin vəzifəsi nədir? Nə üçün eyni 
məqamda bəzən bir, bəzən iki nöqtə qoyuluq? Bu nöqtələrin bəzən qırmızı dairə ilə, bəzən 
də səkkiz bucaqlı qırmızı halqa ilə verilməsi nə deməkdir və dairəli, halqalı nöqtələrlə 
bunlarsız işlənən o biri nöqtələr arasında funksional ayrılıq varmı?.. Sorular çoxdur və 
hamısı öz araşdırmaçısını gözləyir, ancaq indidən bir nəsnə aydındır: əski türk yazı 
gələnəyində dönəmi üçün gəliĢmiĢ bir tarixi durğu iĢarələri sistemi vardı və ona görə də, 
XIX yüzilliyədək türklərdə durğu işarələri olmamışdır hökmü özünü doğrulda bilməz.  
 Hətta “əski türk yazısı dönəmində yox, ərəb əlifbası dönəmində durğu işarələri 
olmamışdır” deyilsə belə, yenə gerçəklik ortaya qoyulmur. Çünki ərəb əlifbasında da bəlli bir 
tarixi durğu işarələri işlənmişdir. Örnəyin, bəllidir ki, qutsal Quranın istər əlyazma, istərsə də 
 107 
əski çap nüsxələrində ayələr arasına nöqtə yerinə ulduz, yaxud gül şəkli çəkilmiş və ya bəlli 
rəqəmlər qoyulmuşdur. Yaxud “Dədə Qorqud Kitabı”nın Drezden nüsxəsində cümlələr bir-
birindən ləhn “not” işarəsi ilə ayrılmışdır ki, uzmanlar buna ümumiləşmiş durğu işarəsi kimi 
yanaşmaqdadırlar vb.  
 Deməli, ərəb yazı sistemində də özümlü tarixi durğu işarələrinin varlığından danışmaq 
olar. Bu hesabla, danılmaz tutalqalar göstərir ki, tarixi yazı sistemlərimizdə özgün durğu 
işarələri olmuşdur. Ancaq təbii ki, bu gün işlətdiyimiz çağdaş durğu işarələri bir sistem 
olaraq, Batıdan alınmışdır və bunda heç bir quşqu yoxdur.  
ÇağdaĢ durğu iĢarələri və onların iĢləndiyi durumlar 
 Çağdaş durğu işarələri və onların işləndiyi durumlar Azərbaycan türkcəsi ədəbi dilinin 
bütövləşmə sorununda göz yetirilməsi gərəkən önəmli məsələlərdən biridir. Təbii ki, Bütöv 
Azərbaycana latın kökənli əlifba daha çox uyğun olduğundan, durğu işarələrinin işlənmə 
qaydaları da məhz latın əlifbası özülündə qurulmalıdır.  
 Çağdaş Azərbaycan türkcəsi ədəbi dilində başlıca olaraq on durğu işarəsi var və 
onlardan bəziləri yanaşı işlənməklə yeni anlam çaları qazana bilir. Həmin başlıca durğu 
işarələri bunlardır: 1. nöqtə ( . ); 2. qoĢa nöqtə (:); 3. üç nöqtə (...); 4. vergül ( , );    5. 
nöqtəli vergül (;); 6. soru iĢarəsi (?); 7. nida iĢarəsi (!); 8. ayrac [ ( ), [ ], { } vb.]; 9. ayırtı 
(–); 10. dırnaq (" ", “ ”, « ») .    
 Xatırladaq ki, Batının çeşidli imla sistemlərində bir-birindən fərqlənən üç cür ayırtı (tire) 
var: 1. - qısa ayırtı [cızqı (defis) ilə eyni deyil ]; 2. – ayırtı; 3. –– uzun ayırtı. Ancaq 
Azərbaycan imlasında ayırtının bu bölgüsü yayılmamışdır və çağdaş Azərbaycanda daha çox 
ayırtı (tire) sabitləşmiş, - qısa ayırtı ilə - cızqı (defis) yaxlaşıq eyni sayılmış və  –– uzun ayırtı 
durğu işarələri sırasına daxil edilməmişdir.  
 Həmçinin bir sıra imla sistemlərində  – ayırtı və dialoqlarda fərqləndirmə üçün hər 
danışığın önünə qoyulan  danıĢıq ayırtısı (–) ayrı-ayrı durğu işarələri kimi işlənir (tutuşdur: 
isveçcə tankstreck “ayırtı” və talstreck “danışıq ayırtısı”). Azərbaycan imlasında isə bunlar 
fərqləndirilmir və həm danışıq ayırtısı (Türkiyə türkcəsində: konuşma çizgisi), həm də 
riyaziyyatdakı çıxaq (minus) elə ayırtı kimi (– biçimində) verilir.  
 Son dönəmlərdə qoşa dırnaq işarəsi ( “-----” ) ilə yanaşı, tək dırnaq ( '-----' ) işarəsi də 
ortaya çıxmışdır (bunda bilgisayarın etgisi az deyil). Ancaq Azərbaycan imlasında bu işarələr 
hələ tam sabitləşmədiyi üçün onlara ayrı-ayrılıqda toxunmuruq.  
 Bəzən  ayracın  ) – bağlanan yay ayrac; { – açılan bucaqlı ayrac və } – bağlanan bucaqlı 
ayrac kimi hissələri müstəqil durğu işarəsi olaraq təqdim edilir. Ancaq bunlar əslində 
 108 
riyaziyyat alanına məxsus yazı işarələri olub, həm də imla işarəsi yerində işlənirlər və gerçək 
durğu işarələri sayıla bilməzlər.   
  Azərbaycan imlasında işlənən gələnəksəl durğu işarələri çeşidli özüllər üzrə 
qruplaşdırıla bilər. Həmin özüllərdən ikisini ayrıca xatırladaq: 
 I. Tərkibinə görə durğu işarələri iki cür olur: 1. təküzvlü durğu işarələri (tək bir yanda 
işlənən nöqtə, qoşa nöqtə, çox nöqtə, nöqtəli vergül, vergül, soru işarəsi, nida işarəsi, ayırtı); 
2. cütüzvlü durğu işarələri (hər iki yanda işlənən – öndə açılıb sonda bağlanan ayrac, dırnaq 
və ikiləşən – həm öncə, həm də sonra işlənən vergül və ayırtı).  
 II. Görəvinə görə durğu işarələri iki qrupa bölünür: 1. ayırıcı durğu işarələri (nöqtə, 
soru işarəsi, nida işarəsi, üç nöqtə, vergül, nöqtəli vergül, qoşa nöqtə, ayırtı); 2. fərqləndirici 
durğu işarələri (ayrac, dırnaq, ikiləşən vergül və ayırtı).  
 Təbii ki, çeşidli özüllər üzrə seçilən başqa bölgülər də göstərmək olar. Ancaq biz durğu 
işarələrində hansı bölgülərin olmasından çox bu işarələrin özlərinin nə olması və hansı 
durumlarda işlənməsi ilə bağlı danışmağa üstünlük veririk. Ona görə də, durğu işarələrinin 
başqa özüllər üzrə (örn.: işlənmə yerinə görə vb.) olan bölgülərinə toxunmuruq.    
 Durğu işarələri çeşidli özüllər üzrə qruplaşmaqla yanaşı, həm də çeşidli durumlarda 
işlənmələri ilə fərqlənir. Həmin durumların hamısından danışmaq üçün ayrıca bir kitab 
yazılması gərəkir və bizim də belə bir işi görmək istəyimiz yoxdur. Sadəcə, biz burada durğu 
işarələrinin işləndiyi bütün durumlara yox, onlardan yalnız bəzilərinə toxunacaq və geniş 
yayılan gərəkli bir qismini qısaca göstərməklə yetinəcəyik.  
 On başlıca durğu işarəsinə və onların yanaşı işlənmə variantlarına ayrı-ayrılıqda göz 
yetirək. 
1. Nöqtə  [ . ] 
 Danışıqda bəlli bir sürə ara vermənin, dayanıb-durmanın yazıdakı işarəsi nöqtədir və bu 
dayanıb-durma fikrin, cümlənin, sözün bitməsini göstərdiyi üçün nöqtəyə bitmə durğusu kimi 
də baxa bilərik.  
 Ərəb əlifbasında hərfləri fərqləndirmək üçün diakritik işarə olaraq nöqtədən geniş 
yararlanılır. Çox ilgincdir ki, məhz diakritik işarə kimi əski türkcədə çek- “nöqtələ-” sözü və 
ondan törəyən çekik “nöqtə” termini işlənmişdir. Ulu türk bilgini Mahmud Qaşqarlı (XI 
yüzil) “Divanu luğat-it türk” əsərində bu sözlə bağlı dəqiq bilgi vermiş, çekik “nöqtə” sözü ilə 
yanaşı, həm də çek- “nöqtələ-” felinin məlum, qayıdış, qarşılıq-müştərək növlərini də 
göstərmiş və bu sözləri cümlələrdə işlətmişdir (Örnəyin: Er bitikge çekik çekindi “Adam 
kitabı özü nöqtələdi” vb.).  
 109 
 Əski türkcənin çekik “nöqtə” sözü təkcə diakritik işarə anlamında yox, həm də zamanla 
gəlişərək durğu işarəsi anlamında da işlənmişdir və quşqusuz, gələcək araşdırmalar bu yöndə 
bəlli bir aydınlıq yaradacaqdır.  
 Durğu işarələri içərisində nöqtə həm işlənmə tarixinə, həm də işlənmə tezliyinə görə 
özəl önəm daşımaqdadır. Ən əski və ən işlək durğu işarəsi olan nöqtə Azərbaycan türkcəsi 
ədəbi dilində daha çox aşağıdakı durumlarda işlənir:  
 1. Duyğusallıq və soru özəlliyi daşımayan nəqli cümlələrin, həmçinin əmr cümlələrinin 
sonuna qoyulur və cümlənin bitdiyini göstərir. Örnəyin: Bütöv Azərbaycan uğrunda mübarizə 
həyatımın mənasıdır (Əbülfəz Elçibəy). İlk ciddi milli oyanış Səttar xan hərəkatından sonra 
başladı (Əbülfəz Elçibəy). Bundan sonra sən özünü sübut edəcəksən. Dünya dahilərini 
ortalığa qoyacaqsan (Əbülfəz Elçibəy).   
 Qeyd: a) Əgər cümlədən sonra və cümlənin yanında ayrac içərisində cümlənin 
yazarı da göstərilirsə, nöqtə cümlədən sonra yox, ayrac bağlandıqdan sonra qoyulur. Örnəyin: 
Bütöv Azərbaycan hərəkatını bütövləşmiş Azərbaycan təşkilatı idarə etməlidir (Ə.Elçibəy). 
Biz bu bayrağın varisiyik, onu dəyişdirməyə qoymayacağıq (Ə.Elçibəy). Bütün paniranistlər 
anlayırlar ki, Azərbaycan xalqının azadlıq mübarizəsi başlayıb və o, qarşısıalınmazdır 
(Ə.Elçibəy). vb. 
    b) Başlıqlardan sonra nöqtə yazılmır; örn.: “Deyirdim ki, bu quruluş dağılacaq” 
(Ə.Elçibəy); “Bütöv Azərbaycan Yolunda” (Ə.Elçibəy) vb. 
 Qeyd: Başlıq mətn içərisində verilirsə, dırnaqda yazılar, mətnin yuxarısında ad olaraq 
verilirsə, yaxud kitabın içindəkilər ayrıca sadalanırsa, dırnaq işarəsi işlədilməz. 
 2. Adlıq cümlələrindən sonra işlənir. Örnəyin: 21 Azər günü. Təbriz. Saat qabağı. “A-
zad-lıq!” çığıran gənclərin irəliləməsi ilə dalğalanan insan dənizi. 
 3. Qoşa nöqtədən sonra hər biri ayrıca düşüncə bildirən müstəqil cümlələr maddə və 
bəndlər halında ardıcıl sıralanarsa, hər cümlədən sonra nöqtə qoyular; örn.: Ən qədim 
Azərbaycan tarixinə aid onlarla məsələdən biz burada yalnız dördündən danışacağıq:  
 I. Azərbaycanın Yaxın Şərqdə Şumerə qədərki mövqeyi. 
 II. Eramızdan qabaq III minillikdə Azərbaycan – Şumer ilişkiləri. 
 III. Azərbaycan və bəzi xalqların mənşə və məskənləri. 
 IV. Qədim tarixə aid müasir ədəbiyyatlarda “Azərbaycan” coğrafi anlayışına 
münasibət. (Ə. Elçibəy). 
 4. İxtisar və qısaltma sözlərdən sonra qoyulur. Örnəyin: vb. , M.Ə.Rəsulzadə, ad. 
(adına), N. hissəsi, Az.Sİ (Azərbaycan Sənaye İnstitutu) vb.  
 110 
 Qeyd: Cümlə ixtisar və ya qısaltma ilə bitərsə, sonda yalnız bir nöqtə qoyulur və bu 
nöqtə həm cümləyə, həm də cümlə sonundakı ixtisar və ya qısaltmaya aid olur; örn.: Yəni 
burada səhv şey yoxdur, hamı məsələnin nə şəkildə olduğunu görür, amma hərə bir cür 
düşünür ki, hələ dövrü deyil və s. (Ə.Elçibəy); Unudulmasın ki, türkcəmiz dünyanın ən əski 
dillərindən biridir, ən zəngin dillərindən biridir, dərin düşüncələri, mürəkkəb fikirləri ən 
kiçicik incəlilərinə qədər ifadə edə bilən möhtəşəm dillərindən biridir vb. 
 5. Tarix yazılarkən gün, ay və ili ayırmaq üçün onların aralarına qoyulur. Örnəyin: 
27.08.1955; 10.09.2007 vb.  
 6. Sıra düzümünü bildirən rəqəm və ya hərflərdən sonra işlənir. Örnəyin:  
   
  1.  a. I. 
  2.  b. II. 
  3.  c. III. vb.  
 Qeyd: Sıra düzümünü bildirən rəqəm və ya hərflərdən sonra nöqtə qoyulmuşsa, cızqı 
(defis) çəkilə və -ıncı
4 
şəkilçisi (və ya onun ixtisarı) işlədilə bilməz. 
 7. Rəqəmlə yazılmış saat və dəqiqəni bildirən sözləri ayırmaq üçün onların aralarına 
qoyulur. Örnəyin: saat 11.15-dir, axşam saat 8.00-da vb.  
 8. Elmi üslubun riyazi elmlər qolunda vurma əməlini bildirir. Örnəyin: 3 
. 
7 = 21 vb.  
2. QoĢa nöqtə [ : ]  
  Aydınlaşdırma, tanımlama, açıqlama və davamlılıq bildirmə durğusunun yazıdakı işarəsi 
olan qoşa nöqtə özündən sonra eyni və ya yaxın anlayışların sadalanmasını, yaxud öncə 
verilən cümlənin açıqlanmasını, bəlirtilməsini gərəkdirir.    
 Azərbaycan türkcəsi ədəbi dilində qoşa nöqtə
33
 daha çox aşağıdakı durumlarda işlədilir: 
 1. Eyni cinsə daxil ayrı-ayrı növləri birləşdirən və sadalanan anlayışlardan öncə işlənən 
ümumiləşdirici sözlərdən sonra; örn.: Bu dövlətin adı iki cür səslənir: “Azərbaycan Xalq 
Cümhuriyyəti”, yaxud ... “Azərbaycan Demokratik Respublikası” (Ə.Elçibəy); Azərbaycanın 
bütünləşməsinə, əsasən, üç qüvvə qarşı çıxacaq: fars şovinizmi, rus şovinizmi və bunların 
əlaltısı ermənilər (Ə.Elçibəy); Mən fikirləşirəm ki, cəmiyyət 3 ünsürün üstündə dayanır: 
birincisi, fərdin üstündə; ikincisi, ailənin üstündə; üçüncüsü, xalqın üstündə (Ə.Elçibəy)  vb.  
 Qeyd: Qoşa nöqtəli ümumiləşdirici sözlərdən sonra sadalanan sözlər kiçik hərflə yazılır 
(özəl adları çıxmaqla). 
 2. Alıntı (sitat) gətiriləcəyini, yaxud örnək veriləcəyini göstərən sözlərdən sonra; örn.: 
Rus çarı Yekaterina demişdir: “Rus qadınının ayağı dəyməyən yeri rus generalı ala bilməz” 
(Ə.Elçibəy); İsmayıl bəy Qaspıralı demişdir: “Dildə, fikirdə, işdə birlik!”; Azərbaycanın 
 111 
bütövlüyü həmişə şairlərimizin diqqət mərkəzində durmuşdur. Örnəyin: Şirvan xəlayiqü qamu 
Təbrizə daşına, Mülki-əcəm sorar kim, qiyamət xaçan qopar? (Ş.İ.Xətayi) və ya O tay-bu tay, 
fərqi yoxdu, Vətəndi! (M.H.Şəhriyar) vb.  
 Qeyd: Gətirilən alıntı (sitat), yaxud verilən örnək yazanın yox, başqasının sözləridir və 
başqasının sözlərinin olduğu kimi, heç bir dəyişiklik edilmədən verilməsi dilçilikdə birbaĢa 
(vasitəsiz) nitq adlanır. Yazanın sözləri öncə gələrsə, ondan sonra qoşa nöqtə qoyulur, sonra 
da dırnaq içərisində və böyük hərflə başlayan birbaşa (vasitəsiz) nitq verilir; örn.: Ə.Elçibəy 
demişdir: “Azərbaycan gəncliyi düşüncəni özünə silah edib mübarizə aparacaqsa, qalib 
gələcək. Yox, etməyəcəksə, məğlub olacaq” vb. 
 Əgər birbaşa nitq yazanın sözlərinin ortasında gələrsə, o zaman birbaşa nitqdən öncə 
qoşa nöqtə qoyulur, dırnaq içindəki birbaşa nitqdən sonra isə cümləyə uyğun durğu (vergül, 
sual və ya nida) işarələrindən biri və dırnaqdan sonra da ayırtı işlənir. Örnəyin: Təkcə dahi bir 
şair deyil, bir milli qəhrəman Əhməd Cavad: “Uğrunda can verməyə cümlə hazırız!” – dedi 
və Azərbaycan uğrunda da canını verdi (Ə.Elçibəy);  Şübhəsiz ki, ulu Şəhriyar: “Azadlıqdır 
sənə məlhəm, mənə dərman, Azərbaycan!” – deyərkən  tam haqlı idi vb. 
 3. Özündən öncəki cümləyə intonasiya ilə bağlanıb, onu  açıqlayan, izah edib 
aydınlaşdıran cümlələrdən və ya cümlə üzvlərindən qabaq; örn.: “Səndən əvvəlki nəsil yoxdan 
bir bayraq – müqəddəs bir ideal rəmzi yaratdı, onu min bir çətinliklə ucaldaraq dedi: “Bir 
kərə ucalan bayraq, bir daha enməz!” (M.Ə.Rəsulzadə); Bir gedəydim dağ-dərələr 
uzunu,Oxuyaydım: “Çoban, qaytar quzunu” (M.H.Şəhriyar); Bu, əsas verir ki, fikrimizi qəti 
müəyyən edək: Azərbaycanın şimalında müstəqil dövlət qurulmayınca Cənubi Azərbaycan 
azad ola bilməyəcək (Ə.Elçibəy); Azərbaycan xalqının tək bir istəyi vardır: birləşmək! 
(Ə.Elçibəy) vb.  
 4. Dialoqlarda kimin danışacağını bildirən sözdən sonra; örn.: Aslan müəllim arxasında 
oturduğu çox böyük masanı göstərib dedi: 
 – Bu böyüklükdə dəyirman daşını qaldıra bilərsən?  
 Dedim: 
 – Yox! (Ə.Elçibəy) vb. 
 5. Elmi üslubun riyazi elmlər qolunda bölmə əməlini bildirir. Örnəyin: 21 : 7 = 3 vb. 
3. Üç nöqtə [ ... ]  
 Üç nöqtə cümlə və ya sözün bitmədiyini, düşüncənin yarımçıq kəsildiyini, mətndə 
hansısa yerlərin buraxıldığını, dayanılaraq ara verildiyini vb. bildirmək amacı ilə işlədilən 
durğu işarəsidir
34
.  
 Azərbaycan türkcəsi ədəbi dilində üç nöqtə daha çox aşağıdakı durumlarda işlədilir: 
 112 
 1. Cümlə və ya sözün bitmədiyini, yaxud oxucunu düşündürmək üçün bitirilmədiyini və 
bənzər anlayışların sadalanmasının davam edə biləcəyini göstərmə durumlarında; örn.: Rusiya 
tarixçi, səyyah və agentləri Azərbaycana aid nə varsa hamısını “Persiya”ya aid etmişlər... 
(Ə.Elçibəy); Hərb sənəti, memarlıq sənəti, yüz minlərcə əlyazma kitabı... böyük mədəniyyətdir 
(Ə.Elçibəy); Səttar xan, Xiyabani, Məmmədəmin Rəsulzadə, Pişəvəri... nə faciələr, bəlalar 
görmədilər! (Ə.Elçibəy); Mən demişəm ki, Təbriz azad olmayınca ora getməyəcəyəm... 
(Ə.Elçibəy) vb.  
 2. Mətndə hansısa hissələrin, cümlələrin və sözlərin buraxıldığını göstərmə 
durumlarında; örn.: ...Türkün taleyi kökdən onun dilinə və dil birliyinə bağlıdır (Ə.Elçibəy); 
Tarix boyunca ən müxtəlif qüvvələr türkləri Azərbaycandan yox etməyə dəfələrlə ən ciddi 
şəkildə çalışıblar, onları buradan təmizləməkçün təkrar-təkrar soyqırımlarına, amansız 
assimilyasiya tədbirlərinə...əl atıblar (Ə.Elçibəy); ...Sabah Azərbaycanın güneyində müstəqil 
bir dövlət yaranarsa, Qarabağın azadlığı, əlbəttə, sürətlənər (Ə.Elçibəy) vb.  
 Qeyd: Mətndə nələrinsə buraxıldığını gözə çarpdırmaq üçün bəzən üç nöqtə ayrac 
içərisində də verilir; örn.: [...] Güney Azərbaycan Türk Cümhuriyyəti yaratmaq şüarı da 
meydana atılıb (Ə.Elçibəy);  [...] Azərbaycanın güneyində yeni bayraq yaranmayacaq – oraya 
bu bayraq gedəcək! (Ə.Elçibəy) vb.  
 3. Alıntıların (sitatların) yarımçıq verildiyi durumlarda; örn.: Ə.Elçibəy yazırdı: 
“...Millətinə bağlı olmaq insanı həm güclü, həm xoşbəxt edir, onu müqəddəs bir inamla 
yaşadır”; Ə.Elçibəyin fikrincə, “...biz mənəvi-mədəni cəhətdən birik – heç şey 
parçalanmayıb”  vb.   
 4. Xitabların, nidaların, təsdiq və inkar sözlərinin yüksək hiss-həyəcanla, duyğusallıqla 
deyildiyi və özlərindən sonrakı sözlərdən dayanıb-durma, ara vermə ilə ayrıldığı durumlarda; 
örn.:  Səfir.Yaxşıdır... (mülayim səslə). Bəs eşitdim ki, məşrutə vermək istəyirsiniz? (Üzeyir 
bəy Hacıbəyov); Şah. Axı bəs... onlar gəlib İranı alarlar... (Üzeyir bəy Hacıbəyov); Mirzə 
Məhəmmədəli.  Hə ...  gülərsiniz, gülərsiniz. Vay sizin halınıza!...  Afərin lüğət yazanlar! 
(Cəlil Məmmədquluzadə); 
 5. Qarşılıqlı danışıqda tərəflərdən birinin cavab vermədiyi, yaxud cavab verə bilmədiyi 
durumlarda; örn.: Qapı döyüləndə Elay ucadan soruşdu: 
 – Kimsən? 
  – ... 
 – Ay adam, kimsən? 
 – ...  
 – Adın yoxdu? Kimsən axı?.. vb. 
 113 
 6. Əxlaqa uyğun olmayan tərbiyəsiz sözlərin, toplum içərisində deyilməsi, oxunması 
ayıb sayılan kobud, vulqar sözlərin, söyüşlərin açıq işlədilməsini önləmə, onları ört-basdır 
etmə durumlarında; örnək üçün XVIII yüzildə yazıya alınmış bəzi atalar sözlərinə göz yetirək: 
P...a görə təzək; Hesab bilmirsən, ya g...n çubuq görməyib?!; Duran öküz yatan öküzün 
başına s...;Qəh...n qazanduğu ənlik və kirşana gedər vb. 
4. Vergül  [ , ] 
 Vergül termini fransız. virgule < latın. virgula “çubuq, incə budaq” sözündən 
götürülmüşdür. Şəmsəddin Saminin “Qamusi-türki” əsərində göstərildiyi kimi, XIX yüzildə 
vergül anlayışı türkcədə ərəb kökənli fasilə (fasıla) sözü ilə ifadə edilirmiş. Maraqlıdır ki, 
“vergül” anlamında işlənən isveç. komma, ingilis. comma sözləri də latın və yunan dillərində 
“kəsmək; kəsilmiş hissə” mənalarında açıqlanmaqdadır.    
 Nöqtənin bitmə durğusundan fərqli olaraq, nitqi kəsməni və azacıq susub nəfəs dərməni 
yansıdan vergül həm daha az fasilə verilməsini – dayanılıb-durulmasını gərəkdirir, həm də 
vergülün ortaya qoyduğu durğu bitməmə, davamlılıq, sadalama özəlliyi daşıyır. Bu özəllik 
həm vergüldən öncəki ilə sonrakı sözləri bir-birinə bağlamağa, həm də onların birini o 
birindən ayırmağa, yaxud ayırdığı sözü aydınlaşdırmağa, dəqiqləşdirməyə vb. xidmət edir.  
 Azərbaycan türkcəsi ədəbi dilində vergülün işləndiyi durumlar çoxdur və onların 
hamısından danışa bilməsək də, bəzilərini göstərək: 
 1. İstər tabeli, istərsə də tabesiz mürəkkəb cümlələrin tərkib hissələri arasında vergül 
qoyulur. Örnəyin: Ölkəni tərk edirlər ki, bu cür rejimdə yaşamaqdan qəriblik yaxşıdır, 
həbsxanalara gedirlər ki, belə rejimdə yaşamaqdansa, həbsxana yaxşıdır (Ə.Elçibəy); 
Xalqlara azadlıq verilmir, ölkədə hərbi-polis diktaturası hökm sürür, vicdan azadlığı, söz 
azadlığı yoxdur – kim müxalif söz desə onu asır, qətlə yetirirlər (Ə.Elçibəy); Azərbaycan xalqı 
o qədər güclü, o qədər qüdrətli bir xalqdır ki, ayağa qalxdımı, fars şovinizmi, rus şovinizmi 
onun qarşısında duruş gətirə bilməz (Ə.Elçibəy) vb.  
 2. Cümlənin həmcins üzvləri bir-birlərindən vergüllə ayrılır. Örnəyin: Təbriz, Urmiya, 
Zəngan, Həmədan, Ərdəbil, Sava, Xoy, Mərənd uzun zamanlar mənim gecə yuxularım olub 
(Ə.Elçibəy); Biz Məmmədəminin, Səttarxanın, Bağırxanın, Xiyabaninin yolunu davam etdirən 
insanlarıq (Ə.Elçibəy); Xiyabanilər, Sabirlər, Səttarxanlar, Üzeyir bəylər, Şəhriyarlar, 
Rəsulzadələr Vətənin – Bütöv Azərbaycanın şərəfli övladlarıdır, onları təkcə bir bölgəyə aid 
etmək böyük yanlışlıqdır (Ə.Elçibəy) vb.  
 3. Yanlış anlaşılmanı önləmək və özəlliklə, mübtədanı ayırıb-fərqləndirmək, yaxud o və 
bu əvəzliklərinin mübtəda yerində işləndiyini göstərmək üçün vergül qoyulur. Örnəyin: Bu, 
 114 
düşmənçilik yox, rəqabət sayılır (Ə.Elçibəy); Bu, millətin öfkəsi idi, ağrısı idi... (Ə.Elçibəy); 
Tuncay, Savalanı ilk dəfə olaraq yaxından gördü . O, işi bir qırağa qoydu vb. 
 4. Alqış, qarğış, and, nazlama vb. anlam daşıyan sözlərin bir və ya hər iki yanında 
vergül qoyulur. Vergülün harada qoyulması həmin sözlərin cümlədə işlənmə yerindən asılıdır: 
bu sözlər cümlənin önündə gələrsə, onlardan sonra, cümlə ortasında gələrsə, onların hər iki 
yanında, cümlə sonunda gələrsə, onlardan öncə vergül işlənər. Örnəyin: Nisgilli sözlərin məni 
otdadı, Ağrın alım, mənim bağrım çatdadı (M.H.Şəhriyar); Biz də, vallah, unutmarıq sizləri 
(M.H.Şəhriyar); Yox, axı, canım-gözüm, siz nəyə görə bu qrupların, təşkilatların, partiyaların 
qarşısını alırsınız? (Ə.Elçibəy) vb.   
 5. Anlamı gücləndirmək və davamlılıq bildirmək üçün təkrarlanan sözlərin arasında 
vergül qoyulur. Örnəyin: Azadlığı istəmirəm damcı-damcı, qram-qram. Qolumdakı bu zənciri 
gərək qıram, qıram, qıram! (Xəlil Rza); Baxın, baxın, yaxşı baxın, diqqətlə baxın 
(C.Məmmədquluzadə) vb. 
 6. Müraciət olunan şəxs və ya nəsnəni bildirən xitablar özəl duyğysallıqla işlənməzsə, 
cümlədəki o biri sözlərdən vergüllə ayrılır. Belə xitablar cümlənin başında gələrsə, onlardan 
sonra, ortada gələrsə, hər iki yanlarında, sonda gələrsə, xitablardan öncə vergül qoyular. 
Örnəyin: Dədəm, gözün aydın, ay gözün aydın! (Ə.Elçibəy); Sənə uğurlar olsun, ulu Türk! 
(Ə.Elçibəy) vb. 
 7. Danışanın ifadə etdiyi düşüncəyə münasibətini bildirən ara sözlər cümlədəki o biri 
sözlərdən vergüllə ayrılır. Ara söz cümlənin başında gələrsə, ondan sonra, ortada gələrsə, hər 
iki yanında, sonda gələrsə, ara sözdən öncə vergül qoyular. Örnəyin: Deməli, hamımızın bir 
ideyamız olmalıdır – o da Azərbaycanın azadlığıdır (Ə.Elçibəy); Başqa sözlə, demokratiya 
yalnız milli ruha söykənməklə mövcud ola bilər (Ə.Elçibəy);  İslam dini ən sonuncu, deməli, 
ən yeni dindir (Ə.Elçibəy) vb.  
 8. Təsdiq, inkar, soru, buyruq vb. bildirən sözlər o biri sözlərdən vergüllə ayrılır. 
Örnəyin: Bəli, xalqın “türk” adını “azərbaycanlı” adı ilə əvəz etmək fikri elə Türkmənçay 
müqaviləsi bağlanan andan meydana çıxmışdı (Ə.Elçibəy); Soruşsanız, soydaşlarımızın 
hamısı deyər ki, bəli, biz Vətənimizin birliyinin tərəfindəyik (Ə.Elçibəy); XXI yüzil türk 
yüzilliyi olacaqdır, şübhəsiz! vb. 
 9. Feli sifət, feli bağlama, məsdər kimi feli birləşmələrin bir çoxundan sonra vergül 
işlənir. Örnəyin: Vuruşan, ölən, siyasəti və dövləti idarə edən türklər olduğu halda, ...Rusiya 
dövlət sənədlərində “persidskie dokumentı” (“fars sənədləri”), “voyna s Persiey” (“Persiya 
ilə müharibə”) və s. yazılırdı (Ə.Elçibəy);  Çox yazıqlar ki, türk olmalarına baxmayaraq, 
ömrü boyu farsa nökərçilik eləyən manqurtlarımız hələ də var vb. 
 115 
 10. Rəqəmlə yazılan kəsr saylarında tamla hissəni bir-birindən vergül ayırır. Örnəyin: 
3,5; 2,1 vb.  
5. Nöqtəli vergül [ ; ]  
 Nöqtəli vergül cümlənin tərkib hissələri arasında dayanıb-durmanın, ara vermənin 
nöqtədən zəif, vergüldən güclü olduğu durumlarda işlənir. Nöqtəli vergül həm eyni bir 
cümlənin tərkib hissələrindən birinin bitib, o birinin başladığını, həm də bu tərkib hissələrin 
bi-biri ilə bağlı olduğunu, aralarında davamlılığın varlığını göstərir.  
 Azərbaycan türkcəsi ədəbi dilində nöqtəli vergül daha çox aşağıdakı durumlarda 
işlədilir: 
 1. Qoşa nöqtədən sonra müstəqil olmayan ayrı-ayrı cümlələr maddə və bəndlər halında 
ardıcıl sadalanırsa, sonuncudan öncəki cümlələr nöqtəli vergüllə işlənir; örn.: ...Fars şovinizmi 
öz varlığını yaşadıb, dirçəldib, hakim mövqe tutmaq üçün: 1. dinləri mifləşdirib; 2. mifləri 
tarixləşdirib; 3. tarixi mişləşdirib (Ə.Elçibəy); Buradan iki nəticə çıxarmaq olar: 1) ya 
Azərbaycan xalqı həddən artıq güclü və qorxuludur; 2) ya da imperiya elə çürüyüb ki, başını 
tamam itirib  (Ə.Elçibəy) vb.   
 2. Bağlayıcısız işlənən uzun və geniş mürəkkəb cümlələrin tərkib hissələrindən hər hansı 
birinin daxilində vergüllə ayrılan həmcins üzvlər varsa, tərkib hissələr arasında nöqtəli vergül 
qoyulur; örn.: Demokratiya bizim varlığımız deməkdir, mənəviyyatımız deməkdir; ət, yağ deyil 
ki, talonla alaq (Ə.Elçibəy); Belə ki, İbn Sinanın həyatının bir bölməsi Azərbaycanla bağlı 
olmuşdur; İbn Sina görkəmli Azərbaycan filosofu Bəhmənyarın müəllimi olmuş, əhalisinin 
əsas hissəsi Azərbaycanlılar olan Qəzvin və Həmədanda da yaşayıb işləmişdir (Ə.Elçibəy); 
Böyük türk irqinə mənsub olduğumuz üçün türk idarəsinin ədalətini saxladıq; bu gün 
vətənimizdəki xırda millətlər bizim ilə bərabər yaşamalıdırlar, bunların hüququ heç bir qanun 
ilə təhdid olunmayub və olunmayacaqdır (Yusif Vəzir Çəmənzəminli)  vb. 
 3. Ancaq, amma, lakin, çünki, ona görə ki, o səbəbə görə ki, halbuki vb. 
bağlayıcılardan biri ilə işlənən, tərkib hissələri daxilində vergüllə ayrılmış həmcins üzvlər 
olan uzun və geniş mürəkkəb cümlələrdə bağlayıcıdan öncə nöqtəli vergül qoyulur; örn.:  Sən 
milləti dağıda bilməzsən; heç mümkün də deyil, çünki onun dili də, mədəniyyəti də ayrıdır 
(Ə.Elçibəy);  
6. Soru iĢarəsi [ ? ]  
 Soru işarəsi soruşma və soraqlama amacı ilə işlədilən cümlələrdən, sözlərdən sonra 
qoyulan durğu işarəsidir.  
 Azərbaycan türkcəsi ədəbi dilində soru işarəsi daha çox aşağıdakı durumlarda işlədilir: 
 116 
 1. İstər soru intonasiyası, istərsə də soru əvəzliyi və soru ədatları ilə işlədilən soru 
cümlələrindən sonra; örn.: Bir görəydim ayrılığı kim saldı? Ölkəmizdə kim qırıldı, kim qaldı? 
(M.H.Şəhriyar);  Öncə Vətənmi, yoxsa millətmi? (Ə.Elçibəy);  vb. 
 Qeyd: Azərbaycan türkcəsində bəs, məgər, neçə, yoxsa, əcəba vb. soru ədatları ayrı, -
mı
4 
(-mı, -mi, -mu, -mü) soru ədatı isə artırıldığı sözə bitişik yazılır.  
 2. Cavab tələb etməyən, daha doğrusu, cavabı özlüyündə aydın olan ritorik soru 
cümlələrindən sonra; örn.: Axı nə üçün 40 milyonluq Azərbaycan türkü param-parça olsun? 
Niyə birləşməsin? Niyə onun vahid dövləti olmasın? (Ə.Elçibəy);  
 3. Tarix, yer, yazar, söz vb. b.k. faktların dəqiq bilinmədiyini göstərmək üçün soru 
işarəsi qoyulur; örn.: Fəxr əd-Din Hinduşah Naxçıvani (? - 1328); Yunus Əmrə (Doğum yeri: 
?); “Tutruq (?) yazmadığına oxsındı (?), ancaq artıq gec idi” cümləsini tam anlaya 
bilmədim
35
  vb. 
 4. Hər hansı bir bilginin quşqu doğurduğunu, şübhəli olduğunu göstərmək üçün 
qarşısında ayrac içərisində soru işarəsi işlənər; örn.: İşə bax ki, Azərbaycana və onun 
çevrəsinə miladdan öncə VIII-VII yüzillərdə gəlmiş farslar və miladdan öncə VI-V yüzillərdə 
gəlmiş ermənilər indi özlərini yerli (?), bu yörədə ən azı altı min illik yazılı tarixi olan türkləri 
isə gəlmə (?) kimi qələmə verməyə çalışırlar vb. 
7. Nida iĢarəsi [ ! ]  
 Nida işarəsi artırıldığı söz və ya cümlədə yüksək hiss-həyəcan, duysallıq olduğunu 
gəstərən bir durğu işarəsidir.  
 Azərbaycan türkcəsi ədəbi dilində nida işarəsi daha çox aşağıdakı durumlarda işlədilir: 
 1. Hiss-həyəcan və duyğusallıq bildirən nida cümlələrindən sonra; örn.: Azadlıq 
sevdasını daşıyanlara Savalan ziyarəti qismət olsun!  (Ə.Elçibəy); Tanrı türkə yar olsun! 
Tanrı türkü qorusun! (Ə.Elçibəy); Azərbaycanın bütövlük ruhu parçalanmazdır! (Ə.Elçibəy); 
Ax, unudulmuş Vətən, ax, yazıq Vətən! (Cəlil Məmmədquluzadə) vb.   
 2. Hiss-həyəcan və duyğusallıq intonasiyasına malik əsli nidalardan, həmçinin nida kimi 
işlənən sözlərdən sonra; örn.: Mirzə Məhəmmədəli. Pəh-pəh-pəh! Elə bizim gənc ədibimiz 
əskik idi (Cəlil Məmmədquluzadə); Vay, vay! Nə yaman müşkülə düşdü işim, allah! 
(M.Ə.Sabir); Ey vay ki, heysiyyəti-millət götürüldü! (M.Ə.Sabir); Әsgər. Aha! Xalamın da işi 
düzəldi. Əcəb! (Üzeyir bəy Hacıbəyov); Ax!..  Ax!... Ay keçən günlərim! Vay mənə!  
(M.Ə.Sabir) vb. 
 3. Nida intonasiyası ilə deyilərək alqış, təşəkkür, təkid, çağırış, buyruq bildirən əmr 
cümlələrindən sonra; örn.: 
 – Görmə! 
 117 
 – Baş üstə, yumaram gözlərim. 
 – Dinmə!  
 – Mütiyəm, kəsərəm sözlərim. 
 – Bir söz eşitmə! 
 – Qulağım bağlaram. 
 – Gülmə!  
 – Pəkey, şamu səhər ağlaram. 
 – Qanma! 
 – Bacarmaram! Məni məzur tut, 
 Böyləcə təklifi-məhalı unut!.. (M.Ə.Sabir); Susmayın! Fars şovinizmini ifşa edin, ona 
xidmət edənləri bu yoldan çəkindirin, haqq yoluna səsləyin və gətirin! (Ə.Elçibəy); Siz çalışın 
susun, qoyun onlar özləri axtarsınlar! (Ə.Elçibəy)  vb. 
 4. Səsləniş, üz tutma, müraciət və xitablardan sonra; örn.: Gənc Türk! Böyük gələcək 
sənindir! (Ə.Elçibəy); Azərbaycan gənci! ...Qarabağı sən azad edəcəksən! Azərbaycanı sən 
birləşdirəcəksən! (Ə.Elçibəy); Ey Azərbaycan türkü! Ey Azərbaycan gəncliyi! Bu gün 
Vətənimiz , Millətimiz  parça-parça olduğu halda bəşəriyyətə xidmət etməyə gücümüz 
çatmayacaqdır (Ə.Elçibəy); Ey türklər! Qars – Ərdahan müsibətləri, Urmu, Qəsri-Şirin və 
qeyri yerlərin talanı sizə bunu öyrətdi ki, başsız və pərakəndə milləti hər yetən döyür, incidir 
və öldürür (Yusif Vəzir Çəmənzəminli)  vb.  
 5.  Hiss-həyəcanla, duyğusallıqla işlənən təsdiq və inkar sözlərindən sonra; örn.: Bu 
bölmənin başlanğıcında soru qoyulurdu: Yurd – Vətən bölünübmü? İdealist cavab: Yox! 
Materialist cavab: Hə! (Ə.Elçibəy); Yox, xanımlar, bəylər, yox! (Ə.Elçibəy); Əsla yox! 
(Ə.Elçibəy); Gülbahar. Xeyr, dadaş! (Cəlil Məmmədquluzadə); Yo ... x!  Yo ... x! Oğul, 
məktəbi-üsyandı bu! (M.Ə.Sabir) vb. 
 6. Hər hansı bir sözün, anlayışın müsbət anlamda qabardılaraq gözə çarpdırılması, yaxud 
kiçimsənərək kinayə, istehza hədəfi kimi mənfi anlamda göstərilməsi üçün qarşısında ayrac 
içərisində nida işarəsi işlənər; örn.: Təkrar edirik: yalnız və yalnız azad (!) xalqın yaratdığı 
dövlət onun özünə layiq olur! (Ə.Elçibəy);  Diktatorun, müstəbidin ədalətindən (!) 
danışanlara nə ad verilməlidir?  vb. 
8. Ayrac [ ( ), [ ], { } ]  
 Ayrac artırıldığı söz və ya cümlələri birbaşa olmasa da, dolaylı bir biçimdə açıqlayan, 
onları bəlli bir yöndən tamamlayıb, aydınlaşdıran, dəqiqləşdirən və cümlədə öz fərqli 
intonasiyası ilə seçilən söz, yaxud cümlələri ümumi mətndən ayırıb göstərmək üçün işlədilən 
cütüzvlü durğu işarəsidir. Bu işarə Azərbaycanın quzeyində ərəb kökənli mötərizə (üç samitli 
 118 
trz kökündən), Azərbaycanın güneyində və Türkiyədə isə fransız<yunan kökənli parantez 
(<para “qıraq”+ enthesis “artırma, birləşdirmə, qoşma, qoyma...”) termini ilə verilir. 
Türkiyədə son dönəmlər parantez yerinə öztürkcə ayraç sözü işlədilməkdədir ki, biz də bu 
sözün Azərbaycan türkcəsində ayrac kimi işlədilməsini daha doğru sayırıq.  
 Dünya yazı sistemlərində çeşidli ayrac biçimləri işlədilsə də, Azərbaycan yazısında 
onlardan üçü daha geniş yayılmışdır: yay ayrac – ( ), düz ayrac  – [ ] və bucaqlı ayrac – { }. 
 Azərbaycan türkcəsi ədəbi dilində ayrac daha çox aşağıdakı durumlarda işlədilir: 
 1. Söz və ya cümləyə artırılan əlavə bilgiləri, açıqlamaları, dəqiqləşdirmələri... 
göstərdikdə; örn.: Dünyada tapılan yeddi ən əski insan sümüyündən biri (Azıxantrop 
insanının çənə sümüyü) Azərbaycanda tapılmışdır (Ə.Elçibəy); Millətimizin ən böyük tarixi 
faciəsi onun iki (əslində bir neçə) yerə parçalanmasıdır (Ə.Elçibəy); Mən əminəm ki, 
xalqımız bir gün bu meydanda (Azadlıq meydanı) Azərbaycanın güneyi ilə birləşmək üçün 
yığışacaq (Ə.Elçibəy) vb. 
 2. Alıntıların qaynağı (müəllifin kimliyi, əsərin adı, çap yeri, çap ili vb.) göstərildikdə; 
örn.: Dahi İsmayıl bəy Qaspıralının (1851-1914) zamanın sınağından çıxmış “Dildə, fikirdə, 
işdə birlik!” çağrısının dərin və ölməz mənasını bu gün biz türklər daha yaxından anlamağa 
başlamışıq (Ə.Elçibəy); ...Asya xanım Manafova “Naxçıvan” qəzetində (25 yanvar 1997-ci il) 
...deyir... (Ə.Elçibəy) vb. 
 3. Dram əsərlərində və ssenarilərdə surətlərin davranışı, danışığı vb. ilə bağlı  yazarın 
sözlərini (remarka) surət dilindən fərqləndirdikdə; örn.: Teymur. Əcəba, məğrur Yıldırım nə 
düşünür?  
 Yıldırım. Düşünəcək bir şey yox. Əvət, sən qalibsən. Lakin bu qələbə türk əqvamını 
deyil, yalnız fürsət bəkləyən qonşu hökumətləri məmnun etdi. (Acı bir köks keçirdikdən 
sonra, çox mütəəssir və şiddətli) Ah, daha doğrusu İslam aləmini başsız qoydu.  
 Teymur (iki-üç addım axsayaraq Yıldırıma doğru yürür, məğrur və gur bir səslə) Heç 
maraq etmə, Xaqanım! Sən kor bir abdal, mən də dəli bir topal! Əgər dünyanın zərrə qədər 
dəyəri olsaydı, yığın-yığın insanlara, ucu-bucağı yox məmləkətlərə... sənin kimi bir kor, 
mənim kimi bir topal müsəllət olmazdı (Hüseyn Cavid. “Topal Teymur”) 
   4. Sözün daha dəqiq anlaşılması, yaxud özgün ilk biçiminə uyğun olmasının 
göstərilməsi üçün onun qarşılığı, tərcüməsi, variantı, sinonimi, geniş yayılıb bilinən biçimi vb. 
verildikdə; örn.: O zaman dövlətin başında türk İştimenqü (yunanca: Astiaq) dururdu 
(Ə.Elçibəy); O,
36 
sufi sözünün türk sözü olduğunu göstərir (Əs-Sufi ismun turkiyyun) 
(Ə.Elçibəy); ...Sultan Səlahəddindən sormuşlar: 
 – Deyirlər ki, Siz kürdsünüz. Bu doğrudurmu? 
 119 
 Sultan: 
 – Xeyir! Biz Azərbaycandanıq. Əmim Şirkuh deyirdi ki, biz əz-Zib (ərəbcə: qurd) 
tayfasındanıq (Ə.Elçibəy); ...görkəmli alim İbn...”Vəfayat əl-Ayan” əsərində... yazır: “Şirkuh 
demişdir ki, bizim nəsəbimiz (soy kökümüz) Gök Böridir! (Göy Qurd)” (Ə.Elçibəy) vb.  
 5. Yabançı özəl adların özgün biçimini də göstərmək gərək olduqda; örn.:  Monteskyö 
(Montesquieu);  Rişelye (Richelieu) ;  Şekspir (Shakespeare)  vb. 
 6. Ayrac içində ayrac işlənərsə, o zaman yay ayrac düz ayracın içərisində yazılar; örn.: 
Azərbaycanın milli qəhrəmanı Babək Xürrəmi  [Cəfər Cabbarlının “Od gəlini” (1928 ) 
əsərində Elxan Biləgənli] çağdaş Azərbaycan gəncliyi içərisində çox sevilməkdədir vb. 
 7. Alıntıda verilən sözün, fikrin doğru olmadığını gözə çarpdırmaq, deyilənə bir  qədər 
də istehza və lağ ilə yanaşmaq anlamında ayracdan yararlanılır və ayrac içərisində həm sözlə, 
həm də soru işarəsi ilə münasibət bildirilir; örn.:  ...Asya xanım Manafova “Naxçıvan” 
qəzetində (25 yanvar 1997-ci il) ...deyir: “Sizin diqqətinizi bir fakta (fakta ha – Ә.E.) cəlb 
etmək istərdim. Azərbaycanın eks-prezidenti Əbülfəz Elçibəy oğluna vəsiyyətində türk xalqı 
müstəsna olmaqla qalan bütün xalqların bizə (?) düşmən olduğunu qeyd edir” (Ə.Elçibəy); 
 
9. Ayırtı [ – ]  
 Ayırtı (tire)
37
 vergüldən daha güclü bir dayanıb-durmanın, ara vermənin yazıdakı 
bəlirtisi olan durğu işarəsidir. Adətən, ayırtı bəlli bir cümlə üzvünü, yaxud cümlənin müəyyən 
tərkib hissəsini, yaxud da mətndə bir danışığı vb. o birilərdən ayırmaq, fərqləndirmək amacı 
ilə işlənir. 
  Azərbaycan türkcəsi ədəbi dilində ayırtının işləndiyi durumlardan bəzilərini göstərək:  
 1. Təyini çıxmaqla cümlə üzvlərindən (mübtəda, xəbər, tamamlıq, zərflik) hər birini 
aydınlaşdırmaq, dəqiqləşdirmək üçün işlənən əlavələrlə artırıldıqları üzvlər arasında ayırtı 
qoyulur; örn.: Azərbaycanlıların – Azərbaycan ərazisində yaşayan əhalinin yüzdə səksəni 
türkdür (Ə.Elçibəy); Elm tərəfindən qəbul edilmiş adi bir həqiqətdir ki, farslar bizə – 
Azərbaycan türklərinə məxsus bu ərazilərə miladdan öncə VIII yüzildə gəlmiş və güneydə – 
indiki Fars əyalətində yerləşmiş, yerli əhali ilə qaynayıb qarışaraq 300 il sonra hakimiyyəti 
ələ keçirmişlər  (Ə.Elçibəy); Fars və rus şovinizmi isə Azərbaycan kimi yağlı bir tikəni – onun 
neftini, pambığını, taxılını...itirmək istəmir (Ə.Elçibəy) vb. 
 2. Ümumiləşdirici söz sadalanan üzvlərdən sonra gələrsə, ondan öncə bir qayda olaraq 
ayırtı qoyulur; ümumiləşdirici söz sadalanan üzvlərdən qabaq gələrsə, ondan sonra ayırtı da 
qoyula bilər, qoşa nöqtə də; örn.: Almaniyanın parçalanmasında dünyanın ən böyük dövlətləri 
– Amerika, İngiltərə, Fransa və Rusiya birbaşa iştirakçı idilər, lakin zamanı gəldikdə siz 
 120 
özünüz gördünüz ki, onların hamısı iki Almaniyanın birləşməsinə razılıq verdilər (Ə.Elçibəy); 
Öncə dildə birlik olmalıdır, yəni elə etməliyik ki, Təbrizdə, Mərənddə, Ərdəbildə – hər yerdə 
dinimiz bir olduğu kimi ədəbi dilimiz də bütövləşsin, formalaşsın, bir ədəbi dilimiz yaransın... 
(Ə.Elçibəy); Xəzərin iki açarı –Həştərxan və  Bakı imperiyanın daimi zərbə hədəfi olmuşdur 
(Ə.Elçibəy) vb.  
 3. Cümlədə zamanın, yaxud məkanın başlanğıc və sonucu göstərilərkən bu başlanğıcla 
sonuc arasındakı sınır ayırtı ilə verilir:    
 a) zaman sınırı; örn.: Azərbaycan xalqının 1722 – 23-cü illərdə rus imperiyasına qarşı 
apardığı azadlıq müharibəsi türk millətinin ən şanlı və şərəfli tarix səhifələrindəndir 
(Ə.Elçibəy);1918 – 1920-ci illərdə Azərbaycan xalqı ölüm təhlükəsini aradan qaldırıb özünü 
tarixdə bir daha təsdiqlədi (Ə.Elçibəy); XVII – XVIII əsrlərdə Azərbaycanda kitabxanaçılıq 
işi əvvəlki dövrlərə nisbətən daha da genişlənir (Ə.Elçibəy) vb. 
 b) məkan sınırı; örn.: Müharibələr Azərbaycanda gedirdi və əslində Rus – Azərbaycan 
müharibələri idi, tarixə isə Rossiyskie – Persidskie voynı (“Rusiya – Persiya müharibələri”) 
adı ilə daxil edilirdi (Ə.Elçibəy); Onların demək olar, çoxu və həm də əsasları Urmiya gölü – 
Həmədan – Kərkük arasında və onların qonşuluğunda...yerləşir (Ə.Elçibəy); Biz inanırıq ki, 
gec-tez Bakı – Təbriz qatarı işə düşəcəkdir vb. 
 4. Qarşılaşdırılan, yaxud hər hansı bir məsələdə qoşa çəkilən çeşidli özəl adlar arasında 
ayırtı qoyulur; örn.: Bəlli olduğu kimi, əsərdə bir qədər sonra İran – Turan müharibələri 
başlayır (Ə.Elçibəy); Bununla yanaşı, Midiya ellərinin – tayfalarının Ərdəbil – Qəzvin – 
Zəngan – Həmədan  boylarında yaşadığını, gah Mannaya daxil olub, gah da müstəqil 
fəaliyyət göstərdiklərini, Mannalılar zəiflədikcə Midiyalıların gücləndiyini tarix mübahisəsiz 
qəbul edir (Ə.Elçibəy); Azərbaycana qarşı düşmənçilik  Rusiya – İran – Ermənistan 
üçlüyünün başlıca özüllərindən  biridir; Azərbaycan – Ukrayna danışıqları uğurla 
sonuclandı; Coul – Lens qanunu  vb.  
 5. Hər danışığın önündə gələrək onu başqalarından ayırır (Ona görə də, danıĢıq ayırtısı 
adlanır). Yazılı dialoqlardakı ayrı-ayrı danışıqlar məhz bu danışıq ayırtısı ilə bir-birindən 
fərqlənər. Adətən, dialoqlarda müəllif sözlərindən sonra qoşa nöqtə qoyular, hər danışıq 
ayrıca sətirdə verilər və önünə danışıq ayırtısı artırılar; örn.: ... Aslan Atakişiyev məni 
...çağırıb dedi: 
 – Sən bilirsən ki, səni həbs edəcəklər? 
 Dedim: 
 – Bilirəm. 
 – Niyə belə edirsən? 
 121 
 – Xalqa görə (Ə.Elçibəy) vb. 
 6. Qarşılaşdırılan obyektləri daha qabarıq gözə çarpdırmaq üçün aralarına ayırtı qoyular 
(bu özəllik atalar sözlərinin yazılışında daha geniş yayılmışdır); örn.: Bəli, Vətən müqəddəs 
bir fikirdir, ideyadır, imandır. Vətən haqqı – Tanrı haqqıdır! (Ə.Elçibəy); Qonşu haqqı – 
Tanrı haqqı; Yüz ölç – bir biç; Ağa durur – ağacan durur vb. 
10. Dırnaq [ " " ,“”, « » ] 
 Dırnaq mətndəki birbaşa (vasitəsiz) nitqi, özəlliklə, alıntıları göstərmək, öz gerçək 
anlamından fərqlənən yeni anlamlar yüklənmiş sözləri gözə çarpdırmaq vb. amaclarla işlənən 
cütüzvlü durğu işarəsidir.   
 Dünya üzrə ayrac biçimlərinin sayı çox olsa da, Azərbaycan yazısında onlardan üçü 
daha geniş yayılmışdır: düz dırnaq – " ", vergüllü dırnaq –  “ ”  və bucaqlı dırnaq – « ».  
 Azərbaycan türkcəsi ədəbi dilində dırnaq işarəsi daha çox aşağıdakı durumlarda işlədilir:  
 1. Verilən mətnin birbaşa nitq və ya alıntı olduğunu göstərmək üçün; örn.:        Ə. 
Elçibəy yazır: “Azərbaycanın güneyi Quzeydən heç bir təsir olmasa belə, öz müstəqilliyini 
qazanacaq və müstəqilliyini qazandıqdan sonra Azərbaycanın quzeyinə də təsir edəcəkdir”; 
Az-çox elmlə bağlı adam qədim yunan filosofu Heraklitin “Hər şey axır, hər şey dəyişir” 
fikrindən xəbərdardır (Ə.Elçibəy) vb.  
 2. Fərqli anlam (çox zaman istehza məzmunlu) yüklənən, yaxud məcazi məna daşıyan, 
yaxud da razılaşılmayan, qəbul edilməyən, doğru sayılmayan vb. sözləri, fikirləri qabartmaq, 
gözə çarpdırmaq üçün; örn.:  Bu “xoşbəxtlər”, deyəsən, özlərinin yalanına özləri inanmışdı 
(Ə.Elçibəy); İndinin özündə də ”kəndlinin torpağa ehtiyacı yoxdur” deyə torpağı sizə 
qaytarmaq istəmirlər (Ə.Elçibəy); Sizi tərk etməyən mərəzinizdir: “xalq düşməni” tapmaq, 
tapılmasa da, şər və böhtanla “xalq düşməni”, “faşist”, “agent” və sovet dövrünün başqa 
damğalarını vurmaq (Ə.Elçibəy); ...İranı yalnız “millətlər həbsxanası” deyil, həm də 
“qadınlar həbsxanası” adlandırmaq daha doğru olar (Ə. Elçibəy); Bu gün gözümüzün 
önündə Azərbaycanın quzeyində Heydər Əliyev hakimiyyəti türk dilini yenidən “Azərbaycan 
dili” adlandırmağa cəhd göstərir (Ə. Elçibəy) vb.   
 3. Geniş işlədilməyən, yaxud yeni işlədilməyə başlanan, alışılmamış söz və deyimləri 
qabartmaq, yaxud da haqqında danışılan hər hansı bir sözü başqalarından ayırıb gözə 
çarpdırmaq üçün; örn.: Çox qəribədir ki, dərin elmi araşdırmalarla avropamərkəzçilik 
tərəfdarlarını təkzib olunmaz sübutlar və dəlillər qarşısında qoyanları bəzən 
“asiyamərkəzçilik”də təqsirləndirirlər (Ə.Elçibəy); “Əlyazmaçı” olmaq üçün şərqşünas-
filoloq, tarixçi müəyyən dövrdə ixtisaslaşma mərhələsindən keçməlidir (Ə.Elçibəy); Bəlli 
 122 
olduğu kimi, “bilik” sözü öz anlayış və məna tutumuna görə “elm” sözündən daha genişdir və 
qədimdir (Ə. Elçibəy) vb.    
 4. Ədəbi əsər, musiqi və rəssamlıq əsərləri,  filmlər, kütləvi informasiya vasitələri, 
çeşidli qurumlar, orden və medallar, maşın, gəmi, uçaq, silah adları vb.b.k. özəl adları 
ayırmaq üçün; örn.: Şəhriyarın “Heydərbabaya salam”ı Bütöv Azərbaycan Yurdunun əbədi 
bir türküsüdür (Ə.Elçibəy); Məsələn, “Danişməndani-Azərbaycan” kimi fundamental bir 
əsərin müəllifi Təbrizli Məhəmmədəli Tərbiyət öz əsərində Azərbaycanın güneyini və quzeyini 
ayırmadan, Dərbənddən Həmədana qədər Bütöv Azərbaycanın ziyalılarını, böyük 
şəxsiyyətlərini bir yerə toplamışdır (Ə.Elçibəy) vb. 
 Qeyd: Dırnaq içindəki söz, yaxud ad şəkilçi qəbul edərsə, bu şəkilçi dırnaq 
bağlandıqdan həmən sonra yazılır və dırnaqla şəkilçi arasında boşluq buraxılmır; örn.:  
“Şahnamə”ni oxuyarkən istər-istəməz öz-özünə düşünürsən: “Uşaqlar üçün padşah 
nağılları” (Ə.Elçibəy) vb.  
Durğu iĢarələrinin yanaĢı iĢlədilməsi  
 Bəlli durumlarda eyni bir söz və va cümlələrdən sonra bir neçə durğu işarəsi yanaşı 
işlənə bilər. Yanaşı işlənmə ən azı iki durğu işarəsinin öz varlığını qorumaqla bir araya 
gəlmələri səbəbinə ortaya çıxır, ancaq nöqtəli vergül bu sıraya daxil deyil. Çünki nöqtə və 
vergüldən düzəlsə də, nöqtəli vergül bir durğu işarəsidir və vahid bir anlamda işlədilir. Yanaşı 
gələn durğu işarələrində isə hər durğu işarəsi öz varlığını qoruduğundan ayrı-ayrı anlamlar 
daşıyır və özümlü keyfiyyətlərini qoruyurlar.  
 Bir neçə durğu işarəsinin yanaşı işlənməsi şifahi nitqdəki fonetik özəlliklərin yazıda 
daha dəqiq ifadə olunması istəyi ilə bağlıdır. Tutaq ki, dırnaqdan sonra vergül və ayırtı 
işlənirsə, deməli, birbaşa nitq, yaxud alıntıdan (dırnaq) sonra bir az ara verilir (vergül) və 
sonra gələn sözlər öncəkilərdən ayrılıb fərqləndirilir (ayırtı). Örn.: “Düzünü de...Düzünü 
de...”, –  deyə Alpay Aysunu yamsıladı cümləsində “Düzünü de...Düzünü de...” birbaşa nitq 
olub Aysuya məxsusdur və dırnaqda yazılmışdır, Aysunun bu sözlərindən sonra vergüllə gözə 
çarpdırılan ara verilir və sonra da ayırtı ilə Alpayın sözləri Aysunun sözlərindən ayrılır. 
Göründüyü kimi, yanaşı işlənən bu durğu işarələrindən hər biri öz anlamını və görəvini ayrı-
ayrılıqda qorumuşdur. 
 Yanaşı işlədilən durğu işarələri sırasında aşağıdakılar daha geniş yayılmışdır: 
 1. Nida iĢarəsinin təkrarlanması. Bu durumda nidanın (bəzi durumlarda isə soru 
işarəsinin) təkrarlanması ilə mənanın qüvvətləndirilməsi və anlamın daha qabarıq gözə 
çarpdırılması nəzərdə tutulur; örn.: ...dur zalıma de ki, mənə zülm yox, səadət gətirmisən!! 
 123 
(Ə.Elçibəy); Əhsən bizə! Həm tirzəniz, həm hədəfiz biz!!! (M.Ə.Sabir); Heyhat və heyhat və 
heyhat və heyhat!!! Get уat və get yat və get уat və get уat!!! (M.Ə.Sabir); Ancaq təfavüt 
burasındadır ki, Dövlət dumasını bağladılar padşah əmri ilə, amma "Molla Nəsrəddin" 
jurnalını danos ilə!!! (Üzeyir bəy Hacıbəyov) vb. 
  2. Nida və soru iĢarələrinin yanaĢı iĢlədilməsi. Bu durumda cümlənin duyğusallığı, 
hiss-həyəcanlı və ya kinayəli münasibət bildirməsi cavab almaq üçün soru sorma işindən daha 
qabarıq olduğuna görə, öncə nida, sonra da soru işarəsi işlənir; örn.: İki gözlərimdi pulum, 
kişi, bir məgər qanırsan!? (M.Ə.Sabir); Nədir dünyanı tutmuş elmlər, irfanlar, insanlar!? 
(M.Ə.Sabir); Nə yerdə qalmısız bəylər, ağalar, xanlar, insanlar!? (M.Ə.Sabir); Mən ol vəqt, 
haşa, edəm ictinab!? (M.Ə.Sabir) vb. 
 3. Nida və üç nöqtənin yanaĢı iĢlədilməsi. Bu durumda cümlənin duyğusallığı, hiss-
həyəcanlı və ya kinayəli münasibət bildirməsi daha qabarıq olduğuna görə, öncə nida gəlir, 
ancaq cümlə tam bitmədiyinə, yaxud bitirilmədiyinə görə nidadan sonra üç nöqtə də qoyulur; 
örn.: Qah, qah!.. Qəribə gülməlisən xaniman xərab!.. (M.Ə.Sabir); Düşdü bütün qəzetlər 
qiymətdən, ay can, ay can!.. Xalqın canı qurtardı töhmətdən, ay can, ay can!.. (M.Ə.Sabir); 
Moldayı, gördün nə iqdam etdi?! Amma, millət a!.. (M.Ə.Sabir);  Yox, yox, xəta edirsən, haşa 
və sümmə haşa!.. (M.Ə.Sabir);  Ах!.. Aх!.. О keçən günlərimiz noldu, xudaya! (M.Ə.Sabir) 
vb. 
 Qeyd: Nidanın da bir nöqtəsi olduğu üçün birləşmədə dörd nöqtədən biri düşür və 
yanaşı işlənən durğu işarələri nida ilə iki nöqtə kimi görünür. Bəzən üçdən çox nöqtə 
qoymağa çalışırlar ki, buna elə bir ehtiyac yoxdur. 
 4. Soru və nida iĢarələrinin yanaĢı iĢlədilməsi.  Bu durumda cümlədəki soru sorma işi 
duyğusallıqdan, hiss-həyəcanlı və ya kinayəli münasibət bildirmədən daha  qabarıq olduğuna 
görə, öncə soru, sonra da nida işarəsi işlənir; örn.: Bəs, sən hardasan, ay biçarə Vətən?! (Cəlil 
Məmmədquluzadə); Millət necə tarac olur - olsun, nə işim var?! Düşmənlərə möhtac olur - 
olsun, nə işim var?! (M.Ə.Sabir); Daş qəlbli insanları neylərdin, ilahi?! Bizdə bu soyuq 
qanları neylərdin, ilahi?! (M.Ə.Sabir); Axı niyə Berlin divarı aradan götürülməli, Araz boyu 
tikanlı məftillər isə iki Azərbaycanın ortasında əbədi göz dağı kimi qalmalı idi?! (Ə.Elçibəy) 
vb. 
  5. Soru və üç nöqtənin yanaĢı iĢlədilməsi. Bu durumda cümlənin soru sorma amacı 
daha qabarıq olduğuna görə, öncə soru işarəsi gəlir, ancaq cümlə tam bitmədiyinə, yaxud 
bitirilmədiyinə görə də, soru işarəsindən sonra üç nöqtə qoyulur; örn.: Mən demədimmi, var 
buna dumduru iştibahımız?..  (M.Ə.Sabir); Mən də dedimmi, çox yemə, tez pozular 
 124 
məzacımız?.. (M.Ə.Sabir); Axı o övrətdən Hacı Ramazan əl çəkməyibdir?.. (Cəlil 
Məmmədquluzadə) vb. 
  Qeyd: Soru işarəsinin bir nöqtəsi olduğu üçün birləşmədə nöqtələrdən biri düşür və 
yanaşı işlənən durğu işarələri soru ilə iki nöqtə kimi görünür. 
 6. Dırnaq və baĢqa durğu iĢarələrinin yanaĢı iĢlədilməsi. Cütüzvlü dırnaq işarəsinin 
yanaşı işləndiyi başqa durğu işarələri ilə münasibətində ən önəmli məsələ o biri işarələrin 
dırnağın içərisindəmi, yoxsa dırnaqdan qıraqdamı yazılmasıdır. Bu baxımdan, dırnaq və başqa 
durğu işarələrinin yanaşı işlədilməsində iki durum fərqləndirilə bilər (bu iki durumun qarişiq 
halını ayrıca fərqləndirmirik):  
 a) Çeşidli durğu işarələri dırnağa alınan söz və ya cümləyə yox, dırnaqlı söz və ya 
cümləni də içərən ümum cümləyə aiddirsə, o durğu işarələri  dırnaqdan qıraqda yazılır; örn.: 
Demə: "Tiği-rəşadət xiyrəsazi-çeşmi-imkandır"! (M.Ə.Sabir); Hanı, dersən: "Girizandır 
vətəndən leyli-istibdad"? (M.Ə.Sabir); Əvət, "səhrayi-İran doğrudan bir odlu meydandır", 
Fəqət ol odlu meydanda duran bir şiri-ğərrandır... (M.Ə.Sabir); Tatar qəzetlərinin biri İran 
barəsində söhbət açıb bir yerdə belə yazır: "Persiyada camaat şaxdan nedavolnudur", yəni 
istəyir desin ki, "İranda camaat şahdan narazıdır" (Cəlil Məmmədquluzadə)  vb. 
 b)  Çeşidli durğu işarələri dırnağa alınan söz və ya cümlələrə aiddirsə, dırnağın 
içərisində, daha doğrusu, bağlanan dırnaqdan öncə yazılır; örn.: Kefim istəyir saxlayıram, 
kefim istəmir boşayıram və heç bir kəsin haqqı yoxdur mənə desin: "Niyə arvadını 
boşamırsan?", yainki "niyə arvadını boşayırsan?" (Cəlil Məmmədquluzadə); Bir neçə 
vaxtdan bəri idarəmizə gələn kağızların çoxunda bizdən soruşurlar ki, “müsəlmanların axırı 
nə olacaq?” (Cəlil Məmmədquluzadə); "İqbal zəbun oldu, mənimki belə düşdü!" 
(M.Ə.Sabir); Bu söhbət və mübahisələr o qədər “böyümüşdü” ki, Moskva və Leninqradda 
(Peterburqda) tez-tez bizdən soruşurdular: “Deyirlər ki, sizdə də millətçilik və antisovetizm 
baş qaldırıb?” (Ə.Elçibəy) vb. 
 7. Ayrac və baĢqa durğu iĢarələrinin yanaĢı iĢlədilməsi. Cütüzvlü ayrac işarəsi də o 
biri durğu işarələri ilə yanaşı işləndikdə:  
 a) həmin durğu işarələri ayracdakı söz və ya cümləni də içərən ümum cümləyə aiddirsə, 
ayracdan qıraqda yazılır və bu zaman qoşa nöqtə, vergül, nöqtəli vergül, ayırtı kimi durğu 
işarələri yalnız bağlanan ayracdan sonra qoyulur; örn.: Əliallahiliyi (IV xəlifə, imam həzrət 
Əlini Allah sayanlar), İsmailiyi farslar yaratdılar (Ə.Elçibəy); İndi qulaq asın, keçmiş qul 
həmkarım (Siz bunu qəbul etməsəniz də, ancaq belə olmuşdur, buna “oldu, bitdi” deyirlər), 
qayıdaq sizin məqalənizin sonundan gətirdiyim iqtibasın üstünə (Ə.Elçibəy); Ə.Elçibəy 
 125 
yazırdı:...1975-ci ilin yanvar ayının 13 – 14-də mən Tiflisə – arxadaşım Vasim 
Məmmədəliyevin doktorluq dissertasiyasının müdafiəsinə getmişdim (DTK-nın dörd agentinin 
məni necə izləməsi başqa məsələdir).  
 b)  həmin durğu işarələri ümum cümləyə yox, yalnız ayracdakı söz və ya cümləyə 
aiddirsə, ayrac içərisində, daha doğrusu, bağlanan ayracdan öncə yazılır; örn.: Sözüm 
buradadır ki, bu axır vaxtlarda bizim yetişmiş qızlarımıza ər tapılmır və bir neçə il 
gözləyirlər, – axırda da hər kəs rast gəlir, – gedirlər, amma çoxu da qalır evdə və özünə layiq 
oğlan tapa bilmir ki getsin (Dövlətli qoca kişilərin kefidir ha!) (Cəlil Məmmədquluzadə); 
Rüstəm bəy. Ay uşaq səs eləməyin, mən lüğət yazıram. (Rüstəm bəy qayıdıb oturur və yenə 
yazıb oxumağa cumur; yenə bir dəqiqə keçir, çöl qapını taqqıldadırlar) (Cəlil 
Məmmədquluzadə) vb. 
     8. Ayırtı və baĢqa iĢarələrinin yanaĢı iĢlədilməsi. Cümlədən asılı olaraq bəzən ayırtı 
vergül, nida, soru kimi durğu işarələri ilə yanaşı işlənə bilir. Bu durumlarda ayırtı işarəsi 
yanaşı işləndiyi o biri durğu işarələrindən sonra gələr; örn.:  Kimdir arif? – deyə sordum, 
dedilər, əsrə görə…(M.Ə.Sabir); Qonşumuz Kərbəlayi Heydərin iki oğlu var idi: biri doğma 
oğlu Qasım, – səkkiz yaşında, biri də ögey oğlu Nəcəfqulu, – on yaşında (Cəlil 
Məmmədquluzadə); Bir neçə il də gözləyir, gözləyir və lap axırda ya bu da gəlir bir rus qızı, 
ya yəhudi qızı tapır, ya da “Cəhənnəmə, gora!” – deyib, gedir bir müsəlman qızı alır (Cəlil 
Məmmədquluzadə) vb.   
 
 
 
 
 
 
 
 
 
 
 
 
 
 126 
 
Son söz  
 Miladın I minilliyinin sonlarından günümüzədək var olan Azərbaycan türkcəsi ədəbi dili 
bu gün özünün yeni bir yüksəliş dönəmini yaşayır. İstənilən ədəbi dil düz xətt üzrə yox, 
qulluq etdiyi toplumun siyasi-iqtisadi-hərbi-kültürəl... durumundan asılı olaraq, qalxıb-enən 
dalğalı xətt üzrə gəlişər. Artıq günümüzdə Azərbaycan türklüyü daha rus şovinizminin, yaxud 
fars şovinizminin boyunduruğu altında yaşamaq istəmir, öz ərazi bütünlüyünə yetməyi, öz 
birləşmiş ölkəsində azad, bağımsız və demokratik bir düzən içərisində və vahid bir milli 
bayraq altında yaşamağı üstün tutur, bu yolda günü-gündən genişlənən qutsal bir mübarizə 
aparır. İstər rus şovinizmi, istər fars şovinizmi, istərsə də onlara uşaqlıq edənlər Azərbaycan 
türklüyünün bu yeni sosial-siyasi yüksəlişini ortadan qaldırmaq gücündə deyil. Çünki 
Azərbaycan türklüyü daha dünənki zəif, qocalmış, yorulmuş, öz kimliyini bilməyən və öz 
milli varlığına yiyə durmayan bir toplum deyil, tərsinə, öz millətləşmə sürəcinin yeni bir 
yüksəliş dalğasını yaşayan, addım-addım özünü tanımağa və yabançı boyunduruğundan 
qurtulub bütövləşməyə yeltənən 45 – 50 milyonluq böyük bir toplumdur. Bu toplumun yeni 
sosial-siyasi yüksəlişinin göstəricilərindən biri də Azərbaycan türkcəsi ədəbi dilidir.  
 Bu gün quzeyli-güneyli Bütöv Azərbaycan üzrə Azərbaycan türkcəsi ədəbi dilində bir 
yandan dilin quruluş göstəriciləri üzrə arıdılıb təmizlənmə, cilalanıb dəqiqləşmə, zənginləşib 
güclənmə sürəci; o biri yandan isə ədəbi dilin xidmət alanının genişlənməsi, tamlaşması, 
bütün sahələr üzrə işlərlik qazanması sürəci özünü göstərməkdədir. Quşqusuz, Azərbaycan 
türkcəsi ədəbi dilinin yaşadığı bu yeni yüksəliş dönəmini uğurla başa yetirmək üçün 
Azərbaycan türklüyü vahid, bütöv bir millət olaraq öz dilinə yiyə durmağı, özəlliklə ədəbi 
dildə bütövləşmə və standartlaşma sorununa ayrıca göz yetirməyi, bu sorunun çözümündə 
yüksək bilinclilik (şüurluluq) ortaya qoymağı bacaracaqdır.  
 Azərbaycan türkcəsi ədəbi dilində bütövləşib standartlaşma ilə bağlı bir sıra məsələlər 
var ki, onların içərisində imla qaydaları və durğu işarələri özümlü önəm daşıyır. Biz 
insanlarımızın diqqətini bu önəmli məsələyə yönəltməyə çalışdıq və ürəkdən inanırıq ki, 
Azərbaycan türkcəsi ədəbi dilində bütövləşib standartlaşma sorunu Azərbaycan aydınlarının 
günlük qayğısına çevriləcək və çox çəkmədən ən yüksək düzeydə çözülüb həll olunacaqdır.   
 
ÇıxarıĢ və qeydlər  
Ön söz 
 127 
1 
Ədəbi dildə işlədilməsini istədiyimiz türk kökənli milli sözlərimizi verəcək və aydınlıq üçün ayrac 
(mötərizə, parantez) içərisində alınma qarşılıqlarını da göstərəcəyik.  
GiriĢ 

 Azərbaycan türkcəsini danaraq kor-koranə Türkiyə türkcəsini yamsılamaq davranışı ilə Azərbaycan 
türkcəsini gəlişdirmək üçün Türkiyə türkcəsindən də söz almaq hərəkəti ayrı-ayrı məsələlərdir və 
qarışdırılmamalıdır. Örnək üçün “baxaq” yerinə “bakalım” demənin heç bir olumlu yönü yoxdur, 
ancaq “təyyarə” əvəzinə “uçaq”  işlətmə dilimizin milli sözlər hesabına gəlişməsi baxımından çox 
önəmlidir. Başqa sözlə, burada olumsuz yamsılama ilə olumlu etgilənmə anlayışları bir-birindən 
fərqləndirilməlidir.   

 Qıpçınmaq “bir nəsnəni ələ keçirmək üçün ciddi cəhd göstərmək, canfəşanlıqla buna çalışmaq” 
anlamında Azərbaycanın güneyində (Sarab vb. bölgələrdə) işlədilən əski sözlərimizdən biridir. Bizcə, 
qıpçınmaq feli “nəsə qazanmaq üçün canfəşanlıq etmək” anlamında  ədəbi dilimizə gətirilməlidir. 

 Unutmayaq ki, XX yüzilin başlarında Azərbaycanın quzeyində də bu cür danışıqla eyniləşdirilmə 
xətti olmuş (”Molla Nəsrəddin” dərgisini xatırlayaq) və bu xətt ədəbi dilimizin xalq danışıq dilinə 
yaxınlaşdırılması yönündə çox önəmli rol oynamışdır. Görünür, standart ədəbi dil normalarının xalq 
danışıq dilinə yaxın bir özül üzrə biçimlənməsi üçün ilk addımlardan biri ədəbi dillə xalq danışıq 
dilinin eyniləşdirilməsidir. Ancaq bu eyniləşdirilmə uzun sürməməli və öz yerini standart normalara 
verməlidir.  
Birinci bölüm 

 Azərbaycanın güneyindəki ləhcələrimizdən aldığımız coğa (dəstə) və yığva (qrup, dəstə, kruq) 
sözlərinin ədəbi dilimizdə də işlədilməsini gərəkli bilirik.   

 Xatırladaq ki, arqo termini fransızca ”argot” sözündən alınmışdır. Fransızca argot sözü XVIII 
yüzildə öncə ”oğru coğası”, sonra isə ”oğru danışığı” anlamında işlənmişdir və indi arqo dedikdə 
təkcə oğru coğasının yox, hər cür özəl coğaların və qapalı yığvaların danışığı anlaşılır. 

 Jarqon termini fransızcanın jargon ”ləhcə, jarqon” sözündən törəmişdir və araşdırıcılara görə, 
fransızlar da bu sözü əski qall - Roma tayfa dillərinin gargone ”cəfəngiyyat, boşboğazlıq” sözündən 
alaraq ona yeni anlam vermişlər. İngiliscənin slang ”slenq” sözü də anlayış kimi, əsasən, jarqonla eyni 
anlam daşıyır.  

 Azərbaycanın güneyində işlənən adlım “məşhur” sözünün ədəbi dilimizə gətirilməsi çox yaxşı olar. 

 Koyne termini yunancanın koinos “ümumi, gənəl” sözündən götürülmüşdür. Qaynaqlara görə, yunan 
ləhcələrindən biri olan Attika ləhcəsi İ.ö. IV yüzillikdə – Makedoniyalı İsgəndərin yürüşləri 
dönəmində bütün Yunanıstan üçün ümumi dilə (yunanca: koine diálektos) çevrilir. Çağdaş dilçiliyin 
koyne termini də buradan alınmışdır.  
 128 

 Kərkük mərkəzli Türkmaneli (İraq) bu türkman adımızı indiyədək yaşatmaqdadır. Eyni zamanda, 
çağdaş Azərbaycandakı tərəkəmə adı da türkman adının ərəbcə cəmlik variantı olan tərakimə sözü ilə 
bağlanılmaqdadır. 

 Osmanlı imperiyasından sonra Türkiyə Cümhuriyyəti qurulduğu kimi, Qacar dövlətindən sonra da 
Azərbaycan Cümhuriyyəti qurulsa idi, quşqusuz, tarixə baxış ayrı cür olardı və heç kim Azərbaycan 
türk dövlətlərini fars İran (=Persiya) dövlətləri kimi qələmə verməyə yeltənməzdi. 

 M. Kaşğarlı oğuzların “boy” sözündən danışarkən yazırdı: “Bir-birini tanımayan iki adam 
qarşılaşdıqları zaman öncə salamlaşar, sonra “boy kim?” deyə soruşarlar ki, “hansı boydansan?” 
deməkdir... Beləliklə, biri o birinin boyunu tanımış olur və bundan sonra danışmağa başlar, yaxud 
durmayıb ayrılarlar” (Divanü luğat-it türk. Çevirən: Besim Atalay. Ankara. 1941. lll cild, səh.141). 

 Vurğulayaq ki, dilimizdə işlənən alınma sözlərə yönəlik araşdırmalar az deyil və bu araşdırmaların 
çoxunda dilimizdəki alınma sözlər, onların özəllikləri doğru-düzgün ortaya qoyulmaqdadır. Ancaq bir 
sıra durumlarda sözün alınma olub-olmamasını bəlirləyəcək özül qaydalara önəm verilmədiyi üçün 
yanlışlıqlar ortaya çıxır və türk kökənli sözlərin alınma olması irəli sürülür. Örnəyin, bəziləri kilit 
sözünü yunan dilinə, çadır, çəkic, umud... sözlərini fars dilinə bağlamağa yeltənirlər. Ancaq belə bir 
dəyişməz qayda unudulmamalıdır ki, türk dillərində alınma sadə fel yoxdur və kökü sadə felə bağlı 
olan adların heç biri türk dilləri üçün alınma ola bilməz. Örnək verdiyimiz kilit, ümid, çadır, 
çəkic ...sözlərinin də kökündə sadə fel durduğu üçün onların  alınma ola bilməsi imkansızdır. 

  Çox ilgincdir ki, gürcü və erməni dilləri başda olmaqla bütün Qafqaz xalqlarına türkcəmiz çox 
güclü etgi göstərmiş, ancaq özü bu dillərdən çox da təsirlənməmişdir (Azərbaycan türkcəsində gürcü, 
erməni və başqa Qafqaz xalqlarına məxsus sözlər barmaqla sayılar, ancaq bu dillərdən hər birində 
minlərlə türk sözləri işlənir). Bunun nədəni aydındır: son min ildən çox sürə boyu Qafqaz xalqları 
içərisində biz türklər daha aparıcı, daha güclü olduğumuzdan bölgənin əsas siyasi güc mərkəzi 
sayılmışıq və türkcəmiz də ümumünsiyyət dili olduğundan Qafqaz xalqlarının dillərini dərindən 
etgiləmişdir...  

 Bəzən yalavac, yek vb. bu cür bir sıra sözlərin sanskrit, çin, fars vb.dillərdən alındığı iddia edilir. 
Mövzumuzdan çox qırağa çıxmamaq üçün bu sözlərə ayrıca toxunmur, ancaq onları türk sözləri 
sayırıq. 

 “Dədə Qorqud Kitabı” nda Qalın Oğuz eli iki oymaq (İç Oğuz və Dış Oğuz) və 24 boydan oluşurdu 
ki, onlardan ən azı 20 – 21 boyun adı Azərbaycan coğrafiyasında indiyədək qorunmaqdadır. 

 Artıraq ki, İ.s. II minilliyin ortalarına doğru Azərbaycanda qarluq kökənli cığatay boy və 
oymaqlarının etgisi gücləndi, özəlliklə Əlişir Nəvayi dühası nədənilə Azərbaycan türkcəsinə qarluq 
türkcəsinin (cığataycanın) təsiri artdı, ancaq bu etgi keçici oldu və ədəbi dilimizin özülünə yönəlik elə 
bir köklü, yayğın, qalıcı dəyişim yaratmadı. 
 129 

 Bəzən əski qaynaqlarda udilərin Araz vadisində göstərilməsini anaxronizm sayırlar. Ancaq Vedi adı 
tam ortaya qoyur ki, burada heç bir anaxronizm yoxdur, sadəcə, bu udilər “Azərbaycan tarixçiləri”nin 
dediyi Qafqazdilli udinlər deyil, türkdilli boylardan biridir (udulular da ola bilər).  

 Türk boy və oymaq dillərinə aid sözlərin çoxunu Mahmud Kaşğarlının “Divanü luğat-it-türk” 
əsərindən  aldıq və bir azını da çağdaş türkoloji araşdırmalardan seçdik. 
Ġkinci bölüm  
20
 Transkripsiya – latınca trans ”köçürmə” və criptio ”yazı” sözlərindən olub ”üzünü köçürmə” 
anlamı verir. Terminoloji baxımdan isə fonetik transkripsiya səsin doğru göstərilməsi üçün hərfin 
bəlirli fərqləndirici (diakritik) işarələrlə birgə işlənməsini bildirir. 
21
 Bir sıra qaynaqlarda qısa deyilən ünlülər fonem variantları sırasında göstərilmir. Ancaq biz prof. 
Ə.Dəmirçizadənin yanaşmasını daha doğru sayır və qısa ünlüləri fonem variantları sırasında veririk. 
Üçüncü bölüm  

 Sözün yunanca əsli ορθος ”orthos// orfos” kimi yazılır və buradakı θ - teta (çağdaş yunancada: 
thita//fita) hərfi t, s və f səsləri arasında deyilir. θ - teta hərfinin ingiliscə qarşılığı th hərfi ilə, rusca 
qarşılığı isə həm т (=t), həm də ф (=f ) hərfi ilə verildiyi üçün söz  hər iki biçimdə (orthos//orfos) 
yazıla bilir. Orfoqrafiya sözünün bəzi Avropa dillərində işlənən ortoqrafiya variantı da buradandır. 

  Təbii ki, imla sözünün yoxlama yazı türü anlamı elə düzgün yazı qaydaları anlamından 
doğmuşdur və dilçilikdə sözün anlamca bu cür gəlişməsinə anlam geniĢlənməsi (semantik 
genişlənmə) deyilir.  

 Dilimizin sisteminə görə, sözün hansı halda işlənəcəyini fel (bütövlükdə, xəbər) bəlirləyir və 
“təşəkkür edirik” xəbəri təşəkkür bildirmə işinin başlanğıc/çıxışlıq nöqtəsini (kimdən?) yox, yönünü 
(kimə?) ortaya qoyduğu üçün “siz” əvəzliyi Çıxışlıq halda yox, Yönlük halda işlədilməlidir. “Sizdən 
təşəkkür edirik” dedikdə isə, dilimizin qaydalarına görə, sizdən kiməsə (yəni sizə yox, sizin 
əvəzinizdən başqasına) təşəkkür etmiş oluruq.    

 Bu düşüncəyə qarşı çıxıla və deyilə bilər ki, elə yazarıqsa, örnəyin, BoĢ (Bosch) şirkət adı ilə 
dilimizin boĢ sözü qarışıq salınar. Təbii ki, bu cür bir neçə örnək tapıla bilər, ancaq onlar ümumi 
qaydanı pozmamalı və məsələnin təməl qoyuluşunu dəyişdirməməlidir. Nə əlifbamızda, nə də 
yazımızda heç bir hərf birləşməsi, o sıradan Ģ səsi bildirən sch hərf birləşməsi yoxdur və dilimizə hərf 
birləşməsi gətirmə də özünü doğrulda bilməz. Unutmayaq ki, təkcə böyük – kiçik yazılışına görə yox, 
mətndəki özəlliklərinə görə də BoĢ şirkət adı və boĢ sifəti asanlıqla fərqlənir (gərəkərsə, ayrac 
içərisində adın özgün biçimi də yazıla bilər). Eyni zamanda, yazılışdan asılı olmayaraq, deyilişdə 
şirkətin adı məhz BoĢ kimi deyilir və deyildiyi kimi də yazılması bizim dilimiz üçün tam normaldır. 

 İstənilən durumda hansı sözün necə yazılacağını dəqiq bilmək üçün imla sözlüyünə baxılmalıdır. 

 Artıraq ki, həm slavyan dillərinin ц (tse) səsi, həm də az sonra toxunacağımız almanca z (tset) səsi 
qovuşuq (affrikat) səslər olub t və s səslərinin birləşməsindən yaranmışdır. Azərbaycan türkcəsi ədəbi 
 130 
dilində bu cür qovuşuq iki səs – ç (t və Ģ səslərinin qovuşması) və c (d və j səslərinin qovuşması) olsa 
da, ayrıca bir  çı = ts (t və s səslərinin qovuşması) səsi yoxdur. Ləhcələrdə, özəlliklə Naxçıvan 
yörələrində isə bu qovuşuq səs var və ədəbi dildə iki ayrı-ayrı səs olub yanaşı işlənən ts səsləri 
Naxçıvan yörəsində ayrıca bir qovuşuq çı ( t və s səslərinin qovuşması) ünsüzü olaraq özünü 
göstərməkdədir. Əski bulqar türkcəsi ilə bağlı çağdaş türk dillərində bu qovuşuq çı  (=ts) səsinin olması 
imkan verir ki, Naxçıvanda işlənən qovuşuq  çı  (=ts) ünsüzünü də əski bulqar türkcəsindən qalma bir 
iz kimi dəyərləndirək. 

 Defis (latınca divisio “ayırma”) işarəsi yazıda işlədilən ən qısa bir üfiqi cızıqdır (-) və onu 
Azərbaycan türkcəsində cızqı adlandırmaq daha yerində olar. Azərbaycanın güney ləhcələrindən alıb 
“defis” anlamında işlətdiyimiz cızqı sözü əslində dilimizdəki cizgi sözünün bir variantıdır. Hesab 
edirik ki, eyni bir sözün çeşidli fonetik variantlarını fərqli anlamlarda işlətmək dilimizdə ümumişlək 
cizgi “xətt” sözü ilə terminoloji anlam yüklənən cızqı “defis” sözlərini bir-birlərindən ayırmağa imkan 
verir və bu üsul dilimizin söz yaradıcılığı üsullarından biri kimi maraq doğurmaqdadır. Tutuşduraq: 
dağ “yerin hündür hissəsi” və tağ “dağa oxşar yarımdairə formalı qapı, pəncərə vb. bildirən tikinti 
termini” (əslində dağ və tağ eyni bir sözün fərqli fonetik variantlarından başqa bir nəsnə deyil). 

 Cızqıdan (-) bir az uzun olan tire (–) fransızca tirer “dartmaq, çəkmək” sözündəndir və onu 
dilimizdə ayırtı adlandıra bilərik. Öz görəvinə görə, cızqı (-) iki sözü bir-birinə yaxınlaşdırıb onların 
bir mürəkkəb söz kimi dərk olunmasını biçimləndirir və bu mürəkkəb sözün yarımbitişik-yarımayrı 
yazılış tərzini ortaya qoyur; ayırtı (–) isə tərəfləri bir-birindən ayırır və onların ayrı-ayrılıqda 
anlaşılmasını irəli sürür. Ayırma görəvi daşıması bizə imkan verir ki, tireni dilimizdə ayırtı 
adlandıraq.   
 
Dördüncü bölüm  
30
 Bildiyimiz qədəri ilə, cizgisəl iĢarələr yönündə ilk addımlardan biri 2006-cı ildə rus dilçiliyində 
atılmış və qeyri-hərfi imla iĢarələri (rusca: небуквенные орфографические знаки) adı altında  
defis, apostrof, vurğu və əyri cızıq (/) haqqında ayrıca danışılmışdır. Ancaq əyri cızıq alternativlik 
bildirən söz işarəsi olduğu üçün buradan çıxarılmalı və bütövlükdə, işarə qrupu daha dərindən 
araşdırılmalıdır. Hələlik bu məsələni ayrıca araşdırma amacımız olmadığı üçün cizgisəl işarələr 
üzərində çox dayanmır və buraya nələrin daxil olmasına geniş toxunmuruq.   
31
 Rusca: пробел; ingiliscə: Space; fransızca: approche; isveçcə: mellanslag vb. kimi verilən bu 
anlayışın Azərbaycan türkcəsində boĢluq adlanmasını qəbul edirik. 
32
 Ədəbi dilimizdə abzas, rusca: абзац < almanca: Absatz; isveçcə: indrag; ingiliscə: indentation 
vb. kimi verilən bu anlayışın Azərbaycan türkcəsində önara adlanmasını qəbul edirik. 
33
 Bəzən bu anlayış iki nöqtə termini ilə verilir. Ancaq üç nöqtə (...) işarəsinə uyğun olaraq, iki nöqtə 
də yan-yana işlənən (..) işarəsini çağrışdırır və nöqtələrin yan-yana yox, üst-üstə (:) verilməsini  
bəlirtmək üçün, bizcə, işarənin qoĢa nöqtə adlandırılması daha doğrudur. 
 131 
34
 Yan-yana qoyulan üç nöqtə bəzən çox nöqtə də adlanır, ancaq bu çoxluqda üç nöqtənin (...) 
göstərilməsi daha geniş yayıldığı üçün terminin üç nöqtə kimi verilməsi daha məntiqlidir. 
35
 Əski türkcədə tutruq “vəsiyyət”, oxsınmaq “peşman olmaq” deməkdir. 
36
  1144 – 1234-cü illərdə yaşamış adlım Azərbaycan filosofu Ömər Sührəverdi nəzərdə tutulur. 
37
 Fransızca tirer “dartmaq, çəkmək” sözündən alınmış tire termini Türkiyə türkcəsində ya olduğu 
kimi qorunur, ya da uzun çizgi adı ilə verilir. Biz bu terminin Azərbaycan türkcəsində ayırtı 
adlanmasını qəbul edirik. 
 
 
 
 
 
 
 
 
 
 
 
Ədəbiyyat  
1. Ağasıoğlu Firudin. Azər xalqı(Seçmə yazlar).II nəşri. “Çıraq” nəşriyyatı, Bakı, 2005. 
2. Azərbaycan dilinin orfoqrafiya lüğəti (artırılmış və təkmilləşdirilmiş üçüncü nəşri). “Elm” 
nəşriyyatı, Bakı,1975.  
3. Azərbaycan dilinin orfoqrafiya lüğəti. “Lider” nəşriyyatı, Bakı, 2004. 
4. Azərbaycan  dilinin  orfoqrafiya  qaydaları. B, 1958 
5. Azərbaycan ədəbi dili tarixi. “Elm” nəşriyyatı, Bakı,1991.  
6. Azərbaycan ədəbi dili tarixi (sovet dövrü). “Elm” nəşriyyatı, Bakı,1982. 
7. Budaqоva Z. Azərbaycan dilində durğu işarələri. “Еlm” nəşriyyatı, Baкı,1977. 
8. Cahangirov M.Azərbaycan milli ədəbi dilinin təşəkkülü. “Elm” nəşriyyatı, Bakı,1978 
9. Cərullaqızı Nigar. Fəlsəfi-bədii fikir tarixində şəxsiyyət konsepsiyası. .”Günəş” nəşriyyatı, 
Bakı, 2000. 
10. Dəmirçizadə Ə.M. «Kitabi-Dədə Qorqud» dastanlarının dili. APİ nəşri, Bakı, 1959. 
11. Dəmirçizadə Ə.M. Azərbaycan ədəbi dilinin tarixi. I hissə. “Maarif” nəşriyyatı, Bakı, 
1979. 
 132 
12. Dəmirçizadə Ə.M. Müasir Azərbaycan dili. I hissə (Fonetika, orfoepiya, orfoqrafiya). 
”Maarif” nəşriyyatı, Bakı, 1984. 
13. Ergin Muharrem. Türkçenin  Tarihi Gelişimi. Bax: http://www.bilgicenneti.com/d-8643-
Turkcenin+Tarihi+Gelisimi.html 
14. Əfzələddin Əsgər, Məmmədəli Qıpçaq.Türk savaş sənəti. ”Yazıçı” Ədəbi Nəşrlər Evi, 
Bakı,1996. 
15. Əfsələddin Əsgər. Türkmanlar (Tarixi-etnoqrafik oçerk). http://kitab.az/cgi-
bin/catlib/item.cgi?lang=az&item=20031203075903759 
16. Əzizоv Е. Azərbaycan dilinin tarixi dialекtоlоgiyası. Baкı, BDU nəşri, 1999, 
17. Gabain Annemarie von. Eski Türk Yazı Kültürü ve Matbaası. Çeviren: Arzu Ekinci. Bax: 
http://turkoloji.cu.edu.tr/ESKI%20TURK%20DILI/gabain_01.pdf 
18. Gabain Annemarie von. Eski Türkcenin Yazı Dili. Çeviren: Sabit S.Paylı. Bax: 
http://turkoloji.cu.edu.tr/ESKI%20TURK%20DILI/gabain_02.pdf  
19. Hacıyеv M.Ə. Durğu işarələri. AПI, Baкı, 1961. 
20. Hacıyev T.İ. Azərbaycan ədəbi dili tarixi. I hissə. Bakı, 1976. 
21. Hacıyev T.İ. Azərbaycan ədəbi dili tarixi. II hissə. “Maarif” nəşriyyatı, Bakı, 1987. 
22. Hacıyev T.İ., Vəliyev K.N. Azərbaycan dili tarixi. Oçerklər və materiallar. “Maarif” 
nəşriyyatı, Bakı, 1983.  
23. Hüseynzadə M. Müasir Azərbaycan dili. Morfologiya. III hissə. ”Maarif” nəşriyyatı, Bakı, 
1983. 
24. Xudiyev Nizami. Azərbaycan ədəbi dili tarixi. Ankara, 1997. 
25. Kafesoğlu İbrahim. Türk Milli Kültürü. 7 Baskı. Boğaziçi Yayınları, İstanbul, 1991. 
26. Kalankatuklu Moisey. Albaniya tarixi. (Müqəddimə, qeyd, tərcümə və şərhlər akad. 
Z.Bünyadovundur) «Elm» nəşriyyatı, Bakı, 1993. 
27. Kazımov Q.S. Azərbaycan dilinin tarixi.Ən qədim dövrlərdən XIII əsrə qədər. Bax: 
http://www.uludil.gen.az/mundericat.html 
28. Kazımov Q. “Orfoqrafiya qaydaları”nın yeni layihəsi haqqında. Bax: http://dil-tarix-
poeziya.iatp.az/2_014.php  
29. Kaşğari Mahmud. “Divanü Luğat-it-Türk” Tercümesi. Çevirən: Besim Atalay. I – III c. 
Ankara. 1939 – 1941. 
30. Qeybullayev Qiyasəddin. Azərbaycan türklərinin təşəkkülü tarixindən.Azərbaycan Dövlət 
Nəşriyyatı, Bakı, 1994. 
31. Qoñurat Kemal. Qırımtatar Edebiy Tiliniñ İmlâ Qaideleri Toplamı. Bax: 
http://www.vatankirim.net/default.asp  
 133 
32. Qurbanоv A. Dil və nоrma. AПU, Baкı, 1992. 
33. Məmmədova F. Azərbaycanın (Albaniyanın) siyasi tarixi və tarixi coğrafiyası. - 
Azərbaycan Dövlət Nəşriyyatı, Bakı, 1993.  
34. Mirzəzadə H.İ.. Azərbaycan dilinin tarixi morfologiyası. Maarif, Bakı, 1962 
35. Rəhimoğlu Arif. Elçibəyçi düşüncə sistemi və onun ”Bütövləşmə, Millətləşmə, 
Dövlətləşmə!” devizi (Yenidən işlənmiş və genişləndirilmiş variant). Bakı, 2007. 
36. Şirəliyev M. Azərbaycan dialektologiyasının əsasları. “Maarif” nəşriyyatı, Bakı, 1967 
37. Thomsen Vilh. Orhon ve Yenisey Yazıtlarının Çözümü. İlk Bildiri. Çözülmüş Orhon 
Yazıtları. Çeviren: Vedat Köken. Türk Tarih Kurumu Basımevi, Ankara, 1993.  
38. Türk Dil Kurumu. Yazım Kılavuzu. Yazım Kuralları. Bax: http://tdk.org.tr 
39. Türk Dili Yazı Quralları Birinci və İkinci Türk Dili Ortoqrafi Seminarının Aldığı 
Qərarları Son İncələmə: 5 Oktyabr, 2001. Bax:www.ocaq.net/meqale/mql0052.  
40. Бондалетов В.Д. Социальная лингвистика. Москва, 1987. 
41. Боровков А.К. Лексика среднеазиатского тефсира XII-XIII вв. Москва, 1963. 
42. Виноградов В.В. Литературный язык. Bax: http://www.philology.ru/linguistics1/ 
vinogradov-78.htm 
43. «Вопросы развития литературных языков народов СССР». Алма-Ата, 1964. 
44. Гарипов Т. М. Кыпчакские языки Урало-Поволжья. Москва, 1979. 
45. Горбацевич К.С. Изменение норм литературного языка. Ленинград, 1971. 
46. Грачев М.А. Русское арго. Монография. Н. Новгород, 1997 
47. Грунин Т.И. Документы на половецком языке ХVI в. Москва, 1967.  
48. Древнетюркский словарь. Ленинград, 1969. 
49. Жирмунский В.М. Национальные языки и социальные диалекты. Ленинград, 1936. 
50. Мечковская Н.Б. Социальная лингвистика. Москва, 1994. 
51. Мильчин А. Э. , Чельцова Л. К. Справочник издателя и автора. Редакционно-
издательское оформление издания. ОЛМА-Пресс, Мoskva, 2003.  
52. Наджип Э.Н. Исследования по истории тюркских языков XI-XIV веков. Наука. 
Мoskva. 1989 г. 
53. Наджип Э.Н. Кыпчакско-огузский литературный язык мамлюкского Египта ХIV в. 
Москва, 1965. 
54. Пириев А. Словарь жаргона преступников. Баку, 1987  
55. Розенталь Д.Э., Теленкова М.А. Словарь-справочник лингвистических терминов. 
Москва, 1985. 
 134 
56. Розенталь Д.Э., Джанджакова Е.В., Кабанова Н.П. Справочник по правописанию, 
произношению, литературному редактированию. ЧеРо, Москва, 1999. Bax:  
http://evartist.narod.ru/text1/20.htm 
57. Щерба Л. В. Основные принципы орфографии и их социальное значение. Bax: 
http://www.philology.ru/linguistics2/shcherba-57a.htm 
58. Skrivregler för svenska och engelska från TNC (TNC 100). Terminologicentrum TNC, 
Solna, 2001. 
59. Svenska skrivregler. Utgivna av Svenska språknämnden. Redaktör: Eva Raam-Inghult. 
Svenska språknämnden och Almqvist & Wiksell Förlag AB. Uppsala, 1992.  
60. Svenska skrivregler. Utgivna av Svenska språknämnden. Redaktion: Sara Santesson. 
Liber AB. Falköping, 2000. 
61. Myndigheternas skrivregler. Regeringskansliet. Statsrådsberedningen. Ds 2001:32. 
Stockholm, 2001.  
62. TNCs Skrivregler (TNC 83). Tekniska nomenklaturcentralen, Stockholm,1986.  
 
