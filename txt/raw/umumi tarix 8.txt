

YAQUB MAHMUDLU, SABİR AĞAYEV,
TOFİQ NƏCƏFLİ, BABƏK XUBYAROV,
AMƏNƏ KƏRBƏLAYEVA
ÜMUMİ TARİX
Ümumtəhsil məktəblərinin 8-ci sinfi üçün
DƏRSLİK
Azərbaycan Respublikası Təhsil Nazirliyinin
08.06.2015-ci il tarixli 645№-li
əmri ilə təsdiq edilmişdir.
«ASPOLİQRAF»
BAKI-2015
Mahmudlu Y., Ağayev S., Nəcəfli T., Xubyarov B.,
Kərbəlayeva A.
M31 Ümumi tarix. Ümumtəhsil məktəblərinin 8-ci sinfi üçün dərslik.
Bakı, «Aspoliqraf», 2015, 128 səh.
Müəlliflik hüquqları qorunur. Xüsusi icazə olmadan bu nəşri və yaxud onun hər hansı
hissəsini yenidən çap etdirmək, surətini çıxarmaq, elektron informasiya vasitələri ilə
yaymaq qanuna ziddir.
© Azərbaycan Respublikası
Təhsil Nazirliyi, 2015
İxtisas redaktoru: Güntəkin Cəmil qızı Nəcəfli
tarix üzrə fəlsəfə doktoru
Dil redaktoru: Sevil Eyvaz qızı Yusifova
Təhsil Problemləri İnstitutunun
böyük elmi işçisi

KİTABIN İÇİNDƏKİLƏR
Əziz məktəblilər!
Siz VII sinif «Ümumi tarix» dərsliyinizdən V—XVI əsrləri əhatə edən bir zaman
çərçivəsində feodal münasibətlərinin yaranması və inkişafı fonunda Şərqdə və Avropada
mərkəzləşmiş dövlətlərin necə formalaşdığını öyrəndiniz. Feodalizm Şərqdən başladı və
ilk mərkəzləşmiş dövlətlər də Şərqdə yarandı. Şərqdən sonra Avropa öz tarixinin
feodalizm mərhələsinə daxil oldu. Şərqə nisbətən burada feodal münasibətləri daha
sürətlə inkişaf etdi. Avropada bir-birinin ardınca mərkəzləşmiş dövlətlər yarandı və çox
çəkmədən qüdrətli dövlətlərə çevrildi. Onlar arasındakı müharibələr, işğallar dünya
xalqlarını məhrumiyyətlərlə üz-üzə qoydu. Lakin bütün bunlar inkişafın qarşısını ala
bilmədi. Yeni coğrafi kəşflər, elmin, texnikanın inkişafı insanların həyatını dəyişdi. Yeni
münasibətlər — kapitalist münasibətləri yaranmağa və inkişaf etməyə başladı. Dünya
yeni tarixi mərhələyə qədəm qoydu.
Bu dərslikdə XVII—XVIII əsrlərdə burjuaziyanın və yeni ictimai münasibətlərin
yaranmasından və dünya dövlətlərində baş verən hadisələrdən bəhs ediləcək. Bir çox
tarixçilər bu dövrü Yeni dövr adlandırırlar. Dərslik sizi dünya şöhrətli tarixi şəxsiyyətlərlə
tanış edəcək. Bu dərslik vasitəsilə siz, həmçinin dünya dövlətləri arasındakı
münasibətlərin yeni müstəviyə necə keçməsini müşahidə edəcəksiniz. Elə bir müstəviyə
ki, burada «parçala və hökm sür» siyasəti, işğalçı məqsədlər artıq dövlətlərin qarşılıqlı
münasibətlərinin əsas istiqamətlərinə çevrilir, dünyanın bir çox ölkələri işğalçılara və işğal
hədəflərinə ayrılır. Bu ölkələrin arasında Azərbaycan da vardır. Dərslik sizə dünyadan
Azərbaycana baxmağa və həmin dövrlərdə Azərbaycanın dünyadakı yerini görməyə də
imkan yaradacaq. Sizə yeni dərs ilində uğurlar arzusu ilə...
Müəlliflər
XVII-XVIII ƏSRLƏRDƏ ŞƏRQDƏ
NƏLƏR BAŞ VERDİ?
1. AZƏRBAYCAN SƏFƏVİ İMPERİYASI YENİ DÖVRÜN
ASTANASINDA
XVI əsrin sonlarında Şərqin ən böyük imperiyalarından biri olan Azərbaycan Səfəvi dövləti
osmanlılarla müharibədə məğlub oldu və ərazilərinin bir hissəsini itirdi. Şah I Abbas dövlətin
tarixi sərhədlərini bərpa etmək üçün müharibəyə başladı. 1603-1612-ci illərin Səfəvi-Osmanlı
müharibəsi Azərbaycan ərazisinin tamamilə azad olunması ilə başa çatdı.
XVII əsrin birinci rübündə Azərbaycan Səfəvi imperiyasının keçmiş qüdrəti bərpa olundu.
Səfəvi dövlətinin öz qüdrətini bərpa etməsi ilə ətraf ölkələrin həyatında hansı dəyişikliklər
baş verdi?
Açar sözlər: Azərbaycan Səfəvi imperiyası, Şah I Abbas, Təbriz, İsfahan, Nadir xan Əfşar
Volqa—Xəzər ticarət
yolu. XVII əsr alman
səyyahı Adam Oleari
səyahətini bu yolla
gerçəkləşdirmişdi
İqtisadi vəziyyət. Şah I Abbasın ölümündən sonra taxta çıxan Şah Səfinin (1629—1642)
Osmanlı dövləti ilə Qəsri-Şirin sülhünü (1639) bağlaması viranedici müharibəni
dayandırdı. Bu, ölkədə kənd təsərrüfatının, sənətkarlığın və ticarətin inkişafına hərtərəfli
şərait yaratdı. Qonşu dövlətlərlə qarşılıqlı əlaqələr sürətlə inkişaf etməyə baş 1 adı. Volqa
—Xəzər ticarət yolu xeyli canlandı. Avropa ölkələri ilə iqtisadi və siyasi əlaqələr gücləndi.
Ümumi iqtisadi yüksəliş şəhərlərin inkişafında da özünü göstərdi. Beynəlxalq tranzit
ticarət yolları üzərində yerləşən şəhərlərdə böyük canlanma hiss edilirdi. Sənətkarlıq və
ticarət
mərkəzləri kimi məşhur olan Təbriz, Ərdəbil, Şamaxı, Bakı, Ərəş, İsfahan, Kaşan, Yəzd,
Şiraz, Həmədan və digər şəhərlər Avropanın və Asiyanın bir çox ölkələri ilə ticarət edirdi.
İqtisadi inkişaf nə üçün şəhərlərdə özünü göstərirdi?
Ölkədə toxuculuq, metalişləmə, gön-dəri emalı, dulusçuluq daha çox inkişaf etmişdi.
Xalça toxuculuğu özünün yüksək zirvəsinə çatmışdı. Toxunan xalçalar, əsasən, Təbriz,
Şamaxı və Bağdad bazarlarında Avropa tacirlərinə satılırdı. Əsas xalçaçılıq mərkəzləri
Azərbaycan, Kirman, Kaşan, Fars və Xuzistan idi. Lakin XVII əsrin sonlarında ənənəvi
ticarət yolları dəyişdiyi üçün imperiyanın ərazisindən keçən tranzit yolları öz əhəmiyyətini
itirdi.

Tanınmış alman rəssamı Hans
Holbeynin «Səfirlər» əsərində
Azərbaycan xalçası da təsvir
olunmuşdur
Niyə ənənəvi ticarət yolları dəyişdi?
Ölkə iqtisadiyyatında aparıcı yerlərdən birini tutan ipək ticarəti zəifləməyə başladı. Bu, iri
şəhəri ərin beynəlxalq ticarətdəki rolunu zəiflətdi. Ölkənin iqtisadi vəziyyəti pisləşməyə
başladı. Səfəvi dövlətinin ümumi iqtisadi vəziyyətinin pisləşməsi ictimai həyatın bütün
sahələrinə mənfi təsir göstərdi. Ölkədə iqtisadi vəziyyətin gərginləşməsi siyasi böhranın
da dərinləşməsinə səbəb oldu.
Səfəvi dövlətinin zəifləməsi və süqutu. Şah I Abbasdan sonra hakimiyyətə gələn
şahzadələrin dövlət işlərindən uzaq tutulması onların dövləti idarə etməsini
çətinləşdirirdi. Bu isə Səfəvi dövlətini daha da zəiflədirdi. İri feodalların mərkəzi
hakimiyyətə tabe olmamaq cəhdləri gücləndi. İqtisadi böhran, xəzinənin gəlirlərinin
azalması şah Sultan Hüseyni vergiləri artırmağa məcbur etdi. Lakin həmin tədbirlər
dövlətin tənəzzülünün qarşısını ala bilmədi.
Sizcə, vergiləri artırmaqla iqtisadi böhrandan çıxmaq olarmı?
Xalq kütlələrinin feodal zülmünə qarşı çıxışları ölkəni bürüdü. Mərkəzi hakimiyyət
zəiflədiyinə görə dövlətin əksər vilayətlərində eyni vaxtda baş verən üsyanları yatırmaq
mümkün olmadı.
1722-ci ildə əfqanların başçısı Mir Mahmud İsfahanı ələ keçirdi. Şah Sultan Hüseyn onun
xeyrinə hakimiyyətdən əl çəkdi.
Hakimiyyətin zəifləməsi Osmanlı və Rusiya dövlətlərinin Səfəvi torpaqlarına müdaxiləsinə
şərait yaratdı. Səfəvilər dövlətinin torpaqlarının bölüşdürülməsi uğrunda başlayan
Osmanlı—Rusiya danışıqları 1724-cü ilin iyununda İstanbul müqaviləsinin bağlanması ilə
başa çatdı. Müqaviləyə görə Azərbaycan iki dövlət arasında bölüşdürüldü. XVIII əsrin
əvvəllərində Səfəvi dövlətinin ərazisinin bir hissəsini əfqanlar, digər hissəsini isə
osmanlılar tutmuşdu. Səfəvi dövlətinin belə çətin zamanında görkəmli Azər-
baycan sərkərdəsi Nadir xan Əfşar əfqanlara qarşı müharibədə qalib gəldi. Osmanlı
dövlətinə qarşı hərbi əməliyyatlara başlayan Nadir xan 1733-cü ildə osmanlılarla sülh
bağladı. Sülhün şərtlərinə görə Osmanlı dövləti Səfəvilərdən aldığı əraziləri geri qaytardı.
Beləliklə, Səfəvi dövlətinin sərhədləri bərpa olundu. Bundan 3 il sonra Səfəvi sülaləsi
Nadir xan Əfşar tərəfindən hakimiyyətdən uzaqlaşdırıldı və Səfəvi dövləti süqut etdi.
Sual və tapşırıqlar
1. XVII əsrin ortalarında Azərbaycan Səfəvi dövlətində iqtisadiyyatın canlanmasına təsir
edən amilləri göstərin. 2. Sxemi dəftərinizə çəkin. Səfəvilər dövlətində beynəlxalq tranzit
yolları üzərində yerləşən şəhərlərin adlarını yazın.
3. Dövlətin iqtisadi böhranının başlıca səbəbi yalnız ənənəvi ticarət yollarının dəyişməsi
idimi?.. Cavablarınızı əsaslandırın. 4. Azərbaycan Səfəvi dövlətinin zəifləməsi və süqut
etməsinin səbəblərini aydınlaşdırın. 5. Azərbaycan Səfəvi dövlətində baş vermiş
hadisələrin səbəb-nəticə əlaqələrini müəyyənləşdirən xronoloji cədvəl tərtib edin. 6.
Azərbaycan Səfəvi dövlətinin həyatında baş verən ərazi dəyişikliklərini xəritə əsasında
təsvir edin.
7. Azərbaycan Səfəvi dövlətinin zəifləməsinin digər ölkələrə təsiri barədə mülahizələrinizi
yazın.
XRONOLOGİYA
2. NADİR ŞAH ƏFŞAR İMPERİYASI
Səfəvi torpaqları əfqanlar, osmanlılar və ruslar tərəfindən bölüşdürülmüşdü. Şah II Təhmasib
(1722-1732) ölkəni birləşdirmək uğrunda mübarizəyə başladı. Ordunun baş komandanı,
qətiyyətli, cəsarətli, hərb sənətini yaxşı bilən Azərbaycan sərkərdəsi Nadir xan Əfşar qısa
müddətdə ölkəni xarici işğalçılardan təmizlədi. Səfəvi imperiyasının tarixi sərhədlərini bərpa
etdi. 1736-cı ilin martında Nadir xan Əfşar Səfəvi dövlətinə son qoyaraq Azərbaycan Əfşarlar
imperiyasını yaratdı.
Azərbaycan Əfşarlar imperiyasının yaranması Yaxın Şərqin tarixində hansı izləri qoydu?
Açar sözlər: Muğan, Dehli, Xorasan, Nadir şah, Hindistan
Nadir şah Əfşarın
abidəsi. Iran islam
Respublikası
Yadelli təcavüzkarlara qarşı mübarizə. Muğan qurultayı. Azərbaycan türklərinin
Əfşar boyundan olan istedadlı sərkərdə Nadir xan XVIII əsrin 20-ci illərinin sonunda
əfqanları ağır məğlubiyyətə uğratdı və ölkədən qovdu. Nadir xan Təbriz və Ərdəbil
şəhərlərini Osmanlı qoşunlarından azad etdi. Bununla Nadirin xalq arasında nüfuzu
daha da artdı. Bu, II Təhmasibin narahatlığına səbəb oldu. O öz nüfuzunu qaldırmaq
üçün
1731-ci ildə osmanlılar üzərinə özü hücuma keçdi. Lakin
II Təhmasibin niyyəti baş tutmadı. O, İrəvan yaxınlığında ağır məğlubiyyətə düçar oldu. II
Təhmasibin Osmanlı dövləti ilə sülh bağlaması və yenidən Səfəvi torpaqlarının itirilməsi
onun Nadir xan tərəfindən hakimiyyətdən kənarlaşdırılması və azyaşlı oğlu III Abbasın şah
elan olunması ilə nəticələndi. Real hakimiyyət onun qəyyumu kimi Nadir xanın əlinə
keçdi.
Sizcə, Nadir xan Təhmasibi nə üçün taxtdan salmışdı?
Muğan qurultayı. Nadir
xan Əfşarın şah elan
olunması
Öz nüfuzundan istifadə edən Nadir xan 1736-cı ildə Muğan qurultayını çağırdı.
Qurultayda Nadir xan dövlət başçısı — şah seçildi. Bununla da Səfəvilər sülaləsinin
hakimiyyətinə son qoyuldu.
Nadir şahın hakimiyyəti dövründə (1736—1747) ölkədə ara müharibələri kəsildi. İri tayfa
başçılarının müqaviməti qırıldı və onlar mərkəzi hakimiyyətə tabe edildi. Mərkəzi
hakimiyyəti möhkəmləndirmək məqsədilə islahatlar keçirildi. Dində sünni-şiə
parçalanmasını ləğv etmək üçün tədbirlər görüldü.
Əfşarlar imperiyasının genişləndirilməsi. Nadir şah dövlətin sərhədlərini
genişləndirmək, hərbi yürüşlər hesabına xəzinəni doldurmaq istəyirdi. Bu məqsədlə o,
1737-ci ildə Əfqanıstana yürüş etdi. O, Qəndəhar və Kabulu ələ keçirdi. Bunun ardınca
Böyük Moğol imperatoru Məhəmməd şahı əfqanlara sığınacaq verməkdə günahlandıran
Nadir şah Hindistana yürüşə hazırlaşdı.
Sizcə, Moğol imperatoru əfqanlara sığınacaq verməsəydi, Nadir şah Hindistana yürüş
etməzdimi?
Nadir şah döyüşdə
1738-ci ildə Nadir şah 100 minlik ordu ilə yürüşə başladı. Cəlalabada yetişən Nadir şaha
xəbər verdilər ki, Moğol hökmdarının elçisi onunla görüşmək istəyir. Nadir şah Moğol
hökmdarı Məhəmməd şahın elçisini qəbul etdi. Elçi söylədi ki, Moğol imperatoru Nadir
şahın yürüş etməkdə məqsədinin nə olduğunu bilmək istəyir. Nadir şah elçiyə bildirdi ki,
«Məhəmməd şahın sualına Dehlidə şəxsən özüm cavab verəcəyəm».
Nadir şah elçiyə verdiyi cavabla nə demək istəyirdi?
Nadir şah Moğol hökmdarı
Məhəmməd şahı vassallığa qəbul
edir
Nadir şah 1739-cu ildə Lahordan Şahcahanabad istiqamətində yürüşə başladı. Moğol
imperatoru Məhəmməd şah böyük ordu ilə Karnal düzündə Nadir şahı qarşıladı. Əfşartürk ordusu ilk dəfə idi ki, fillərlə qarşılaşırdı. Amma Nadir şahın tədbiri qələbəni təmin
etdi. Döyüş başlayan kimi Nadir şahın əmri ilə yağ və saman yüklənmiş dəvələrə od vurub
düşmən tərəfə qovdular. Vahiməli səslərdən və pis qoxudan dəhşətə gələn fillər irəliyə
doğru hərəkət edə bilməyib geri döndü və Moğol ordusunu ayaqladı. Bundan istifadə
edən Nadirin süvariləri hücuma keçdilər. Aramsız top atəşi ilə Moğol qoşunları dağıdıldı.
Böyük itki verən Moğol qoşunu ruhdan düşüb hökmdardan təslim olmağı tələb etdi.
Məhəmməd şah elçi göndərib sülh
bağlamağı təklif etdi və şəxsən özü Nadir şahın hüzuruna gəldi. Sülhün şərtlərinə görə
Hind çayından qərbdəki ərazilər Nadir şahın imperiyasına qatıldı. Moğol hökmdarının
Dehlidəki xəzinəsi, ordugahdakı ərzaq və sursat, top və fillər də Nadir şaha təhvil verildi.
Novruz bayramı ərəfəsində Nadir şah ağ atın belində top atəşləri ilə Dehliyə daxil oldu.
Novruz bayramı günü onun adına məscidlərdə xütbə oxundu. Elə həmin gün
«Kuhi-nur»
Nadir şahın İstanbulun Topqapı
Muzeyində saxlanılan taxtı
Moğol hökmdarının sarayında ziyafət təşkil olundu. Təmtəraqlı qəbulun ardınca
Məhəmməd şahın xəzinəsinin açarları da Nadir şaha təqdim olundu. Moğol
imperatorunun daş-qaşla bəzədilmiş qızıl taxtı və dünyanın ən məşhur brilyantı «Kuhinur» da Nadirə hədiyyə edildi. Beləliklə, Azərbaycan Əfşarlar imperiyasının sərhədləri
şərqdə Hind çayına kimi genişləndi.
Moğol hökmdarı ilə bağlanmış sülhün şərtlərinə nələr daxil idi?
1740-cı ildə Nadir şah Türküstana yürüşə hazırlaşmağa başladı. Yürüşə səbəb Xivə
xanının Nadir şahın tələblərinə məhəl qoymaması idi. Xivə xanı dəfələrlə Xorasana
yürüşlər etmişdi. Nadir şah Xorasana növbəti müdaxilələrin qarşısını birdəfəlik almaq
istəyirdi.
Şiddətli müqavimət göstərməsinə baxmayaraq, Xivə xanı məğlub oldu. Nadir şahın
hakimiyyətini qəbul etdi. Bu yürüşdən sonra Buxara xanı Əbülfəzl xan özünü Nadirin
vassalı elan etdi.
1740-cı ilin sonlarında Nadir şah Mərvdən keçməklə öz doğma kəndinə qayıtdı. Kəlatı
abadlaşdırdı, orada yeni bağlar saldırdı, su ehtiyatlarını artırdı. Özü üçün məqbərə
tikilməsinə göstəriş verdi. Məqbərənin tikintisi üçün Marağadan qara mərmər gətirildi.
Nadir şah 1743—1746-cı illərdə Osmanlı imperiyası ilə apardığı müharibədə bir sıra yeni
uğurlar qazandı. Lakin müharibələr ölkə iqtisadiyyatına ağır zərbə vurdu. Gündən-günə
artırılan vergilər ölkədə narazı qüvvələrin üsyanına səbəb oldu.
Ömrünün son illərində yaratdığı böyük imperiyanı çökməyə qoymamağa çalışan Nadir
şahın sərt cəzaları da üsyanlar dalğasının genişlənməsinə təkan verdi. 1747-ci ildə Nadir
şah saray qruplarının sui-qəsdi nəticəsində öldürüldü. Ölkədə ara müharibələri və
mərkəzi hakimiyyət uğrunda mübarizə kəskinləşdi.
Böyük Azərbaycan sərkərdəsi Nadir şah Əfşar sərkərdəlik istedadı ilə dünya fatehləri
arasında özünəməxsus yer tutur. Təsadüfi deyildir ki, hərbi uğurlarına və böyük strateq
olduğuna görə onu Şərqin İsgəndəri və Napoleonu adlandırmışlar.
Nadir şaha verilən bu qiymətlər sizdə hansı hisləri oyadır?
Sual və tapşırıqlar
1. Nadir şahın islahatlar həyata keçirməkdə məqsədi nə idi? 2. Nadir şahın dövrünün ən
məşhur fatehlərindən biri olduğunu sübut etməyə çalışın. 3. Nadir şahın fəthlərinin (fəth
etdiyi ölkələri və şəhərləri göstərməklə) sxemini dəftərinizə çəkib doldurun.
4. Əfşarlar imperiyasının ərazisini müasir xəritədə göstərin.
XRONOLOGİYA
3. QACARLAR İMPERİYASININ YARANMASI
Nadir şahın öldürülməsindən sonra mərkəzi hakimiyyəti ələ keçirmək uğrunda kəskin
mübarizə başladı. Bu mübarizə Azərbaycan-türksoylu Qacarlar, Əfşarlar və farsmənşəli
Zəndlər arasında gedirdi.
Necə oldu ki, bu mübarizədə Qacarlar sülaləsi qalib gəldi?
Ağa Məhəmməd xan Qacar Cənubi Qafqaza nə üçün yürüş etdi?
Açar sözlər: Qacarlar dövləti, Qəndəhar, Fətəli xan Əfşar, Ağa Məhəmməd şah Qacar,
Cənubi Qafqaz
Rəqiblər. Qacarlar hələ Nadir şahın dövründə Məhəmməd Həsən xanın başçılığı altında
üsyan qaldıraraq Astrabad və Mazandaranı ələ keçirmişdilər. Lakin onlar az sonra
məğlub olmuş, Məhəmməd Həsən xan isə indiki Türkmənistana sığınmışdı. Nadir şahın
öldürülməsindən sonra Məhəmməd Həsən xan Astrabadı, Mazandaranı və Gilanı öz
hakimiyyəti altına aldı. Mərkəzi İranda isə farsmənşəli Zəndlər hakimiyyət uğrunda
mübarizəyə qoşuldular. Mərkəzi və Qərbi İran Kərim xan Zəndin hakimiyyəti altına keçdi.
Ağa Məhəmməd şah
Qacar (mum fiqur)
Məhəmməd Həsən xan Kərim xanı məğlub edərək Mərkəzi İrana çəkilməyə vadar etdi.
Lakin 1759-cu ildə Məhəmməd Həsən xan Qacar Sarı şəhəri yaxınlığında öldürüldü.
Siyasi hakimiyyət uğrunda mübarizə kimlər arasında gedirdi?
1763-cü ildə uzunmüddətli mübarizədən sonra Kərim xan Zənd Azərbaycanın
cənubunda Urmiya xanı Fətəli xan Əfşarı məğlub edərək Təbrizi, Marağanı və bir sıra
Azərbaycan bölgələrini özünə tabe etdi. Kərim xan Qacarlarla Əfşarlar arasındakı ixti-
laflardan istifadə edərək İranda faktiki olaraq qeyri-məhdud hakimiyyəti ələ keçirdi. Buna
baxmayaraq, guya, şah tituluna iddia etmir, Azərbaycan türklərini narazı salmamaq üçün
dövləti Səfəvilərin adından idarə edirdi. Kərim xan Zəndin hakimiyyəti üçün ən böyük
təhlükə Qacarlar idi. Ona görə də Qacarlarla Zəndlər arasında mübarizə səngimək
bilmirdi.
Nə üçün Kərim xan Zənd dövləti Səfəvilərin adından idarə edirdi?
Qacarlar dövlətinin yaranması. Kərim xan Zəndin ölümündən sonra hakimiyyət
uğrunda mübarizə daha da kəskinləşdi.
Astrabadda Məhəmməd Həsən xanın ailəsində doğulan Ağa Məhəmməd Qacarların
başçısı olandan sonra Qacarlar daha da gücləndilər. Ağa Məhəmməd xan Qacar
Mazandaran, Astrabad, Gilan, Tehran, Qum, Kaşan və İsfahanı öz hakimiyyəti altına aldı.
Tehranı öz iqamətgahına, sonralar isə dövlətinin paytaxtına çevirdi.
1785-ci ilin sonunda Ağa Məhəmməd xan Qacar Zəndlər üzərində qələbə çaldı. Bundan
sonra Azərbaycanın cənubunda, Mərkəzi İranda bir sıra müstəqil xanlıqlar Qacarların
hakimiyyətini qəbul etdilər.
1794-cü ildə, demək olar ki, keçmiş Əfşar imperatorluğunun bütün ərazisinin Ağa
Məhəmməd xan Qacarın hakimiyyəti altında birləşməsi başa çatdı. Azərbaycan—türk
soyundan olan Qacarlar sülaləsi hakimiyyətə gəldi. Ağa Məhəmməd xan Qacar keçmiş
Ağa Məhəmməd xanın ordusu döyüşdə
Səfəvi və Əfşar imperiyalarının tarixi sərhədlərini tamamilə bərpa etmək istəyirdi. Bunun
üçün 1795-ci ilin yazında Qafqaza hərbi yürüşə başladı. İrəvanı ələ keçirdikdən sonra
Şuşanın üzərinə yeridi. Şuşa mühasirəyə alındı. Şuşa qalasının 33 günlük mühasirəsi bir
nəticə vermədi. Qacar Şuşada vaxt itirməyib Tiflis üzərinə hücum etdi və şəhəri ələ
keçirdi.
Ağa Məhəmməd xan Qacar Qafqaza yürüş etməklə nəyə nail olmaq istəyirdi?
Ağa Məhəmməd xan Qacar 1796-cı ildə tacqoyma mərasimi keçirərək şahlıq taxtında
əyləşdi. Bununla da İranda və qonşu ölkələrdə növbəti Azərbaycan—türk sülaləsinin —
Qacarların hakimiyyəti dövrü başlandı. Bu dövr 1796-cı ildən 1925-ci ilə qədər davam
etdi.
Ağa Məhəmməd şah Qacar bölgədə baş verən hadisələri diqqətlə izləyirdi. Rusiyanın
bütün Qafqazı ələ keçirməyə çalışdığını görürdü. Rusiyanın keçmiş Səfəvi və Əfşar
imperiyalarının tarixi ərazilərinə yiyələnməsinə mane olmaq məqsədilə Ağa Məhəmməd
şah Qacar ikinci dəfə Cənubi Qafqaza yürüş etdi. Lakin 1797-ci ildə sui-qəsd nəticəsində
öldürülən Ağa Məhəmməd şah Şimali Azərbaycan torpaqlarını öz dövlətinin tərkibinə
qata bilmədi.
Qacarlar dövlətində nüfuz dairəsi uğrunda mübarizə hansı xarici dövlətlər arasında
gedirdi?
İngiltərənin nümayəndə heyəti Qacarlar sarayında
Qacarlar dövləti Avropa dövlətlərinin işğalçılıq planlarında.
Ağa Məhəmməd şah Qacarın öldürülməsindən sonra İngiltərə, Fransa və Rusiyanın
Asiyada yeni müstəmləkələr uğrunda rəqabəti daha da gücləndi.
1800-cü ildə kapitan Malkolmun başçılıq etdiyi İngiltərə nümayəndə heyəti İrana gəldi.
Fətəli şahla ingilislər arasında siyasi və ticarət müqaviləsi imzalandı. Müqaviləyə görə
İngiltərə Qacarlar dövlətində gömrüksüz ticarət və limanlardan sərbəst istifadə etmək
hüququ qazandı. Bağlanmış müqavilə Qacarlar dövlətinin İngiltərədən asılılığının əsasını
qoydu.
İngiltərə ilə Qacarlar dövləti arasında bağlanan sazişi şərh edin.
Sual və tapşırıqlar
1. Kərim xan Zənd hakimiyyətini möhkəmləndirmək məqsədilə hansı tədbirləri
görmüşdü? 2. Ağa Məhəmməd şah Qacarın Azərbaycan torpaqlarını vahid dövlət halında
birləşdirmək planının baş tutmamasının səbəblərini müəyyənləşdirin. 3. 1800-cü ildə
İngiltərə ilə Qacarlar dövləti arasında imzalanmış saziş nəyə yol açdı və nə üçün? 4. Ağa
Məhəmməd şah Qacarın görkəmli siyasətçi və dövlət xadimi olduğunu faktlarla göstərin.
5. Ağa Məhəmməd şahla Nadir şahın fəaliyyətini müqayisə edin.
Hakimiyyət illəri Gördüyü işlər Nəticələri
Ağa Məhəmməd şah Qacar
Nadir şah
XRONOLOGİYA
4. BÖYÜK MOĞOL İMPERİYASININ PARÇALANMASI
Böyük Moğol imperiyasının hakimiyyəti altında olan Hindistan qədim dövrlərdən öz zəngin
sərvəti ilə Avropa ölkələrinin diqqətini cəlb edirdi. Avropa dövlətləri Hindistanın sərvətlərinə
sahib olmağa can atırdılar. Bu baxımdan ingilislər daha fəal idilər. Xarici dövlətlərin maraqları
Moğol imperiyasının parçalanmasını sürətləndirdi.
İngilislərin Hindistana marağı bu ölkənin tarixi taleyinə necə təsir göstərdi?
Açar sözlər: Maratxlar, Dehli, Heydərəli, Plessi döyüşü, Maysor dövləti
XVII əsrin başlanğıcında Hindistanda ictimai həyat və iqtisadi vəziyyət. XVII əsrin
başlanğıcında o zaman Hindistanı idarə edən Böyük Moğol — türk imperiyasında çoxlu
iri və xırda feodal knyazlıqlar yaranmışdı. Kasta quruluşu cəmiyyətin inkişafına mane
olurdu. Bütün bunlara baxmayaraq, Hindistan xalqları həm əkinçilikdə, həm də sənətin
müxtəlif sahələrində xeyli uğurlar qazanmışdılar. Sənətkarlar yun, ipək və zərif pambıq
parçalar toxuyurdular. Onlar fil dişindən, qiymətli daşlardan və qızıldan müxtəlif
məmulatlar, həmçinin soyuq silah hazırlayırdılar. Daxili ticarət canlanırdı. Ayrı-ayrı
vilayətlər məhsul istehsalına görə ixtisaslaşırdı. Şəhərlər sənətkarlıq və ticarət
mərkəzlərinə çevrilirdi.
Mülki və hərbi hakimiyyətdə yüksək vəzifələrin hamısı müsəlman—türk əyanlarının əlində
cəmlənmişdi.
Sizcə, yüksək vəzifələrin müsəlman-türk əyanların əlində cəmlənməsi nə ilə bağlı idi?
Feodallar sinfinin hakim təbəqəsini cagirdarlar təşkil edirdi. Feodal nərdivanında sonrakı
yerdə zəmindarlar dururdu. Torpaqlar iri feodalların mülkiyyətində idi. Torpaqdan
istifadə müqabilində kəndlilər vergini natura şəklində, məhsulla ödəyirdilər.
Həmin dövrdə hind tacirləri karvan yolları vasitəsilə Əfqanıstan, Mərkəzi Asiya, İran,
Azərbaycan və Həştərxanla geniş ticarət əlaqələri yaratmışdılar. Lakin siyasi pərakəndəlik
və knyazlıqlar arasında davam edən ara müharibələri sosial-iqtisadi inkişafı
Övrəngzəb
Moğol hökmdarlarının
tovus taxtı
Əhməd şah Dürrani
ləngidir, müstəmləkəçilərin Hindistan uğranda mübarizəsini asanlaşdırırdı.
Xarici təcavüzün güclənməsi. Müstəqil dövlətlərin yaranması. Feodal istismarının
güclənməsi nəticəsində kəndli təsərrüfatı var-yoxdan çıxırdı. Maharaştra əyalətində
yaşayan maratxların üsyanı mərkəzi hakimiyyəti xeyli sarsıtdı. 1674-cü ildə paytaxtı Puna
şəhəri olan Maratx dövləti yarandı. Moğol imperatoru Övrəngzəb (1658-1707) bütün
qüvvələrini maratxlara qarşı yönəltdi. Lakin o, maratxların müqavimətini qıra bilmədi. Bu
dövrdə Avropa dövlətlərinin Hindistana təcavüzü gücləndi. Holland, ingilis və fransız
ticarət şirkətləri Hindistandan ucuz alınan məhsulları Avropada dəfələrlə baha qiymətə
sataraq böyük gəlir əldə edirdilər. XVII əsrin əvvəllərində ingilislər moğollardan Suratda
ticarət məntəqəsi yaratmağa icazə aldılar. Həmin əsrin sonlarında Hindistan uğranda
mübarizəyə Fransa da qoşuldu. Benqaliyada ilk istehkam — məntəqə yaradıldı.
Avropa dövlətlərini Hindistana cəlb edən nə idi?
XVIII əsrin birinci yarısında imperatorluğun daxilində separatçılıq gücləndi. Ayrı-ayrı
canişinlər müstəqil hakimlərə çevrildilər. Benqaliya və Heydərabad dövlətləri yarandı. Az
sonra Aud knyazlığı Moğol dövlətindən ayrıldı. Moğol imperiyasının zəifləməsindən
istifadə edən Nadir şah Əfşar 1739-cu ildə Pəncabda Moğol ordularına qalib gələrək
Dehliyə daxil oldu.
XVIII əsrin birinci yarısında Hindistanda hansı dövlətlər vardı?
Nadir şah imperiyası dağıldıqdan sonra Əhməd şah Dürraninin başçılığı altında
Panipat döyüşü
Moğol hökmdarı və onun
mühafizə dəstəsi
Ost-Hind şirkətinin
Hindistanın şərqində tikdiyi
ilk istehkam
müstəqil Əfqan dövləti yarandı. Əfqanlar Şimali Hindistanı — Pəncabı, Kəşmiri, Dehli və
Hind çayı arasındakı əraziləri ələ keçirdilər. Əfqan qoşunlarına qarşı duran başlıca qüvvə
maratxlar idi. Lakin 1761-ci ildə Panipat döyüşündə maratxlar əfqanlara məğlub oldular.
Beləliklə, onların Hindistandakı hökmranlığına son qoyuldu. Panipat döyüşü Böyük Moğol
imperiyasının dağılmasının başlanğıcı oldu. Cəmiyyətin müxtəlif sosial qrupları arasındakı
ziddiyyətlər, feodal ara müharibələri ölkənin qüdrətini sarsıtdı. Yeni xarici təcavüz üçün
şərait yarandı. İngilislər və fransızlar Hindistana yiyələnmək uğrunda mübarizəyə
başladılar.
Ölkənin qüdrətini sarsıdan amilləri müəyyənləşdirin.
Hindistanda ağalıq uğrunda mübarizə. XVIII əsrin ortalarında fransızlar və ingilislər
Hindistanı zəifi ətmək məqsədilə daxili feodal müharibələrini qızışdırır, bununla öz
mövqelərini gücləndirirdilər. Fransaya məxsus Ost-Hind kompaniyası Hindistan
ərazilərinin işğalına daha tez başlamışdı. Hindistandakı fransız mülklərinin generalqubernatoru Hindistanda öz mövqeyini möhkəmləndirmək məqsədilə hindli əsgər-
Moğol dövləti XVIIXVIIIəsrlərdə
lərdən ibarət sipahilər adlanan muzdlu dəstələr yaratdı. Fransızlardan sonra ingilislər də
yerlilərdən silahlı sipahi dəstələri yaradaraq onlara Avropa qaydasında hərbi təlim
verməyə başladılar. XVIII əsrin ortalarında sənayesinin səviyyəsinə görə fransızlardan
irəlidə olan ingilislər Hindistanın zəngin vilayətlərini ələ keçirməyə başladılar. Belə
vilayətlərdən biri Benqaliya idi. 1757-ci ildə Plessi döyüşündə moğollara qalib gələn
ingilislər Benqaliyadan sonra Şimali Orissanı və Audu vassal asılılığına salaraq
Hindistanda həlledici qüvvəyə çevrildilər. Hindistanın idarə olunması Ost-Hind
kompaniyasının yerli şirkətinə tapşırıldı.
ingilislərlə maratxlar
arasında döyüş
1774-cü ildə İngiltərə parlamenti işğal olunmuş Hindistan torpaqlarının idarə olunması
haqqında ilk qanun qəbul etdi. Qanuna görə baş verən çıxışlar qətiyyətlə yatırılmalı,
vergilər vaxtında və müntəzəm toplanılmalı, ölkənin işğalı başa çatdırılmalı idi.
Qanunun müstəmləkəçilik xarakterini şərh edin.
Lakin bu zaman Hindistanın cənubunda mövcud olan Maysor dövləti ingilislərin
Hindistanı işğal etməsində ciddi maneə idi.
Maysor hökmdarı ilə ingilislərin
görüşü
Ona görə də İngiltərə istilaçıları Maysoru müharibəyə cəlb etdilər. 1767—1799-cu illərdə
dörd İngiltərə—Maysor müharibəsi oldu. Sonda ingilislərin güclü artilleriyası qələbəni
təmin etdi. Maysor dövləti öz istiqlaliyyətini itirdi. Onun ərazisi Ost-Hind şirkəti və onun
müttəfiqi olan yerli hind knyazları arasında bölüşdürüldü.
Beləliklə, XVIII əsrin ikinci yarısında Hindistanın iqtisadi cəhətdən zəngin vilayətləri və
cənub hissəsi İngiltərənin müstəmləkəsinə çevrildi.
Sual və tapşırıqlar
1. Böyük Moğol imperiyası nə üçün tənəzzül etdi? 2. Maratxların yaratdığı dövlətin Moğol
imperiyasının tarixində rolu nədən ibarət idi? 3. Hindistana xarici təcavüzün artması
hansı amillərlə bağlı idi? 4. Panipat vuruşmasının başlıca siyasi nəticəsi nə oldu? 5. İngilis
müstəmləkəçilərinin Hindistana dair işğalçılıq planlarının məkrli cəhətlərini göstərin.
6. İngiltərə parlamentinin Hindistanla bağlı qəbul etdiyi qanunun işğalçı xarakteri nədən
ibarət idi? 7. Moğol imperatorluğunun parçalanmasının cədvəl,, yaxud sxemini tərtib
edin.
XRONOLOGİYA
5. ÇİN - «QAPALI ÖLKƏ»
XVII əsrin əvvəllərində Çinin iqtisadi inkişafı ləngiməyə başladı. Bunun başlıca səbəbi Min
sülaləsinin apardığı işğalçı müharibələr, amansız feodal istismar sistemi və saray çəkişmələri
idi. Çində hansı sülalələrin hakimiyyətdə olduğunu yada salın.
Çjurçjenlər — mancurlar Çinin bu vəziyyətindən necə istifadə etdilər?
Açar sözlər: Tsin sülaləsi, «səma oğlu», imperator, Taivan, Çin saxsısı
Mancur—Tsin sülaləsinin Çində hakimiyyətə gəlməsi. Ölkədə yaranan gərgin vəziyyət
kəndli üsyanlarının başlanmasına səbəb oldu. 1626-cı ildə başlayan kəndli üsyanı, demək
olar ki, 20 il davam etdi. 1644-cü ildə üsyançılar Pekin şəhərini tutaraq Min sülaləsinin
hakimiyyətinə son qoydular. İri feodallar qorxuya düşərək əvvəllər də Çini işğal etməyə
çalışan mancurları köməyə çağırdılar. Mancur qoşunları Pekini zəbt etdilər. Mancur və
Çin feodallarının birgə səyi nəticəsində kəndli orduları məğlub edildi. Çində Mancur—
Tsin sülaləsinin hakimiyyəti
(1644—1912) dövrü başlandı.
ilk Mancur-Tsin imperatoru
Fulin
Mancurlar Çində hakimiyyəti nə üçün asanlıqla ələ keçirdilər?
Mancur—Tsin sülaləsinin hakimiyyəti təqribən 250 il davam etdi. Dövlətin başında qeyriməhdud hakimiyyətə malik olan imperator — boqdıxan dururdu. O, «səma oğlu» hesab
edilir və ancaq sarı rəngli paltar geyinirdi. Ölkəni idarə etmək üçün dövlət şurası
yaradılmışdı. İmperiya əyalət, vilayət, dairə, mahal, qəza və kəndlərə bölünmüşdü.
Əyalətlərin xüsusi hərbi hissələri və ayrıca maliyyə sistemi var idi. Böyük vilayətlər qəsdən
həm inzibati, həm də iqtisadi cəhətdən
bir-birindən təcrid edilmişdi.
Sizcə, nəyə görə belə edilmişdi?
Dövlət aparatının əsas pillələrində mancur sülaləsindən olanlar əyləşirdi. Müsəlman
çinlilər dövlət idarəçilik sisteminə yaxın buraxılmırdı. Onlar ancaq orduda xidmət edə
bilərdilər.
Mancur—Tsin imperiyasının «özünütəcrid» siyasəti. İlk Tsin imperatorlarının
hakimiyyəti dövründə qonşu ölkələrlə ticarət əlaqələri genişlənmişdi. XVIII əsrin 20-ci
illərində Rusiya ilə bağlanan sazişlər nəticəsində Çinin bu ölkə ilə ticarət əlaqələri daha
da artdı. Mancur sülaləsi Avropa ölkələrindən gələn tacirlərin bu ölkədə alış-veriş
etməsinə şərait yaradırdı. Avropadan Çinə hərbi sursat, gəmilərin inşası üçün lazım olan
avadanlıq gətirilirdi. İngiltərədən, Niderlanddan, Fransadan Çin limanlarına çoxlu ticarət
gəmiləri gəlir və avropalılar bu limanlarda məskunlaşırdı. İmperatorun sarayında katolik
missionerlər yaşayırdı. Onlar məsləhətçi rolunu oynayırdılar. Çin bazarlarına İngiltərənin
Ost-Hind şirkəti daha uğurla daxil oldu. 1715-ci ildə Kanton şəhərində ilk ingilis məskəni
salındı.
Mancur—Tsin sülaləsi belə sürətli axının qarşısını almaqdan ötrü xaricilərin gəlişini
məhdudlaşdıran qərarlar verməyə başladı. 1757-ci ildə imperatorun fərmanı ilə
Kantondan başqa bütün Çin limanlarında avropalıların ticarətlə məşğul olması qadağan
edildi. Avropalıların Çin limanlarında inşa etdikləri bütün tikililər, xristian kilsələri
söküldü. Hətta avropalıların ölkəyə girişi qadağan olundu. Hökumət Çini «qapalı ölkə»yə
çevirib xaricilərin bura gəlişini dayandırsa da, Çini xarici aləmdən tam təcrid edə bilmədi.
Avropa, Rusiya, ABŞ tacirləri müxtəlif yollarla yenə bu ölkəyə gəlir və ticarətlə məşğul
olurdular.
İngiltərənin Ost-Hind şirkəti Kantonda
Çin XVII-XVIII əsrlərdə
Ölkənin xarici aləmdən «təcrid» olunması mancurlara öz hakimiyyətlərini
möhkəmləndirmək imkanı verdi. Lakin bu siyasət Çinin sosial-iqtisadi inkişafına ağır
zərbə vurdu.
Mancur—Tsin imperiyasının müharibələri. Qərbi Çin müsəlman və monqol
feodallarının hakimiyyəti altında idi. 1689-cu ildə uzunmüddətli Çin-Cunqariya
müharibələri başladı. 1758-ci ildə monqol mənşəli Cunqar (oryat) xanlığı işğal edildi.
Uyğurların Qaşqar şəhəri də zəbt edilərək Çinə qatıldı. Daha sonra mancurlar Şərqi Tibeti
də zəbt etdilər. Tabe edilmiş ərazilərdə Mancur—Tsin imperatorları hərbi məskənlər
yaradır, çinli hərbçilərə torpaq sahələri ayırırdı. Bu torpaqlar ölkənin, əsasən, sərhəd
hissələrində və işğal edilmiş ərazilərdə yerləşirdi.
XVIII əsrin axırlarında mancur qoşunları Hind-Çinə yürüşlər etdi. Çin orduları həlledici
qələbələr əldə etməsə də, Birma, Vyet-
nam, Butan və Nepal mancurlardan asılılığı qəbul etməli oldu. Əsrin sonunda Koreya
Çinə tabe edildi.
Beləliklə, aparılan işğalçı müharibələr nəticəsində geniş ərazilər Çindən asılı — vassal
vəziyyətinə düşdü.
Sosial-iqtisadi vəziyyət və kənd təsərrüfatı. Tayvanı tabe etməklə mancurlar bütün
Çində öz hakimiyyətlərini qurdular. Çinin vahid dövlət halında birləşdirilməsi feodalistehsal münasibətlərini daha da möhkəmləndirdi. Mancurlar Çində yeni vergi sistemi
tətbiq etdilər. Vergilər 30—50% aşağı salındı.
İmperator və onun ailəsi əvvəlki sülalələrdə olduğu kimi, yenə də əsas torpaq
mülkiyyətçisi idi. Mancuriyadakı torpaqlar yalnız hakim sülaləyə məxsus idi. Çinlilər
Mancuriyada torpaq sahibi ola və oraya köçə bilməzdi. Hərbçilərə verilən torpaqlar irsən
keçirdi. Lakin bu torpaqları satmaq olmazdı. Məbəd və məktəblərə məxsus torpaqlar,
meşələr, dağlar, qamışlıqlar və s. dövlət torpaqlarına daxil idi.
Mancur sülaləsi Çində öz dayağını necə möhkəmləndirdi?
Mancur sülaləsi ölkədə dayaqlarını möhkəmləndirdikdən sonra vergi və mükəlləfiyyətləri
artırmağa başladı. Azad kəndlilər təhkimli halına salındı. Kəndlərdə inzibati-polis sistemi
quruldu. On həyətdən ibarət təhkimli icmalar yaradıldı.
XVII—XVIII əsrlərdə Çində natural təsərrüfat qalsa da, yeni istehsal münasibətləri
yaranırdı. Kəndlilər əvvəlki kimi torpaq vergisi ödəyir, müxtəlif mükəlləfiyyətlər
daşıyırdılar. Duz, çay, içki
və s. istehsalına görə əlavə vergilər nəzərdə tutulmuşdu. Torpağı icarəyə götürən
kəndlilər becərdikləri məhsulun yarısını icarədara verirdilər.
XVIII əsrin sonlarında döyüşçü kəndlilərə verilən torpaqlar iri feodallar tərəfindən
müxtəlif yollarla ələ keçirildi. Böyük torpaq sahibləri ölkənin təbiətinə uyğun ərazilərdə
çəltik, çay, tütün, pambıq, tərəvəz, meyvə tədarükü sahələri yaratdılar və daha da
varlandılar.
Avropada Çin saxsı
qabları (çini qablar) çox
yüksək qiymətləndirilirdi.
Avropalılar çox çalışsalar
da, uzun müddət çini
qabların sirrini öyrənə
bilməmişdilər
Şəhərlər və ticarət. Mancur hücumları nəticəsində ciddi ziyan çəkən şəhərlər qısa vaxt
ərzində bərpa edildi. Şəhərlər sənətkarlıq və ticarət mərkəzləri olmaqla yanaşı, həm də
mancurların dayaq nöqtələri, inzibati mərkəzləri sayılırdı. İri şəhərlərdə qarnizon, polis
qüvvələri yerləşdirilmişdi. Yeni hökumət dövründə Nankin, Uçan, Kanton, Pekin nəhəng
sənaye və ticarət mərkəzləri olmuşdu. Şəhərlərin əksəriyyətində ipəkçilik, çini qablar
istehsal edən dövlət və xüsusi manufakturalar fəaliyyət göstərirdi. Mədən sənayesi
məhsulları, çay, duz,
gön-dəri istehsalı artmışdı. Şəhərlərdə tikinti işləri sürətlənmişdi. Duz, çay, metal istehsalı
dövlət inhisarında idi.
Ölkənin birləşdirilməsi və yeni ərazilərin tabe edilməsi nəticəsində Çin bazarı genişləndi.
Daxili və xarici ticarət yüksəldi.
Mancur və feodal zülmünə qarşı mübarizə. Mancur ağaları və Çin feodalları ilə
kəndlilər arasında münasibətlər barışmaz şəkil almışdı.
Kantonda çay bazarı
XVIII əsrin əvvəllərində qəbul edilən qanunlara görə kəndlilər, demək olar ki, bütün
hüquqlardan məhrum oldular. Sahibkarın icazəsi olmadan kəndli heç bir iş görə
bilməzdi. Kəndlilərə aid vergi və mükəlləfiyyətlər artırıldı. İş rejimi ağırlaşdı. Dövlət
tərəfindən müəyyən edilən sənətkarlar daha çox vergi ödəməli, şəhər rəhbərliyinin bütün
tələblərini yerinə yetirməli idilər.
Mancurlar şamançılıq dininə sitayiş edir-
dilər. Çin əhalisi isə konfutsiçilik, buddist, daosizm*, islam dinlərinə sitayiş edirdi.
Mancur hakimiyyətini devirmək məqsədilə gizli dini təşkilat və cəmiyyətlər yaradılmışdı.
Əhalinin, xüsusən kəndlilərin var-yoxdan çıxması etirazlara səbəb olurdu. Tsin sülaləsinin
işğalçı müharibələri, onların əhaliyə qarşı apardığı şovinist* siyasət, ağır vergi sistemi,
ölkəni bürüyən aclıq Çin xalqını üsyanlara sövq etdi. XVII—XVIII əsrlərdə ölkənin müxtəlif
ərazilərində mancur və feodal zülmünə qarşı ardıcıl üsyanlar baş verdi. Lakin baş verən
üsyanlar mütəşəkkil deyildi. Üsyançılar zəif silahlanmışdılar. Onların arasında birlik yox
idi. Bu səbəbdən də bütün üsyanlar amansızcasına yatırıldı. Lakin kəndli üsyanları
Mancur—Tsin sülaləsinin dayaqlarını sarsıda bildi.
Sual və tapşırıqlar
1. Mancurların Çinə tabe etdiyi əraziləri xəritədə göstərin. 2. Nə üçün Tsin sülaləsi
«özünütəcrid» siyasəti aparırdı? 3. Çinin kənd təsərrüfatının xüsusiyyətlərini göstərin. 4.
Milli və feodal zülmünün xüsusiyyətlərini aydınlaşdırın. 5. Tsin sülaləsinin idarəçilik
sistemi haqqında kiçik esse yazın. 6. Çin haqqında 3—5 dəqiqəlik slayd hazırlayın. 7.
Hökumətin «özünütəcrid» siyasətinə qiymət verin. 8. XVIII əsrin əvvəllərində verilmiş
qanunun irticaçı xarakter daşıdığını əsaslandırın.
XRONOLOGİYA
* Daosizm - Çində dini-fəlsəfi nəzəriyyə
* Şovinist - qatı millətçi
6. «GÜNDOĞAN ÖLKƏ»
Yapon adaları yapon xalqının mədəniyyətinin yarandığı və inkişaf etdiyi ərazilər olmuşdur.
Şərqi Asiyanın müxtəlif bölgələrindən və Sakit okeanın cənub hissəsindəki adalardan insanlar
Yaponiya adalarına köçdükdən sonra erkən orta əsrlərdə yapon qəbilə icması yarandı. Yapon
xalqı da əksər slavyan və alman tayfaları kimi ibtidai icma quruluşundan birbaşa feodalizmə
qədəm qoydu.
Avropalıların Yaponiya ilə yaxınlaşması nəyə səbəb oldu?
Açar sözlər: Yaponiya, Tokuqava, Xirado adası, təcridolma siyasəti, Syoqun Sunayoşi
Ölkənin siyasi cəhətdən birləşdirilməsi. Yeni dövrün astanasında Yaponiya faktiki
olaraq bir sıra iri müstəqil knyazlıqlara parçalanmışdı. Bu dövr «döyüşən vilayətlər» dövrü
kimi tarixə daxil olmuşdur. XVI əsrin sonlarında qüdrətli knyaz Oda Nobunaqa ölkədə
mərkəzləşdirmə siyasəti yeridirdi. 1582-ci ildə vasalları tərəfindən öldürülməsindən
sonra onun yaxın köməkçisi Xideyoşi mərkəzləşdirmə siyasətini davam etdirdi. Onun
Koreyanı ələ keçirmək təşəbbüsü uğursuz oldu.
Syoqun* sistemi — iqtisadi, hərbi və siyasi cəhətdən ən güclü feodal ailəsinin hərbifeodal diktaturasıdır.
Tokuqava iyeyasu
1603-cü ildə imperatorun sərəncamı ilə Tokuqava İyeyasu özünü syoqun elan etdi.
Bununla da üçüncü syoqun sülaləsi — Tokuqava ailəsinin hakimiyyəti başladı. Bu sülalə
1867-ci ilə kimi Yaponiyanı idarə etdi. Tokuqava ailəsinin dayağı olan Edo şəhəri dövlətin
paytaxtı oldu. İyeyasunun Yaponiyanı siyasi cəhətdən birləşdirmək uğrunda 30 illik
mübarizəsi uğurla başa çatdı. Beləliklə, Nobuqanın başlatdığı və Xideyoşinin davam
etdirdiyi mərkəzləş-
* Syoqun — hökmdar, hakim, qoşun başçısı
Samuray
dirmə siyasətini İyeyasu başa çatdırdı. Lakin Avropanın bir sıra ölkələrindən fərqli olaraq,
Yaponiyanın feodal knyazlara bölgüsü ləğv edilmədi. Yarımmüstəqil vəziyyətdə qalan
knyazlıqlar inzibati-siyasi quruluşun əsası kimi qorunub saxlanıldı.
Yaponiyada mərkəzləşmiş dövlətin yaranmasını Avropa ölkələrindən fərqləndirən nə
idi?
Tokuqavanın feodal-mütləqiyyət rejimi. Ara müharibələrinin dayandırılması ölkədə
təsərrüfatın canlanmasına, maddi və mənəvi mədəniyyətin yüksəlişinə kömək etdi.
Tokuqavanın iqtisadi qüdrəti ona məxsus əkin sahələrinin ölçüsü və onlardan əldə edilən
gəlirlə müəyyən olunurdu. Bu nəslin mülkləri 68 əyalətdən 47-də yerləşirdi. Tokuqava
sülaləsindən olan ilk üç syoqun özünün iqtisadi qüdrətinə arxalanaraq ölkədə
mütləqiyyət diktaturası yaratdılar. Tokuqava mütləqiyyətinin hərbi dayağını samuraylar
təşkil edirdi. Tokuqava hakimləri siyasi rejimin hərbi dayağını qorumaq üçün bir sıra
qanunlar qəbul etdi. Samuraylara ticarətlə və sahibkarlıq fəaliyyəti ilə məşğul olmaq
qadağan edildi.
1635-ci ildən tətbiq olunan girovluq sistemi Tokuqava nəslinin mövqeyini daha da
möhkəmləndirdi. Bu sistemə görə knyazlar il ərzində dövri olaraq hökmən paytaxt Edoya
baş çəkməli idi. Onlar Edoda olmadıqları müddətdə ailələri girov kimi orada qalmalı idi.
Hökumət girovluq sistemi ilə yanaşı, narazı feodalların torpaqlarının müsadirəsini və itaət
etməyən feodalların digər bölgələrə köçürülməsini həyata keçirirdi.
Mərkəzi hökumət iri knyazları itaətdə saxlamaq üçün hansı tədbirə əl atmışdı?
Tokuqavanın yaratdığı siyasi sistem özünəməxsusluğu ilə fərqlənirdi. Ölkədə nominal
olaraq syoqun və imperatorun ikihakimiyyətliliyi mövcud idi. Bununla belə, imperator
hüquqi cəhətdən dövlətin başçısı sayılırdı. Faktiki olaraq ölkəni syoqun idarə edirdi.
Xarici siyasət. Tokuqava hökuməti 1604-cü ildə ipək-xammalın və hazır ipək
məmulatların xarici tacirlərdən satın alın-
XVII əsrdə Yaponiya feodal qəsri
masına başladı. Əldə edilən gəlir hökumət və tacirlər arasında bölüşdürülürdü. Bunlarla
yanaşı, hökumət xarici ticarət əməliyyatlarının yapon və xarici gəmilər tərəfindən
aparılması üçün xüsusi lisenziyalar verilməsini davam etdirirdi. Bu dövrdə Hollandiya
Ost-Hind kompaniyası müntəzəm olaraq öz gəmilərini Kyüsyü limanlarına göndərməyə
başladı. Elə həmin vaxt yapon-holland ticarət müqaviləsi də imzalandı. Xirado adası
hollandların dayaq məntəqəsi oldu.
1613-cü ildə Xirado adasında ingilis faktoriyasının əsası qoyuldu, ingilis Ost-Hind
kompaniyasına ticarət aparmaq imtiyazı verildi. XVII əsrin birinci yarısında Yaponiyanın
Cənub-Şərqi Asiya ölkələri ilə xarici əlaqələri genişləndi. Avropa və Cənub- Şərqi Asiya
ölkələri ilə Yaponiyanın xarici ticarətinin genişlənməsi natural vergidən pula
keçirilməsinə kömək etdi.
Yaponiyanın təcridolma siyasətinin başlanması. Hələ XVI əsrin ortalarında
avropalılar Yaponiyaya gəlməyə başladılar. Avropalıların Yaponiyaya nüfuz etməsinin ən
mühüm yekunu odlu silahın yayılması və onun ölkə daxilində istehsalının başlanması
oldu. Avropalı tacirlərin ardınca Yaponiyaya katolik keşişlər və yezuit missionerləri də
gəldi. Yeni etiqadı qəbul edənlərin əksəriyyəti ölkənin cənub-qərb hissəsinin yoxsul
kəndliləri idi. Onlar xristianlığın bərabərləşdirici ideyalarında təsəlli axtarırdılar.
Avropa dövlətlərinin Yaponiyaya və Səfəvi dövlətinə xristian missionerləri
göndərməsində oxşarlıq nə idi?
Tokuqava xristianlığı budda məbədi və konfutsi ideologiyası üçün qorxu, onun
bərabərləşdirici ideyasını isə mövcud sosial-iqtisadi quruluş üçün təhlükə sayırdı. Yeni
dini qəbul edən yaponların sayının artması xristianlar əleyhinə təqiblərin artmasına
səbəb oldu. 1614-cü ilin yanvarında xristianlığı «imperiyanın düşməni» elan edən qanun
qəbul edildi. Hökumətin təqibləri nəticəsində on minlərlə xristianlığı qəbul etmiş
yaponiyalı öldürüldü.
Həyata keçirilən antixristian siyasəti Yaponiyanın Avropa ölkələri ilə xarici ticarət
əlaqələrini zəiflətdi. Bu xətt tezliklə
Tokuqavanın xristianlara qarşı cəza tədbirləri
xaricilər əleyhinə siyasətə çevrildi. 1623—1624-cü illərdə ingilislər, ispanlar və
portuqaliyalılar ölkə hüdudlarını tərk etməyə məcbur oldular. Beləliklə, Avropa
müstəmləkəçiləri Yaponiyadan qovuldular və ölkə xarici aləmdən təcrid olundu.
Avropalıların Yaponiyadan qovulmasına səbəb nə olmuşdur?
Tokuqava sülaləsi özünütəcrid siyasətinin köməyi ilə Yaponiyanı siyasi cəhətdən
birləşdirmək niyyətində idi.
Avropalılardan yalnız hollandlar ölkədən qovulmadılar. Onlar Yaponiyada üsyanın
yatırılmasına kömək etdikləri üçün Desima adasında öz faktoriyalarını saxladılar.
Yaponiyanın təcrid edildiyi bütün dövr ərzində Desima Avropaya yeganə açıq «pəncərə»
rolunu oynadı.
Yaponiyanın təcridolma siyasəti feodal münasibətlərinin sabitləşməsinə kömək etsə də,
ölkənin iqtisadi inkişafına ləngidici təsir göstərdi. Beləliklə, Yaponiya formalaşmaqda olan
dünya bazarından süni surətdə kənarda saxlanıldı.
İqtisadi tənəzzülün başlanması. Yoşimunenin islahatları. XVIII əsrin əvvəllərində
Yaponiyada iqtisadi tənəzzül və ölkənin gələcək inkişafı üçün buxova çevrilən feodal
münasibətlərinin dağılması özünü büruzə verdi. İqtisadiyyatın tənəzzülünün
göstəricilərindən biri dövlətin maliyyə sisteminin böhranı idi. Syoqun Sunayoşi (1680—
1709) maliyyə çətinliklərini aradan qaldırmaq
məqsədilə yeni pul kəsməyə və onun tərkibindəki qızılın miqdarını azaltmağa başladı.
Metal pulların qiymətdən düşməsi pul sisteminin pozulmasına kömək etdi. Düyü və digər
çoxişlənən malların qiyməti kəskin dəyişdiyi üçün əhalinin vəziyyəti pisləşdi. Ölkə
iqtisadiyyatının tənəzzülünün göstəricisi əhalinin artımının aşağı səviyyədə olması idi.
Feodal münasibətlərindəki tənəzzül öz əksini şəhərlərin inkişafında tapırdı.
Ümumyapon bazarı tədricən yaranırdı. Onun mərkəzi ölkənin ən iri liman şəhərlərindən
biri olan Osaka idi. Bütöv rayonların ixtisaslaşması baş verir, kapitalist istehsal üsulunun
meydana çıxması üçün şərait yaranırdı. Xüsusi kapitalist manufakturaları ipəkçilik,
pambıq parça və çaxır çəkmə istehsalında yaranırdı.
Syoqun Yoşimune (1716—1745) dövründə feodalizm quruluşunun tənəzzülünün qarşısını
almaq üçün mühüm islahatlar həyata keçirildi. Samurayların nüfuzunu
möhkəmləndirmək üçün tədbirlər görüldü. Syoqun sarayında və feodal knyazlar arasında
israfçılıq əleyhinə mübarizə aparıldı. Kəndlilərin torpaq paylarının alqı-satqısı rəsmən
qadağan edildi. Qəbul edilən qanunlar feodalizm quruluşunun və mütləqiyyət rejiminin
möhkəmləndirilməsini təmin etdi.
Sual və tapşırıqlar
1. Yaponiyanın siyasi cəhətdən birləşdirilməsi prosesini Avropa ölkələrindən fərqləndirən
nə idi? 2. Yaponiyada mütləqiyyət rejimi hansı sülalə dövründə yaradılmışdı? 3. Tokuqava
nəslinin ölkədə girovluq sistemi yaratmaqda məqsədi nə idi? 4. Hökumətin xristianlıq
əleyhinə siyasətinin ölkə üçün nə kimi nəticəsi oldu? 5. Yaponiyada daxili bazarın
yaranmasını nə təmin etdi? 6.Yoşimunenin islahatları nəyə yönəlmişdi?
XRONOLOGİYA
7. ŞƏRQ XALQLARININ MƏDƏNİYYƏTİ
XVII—XVIII əsrlərdə Şərqdə baş verən hadisələr ədəbiyyatda və sənətdə öz əksini tapırdı. Bu
dövrdə Şərqdə çoxlu tarixi əsərlər yarandı. Təsviri incəsənət, poeziya inkişaf etdi.
Bu dövrdə mədəniyyətdə hansı yeniliklər oldu?
Açar sözlər: İran, Məhəmməd Kazım, Hindistan, Benqal—Asiya cəmiyyəti, Kral cəmiyyəti, Çin,
mavzoley, Yaponiya
Səfəvi və Əfşar imperiyalarında mədəniyyət. XVII—XVIII əsrlərdə Səfəvi və Əfşar
imperiyalarının ərazisində maarifçilik sahəsində inkişaf davam etməkdə idi.
Tarix və coğrafiya elmləri daha yaxşı inkişaf etmişdi. Nadir şah haqqında əsərlər yazan
tarixçilər arasında Mirzə Mehdi xan şahın bütün yürüşlərində onu müşayiət etmiş və
«Dünyanı fəth edən Nadirin tarixi» əsərini yazmışdı.
Nadir şahın müasiri olan Məhəmməd Kazımın əsəri isə «Dünyanı bəzəyən Nadirin tarixi»
adlanır. Bu əsərdə İranın həmin dövrdəki daxili vəziyyəti haqqında xeyli material verilib.
Mütəxəssislər bu cəhətinə görə Məhəmməd Kazımın əsərini daha dəyərli hesab edirlər.
İqtisadi və siyasi tənəzzül memarlığın inkişafına mənfi təsir göstərsə də, bu sahədə
müəyyən irəliləyişlər də olmuşdu.
XVIII əsr Səfəvi və Əfşar imperiyaları ərazisində tətbiqi sənətkarlığın və ticarətin yüksək
inkişaf etdiyi dövrdür. Azərbaycan və İran sənətkarlarının hazırladığı gümüş məmulatlar,
xalçalar, parçalar bütün dünyada məşhur idi.
Səfəvi və Əfşar imperiyaları ərazisindən bu dövrdə hansı mallar ixrac edilirdi?
Bu dövrün tanınmış rəssamları olan Məhəmməd Zaman Təbrizinin, Mülkünün
əsərlərində Şərq və Qərb rəssamlıq məktəbi ənənələri də özünü göstərirdi.
Məcmər, dövrün ədəbiyyatında satiranın əsasını qoyan Cəndəqi məşhur şairlər idilər.
Bəhs olunan dövrdə Azərbaycanda və İranda meydan tamaşaları və kukla teatrları da
geniş yayılmışdı.
Hindistan mədəniyyəti. XVII—XVIII əsrlərdə Hindistanda bir çox yeni mədrəsələr açıldı.
Mədrəsələrə Moğol imperatorları və iri feodallar qəyyumluq edirdilər. Burada ilahiyyatla
yanaşı, riyaziyyat, astronomiya, tibb və digər dünyəvi elmlər də öyrədilirdi. Mədrəsələrin
ən məşhurları Dehlidə və Aqrada yerləşirdi.
Ölkədə ədəbiyyat və riyaziyyat sahəsində çalışan alimlərin uğurları daha böyük idi.
Memarlığın inkişafı yüksək səviyyəyə çatmışdı. Memarlıq abidələri içərisində məscidlərin
xüsusi yeri vardı. Dehlidəki Cümə məscidi, Vicapurdakı, Qolkonddakı məscidlər ən yaxşı
memarlıq nümunələri sayılırdı.
Hindistanda memarlıq abidələri içərisində məscidlərin önəmli yer tutması nə ilə bağlı
idi?
Hind miniatür rəssamlıq məktəbinin ən yaxşı nümunələri isə həmin dövrün bizə gəlib
çatan kitablarında öz əksini tapıb.
İngiltərə və Fransa ilə əlaqələrin yaradılması Hindistan mədəniyyətinə müsbət təsir
göstərməklə yanaşı, avropalılara da bu zəngin mədəniyyətlə tanış olmağa şərait yaratdı.
Uilyam Consun 1784-cü ildə yaratdığı «Benqal—Asiya cəmiyyəti» bu işdə böyük rol
oynadı. Sonralar bu cəmiyyəti Kral cəmiyyəti adlandırdılar.
«Benqal—Asiya cəmiyyəti» nəyə xidmət edirdi?
Çoxdilli hind poeziyasında sadə xalqın arzu və ümidləri, feodallara qarşı mübarizəsi təsvir
olunurdu. Bu dövrdə benqaliyalı Əbdül Qadir Bedilin şeirləri geniş yayılmışdı. Maratx
dilində yazan şair Tuka Ramın əsərləri bu gün də maraqla oxunur.
Hindli sənətkarlar fil sümüyündən və ağacdan naxışlı əşyalar düzəldir, gözəl metal
məmulatlar və saxsı qablar hazırlayırdılar. Onların toxuduqları incə və bəzəkli parçalar
göz oxşayır, ürək açırdı. Rəqs, musiqi ölkənin ən inkişaf etmiş sənət sahələri idi.
Həmin dövrdə Hindistanda hansı əsas dillər vardı?
Bu dövrdə Hindistanda yeni tipli teatrın əsası qoyuldu.
Çin mədəniyyəti. XVII—XVIII əsrlərdə Çində ensiklopediya və lüğətlər tərtib edilmiş,
ədəbiyyat külliyyatı nəşr olunmuş, Çin klassik romanının inkişafında yeni mərhələnin
əsası qoyulmuşdu.
XVII əsrin ortalarından etibarən ölkədə Çin dili ilə yanaşı, rəsmi dövlət dili olan mancur
dilində də elmi və bədii əsərlər yazılırdı.
İncə və gözəl zövqə malik olan Çin sənətkarları və rəssamlarının sümükdən və
mərmərdən hazırladıqları əşyalar əsl sənət əsərləri idi. Çin rəssamları ölkədə toxunan
parçalara mürəkkəb, lakin insanın ruhunu və gözünü oxşayan incə naxışlar vururdular.
XVII əsrdə Çin memarlığında monumental binaların inşasına başlandı. Pekin sarayı,
Mukdendəki (indi Şenyan) imperator mavzoleyi bu dövrdə yarandı.
Çin incəsənətinə, o cümlədən memarlığına Avropa ölkələrində tətbiq edilən yeni forma
və üsullar ciddi təsir göstərə bilməmişdi. Çinin özünütəcrid siyasəti onu bu təsirdən
qorumuşdu.
Yaponiya mədəniyyəti. XVII yüzillikdə Yaponiyanın ənənəvi mədəniyyəti formalaşmağa
başladı. Bu dövrdə «şəkilli hekayələr» janrı meydana gəldi. Yapon şeirinin janrlarından
olan hay- kunun (xokku) gözəl nümunələri yarandı. Hayku 3 sətirdən ibarət olub 5—7—5
heca sisteminə əsaslanır. Matsuo Basyo bu janrın ən görkəmli nümayəndələrindən biri
idi.
Kukla teatrı, rəngkarlıq və elm inkişaf etdi. Dəqiq elmlər, o cümlədən təbiət elmləri,
xüsusilə də riyaziyyat və aqronomluq sahəsində uğurlar əldə edildi. Teatr sənəti öz
inkişafının zirvəsinə çatdı.
Təhsil də inkişaf etdi. XVIII əsrdə samuraylarla yanaşı, aşağı təbəqədən olan insanlar üçün
də məktəblər açıldı.
Sual və tapşırıqlar
1. Bu dövrdə Şərq ölkələrində tarixi əsərlərin daha çox yaranmasını nə ilə izah etmək
olar? 2. Moğol imperatorluğunun Hindistan memarlığının inkişafına təsirini faktlarla
əsaslandırın. 3. Benqal—Asiya cəmiyyətinin Hindistan mədəniyyətinin inkişafındakı
rolunu izah edin. 4. Bu dövrdə Yaponiya mədəniyyətinin inkişafına təkan verən əsas amil
nədən ibarət idi?
TÜRK DÜNYASI VƏ QAFQAZ XALQLARI XVII-XVIII
ƏSRLƏRDƏ
8. OSMANLI İMPERİYASI — TƏNƏZZÜLÜN
BAŞLANMASI
XVI əsrin 20-ci illərində Osmanlı imperiyası Belqraddan İraqa qədər böyük bir ərazini əhatə
edirdi. Sonra Avropa fəthlərinə ara verildi. XVI əsrin sonlarında Osmanlı dövləti əsas diqqətini
yenidən Avropaya yönəltdi. Lakin
Osmanlı-Avstriya müharibəsi Osmanlı imperiyasının məğlubiyyəti ilə
nəticələndi. XVII əsr Osmanlı imperiyası üçün uğursuz başladı.
8.1. YENİ DÖVRƏ KÖHNƏ QAYDALARLA DAXİL
OLAN İMPERİYA
Yeni dövr Osmanlı imperiyasının ictimai-siyasi həyatına necə təsir etdi? Avropa dövlətləri
Osmanlı imperiyasının düşdüyü bu vəziyyətdən necə istifadə etmək istədilər?
Açar sözlər: Osmanlı imperiyası, Köprülü Mehmet Paşa, «Müqəddəs birlik», «Lalə dövrü», Qara
Mustafa Paşa, timar, ziyamət
Yeniçərilər
Osmanlı imperiyasında durğunluq. Yeni dövrün astanasında Osmanlı imperiyası
Asiya, Avropa və Afrika qitələrində geniş ərazilərə malik idi. O, mühüm ticarət yollarına
nəzarət edir, dövrünün ən böyük dövlətlərindən hesab olunurdu. Lakin bu dövlət artıq
əvvəlki qüdrətini itirməyə başlamışdı. İmperiya sosial-iqtisadi, siyasi və hərbi tənəzzül
mərhələsinə daxil olmuşdu. XVI əsrin sonlarından başlayan durğunluq* getdikcə
geriləməyə çevrildi. Dövlət idarəçiliyinin tədricən zəifləməsi, qanun və qaydalara
*
D
u
rğ
u
n
l
u
q
- ic
tim
ai h
ə
y
a
t
d
a, m
ə
d
ə
niyy
ə
t
d
ə, t
ə
s
ə
r
r
ü
fa
t
d
a
v
ə
s. in
kiş
a
fsızlıq, h
ə
r
ə
k
ə
t
sizlik
əməl olunmaması ölkədə sabitliyi pozurdu. Vergilərin artırılması iqtisadiyyatın əsasını
təşkil edən kənd təsərrüfatının tənəzzül etməsinə səbəb olmuşdu. Timar və ziyamət
sistemi pozulmuşdu.
Avropanı və bütün Yaxın Şərqi lərzəyə salan, çox mükəmməl təşkilati və ciddi intizamı ilə
tanınan Osmanlı ordusu artıq əvvəlki ordu deyildi. Qadağan olunmasına baxmayaraq,
yeniçərilər evlənir və alverlə məşğul olurdular. Yeniçərilər məvaciblərini vaxtında
almayanda döyüşə getmək istəmir, hətta sultanların dəyişdirilməsi üçün qiyamlar da
qaldırırdılar.
Müharibələrdə bir-birinin ardınca uğursuzluqlara məruz qalan Osmanlı imperiyası
Avropa dövlətlərinə böyük güzəştlərə getməli oldu. Fransa, İngiltərə və Hollandiya yeni
kapitulyasiyalar* aldı. 1615-ci ildə bağlanan Vyana müqaviləsi ilə Avstriya təbəələrinə
Osmanlı mülklərində sərbəst ticarət hüququ verildi, gömrük haqqı endirildi, katoliklərə
kilsə tikməyə icazə verildi. Həmin ildə Venesiya da eyni imtiyazları aldı.
İlk islahat cəhdləri. XVII əsrin ikinci yarısında tənəzzül prosesinin qarşısını almaq üçün
bir sıra islahatlar keçirildi. Bu islahatların məqsədi idarəçiliyi qaydaya salmaq, vergi
sistemini tənzimləmək, həmçinin ordu və donanmada hərbi intizamı gücləndirmək idi.
Dövlətin əvvəlki qüdrətini yalnız bu cür bərpa etmək olardı. Bu islahatlar baş vəzir
Köprülü Mehmet Paşanın adı ilə bağlıdır. İslahatlar nəticəsində idarəçilik və hərbi intizam
möhkəmləndirildi. Timar sistemi nizama salındı, xəzinə gəlirləri artırıldı. Ordu və
donanma gücləndirildi. Həyata keçirilən islahatlar Osmanlı imperiyasının daxili vəziyyətini
müəyyən müddətə yaxşılaşdırsa da, onun tənəzzülünün qarşısını ala bilmədi.
Köprülü Mehmet Paşa
Sizcə, Köprülü Mehmet Paşanın islahatları nə üçün tənəzzülün qarşısını ala bilmədi?
Avropa qitəsindəki torpaqları əldə saxlamaq uğrunda aparılan müharibələr.
İqtisadi-siyasi və hərbi tənəzzü-
* Kapitulyasiya - Xarici təbəələrə dövlətin öz vətəndaşlarından daha artıq imtiyazlar
verən qeyri-bərabər müqavilə
Qara Mustafa Paşa
lünə baxmayaraq, Osmanlı imperiyası yeni ərazilər fəth etmək siyasətini davam etdirirdi.
Osmanlı sultanı Avropa dövlətlərinə qarşı hərbi yürüşlər təşkil etdi. Bu yürüşlər
nəticəsində Macarıstan krallığının əhəmiyyətli hissəsi və Dunay knyazlığı ələ keçirildi.
1664-cü ildə Osmanlı dövləti ilə Avstriya arasında bağlanmış Vasvar sülhünə görə Avstriya
Transilvaniyaya müdaxilə etməyəcəyinə təminat verdi və təzminat ödədi.
Beş il sonra Venesiya əksər dəniz mülklərindən məhrum edildi, Krit adası Osmanlı
dövlətinə birləşdirildi. Osmanlı imperiyasının Ukrayna uğrunda Rusiya ilə apardığı
müharibə 1681-ci ildə Baxçasaray sülhü ilə başa çatdı. Sağ sahil Ukraynası Osmanlı
dövlətinə, sol sahil Ukraynası Rusiyaya verildi. Dnepr çayı iki dövlət arasında sərhədə
çevrildi.
Avstriyanın katolikləşdirmə siyasətinə qarşı üsyan qaldıran macarlar Osmanlı
imperiyasından yardım istədilər. Bu, Avstriya ilə münasibətləri gərginləşdirdi və yeni
müharibəyə səbəb oldu.
Vyana mühasirədə. 1683-cü il
Osmanlı ordusu baş vəzir Qara Mustafa Paşanın başçılığı ilə 1683-cü ildə Avstriyanın
paytaxtı Vyananı mühasirəyə aldı. Mühasirə uzandı. Bu müddətdə alman və polşalıların
səlibçi ordusu Vyanaya köməyə gəldi. Krım xanının xəyanət etməsi Osmanlı ordusunun
uğursuzluğuna səbəb oldu. Məğlub olan Qara Mustafa Paşa ordusunu Budapeştə çəkdi.
«Müqəddəs birliy»in yaradılması. 1684-cü ildə osmanlılar əleyhinə Avstriya, Polşa,
Venesiya və Maltadan ibarət «Müqəddəs birlik» təşkil edildi. İki il sonra Rusiya da bu
birliyə qoşuldu. Yalnız Fransa bu birliyə daxil olmadı. Müxtəlif cəbhələrdə vuruşmağa
məcbur edilən Osmanlı ordusu məğlub oldu. 1699-cu ildə Osmanlı imperiyası və
«Müqəddəs birliy»ə daxil olan dövlətlər arasında Karlovitsa sülh müqaviləsi bağlandı.
Müqavilənin şərtlərinə görə Osmanlı imperiyasının ərazilərinin xeyli hissəsi Avstriya, Polşa
və Rusiya arasında bölüşdürüldü. Beləliklə, Osmanlı dövləti geniş ərazilər itirdi.
Avstriyanın katolikləşdirmə siyasəti ilə «Müqəddəs birlik» arasında nə kimi əlaqə
görürsünüz?
Sultan III Əhməd
Osmanlı imperiyasının «Lalə dövrü». Sultan III Əhməd (1703—1730) Osmanlı
imperiyasının qüdrətini geri qaytarmaq üçün yeni islahatlar həyata keçirməyə başladı.
Həyata keçirilən islahatlar baş vəzir İbrahim paşanın adı ilə bağlıdır. Bu dövrdə
İstanbulda bir çox saray, köşk inşa olundu və bağçalar salındı. Kağızxana dərəsinin iki
tərəfi Versaldakı Fontenblo parkı üslubunda gözəl bağçalar və köşklərlə bəzədildi və bura
Səədabad adını aldı. Parkda yüzlərlə lalə növü yetişdirilirdi. İbrahim Paşanın islahatlar
dövrünü Osmanlı imperiyası tarixində «Lalə dövrü» adlandırırlar. İbrahim Paşanın laləyə
vurğunluğu bu dövrə «Lalə dövrü» adı verilməsinə səbəb oldu.
Avropa təcrübəsindən faydalanmaq məqsədilə Qərbi Avropa ölkələrinə elçilər göndərildi.
Əsasən, elmi-texniki sahələrdə qabaqcıl yenilikləri tətbiq etmək üçün mütəxəssislər
gətirilirdi. İbrahim Paşa Avropa dövlətlərinin hərbi sahədə üstünlüyünü başa düş-
Vəzir ibrahim Paşa
düyü üçün Avropa tipli ordu yaradılana qədər Rusiya və Avstriya ilə münasibətləri
pisləşdirməməyə səy göstərirdi. Həmin dövrdə sənətkarlıq və ticarətin inkişafı üçün bir
sıra tədbirlər həyata keçirildi. Avropadan alınan ilk texniki vasitə mətbəə oldu.
Avropadan alınan ilk texniki vasitənin mətbəə olması nəyin göstəricisi idi?
Osmanlı imperiyasında islahatlar ruhanilərin və yeniçərilərin müqaviməti üzündən
yarımçıq və məhdud səviyyədə həyata keçirilirdi. Əsaslı dəyişikliklər edilmədiyi üçün
islahatlar uğursuzluqla başa çatdı.
Sizcə, bu əsaslı dəyişikliklərə nə daxil ola bilərdi?
Bu dövrdə Osmanlı imperiyasının Avropa ölkələri ilə müharibələri davam edirdi. Avropa
ölkələri Osmanlı imperiyasını sarsıtmaq üçün onu eyni zamanda bir neçə cəbhədə
vuruşmağa məcbur edirdilər.
Sual va tapşırıqlar
1. Tarixdə əvvəllər mövcud olmuş hansı imperiyaları Osmanlı imperiyası ilə müqayisə edə
bilərsiniz? 2. Osmanlı imperiyasının idarəçilik formasını təhlil edin. 3. Elmi kəşf və
ixtiraların Osmanlı imperiyasının həyatına və mədəniyyətinin inkişafına təsirini izah edin.
4. Osmanlı imperiyasında bu dövrdə aparılan islahatları cədvəlləşdirin.
XRONOLOGİYA
8.2. OSMANLI DÖVLƏTİNİN
BEYNƏLXALQ NÜFUZUNUN ZƏİFLƏMƏSİ
Yeni əsrin əvvəllərində Osmanlı dövləti yaranmış əlverişli vəziyyətdən istifadə edərək itirilmiş
ərazilərini geri qaytarmağa çalışdı. 1711-ci il Prut yürüşündə Rusiya üzərində əldə edilən
qələbə Osmanlı hakim dairələrində itirilmiş ərazilərin geri qaytarılmasına inam yaratdı.
Amma bu inam özünü doğrultmadı.
XVIII əsrdə Osmanlı dövləti hansı müharibələrə qatıldı? Bu müharibələrin nəticələri necə
oldu?
Açar sözlər: Patron Xəlil, Belqrad sülhü, kapitulyasiya, Kiçik Qaynarca sülh müqaviləsi
Venesiya ilə müharibə Osmanlı dövlətinin qələbəsi ilə başa çatdı. Osmanlı dövlətinin əldə
etdiyi qələbələr Avstriyanın ona qarşı yeni müharibəyə başlamasına səbəb oldu. 1718-ci
ildə Avstriya və Venesiya ilə imzalanan Pojarevatsk sülh müqaviləsinə görə Serbiya və
Bosniyanın şimalı Avstriyaya verildi, Moreya və Egin körfəzindəki adalar Osmanlı dövlətinə
qaytarıldı. Lakin Belqradm itirilməsi Osmanlı dövlətinin Mərkəzi Avropada mövqeyini
zəiflətdi.
Patron Xəlil
Patron Xəlil üsyanı. Cəmiyyətin sosial-iqtisadi həyatında olduğu kimi, siyasi sistemdə də
böhran dərinləşməkdə idi. Yuxarı dairələrin hədsiz israfçılığı, özbaşınalığı, xalqa biganə
münasibəti ölkədə böyük narazılığa səbəb olmuşdu. Ölkənin iqtisadi vəziyyətinin
pisləşməsi, saray və hökumət dairələrində rüşvətxorluq və talançılığın artması, hərbi
uğursuzluqlar 1730-cu ilin sentyabr ayında İstanbulda üsyana səbəb oldu. Yeniçəri
Patron Xəlilin başçılıq etdiyi bu
Kiçik Qaynarca sülh müqaviləsi
üsyan nəticəsində baş vəzir İbrahim Paşa öldürüldü, Sultan III Əhməd isə qardaşı oğlu
Mahmudun xeyrinə taxtdan əl çəkdi. Bir müddət Patron Xəlillə sarayda hesablaşmalı
oldular. Lakin 1730-cu ilin noyabrında Sultan I Mahmudun göstərişi ilə Patron Xəlil və
üsyanın digər rəhbərləri sarayda qətlə yetirildilər. Üsyanın iştirakçılarına divan tutuldu.
Sizcə, nə üçün üsyan yeniçərilər arasında başladı?
XVIII əsrin birinci yarısında Osmanlı imperiyasında kənd təsərrüfatında və iqtisadiyyatın
digər sahələrində müəyyən dərəcədə irəliləyiş gözə çarpırdı. Əmtəə-pul münasibətləri
inkişaf edirdi. Bununla yanaşı, xarici ölkələrdən gətirilən malların rəqabətinə tab
gətirməyən bir çox sənətkarlıq sahələri tənəzzülə uğrayırdı. Lakin bəzi sənətkar
emalatxanalarının istehsal etdiyi məhsullara hələ də böyük ehtiyac var idi.
Belqrad sülhü. Osmanlı dövlətinin Səfəvilərə qarşı müharibəsindən istifadə edən
Avstriya Rusiya ilə ittifaq bağlayaraq ona qarşı yeni müharibəyə başladı. İki cəbhədə
müharibə aparmasına baxmayaraq, Osmanlı dövləti bir sıra uğurlar qazandı. 1739-cu ilin
sentyabrında Fransanın vasitəçiliyi ilə Osmanlı dövləti ilə Avstriya arasında Belqrad sülhü
imzalandı. Sülhə görə Pojarevatsk müqaviləsi ilə Avstriyaya verilmiş Şimali Serbiya və
Belqrad Osmanlı dövlətinə qaytarıldı. Müttəfiqi olan Avstriyanın məğlub olması, İsveçlə
yeni müharibə təhlükəsi Rusiyanı da sülh bağlamağa vadar etdi. Belqrad sülhünə görə
Azov qalası Rusiyaya verildi. Osmanlı dövləti Qara və Azov dənizlərində ticarət gəmiləri və
hərbi donanma saxlamaq hüququnu özündə saxladı. Hər iki dövlət onların Şimali
Qafqaza müdaxilə etməyəcəkləri barədə təminat verdi.
Çeşmə dəniz döyüşü,
1770-ci il
Sizcə, nə üçün Osmanlı və Rusiya bir-birindən Şimali Qafqaza müdaxilə etməmək
barədə təminat aldı?
Belqrad sülhü Osmanlı dövlətinin imzaladığı sonuncu uğurlu sülh oldu.
1740-cı ildə Osmanlı imperiyası ilə Fransa arasında bağlanmış müqaviləyə əsasən
Osmanlı imperiyasında ticarət edən fransız tacirləri üçün 10%-li gömrük rüsumu
müəyyən edildi. Sonralar İngiltərə, Hollandiya və digər ölkələrin tacirləri də belə hüquqlar
aldılar.
Bu cür güzəştlərə getməyin Osmanlı imperiyası üçün hansı mənfi cəhətləri ola bilərdi?
XVIII əsrin ikinci yarısında Osmanlı—Rusiya müharibələri. Bu dövrdə Rusiya özünün
başlıca xarici siyasətini — Qara dəniz sahillərinə çıxışı təmin edə bilmədi.
1768-ci ildə Osmanlı dövləti Avstriya və Fransanın təhriki ilə Rusiyaya müharibə elan etdi.
Hərbi əməliyyatlar Balkan yarımadası, Krım və Qafqazda aparılırdı. Rusiya müharibənin
gedişində üstünlüyə nail oldu. Larqa, Kaqul və Çeşmə dəniz döyüşündə
Osmanlı imperiyası Kiçik Qaynarca sülhündən sonra
rus ordusunun və donanmasının qazandığı qələbələr müharibənin taleyini həll etdi.
Lakin Avropa dövlətləri Rusiyanın Balkanda mövqeyinin güclənməsini istəmirdilər.
Avropa dövlətlərinin təzyiqləri altında Rusiya müharibəni dayandırmağa məcbur oldu.
1774-cü ilin iyununda imzalanan Kiçik Qaynarca sülh müqaviləsinə görə Dnepr və Cənubi
Buq çayları arasındakı ərazilər, həmçinin Kabarda Rusiyaya keçdi. Rusiyanın ticarət
gəmilərinə Qara dənizdə, Bosfor və Dardanel boğazlarında sərbəst üzmək hüququ
verildi. Osmanlı dövləti tarixdə ilk dəfə olaraq məğlub dövlət kimi təzminat ödəməli oldu.
Osmanlı sultanı Krım xanlığının müstəqilliyini tanıdı. Kiçik Qaynarca sülhü Osmanlı
dövlətinin Karlovitsadan sonra imzaladığı ən ağır şərtli müqavilə oldu. Qara dənizdə
Osmanlı dövlətinin şəriksiz hökmranlığı dövrü başa çatdı, onun beynəlxalq nüfuzu
zəiflədi.
Sual və tapşırıqlar
1. Kiçik Qaynarca və Karlovitsa sülhünü müqayisə edin. Bu sülhün Osmanlı imperiyası
üçün ağır nəticələrini müəyyənləşdirin. 2. 1740-cı ildə Osmanlı imperiyası ilə Fransa
arasında bağlanmış müqavilənin Osmanlı dövlətinin iqtisadiyyatına göstərdiyi mənfi təsiri
müəyyənləşdirin. 3. Osmanlı imperiyasına qarşı birləşən dövlətlər arasındakı ziddiyyətin
səbəblərini izah edin. 4. Bəhs olunan dövrdə Osmanlı imperiyasının hərbi
uğursuzluğunun səbəbləri nə ilə bağlı idi?
XRONOLOGİYA
8.3. AVROPA DÖVLƏTLƏRİNİN OSMANLI İMPERİYASINI
BÖLÜŞDÜRMƏK PLANLARI
Osmanlı imperiyası ilə bağlı Rusiya imperatriçəsi II Yekaterinanın xüsusi planları var idi. Bu
dövrdə hazırlanan «Yunan layihəsi»nə görə Osmanlı dövlətinin ərazisi Avstriya və Rusiya
arasında bölüşdürülməli və Rusiyanın himayəsi altında «Bizans imperiyası» bərpa edilməli idi.
II Yekaterina Balkan yarımadasını osmanlılardan təmizləməyi, Bizans imperiyasını bərpa
etməyi və taxt-taca öz nəvəsi Konstantini gətirməyi düşünürdü. II
Yekaterinanın bu planı digər böyük Avropa dövlətləri üçün maraqlı olmadı. Çünki bu dövrdə
beynəlxalq güclər «Şərq məsələsi»nin ətrafında baş sındırırdılar.
Bəs «Şərq məsələsi»nin əsasını nə təşkil edirdi?
Açar sözlər: Şərq məsələsi, Yassı sülh müqaviləsi, Sultan III Səlim, «Nizami-cədid»
«Şərq məsələsi». XVIII əsrin ikinci yarısında Rusiya və bir sıra Qərbi Avropa dövlətlərinin
Osmanlı imperiyasına qarşı birgə mübarizə aparmaq cəhdi «Şərq məsələsi»nin
yaranmasına səbəb oldu. «Şərq məsələsi»nin əsasını Osmanlı dövlətini parçalamaq və
onun ərazilərini bölüşdürmək planı təşkil edirdi.
Bu məsələnin həyata keçirilməsində Rusiya başlıca rol oynayırdı.
«Yunan layihəsi» ilə «Şərq məsələsi»nin oxşar və fərqli cəhətləri nədən ibarət idi?
Osmanlı imperiyasında siyasi və iqtisadi tənəzzülün güclənməsindən istifadə edən
İngiltərə və Fransa onu asılı vəziyyətə salmaq üçün Rusiyaya qarşı müharibəyə təhrik
edirdilər. Bu yolla onlar Osmanlı dövlətini tamamilə Avropadan çıxarmağa, Rusiyanı isə
zəiflətməyə çalışırdılar.
Rusların İzmayıl qalasını tutması
XVIII əsrin sonlarında «Şərq məsələsi» Rusiya xarici siyasətinin ana xəttinə çevrildi. Bu
dövrdə İngiltərə və Fransa arasındakı rəqabət kəskinləşdi.
Yassı sülh müqaviləsi. Krımın işğalına cavab olaraq Osmanlı sultanı 1787-ci ildə
Rusiyaya müharibə elan etdi. Balkan yarımadasında yeni ərazilər ələ keçirməyə çalışan
Avstriya Rusiyanın müttəfiqi kimi müharibəyə qoşuldu.
Osmanlı dövləti iki cəbhədə müharibə aparmalı oldu. Avstriya ordusu Belqradı, Rusiya isə
Akkerman, Bender və İzmayıl qalalarını ələ keçirdi. Osmanlı dövləti sülh bağlamağa
məcbur oldu. 1791-ci ildə imzalanan Yassı sülh müqaviləsinə görə Osmanlı dövləti Krım
xanlığının Rusiya tərəfindən işğalını təsdiq etdi. Dnestr çayı iki dövlət arasında sərhədə
çevrildi. Rusiya Qara dənizdə qəti olaraq möhkəmləndi.
Beləliklə, Yassı sülh müqaviləsi Osmanlı dövlətinin qüdrətini daha da sarsıtdı və Rusiyanın
yeni işğalları üçün şərait yaratdı.
Sultan III Səlimin islahatları. XVIII əsrin ikinci yarısında Osmanlı imperiyasının Rusiya
ilə müharibələrdə uğursuzluğu ölkədə siyasi və iqtisadi böhranı daha da dərinləşdirdi.
Beynəlxalq
Sultan III Səlim
vəziyyətin pisləşməsi Osmanlı hakim dairələrini narahat etməyə başladı. Belə bir şəraitdə
onların qüdrətli orduya xüsusilə ehtiyacı var idi. Ordunun əsasını feodal süvarisi və
yeniçərilər təşkil edirdi. Ordunu Avropa qaydasında qurmaq zərurəti yaranmışdı.
Ordunun vəziyyəti nəyi göstərirdi?
Dövlətin belə ağır dövründə taxta çıxan Sultan III Səlim
(1789—1807) bütün sahələrdə islahatlar həyata keçirmək üçün layihə hazırlamağı
tapşırdı. İlk növbədə, Avropa təcrübəsini öyrənmək üçün Avropa ölkələrinə
nümayəndələr göndərildi. III Səlim Fransa təcrübəsini əsas tutaraq 1792—1793-cü illərdə
«Ni- zami-cədid» (yeni qayda) adlanan islahatları həyata keçirməyə başladı.
«Nizami-cədid» ordusunun paradı. III Səlim paradı izləyir
Hərbi islahatın keçirilməsinə üstünlük verildi. İslahatlar İsveç və Fransa hərbçilərinin
iştirakı ilə həyata keçirilirdi. Ordunun xərclərini ödəmək üçün xüsusi xəzinə yaradıldı.
Donanmanın yenidən təşkili üçün yeni tipli gəmilər hazırlandı. Hərbi mühəndislik
məktəbi genişləndirildi.
Hərbi islahatlara nə üçün üstünlük verildi?
İdarə sistemində həyata keçirilən islahat imperiyanın 28 əyalətə ayrılmasını, onların idarə
edilməsi üçün təcrübəli vəzirlərin göndərilməsini nəzərdə tuturdu. Qanunlara əməl
etməyən şəxslər vəzifədən uzaqlaşdırılırdı. Avropa ölkələrindəki yenilikləri vaxtında
öyrənmək üçün London, Paris, Vyana və Berlin şəhərlərində daimi səfirliklər açıldı.
İslahat təhsil sistemində yeni məktəblərin açılmasını, dövlət mətbəəsinin yaradılmasını,
məktəblərdə xarici dil kimi fransız dilinin tədrisini nəzərdə tuturdu.
Nə üçün məhz fransız dilinin tədrisi nəzərdə tutulurdu?
İslahatlar iqtisadi sahədən də yan keçmədi. Yerli məhsullardan istifadə təbliğ olunmağa
başlandı. İsrafçılığın qarşısını alYassı sülhündən sonra yaranmış vəziyyət
maq üçün addımlar atıldı. Dövlət idarələrində yerli mallardan istifadə edilməyə başlandı.
Lakin əvvəlki islahatlar kimi, III Səlimin islahatları da mühafizəkar qüvvələrin müqaviməti
nəticəsində uğursuz oldu. Bunun başlıca səbəbi islahatı həyata keçirən kadrların
olmaması və
III Səlimin qətiyyətsizliyi idi. Ordu quruculuğu yeniçəriləri təmin etmədiyinə görə onlar
mühafizəkar qüvvələrin əlində alətə çevrildilər. Nəticədə, 1807-ci ildə Sultan III Səlim və
islahat tərəfdarları qətlə yetirildi. Sultan III Səlimin taxtdan salınması onun həyata
keçirməyə çalışdığı islahatları yarımçıq qoydu.
Sual və tapşırıqlar
1. XVIII əsrin sonlarında Osmanlı imperiyasında tənəzzülü dərinləşdirən amillər nədən
ibarət idi? 2. Nə üçün bütün Avropa dövlətləri Osmanlı imperiyasına qarşı belə sərt
siyasət yeridirdilər? 3. Rusiyanın «Bizans imperiyası»nın bərpa edilməsi planını nə üçün
Avropa ölkələri dəstəkləmədilər? 4. III Səlimin islahatları nə üçün uğursuzluqla
nəticələndi? 5. Niyə əksər müharibələrdə Avstriya Rusiyanın müttəfiqi kimi çıxış edirdi? 6.
Sultan III Səlimin islahatları cədvəlini doldurun:
Hərbi sahədə İdarəetmə sahəsində Təhsil sistemində İqtisadi sahədə
XRONOLOGİYA
9. MƏRKƏZİ ASİYA XANLIQLARI
XVI əsrin əvvəllərində artıq Qızıl Ordu dövlətinin və Teymur imperatorluğunun varlığına son
qoyulmuşdu. Bundan sonra həmin dövlətlərin tərkibində olmuş Mərkəzi Asiya xalqlarının
həyatında yeni səhifə açıldı. Həmin ərazilərdə yaşayan özbək, qazax, qaraqalpaq, türkmən və
digər türk xalqlarının həyatı dəyişdi.
Mərkəzi Asiyada başqa hansı türk xanlıqları meydana gəldi?
Qazaxlar, yəni «azad ruhlu insanlar» necə müstəmləkə xalqına çevrildilər?
Açar sözlər: Tauke xan, yurqal, tanxo, Xivə xanlığı, Buxara xanlığı, Kokand xanlığı, Batır Srım
Mərkəzi Asiya xanlıqlarının yaranması. XV əsrdə Qızıl Ordu dövlətinin dağılması
nəticəsində meydana gələn Qazax xanlığı XVI əsrdə əvvəl iki orduya, daha sonra üç
orduya (juza*) bölündü. Ulu (böyük) Ordu indiki Qazaxıstanın cənub-şərqini, Orta Ordu
mərkəz və şimal hissəsini, Kiçik Ordu isə qərb hissəsini əhatə edirdi. Ordular (juzlar)
müstəqil siyasi qurumlar idilər. Onlara feodal əyanların qurultayında seçilən xanlar
başçılıq edirdi. Juzların əhalisi, əsasən, köçəri maldarlıqla məşğul olurdu.
Mərkəzi Asiyanın cənub-şərq ərazilərində isə əhalisi özbək, tacik və türkmənlərdən ibarət
olan iki xanlıq təşkil olunmuşdu. Bunlardan birinin mərkəzi Buxara, digərininki isə Xivə
idi. XVIII əsrin əvvəllərində bu xanlıqların sırasına daha bir özbək xanlığı — Kokand da
daxil oldu. Qırğızlar, əsasən, Tyan-Şan dağlarında yaşayırdılar. Onların siyasi qurumu yox
idi.
Qazax aulu
Siyasi qurumun olmaması dedikdə nə başa düşürsünüz?
XVII əsrin sonu—XVIII əsrin əvvəllərində Tauke xanın dövründə üç ordu arasında sıx
münasibətlər yarandı. Ordular birləşərək vahid Qazax dövlətini qurdular. Tauke xanın
qəbul etdiyi qanunlar feodal-
* Juz - (yüz) qazaxça, hissə, tərəf
Tauke xan
istehsal münasibətlərinin möhkəmlənməsində mühüm rol oynadı. Bu qanunlar
qazaxların adət-ənənələri və şəriət qaydalarına əsaslanırdı. Tauke xanın hakimiyyət
dövrü Qazax xanlığının «qızıl əsri» hesab edilir.
Mərkəzi Asiya xanlıqları XVIII əsrdə. XVIII əsrin əvvələrində Mərkəzi Asiyada qədim
sənət və ticarət mərkəzləri olan Səmərqənd, Buxara, Xivə, Daşkənd şəhərləri ilə yanaşı,
yeni yaranan Kokand, Namanqan şəhərləri də sürətlə inkişaf edirdi. Sənətkarlıq
sexlərində pambıq və ipək parça, silah, zərgərlik, qab-qacaq, kağız, dulusçuluq və başqa
məhsullar istehsal olunurdu. Mərkəzi Asiya ölkələri Rusiya, Hindistan, Çin, İran və
Azərbaycanla sıx ticarət əlaqələri saxlayırdılar. Rusiya mallarının Mərkəzi Asiya
bazarlarına daxil olması genişlənirdi. Bu cəhət Mərkəzi Asiya ilə Rusiya arasında
əlaqələrin artmasına kömək edirdi. İpəkçiliyin və Çinlə ticarətin qüvvətlənməsi
nəticəsində Fərqanə iqtisadi cəhətdən yüksək inkişaf etmişdi.
Mərkəzi Asiya xanlıqlarında əsas torpaq mülkiyyəti formaları dövlət (xan), mülk, soyurqal
və tanxo* idi. Soyurqal və tanxo dövlətə xidmət müqabilində verilirdi.
Qazax xanlığı (juzları) XVI-XVIII
əsrlərdə
Ticarət əlaqələri, əsasən, mübadilə yolu ilə aparılırdı. Köçəri tayfalar içərisində patriarxal
qəbilə məişətinin qalıqları hələ də mövcud idi. Tayfa — aymaklar ayrı-ayrı təsərrüfat
özəkləri olan aullara — obalara bölünürdü. Aullar, adətən, qan qohumlarından ibarət
olurdu. Qazax aullarına hərbi rəis hesab edilen başçılar
* Tanxo - yalnız hərbi xidmət müqabilində verilirdi
rəhbərlik edirdi. Onlar batır-bahadır və biy adını daşıyırdılar. Aulların birliyinə sultan
başçılıq edirdi. Onlar özlərini, adətən, Çingiz xanın törəmələri hesab edirdilər. Məhkəmə
işlərinə biylər baxırdılar.
Qazaxlar arasında feodal-zadəgan əsilzadələrin olması nəyi göstərirdi?
Cunqarların Böyük Ordunu tutması. Qazax orduları tez-tez Qərbi Monqolustanda
yaranan Cunqar xanlığının qarətçi hücumlarına məruz qalırdı. 1723-cü ildə cunqarlar
qazaxları ağır məğlubiyyətə düçar etdilər. Orta Ordunun mərkəzi Türküstan şəhəri ələ
keçirilib dağıdıldı. Böyük Ordu (juz) cunqarların hakimiyyəti altına keçdi. Bu dağıntı və
qarətlər qazax tarixinə «böyük fəlakət» kimi daxil oldu.
Üç ordu arasında Tauke xanın vaxtında yaranan ittifaq dağıldı. Böyük Ordunun
cunqarların hakimiyyəti altına keçməsi ilə Orta və Kiçik Ordular Çin və Rusiya kimi iri
dövlətlərin arasında qaldı. Hadisələrin təbii gedişi orduları həmin dövlətlərin birinə
qoşulmağa vadar etdi. Orta Ordu Çindən vassal asılılığını qəbul etməli oldu.
Qazax xanlığının bölüşdürülməsi. Obaları rus sərhədinə yaxın olan Kiçik Ordunun
başçısı Əbülxeyir xan 1731-ci ildə Rusiyanın tərkibinə daxil olmaq haqqında aktı imzaladı.
Gələcəkdə
Xivə, Buxara və Kokand xanlıqları
ölkənin daxili rayonlarına müdaxilə niyyəti ilə Or çayının Ural çayına töküldüyü yerdə
ruslar tərəfindən Orenburq şəhər-qalası salındı. Aktın əleyhinə çıxan sultan, batır və
biylərin müqavimətini qırmaq üçün ruslar Kiçik Orduya yürüş etdilər. Qazaxların Cunqar
xanlığına qarşı mübarizədə zəifləməsindən Rusiya məharətlə istifadə etdi.
1740-cı ildə Orta Ordu, ondan sonra isə Böyük Ordunun şimal hissələri Rusiyaya qatıldı.
Qazaxıstanın cənubu isə Kokand və Buxara xanlıqları arasında bölüşdürüldü. Lakin bu
zaman özbək xanlıqlarında hakimiyyət zəif idi. Ayrı-ayrı feodal özbək qəbilələri arasında
mübarizə, demək olar ki, ara vermirdi. Xivə xanının Əfşarlar imperiyasının şimal
vilayətlərinə basqını 1740-cı ildə Nadir şahın Xivə xanlığına hücumuna səbəb olmuşdu.
Nadir şah Xivəni tutub, Xivə xanlığını özünə tabe etdi. Buxara xanlığı isə müqavimət
göstərmədən tabe olmuşdu. Nadir şahın yürüşündən sonra zəifləyən Xivə türkmən
tayfalarının əlinə keçmişdi. Lakin bir müddət sonra özbək əsilzadələrindən Məhəmməd
Əmin Xivə xanlığını bərpa etdi. O, xanlıq dövrünün axırınadək ölkəni idarə edən Xivə
xanları sülaləsinin banisi oldu.
Batır Srımın başçılığı altında üsyan. Ölkənin qonşu dövlətlər tərəfindən işğalı qazax
tayfalarının xalq azadlıq hərəkatına başlamasına səbəb oldu. 1783-cü ildə Kiçik Orduda
Batır Srımın başçılığı ilə rus müstəmləkəçiliyinə və yerli hakimiyyətə qarşı uzunmüddətli
üsyan başlandı. Rusiyanın Kiçik Orduda xan hakimiyyətini ləğv etməsi üsyanı daha da
genişləndirdi. Qazaxların xalq azadlıq mübarizəsinə Osmanlı dövləti yardım edirdi.
Batır Srım
Üsyanın birinci mərhələsində Srımın müstəmləkəçilər üzərində qələbələri xan
hakimiyyətinin bərpa edilməsinə səbəb oldu. Çarizm məcbur olub batır və bəylərə bir
sıra imtiyazlar verdi.
Üsyanın ikinci mərhələsi yoxsulların varlılara qarşı mübarizəsinə çevrildi. Üsyanda
mühüm rol oynayan icma rəisl ərinin sultanların tərəfinə keçməsi üsyanı zəiflətdi. Onlar
öz
Orenburq şəhər-qalasının planı
imtiyazlarını itirmək istəmirdilər. Kiçik Ordu rəhbəri Nurəli xan üsyan rəhbəri Batır Srım
başda olmaqla digər üsyan başçılarını təşkil etdiyi xan şurasına daxil etdi. Bu üsyançılar
arasında təfriqəyə səbəb oldu. Çar hökumətinin köməyi ilə sultanlar Srıma qarşı çıxdılar.
1797-ci ildə Batır Srım Xivəyə tərəf geriyə çəkilməyə məcbur oldu.
Üsyandan nəticə çıxaran çarizm müstəmləkəçilik siyasətini bir qədər yumşaltmağa
məcbur oldu.
Sual və tapşırıqlar
1. Tauke xanın hakimiyyət dövrü niyə qazaxların «qızıl əsri» adlanır? 2. Qazax aulunu və
onun idarə sistemini təsvir edin. 3. Kokand xanlığı harada və necə yarandı? 4. Nə üçün
Kiçik Ordu Rusiyanın tərkibinə daxil olmaq haqqında akt imzaladı? 5. Rusiya Mərkəzi
Asiya və Qazaxıstanı zəbt etmək üçün hansı tədbirləri gördü? 6. Cədvəli dəftərinizə çəkin
və doldurun:
Batır Srımın üsyanı
Başlama səbəbi
Üsyanın nəticəsi
XRONOLOGİYA
10. VOLQABOYU, URAL VƏ SİBİR TÜRKLƏRİ
XIII əsrdə monqollar Volqa-Bulqar dövlətinin varlığına son qoydular.
Volqa-Bulqar dövlətinin ərazisi Qızıl Ordu dövlətinin tərkibinə daxil oldu. XV əsrdə Qızıl Ordu
dövləti dağılandan sonra isə Volqa bulqarları müstəqil Kazan xanlığını yaratdılar. Bu xanlıq bir
əsrdən çox mövcud oldu. Amma XVI əsrdə Volqa bulqarları müstəqilliyini itirib Rusiya
dövlətinə birləşdirildi.
Rus müstəmləkçilərinin idarəçiliyi Volqa bulqarlarının həyatında hansı izləri qoydu?
Açar sözlər: Volqaboyu, Ural, Sibir, Tuva, tatar, başqırd, çuvaş, kalmık, tarxan, yasaq, Seyid,
Batır, Qanunnamə
XVII—XVIII əsrlərdə Volqaboyu və Uralda Rusiya müstəmləkəçiləri tatar və başqırd
(başqurd) feodallarının bəzi imtiyazlarını saxlamışdı. Onlar tarxan və yüzbaşı ola
bilərdilər. Tarxan hərbi rütbə idi. Bu rütbəni alan feodallar Rusiyanın cənub-şərq
sərhədlərini qoruyur, qazax və kalmık xanları ilə Rusiya arasındakı danışıqlarda vasitəçi
olurdular. Bu dövrdə Volqaboyu və Uralda əsas torpaq mülkiyyətçisi dövlət idi. Tarxanlar
vergi və mükəlləfiyyətlərdən azad idilər. Əhalinin əksəriyyətini təşkil edən kəndlilər
torpaqdan istifadəyə görə yasaq adlı vergi ödəyirdilər.
İnzibati və məhkəmə vəzifələrini bölgələrdə bəylər, yüzbaşılar görürdülər.
Volqaboyu və Ural türklərinə qarşı Rusiyanın müstəmləkəçilik siyasətinin əsasında
rusların tarixi türk torpaqlarına köçürülməsi dururdu. Tatar, başqırd, çuvaş türklərinin
torpaqlarında şəhərlər salınır, qalalar tikilir, kilsələr inşa olunurdu. Yerli əhalinin
torpaqları zorla əllərindən alınır və bu torpaqlara Rusiyadan mülkədarlar, kəndlilər
köçürülürdü.
Volqaboyu və Uralda Rusiyanın müstəmləkəçilik siyasətinin əsas məqsədi nə idi?
Volqaboyu və Ural torpaqlarını ruslaşdırma siyasətinin digər bir yolu da yerli əhalini öz
ata-baba yurdlarından sürgün etmək idi.
Volqaboyu və Ural türklərinin
yaşadıqları ərazilər
Sibir türklərinin yaşadıqları ərazilər
Ruslaşdırma siyasətinin üçüncü yolu isə müsəlman əhalinin zorla xristianlaşdırılması idi.
Məscidləri dağıdır, ruhaniləri hüquq və imtiyazlarından məhrum edirdilər. Bu, əhalinin
əsrlər boyu formalaşmış həyat tərzinə, əxlaqına, mənəviyyatına böyük zərbə idi.
Ruslaşdırma siyasətini hökumət iqtisadi siyasətlə paralel aparırdı. 1649-cu ildə qəbul
edilmiş Qanun- naməyə görə xristianlığı qəbul etməyən mülkədarlar təhkimli kəndliyə
sahib ola bilməzdilər. Beləliklə, xristianlığı qəbul etməyən müsəlman zadəganlar
torpaqlarını və kəndlilərini itirirdilər.
Rus sənayesinin spesifik cəhətlərindən biri manufakturalarda, zavodlarda təhkimli kəndli
əməyindən istifadə olunması idi. I Pyotrun dövründə Volqaboyu və Ural türklərinə qarşı
müstəmləkəçilik siyasəti daha da sərtləşdirildi.
I Pyotrun islahatları nəticəsində Volqaboyu və Ural türklərinin torpaqlarında zavodlar
tikilir, yerli əhali bu zavodlara təhkim edilirdi. Beləliklə, azad türk kəndliləri təhkimli
halına salınırdı.
Türk kəndliləri necə təhkimli halına salındı?
Bir tərəfdən türklərin bütün hüquqları məhdudlaşdırılır, xristianlıq onlara zorla qəbul
etdirilirdi. Digər tərəfdən I Pyotra
Batirşah
yeni ordu və donanma yaratmaq üçün lazım olan vəsaitin xeyli hissəsi Volqaboyu və Ural
türki ərinin üzərinə düşürdü.
XVIII əsrin əvvəllərində Volqaboyu və Ural türklərinin azadlıq mübarizəsi yeni mərhələyə
daxil oldu. Üsyan edən xalq müstəqilliyini bərpa etmək istəyirdi. Belə üsyanlardan birinə
tatar Seyid Batır rəhbərlik edirdi. Rusiya Mərkəzi Asiyanı və Qazaxıstanı işğal etmək üçün
bu əraziyə bir istinadgah kimi baxırdı. Böyük qüvvə hesabına üsyan yatırıldı.
XVIII əsrin ortalarında tatar və başqırd xalqlarının daha güclü üsyanı baş verdi. Üsyanın
başçısı Abdulla Qaliya (Batirşah) idi. Bu üsyan da Rusiya imperiyası tərəfindən yatırıldı.
Sibir türkləri. Sibir Ural dağlarından Sakit okeana qədər olan çox böyük ərazini əhatə
edir. Bu ərazidə çoxlu tayfa və xalqlar yaşayırdı. Bu tayfa və xalqlar müxtəlif inkişaf
mərhələlərində idilər.
Sibirin əsas əhalisi türklərdən ibarət idi. Yakutlar Lena çayının orta axarı boyunda
yaşayırdılar. Maldarlıqla, xüsusən maralçılıqla məşğul olurdular.
Şərqi Sibirdə, indiki Krasnoyarsk vilayətində xakaslar yaşayırdılar. Onlar əkinçilik və
maldarlıqla məşğul olurdular. Xakaslarda XVII əsrin ikinci yarısında feodal münasibətləri
yaranmışdı.
Tuvalılar Yenisey çayının yuxarı axarında yaşayırdılar. Dağlıq ərazidə yaşayan tuvalılar
köçəri maldarlıqla məşğul olurdular.
XVI—XVII əsrlərdə Sibir türkləri Rusiyanın müstəmləkə əsarətinə düşdülər.
Sibirə rus məmur və tacirlərini cəlb edən bu ölkənin zəngin xəzi idi. Xarici bazarlarda xəz
yüksək qiymətə satıldığından məmurlar türkləri yasaq vergisini xəzlə verməyə məcbur
edirdilər. Onlar əhalini aldatmaqla, yaxud zorakılıqla çoxlu xəz-dəri toplayırdılar.
Çar Rusiyasının yeritdiyi məqsədyönlü siyasət nəticəsində XVIII əsrdə Rusiyanın Avropa
hissəsindən Sibirə köçən rusların sayı sürətlə artmağa başladı. Bura köçənlərin içərisində
kəndlilər, din xadimləri və müxtəlif peşə sahibləri də vardı. Sibirə sürgün olunanların da
sayı artmaqda idi.
Sizcə, nə üçün Rusiya imperiyası Sibirə köçənlərin sayının sürətlə artmasında maraqlı
idi?
XVIII əsrdə Sibirdə ilk sənaye müəssisələri işə salındı. Bunlar metallurgiya, gümüşəritmə
zavodları, duz istehsalı zavodu idi. Beləliklə, Sibir kəndləri təhkimli işçi mənbəyinə
çevrildi.
Sibirin Rusiya tərəfindən işğalı nəticəsində yerli türk xalqları azadlıqlarını itirir, torpaqdan
məhrum olur və xristianlaşdırılırdı. Müstəmləkə zülmünə məruz qalan xalq üsyan edirdi.
Belə üsyanlardan biri 1731-ci ildə baş verdi. İki il davam edən üsyanı yatırmaq üçün
hökumət artilleriyadan (toplardan) da istifadə etdi.
Sual və tapşırıqlar
1. Volqaboyu və Uraldakı sənaye müəssisələri ilə Sibirdəki sənaye müəssisələrinin
oxşarlığı nədə idi? 2. I Pyotrun dövründə Volqaboyu və Ural türklərinə qarşı aparılan
müstəmləkə siyasətinin daha da sərtləşdiyini faktlarla göstərin. 3. Sibirə köçənlərin
sayının artmasının yerli əhalinin vəziyyətinə göstərdiyi təsiri izah edin. 4. I Pyotrun türk
əsilli əhaliyə düşmən münasibətini nə ilə izah etmək olar? 5. Sibir xalqlarının
məşğuliyyətinə əsasən onların inkişaf mərhələlərini müəyyənləşdirin.
XRONOLOGİYA
11. QAFQAZ XVII-XVIII ƏSRLƏRDƏ
11.1. ŞİMALİ QAFQAZ YENİ DÖVRÜN
ASTANASINDA
Qafqaz coğrafi mövqeyinə görə qonşularından ən çox Rusiyanı maraqlandırırdı. Aşağı Volqa
boyunda möhkəmlənən Rusiya nəyin bahasına olursa-olsun Qafqaz dağları, Qara dəniz və
Xəzər dənizinə çıxış yolu əldə etməyə çalışırdı. Üstəlik Avropanı Mərkəzi Asiya ilə birləşdirən
ticarət yolları da bu ərazilərdən keçirdi.
1774-cü ildə imzalanan Kiçik Qaynarca sülhü Şimali Qafqazın tarixində yeni səhifə açdı.
Sülhün şərtlərinə görə Azov sahillərini ələ keçirən Rusiya Şimal-Qərbi Qafqazın içərilərinə
doğru irəliləmək üçün imkan qazandı.
Rusiya əlinə düşmüş tarixi imkandan necə istifadə etdi? Bu dövrdə Şimali Qafqazda hansı
xalqlar yaşayırdılar?
Açar sözlər: Adıqlar, Çərkəzistan, kabardinlər (kabardalılar), Samxal, usmi, maysum, Şeyx
Mənsur, Alda döyüşü
Sosial-iqtisadi həyat, siyasi quruluş. XVII əsrin əvvəllərində Şimali Qafqaz xalqlarının
sosial-iqtisadi və siyasi vəziyyəti son dərəcə ağır idi. Uzunsürən Osmanlı—Səfəvi
müharibələri nəticəsində şəhər və kəndlər dağıdılmış, təsərrüfat həyatı pozulmuşdu. Bu
dövrdə Şimali Qafqazda mürəkkəb etnik proseslər baş verirdi. Ölkədəki tayfalar daha
böyük etnik birliyə çevrilir, xalqlar formalaşırdı. Qafqazın şimal-qərb hissəsində ən böyük
etnik birlik adıqlar (adıgeylər) idi. Çərkəzlər adlanan bu xalq Anapadan Kuban çayı
sahillərinə kimi böyük ərazidə — Çərkəzistanda məskunlaşmışdı. Onlardan cənubqərbdə abazilər, Elbrus dağı yaxınlığında türk xalqları olan qaraçaylar və balkarlar, Terek
çayının orta axarı boyunca kabardinlər (kabardalılar) yaşayırdılar. Kabardinlər iki böyük
feodallığa — Böyük Kabardaya və Kiçik Kabardaya bölünmüşdülər. Terekin yuxarı axarı
boyu osetinlər, onlardan şərqdə çeçenlər və inquşlar məskunlaşmışdılar.
Sizcə, Şimali Qafqazda çoxlu sayda müxtəlif xalqın yaşaması bölgənin siyasi həyatına
necə təsir edə bilərdi?
Şimali Qafqaz xalqları
Şimali Qafqazın iqtisadiyyatında kənd təsərrüfatı, xüsusilə əkinçilik əsas yer tuturdu.
Başlıca olaraq, buğda, arpa, çovdar, darı və yulaf becərilirdi. Çəltik, pambıq, paxla əkinləri,
bağçılıq və bostançılıq, dağlıq və dağətəyi zonalarda maldarlıq, xüsusən qoyunçuluq əsas
yer tuturdu. Kalmık və Noqay torpaqlarında atçılıq müstəqil təsərrüfat sahəsi idi.
Şimali Qafqazın iqtisadiyyatında kənd təsərrüfatının əsas yer tutmasında bir
qanunauyğunluq görürsünüzmü?
Müxtəlif sənət sahələri: dəmirçilik, misgərlik, toxuculuq, xalçaçılıq, dulusçuluq, dabbağlıq,
zərgərlik və silahqayırma inkişaf etmişdi. O dövrün səyyahları çeçen, inquş və Dağıstan
aullarında çox mahir sənətkarlar çalışdığını qeyd edirlər. Silah ustaları möhkəm
poladdan soyuq və odlu silahlar hazırlayırdılar. Böyük Moskva knyazı Qafqazdan mahir
ustaları Həştərxana dəvət etmişdi ki, oradakı sənətkarlara silah və zireh düzəltməyi
öyrətsinlər.
Sənət sahələrindən hansılar bilavasitə əhalinin məşğuliyyəti ilə bağlı idi?
XVII—XVIII əsrlərdə Şimali Qafqaz müstəqil və yarımmüstəqil siyasi qurumlara
parçalanmışdı. Dağıstan ərazisində Tarku şamxallığı, Qaytaq usmiliyi, Tabasaran
maysumluğu, Avar və Qazı- qumuq xanlıqları var idi. Dağıstan hakimlərindən fərqli
olaraq, çeçen və inquşların vahid siyasi birliyi yox idi. Onlar tayfa (teyp) prinsipi ilə yaşayır
və ağsaqqallar şurası tərəfindən idarə edilirdilər.
Qafqaz XVII əsrdə
Kabardada böyük knyaz hakimiyyətinin seçkili olması çəkişmələrə və mərkəzi
hakimiyyətin zəifləməsinə gətirib çıxarırdı. Bütün bunlar Şimali Qafqazda siyasi
pərakəndəlik yaradırdı.
Rusiyanın Şimali Qafqazın işğalına başlaması. Beləliklə, XVIII əsrin ortalarında
Rusiyanın Şimali Qafqazda işğalçılıq planlarını gerçəkləşdirməsinə şərait yarandı.
Rusiyanın Şimali Qafqaza dair işğalçılıq planlarını
gerçəkləşdirməyə kömək edən şərait:
1. Bölgədəki siyasi dağınıqlıq;
2. Nadir şah imperiyasının dağılması;
3. Osmanlı—Rusiya müharibəsində Osmanlı imperiyasının məğlub olması.
Siyasi pərakəndəlik Şimali Qafqazın işğalına necə kömək edə bilərdi?
Rusiya XVIII əsrin 60-cı illərində Qızlyardan (Qızlardan) Azov dənizi sahillərinə kimi uzanan
Qafqaz xəttini yaratmağa girişdi. Xəttin üzərində qalalar və çoxlu müdafiə istehkamları
inşa edildi. Kiçik Qaynarca sülhündən dərhal sonra çar hökuməti Osetiyanın işğalına
başladı.
1783-cü ildə Krımla bərabər, Taman yarımadası və Kubanboyu Rusiyaya birləşdirildi. XVIII
əsrin son rübündə Kabarda knyazları, Çeçen-İnquş hakimləri, Tarku şamxalı Rusiya çarına
sədaqət andı içməli oldular.
Rusiya hakim dairələri Şimali Qafqaz əhalisinin mütəşəkkil müqavimətini qırmaq üçün
ayrı-ayrı dağlı xalqları arasında, feodallarla kəndlilər arasında nifaq saldı, ziddiyyətləri
kəskinləşdirdi. Kabardin, Çərkəz, Noqay feodallarını rus ordusuna xidmətə götürür,
onların əmlakına toxunmur və bununla da yerli əhali içərisində ayrı-seçkilik yaradılırdı.
Yerli feodalları əhalidən ayırmaqla Rusiya hökuməti nəyə nail olmaq istəyirdi?
Çarizmin ümumxalq nifrəti doğuran digər siyasəti yerli əhalinin dini inanclarının
tapdalanması idi. Ural və Volqaboyunda olduğu kimi, burada da müsəlman əhalinin zorla
xristianlaşdırılması prosesi gedirdi. Rusiyanın zorakı müstəmləkəçilik siyasətinin ilk
nəticələri özünü qısa müddətdə göstərməyə başladı.
Şeyx Mənsur
Dağlıların milli-azadlıq hərəkatı. Şeyx Mənsur. Rusiyanın Şimali Qafqazı işğal etməsi
ilə barışmayan dağlı xalqları — noqaylar, adıgeylər, çeçenlər, inquşlar, avarlar
müstəmləkə əsarətinə qarşı azadlıq mübarizəsinə başladılar. Bu mübarizədə müridizmin
böyük rolu oldu.
Müridizm fəlsəfəsinə görə əsl mürid hər bir işi Allah rizası üçün etməli, mənəmmənəmlikdən qaçmalı, haram yeməməli, nəfsinə qalib gəlməli idi. Müridizmdə cihadla
şəhidlik fəlsəfəsi bir-birini tamamlayırdı. Müridizmin genişlənib milli-azadlıq hərəkatına
çevrilməsində Şeyx Mənsur və onun dini-siyasi mübarizəsi böyük rol oynadı. Şeyx Mənsur
1785-ci ildə
Çeçenistanda Rusiyanın müstəmləkəçilik siyasətinə qarşı üsyan qaldırdı. Qafqaz
xalqlarını yadelli işğalçılara qarşı cihada* çağırdı. Az bir müddətdə güclü qoşun toplayıb
rus hərbi hissələrinə ağır zərbələr vurdu. Onun Alda döyüşündə qazandığı qələbə xəbəri
tezliklə bütün Şimali Qafqaza yayılaraq hərəkatın yüksəlişinə səbəb oldu. Lakin Şeyx
Mənsurun mübarizəsi qələbə ilə tamamlanmadı. Şeyx Mənsur əsir düşdü və əsirlikdə
vəfat etdi.
Müridizmlə milli-azadlıq hərəkatı arasındakı əlaqəni açın.
Dağlıların azadlıq mübarizəsi məğlub olsa da, çar hökumətinin Şimali Qafqazın işğalını
müəyyən müddətə təxirə salmasına səbəb oldu.
Sual və tapşırıqlar
1. «Şimali Qafqazın etnik mənzərəsi» cədvəlini doldurun.
Xalqın adı Məskunlaşdığı ərazi
2. XVII—XVIII əsrlərdə Şimali Qafqaz xalqlarının yaşadıqları əraziləri xəritədə göstərin.
3. Şimali Qafqaz xalqlarının təsərrüfat sahələri ilə yaşadıqları ərazinin coğrafiyası, təbii
şəraiti arasındakı uyğunluğu izah edin. 4. Rusiya Şimali Qafqazda özünün «parçala və
hökm et» siyasətini hansı yollarla həyata keçirirdi? 5. Şeyx Mənsurun başçılığı altında
milli-azadlıq mübarizəsinin nə kimi əhəmiyyəti oldu?
XRONOLOGİYA
* Cihad - vətən, din uğrunda aparılan müqəddəs müharibə
11.2. CƏNUBİ QAFQAZ MƏKRLİ PLANLARIN
HƏDƏFİNDƏ
XVIII əsrin əvvəllərinə qədər hərbi-siyasi təcavüz üçün qüvvəsi olmadığından Rusiya Cənubi
Qafqazla bağlı yalnız iqtisadi siyasət həyata keçirirdi. Rus çarı
I Pyotrun (1682-1725) dövründə bu siyasət öz istiqamətini dəyişdi. Cənubi Qafqaz regionunda
Rusiya həm iqtisadi, həm də siyasi məqsədini gerçəkləşdirməyə başladı.
I Pyotr Xəzərsahili bölgələrə həm xammal mənbəyi kimi, həm də Hindistanı Qərbi Avropa
dövlətləri ilə birləşdirən tranzit yolu kimi baxırdı. O bu yolu nəzarətdə saxlamağa çalışırdı.
Bunun üçün isə Cənubi Qafqazın xeyli hissəsini ələ keçirmək lazım idi.
Rusiyanın Cənubi Qafqazla bağlı siyasi məqsədləri də var idi. Bu məqsədlər nədən ibarət
idi?
Açar sözlər: Cənubi Qafqaz, Georgiyevsk müqaviləsi, Valerian Zubov
Rusiyanın Cənubi Qafqazla bağlı siyasi planları. Həmin dövrdə Qərbi Avropa və
Rusiya dövləti ilə ipək ticarəti, demək olar ki, erməni tacirlərinin əlində idi. I Pyotr öz
gələcək işğalçı planlarının həyata keçirilməsində ermənilərin məlumatlarından geniş
istifadə edirdi. Ermənilər Rusiyanın Cənubi Qafqaza olan maraqlarını nəzərə alaraq daha
çox canfəşanlıq edirdilər. Onlar Rusiya hakim dairələrinə cürbəcür hədiyyələr verir,
layihələr,
I Pyotrun tapşırığı ilə tərtib olunmuş Cənubi Qafqazın şərqinin və Xəzər dənizinin xəritəsi
planlar və təkliflər irəli sürürdülər. Bu yolla onların Cənubi Qafqaza qoşun göndərməsini
sürətləndirməyə çalışırdılar. Bütün bunların kökündə isə tarixi Azərbaycan torpaqlarının
zəbt edilməsi və burada ermənilərə «dövlət yaradılması» məqsədi dururdu.
Rusiya imperiyası nə üçün Azərbaycan və Osmanlı torpaqları sərhədində xristian
dövləti yaratmaq istəyirdi?
Erməni tacirləri, din xadimləri isə Rusiya hakimiyyət dairələri ilə yaxınlıqdan öz milli
mənafeləri üçün istifadə etməyə çalışırdılar. I Pyotra göndərilən məktublarda Cənubi
Qafqazın əhalisi, iqtisadiyyatı, yolları barədə ətraflı məlumatlar verilirdi. Müxtəlif
bölgələrə səpələnmiş ermənilərin sayı şişirdilirdi. Xris-
tian olduqları üçün onların, guya, müsəlmanlar tərəfindən incidildikləri barədə uydurma
xəbərlər çatdırılırdı.
1722—1723-cü illər yürüşü nəticəsində Rusiya imperiyası Xəzərsahili bölgələri ələ keçirdi.
Bundan sonra Cənubi Qafqazı bu diyarın qədim yerli əhalisi olan türk-müsəlman
əhalidən təmizləyib bura erməniləri köçürmək siyasətini həyata keçirməyə başladı. Lakin
çar Rusiyasının bu işğalları I Pyotrun vəfatı ilə əlaqədar uğursuzluqla nəticələndi.
Məkrli planlar yenə pozuldu. XVIII əsrin ikinci yarısında da Rusiyanın Cənubi Qafqazla
bağlı siyasətində I Pyotr ənənələri davam etdirilirdi. II Yekaterinanın hakimiyyəti
dövründə (1762— 1796) çar Rusiyasının Azərbaycan torpaqlarında xristianlaşma siyasəti
daha da fəallaşdı.
XVIII əsrin ikinci yarısında baş verən Rusiya—Osmanlı müharibələrində Rusiya qələbə
qazandı. Bu, Rusiyaya Qara dənizin şimal sərhədlərində, Şimali Qafqazda
möhkəmlənməyə və Şərqi Gürcüstanın işğalını həyata keçirməyə imkan yaratdı.
Rusiyapərəst siyasət yürüdən və Şimal-Qərbi Azərbaycan torpaqlarını ələ keçirməyə
çalışan Kartli-Kaxetiya çarı II İrakli (1764—1798) Georgiyevsk müqaviləsini (1783) imzaladı.
Beləliklə, Şərqi Gürcüstan Rusiyanın himayəsinə keçdi. Rus ordusu Tiflisə göndərildi.
Rusiyanın Cənubi Qafqaz siyasəti daha da fəallaşdı. Azərbaycan torpaqları hesabına
özlərinə dövlət yaratmağa çalışan ermənilər fürsəti əldən verməyərək, II İrakli ilə
yaxınlaşmağa başladılar.
Valerian Zubov
Erməniləri II İrakli ilə yaxınlaşdıran nə idi?
Ermənilərin «Böyük Ermənistan» dövləti yaratmaq xülyası «xristian himayəçiliyi» pərdəsi
altında müstəmləkəçilik siyasəti yeridən Rusiyanın mənafeyinə uyğun gəlirdi. Yaxın Şərqi
və Hindistanı işğal etmək istəyən Rusiya ermənilərin havadarı rolunda çıxış edərək
onlardan bir alət kimi istifadə edirdi.
Rusiya na üçün ermənilərin havadarı kimi çıxış edirdi?
II Yekaterina hökuməti Cənubi Qafqazda «erməni dövləti» yaratmaq ideyasını
reallaşdırmağa çalışırdı. Rusiya erməniləri bu torpaqlarda özünün etibarlı dayağına
çevirmək istəyirdi.
Rusiyanın planlarından xəbərdar olan Ağa Məhəmməd xan Qacar onu qabaqlamaq üçün
Cənubi Qafqaza yürüş etdi. 1795-ci ildə Ağa Məhəmməd xan Qacarın Şərqi Gürcüstana
yürüşü Rusiyanın Cənubi Qafqaza hücum etməsi üçün bəhanə oldu. 1796-cı ilin yazında
rus ordusu Cənubi Qafqaza və Azərbaycana yürüşə başladı. Rus qoşununa
imperatriçənin sevimli generalı Valerian Zubov başçılıq edirdi. Lakin 1796-cı ilin
noyabrında II Yekaterina qəflətən vəfat etdi. Bu vaxt Rusiyanın Qərbi Avropa ölkələri ilə
münasibətləri gərginləşmişdi. Hadisələr rus qoşunlarının Cənubi Qafqazdan geri
çağırılmasına səbəb oldu.
Beləliklə, XVIII əsrin sonlarında Cənubi Qafqazın Rusiya tərəfindən işğal edilməsi və
çarizmin öz planlarını gerçəkləşdirməsi mümkün olmadı.
Sual və tapşırıqlar
1. I Pyotrun iqtisadi və siyasi məqsədlərinə aid qrafikə nə əlavə edə bilərsiniz? 2. XVIII
əsrin birinci yarısında Rusiya Cənubi Qafqazı nə üçün işğal edə bilmədi? 3. II
Yekaterinanın
I Pyotrun xarici siyasətinin fəal davamçısı olduğunu sübut edin. Fikrinizi faktlarla
əsaslandırın. 4. «Böyük Ermənistan» ideyasını II Yekaterinanın yaratmaq istədiyi dövlətlə
müqayisə edin.
XRONOLOGİYA
12. TÜRK VƏ QAFQAZ XALQLARININ MƏDƏNİYYƏTİ
XVII-XVIII əsrlərdə Avropa ölkələri ilə əlaqələr Türk və Qafqaz xalqlarının mədəniyyətinin
inkişafına öz təsirini göstərdi. Bu dövrdə tarix, coğrafiya elmi daha da inkişaf etdi.
Bu dövrdə mədəniyyət kimlərin yaradıcılığı ilə zənginləşdi? Azərbaycan bu dövrün
mədəniyyətinə hansı töhfələri verdi?
Açar sözlər: Vəqf, Katib Çələbi, Evliya Çələbi, mədrəsə, Sultan Əhməd məscidi, Levni, Sultan
Əhməd, İsgəndər bəy Münşi
Türk xalqlarının mədəniyyəti. XVII əsrdə Osmanlı dövlətinin iqtisadi cəhətdən
zəifləməsi əvvəlcə vəqf müəssisələrinin zəifləməsinə, daha sonra isə onlara bağlı təhsil
sisteminin zəifləməsinə səbəb oldu. Bu, dini elmlərin inkişafına mane oldu. Dünyəvi
elmlər isə inkişaf edir, türk alimləri dövrün mədəniyyətinə öz töhfələrini verirdilər. Katib
Çələbi və Evliya Çələbi həmin dövrün böyük türk alimləri olmuşlar.
XVII əsrdə Osmanlı dövlətində əsas təhsil müəssisələri mədrəsələr idi. Mədrəsələrdə dini
elmlərlə bərabər, dünyəvi elmlər də tədris olunurdu. Onların məzunları müdərris, qazı,
müfti, ila- hiyyatçı, astronom, həkim, riyaziyyatçı kimi hazırlanırdı.
Katib Çələbi
Katib Çələbi tarix, hüquq, coğrafiya və maliyyə məsələlərinə aid bir çox dəyərli əsərlərin
müəllifidir. Evliya Çələbinin oncildlik «Səyahətnamə» əsəri isə Osmanlı və dünya tarixini
və mədəniyyətini öyrənmək üçün əhəmiyyətli mənbələrdən biridir. Bu əsərdə müəllif
Azərbaycan haqqında da qiymətli məlumatlar verib. Evliya Çələbinin «Səyahətnamə»-
sində Azərbaycan şəhərləri barədə, xüsusilə Təbriz şəhəri, onun qapıları, məhəllələri,
sarayları, məscidləri, məktəbləri, mədrəsələri, sənətkarları və s. haqqında dəyərli
məlumatlar öyrənmək mümkündür.
Evliya Çələbi
Ağrı şəhərindəki İshak Paşa sarayı
Sultan Əhməd məscidi
XVII—XVIII əsrlər Osmanlı memarlığının tənəzzülü dövrüdür. Lakin həmin dövrdə də
ölkədə bir sıra memarlıq abidələri inşa edilmişdir. Həmin əsrlərdə artıq ənənəvi
memarlıq üslubu Avropaya xas olan rokoko* və barokko* memarlıq üslubu ilə əvəz
olunmuşdu. Ağrı şəhərindəki İshak Paşa sarayı bu üslubda inşa edilmişdi.
Bu dövr Osmanlı memarlığının şah əsəri Sultan Əhməd məscididir. Memarı Mehmet Ağa
olan bu məscid 1609—1616-cı illərdə inşa edilmişdir.
Həmin dövrdə Osmanlı rəssamları, əsasən, miniatür əsərlərə üstünlük verirdilər. Məşhur
rəssam Levninin miniatürlərini fərqləndirən başlıca cəhət onun əsərlərində insanlara,
hadisələrə yeni baxışın olması idi.
Nəbi, Nedim, Titnat xanım XVII əsr türk ədəbiyyatının tanınmış simalarından olublar.
Memarlıqdan fərqli olaraq, bu dövrdə musiqi yüksək inkişaf səviyyəsinə çatmışdı. XVIII əsr
Ömər bəy İtri, Musa Əfəndi kimi böyük türk bəstəkarlarının yaşayıb-yaratdığı dövrdür.
Məhz bu əsr türk musiqisinin yüksəliş dövrü olmuşdur. Türk musiqisi nəinki Avropa
musiqisinin təsiri altına düşmüş, əksinə, Avropa musi-
* Rokoko - XVI—XVIII əsrlərdə Avropada məşhur olan bəzəkli memarlıq üslubu
* Barokko - XVII—XVIII əsrlərdə Avropada məşhur olan təmtəraqlı memarlıq üslubu
qisinə təsir göstərmişdir. Musiqinin belə inkişafı həm də bu dövrün sultanlarının —
Sultan Əhmədin, I Mahmudun, III Səlimin bu sahəyə olan maraqları ilə bağlı idi.
XVIII əsrin əvvəllərində Osmanlı dövlətində Avropa təcrübəsini öyrənməyə başladılar.
Bunun nəticəsində ölkədə 1727-ci ildə ilk mətbəə yaradıldı.
Miniatürçü rəssamlardan kimləri tanıyırsınız?
Azərbaycan mədəniyyəti. XVII—XVIII əsrlərdə Azərbaycanda elmin inkişafında da
canlanma olmuşdur. İsgəndər bəy Münşi, Mirzə Məhəmməd, Yusif Qarabaği və başqaları
bu dövrün adlı- sanlı alimləri idilər.
1560—1634-cü illərdə yaşamış İsgəndər bəy Münşinin əsərləri Yaxın Şərq və türk tarixinə
dair qiymətli mənbələrdir. Mirzə Məhəmməd fəlsəfəyə, astronomiyaya və riyaziyyata,
Yusif Qarabaği isə məntiq, hüquq və astronomiyaya aid dəyərli əsərlər yazmışlar.
Bu əsrdə Azərbaycan tarixinə dair qiymətli mənbə olan «XVIII yüzillikdə Car müharibələri
salnaməsi» yazılmışdır.
Şəkidəki xan sarayı XVIII əsr Azərbaycan və dünya memarlığının ən dəyərli incilərindən
biridir.
XVII—XVIII əsrlərdə Arif Şirvani, Arif Təbrizli, Xəstə Qasım, Şəkili Nəbi, Molla Vəli Vidadi və
bir çox başqa şairlər yaşayıbŞəki xan sarayının interyeri
Molla Vəli Vidadi və Molla Pənah
Vaqif. Qazax şəhəri
yaratmışlar. XVIII əsrin ən məşhur şairi isə Molla Pənah Vaqif olub.
Həmin dövrdə ölkəmizdəki hər bir məktəbin, mədrəsənin öz kitabxanası vardı. Şəxsi
kitabxanalar da çox idi. Şairlər, alimlər, kitab həvəskarları şəxsi kitabxanalarını
yaratmışdılar.
Kitabxanalar ölkənin mədəni həyatının göstəricisi ola bilərmi?
Ərdəbildəki Şeyx Səfi kitabxanası daha şöhrətli idi. Buradakı minlərlə nadir kitabdan adlısanlı alimlər də istifadə edirdilər.
Qafqaz xalqlarının mədəniyyəti. Şimali Qafqaz ərazilərində təhsil məktəb (mollaxana)
və mədrəsələrdə verilirdi. Quran oxumaq və yazı məktəblərdə öyrədilirdi. Mədrəsələrdə
Quran oxunması, məntiq, hüquq, tarix, coğrafiya, fəlsəfə, astronomiya tədris edilirdi.
Mədrəsə müəllimləri içərisində Yaxın və Orta Şərqdə tanınan görkəmli elm və din
xadimləri də vardı. Siyasi və dini mərkəzlərdə müxtəlif elm sahələrinə aid əsərlərin
saxlandığı zəngin kitabxanalar fəaliyyət göstərirdi. Qazıqumuq, Xunzax belə
mərkəzlərdən idi.
Qafqazda bir çox elm sahələri ilə yanaşı, tibb elmi də inkişaf etmişdi. Təbiblər dərman
bitkiləri vasitəsilə müxtəlif xəstəlikləri sağaldır, çiçək xəstəliyinə qarşı peyvənd etməyi
bacarırdılar. Bu xəstəliyə qarşı peyvənd üsulunu avropalı alimlər xeyli sonralar
öyrənmişdilər.
Şimali Qafqaz xalqlarının öz əlifbası yox idi. Onlar ərəb, rus və gürcü əlifbalarından
istifadə edirdilər. Ərəb əlifbasından, əsasən bölgənin müsəlman əhalisi istifadə edirdi.
XVIII əsrdə avar əlifbası tərtib olundu.
Qafqazda yaşayan hər bir xalqın özünəməxsus memarlıq abidələri olub. Bu abidələr
içərisində məscidlər, türbələr, pirlər, kilsələr və s. xüsusilə əhəmiyyətlidir. Burada
müdafiə məqsədi
daşıyan qüllələr və mülki binalar geniş yayılıb. Hərbi məqsədlə tikilən, əsasən, çeçenlərə,
inquşlara, osetinlərə, balkarlara məxsus olan bu qüllələr və mülki binalar da geniş
yayılmış tarixi abidələrdir.
Qafqaz xalqlarının memarlıq abidələrini ölkənin təbii-coğrafi şəraiti ilə necə
əlaqələndirə bilərsiniz?
XVII—XVIII əsrlərdə Qafqaz xalqlarının şifahi xalq ədəbiyyatı daha çox inkişaf etmişdi.
Tarixi mövzulara, yadellilərin əsarətinə qarşı mübarizəyə həsr olunmuş mahnılar və
əfsanələr şifahi xalq ədəbiyyatının geniş yayılmış formaları idi.
XVIII əsrin ikinci yarısında Gürcüstanda seminariyalar açıldı. Seminariyalar dini təhsil
verən orta məktəblər idi.
1709-cu ildə Gürcüstanda mətbəənin əsası qoyuldu. Bu işin təşəbbüskarı Kartli çarı VI
Vaxtanq idi. 1712-ci ildə bu mətbəədə XII əsrin böyük gürcü şairi Şota Rustavelinin
«Pələng dərisi geymiş pəhləvan» əsəri daşbasma üsulu ilə çap edildi.
Mərkəzi Asiya, Volqaboyu, Ural, Sibir türklərinin mədəniyyəti. Mərkəzi Asiyada
mədrəsələrdə şəriətlə yanaşı, dünyəvi elmlər də tədris olunurdu. Buxara mədrəsəsi
bütün müsəlman dünyasında məşhur idi. Böyük şəhərlərdə və yaşayış mərkəzlərində
qızlar üçün xüsusi məktəblər vardı.
Məhtimqulu Fəraqinin
abidəsi. Türkmənistan
Türkmən poeziyasının zirvəsində duran Məhtimqulu Fəraqi öz əsərləri ilə sübut etdi ki,
türkmən dilində də böyük ədəbi əsərlər yarana bilər. Ondan sonra türkmən
ədəbiyyatında ərəb və fars sözlərindən istifadəyə, demək olar ki, son qoyuldu.
Mərkəzi Asiya, Volqaboyu, Ural türklərinin təhsil sistemi digər türk xalqlarının təhsil
sistemindən fərqlənmirdi.
Çarizmin milli müstəmləkə siyasəti — türklərin xristianlaşdırılması təhsilə mane olurdu.
Əhalini xristianlaşdırmaq məqsədilə müsəlman məktəb və mədrəsələrini
bağlayır, xristian dini məktəbləri açırdılar. Bu yolla türklər həmin məktəblərə cəlb edilirdi.
XVIII əsrin sonlarında burada ilk dünyəvi ibtidai məktəblər açıldı. Rusiyanın sosial-iqtisadi
inkişafı bu bölgənin iqtisadiyyatını öyrənməyi tələb edirdi. Odur ki, tibb, texniki və başqa
peşə məktəbləri yaradıldı.
Kazanda açılan gimnaziyada təhsil rus dilində idi. Amma tatar, ərəb, türk dilləri də tədris
olunurdu. Bu dövrdə Sagit Xalfin ilk tatar əlifbasını tərtib etmişdi. XVIII əsrdə rus qrafikası
əsasında çuvaş əlifbası tərtib olundu.
Bu dövrdə Sibir türklərinin də mədəni həyatında müsbət dəyişikliklər olmuşdur.
Sual və tapşırıqlar
1. Ölkənin iqtisadi-siyasi vəziyyəti ilə təhsil sistemi arasındakı əlaqə nədən ibarətdir?
2. Türk xalqları ilə Şimali Qafqaz xalqlarının təhsil sisteminin oxşarlığının səbəbi nədədir?
3. Xristianlaşdırma siyasətinin türk xalqlarının tarixinə və mədəniyyətinə vurulan böyük
zərbə olmasını əsaslandırın. 4. Müxtəlif mənbələrdən istifadə etməklə XVII—XVIII əsrlərdə
Türk və Qafqaz xalqlarının mədəniyyətindəki yeniliklərin cədvəlini tərtib edin. 5. Müxtəlif
mənbələrdən Türk və Qafqaz xalqlarının mədəniyyətinə dair əlavə məlumat toplayaraq
təqdimat hazırlayın.
XRONOLOGİYA
AVROPA VƏ AMERİKA
13. «DUMANLI ALBİON» — DUMAN DAĞILIR
XI əsrdə Fransadan Britaniya adalarına çıxan normandlar burada ilk mərkəzləşmiş İngiltərə
dövlətinin əsasını qoydular. XIII əsrdə İngiltərədə ilk parlament yarandı. XVI əsrdə burada
manufakturalar meydana gəldi. Bu dövrdə İngiltərə «Məğlubedilməz armada»nı darmadağın
edib güclü dəniz dövlətinə çevrildi. XVII əsrin əvvəllərində kraliça I Yelizavetanın vəfatı ilə
İngiltərədə Tüdorlar sülaləsinin hakimiyyəti sona çatdı.
Yeni dövrdə İngiltərənin həyatında daha hansı böyük yeniliklər oldu?
13.1. PARLAMENT, YOXSA KRAL?
Açar sözlər: Tüdorlar, parlament, yeni zadəganlar, çəpərləmələr
XVI əsrdə İngiltərədə kapitalist münasibətləri inkişaf edirdi. Buna baxmayaraq, İngiltərə
feodal ölkəsi olaraq qalmaqda idi. Əhalinin böyük əksəriyyəti kənd təsərrüfatı ilə məşğul
olurdu. Zadəganlar torpağın tam mülkiyyətçisi olmadıqlarına görə torpaqdan istifadə
edilməsi, torpağın miras verilməsi müqabilində krala müəyyən məbləğ ödəməli idilər.
Bundan başqa, kral bir çox məhsulların ticarət hüququnu öz əlinə almışdı və bir çox
şirkətlərin payçısı idi. Tacirlər kral xəzinəsinə ödədikləri əlavə xərclərin
İngiltərədə əyirici manufakturası
yerini əhalinin hesabına doldurmağa çalışırdılar. Kralın qoyduğu ağır vergilər yeni
zadəganlara və burjuaziyaya istehsalı genişləndirməyə imkan vermir, azad rəqabətə
əngəl olurdu.
Bu dövrdə İngiltərədə daha çox kömür çıxarılır və dəmir əridilirdi.
Manufakturaların sayı getdikcə artırdı. Yeni zadəganlar*, burjuaziya* ilə kral arasında
kəskin mübarizə gedirdi.
Yeni zadəganlar, burjuaziya ilə kral arasında kəskin mübarizənin səbəbi nə idi?
XVI əsrdən İngiltərədə müstəqil kilsə olan anqlikan kilsəsi hökmranlıq edirdi. Bu kilsənin
katolik kilsəsindən fərqi bu idi ki, ona Roma Papası deyil, İngiltərə kralı başçılıq edirdi.
Anqlikan kilsəsi xalqa kralın hamıdan ali olması və bunun Allah tərəfindən
müəyyənləşdirilməsi fikrini təlqin edirdi. Bu kilsənin topladığı vergilər dövlətin xəzinəsinə
gedirdi.
Xalq kütlələri, yeni zadəganlar və burjuaziya arasında puritan* təriqəti geniş yayılmışdı. O
dövrdə İngiltərə protestantlarını belə adlandırırdılar. Puritan ideyaları kralın mütləq
hakimiyyətinə və feodal quruluşuna qarşı çıxırdı. Onlar dəbdəbəli və baha başa gələn dini
mərasimlərin, din xadimlərinin sərvət toplamalarının əleyhinə idilər. Puritanlara görə,
kilsəni bu israfçılardan təmizləmək lazım idi. Krala və anqlikan kilsəsinə qarşı çıxan
puritanlara amansız cəza verirdilər.
İnqilabın başlanması. XVII əsrin başlanğıcında İngiltərədə Stüartlar sülaləsi hakimiyyətə
gəldi. I Yakov Stüart hakimiyyətə gələndə xalq onun islahatlar aparacağını gözləyirdi.
Lakin
I Yakov onların gözlədikləri islahatları aparmadı.
Sizcə, xalq kraldan hansı islahatları gözləyirdi?
Əksinə, o, «puritan təriqəti»və parlamentin hüquqlarının məhdudlaşmasını istəyirdi.
I Yakovdan sonra hakimiyyətə gələn I Karl da atasının siyasətini davam etdirdi.
Stüartlar sülaləsi nə üçün puritan kilsəsinin və parlamentin hüquqlarını
məhdudlaşdırmaq istəyirdi?
Dövrün başlıca tələblərindən biri xarici siyasətin aparılmasında parlamentin
səlahiyyətlərinin artırılması idi. Kralın apardığı xarici siyasət müharibələrə səbəb olurdu.
Müharibələr üçün böyük maliyyə vəsaiti lazım idi. I Karl vergiləri artırmaq qərarına gəldi.
Vergiləri artırmaq isə birbaşa kraldan asılı deyildi. Bunun üçün
* Yeni zadəgan - təsərrüfatı kapitalistcəsinə, yəni muzdlu əmək tətbiq etməklə təşkil
edən ingilis zadəganı
* Burjuaziya - (fran.) kapitalist cəmiyyətində istehsal alət və vasitələrinin sahibi olan və
muzdlu əməyi istismar etməklə izafi dəyər alaraq kapitalist gəliri ilə yaşayan hakim sinif
* Puritan - latınca «purus», yəni «təmiz» deməkdir
XVII əsr İngiltərə inqilabı
parlamentin razılığı olmalı idi. Lakin kralla parlament arasında ziddiyyətlər
kəskinləşdiyinə görə 1629-cu ildə kral parlamenti buraxdı.
Sizcə, Kral nəyə görə parlamenti buraxdı?
Dövlətin xəzinəsi boşalmışdı. Yeni vergilər təyin etmək üçün kral 1640-cı ildə parlamenti
çağırmağa məcbur oldu. Bu parlament 13 il mövcud olduğu üçün uzunmüddətli
parlament adı aldı. Beləliklə, ölkədə kral və parlament arasında münasibətlər kəskinləşdi.
Onların tərəfdarlarından ibarət iki siyasi düşərgə yarandı. Uzunmüddətli parlamentin
çağırılması İngiltərədə inqilabın başlanğıcı hesab olunur. İnqilabın qarşısında duran əsas
vəzifə mütləqiyyəti və feodal qaydalarını ləğv etmək idi.
Uzunmüddətli parlament bir sıra feodal qaydalarını sarsıdan islahatlar keçirdi: feodal
töycüsü, kral və kilsə məhkəməsinin dünyəvi şəxsləri mühakimə etmək səlahiyyətini ləğv
etdi. Parlament nazirləri məhkəməyə verdi, icmalar palatasının kral tərəfindən
buraxılmasını qadağan edən qanun qəbul etdi.
Vətəndaş müharibəsi. Kral parlamentin islahatları ilə razılaşmadı. O, İcmalar
palatasının beş nəfər deputatını həbs etmək barədə göstəriş verdi. Xalq parlamenti
müdafiəyə qalxdı. Kral deputatları həbs etdirə bilmədi. Buna görə 1642-ci ildə I Karl
parlamentə müharibə elan etdi. Ölkədə vətəndaş müharibəsi başlandı.
Vətəndaş müharibəsi nə deməkdir və ilk dəfə harada baş verib?
Uzunmüddətli parlamentin çağırılmasını inqilabın başlanğıcı hesab etmək
doğrudurmu? Doğrudursa, niyə?
Kralın tərəfdarlarını kavalerlər*, parlament tərəfdarlarını isə girdəbaşlar*
adlandırırdılar. Çünki onlar saçlarını dəyirmi formada vurdururdular.
Vətəndaş müharibəsinin əvvəlində kral ordusu parlament ordusunu məğlub etdi. Lakin
tezliklə parlament Şotlandiya ilə ittifaqa girdi. Şotlandiya ordusu parlament ordusu ilə
birləşərək kral ordusu üzərində qələbə çaldı. 1645-ci ildə İcmalar palatası yeni tipli
ordunun* təşkilini Oliver Kromvelə tapşırdı. Parlamentin üzvü olan Kromvel yeni
zadəganlardan idi.
1645-ci ildə Neyzbi kəndi yaxınlığında parlament ordusu kralın başlıca qüvvələrini
darmadağın etdi. I Karl Şotlandiyaya qaçdı. Lakin şotlandlar böyük məbləğdə pul alaraq
onu İngiltərə parlamentinə təslim etdilər. 1646-cı ilin iyununda vətəndaş müharibəsi
parlamentin qələbəsi ilə başa çatdı.
Sual və tapşırıqlar
1. Yadınıza salın, İngiltərədə çəpərləmələrin ən mühüm sosial və iqtisadi nəticəsi nədən
ibarət idi? 2. Xalq kütlələri, yeni zadəganlar və burjuaziya arasında puritan təriqətinin
geniş yayılmasında bir qanunauyğunluq görürsünüzmü? 3. İngiltərədə manufakturaların
yaranmasının səbəbini təhlil edin. 4. Nə üçün feodal qaydaları kapitalizmin inkişafı üçün
başlıca maneə sayılırdı? 5. İlk parlament nə vaxt çağırılmışdır? 6. Kral və parlamenti
müdafiə edən qüvvələri səciyyələndirin. 7. Puritan kilsəsi, kavalerlər, girdəbaşlar —
burjua inqilabı açar sözlərindən istifadə etməklə esse yazın.
XRONOLOGİYA
* Kavaler - (ingiliscə) cəngavər deməkdir
* Girdəbaşlar - saçlarını dəyirmi şəkildə saxladıqlarına görə belə adlandırırdılar
* Yeni tipli ordu - bu orduda vəzifələr əsil-nəcabətə görə yox, insanın şəxsi şücaətinə
görə verilirdi (məsələn, Prayd — keçmiş arabaçı idi)
13.2. BÖYÜK BRİTANİYA KRALLIĞI NECƏ YARANDI?
Açar sözlər: Yeni tipli ordu, kavaler, girdəbaşlar, Oliver Kromvel
Uzunmüddətli parlamentin islahatları. Parlamentdə iri mülkədarlar üstünlük təşkil
edirdilər. Onlar kral hakimiyyətinin saxlanılmasının tərəfdarı idilər. Vətəndaş
müharibəsindən sonra ölkədə siyasi hakimiyyət yeni zadəganların və burjuaziyanın əlinə
keçdi. Torpaqdan istifadəyə görə artıq krala vergi vermirdilər. Kilsə parlamentə tabe
edildi. Lakin kəndlilərin mülkədarlardan asılılığı ləğv olunmadı. Kəndlilər feodal
mükəlləfiyyətlərini və onda bir vergisini ödəməli idilər. Ona görə də uzunmüddətli
parlamentin islahatları əhalinin bütün təbəqələrini razı salmadı. Parlamentin inqilabi
ordunu buraxmaq və onu tərk-silah etmək haqqında qərarı xalqı hərəkətə gətirdi.
Feodal mükəlləfiyyətlərinə nələr daxil idi?
İnqilab zamanı London sənətkarları və yeni tipli ordunun əsgərləri arasında siyasi
publisist Con Lilbernin ideyaları geniş yayıldı. Onları levellerlər* adlandırırdılar.
Levellerlər krala və aristokratlara, parlamentin aristokratlardan təşkil olunmuş lordlar
palatasına qarşı idilər və lordlar palatasının ləğv edilməsini istəyirdilər. Onlar respublika
yaradılmasını, seçki hüququnun verilməsində dəyişikliklər edilməsini, qanun qarşısında
bərabərlik, din azadlığı kimi tələblər irəli sürürdülər. Levellerlərin qaldırdığı qiyam
yatırıldı. Qiyam başçıları edam olundular. Bundan sonra levellerlər siyasi yazılar çap
etməklə mübarizə apardılar. Hərəkat zəifləyib təsirini itirdi.
Edam olunmuş levellerlərin xatirə lövhəsi Con Lilbern
* Levellerlər - ingiliscə «bərabərçilər» deməkdir
Polkovnik Prayd deputatları
parlament binasına buraxmır
Diggerlər
1648-ci ildə polkovnik Prayd öz tərəfdarları ilə birlikdə kral tərəfdarı olan deputatları
parlament binasına buraxmadı və bu hadisə İngiltərə tarixində «Prayd təmizləməsi»
adlandı. Beləliklə, Kral əleyhdarları parlamentdə üstünlük qazandılar.
1649-cu ildə İngiltərədə kənd yoxsulları arasında diggerlər* hərəkatı yayıldı. Diggerlər
özlərini «həqiqi levellerlər» adlandırırdılar. Onların ideoloqu Cerard Uinstenli idi.
Diggerlər xüsusi mülkiyyətin əleyhinə idilər. Torpaq sahibliyinə qarşı çıxan diggerlər dinc
yolla mübarizə aparırdılar. Onlar icma torpaqlarını belləyir və bütün yoxsulları onlara
qoşulmağa çağırırdılar. Diggerlər bu yolla çoxlu tərəfdar toplamağa və xüsusi mülkiyyət
olmayan bir cəmiyyət qurmağa ümid edirdilər. Diggerlər istədiklərinə nail ola bilmədilər.
I Karl edam olundu. Nəhayət, 1649-cu ilin martında parlament Kral hakimiyyətini və
Lordlar palatasını ləğv etdi. Mayda İngiltərə respublika elan edildi. Hakimiyyət Oliver
Kromvel başda olmaqla parlamentin əlinə keçdi.
İrlandiyanın şərq hissəsi İngiltərə tərəfindən çoxdan tutulmuşdu. Taxt-tacın varisi II Karl
ləğv edilmiş kral hakimiyyətini bərpa etmək üçün İrlandiyada özünə tərəfdarlar topladı.
Parlament Kromveli İrlandiyaya canişin göndərdi. Kromvel burada qiyamı amansızlıqla
yatırdı. Əhali kütləvi şəkildə Amerikaya sürgün edildi. İrlandiyanın parlamenti buraxıldı.
İrlandiya İngiltərə Respublikasına birləşdirildi.
* Diggerlər - ingiliscə «yerqazan» deməkdir
Oliver Kromvel
II Karl işi belə görüb Şotlandiyaya getdi. Yenə vədlər verməklə özünə yeni tərəfdarlar
topladı. Şotlandiya parlamenti «kovenant» onu öz kralı elan etdi. Buna cavab olaraq
Kromvel Şotlandiyaya gəldi və Şotlandiya ordusunu məğlub etdi. Şotlandiya da İngiltərə
Respublikasına birləşdirildi.
Bu hadisələr başa çatdıqdan sonra parlament ordunun sayını azaltmağı təklif etdi. Buna
görə də parlamentlə ordu arasında ixtilaf gücləndi. Kromvel 1653-cü ildə «uzunmüddətli
parlamenti», bundan bir az sonra «Dövlət şurası»nı qovdu. Hakimiyyəti bütünlüklə öz
əlinə alaraq lord-protektor* elan olundu. Lord-protektor qanunlar verməyə və ölkəni
parlamentsiz idarə etməyə başladı. Kromvel inqilabın tarixində ikili rol oynadı: əvvəlcə
inqilabın başçısı oldu, sonra isə onu boğdu.
Kromvelin bu qərarını nə üçün əks-inqilab kimi qiymətləndirirlər?
Kromvel 1658-ci ildə vəfat etdi. Protektor titulu onun oğlu Riçarda verildi. Riçard bir il
sonra könüllü olaraq hakimiyyətdən əl çəkdi. Hakimiyyətdəki hərc-mərclikdən istifadə
edən Şotlandi- yadakı ordu generalları 1660-cı ildə hücum edərək Londonu tutdular.
İngiltərə parlamentini buraxdılar. Parlamentin tərkibi dəyişdi. Edam edilmiş kralın oğlu II
Karl taxta dəvət edildi. Bu Stüartlar sülaləsinin bərpası demək idi. Restavrasiya*
məhdud monarxiyanın bərpası demək idi. Kromvelin bir zaman qovduğu deputatlar
qayıdıb yerlərini tutdular. İngiltərədə ordunun hakimiyyətinə son qoyuldu. Parlament
kral əleyhinə qəbul edilən bütün qanunları ləğv edərək özü özünü buraxdı. 25 apreldə
seçilən yeni parlament kralla danışıqlar apardı. Belə bir saziş əldə edildi ki, kral:
— inqilab iştirakçılarını təqib etməyəcək;
— torpaqları öz yeni sahiblərindən geri almayacaq;
— parlamentin razılığı olmadan vergi qoymayacaq.
* Lord-protektor - latınca «müdafiəçi, hami» deməkdir
* Restavrasiya - latınca «bərpa etmək» deməkdir
Bundan başqa, parlament ümumi amnistiya, din azadlığı və başqa hüquqlar barədə də
kraldan öhdəliklər aldıqdan sonra onu üç krallığın — İngiltərə, İrlandiya və Şotlandiyanın
hökmdarı elan etdi. Kral paytaxt Londona gəldi. Lakin kral hakimiyyəti götürdüyü
öhdəlikləri pozmağa başladı. Hakimiyyətə gələn II Yakov katolik dinini bərpa etməyə cəhd
göstərdi. Stüartlara qarşı etimadsızlıq yarandı. Yeni zadəganlar II Yakovu hakimiyyətdən
uzaqlaşdırmağı qərara aldılar. 1688-ci il saray çevrilişi nəticəsində parlament — kral
qarşıdurmasına son qoyuldu. Kralın qızı Mariyanın əri Oranlı Vilhelm hakimiyyətə
gətirildi.
Parlament tacı şahzadə Mariyaya təqdim etdi. Onlar dövləti Vilhelmlə birlikdə idarə
etməli idilər. Bundan başqa, Vilhelm «Hüquqlar haqqında bəyannaməni» də («Hüquqlar
haqqında bill*») imzaladı.
Dövlət quruluşu. Bu qanunlarla mütləqiyyəti bərpa cəhdlərinin qarşısı birdəfəlik alındı.
Artıq kral parlamentin qəbul etdiyi qanunları dayandıra və ya ləğv elə bilməzdi. Vergi
qoymaq, onun vaxtını, miqdarını müəyyən etmək krala qadağan olunurdu. Kral
parlamentin razılığı olmadan ordu və xüsusi hərbi hissələr saxlaya bilməzdi. Lakin
qanunlar kralın imzasından sonra qüvvəyə minirdi. «Bill»ə əsasən andlılar məhkəməsinin
hüquqları genişləndirilir, hökumət dəyişmələri yalnız parlament yolu ilə həyata keçirilirdi.
Dini məsələlər üzrə qəbul edilən akta görə ölkədə dini cərəyan və təriqətlərin fəaliyyəti
qanunlarla nizamlanırdı.
III Vilhelm və kraliça Anna
* Bill - ingiliscə «qanun», «qanun layihəsi» deməkdir
Beləliklə, dünyada ilk dəfə İngiltərədə parlamentli monarxiya hakimiyyət forması
müəyyən edildi. Hakimiyyət kraldan ikipalatalı parlamentə keçdi. Parlamentin qəbul
etdiyi qanunlar hamı üçün məcburi idi. Hökumət parlament seçkilərində qalib gələn
partiyanın (mühafizəkar* və liberal*) üzvlərindən təşkil olunurdu. Parlament hökuməti
formalaşdırırdı.
Ölkədə hüquqi dövlət*, vətəndaş cəmiyyətinin rüşeymləri meydana gəldi.
İngiltərənin dövlət quruluşunda hansı dəyişikliklər baş verdi?
XVIII əsrin əvvəllərində Şotlandiya və İngiltərə parlamentləri birləşərək Böyük Britaniya
adlı krallığı yaratdılar. Bu hadisə kraliça Annanın hakimiyyəti dövründə, 1 may 1707-ci ildə
baş verdi.
Sual və tapşırıqlar
1. Levellerlərin məğlub olma səbəblərini izah edin. 2. Kromvelin özünü lord-protektor
elan etməsini təhlil edin. 3. XVII əsr İngiltərədə dövlət quruluşu haqqında yazın. 4. 1688-ci
il dövlət çevrilişinin fərqli xüsusiyyətlərini qeyd edin. 5. Müasir İngiltərə ilə XVII əsr
İngiltərəsini müqayisə edərək hekayə qurun. 6. Digger, levellerlər, protektor, vətəndaş
cəmiyyəti kimi açar sözlərdən istifadə etməklə təqdimat hazırlayın. 7. Dəftərinizə cədvəl
çəkin və orada levellerlər və diggerlərin baxışlarını səciyyələndirin:
Levellerlər Diggerlər
XRONOLOGİYA
* Mühafizəkar — köhnəlik tərəfdarı
* Liberal — azadlıq tərəfdarı
* Hüquqi dövlət — vətəndaşların hüquq və azadlıqlarının təmin edildiyi və müdafiə
olunduğu dövlət
13.3. DÜNYANIN İLK SƏNAYE DÖVLƏTİ
Açar sözlər: Faktoriya, manufaktura, Con Key, «Cenni» cəhrəsi, Ceyms Uatt, lendlordlar
Ölkədəki siyasi dəyişikliklər Asiya, Afrika və Amerikada aparılan müstəmləkə siyasətinə
təkan verdi. Ölkədə yaradılan sabitlik, feodal qaydalarının ləğvi iqtisadi yüksəliş üçün
hüquqi əsaslar yaratdı.
İnqilabdan sonra Böyük Britaniyanın xarici siyasətinin əsas vəzifələri bunlar idi: yeni
ərazilər ələ keçirmək və Avropada özündən güclü heç bir dövlətin olmasına imkan
verməmək. Bu məqsədlə hələ XVII əsrdə Yamayka ölkəyə qatılmış, Portuqaliya asılı
vəziyyətə salınmışdı.
XVIII əsrdə müstəmləkələr uğrunda Fransa ilə aparılan mübarizəyə «ikinci yüzillik
müharibə» deyilirdi. Güclü hərbi donanmaya malik Böyük Britaniya Benqaliya və
Kanadanı Fransadan aldı. Karib dənizindəki adalara, Şimali Amerikadakı koloniyalara,
Afrikadakı faktoriyalara* malik İngiltərə «dənizlər sahibi» sayılırdı.
Aqrar çevriliş. İngiltərə burjua inqilabı iqtisadiyyatın forma və məzmununda yeniliklər
etdi. XVIII əsrin axırında kəndlilərin tamamilə torpaqsızlaşması nəticəsində ingilis
kəndliləri bir sosial təbəqə kimi sıradan çıxdı. Torpaqsız kəndlilərin müstəmləkə
ərazilərinə axını da bu prosesdə az rol oynamadı. Torpaqsız kəndlilərin hesabına azad
işçilərin sayı artdı. Kənddə yeni bir təbəqələşmə prosesi gedirdi. Torpaqların böyük qismi
yeni burjuaziyanın əlinə keçmişdi. Lendlordlar adlanan bu təbəqə geniş torpaq sahələrini
icarədarlara verirdilər. İcarəyə götürülən torpaqlar, əsasən, muzdlu əmək hesabına
becərilirdi. Eyni zamanda kəndlərdə iri fermer təsərrüfatları sürətlə artırdı.
Kəndlərdə, iri şəhərlərin ətrafında əhalinin ərzağa olan tələbatını təmin etmək məqsədilə
iri fermalar yaradılırdı. Əhalinin taxıla olan ehtiyacını ödəmək üçün taxıl istehsalı
artırılırdı. Ölkədə taxıl istehsalı heyvandarlığın yemə olan tələbatını da tamamilə ödəyirdi.
Yeni məhsuldar toxum və cins mal-qaranın
* Faktoriya - Avropa tacirlərinin müstəmləkə ölkələrində ticarət kontoru və yaşadıqları
yer
yetişdirilməsi məhsul istehsalının yüksəlməsinə səbəb oldu. Ölkənin ərzağa olan tələbatı
tam təmin edildi.
İngilis kəndi digər ölkələrdəki kəndlərdən daha tez milli bazarla əlaqə qurmuşdu. Ağır
sənaye, xüsusən maşınqayırma və metallurgiya sahələri kənd təsərrüfatının lazım olan
texniki qurğu və alətlərə olan tələbatını ödəyirdi.
Kənd təsərrüfatında torpaqların çox hissəsinin burjuaziyanın əlində cəmləşməsi,
torpaqların, əsasən, muzdlu əmək hesabına becərilməsi, kəndli-fermer təsərrüfatının
yaranması aqrar çevriliş adlandı. XVIII əsrin sonunda Böyük Britaniyada baş verən aqrar
çevriliş sənaye və ticarətin inkişafına təkan verdi.
Sənaye çevrilişinə keçid. XVIII əsrin ortalarında Böyük Britaniyada sənaye çevrilişi üçün
zəmin yaranmışdı. Belə ki ölkədə baş verən burjua inqilabı inkişaf üçün daha əlverişli
imkan yaratmışdı. Azad işçi qüvvəsi çoxalmış, zəngin kapital yığılmışdı. Daxili bazarda
satış üçün istehsal məhsullarına tələbat artmışdı. Manufakturalar təkmilləşəndən sonra
maşınlı istehsala keçildi.
Manufaktura nədir?
Böyük Britaniyanın ənənəvi istehsal sahələri toxuculuq və gəmiqayırma idi. Ölkədə
maşınlı istehsala keçid məhz toxuculuq sahəsində başlandı.
Bu onunla əlaqədar idi ki, ölkə bazarlarında Hindistandan gətirilən ucuz pambıq parça
məhsulları üstünlük təşkil edirdi. Vəziyyət o həddə çatmışdı ki, ölkənin toxuculuq
sahəsini xilas etmək üçün hökumət Hindistandan pambıq parça məhsullarının idxalına
qadağa qoymuşdu. Mühəndis ixtiraçılar asan yolla daha ucuz məhsul istehsal etmək
üçün müəyyən üsullar axtarmağa məcbur olmuşdular.
«Cenni» cəhrəsi
İlk dəfə mexanik Con Key parça istehsalında sürətli məkik* ixtira etdi. İxtira daha enli
parça istehsalına imkan yaratdı. Bu, əmək məhsuldarlığının artmasına səbəb oldu.
Mexaniki cəhrəni ixtira edən dülgər Ceyms Harqrivs qızının şərəfinə dəzgahı «Cenni»
adlandırmışdı. İxtira nəticəsində pambıq
* Məkik - iplik sarınan uzunsov oval qutu və ya qəlib şəklində alət
Buxar mühərriki
parça istehsalının ipliklə təmin edilməsi təqribən 20 dəfə artmışdı.
Edmund Kartraytın mexaniki toxucu dəzgahının ixtirası toxucu əməyinin «Cenni»
cəhrəsindəki məhsuldarlığını iki dəfə artırmağa imkan verdi.
Bu ixtiralar sənaye çevrilişinin başlanğıcını qoydu. İşçi qüvvəsinin başqa enerji mənbələri
ilə əvəz edilməsi və əmək məhsuldarlığının artırılması üçün yollar axtarılırdı. Riçard
Arkrayt 1771-ci ildə «Cenni» tipli dəzgahın su çarxı ilə hərəkətinə nail oldu. İxtirasına
uyğun müəssisə tikdirdi. Bu, ilk toxucu fabriki idi. Dəzgahları su çarxları hərəkətə
gətirdiyinə görə sonradan tikilən belə fabriklər çay kənarlarında inşa edilirdi.
Buxar mühərriki ixtira edildikdən sonra manufakturadan fabrikə doğru keçid baş verdi.
Mexanik Ceyms Uatt 1784-cü ildə buxar maşınını yaratdı. Buxar mühərrikindən hər yerdə
və müxtəlif məqsədlər üçün istifadə etmək olardı.
Maşınlı istehsala keçid metala olan tələbatı artırmışdı. İxtiraçı Kort çuquna koks qatılması
yolu ilə dəmir almaq üsulunu kəşf etdi. Bununla da təkcə istilik məqsədilə deyil, sənaye
sahələri üçün də daş kömür çıxarılmasına başlanıldı. Kömür hasilatı ölkənin əsas
təsərrüfat sahələrindən oldu.
Sənaye çevrilişinin əsas cəhətləri və nəticəsi. Manufakturadan fabrikə keçid sənaye
çevrilişinin əsas məzmununu təşkil edirdi. Bu çevrilişin iki əsas cəhəti — texniki və sosial
cəhətləri var idi. Çevrilişin texniki cəhəti işçinin əl əməyinin maşın əməyi ilə əvəz
olunması hesab edilirdi. Fəhlələrin və burjuaziyanın cəmiyyətin əsas təbəqələrinə
çevrilməsi isə sosial cəhət sayılırdı.
XVIII əsrin 70-ci illərində Böyük Britaniyanın iqtisadiyyatında aparıcı rol fabrik-zavod
sənayesinə keçdi. Manufakturadan fabrik-zavod sənayesinə keçid muzdlu işçilərin,
fəhlələrin sayının azalmasına gətirib çıxardı. Amma fəhlələr cəmiyyətin əsas kütləsi
olsalar da, onların həyatı, güzəranı dəyişmədi.
Maşınlı istehsalın artması əl əməyinə tələbatın azalmasına gətirib çıxarırdı. Bunun
nəticəsində fəhlələr kütləvi surətdə işsiz qalırdılar. Fabriklərdəki əməkhaqqının
azlığından fəhlələr kiçikyaşlı övladlarını da işə göndərməyə məcbur olurdular. Gündəlik
iş saatı 12—15 saat idi. Fəhlələr iş saatlarının azaldılması və əməkhaqlarının artırılması
üçün tez-tez tətillər edirdilər. XVIII əsrin sonunda parlament tətilləri və fəhlələrin
həmkarlar təşkilatlarını qadağan edən qanun qəbul etdi.
Böyük Britaniyada zehni işlə məşğul olanlar — alimlər, yazıçılar, müəllimlər, həkimlər,
incəsənət xadimləri, vəkillər və başqaları ziyalı təbəqənin nümayəndələri idilər.
Lendlordlar, dövlət məmurları, tacirlər, sənətkarlar, fermerlər, cəmiyyətin sosial
təbəqələri sayılırdı.
Sənaye çevrilişi nəticəsində ölkənin ticarət sahəsində inqilabi sıçrayış baş verdi. XVIII
əsrdə daxili bazarda 50%-dən çox, xarici ticarətdə isə təqribən 5 dəfə yüksəliş oldu.
İngiltərə dünyanın ən böyük ticarət donanmasına malik ölkə hesab olunurdu. Xarici
ticarət dəniz yolları ilə aparılırdı.
XVIII əsrin sonlarında manufakturadan fabrikə keçid nəticəsində Böyük Britaniya
dünyanın birinci sənaye dövləti oldu.
Sual və tapşırıqlar
1. Aqrar çevriliş nədir? 2. XVIII əsr ixtiraçıları barədə məlumatlar toplayın və onlar
haqqında 5 dəqiqəlik elektron slayd hazırlayın. 3. Manufakturadan fabrikə doğru
çevrilişin hansı sosial nəticələri oldu? 4. İngiltərənin işğal etdiyi əraziləri xəritədə göstərin.
5. Cədvəli dəftərinizə çəkib doldurun:
Tüdorlar
sülaləsi
Stüartlar
sülaləsi
Böyük Britaniya
krallığı
Hakimiyyət illəri
Ölkə həyatında baş verən
mühüm hadisələr
XRONOLOGİYA
14. ŞİMALİ AMERİKADA «YENİ İNGİLTƏRƏ»
Sərvət axtarışında olan avropalıların Amerika qitəsini kəşf etməsindən keçən bir əsr ərzində
buraya xeyli avropalı gəldi. 1619-cu ildə Amerikaya Hollandiya gəmisi ilk qaradərili afrikalıları
gətirdi. Gəlmələr qaradərililəri satın alıb qul etdilər. Yeni torpaqlar zəbt etmək ehtirası isə yerli
hindularla toqquşmalara səbəb olurdu. İlk vaxtlar ingilislər daha çox gəlirdilər. Lakin sonradan
Avropanın digər ölkələrindən gələnlərin hesabına axın daha da sürətləndi. Onların gəlişi
Amerikanın yerli sakinlərinə heç də xoşbəxtlik gətirmədi. Hindu tayfalarının bir çoxu
soyqırımına məruz qaldı, bəziləri isə ölkənin insan yaşaması üçün son dərəcə əlverişsiz olan
dağlıq ərazilərinə sıxışdırıldı. Amma avropalıların kütləvi şəkildə Amerikaya köçüb gəlməsi
burada yeni, qüdrətli bir ölkənin təməlini qoydu.
14.1. ŞİMALİ AMERİKADA YENİ HƏYAT
Amerikada yerli əhali ilə gəlmələrin toqquşmaları nə ilə nəticələndi? Şimali Amerikada
yeni həyat necə başladı?
Açar sözlər: Koloniya, hindu, Yeni İngiltərə, Filadelfiya
Şimali Amerikada ilk ingilis
koloniyalarından biri
Şimali Amerikada ilk ingilis məskənlərinin salınması. 1607-ci ildə Şimali Amerikada
ilk ingilis koloniyalarının təməli qoyuldu. Köçüb gələnlərin sayı sürətlə artırdı. Bunun əsas
səbəbi İngiltərədə torpaqsızlaşan kəndlilərin və dini təqiblərə məruz qalanların buraya
kütləvi şəkildə axıb gəlmələri idi. Onlar tədricən ölkənin şimalına gedərək bir neçə
kolonya yaratdılar. Bu koloniyaları «Yeni İngiltərə» adlandırdılar.
Koloniyaları İngiltərə kralı tərəfindən təyin edilmiş qubernatorlar idarə edirdilər. Hər bir
koloniyanın varlı kolonistlər tərəfindən seçilmiş qanunverici məclisi var idi. Köçüb
gələnlər əvvəllər yerli əhali olan hindulara dinc münasibət bəsləyirdilər. Hindular qəbilə
icmaları halında yaşayır-
Atlantik okeanı sahillərində
ingilis koloniyaları
dılar. Ovçuluq, qismən də əkinçiliklə məşğul olurdular. Yeni sakinlər onlardan qarğıdalı və
tütün becərməyi öyrəndilər.
Belə zəngin bir ölkədə olmalarına baxmayaraq, hindular nə üçün hələ də icma
halında yaşayırdılar?
Lakin bir qədər sonra hinduların torpaqlarının qəsb edilməsi başlandı. Gəlmə avropalılar
materikin içərisinə doğru irəliləməyə başladılar. Hindularla son dərəcə amansız rəftar
edilirdi. Hindular sayca çox olmalarına baxmayaraq, pis silahlanma, odlu silahın
olmaması və ən əsası vahid cəbhədə birləşə bilməmələrinə görə məğlub olurdular.
Şimali Amerikada ilk koloniyaları salan insanları necə xarakterizə etmək olar?
Beləliklə, Şimali Amerikada ingilislərin ilk salınmış Virciniya koloniyasından başqa,
Merilend, Şimali və Cənubi Karolina, Corciya adlı koloniyalar da yaradıldı. Hindulardan
zor və hiylə yolu ilə əldə edilmiş torpaqlar hesabına Atlantik okeanı sahillərində 13 ingilis
koloniyası təşkil edildi.
Hindularla son dərəcə amansız
rəftar edilirdi
XVII əsr boyu müharibələr nəticəsində hinduların bir qismi fiziki olaraq məhv edildi,
soyqırımılarına məruz qaldı, digər qismi isə qərbə tərəf sıxışdırıldı. XVII əsrin axırlarından
—
X
VIII ə
s
rin ikin
ci y
a
rısın
a
d
ə
k
ola
n
d
ö
v
r
d
ə
A
tla
n
tik
o
k
e
a
nı s
a
hillə
rin
d
ə
n
Alle
q
a
n
d
a
ğla
rın
a
q
ə
d
ə
r
ola
n
ə
r
a
zilə
r
d
ə
b
ü
t
ü
n
hin
d
u
qəbilələri məhv edildi. Bu tarixin avropalılar tərəfindən törədilən ən dəhşətli
soyqırımılarından biri idi.
XVII əsrdə Amerikaya gələnlərin çoxu ingilislər idi. Lakin orta bölgədə hollandlar, isveçlər,
almanlar da məskunlaşmışdılar. Cənubi Karolinada fransızlar, cənub məskənlərində
Afrikadan gətirilmiş qullar, italyanlar, ispanlar və portuqaliyalılar da var idi. XVII əsrin 30-
cu illərində İngiltərə hökuməti koloniyalarda özbaşına yeni ərazilərə köçməyi, torpaqlar
tutmağı qadağan etdi. 1763-cü ildən isə bu qadağa Alleqan dağlarının qərbindəki
torpaqlara da aid edildi. Buna baxmayaraq, kolonistlər Qərbə tərəf köçür, hinduları qırıb
yeni torpaqlar tutur, məskən salırdılar. Müstəmləkələrdə əhali artırdı. Şimal-şərqdə
yerləşən ingilis müstəmləkəsi — Yeni İngiltərənin torpağı münbit deyildi və qış uzun
sürdüyündən yaşamaq çətin idi.
Boston şəhəri Şimali Amerikanın ən böyük limanına çevrilmişdi. Ticarət sürətlə inkişaf
edirdi. Ölkədən balıq məmulatları, gəmi avadanlığı, ağac materialları, spirtli içkilər ixrac
olunurdu. Orta koloniyalarda — Pensilvaniya, Filadelfiya və Nyu-Yorkda ticarət daha geniş
yayılmışdı.
Çünki metal alətlər və parçalar müstəmləkələrə İngiltərədən gətirilməli idi. Ümumiyyətlə,
İngiltərə parlamenti müstəmləkələrin əleyhinə bir neçə qanun qəbul etdi. Belə ki:
1. bütün koloniyalarda buraxılan kağız pullar ödənc vasitəsi kimi tanınmırdı;
2. kral ordusunu mənzil və ərzaqla təmin etmək tələbi qoyulurdu;
3. bütün çap məhsullarına vergi möhürü vurulur və rüsum alınırdı.
İngiltərə hökuməti nə üçün koloniyaların inkişaf edib təşkilatlanmasını istəmirdi?
Bütün bu məhrumiyyətlərə cavab olaraq Şimali Amerikada İngiltərə hökumətinə qarşı
«Azadlıq oğulları» adlı gizli təşkilat yarandı. 1765-ci ildə koloniyalar öz nümayəndələrini
Filadelfi-
yaya qurultaya (konqresə) göndərdilər. Nümayəndələrin səyi ilə Konqres qətnamə qəbul
etdi. Qətnaməyə görə İngiltərə parlamenti koloniyaların razılığı olmadan onlara vergi
qoya bilməzdi.
1773-cü ildə «Ost-Hind» şirkətinin çayla yüklənmiş bir neçə gəmisi Boston limanına gəldi.
Çay gömrük haqqı ödənilməklə nisbətən ucuz qiymətə əhaliyə satılmalı idi. Lakin əhali
buna etirazını bildirdi. «Azadlıq oğulları» Boston təşkilatının üzvləri hindu paltarı
geyinərək gəmilərə hücum etdilər. Çay qutularını suya atdılar. Bu hadisə «Boston çay
məclisi» adı ilə tarixə düşdü. Etiraz aksiyasına cavab olaraq İngiltərə hökuməti Boston
limanını bağlatdırdı. Şəhər əhalisinə dəniz ticarəti ilə məşğul olmaq qadağan edildi.
1775-ci ildə Şimali Amerikada bütün ingilis koloniyalarında üsyan qalxdı. Bir çox yerlərdə
silahlı dəstələr yaradıldı. İngiltərə müstəmləkəçilərinə qarşı silahlı mübarizə başlandı.
Sual və tapşırıqlar
1. Şimali Amerikada ilk ingilis koloniyası nə zaman yaradılmışdır və onların əhalisi
kimlərdən ibarət idi? 2. XVII əsrdə Şimali Amerikada əhalinin sürətlə artmasının
səbəblərini izah edin. 3. İngiltərə parlamenti müstəmləkələr əleyhinə hansı tədbirləri
gördü? 4. Şimali Amerikada ilk ingilis koloniyalarının ilk vaxtlar yerli əhali ilə münasibətləri
necə idi?
5. Koloniya, «Azadlıq oğulları», konqres terminlərini izah edin.
XRONOLOGİYA
14.2. AMERİKA BİRLƏŞMİŞ ŞTATLARININ
YARANMASI
Yeni dövləti kimlər yaratdı? Bu dövlət hansı prinsiplərə istinad edirdi?
Açar sözlər: Konqres, İstiqlaliyyət bəyannaməsi, konstitusiya
Corc Vaşinqton
(1732-1799)
Tomas Ceferson
(1743-1826)
Şimali Amerikada İstiqlaliyyət müharibəsi. 1775-ci il aprelin 19-da İngiltərənin silahlı
qüvvələri ilə ilk toqquşma oldu. Mayda Filadelfiyada bütün müstəmləkələrin
nümayəndələrinin ikinci konqresi keçirildi. Konqres Virciniya plantatoru Corc Vaşinqtonu
azadlıq ordusunun baş komandanı təyin etdi və İngiltərə ilə əlaqəni kəsməyi qərara aldı.
Corc Vaşinqton ordunun baş komandanı seçildi.
1776-cı il iyulun 4-də konqres «İstiqlaliyyət bəyannaməsi»ni qəbul etdi. «İstiqlaliyyət
bəyannaməsi» keçmiş müstəmləkələrin İngiltərədən ayrılması və tam müstəqilliyi
haqqında bəyanat idi. Bu sənədin müəllifi Virciniya plantatoru vəkil Tomas Ceferson idi.
«İstiqlaliyyət bəyannaməsi» elan edirdi ki, İngiltərənin müstəmləkələrə zülm etməsi
insanın «azadlıq, yaşamaq və xoşbəxtliyə can atmaq» kimi ayrılmaz hüquqlarına ziddir.
«İstiqlaliyyət bəyannaməsi»nin elan edildiyi 4 iyul günü hər il Amerika Birləşmiş
Ştatlarının İstiqlaliyyət günü kimi qeyd edilir.
«İstiqlaliyyət bəyannaməsi» indiyə qədər qəbul olunmuş bu tipli sənədlərdən nə ilə
fərqlənirdi?
Müharibənin gedişi. İngilislərə qarşı təşkil olunmuş orduya Corc Va-
Şimali Amerikada İstiqlaliyyət müharibəsi
şinqton rəhbərlik edirdi. Lakin daha güclü olan İngiltərə ordusu 1777-ci ildə Filadelfiyanı
tutdu. Amerikanın azadlığı uğrunda müharibədə çoxlu könüllü iştirak edirdi. Könüllülər
içərisində avropalılardan başqa qaradərililər də vardı.
Bu dövrdə qaradərili insanlara tolerant münasibəti necə izah etmək olar?
Corc Vaşinqtonun ordusu 1777-ci ildə İngiltərə ordusuna qalib gəldi. Bu qələbə
müharibənin gedişində dönüş yaratdı. Konqres özünə müttəfiqlər axtarmağa başladı. Bu
məqsədlə Benjamin Franklini Avropaya göndərdi. Böyük diplomat olan Benjamin
Franklin Fransa və İspaniyanı İngiltərəyə qarşı müharibəyə qoşa bildi. Müstəmləkələr
uğrunda İngiltərə, Fransa və İspaniya arasında rəqabət gedirdi.
Sizcə, Fransa və İspaniyanın Benjamin Franklinin müttəfiqlik təklifini qəbul etməkdə
hansı marağı ola bilərdi?
1781-ci ildə Yorktaun döyüşündə mühasirəyə alınan ingilis qoşunu təslim oldu. Beləliklə,
istiqlal mübarizəsi qalib gəldi. 1783-cü ildə Fransada (Versalda) sülh müqaviləsi
imzalandı. İngiltərə koloniyaların müstəqilliyini tanıdı. Alleqan dağlarından Missisipi
çayına qədər olan ərazi yeni yaranmış dövlətin sərhədlərinə daxil edildi. Kanada
İngiltərənin müstəmləkəsi olaraq qaldı.
Konstitusiyanın qəbulu. 1787-ci ildə təsis məclisi çağırıldı. Bütün ştatların
nümayəndələrinin iştirak etdiyi məclis ölkənin Konstitusiyasını qəbul etdi. Konstitusiya
dövlət formasını və dövlət quruluşunu təsbit etdi. Ölkə dövlət formasına görə respub-
lika, dövlət quruluşuna görə federasiya oldu. İlk vaxtlar ştatların hər biri müstəqil dövlət
idi. Lakin ölkənin iqtisadi inkişafını və müdafiəsini təmin etmək zərurəti ştatların
birləşməsini tələb edirdi. Buna görə də ştatlar birləşdi. Beləliklə, ABŞ — Amerika
Birləşmiş Ştatları yarandı.
ABŞ-ın konstitusiyasına görə qanunverici hakimiyyət konqresə məxsus idi. Konqres
ikipalatalı idi. Yuxarı palata senat adlanırdı və ona hər ştatdan iki senator seçilirdi. Aşağı
palataya — nümayəndələr palatasına isə hər ştatdan əhalinin sayına görə nümayəndələr
seçilirdi.
İcra hakimiyyətinə dörd ildən bir seçilən prezident rəhbərlik edirdi. Geniş səlahiyyətlərə
malik olan prezidentin qanunlar üzərində veto* qoymaq hüququ vardı.
ABŞ-da dövlət hakimiyyəti
Ölkənin məhkəmə sisteminə ABŞ-ın Ali Məhkəməsi başçılıq edirdi. Onun üzvləri
prezident tərəfindən ömürlük təyin olunurdu. Lakin həmin üzvlərin təyin olunmasına
senat razılıq verməli idi. Ali Məhkəmə Konstitusiyanın toxunulmazlığına, qəbul olunmuş
qanunların konstitusiyaya uyğunluğuna, qanunlara riayət olunmasına nəzarət edirdi.
ABŞ-ın dövlət quruluşu digər ölkələrdən nə ilə fərqlənirdi?
Konqresə ilk seçkilər 1789-cu ildə keçirildi. Corc Vaşinqton ABŞ-ın ilk prezidenti seçildi.
1787-ci ildə qəbul olunmuş Konstitusiyanın məhdud cəhətləri vardı: quldarlıq quruluşu
saxlanırdı, insanın söz, mətbuat, vicdan azadlığı kimi başlıca hüquqları nəzərə
alınmamışdı. Bu, demokratik qüvvələri narazı saldı. Konstitusiyaya düzəlişlər edildi.
«Hüquqlar haqqında bill» adlanan bu düzəlişlər 1791-ci ildə qəbul
* Veto - qadağan etmə, ləğv etmə
olundu. Beləliklə, vətəndaşlara söz, mətbuat, vicdan azadlığı və digər hüquqlar verildi.
Adamları ancaq məhkəmənin qərarı ilə həbs etmək olardı.
«Hüquqlar haqqında bill»in qəbul olunmasına səbəb nə idi?
İstiqlaliyyət uğrunda müharibənin əhəmiyyəti. ABŞ-ın istiqlaliyyət uğrundakı
müharibəsi ümumdünya əhəmiyyətli bir hadisə oldu. Bu müharibə nəticəsində ABŞ
bəşəriyyətə o zaman üçün demokratiya nümunəsi verdi. Hakimiyyətin mənbəyinin xalq
olduğunu işdə, əməldə sübut etdi. İlk dəfə hakimiyyətin bölünməsini tətbiq etdi. Lakin
«Bəyannamə»nin məhdud cəhətləri də var idi. «Bəyannamə» köləliyi ləğv etmədi,
hinduların təqibini dayandırmadı, seçki məcəlləsində əmlak senzi saxlanıldı.
Sual və tapşırıqlar
1. Nə üçün 4 iyul ABŞ-ın istiqlaliyyət günüdür? 2. «İstiqlaliyyət bəyannaməsi»nə aid cədvəli
dəftərinizə çəkib doldurun:
Müsbət tərəfləri Mənfi tərəfləri
3. ABŞ-ın federativ dövlət olmasının zəruriliyini sübut edin. 4. Hakimiyyətin bölünməsi ilə
demokratiya arasında mühüm, vacib olan bir bağlılıq var? 5. «İstiqlaliyyət uğrunda
müharibənin əhəmiyyəti» adlı esse yazın.
XRONOLOGİYA
15. «DAXMALARA SÜLH - SARAYLARA MÜHARİBƏ»
XVIII əsrin ikinci yarısında Fransada feodal-mütləqiyyət rejimi hakim idi. Ölkənin təsərrüfatı
orta əsr feodal qaydaları ilə idarə olunurdu. Böyük Britaniya adalarında və Amerikada baş
verən demokratik hərəkatın sədası Fransaya da çatdı və buradakı həyatı kökündən sarsıtdı.
Fransada böyük inqilab baş verdi. Xalq ayağa qalxıb «Azadlıq, qardaşlıq, bərabərlik» şüarı
altında mütləqiyyətə son qoydu.
Fransada bu hərəkat necə başladı? Onun fəalları kimlər oldu? Hərəkatın əhəmiyyəti
nədən ibarət idi?
15.1. FRANSA İNQİLABININ MÜJDƏÇİLƏRİ
Açar sözlər: Monteskyö, Volter, Russo, Melye, Didro, konstitusiyalı monarxiya, maarifçilik,
ensiklopediya
XVIII əsrin əvvəllərindən ölkənin qabaqcıl ziyalıları feodal quruluşunu tənqid edir, mütləq
monarxiyaya qarşı çıxırdılar. Bu ictimai fikir cərəyanı maarifçilik adlandırıldı. Onun
nümayəndələri isə tarixə XVIII əsr Fransa maarifçiləri adı ilə daxil oldular.
Monteskyö
İngiltərə və Amerika burjua inqilablarının nəticələrindən bəhrələnən Fransa maarifçiləri
yeni ideyalar irəli sürürdülər. Bu maarifçilərin görkəmli nümayəndələri Monteskyö,
Volter, Russo, Melye və Didro idi.
Monteskyönün ideyaları Avropada və Amerikada geniş yayılmışdı. O, mütləq
monarxiyanın özbaşınalığını, ədalətsizliyi, işğalçılıq müharibələrini pisləyirdi. Monteskyö
konstitusiyalı məhdud monarxiyanı ən yaxşı dövlət quruluşu hesab edirdi. O, xüsusi
mülkiyyətin toxunulmazlığını və şəxsi
Volter
Jan Jak Russo
Jan Melye
azadlığı yüksək qiymətləndirirdi. Beləliklə, o, orta burjuaziyanın və qabaqcıl fikirli
zadəganların əhvali-ruhiyyəsinin ifadəçisi idi.
Bu ziyalıların yaradıcılığı ictimai fikrə necə təsir göstərirdi?
Volter dini fanatizmi, zadəganların və ruhanilərin imtiyazlarını tənqid edir, mütləq
monarxiyanı məhdudlaşdırmağa, kilsənin nüfuzunu zəiflətməyə çağırırdı. O, inqilab
tərəfdarı deyildi. Volter düşünürdü ki, mövcud köhnəlmiş qaydaları «maariflənmiş
monarx» özü dəyişdirməlidir. O, hamının qanun qarşısında bərabər olmasını, hər cür
imtiyazların ləğv edilməsini tələb edirdi.
Monteskyö və Volter nə üçün inqilab tərəfdarı deyildilər?
Nə Monteskyö, nə də Volter inqilab tərəfdarı olmasalar da, onların yaydığı ideyalar özləri
də bilmədən inqilabi əhvali-ruhiyyənin güclənməsinə kömək edirdi.
Jan Jak Russo sənətkar ailəsində doğulmuşdu və belə hesab edirdi ki, ölkənin necə idarə
olunması üsulunu xalq özü təyin etməlidir. Kəndlilərin və sənətkarların mənafeyinin,
əhvali- ruhiyyəsinin tərənnümçüsü olan Russo xırda mülkiyyəti qanuni və ədalətli hesab
edir, iri mülkiyyətin ləğvinə çalışırdı. Onun ideyaları xırda burjuaziyanın, inqilabçı
burjuaziyanın maraqlarını müdafiə edirdi.
Jan Jak Russonun Monteskyö və Volterdən fərqi nədə idi?
Jan Melye yoxsul kənd keşişinin oğlu idi. Kəndlilərin çətin vəziyyətlə-
Deni Didro
rinə yaxından bələd olan, yoxsullara böyük hörmət bəsləyən Melye onların inqilabi
arzularının ifadəçisi kimi çıxış edirdi. O, mülkiyyət və imtiyazların ləğv edilməsinin
tərəfdarı idi.
Jan Melyenin baxışları Russonun ideyalarından nə ilə fərqlənirdi?
Deni Didro yazıçı və filosof idi. Onun rəhbərliyi ilə 1751-ci ildə bir sıra maarifçilər «Elm,
incəsənət və sənətlər ensiklopediyası» nəşr etdirdilər. Volter, Russo və başqa məşhur
yazıçılar ensiklopediyanın müəllifləri idilər. Onların məqsədi yaşadıqları dövrün elmi
biliklərini və qabaqcıl ideyalarını izah etmək və sistemə salmaq idi. Feodal qaydalarını
tənqid edən və bu qaydaların ləğvinə çağıran ideyalar o dövrün ən qabaqcıl ideyaları
sayılırdı.
«Elm, incəsənət və
sənətlər
ensiklopediyası»nın titul
səhifəsi
O dövrdə nə üçün bu ideyalar qabaqcıl hesab olunurdu?
Belə bir ensiklopediyanın nəşri hökuməti bərk təşvişə saldı. Hakimiyyət ilk cildləri
yandırsa da, nəşri dayandıra bilmədi. Ensiklopediya fransız maarifçilərinin qabaqcıl elmi
və ictimai-siyasi biliklərini yaymaq işini davam etdirdi. Bu dəyərli kitab ictimai-siyasi fikrin
çox böyük tribunasına və auditoriyasına çevrildi. Ensiklopediya müəllifləri kilsəni tənqid
edir, qeyri-məhdud kral hakimiyyətini, kəndlilərin feodal mükəlləfiyyətlərini və s. qaydaları
pisləyirdilər. Onlar elan edirdilər ki, Fransa cəmiyyəti silklərə
bölünən insanlardan yox, bərabərhüquqlu vətəndaşlardan ibarət olmalıdır.
Beləliklə, Fransa maarifçilərinin qabaqcıl ideyaları inqilabın baş verməsi üçün ilkin
ideoloji şərt oldu, onun ideya cəhətdən hazırlanmasında və gedişində mühüm rol oynadı.
Sual və tapşırıqlar
1. Fransada mütləq monarxiyanı, feodal qaydalarını dəyişdirmək istəyən qabaqcıl
ziyalıları niyə maarifçilər adlandırırdılar? 2. Fransa maarifçilərinin çoxu inqilab tərəfdarı
olmadığı halda onların ideyaları insanları burjua inqilabına necə hazırlaya bilərdi? 3. Nə
üçün Fransa maarifçilərinin inqilaba münasibətində yekdillik yox idi? 4. «Maarifçilər
Fransa inqilabının ideoloqlarıdır» mövzusunda kiçik esse yazın. 5. Cədvəli dəftərinizə
çəkib işləyin:
Baxışları Monteskyö Volter Russo Melye
Monarxiya haqqında
Kilsə haqqında
XRONOLOGİYA
15.2. JİRONDİSTLƏR VƏ YAKOBİNÇİLƏR
Açar sözlər: Baş Ştatlar, Bastiliya qalası, «İnsan və vətəndaş hüquqları Bəyannaməsi»,
Marselyeza, Yakobin diktaturası
Fransa inqilab ərəfəsində. XVIII əsrin sonlarında Fransa müstəmləkələr uğrunda
İngiltərə ilə apardığı müharibələrdə məğlubiyyətə uğramış, yeddiillik müharibədə (1756—
1763) Kanada və Benqaliyanı əldən vermişdi.
Hakimiyyətə gələn XVI Lüdovik (1774—1792) iradəsiz şəxs olduğundan dövlət işlərini
həyat yoldaşı Mariya Antuanetta idarə edirdi.
Fransada feodal-mütləqiyyət rejimi hakim idi. Ölkənin təsərrüfatı orta əsr feodal
qaydaları ilə idarə olunurdu. Kəndlilər töycü, can vergisi, dövlət vergisi olan talya ödəyir,
biyara gedirdilər. Kəndlərdə yardarlıq sistemi hökm sürürdü, yəni məhsulun bir hissəsini
sahibkara ödəməklə torpağı icarəyə götürmək olardı. Torpaqsız kəndlilər isə sahibkar
torpaqlarında günəmuzd işləyirdilər. Kəndlərdə fermer təsərrüfatları da yaranırdı.
Kəndlilərin yuxarı təbəqəsi getdikcə varlanır, burjuaziya təbəqəsi meydana gəlirdi.
XVIII əsrdə sənaye və ticarət canlanmışdı. Şəhərlərdə manufakturalar istehsalın əsasını
təşkil edirdi. Paris, Marsel, Lion sənaye mərkəzlərinə çevrilmişdi. Ticarət əlaqələri,
xüsusən xarici ticarət genişlənmişdi. Amma ölkə daxilindəki köhnəlmiş feodal qaydaları
və gömrük maneələri daxili ticarətin, sənayenin inkişafına mane olurdu. Ölkənin
inkişafına əngəl törədən amillərdən biri də əhalinin silklərə bölünməsi idi.
Fransada əhali neçə silkə bölünmüşdü?
Ruhanilər və zadəganlar vergilərdən azad olunmuşdular. Ali vəzifələri yalnız zadəganlar
tuta bilərdilər. Dövlətin bütün vergilərini əhalinin əksəriyyətini təşkil edən burjuaziya,
xırda tacirlər, sənətkarlar, fəhlələr, kəndlilər ödəyirdi. Onların siyasi hüquqları yox idi..
Feodal-mütləqiyyət sisteminə qarşı çıxan fransız burjuaziyası — tacirlər, manufaktura
sahibləri, bankirlər artıq mübarizəyə hazır idilər. Kəndlilər, sənətkarlar və fəhlələr bu
mübarizədə burjuaziyanın tərəfində idilər. Rejimdən narazı qalan zadəgan və ruhanilərin
bir qismi də islahatlar keçirilməsini istəyirdi.
Üçüncü silk nümayəndələri silk üstünlüklərinin ləğv edilməsinə, monarxiya quruluşunun
yumşaldılmasına çalışırdılar.
Silki quruluş ilə kasta quruluşunun oxşar cəhətləri nədən ibarətdir?
İnqilabın başlanması. 1789-cu ilin əvvəlində ölkədə iqtisadi böhran inqilabi şəraiti daha
da kəskinləşdirdi. Kral vəziyyətdən çıxmaq üçün çoxdan çağırılmayan Baş Ştatları
çağırmaq qərarına gəldi.
Baş Ştatlar nədir və ilk dəfə nə vaxt çağırılıb?
Mayın 5-də Versal saraylarının birində Baş Ştatlar çağırıldı. Kral yeni vergilərin təsdiq
edilməsini Baş Ştatlardan tələb etdi. Üçüncü silkin nümayəndələri kral və digər iki silk
nümayəndələrinin təklif etdiyi qaydaları qəbul etmədilər. Onlar Baş Ştatlardan çıxıb,
vəzifəsi ölkənin yeni Konstitusiyasını təsis etməkdən ibarət olan Milli Məclis elan etdilər.
Kral parlamenti zor gücünə buraxmaq üçün qoşunları Parisə və Versala çəkib gətirməyə
başladı.
Üçüncü silkə kimlər aid edilirdi? Bu silkin belə fəal olması nə ilə bağlı idi?
Buna cavab olaraq Parisdə xalq kütlələri Milli qvardiya yaratdılar. İyulun 14-də xalq
Parisin mərkəzində yerləşən, mütləqiyyətin dayağı olan Bastiliya qalası üzərinə hücum
etdi. Basti- liyanın tutulması Fransa inqilabının başlanğıcı oldu. 14 iyul günü bu gün də
fransız xalqının milli bayramı kimi qeyd edilir. Bastiliyanın alınmasından dərhal sonra
Fransada iri torpaq sahiblərinə qarşı kəndlilərin üsyanı başladı. Üsyançıları dəstəkləyən
Milli Məclis feodal imtiyazlarının və
Bastiliya qalasının alınması kilsə vergisinin ləğv olunması barədə dekret verdi və «İnsan və
vətəndaş hüquqları Bəyannaməsi»ni qəbul etdi. Bəyannamə ABŞ-ın «İstiqlaliyyət
Bəyənnaməsi» əsasında tərtib edilmişdi. Birinci maddədə göstərilirdi ki, «insanlar azad və
hüquqca bərabər doğulurlar». Hakimiyyətin yeganə mənbəyi xalq hesab edilir,
vətəndaşlara söz, vicdan, mətbuat azadlığı və hər hansı bir zülmə qarşı müqavimət
hüququ verilirdi. Bəyənnamə silki imtiyazları və mütləqiyyəti rədd edirdi. Mülkiyyət
toxunulmaz və müqəddəs elan edilirdi.
Kral hələ hakimiyyətdədir. 1791-ci ilin sentyabrında ölkənin ilk Konstitusiyası qəbul
edildi. Fransa konstitusiyalı monarxiya elan edildi. Kral dövlət başçısı olmaqla, icraedici
hakimiyyətin başçısı olurdu. Onun tərəfindən təyin edilən nazirlər ancaq kral qarşısında
məsuliyyət daşıyırdılar. Seçki hüququ yalnız mülkiyyəti olan adamlara verilirdi. Əhali
tərəfindən seçilən andlılar məhkəməsi yaradıldı. Daxili gömrükxanalar və sexlər bağlandı.
Vahid metrik sistem yaradıldı. Ölkə departamentlərə bölündü.
Konstitusiyaya əsasən qanunverici Məclisə seçkilər keçirildi. İri burjuaziya və böyük
torpaq sahibi olan zadəganlar Məclisdə üstünlük təşkil etdilər. Jironda departamentindən
olan nümayəndələr Məclisdə daha çox nüfuz qazandıqları üçün onları jirondistlər
adlandırırdılar.
Fransa XVIII əsrdə
Kral hakimiyyətdən salındı. 1792-ci ilin fevralında Avstriya və Prussiya Fransaya qarşı
koalisiya* yaratdı. Fransaya qarşı hərbi müdaxilə başladı. Məclis «Vətən təhlükədədir»
çağırışı ilə xalqa müraciət etdi. Çağırışa cavab olaraq minlərlə könüllü vətənpərvər
mahnılar oxuya-oxuya Parisə toplaşdı. Marsel şəhərində olan hərbi hissənin oxuduğu
mahnı xüsusi şöhrət qazanmışdı. Sonralar bu mahnı «Marselyeza» adı ilə Fransanın milli
himni oldu.
* Koalisiya - ittifaq, birləşmə
Robespyer
Danton
Marat
Paytaxta toplaşmış könüllü dəstələr kralın devrilməsini tələb edirdilər.
İnqilabi dəstələr 1792-ci il avqustun 10-da kral sarayına hücum edib, sarayı aldılar.
Qanunverici Məclis kralı hakimiyyətdən məhrum edərək həbsə aldı. Əmlak (mülkiyyət)
senzi ləğv edildi. Milli Məclisə — Konventə seçkilər təyin edildi.
Kral hakimiyyəti ləğv olundu. 1792-ci il sentyabrın 20-də Parisdə Milli Konventin iclası
açıldı. Konvent kral hakimiyyətinin ləğv edilməsi haqqında qərar verdi. Fransada
monarxiya devrildi. Fransa respublika elan olundu. Bütün seçkili vəzifələrə seçkilər
keçirildi. Milli Konventdə jirondistlər yenə də üstün mövqeyə malik idilər. Onlar
respublikaya müvəqqəti hal kimi baxır, kral hakimiyyətinin bərpasını istəyirdilər.
Jirondistlərdən fərqli olaraq, yakobinçilər qrupu demokratik mövqe tuturdu. Robespyer,
Danton və Marat bu qrupun fəalları idilər.
Yakobinçilər kralın Konventin mühakiməsinə verilməsinə nail oldular. Konvent kralı
mühakimə edib, 1793-cü ilin yanvarında edam etdirdi.
Yakobin diktaturası. Konventdə yakobinçilərlə jirondistlər arasında kəskin mübarizə
yakobinçilərin qələbəsi ilə nəticələndi.
Yakobinçilərlə jirondistləri nə fərqləndirirdi? Necə oldu ki, sayca üstünlük təşkil edən
jirondistlər yakobinçilərə uduzdular?
Yakobinçilərin dövründə (1793—1794) Konvent yeni Konstitusiya qəbul etdi.
Yakobin hökuməti feodal vergi və mükəlləfiyyətlərinin tamamilə və əvəzsiz ləğv edilməsi
haqqında dekret verdi. Kəndlilər torpaq mülkiyyətçisi oldular. Tutulan kəndli torpaqları
sahiblərinə qaytarıldı.
Konvent hərbi tribunal yaratdı. Əks-inqilabçılara qarşı sərt qanunlar qəbul olundu. Edam
cəzaları, xüsusilə vətənə xəyanət edən zabitlərin edamı gilyotin* maşını ilə icra edilirdi.
Yakobinçilərin diktatura yaratmasını hansı faktlar sübut edir?
Fransa burjua inqilabının əhəmiyyəti. 1789—1794-cü illər Böyük Fransa burjua
inqilabı əvvəlki inqilablardan fərqli olaraq, feodal-mütləqiyyət sistemini tam aradan
götürən yeganə burjua inqilabı idi.
İnqilabın qələbəsi Fransada kapitalizmin inkişafının sürətlənməsinə səbəb oldu və
ümumdünya tarixinin sonrakı gedişinin dəyişməsinə ciddi təsir göstərdi.
Sual və tapşırıqlar
1. Böyük Fransa burjua inqilabının əsas vəzifələri hansılar idi? 2. Müəssislər məclisi hansı
qərarları verdi? 3. «İnsan və vətəndaş hüquqları Bəyannaməsi»nin əsas cəhətlərini
sadalayın. 4. Konstitusiya nədir və inqilab gedişində Fransanın hansı konstitusiyaları
qəbul edildi?
5. Milli Konventin qəbul etdiyi ən mühüm qərarlar hansılardır? 6. Jirondistlərlə
yakobinçiləri müqayisə edin. 7. Böyük Fransa burjua inqilabının ən mühüm əhəmiyyətini
göstərin.
8. Fransa inqilabını mərhələlərə bölün və cədvəl tərtib edin. Cədvəldə hər mərhələyə aid
nəticələri göstərin.
XRONOLOGİYA
* Gilyotin — başı bədəndən ayıran edam maşını. Fransızlar onu «milli ülgüc» adlandırırlar
15.3. TERMİDORÇULAR VƏ NAPOLEON BONAPART
Açar sözlər: Termidor, Konvent, direktoriya, konsulluq, Napoleon Bonapart
Şomet
Eber
9 termidor* (iyulun 27-si) çevrilişi. Yakobin diktaturasının əsasını daxili çəkişmələr
zəiflədirdi. Dantonun rəhbərliyi altında müxalifətçi qrup formalaşmışdı. Onlar terror
siyasətindən əl çəkməyi və inqilabi demokratik diktaturanı ləğv etməyi irəli sürürdülər.
Şomet və Eberin başçılığı ilə «İfrat» sol müxalifətçi qrup da Robespyerin rəhbərlik etdiyi
ictimai Qurtuluş Komitəsinin siyasətinə qarşı çıxırdı. Bu qrup daha sərt tədbirlərin həyata
keçirilməsinə çalışırdı.
Hər iki qrupun rəhbərləri inqilabi hökumətə qarşı çıxdıqları üçün edam edildilər. Bu
hadisə yakobinçilərin mövqeyini daha da zəiflətdi. Yakobin bloku dağıldı. Konventin kənd
təsərrüfatı fəhlələrinin çöl işlərinə göndərilməsi, varlı kənd bur-juaziyasının məhsulunun
müsadirə edilməsi haqqında dekretləri vəziyyəti daha da gərginləşdirdi. Robespyer
hökumətinə qarşı əks-inqilabi blok yarandı.
1794-cü il iyulun 27-də — 9 termidorda sui-qəsdçilər Robespyer başda olmaqla yakobin
hökumətinin əsas simalarının həbs edilməsi haqqında qərar qəbul edilməsinə nail
oldular. Səhərisi onlar edam edildilər. Yakobin inqilabi-demokratik diktaturası devrildi.
Termidor çevrilişi nə üçün baş verdi?
Çevriliş nəticəsində hakimiyyətə gələn termidorçular respublika quruluşunu saxladılar.
Çevriliş nəticəsində hakimiyyət yenidən iri burjuaziyanın əlinə keçdi. Jirondist deputatlar
Konventin
* Termidor — fransızca isti, qızmar. Fransada 1793-cü ilin oktyabrından 1806-cı ilin
yanvarınadək istifadə olunan təqvimdə 11-ci ayın adıdır
Barras
Baböf
Napoleon
tərkibinə qaytarıldı. Yakobin klubu bağlandı, üzvləri isə həbs və edam edildi. Milli qvardiya
yakobin tərəfdarlarından təmizləndi. Monarxiya tərəfdarlarına qarşı qoyulan qadağalar
zəiflədildi. Sabit qiymətlərin ləğvi bahalığın artmasına səbəb oldu. Ərzaq çatışmazlığı
aclığa gətirib çıxardı.
1795-ci ilin yazında xalq kütlələri üsyan etdi. Üsyançılar çörək, həbs edilmiş
demokratların azad edilməsini, Konstitusiyanın bərpa edilməsini tələb etdilər. Üsyanlar
amansızcasına yatırıldı.
Direktoriya. 1795-ci ilin payızında Termidor Konventi yeni Konstitusiya qəbul etdi. Bu,
respublika təqvimi üzrə «üçüncü il konstitusiyası» adlanırdı. Fransada respublika
quruluşunu saxlayan bu Konstitusiyada seçicilər üçün əmlak, yaş, oturaqlıq senzi
qoyuldu. Ümumi seçki hüququ ləğv edildi.
Yeni Konstitusiya qanunverici hakimiyyəti iki palatadan ibarət Qanunverici Korpusa verdi.
icraedici hakimiyyət beş direktordan ibarət olan Direktoriyaya keçdi.
Zadəgan Barras Direktoriyada əsas rol oynayırdı. Direktoriyanın apardığı daxili iqtisadi
siyasət də ölkədə bahalığın, ərzaq çatışmazlığının qarşısını ala bilmədi. Əhalinin yoxsul
təbəqələrinin narazılığı daha da artdı. Bu narazılıq 1795—1796-cı illərdə Parisdə Fransua
Noel Baböf başda olmaqla «Bərabərlik uğrunda hərəkat»ın yaranmasına səbəb oldu.
Cəmiyyətin
Napoleon Misirdə
əsas məqsədi Direktoriyanı devirib yoxsullar diktaturasını qurmaq idi.
1796-cı ilin mayında Direktoriya Baböf və onun yaxın silahdaşlarını əvvəlcə həbs, sonra
isə edam etdirdi. Fransa Respublikasının hərbi uğurları iri burjuaziyanın mövqeyini daha
da möhkəmləndirdi.
1796—1797-ci illərdə gənc general Napoleon Bonapartın başçılığı ilə İtaliyaya yürüş
edildi. Lodi döyüşündə İtaliyadakı Avstriya qoşunları darmadağın edildi. Avstriya ilə
bağlanan sülh müqaviləsinə əsasən Belçika Fransanın tabeliyinə keçdi. Napoleon
Bonapartın hərbi istedadı nəticəsində İtaliya tabe edildi.
1798-ci ildə N.Bonapart Misirə yürüş etdi. Direktoriya Osmanlı dövlətinə məxsus olan
Misiri öz müstəmləkəsinə çevirmək niyyətində idi. Napoleon Misirin əsas şəhərləri olan
İsgəndəriyyə və Qahirəni tutdu.
İngiltərə dənizlərdə müharibəni davam etdirirdi. İngilis admiralı Nelson Abukir
yaxınlığındakı döyüşdə fransız donanmasını darmadağın etdi. Bu zaman Napoleon
Bonapart Suriyaya yürüşdə idi. Amma uğur qazana bilməyib ordusunu Misirə qaytardı və
ölkəni tamamilə zəbt etdi. Bu uğurdan sonra o, Fransaya qayıtdı.
İri burjuaziyanın diktaturası. Konsulluq. Direktoriyanın hakimiyyəti dövründə
Fransanın daxili vəziyyəti qeyri-sabit idi. Ölkədə iqtisadi tənəzzülün qarşısı alınmırdı. Xalq
kütlələrinin güzəranı getdikcə pisləşirdi. İşğalçı müharibələr ölkəyə baha başa gəlirdi.
İri burjuaziya Direktoriya hökumətini ölkədə qayda-qanun yarada bilməməkdə
günahlandırırdı. Xüsusən demokratik qrupların güclənməsi iri burjuaziyanı qorxudurdu.
Yeni Yakobin klubu yaranmışdı. Digər tərəfdən royalistlər — monarxiya tərəfdarları
canlanırdı. İri burjuaziya monarxistlərdən və demokratik qüvvələrdən qorunmaq üçün
möhkəm hökumət yaratmağa çalışırdı. Çevriliş tərəfdarları üçün Napoleon Bonapart ən
layiqli namizəd idi. Müdaxiləçilərin ölkədən qovulmasındakı xidmətləri, İtaliya, Misir
səfərləri onun şöhrətini artırmışdı. Sui-qəsdçilər Napoleonu Paris qarnizonunun
komandanı təyin etdirməyə nail oldular.
18 brümer* çevrilişi. 1799-cu il noyabrın 9-da Napoleon Bonapart qoşunu ilə
Qanunverici Korpusa daxil oldu və onun təzyiqi altında hakimiyyətin üç konsula verilməsi
haqqında qərar qəbul edildi. Direktoriya buraxıldı. Nəticədə iri burjuaziyanın hərbi
diktaturası quruldu. Hakimiyyət üç konsulun əlinə keçdi. Əslində, hakimiyyət Napoleon
Bonapartın əlində idi.
İlk dəfə hansı ölkədə konsulluq təsisatı olub?
1799-cu il dekabrın 24-də plebissit (ümumxalq səsverməsi) yolu ilə Fransanın yeni
Konstitusiyası qəbul edildi. Konstitusiyaya görə Fransa yenə də respublika quruluşuna
malik olurdu. Ancaq hakimiyyət on il müddətinə seçilən üç konsula tapşırılırdı. Birinci
konsul kimi Napoleon Bonaparta böyük səlahiyyətlər verilmişdi. Birinci konsul
qanunvericilik təşəbbüsü edə bilərdi. İkinci və üçüncü konsulların məşvərətçi səsi var idi.
İkinci və üçüncü konsullar hökumətdə hansı səlahiyyətə malik idilər?
Napoleon Bonapart, həmçinin silahlı qüvvələrin ali baş komandanı idi. O, 1801-ci ildə
Roma Papası VII Piylə saziş bağladı. Saziş xristian dininin katolik məzhəbini fransızların
əksəriyyətinin məzhəbi hesab edirdi. Beləliklə, katolik kilsəsi Napoleonun idarə üsulunu
möhkəmləndirən vasitəçiyə çevrildi.
Ölkədə əvvəllər qəbul edilmiş əksər azadlıqlar, o cümlədən mətbuat azadlığı ləğv
edilmişdi. Fransada yeni monarxiya quruluşu hazırlanırdı. Bu monarxiya əvvəlki kimi
feodal-mütləqiyyət formalı yox, iri burjuaziyanın hakimiyyətini həyata keçirən monarxiya
olmalı idi. Napoleon Bonapart özünü ömürlük konsul elan etməklə monarxiya sisteminə
doğru geriyə addım atmışdı.
Napoleon Bonapart. Napoleon Bonapart nəinki öz ölkəsinin tarixində, həmçinin Avropa
tarixində dərin iz qoymuş görkəmli hərbi və dövlət xadimi olmuşdur. O, 1769-cu ildə
Korsika adasında vəkil ailəsində dünyaya gəlmişdi. Kiçikyaşlı Napoleon mək-
* Brümer — fransızca duman deməkdir. Həmin dövrdə istifadə edilən təqvimdə 2-ci ayın
adıdır
təbdə həvəslə oxuyurdu. Xüsusilə tarix, coğrafiya və riyaziyyatı daha həvəslə öyrənirdi. On
beş yaşında Napoleon Parisin hərbi məktəbinə daxil olur. Atasının ölümündən sonra o,
ali hərbi məktəbi yarımçıq qoyub orduda xidmətə başlayır. Napoleon fransız
maarifçilərinin əsərlərini maraqla oxuyur, çoxlu ədəbi əsər mütaliə edirdi. Xüsusilə Roma
hüququnu, demək olar ki, əzbər bilirdi.
1789-cu ildə Fransa inqilabı başlayandan sonra onun karyerası sürətlə yüksəlməyə
başladı. 1793-cü ildə Tulon şəhərinin ingilis qüvvələrindən azad edilməsində hazırladığı
çarpaz artilleriya planı Napoleonun şöhrətini artırdı. İyirmi dörd yaşında ona briqada
generalı rütbəsi verildi. Yakobinçilər onu Fransanın «daxili hərbi qüvvələrinin» komandiri
təyin etdilər. 9 termidor çevrilişindən sonra Napoleon həbs olunmuşdu. Onu
yakobinçilərlə əlaqədə olduğuna görə vəzifəsindən azad etmişdilər. Lakin hərbi
uğurlarının nəzərə alınması onun həyatını xilas etdi. Di- rektoriya dövründəki bütün əsas
müharibələr Napoleonun rəhbərliyi ilə qələbələrlə başa çatmışdı.
Sual və tapşırıqlar
1. Yakobinçilərin inqilabi-demokratik diktaturasının devrilməsinin səbəblərini
aydınlaşdırın. 2. Direktoriyanın əsas mahiyyətini izah edin. 3. Napoleon Bonapartın Papa
ilə saziş imzalamaqda məqsədi nə idi? 4. Napoleon Bonapartın daha çox hansı şəxsi
keyfiyyətlərini dəyərləndirirsiniz? 5. 18 brümer çevrilişindən sonra Fransada yaradılmış
hakimiyyət forması qədim tarixdə hansı ölkədə olan hakimiyyət formasına bənzəyir.
XRONOLOGİYA
16. RUSİYA YENİ DÖVRÜN ASTANASINDA
XVII əsrin əvvəllərində Rusiyada natural təsərrüfat hələ də öz hökmranlığını qoruyub
saxlamışdı. Hər bir mülkədar təsərrüfatı ağa və kəndli təsərrüfatına bölünmüşdü. Kəndlilər
ağanın torpağına təhkim olunmuşdular, feodaldan şəxsən asılı idilər, onun yanından çıxıb
gedə bilməzdilər. Kənd təsərrüfatı bəsit əkinçilik texnikasına əsaslanırdı, onun
təkmilləşdirilməsi prosesi çox ləng gedirdi. XVII əsrin ikinci yarısında Rusiyada canlanma hiss
olundu. Mütləqiyyət rejimi yarandı və I Pyotr hakimiyyətə gəldi.
16.1. RUSİYANIN İLK İMPERATORU
I Pyotrun hakimiyyətə gəlməsi ilə Rusiyada həyat necə dəyişdi?
Açar sözlər: Prikaz sistemi, Baxçasaray sülhü, Nerçinsk müqaviləsi, I Pyotr, Niştadt sülhü
Siyasi vəziyyət. XVII əsr Rusiyasının sosial-iqtisadi həyatında baş verən irəliləyişlər siyasi
quruluşdakı dəyişikliklərlə yanaşı gedirdi. Kilsə dövlətə tabe etdirilmişdi. Çarın təkbaşına
hakimiyyəti Rusiyada mütləqiyyət rejiminin yarandığını göstərirdi. Bu dövrdə Rusiyanın
hökmdar taxtına Aleksey Romanov (1645—1676) çıxdı.
Mütləqiyyət rejimi nə deməkdir?
Tərtib edilməsində Aleksey Romanovun yaxından iştirak etdiyi 1649-cu il Məclis
Qanunnaməsi çarın mütləq hakimiyyətini möhkəmləndirdi. Kəndlilərin təhkimçilik
asılılığının rəsmiləşdirilməsini başa çatdırdı. Zadəganların malikanələrinə mülk hüququ
verilməsini təsdiq etdi.
Ölkədə yeni idarəetmə orqanı — prikaz sistemi XVII əsrin ikinci yarısında ən yüksək
inkişaf səviyyəsinə çatdı. Prikazların sayı çoxalır, səlahiyyətləri genişlənirdi. Onlar saray,
maliyyə, hərbi, məhkəmə, vilayət və digər sahələrə bölünürdü. Lakin onlar arasında
münasibətlər tam aydınlaşdırılmadığı üçün dövlətin idarə edilməsinə maneçilik törədir
və prikaz adamlarının özbaşınalığına şərait yaradırdı.
XVII əsrin ortalarında Rusiyada mütləqiyyətin yarandığını nə ilə izah edə bilərsiniz?
Həmin dövrdə Rusiya qəzalara bölünmüşdü. Çar qəzaları idarə etmək üçün boyar və
zadəganlar sırasından voyevodalar təyin edirdi. O, idarə etdiyi ərazidə qoşuna və
məhkəməyə başçılıq edir, vergilərin toplanmasına nəzarəti həyata keçirirdi.
Ordunun təşkilində dəyişiklik edilmişdi. Zadəgan süvari qoşunları ilə yanaşı, nizamlı əsgər
alayları (piyadalar), reytar alayları (süvarilər) və draqun alayları (qarışıq qulluq)
yaradılmışdı. Xəzər dənizində donanma təşkilinə başlanılmışdı.
Ümumrusiya bazarının yaranmağa başlanması. XVII əsrin əvvəllərindən başlayaraq
Rusiyanın təsərrüfat həyatında yeni əlamətlər görünməyə başladı. Bu, hər şeydən əvvəl,
əmtəə istehsalının — bazarda satmaq üçün məhsul istehsalının inkişafında özünü
göstərirdi. Şübhəsiz ki, bu, natural təsərrüfatın dağılmasına səbəb olurdu. Kənd
təsərrüfatı məhsulları ilə alver mülkədarlara əlavə mənfəət verirdi. Buna görə də yaşayış
üçün zəruri olan taxıl əmtəə xarakteri almağa başlamışdı. Lakin təhkimçilik asılılığı
kəndlilərin bazarla əlaqəsinə ciddi mane olurdu.
Əmtəə istehsalı deyəndə nə nəzərdə tutulur? Rusiyada əmtəə istehsalının inkişafını
ləngidən amilləri aydınlaşdırmağa çalışın.
XVII əsrin ikinci yarısından Rusiyada pərakəndə şəkildə olsa da, manufakturalar meydana
gəlirdi. Çuqun və dəmir istehsal edən, mis əridən zavodlar tikilmişdi. Uralda zavodlar inşa
edilmişdi. Odlu və soyuq silahlar istehsal etmək üçün xüsusi manufaktura — Moskva
Silah palatası yaradılmışdı.
XVIII əsrdə Rusiyada metallurgiya
zavodu
Bəhs olunan dövrdə İzmaylovski və Voskresenski kəndlərində şüşə manufakturalarının
əsası qoyulmuşdu. Nijni Novqorodda və Voloqdada kətan manufakturasının, ölkənin
şimalında və Vol- qaboyunda duzxanaların əsası qoyulurdu. Sənaye malları təkcə
şəhərlərdə deyil, kənd yerlərində də istehsal olunurdu. Oka çayı sahilindəki Pavlovo kəndi
metal emalı sahəsində ixtisaslaşmışdı. İvanovo kəndinin sakinləri kətan parça istehsalı ilə
məşğul olurdular. Manufaktura istehsalının və ticarət əlaqələrinin genişlənməsi
şəhərlərin inkişafına təkan verdi. Şəhərlər təd-
Pavlov yaylıq
manufakturasının istensalı
ricən ölkənin sənaye-ticarət mərkəzlərinə çevrilirdilər. Moskva, Novqorod, Yaroslavl,
Kazan, Nijni Novqorod şəhəri əri xüsusi olaraq fərqlənirdilər.
XVII əsrin sonlarında Rusiyada 80-ə qədər manufaktura fəaliyyət göstərirdi. Ölkədə daxili
ticarət genişlənmişdi. Tacirlər ölkədə istehsal olunan çoxlu mal alır, onları başqa
bölgələrdə böyük mənfəətlə satırdılar. Çoxsaylı yerli ticarət məntəqələri - «bazarlar»la
yanaşı, Ümumrusiya bazarının formalaşmasını təmin edən yarmarkalar meydana gəlirdi.
Ən böyük yarmarkalar Moskva, Arxangelsk və Nijni Novqorodda fəaliyyət göstərirdi.
Ümumrusiya bazarının yaranmasını hansı amillər şərtləndirirdi?
Daxili ticarətlə yanaşı, xarici ticarət də inkişaf edirdi. Rusiya Qərbdə İngiltərə, Hollandiya,
İsveç, Reç-Pospolita, Şərqdə isə Azərbaycan, Çin, Hindistan, İran və Mərkəzi Asiya ölkələri
ilə qızğın ticarət edirdi. XVII əsrin ortalarında tətbiq edilmiş Ticarət nizamnaməsinə görə,
ölkədə vahid gömrük vergisi müəyyənləşdirildi. Bir çox daxili gömrük rüsumları ləğv
olundu. Yerli tacirlərin mənafeyini nəzərə alan çar hökuməti 1667-ci il «Yeni ticarət
nizamnaməsi»ni qəbul edərək Rusiya bazarlarında pərakəndə mal satmağı xarici
tacirlərə qadağan etdi. Onlar yalnız sərhəd şəhərlərində ticarət edə bilərdilər.
Nəyə görə çar hökuməti ölkədə xarici tacirlərə pərakəndə mal satmağı qadağan
etmişdi?
Beləliklə, xırda əmtəə istehsalının və manufaktura sənayesinin genişlənməsi, şəhərlərin
çoxalması, ticarətin inkişafına göstərilən qayğı ölkədə əmtəə istehsalının və pul
tədavülünün gündən-günə artmasına, vilayətlər arasında əlaqələrin genişlənməsinə
səbəb oldu.
Xarici siyasət. XVII əsrin ortalarında Rusiyada mərkəzi hakimiyyətin möhkəmləndirilməsi
dövlətin fəal xarici siyasət yeritməsinə imkan yaratdı. Bu dövrdə Rusiyanın xarici
siyasətində üç məsələ mühüm yer tuturdu:
1. Ukrayna və Belorusiya torpaqlarının işğal edilməsi;
2. Baltik dənizinə çıxış əldə edilməsi;
3. Qara dənizə çıxışın təmin edilməsi.
1667-ci ildə Solsahil Ukraynası və Kiyev Rusiyaya birləşdirildi. Həmin dövrdə Rusiyanın
Ukraynaya tamamilə yiyələnmək cəhdləri Osmanlı dövləti ilə müharibəyə səbəb oldu.
1681-ci ildə tərəflər arasında 20 illiyə Baxçasaray sülhü imzalandı. Osmanlı sultanı
Solsahil Ukraynasının Rusiyaya birləşdirilməsini qəbul etdi.
Rusiyanın şərqdə — Amur çayı sahilində möhkəmlənmək təşəbbüsü Çinlə münasibətləri
kəskinləşdirdi. 1689-cu ildə Rusiyanın Çinlə imzaladığı Nerçinsk müqaviləsinə görə Amur
çayı iki dövlət arasında sərhədə çevrildi.
I Pyotrun hakimiyyətə gəlməsi və islahatları. 1682-ci ildə çar seçilən I Pyotr azyaşlı
olduğuna görə idarə işlərini bacısı Sofiya öz əlinə aldı. Lakin bir müddət sonra I Pyotr
bacısını hakimiyyətdən uzaqlaşdırmağa nail oldu.
XVII əsrin sonunda gərgin beynəlxalq vəziyyət, eləcə də Rusiyanın gələcək inkişafı bütün
sahələrdə islahatların həyata keçirilməsini zəruri edirdi.
Baltik dənizinə çıxmaq uğrunda 1700-cü ildə İsveçlə müharibənin başlanması I Pyotru
müəyyən islahatlar həyata keçirməyə vadar etdi. Müharibə yaxşı təlim görmüş əsgər və
zabit tələb edirdi. Buna görə də hərbi islahat keçirildi. Ordu yenidən təşkil olundu. Onun
komplektləşdirilməsi üçün hər 20 kəndli həyətindən bir rekrut (əsgər) toplanırdı. Hərbi
islahat nəticəsində daimi ordu və donanma yaradıldı.
I Pyotr
1711-ci ildə dövlət idarəçilik sistemini möhkəmləndirmək məqsədilə Senat yaradıldı.
Senat I Pyotrun ölkədə olmadığı müddətdə icra orqanı kimi nəzərdə tutulmuşdu. Bir
müddət sonra o, ali icra orqanına çevrildi və məhkəmə funksiyasını da həyata keçirməyə
başladı. Prikazların əvəzinə 12 kollegiya yaradıldı.
I Pyotr patriarx vəzifəsini ləğv edərək kilsə işlərini dövlət idarəsi olan Sinoda həvalə etdi.
Kilsə dövlətə tabe edildi. İnzibati islahat nəticəsində ölkə 8 quberniyaya bölündü.
Quberniyalara qubernatorlar başçılıq edirdi. O, quberniyada ordu, məh-
Rusiya ordusunun əsgərləri XVIII əsrdə
kəmə və bütün idarəetmə orqanlarının başında dururdu. I Pyotrun yeni yaratdığı ordu
1721-ci ildə Rusiyaya Şimal müharibəsini uğurla başa çatdırmağa imkan verdi. Həmin ilin
avqustunda imzalanmış Niştadt sülhünə görə Rusiya Baltik dənizinə çıxış əldə etdi,
dənizsahili ərazilərə yiyələndi. 1721-ci ildə I Pyotr imperator titulunu qəbul edib
Rusiyanın ilk imperatoru oldu.
I Pyotrun islahatlarının Rusiya üçün ən mühüm nəticələrini aydınlaşdırmağa çalışın?
I Pyotrun islahatları nəticəsində Rusiyada ilk teatr, qəzet, dövlət kitabxanası,
təbiətşünaslıq muzeyi, Elmlər Akademiyası, təqvim və əlifba yaradıldı. I Pyotrun islahatları
ölkənin yenidən qurulmasına və Avropa ölkələrindən geridə qalmasının aradan
götürülməsinə ciddi təsir göstərdi.
Sual va tapşırıqlar
1. 1649-cu il «Məclis Qanunnaməsi»nin mahiyyəti nədən ibarət idi? 2. XVII əsrin ikinci
yarısında Rusiyanın idarə sistemində nə kimi dəyişiklik baş vermişdi? 3. XVII əsrin ikinci
yarısında Rusiyanın xarici siyasətində hansı məsələlər dururdu? Onlardan yerinə
yetirilənləri müəyyən edin. 4. I Pyotrun islahatları ilə şah I Abbasın islahatlarını müqayisə
edin.
5. Mütləqiyyət rejimi nə deməkdir?
16.2. İSTİ DƏNİZLƏRƏ ÇIXMAQ UĞRUNDA MÜBARİZƏ
XVIII əsrin II yarısında Rusiyanın manufaktura sənayesinin sürətli inkişaf etməsi onun xammala
və satış bazarına ehtiyacını artırdı. Rusiya imperiyası hələ
I Pyotr dövründən başlayaraq Azov, Qara və Xəzər dənizətrafı torpaqları ələ keçirib rus
manufakturasının xammal bazarına çevirməyə çalışırdı. Məhz bu səbəbdən XVIII əsrin II
yarısında I Pyotrun planlarını davam etdirən Rusiya diplomatiyasının xarici siyasətində isti
dənizlər uğrunda mübarizə əsas aparıcı xətt olaraq qalırdı.
Rusiya isti dənizlərə çıxmaq uğrunda hansı ölkələrlə müharibə apardı?
Açar sözlər: II Yekaterina, Kiçik Qaynarca sülhü, «Tavrida», Yassı sülh müqaviləsi
II Yekaterina
II Yekaterinanın hakimiyyətə gəlməsi. 1762-ci ildə saray çevrilişi nəticəsində Rusiya
taxt-tacına II Yekaterina gəldi. II Ye- katerinanın hakimiyyəti dövründə Rusiya
imperiyasının sərhədləri qərbə və cənuba doğru daha da genişləndi.
I Pyotrdan sonra dəyişməyən dövlət idarəçiliyində islahatlar aparıldı. II Yekaterina I
Pyotrun Qara dənizə çıxışın təmin edilməsi siyasətini davam etdirdi.
Rusiyanın beynəlxalq ticarət əhəmiyyəti olan Dnepr və Volqa çayları müvafiq olaraq Qara
və Xəzər dənizinə axırdı. Bu dənizlər həmin çayların beynəlxalq ticarətdə bir növ davamı
idi. Bütün rus tacirləri Qara və Xəzər dənizləri vasitəsilə bir çox ölkələrlə ticarət apara
bilərdilər. Lakin XVIII əsrin ikinci yarısında Buq,
Bosfor və Dardanel
boğazları
Dnepr və Don çaylarının mənsəbləri istisna olmaqla Qara dənizin bütün şimal sahilləri
Osmanlı dövləti və onun vassalı olan Krım xanlığının nəzarəti altında idi. Qara dəniz
hövzəsini də hakimiyyət, demək olar ki, tamamilə Osmanlı dövlətinin əlində idi. Qara
dənizi özünün «daxili dənizinə» çevirən Osmanlı hökuməti burada başqa dövlətin bayrağı
altında gəmilərin üzməsinə yol vermirdi.
Rusiya və Osmanlı dövlətləri arasında 1768-ci ildə növbəti müharibə başladı. 1770-ci ilin
yayında rus qoşunları Larqa və Kaqul çayları yaxınlığındakı döyüşlərdə qələbə qazanaraq
Dunayın sağ sahilinə keçdi. Bessarabiya, Valaxiya və Moldova ruslar tərəfindən tutuldu.
Bu müharibədə ruslar hansı dəniz döyüşündə osmanlılara qalib gəlmişdi?
Kinburn qalasının ruslar tərəfindən
alınması
Avropa dövlətləri Rusiyanın Balkanlarda güclənməsini istəmirdi. Buna görə də Avropa
dövlətlərinin təzyiqləri Rusiyanı danışıqlara başlamağa məcbur etdi. 1774-cü ildə Osmanlı
dövləti ilə Rusiya arasında Bolqarıstanın Kiçik Qaynarca kəndində sülh bağlandı.
Kiçik Qaynarca sülhünün şərtlərinə nələr daxil idi?
1783-cü ildə Krım xanlığının «Tavrida» adı ilə Rusiya hökumətinə ilhaq
edilməsi 1787-ci ildə Osmanlı dövləti ilə Rusiya arasında yeni müharibəyə səbəb oldu.
Osmanlıların Kinburn qalasına hücumu ilə başlayan müharibə Osmanlı dövləti üçün
uğursuz oldu. 1791-ci ilin yanvarında Yassıda Osmanlı dövləti ilə sülh bağlandı.
Yassı sülhünün şərtləri nədən ibarət idi?
Qara dənizin bütün şimal sahillərinin Rusiyanın tərkibinə keçməsi onun üçün hansı
imkanları yaratdı?
Rusiyanın Xəzərsahili vilayətlərdə möhkəmlənmək təşəbbüsü. XVIII əsrin ikinci
yarısında Cənubi Qafqaz hələ də Rusiyanın maraq dairəsində qalmaqda idi. Volqa—Xəzər
ticarət yolu çoxdan idi ki, Rusiya üçün böyük əhəmiyyət kəsb edirdi. Cənubi Qafqazda
möhkəmlənmək siyasi cəhətdən də Rusiya üçün əlverişli idi.
Rusiyanın Cənubi Qafqazda möhkəmlənməsi hansı dövlətə qarşı mübarizədə ona
üstünlük yaradırdı?
1783-cü ildə Krımın Rusiya tərəfindən işğal olunması və Kartli-Kaxetiya çarlığının
Georgiyevsk müqaviləsi əsasında Rusiyanın himayəsinə keçməsi, onun Azərbaycana siyasi
təsirini gücləndirdi və dənizlər uğrunda mübarizəsini asanlaşdırdı.
Müxtəlif kənd təsərrüfatı məhsulları ilə zəngin olan Azərbaycan inkişaf etməkdə olan
Rusiya manufaktura sənayesi üçün ən əlverişli xammal mənbəyi və satış bazarı ola
bilərdi. Azərbaycan, eyni zamanda öz coğrafi mövqeyinə görə Rusiyanın Şərq ölkələri ilə
yaratmaq istədiyi iqtisadi əlaqələr üçün əsas hərbi- strateji məkan idi. Məhz buna görə
də Rusiyanın Xəzər dənizində fəaliyyətinin artması həm ticarət məsələləri baxımından,
həm də hərbi-strateji nöqteyi-nəzərdən böyük əhəmiyyət kəsb edirdi.
Rusiyanın Azərbaycanın Xəzərsahili ərazilərində işğalçılıq məqsədini həyata keçirməsinə
Osmanlı imperiyası ciddi maneçilik törədirdi. Qərbi Avropa dövlətlərinin, xüsusilə
İngiltərənin dəstəklədiyi Osmanlı dövləti özünün daxili çətinliklərinə baxmayaraq,
Rusiyanın bu regionda möhkəmlənməsinə yol verməməyə çalışırdı.
Ağa Məhəmməd xan Qacarın Şərqi Gürcüstana yürüşü ərəfəsində (1795) gürcü çarı II
İrakli kömək üçün Rusiya dövlətinə müraciət etdi. Lakin Rusiya Kartli-Kaxetiya çarlığına
kömək etmədi. Rusiya hakim dairələri Ağa Məhəmməd xan Qacarın Tiflisi işğal etməsinə
bir növ «göz yumdu» ki, Cənubi Qafqaza ordu yeritmək üçün bəhanə qazansın. Rus
imperatoru yaranmış siyasi
vəziyyətdə Gürcüstanı qurban verməklə Cənubi Qafqaza daxil olmaq və Xəzər dənizinin
qərb sahillərini ələ keçirmək istəyirdi.
II Yekaterina qəti olaraq Azərbaycanı işğal etmək üçün güclü hərbi yürüş təşkil
olunmasına sərəncam verdi. Nəhayət, II Yekaterina hökuməti 1796-cı ilin yazında Cənubi
Qafqaza və Azərbaycana yürüşə başladı. Bu yürüşdə rus qoşunlarına general Valerian
Zubov başçılıq edirdi. Lakin 1796-cı il noyabrın 6-da II Yekaterinanın qəflətən ölümü və
Rusiyanın Qərbi Avropa ölkələri ilə münasibətlərinin mürəkkəbləşməsi rus qoşunlarının
Cənubi Qafqazdan geri çağırılmasına səbəb oldu. Beləliklə, XVIII əsrin ikinci yarısında
Rusiya imperiyasının isti dənizlər uğrunda mübarizəsi yarımçıq qaldı.
Sual və tapşırıqlar
1. XVIII əsrin ikinci yarısında Rusiya hansı əraziləri ələ keçirməyi planlaşdırırdı. 2. Krım
xanlığından başqa Rusiya imperiyası ərazisində daha hansı xanlıqlar mövcud idi? Bu
barədə məlumat hazırlayın. 3. Kiçik Qaynarca və Yassı sülhünün şərtlərinə görə Osmanlı
imperiyasının itirdiyi əraziləri xəritədə göstərin. 4. Rusiyanın Azərbaycanın Xəzərsahili
vilayətlərini ələ keçirməyə xüsusi əhəmiyyət verməsi nə ilə bağlı idi? 5. XVIII əsrin
sonlarında Rusiyanın Cənubi Qafqazda möhkəmlənməsi nəyə görə uğursuz oldu? 6.
Rusiya Ağa Məhəmməd xan Qacarın Tiflisi ələ keçirməsinə nə üçün göz yumdu?
XRONOLOGİYA
17. AVROPA VƏ AMERİKA MƏDƏNİYYƏTİ
XVIII əsrdə Avropada elm və mədəniyyət daha da inkişaf etdi. Avropalıların Şimali Amerikada
yaratdığı koloniyalar Avropa mədəniyyətini bura gətirməklə yanaşı, ona fərqli çalarlar verdi.
XVIII əsr mədəniyyətini hansı şəxsiyyətlər irəli apardı?
Açar sözlər: Molyer, Müqəddəs Pyotr kilsəsi, A.Radişşev, La Profeso, Harvard Universiteti
Qərbi Avropa mədəniyyəti. Manufakturaların və ticarətin inkişafı elmin yüksəlişinə
təkan verdi. İngilis alimi İsaak Nyuton dünya cazibə qanununu kəşf etdi və alman alimi
Q.Leybnitslə birlikdə ali riyaziyyatın əsasını qoydu.
Monqolfye qardaşlarının hava
şarı
Niderland alimi A.Levenhuk baxılan cismi 150—300 dəfə böyüdən linza ixtira etdi. Bu,
bakteriyaları öyrənməyə imkan verdi. İngilis alimi E.Cenner çiçək xəstəliyinə qarşı
türklərdən öyrəndiyi peyvəndi öz ölkəsində tətbiq etməyə başladı.
Cenner çiçək xəstəliyinə qarşı peyvəndi kimlərdən öyrənmişdi?
XVII—XVIII əsrlərin məşhur yazıçıları Molyer komediyalarında, Şiller isə faciə əsərlərində
yaşadıqları dövrü tənqid edirdilər.
Yazıçılar yaşadıqları dövrü nə üçün tənqid edirdilər?
Avropa musiqisi də öz yüksəliş dövrünü yaşayırdı. İ.Bax, V.Motsart bu dövrün görkəmli
bəstəkar-
Romada Müqəddəs Pyotr kilsəsi
ları idilər. Motsartın «Don Juan», «Fiqaronun toyu» operaları yaşadığımız dövrdə də gözəl
musiqi əsərləri hesab edilir.
Dövrün ideyaları rəssamlıq və memarlıq əsərlərində də öz əksini tapırdı. Jak Lui Davidin
«Marat», «Brut» və digər rəsmləri belə maraqlı əsərlərdəndir. Romadakı Müqəddəs Pyotr
kilsəsi isə barokko üslubunda inşa edilmiş memarlıq əsərlərinin ən yaxşı nümunəsidir.
Rusiya mədəniyyəti. Başqa ölkələrdə olduğu kimi, Rusiyada da baş verən siyasi və
iqtisadi dəyişikliklər mədəniyyətin inkişafına öz təsirini göstərirdi. Yenidən qurulan təhsil
sistemində dəqiq elmlərin tədrisinə önəm verilirdi.
Rusiya təhsil sisteminin yenidən qurulması özünü nədə göstərirdi?
XVIII əsrin əvvəllərində Moskvada naviqasiya, artilleriya, mühəndislik və tibb məktəbləri
açıldı. 1715-ci ildə Peterburq Dəniz Akademiyası yaradıldı.
M.Y.Lomonosov
Rus coğrafiyaçıları Kuril adalarını, Alyaska yarımadasını kəşf etdilər.
1725-ci ildə Peterburq Elmlər Akademiyası fəaliyyətə başladı. Bu, rus elminin və
mədəniyyətinin bu dövrdəki ən böyük nailiyyəti idi.
M.Y.Lomonosovun XVIII əsr Rusiya elminin inkişafında müstəsna xidməti olmuşdur. O,
üzvi və fiziki kimyanın yaradıcısı, ilk kimya laboratoriyasının təşkilatçısı idi. 1755-ci ildə
Moskva Universitetinin əsasını da o qoymuşdu.
Dövrün hadisələri tarixi əsərlərdə öz əksini tapdı. Beşcildlik Rusiya tarixi yazıldı.
D.Fonvizin və N.Karamzin məşhur yazıçı və tarixçilər idilər.
Tanınmış ədib olan A.Radişşev «Peterburqdan Moskvaya səyahət» əsərində Rusiyadakı
təhkimçilik qaydalarını çox cəsarətlə tənqid edirdi.
Mədəniyyətin çox mühüm göstəricilərindən biri olan teatr sənəti də inkişaf edirdi. 1702-ci
ildə Moskva teatrı açıldı. Teatrın açılması mədəniyyətin inkişafına böyük təkan idi.
V.Bajenov, M.Kazakov məşhur memarlar, D.Levitski və V.Borovikovski görkəmli rəssamlar
kimi tanınırdılar. V.Bajenov Moskvada Paşkovun evini, M.Kazakov isə Moskva
Universitetinin köhnə binasını və Kremldəki senatı inşa etmişdi. Bu dövrün ən məşhur
memarlıq abidələri sırasında Moskvadakı Lefort sarayının və Peterburqdakı
Petropavlovski kilsəsinin adı fəxrlə çəkilir.
Amerika mədəniyyəti. İspan işğalçıları hinduların ən qədim mədəniyyətini məhv
etmişdilər. XVII əsrin birinci yarısında Peruda yeni şəhərlər salındı. Kusko və Limada ispan
üslubunda kilsələr tikildi.
Nə üçün Peruda ispan üslubunda yeni kilsələr tikilirdi?
XVII əsrin görkəmli hindu memarı X.T.Tuypi-Tupak idi. Limadakı teatr binasını o tikmişdi.
Ümumiyyətlə, XVII—XVIII əsrlərdə Meksikada memarlıq və şəhərsalma sürətlə inkişaf
edirdi. Memarlıqda barokko üslubu üstün idi. XVII əsrdə tikil-
Meksika. Barokko
üslubunda tikilmiş kilsə
miş Milli saray, XVIII əsrdə inşa edilmiş La Profeso kilsəsi bu dövrün ən yaxşı memarlıq
abidələridir.
XVII əsrin əvvəllərində La Pasda teatrın açılışı oldu.
XVIII əsrdə ölkənin musiqi həyatında əvvəl ispan, sonra isə italyan operaları başlıca rol
oynadı. Meksikada teatr sənətinin əsasını qədim hindu dini mərasimləri təşkil edirdi. İlk
kütləvi teatr tamaşası 1670-ci ildə Mexikoda göstərildi. Sonra başqa şəhərlərdə də
teatrlar fəaliyyətə başladı.
XVIII əsrdə tikilmiş maraqlı memarlıq abidələri sırasında Potosi kilsəsi xüsusi diqqət çəkir.
Harvard Universiteti
XVII əsrin əvvəllərində əsası qoyulan Harvard Universiteti XVIII əsrin başlanğıcına qədər
ölkədə yeganə ali məktəb idi.
XVIII əsrdə Şimali Amerikada elmin görkəmli nümayəndələrindən biri kimi tanınan
məşhur siyasi xadim B.Franklin, həmçinin elektrik sahəsinə aid bir çox tədqiqatların
müəllifi idi. O, 1727-ci ildə Filadelfiyada elm həvəskarlarının klubunu yaratmışdı.
Franklinin tədqiqatları elmin hansı sahəsinə aid idi?
1751-ci ildə ABŞ-da teatr yaradıldı və həmin əsrin ikinci yarısında milli dramaturgiya
formalaşdı.
Sual və tapşırıqlar
1. Manufakturaların və ticarətin inkişafı ilə elmin inkişafı arasındakı səbəb-nəticə
əlaqələrini müəyyənləşdirin. 2. A.Radişşevin Qərbi Avropa yazıçıları ilə oxşar cəhətini izah
edin. 3. XVII—XVIII əsrlərdə Amerika xalqlarının memarlığına və musiqisinə Avropa
mədəniyyətinin böyük təsiri nə ilə bağlı idi? 4. «Ədəbiyyat, rəssamlıq, memarlıq ölkənin
həmin dövrdəki tarixini öyrənmək üçün mənbədir» mövzusunda esse yazın. 5. Müxtəlif
mənbələrdən istifadə etməklə XVII—XVIII əsrlərdə Avropa və Amerikada mədəniyyət
sahələrində olan əsas yeniliklərin cədvəlini tərtib edin.
XRONOLOGİYA
İNTERNETDƏN İSTİFADƏ ÜÇÜN
1. www.history.az
2. www.history.ru
3. http://www.urokiistorii.ru
4. http://www.uroki.net
5. http://teachers.net/lessonplans/subjects/history
6. http://az.wikipedia.org/wiki/Portal:Tarix
Nəşriyyat redaktoru Gülər Ələkbərqızı
Bədii və texniki redaktoru Abdulla Ələkbərov
Kompüter tərtibatçıları Şəbinə Məmmədova, Təhmasib Mehdiyev
Korrektoru Natəvan Məmmədova
Çapa imzalanmışdır 10.07.2015. Kağız formatı 70x100 / .
Ofset çapı. Ofset kağızı. Məktəb qarnituru. Fiziki çap vərəqi 8,0.
Uçot nəşr vərəqi 7,32. Sifariş 42. Tiraj 112500. Pulsuz.
«Aspoliqraf LTD» MMC
Bakı, AZ 1052, F.Xoyski küç. 121
e-mail: as_poliqraf@box.az
1
16
B
Yaqub Mikayıl oğlu Mahmudlu
Sabir Əbdül Əziz oğlu Ağayev
Tofiq Hümbət oğlu Nəcəfli
Babək Ələkbər oğlu Xubyarov
Amənə Eldar qızı Kərbəlayeva
ÜMUMİ TARİX
(Ümumtəhsil məktəblərinin 8-ci sinfi üçün dərslik)
Bakı, «Aspoliqraf», 2015.