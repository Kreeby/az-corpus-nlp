1 
 
ġƏMĠSTAN NƏZĠRLĠ 
 
 
 
 
 
 
 
 
 
 
 
 
 
 
1920-CĠ ĠLDƏ  
QARABAĞ DÖYÜġLƏRĠ 
 
 
 
 
 
 
 
 
 
 
 
 
 
 
 
 
Bakı – 2009 
 
 
2 
 
Kitab Müdafiə Naziri General-polkovnik  
SƏFƏR ƏBİYEVİN  təşəbbüsü ilə yazılmışdır. 
 
 
 
 
Elmi məsləhətçi: KƏRİM VƏLİYEV 
                       general-leytenant 
 
 
 
Şəmistan NƏZİRLİ, “1920-ci ildə Qarabağ döyüşləri”, Bakı-2009, 480 səh. 
 
 
 
 
Ulu və zəngin Hərb tariximizin elə öyündürücü, dəyərli səhifələri var ki, 
indiyədək oxucu nəfəsi duymayıb. Belə unudulmuş səhifələr, ibrətli döyüş 
epizodları XIX-XX əsrlərdə yaşamış generallarımızın ömür və döyüş yolunda daha 
çox olmuşdur. Bütün bu tarixi həqiqətlər sovet totalitar rejimi illərində “Tamamilə 
məxfi”dir qrifi ilə arxivlərdə gizlədilmişdir. Bizə maddi və mənəvi yara vuranların 
məqsədi bəlli idi. Xalqımızı manqurtlaşdırmaq, onun igidlik tarixini 
saxtalaşdırmaqla qan yaddaşından silmək istəyiblər. 
Yazıçı-publisist Şəmistan Nəzirlinin yeni kitabında Azərbaycan 
sərkərdələrinin Port-Artur, Birinci dünya müharibəsi və 1920-ci ilin mart ayında 
daşnaq ermənilərinə qarşı aparılan ölüm-dirim döyüşləri tarixi faktlar əsasında 
qələmə alınıb. Polkovnik-leytenant Şəmistan Nəzirlinin əsəri qəhrəmanlıq 
tariximizi yaşatmaq, milli mənliyimizi qorumaq, yurd eşqi dəyər damarımıza güc 
vermək baxımından çox dəyərlidir. 
 
 
 
 
 
 
 
 
N 4702060404-081  
      067-2009 
  © Şəmistan Nəzirli 
 
3 
 
Biz türklər çox qəribə adamlarıq; bizə görə bilmək başqalarını öyrənmək və 
bizdən uzaq olan şeyləri anlamağa çalışmaqdır. Özümüzü öyrənmək heç ağlımıza 
gəlməz; özümüzü bir varlıq saymırıq. 
Böyüklərini tanımaq hər millətin borcudur. Kimsə kimsəyə “Sən atanı 
tanıma, sən babalarının dünyadan necə gəlib keçdiklərini öyrənmə, sən əski 
atalarının adlarına, sanlarına maraq göstərmə!”- deyə bilməz. Deyərsə, ən təbii bir 
haqqa toxunmuş və ən höyük bir haqsızlıq etmiş olar. Özünü və öz böyüklərini 
tanımağa çalışmaq millətin vəzifəsidir; bunu etməyən bir millət nümayəndəsi milli 
vəzifələrini yerinə yetirməmiş hesab olunur. 
 
Bəsim Atalayı, 
Görkəmli türk alimi 
(1882-1966) 
 
Ötən əsrin təlatümlü iyirmi, otuzuncu illərində yaşamış sərkərdələrimiz 
zamanın sərt abı-havasını udublar. Müdhiş sürgünlər, dözülməz güllələnmələr və 
qərəzkar enkevede dindirmələri arzu olunmadan onların bəxt kitabına yazılıb. 
Yetmiş ildən çox bir zaman kəsiyində suçlu ömür sürmüş totalitar sovet rejimi zər 
paqonlu oğullarımızı bizə unutdurmağa can atmışdır. Biz onlara sağlığında qiymət 
verib qədrini bilməmişik. 
1920-1937-ci illər ərzində güllələnən 19 nəfər generalımızın heç ziyarət 
eləməyə məzarı da yoxdur. Bu acı tale ilk Hərbiyyə nazirimiz tam artilleriya 
generalı Səməd bəy Mehmandarovdan da yan keçməyib. 1931-ci il fevralın 12-də 
vəfat edən Səməd bəy indiki Şəhidlər xiyabanında dəfn olunmuşdur. 1939-cu ildə 
bolşevik S.M.Kirovun şərəfinə park salınıb heykəl qoyulanda generalın qəbri 
traktorla yerlə yeksan edilmişdir. 
Hər kəsin öz adı, öz qisməti və acılı-şirinli taleyi var. Tarix yaxşıları şərəflə 
yaşadır. Bədxahlar nə qədər əngəl törətsələr də, tarixdə adsız qəhrəman, izi itən 
ziyalı olmamalıdır. 
1920-ci ilə qədər yaşamış 69 azərbaycanlı generalın hərb tariximizdə 
işıqlandırılmaması bizi çoxdan düşündürürdü. Nəhayət, zaman öz sözünü dedi. 
Müxtəlif arxiv materialları əsasında qəhrəmanlarımızın həyatına, igid əməllərinə 
çıraq tuturuq. 
Vaxtı ilə Azadlığımız uğrunda vuruşub həlak olan cümhuriyyət 
sərkərdələrimizi heç vaxt unutmayın. Üzünüzə açılan yeni kitabı oxuyun, onları 
yaxından tanıyın. Qoy onlar sizə özünüz kimi əziz və doğma olsunlar. 
Müəllif 
 
  
4 
 
HƏQĠQƏT UĞRUNDA DÖYÜġƏN QƏLƏM 
 
Ömür yolumuz təsadüflərlə doludur... Təsadüfi görüşlər, təsadüfi 
tanışlıqlar... Bəzən təsadüfi görüşlər yaddaşımızda silinməz izlər qoyur, hətta 
gələcək həyatımızı da müəyyənləşdirir. Təsadüflər isə zərurətdən doğulur, 
deyirlər... Və əgər belədirsə, kim bilir, rastlaşdığımız hər bir hadisə, hər bir təsadüf, 
əslində, elə alın yazımızın taleyimizdən soraq verən labüd görüntüləridir, bəlkə 
də?!... Hələ lap uşaqkən balaca Şəmistanın böyük şairlə - Səməd Vurğunla görüşü 
də məhz beləcə təsadüflərdəndir, məncə... Şeirlərini sevə-sevə əzbərlədiyi şairə 
doğma Körpülü kəndinin yolunda bələdçi olmuş, yol göstərmiş, “o nurani çöhrəli, 
gur, dalğın saçlı” əminin kim olduğunu isə yalnız ondan ayrıldıqdan sonra 
öyrənmiş bu balaca oğlan uzun illər həmin görüşü unutmayıb... İllər ötüb, bu xoş 
təsadüfsə özü də bilmədən gələcək ömür yoluna işıq salıb. Bu dəfə, əksinə, şairin 
ruhu onun yol göstərəni, bələdçisi olub... Şairin keçib-getdiyi yolları onun iziylə 
qarış-qarış gəzən, onunla bağlı xatirələri toplayan Şəmistan Nəzirli beləliklə Səməd 
Vurğunun ən gözəl tədqiqatçılarından birinə çevrilib... Onun Vurğun haqqında 
yazdığı əsərlərin hər birində sazlı-sözlü, nəğmə dolu bir ürək döyünür -Vurğuna 
vurğun ürək!... Amma təkcə Vurğunamı? Bəs, Firudin bəy Köçərli, Əliağa 
Şıxlinski, Səməd bəy Mehmandarov və ömür yolları ilə bağlı həqiqətləri üzə 
çıxartdığı yüzə yaxın Azərbaycan generalı? İstərdim ki, bu barədə, o özü söhbət 
açsın... 
Müsahibim istedadlı yazıçı-jurnalist, “Yaddaşlarda yaşayan Vurğun”, “Ellər 
Vurğunu, Vurğun ömrü məktublarda”, “Qəribə talelər”, “Qoridən gələn qatar”, 
“Cümhuriyyət generalları”, “Tam artilleriya generalı Səməd bəy Mehmandarov”, 
“Arxivlərin sirri açılır”, “Güllələnmiş Azərbaycan generalları”, “Nəzirli ocağının 
üç şairi” kimi bir-birindən dəyərli otuza yaxın kitabın müəllifi, respublika Müdafiə 
Nazirliyi hərbi-elmi tədqiqat mərkəzinin baş zabiti, polkovnik-leytenant Şəmistan 
Nəzirlidir. 
- Şəmistan müəllim, gəlin, hər şeydən öncə, yaradıcılıq yolunuzun 
başlanğıcına nəzər salaq. Bu yolda sizə xeyir-dua verən insanlardan söz açmanızı 
istərdim. 
- Məni bu yola həvəsləndirən anam olub. Rəhmətlik anam həmişə deyərdi: 
“Bala, bir işi başlama. Əgər başladınsa, onu axıracan apar. Və əgər gördün ki, sən 
bu işin öhdəsindən gələ bilmirsən, alınmır, ondan əl çək...” Yaxşı yadımdadır, 
tələbəykən bir gün evdə anamla birgə radioya qulaq asırdıq. Əli Fəhmi 
danışırdı... Arabir də şeir oxuyurdu... Anam diqqətlə qulaq asdı və veriliş 
qurtaranda dedi: “Bala, bu kimdirsə, “Quran”ı əzbər bilən adamdır”. Anam onun 
çox savadlı adam olduğunu dərk eləmişdi... Və mən onda iftixarla dedim ki, ana, 
bu bizim müəllimimizdir. Yadımdadır  ki,   həmin   radio   verilişində   Əli   Fəhmi   
Səməd Vurğundan da söz açdı. Mənsə həmin anlarda Səməd Vurğunu gördüyümü 
xatırladım... Və o verilişin, həmin anların mənə böyük təsiri oldu... Düşündüm ki, 
5 
 
elə mənim istəyim də budur - axtarıb-aramaq, araşdırıb öyrənmək və yazıb-
yaratmaq! Amma qeyd edim ki, mən elə əvvəldən də arxivlərlə maraqlanar, keçmiş 
sənədləri araşdırardım. Qazaxda isə məni həmişə maraqlandıran ağsaqqal 
söhbətləri olardı... Xüsusən də Şıxlinskilərlə, Vəkilovlarla maraqlanardım... 
Universiteti bitirdikdən sonra televiziyada işləməyə başladım. Eyni zamanda 
rayonları gəzir, Səməd Vurğunla bağlı xatirələri toplayardım... Axtarıb-arayıb 
topladıqlarım yavaş-yavaş sənədli hekayələrə, silsilə məqalələrə çevrildi... 
1975-ci ildə “Ulduz” jurnalında Səməd Vurğunla bağlı silsilə məqalələrim 
çap olundu - “Vurğun keçib bu yerlərdən”. İlk oxucu məhəbbətini, ilk uğuru da elə 
bu məqalələrlə qazandım. Bu və həmin yazıların çap olunması üçün çox gözəl rəy 
yazan İsmayıl Şıxlıya həmişə minnətdaram... O zaman “Ulduz”da çap olunan 
həmin yazılarıma görə jurnalın ünvanına, mənim adıma oxucu məktublarının axını 
başladı... Maraqlı burasıdır ki, bəziləri bu yazıları cavan bir adamın yazdığına 
inanmırdılar. Yeri gəlmişkən, elə rəhmətlik Əli Vəliyevin də mənə ilk sualı bu oldu 
ki, Qazaxdamı yaşayırsan? Dedim: “Yox”. Dedi: “Sən cavan adamsan, bəs, Səmədi 
hardan belə tanıyırsan? ” Dedim ki, mənim müəllimim Mirqasım Əfəndiyevdir. 
Rəhmətlik Mirqasım Əfəndiyev S.Vurğunla bir seminariyada, bir sinifdə oxuyub. 
Pedaqoji sahədə görkəmli adamdı. Əməkdar müəllim idi. S.Vurğunla bağlı 
yazılarımı əvvəlcə ona göstərib, sonra çapa verərdim... 
- Necə oldu ki, hərb tarixindən yazmağa başladınız? 
- Onun da maraqlı tarixçəsi var... “Ulduz”da Səməd Vurğunla bağlı çap 
olunan və mənə şöhrət gətirən silsilə yazılardan sonra bir gün İ.Şıxlı, Yusif Səməd 
oğluyla üçlükdə söhbət edirdik. İsmayıl müəllimə dedim ki, Gürcüstan arxivinə 
getmək üçün istəyirəm mənə rəsmi məktub verəsiniz. Qamsaxurdiyanın romanında 
oxumuşam ki, XVIII əsrdə Səməd Vurğunun ulu babası Vəkil Ali ağa İraklinin 
sarayında yeddi vəkildən biri olub. İstəyirəm, o sənədlə tanış olam. “Vəkilov” 
familiyası da onun tituluyla bağlıdır. O vaxta qədər o nəslə rəsmi olaraq 
“Kosazadələr” deyirmişlər. Amma o kişinin - Ali ağanın şöhrəti o qədər artıb ki, 
həmin nəsil “Vəkilov” familiyasını özünə rəsmi familiya qəbul edib... İsmayıl 
müəllim çox maraqlandı, dedi ki, Bu çox maraqlı işdir. Yusif müəllim də məktub 
verdi. Və beləliklə, gedib çıxdım Gürcüstan arxivinə. Sənədləri kartotekada 
axtardım, tapdım, gördüm ki, ilahi, bu sənədlərdə nə qədər azərbaycanlı hərbçinin 
adı var!... Mustafa Arif Şıxlinski, Kəlbəli xan Naxçıvanski, Talışinskilər... Bu 
sənədləri mənə vermədilər... Dedilər ki, bunlar qədim gürcü dilindədir, siz oxuya 
bilməzsiniz. Dedim, mən oxuyaram! Gürcü dostlarıma güvənirdim... Səməd 
Vurğunla bağlı müsahibə götürdüyüm “Merani” nəşriyyatının direktoru, Səməd 
Vurğunun yaxın dostu Karlo Kaladzeyə, bir də Vurğunu gürcü dilinə tərcümə edən 
Leyla Eradzeyə... Leyla xanımın köməyilə hərbçilər haqqındakı həmin sənədlərlə 
tanış oldum, xeyli qeydlər götürdüm... 
Bu qeydləri gətirdikdən sonra necə yazmaya bilərdim, axı?! Əvvəlcə 
Mustafa Arif (Əliağa Şıxlinskinin ulu babası) və Kəlbəli xan  haqqında yazdım. 
6 
 
Kəlbəli xan haqqında yazdığımı çap etdirmək üçün hansı ünvana apardımsa, 
götürmədilər. Dedilər, bizim belə generalımız yoxdur! Xoş getdin! Dedim, axı, 
mən bu kişinin şəklini də gətirmişəm... O vaxt “Azərbaycan gəncləri” qəzetinin baş 
redaktoru olan Yusif Kərimov isə məqaləni böyük maraqla qarşıladı. Dedi, nəyin 
var, gətir, hamısını çap edərik... “Hərb tariximizdən” rubrikasında silsilə yazılarım 
belə yarandı... Tiflisə bir də getdim. Bu dəfə Qori seminariyasıyla bağlı sənədləri 
araşdırarkən bir daha dərk elədim ki, bu arxiv sanki bir xəzinədir! Sadəcə olaraq, 
bu xəzinənin tozunu udan olmayıb... Paralel olaraq S.Vurğun, hərb tarixi, bir də ki 
Əliağa Şıxlinskidən yazmaqda davam etdim. 1920-ci il çevrilişinə qədərki bütün 
generallar haqqında materiallar topladım. Bu vaxtacan o generalların cəmi ikisini 
tanıyırdıq - Şıxlinski, Mehmandarov. Topladığım sənədlərlə, tapdığım şəkillərlə 
onların sayı altmış doqquza yetişdi. Mən bu generallar arasında Əliağa Şıxlinskinin 
adını daha iftixarla çəkirəm; həm yüksək nizam-intizamlı hərbçi, həm də hərb 
elminin incəliklərinə dərindən bələd olan böyük şəxsiyyət kimi! 1983-cü ildə onun 
“Xatirələrim” kitabını çapa hazırladım. Bu kitabın çapında mənə rəhmətlik İsmayıl 
Şıxlının çox böyük köməyi oldu. Və kitab altmış min tirajla yarı rusca, yarı 
azərbaycanca çap olundu. Hazırda Əliağa Şıxlinskinin iki cildliyini çapa 
hazırlayıram. Birinci cildə bu görkəmli şəxsiyyətin əsərlərini toplamışam. Onun 
1912-ci ildən 1916-cı ilədək Çarskoe selo şəhərində çap olunan “Ofiserı 
artilleriyskoy şkolı” jurnalında (“Artilleriya məktəbinin zabitləri”) silsilə 
məqalələrinin surətini çıxarıb gətirmişəm. Bertelsin 1911-ci ildə Varşavada çapdan 
çıxan və Luqa şəhərində 1913-cü ildən 1916-cı ilədək üç dəfə təkrar çap olunan, 
dərs vəsaiti kimi istifadə olunan “Trexyqolnik polkovnika Şıxlinskoqo” 
(“Polkovnik Şıxlinskinin üçbucağı”) kitabının da kserosunu çıxarıb gətirmişəm. 
Atəşin üç xətt üzrə açılması - bu artilleriyada çox nadir hadisədir və Əliağa 
Şıxlinskinin adı ilə bağlıdır... Əldə etdiyim bu əsərlərin hamısını tərcümə etmişəm 
və Allah qoysa, birinci cilddə gedəcək onlar... 
- Şəmistan müəllim, “Arxivlərin sirri açılır” kitabınızda ilk admiralımız 
İbrahim bəy Aslanbəyov haqqında olduqca maraqlı bir yazınız da var. Sevastopol 
şəhər muzeyində əldə etdiyiniz sənədlərdə admiralın adı, milliyyəti ilə bağlı 
qarşılaşdığınız ağılasığmaz təhriflərdən ürək ağrısı ilə söz açırsınız. Hərb tariximizi 
araşdırarkən çoxmu belə təhriflərlə qarşılaşmısınız? 
- Mən hələ ondan əvvəl Gürcüstan arxivində araşdırma apararkən də belə 
təhriflərlə rastlaşmışdım. Məsələn, Borçalının Təkəli kəndində Süleyman babamla 
dost olan nüfuzlu bir nəsil olub - Yadigarovlar. Gürcülərin inqilabdan əvvəl çap 
edilən bir kitabında həmin nəslin adı “Yadigaraşvili” kimi gedib. Ermənilər 
isə “Ermənistan tarixi” adlı iki cildlik kitablarında həmin nəslin oğullarını öz 
adlarına çıxararaq “Yadigaryan" yazıblar... - Bu iki fakt. Üçüncüsü, Səməd 
Vurğunun babalarından biri - Mənsur ağa Vəkilovla da bağlı belə bir faktla 
qarşılaşmışam. 1854-56-ci il müharibələrində iştirak edən Mənsur ağanın həmin 
müharibələrdə çox görkəmli fəaliyyəti olub. Vaxtilə general Nikolay Muravyov 
7 
 
(Karsski) da Mənsur ağa Vəkilovun qəhrəmanlığı haqqında yazıb... Sənədlərin 
əksəriyyətində adı “M.Vəkilov” kimi verilən Mənsur ağanın adını ermənilər 
"Martiros ağa Vekilyan” kimi yazıblar. Bu hərb tarixində rastlaşdığım üçüncü 
təhrifdir. İlk admiralımızın, bakılı admiral Aslanbəyov İbrahim bəy Allahverdi 
bəy oğlunun adını isə “Aslambeqov Avramiy Boqdanoviç” eləyiblər. Qeyd edim 
ki, Bakıxanovların nəslindən olan bu admiralın hərb sahəsində, donanma elmi 
sahəsində səviyyəsini ancaq Ə.Şıxlinskiylə müqayisə etmək olar. Fəxredici haldır 
ki, İbrahim bəyin əlli yaşı olanda Peterburqda yubileyi münasibətilə haqqında kitab 
çapdan çıxıb - “Polusotnıy yubiley kontr-admiral Aslanbekova”. Onun adıyla bağlı 
bu gün Oxot dənizində bərxəz, Sakit okeanda isə ada var. Həmin adada 
azərbaycanlı neftçilər də var. Yeri gəlmişkən, deyim ki, bu həmvətənlərimizlə 
məktublaşıram. Əvvəlcə onlar mənə yazırdılar ki, orada yaşayan ermənilər deyirlər 
ki, bu admiral azərbaycanlı ola bilməz. Mən də ensiklopediyadan götürdüyüm 
məlumatları və admiralın şəklini göndərdim onlara... Mən çox istərdim ki, bizim 
Hərbi Dənizçilik Məktəbi onun adını daşısın... 
- Yaxın günlərdə oxucularımızı hansı yeni kitablarla sevindirəcəksiniz? 
- Hal-hazırda məni çoxdan maraqlandıran bir mövzu üzərində işləyirəm. 
Apardığım tədqiqatlar zamanı arxivlərdə Şeyx Şamil haqqında çoxlu materiallar 
toplamışam. Və bu gün iftixarla deyə bilərəm ki, rəhmətlik İmam Mustafayevdən 
sonra bu mövzuda ən zəngin ədəbiyyat məndədir. Şeyx Şamil böyük şəxsiyyət 
olub. Qərb və rus hərb tarixçiləri yazırlar ki, Şamil hərbi taktikanı dərindən bilən 
bir sərkərdə kimi əvəzedilməzdir. Bu, doğrudan da, belədir. Əgər belə olmasaydı, 
on bir-on beş minlik qoşunu olan bir adam səksən altı minlik rus qoşunu qarşısında 
dayana bilməzdi... Daha sonra, “Azərbaycanda hərbi üsyanlar” adlı bir kitabı da 
artıq yazıb sona çatdırmışam. 
*** 
Həmsöhbət olduğum Şəmistan Nəzirli nədənsə bir az da nağıl qəhrəmanını 
xatırlatdı mənə... Yaxın və uzaq arxivlərdə unudulmaqda olan, qatı açılmadan 
saralan, bir az nəm, daha çox isə sirr qoxulu, əsrarəngiz sənədləri araşdıran, 
keçmişin bağlı qapılarından asılmış paslanmış qıfıllara açar arayan nağıl 
qəhrəmanı... Onun hərb tariximizlə bağlı silsilə məqalələri, sətir-sətir, vərəq-vərəq 
topladığı tarixi faktlar əsasında yazdığı dəyərli kitabları ömür payına - qismətinə 
müharibə yazılmış bugünkü gəncliyimiz üçün etibarlı istinadgah olan əsl hünər 
məktəbidir. Ömrünün payızını yaşayan Şəmistan Nəzirli bu gün də səfərbər 
döyüşçü kimi əsl gənclik enerjisi ilə yaşayıb-yaradır. 
Müxtəlif taleli hərbçilərin ömür yolunu yazmaqda bircə məqsədi, amalı var 
Şəmistan Nəzirlinin; öz sözləri ilə desək, “vaxtilə silaha sarılıb anamız 
Azərbaycanın azadlığı, istiqlaliyyəti uğrunda ölümə gedənlərin xatirəsini yaşatmaq 
və heç kəsin ürəyinə və qəlbinə fleytanın həzin səsilə hüzn gətirməmək, əksinə, 
vətənpərvərlik ehtirasını qızışdırıb ulularımızdan qalan qəhrəmanlıq ənənəsilə 
xoşbəxt yaşamaq”. Bəlkə, elə buna görə onun əsərlərini oxuyarkən, nə qədər ağrılı-
8 
 
acılı faktlarla qarşılaşsam da, qulaqlarıma fleytanın hüznlü səsi yox, doğma sazın 
ruhumuzu havalandıran “Ruhani” avazı, döyüşə səsləyən qohrəmanlıq havasının 
sədası gəlir... 
Şəmistan müəllimin söhbətlərinə, kitablarına səpələnmiş xatirələrindən, 
duyğu və düşüncələrindən xəbərdar olduqca “hər sözü bir pəhləvan” olan bu qələm 
sahibinin qələmindəki qüvvənin, sözündəki gücün əsl qaynağını, ilk növbədə, onun 
doğulub boya-başa çatdığı ailədə, yaşadığı mühitdə görürəm. Müharibəyə dörd 
oğul göndərən, dörd igid itirən nənə... Ömür-gün yoldaşını od-alov içinə yola 
salan, gözü yaşlı, qara yaylıqlı, qara donlu, güllü paltarı qırmızı sandıqda qat kəsən 
Güllü ana... “Müharibə” adlı bədheybət əjdahanın ta uzaqlardan doğma 
kəndlərinəcən, kasıb komalarınacan uzanan qanlı pəncəsi... Üzünü görmədiyi, 
səsini eşitmədiyi atanın həsrətilə keçən uşaqlıq illəri... Nəhayət, illərdən sonra 
nənəsinin boxçasından tapılan qara kağız... Başqa bir anlamda söylənilsə də, 
nədənsə bu məqamda böyük Mirzə Cəlilin sözləri düşür yadıma... - “Gözümü 
dünyaya açanda dünyanı qaranlıq görmüşəm...” Düşünürəm ki, qara rəng hələ 
uşaqlıqdan Şəmistan Nəzirlinin ən çox gördüyü və nifrət etdiyi rəng olub, bəlkə 
də... Amma o, ətrafı bürüyən bu qara rəngli qaranlığın kölgəsində itib-batmayıb... 
Bir ovuc işıq, bir parça nur kimi sıyrılıb bu qaranlığın içindən!- Qılınc qınından 
sıyrılan kimi! Üzü yuxarı, göylərə, daha işıqlı, aydın səmalara pərvazlanmaq 
arzusuyla! Bir gün də nənə boxçasından tapılan qara kağızın izi ilə uzaq ellərə, 
Krıma, Kiçik Muskamya kəndinə yola düşüb. Atası Əmiraslan kişiylə “görüşə”... 
Yol boyu nənəsinin ağı deyən səsi qulaqlarından getməyib bu oğulun... Krımda, 
qalın meşə yolunda, onu ata qəbrilə görüşə aparan cığırda ürəyi həsrətlə qovrulan 
oğul üzü dağlara boylanıb, özü də bir səssiz haray çəkib içində. 
Nəhayət, ata məzarı ilə görüşür, atası ilə “söhbətləşir”, 34 ildən bəri dolmuş 
ürəyini boşaltmağa çalışır... 
Şəmistan müəllim haqqında düşünərkən, hərdən mənə elə gəlir ki, o elə 
uşaqlıq illərindən hərbçi geyimindədir... Bu geyim, elə bil, onun əyninə biçilib, 
ruhuna sarılıb... Ciddi danışanda da, deyib-güləndə də, arxiv sənədləri üzərində 
gərgin araşdırma aparanda, əlinə qələm alanda da - harda, hansı məkanda olursa-
olsun, mənimçün o, bir döyüşçüdür! Bu nağıl qəhrəmanları tək qorxmaz, inadkar 
döyüşçü hələ lap uşaqlıqdan həyatına, ömrünə, eləcə də xalqının, vətəninin, el-
obasının taleyinə dərd gətirən o qara rəngli əjdahayla döyüşür, sanki... Həqiqət, 
ədalət, səadət naminə döyüşür!... Tariximizin, xüsusilə, hərb tariximizin üzərinə 
çökmüş qara dumanlarla, ağ yalanlarla döyüşür, qılınca çevrilmiş qələmilə bu 
yalan-palanları qırıb-tökür, parçalayır, qaranlıq örtüyün altındakı əsl həqiqətləri, 
qəhrəmanlıqlarla zəngin, şanlı bir salnaməni işığa çıxardır. Onun döyüşü Xeyirin 
Şərlə, Hörmüzün Əhrimənlə, həqiqətin yalanla döyüşüdür! Və ən başlıcası odur ki, 
bu döyüşlərdən əsl bahadır kimi üzüağ, vüqarla, şəstlə çıxır Şəmistan Nəzirli! 
Əlinə keçən döyüş qənimətləri isə yazdığı kitablardır. Yazdığı əsərlər, söylədiyi 
sözlər hərəsi bir pəhləvan misalıdır, məncə...  
9 
 
Düşünürəm, nə qədər ki, torpaqlarımız yad tapdağı altında inildəyir, nə 
qədər ki, bu günün gəncliyi hərb tariximizdən, igid babalarımızın - döyüşçü, 
sərkərdə, general, admiral babalarımızın ömür yolundan yetərincə xəbərdar deyil, 
Şəmistan Nəzirli axtarıb-aramağından qalmayacaq, qalaq-qalaq, saralmış 
qovluqlarda gizlənən arxiv sənədlərinin sirlərini açacaq, gecə-gündüz oxumaqdan, 
öyrənməkdən və öyrətməkdən usanmayacaq. 
“Unuda bilmərəm o günü ki, üstü naxışlı çanta tikib məktəbə anam məni 
özü apardı. İki, ya üç dərs keçəndən sonra müəllim bizə evə getməyə icazə verdi. 
Hamımız haray-həşirlə bayıra atıldıq. Məktəb qapısının ağzında dayanıb məni 
gözləyən nənəmi görəndə təəccüb etdim. “Gözümün nuru, nə uzun çəkdi sənin 
oxumağın”, -deyib səhər anamın gətirdiyi çantanı əlimdən aldı”. 
Bu sətirləri Şəmistan Nəzirlinin “Qorxu” hekayəsinin epiqrafındandır. 
Qəribə də olsa, sanki, sinəsi dağlı, dörd oğul itirsə də, dağ vüqarlı o ağbirçək 
nənənin səsini mən də eşidirəm... Uzaqdan, çox-çox uzaqdan, artıq özü də ağsaqqal 
yaşına yetmiş nəvəsinə iftixarla baxır, onun illər uzunu bitib-tükənməyən oxuyub-
öyrənmək əzmindən yorulacağından doğma bir nigarançılıqla qayğılanır: 
“Gözümün nuru, nə uzun çəkdi sənin oxumağın...” Amma nədənsə bu dəfə 
çantasını əlindən almır... Sanki bu çantadakıların daha önəmli, daha sanballı, 
dəyərli olduğunu duyur... Bu gün “çantası”, doğrudan da, sanballı, daha qiymətli 
qənimətlərlə doludur Şəmistan müəllimin. Halal zəhmətinin bəhrəsi olan 
diplomlar, mükafatlar var bu çantada - “Səməd Vurğun fəxri diplomu”, “Qacarlar” 
əsərinə görə İran-Azərbaycan Dostluq Cəmiyyətinin birinci dərəcəli mükafatı, 
“General Həzi Aslanov”, “General Əliağa Şıxlinski”, “Elm” fondunun “İlin ən 
yaxşı kitabı”, “Səməd Vurğun mükafatı”, H.Zərdabi adına Respublika mükafatı və 
s. Bir də gərgin axtarışların, uzun zəhmətin nəticəsi olan yazdığı onlarla dəyərli 
kitab! 
Oxuculara təqdim olunan “İyirminci ildə Qarabağ döyüşləri” kitabı isə 
hələlik bu “çantadakı” kitabların ən yenisidir. 1920-ci ilin dəhşətli mart günlərində 
torpaqlarımızı erməni daşnaklarının murdar tapdağından qorumaq və Müstəqil 
Azərbaycanın yaşaması üçün Milli Ordumuzun göstərdiyi şücaətlərdən söz açılan 
bu kitabda tam artilleriya generalları Səməd bəy Mehmandarovun, Əliağa 
Şıxlinskinin, general-mayor Həbib bəy Səlimovun və polkovnik Bəhram bəy 
Nəbibəyovun unudulmaz xidmətləri yeni arxiv sənədləri əsasında təqdim olunur. 
Ş.Nəzirlinin kitablarından birinə yazdığı “Son söz”də oxucusuna, xüsusilə, 
Azərbaycan əsgərinə üz tutaraq söylədiyi müraciət, zənnimcə, bu məqamda da 
yerinə düşər: “Oxu, babaların döyüş və qeyrət yolunu öyrən! Tarixi keçmişimizi 
yaddaşına yaz! Uzaq və yaxın tariximiz şahidlik verir ki, yenilməz, qüdrətli qoşunu 
olmayan millət azadlıqdan məhrum olar, torpağı özgələrin ayaqları altında 
tapdanar”. 
Bəli, əziz oxucu! Oxu! Bu sənin öz tarixindir. Öyrən! Və ən başlıcası, dərs 
al, nümunə götür! Özü də, təkcə haqqında oxuduğun sərkərdələrdən, generallardan 
10 
 
deyil, elə onları bizlərə layiqincə tanıdan müəllifdən, qələmi ilə döyüşən Şəmistan 
Nəzirlidən də dərs al! Əynində hərbçi geyimi, ruhunda döyüşçü libası, ürəyində 
Vətən, millət eşqi gəzdirən, böyük Füzuli demişkən, “hər sözü bir pəhləvan” kimi 
döyüşən bu vətən oğlunun “məktəb çantasından”, kim bilir, hələ oxunası neçə-neçə 
kitab çıxacaq... Çünki Şəmistan Nəzirlinin qələmi yenə də həqiqət uğrunda 
döyüşməkdir. Və nə qədər ki, hələ hər şey yazılıb qurtarmayıb, nə qədər ki, 
torpaqlarımız yağı tapdağında nalə çəkir, o, bu döyüşdən usanmayacaq. 
Döyüşəcək! Həqiqət, ədalət naminə! Xalqının, Vətəninin səadəti naminə! Onun bir 
insan, bir yazıçı kimi xoşbəxtliyi də elə bundadır, yəqin... Bunu elə o özü də etiraf 
edir: “Hələ neçə-neçə yazılası kitabın səhifələrində tapacağam yazıçı 
xoşbəxtliyimi...” 
 
Şəlalə Ana  
Şair-publisist,  
Azərbaycan Jurnalistlər  
Birliyinin üzvü 
 
  
11 
 
Müstəqil Azərbaycanın yaşaması üçün 1920-ci ilin dəhşətli mart 
günlərində mənfur daşnakların torpağımıza təcavüz etməsi Milli Azərbaycan 
ordusunun hər bir əsgərini təpədən dırnağacan silahlandırdı. Qısa bir müddətdə 
(martın 22-dən aprelin 3-nə kimi) xəyanətkar daşnak süvari dəstələrini 
darmadağın edən Azərbaycanın əsgər və zabitləri füsunkar Qarabağı düşməndən 
geri aldı. İlyarımlıq fəaliyyətində qəhrəman Azərbaycan ordusunun üçüncü 
yürüşü də zəfərlə başa çatdı. 
“İyirminci ildə Qarabağ döyüşləri” sənədli oçerkində tam artilleriya 
generalları Səməd bəy Mehmandarovun, Əliağa Şıxlinskinin, general-mayor 
Həbib bəy Səlimovun, Qarabağın General-qubernatoru Xosrov bəy Sultanovun 
və polkovnik Bəhram bəy Nəbibəyovun unudulmaz xidmətləri yeni arxiv 
sənədləri əsasında möhtərəm oxuculara təqdim olunur. 
 
ĠYĠRMĠNCĠ ĠLDƏ QARABAĞ DÖYÜġLƏRĠ 
 
1920-ci il martın iyirmi ikisində, Novruz bayramı gecəsi Qarabağ 
vilayətinin dağ yerlərində məskun ermənilər qiyam edərək “Əskəran keçidi”ni 
tutdular. Bu səbəbdən də Əskəran cəbhəsinə mirliva Həbib bəy Səlimovun 
komandanlığı ilə qüvvətli bir ordu yeridildi. Aprelin üçündə Azərbaycan ordusu 
ermənilərə qarşı qüvvətli bir hücum etdi. Əcəba, hansı azərbaycanlı o məsud günü 
xatırlamır?! Ordunun qalibiyyət və intizamı, mənəviyyatı təsvirolunmaz dərəcədə 
fövqəladə idi. Xarici aləm az bir müddət ərzində vəsaitsizlik içində bu qədər 
müntəzəm təşkilatçılığa malik bir əsgəri qüvvə vücuda gətirdiyimizə heyran 
qalmışdı. Əhalidən hir çoxu duyduğu həyəcandan ağlayırdı. 
O gün Azərbaycanın ən şanlı, ən bəxtiyar günü idi. 
 
Polkovnik Ġsrafil bəy Ġsrafilbəyov  (25.01.1893 -iyul 1945),  
“Milli Azərbaycan  hərəkatı” kitabından 
 
Hərbiyyə naziri Səməd bəy Mehmandarov Əskəran cəbhəsinə gəlmişdi. Ön 
cəbhədə ölüm-dirim savaşında vuruşan əsgərləri təbrik edir, onların qələbəsinə 
uşaq kimi sevinirdi. Ordu yaranan gündən üç böyük qələbəsi olmuşdu. 
1919-cu ilin ilk günlərində Zəngəzur erməniləri İrəvan daşnaklarının 
köməyi ilə qəzanı Azərbaycandan ayırıb Ararat respublikasına birləşdirmək üçün 
azərbaycanlıları qovur və kəndləri yandırırdılar. Üstəlik də elan eləmişdilər ki, 
Azərbaycan hökumətini tanımaq istəmirlər. Yanvar ayında general-mayor Cavad 
bəy Şıxlinskinin komandanlığı ilə əsgəri qüvvə yeridildi. Onun komandanlığı ilə 
piyada diviziyası bir aydan çox inadlı döyüşlər aparıb ermənilərin 
möhkəmləndirilmiş son sığınacağı olan Dığ kəndini də ələ keçirdilər. Zəngəzur 
qəzası yenidən Azərbaycan ərazisində qaldı. 
12 
 
İkinci qələbə həmin ilin iyul ayında olmuşdu. Muğanda və Lənkəranda 
Azərbaycan Milli hakimiyyətini tanımaq istəməyən malakan və rus-erməni 
qüvvələri ordumuzun gücü ilə darmadağın edilmişdi. 
Bu gün nazir Səməd bəy Mehmandarovun təbrikinə gəldiyi üçüncü qələbə 
idi. 1920-ci il martın iyirmi ikisində Novruz bayramı gecəsi ermənilər qiyam edib 
Əskəran keçidini zəbt etdilər. Qiyama İrəvandan gələn daşnak generalı Dro 
Kanyan başçılıq edirdi. 
Azərbaycan Cümhuriyyətinin müdafiə nazirliyi Qarabağı düşməndən xilas 
etmək üçün fövqəladə tədbir hazırladı. Nazir Səməd bəy Mehmandarovun əmrilə 
Əskəran cəbhəsinə qüvvə ayrıldı. Martın iyirmi üçündə Azərbaycan ordusunun 
əsas hissəsi-iyirmi minə qədər əsgər və zabiti cəbhəyə göndərildi. O cümlədən 
üçüncü Gəncə, beşinci Bakı, birinci Cavanşir, ikinci Quba polkları general-mayor 
Həbib bəy Səlimovun komandanlığı ilə Yuxarı Qarabağa yola düşdü. Qızğın 
döyüşlər on iki gün ara vermədi. Azərbaycanın cəsur əsgər və zabitləri ana 
torpağın hər qarışı uğrunda mərdliklə vuruşaraq Şuşa qalasına daxil oldular. 
Sonuncu iki qələbə Milli ordumuzun ən cəsur generallarından biri Həbib 
bəy Səlimovun mahir komandanlığı ilə qazanılmışdı. Əslində altmış dörd yaşlı 
hərbiyyə nazirini həyəcana gətirən və Qarabağa təbrikə aparan da general Həbib 
bəyin aprelin səkkizində göndərdiyi raport idi. Cəmisi bir səhifəlik raportu dönə-
dönə oxuyan nazir bir neçə yerdə işarələr qoydu, ürəyində “afərin” sözünü təkrar 
etdi. Səməd bəy istər general, istərsə də nazir olanda özünü həmişə sıravi əsgər, 
döyüşçü sanırdı. Neçə-neçə müharibənin iştirakçısı kimi o yaxşı bilirdi ki, 
komandanın əsgərlərini döyüş meydanında təbrik etməsi nə deməkdir. Ona görə də 
müavini Əliağa Şıxlinskiyə: 
- Əmr hazırlayın, əvəzində nazir vəzifəsində sən qalırsan, - dedi, - mən 
sabah tezdən Qarabağa döyüşçüləri təbrik etməyə gedirəm. Ancaq Əliağa, bu 
raportda Həbib bəyin “günümüzün qəhrəmanı” - deyə təriflədiyi Nəbibəyovu, 
nədənsə, xatırlaya bilmirəm. 
Azacıq eyhamla gülümsünən Əliağa Şıxlinski: 
- Yadınızdadırmı, - dedi, - keçən ilin iyun ayında Siz bir neçə gün Yevlaxda 
olanda yenə nazir əvəzi məni təyin etmişdiniz. Onda birinci Cavanşir piyada 
alayının kapitanı Vahid bəy Nəbibəyov raport yazıb hərbi xidmətdən azad 
olunmasını xahiş etmişdi. O, raportunda belə bir cümlə işlətmişdi: “səhhətim və 
şərait mənə respublika hökumətinə xidmət etməyə imkan vermir”. Mən də məhz bu 
cümlədən qəzəblənib Azərbaycan zabitinin ləyaqətini, şərəf və şanını yüksək 
tutmadığına görə yanıma çağırıb onu danladım, xidmətdən azad etməklə həbs 
edilməsi barədə əmr verdim. Bir neçə gündən sonra Siz qayıdıb onun qanının 
arasına girdiniz. 
Səməd bəy Mehmandarov pensinesini silə-silə gülümsündü. 
- Hə, yadıma düşdü.  Əzizim,  indi  bildim:  ağır təbiətli, ucaboy...  
13 
 
- Bəli, sizin nəzərinizdə ağır təbiətli, mənim fikrimcə, tənbəl və bir az da 
yaşı ötmüş zabit-kapitan Vahid bəy Nəbibəyovdur. Həbib bəyin “günümüzün 
qəhrəmanı” dediyi isə onun kiçik qardaşı podpolkovnik Bəhram bəy 
Nəbibəyovdur. Bəhram bəy Birinci dünya müharibəsində də yaxşı döyüş yolu 
keçib. Buyurun. Xidmət dəftərçəsini istəmisiniz, gətirmişəm. Tanış ola bilərsiniz. 
- Verin. Baxım. Nazir podpolkovnik Bəhram bəy Nəbibəyovun çox da 
böyük olmayan, cəmi səkkiz səhifəlik şəxsi xidmət dəftərçəsini ilk səhifəsini açıb 
dayandı. 
- Əliağa, - dedi, unutmuşam. Onu da deyim ki, kapitan Vahid bəy mənim 
yanıma gəldi, belə raport yazmaqda səhv etdiyini boynuna aldı. Hiss elədim ki, 
uzun müddət milis dəstəsində xidmət etdiyinə görə hərbi nizamnaməni o qədər də 
dərindən bilmir. Bildirdi ki, işlətdiyi cümlədə heç bir qərəzli məqsədi olmayıb. Ona 
inandım. Mən də şəxsən sənin. - General Şıxlinskinin nüfuzunun qorunmasına 
ehtiramla yanaşmaq şərtilə kapitan Nəbibəyovun raportunun üstünə “mən ona 
verdiyim cəzanı bağışlayıram” - cümləsinin dərkənar qoydum. Məsuliyyəti öz 
üzərimə götürüb onu orduya yenidən qaytardım. Deyirsən podpolkovnik Bəhram 
bəy onun kiçik qardaşıdır, lap yaxşı. 
- Səməd bəy, bu onun kimi astagəl zabitlərdən deyil. Bəhram bəy od 
parçasıdır. Vahid bəy, Bəhram bəy, Zahid bəy, Hüseyin bəy.. yox, beş nəfərdir, bir 
də Məmməd bəy. 
Nazir: 
- Əliağa, nə yaxşı da yadında qalıb, əhsən sənə və yaddaşına, dostum. 
- Bilirsən, 1918-ci ilin noyabr - dekabr aylarında Tiflisdə Müsəlman 
korpusunu təşkil edəndə Nəbibəyov qardaşlarını orduya mən qəbul eləmişdim. 
Onda qərargahım Veriyski korpusunun yanındakı “London” mehmanxanasının 
birinci mərtəbəsində yerləşirdi. Düzü, ona görə yadımda qalıb ki, bunların çox 
maraqlı, dünya görüşlü ataları var. Oğlanları ilə Qasım bəy özü də gəlmişdi. 
Türkmənistanda general Kurpatinin qərargahında Şərq dilləri üzrə tərcüməçi olub. 
İndi istefadadır. Mirzə Fətəli Axundovla dostluğundan danışırdı. 
- Demək, Bəhram bəy 1884-cü il dekabrın altısında Şəkidə bəy ailəsində 
anadan olub. Sonra Kutaisi realnı məktəbini və 1904-cü ildə, sentyabrın ikisində 
Peterburqdakı Konstantin Artilleriya məktəbini birinci dərəcəli diplomla bitirib. - 
Nazir dayanıb pensnesinin üstündən müavininə baxdı, fəxrlə: - Oho, nə yaxşı.. 
bizim məktəbi bitirib ki, bir yuvadan pərvazlanmışıq... Görürsən, Əliağa, 
Konstantin məktəbinin artilleristlərini?.. 
- Səməd bəy, əsgər komandirinə, zabit generalına oxşamalıdır. Zərb-məsələ 
dönmüş bu müdrik kəlamlar sizə məxsusdur. Amma xalqımızda belə bir məsəl də 
var: alma kökündən gen düşməz. Mən inanıram ki, podpolkovnik Bəhram bəy sizin 
layiqli davamçınızdır. 
- Demək istəyirsən ki, Bəhram bəy xidmətdə mənə oxşamayıb?- deyən 
nazirin sevincdən gözləri parıldadı. 
14 
 
- Əliağa Şıxlinski ciddi general zəhmilə: 
- Mən hələ 1918-ci ilin iyun-iyul aylarında onun Hövsan və Nobel çənləri 
ətrafındakı bolşevik-daşnaklara qarşı apardığı döyüşlərin şahidi olmuşam. Bəhram 
bəy çox qoçaq və bilikli zabitdir. Onunla fəxr etməyə dəyər. Dəli Qazar kimi 
generalı mühasirəyə salıb məhv etməsinə şəxsən mən şəkk-şübhə etmirəm. Belə 
qoçaq, hərbi işə böyük məhəbbəti olan zabitin yeri akademiyadır. 
- Mən də bu fikirdəyəm. Ancaq hanı hərbi akademiya? Rusiyaya yollar 
bağlı, özümüzdə isə yox, ölkəmiz də müharibə vəziyyətində - deyən nazir yenidən 
Bəhram bəyin sənədlərinə göz gəzdirdikcə baxışları canlanır, üzündə sevinc 
görünürdü: 
- Qafqaz Əlahiddə ordusundakı iyirminci Artilleriya briqadasında 
podporuçik, 1909-cu il, sentyabrın yeddisində poruçik, 1912-ci ildə üçüncü 
batareyanın komandiri, sonra Əlahiddə Qafqaz ordusunda artilleriya rəisinin 
müavini vəzifəsində çalışıb. Müharibəni axıra qədər Qafqaz cəbhəsində keçirib. 
- Təltiflərini axtarırsınız? O biri səhifənin arxasındadır - deyə Əliağa 
Şıxlinski şəhadət barmağını irəli uzadıb göstərdi. 
- Aha. Budur. - deyə Mehmandarovun iti nəzərləri kağızın üzərində gəzindi. 
- “Müqəddəs Stanislav” ordeninin üçüncü dərəcəsi və “Müqəddəs Anna” ordeni. 
Amma sonuncunun dərəcəsi göstərilməyib. Eybi yoxdur, hər şey aydındır. Siz 
doğru buyrursunuz, Əliağa. Belə peşəkar zabitlərimiz çoxdur. Onlar akademik 
hərbi təhsil ala bilsəydilər, ordumuzun gücü birəbeş artardı. Nə fayda, hələlik buna 
imkan yoxdur. 
 
POLKOVNĠK BƏHRAM BƏYĠN ĠGĠDLĠYĠ 
 
Raportun son cümlələri nazir Mehmandarovda xüsusi maraq oyatmışdı. 
General Həbib bəy Səlimov yazırdı ki, Zati-Aliniz tərəfindən yaradılan şanlı 
qoşunlarımız köhnə, döyüşlərdə bərkimiş hissələrə məxsus şücaətlə vuruşurdular. 
Döyüşün qəhrəmanları bunlar idi: şığıyaraq Daşkənd yüksəkliyini ələ 
keçirən qubalılar və bir neçə erməni basqınına baxmayaraq, bir an da sarsılmayan 
və üzərinə düşən hər mərmiyə görə dərhal cavab atəşi açan podpolkovnik Bəhram 
bəy Nəbibəyovun dördüncü dağ batareyası. 
Yol boyu qələbənin havası ilə öz-özünə danışan, ilk baxışdan qaraqabaq 
nazirin ürəyi işıqlı arzularla dolu idi. Oğlu qədər sevdiyi, istedadlı komandir Həbib 
bəy Səlimovun uğurları ona, elə bil, qanad taxmışdı. Üstəlik də Həbib bəy kimi 
qoçaq generalın Nəbibəyovun haqqında göndərdiyi raport ona sonsuz sevinc bəxş 
eləmişdi. 
İnişil (1918-ci il, dekabrın 5-də) yenicə təşkil olunan Azərbaycan ordusunun 
hissələrinə baxış keçirən hərbiyyə naziri Səməd bəy Mehmandarov Tərtərdə 
yerləşən Dağ batareyasının əsgər və zabitlərindən tam razı qalmışdı. Nazir səkkiz 
saylı əmrində qeyd edirdi ki, yoxlanış zamanı batareya komandiri Bəhram bəy 
15 
 
Nəbibəyovun əsgərləri məndə xoş təəssürat yaratdı. Hiss olunur ki, batareya 
komandiri zabitlərlə birlikdə qüsurları aradan qaldırmağı bacarır. Komandir 
Nəbibəyovun qısa müddətdə etdikləri mənə qəti inam verir ki, ən yaxın vaxtda bu 
batareyanı daha yüksək səviyyədə görəcəyəm. Onun azsaylı zabitlərinə və 
komandir Nəbibəyova yorulmaz zəhmətlərinə görə təşəkür edirəm. 
“Demək, Həbib bəyin raportundan belə məlum olur ki, daşnak dəli Qazarın 
dəstəsini bizim Dəli Bəhram bəy Nəbibəyovun batareyası mühasirəyə salıb məhv 
edib. - Yaxşıdır, çox yaxşıdır, - deyə, öz-özünə danışan nazir podpolkovniklə 
generalın döyüş dostluğundan qürrələnirdi. - Qələbə, ancaq və ancaq, döyüş vaxtı 
əmr verənlə icraçının başa düşməsi sayəsində qazanılır. Nə yaxşı, Nəbibəyov 
haqqında inişilki raportu yazanda zənnim məni aldatmayıb... Elə biri Baş qərargah 
rəisi. Onda, dolayısı da olsa, mənə işarə verdi ki, Bəhram bəy yaxşı komandirdir. 
Amma çox çılğındır, bəzi məsələlərdə özünü cilovlaya bilmir.. 
- Komandir cəld və çılğın olmasa, əvvəla, əsgərlər onu saymaz. İkincisi də, 
döyüş vaxtı özü zorla yeriyən komandirin əsgərləri yerindən qalxana kimi düşmən 
onları haqlayıb məhv, - cavabını vermişdi nazir Mehmandarov. 
Mehmandarov Milli Orduda hərbiyyə Naziri vəzifəsində xidmətdə olandan 
ilk dəfə idi ki, təzə mundirini geyinmişdi. Təmtaraqlı gcyimin o qədər də aludəçisi 
olmayan nazir bu dəfə akselbant və venzilli
1
 də taxmışdı. Yaxasında isə bircə 
orden vardı: birinci cahan savaşında hər sərkərdənin ala bilmədiyi “Ağ qartal” 
ordeni.. O, 1915-ci ildə alman generalı Makenzenin sürətli döyüş əməliyyatı 
planlarını puça çıxartdığına görə bu ali ordenlə təltif olunmuşdu. 
 
QƏHRƏMAN ALAY 
 
Avtomobilin şeypuru təhlükə görmüş qaz kimi həyəcanlı gəlirdi. Qışlanın 
qabağında toplaşmış zabit və əsgərlər naziri tanıyıb “urra” - deyə qışqırdılar. 
Bəhram bəy irəli yeridi. Sərt səslə “sıraya düzülün” komandası verdi. 
Zabitlər qabaqda, əsgərlər də onlardan sonra nizami qıvraqlıqla sıraya düzüldülər. 
Bəhram bəy sıra qabağında vüqarla dayanıb ahəngdar səslə komanda verdi:  
- Alay, sağa - dön! Düzlən, - düzlən deyirəm, arxada səs var... 
Alay bir nəfər vücud kimi sağa dönüb farağat dayandı. 
Maşından üç nəfər düşdü. Qarabağın general-qubernatoru Xosrov bəy 
Sultanov, Qarabağ ərazi qoşunlarının komandanı general -mayor Həbib bəy 
Səlimov və hərbiyyə naziri, tam artilleriya generalı Səməd bəy Mehmandarov. 
Nazirin iti qartal baxışları nizami qaydada düzülən əsgərlərə zillənmişdi. 
                                                          
1
Akselbant, venzil - imperiya ordusıında zabitlərin çiyinlərinə və döşlərinə taxdıqları zərli, hörmə 
qaytan. - Ş.N. 
  
16 
 
- Cənab hərbiyyə naziri, tam artilleriya generalı, sizin gəlişiniz 
münasibətilə döyüşən ordunun üçüncü artilleriya batareyasının zabit və əsgər 
heyəti sıraya düzülmüşdür. Batareya komandiri, podpolkovnik Bəhram bəy 
Nəbibəyov. 
Nazir Səməd bəy Mehmandarov gur və məğrur səslə: 
- Azad, mənim vətənimin qəhrəman əsgərləri, - deyib bir neçə addım irəli 
yeridi, Bəhram bəyin əlini sıxdı: - Mərhaba, alayına da, özünə də. Sizin döyüşdə 
göstərdiyiniz qeyri-adi qəhrəmanlıqlar artıq Azərbaycanın hər yerində iftixarla 
söylənilir. Komandanınız general Həbib bəy Səlimov da burdadır. Əmr edirəm! 
Üçüncü artilleriya batareyasının hər bir əsgər və zabit heyəti döyüşdə göstərdiyi 
igidliyə görə təltif olunsun. Komandiriniz Bəhram bəyi isə təbrik edə bilərsiniz. O, 
daha podpolkovnik yox, polkovnikdir... 
Batareya üç dəfə: “urra, urra, urra,” deyə komandirini alqışladı. Nazir 
birdən sərt hərəkətlə yerində dikəlib, pəncələri üstə qalxdı. 
- Mərhəba, yenə mərhəba, mənim Vətənimin xilaskarları! Batareyanın əsgər 
və zabitlərindən dalğa-dalğa çıxan səs Qarabağ dağlarında əks-səda verdi. Onlar 
bir nəfər kimi avazla: “Azərbaycan xalqına xidmət edirik!” - cavabını verdilər. 
Hərbiyyə naziri sıra qarşısında var-gəl edib, tən ortada dayandı. 
- Biz bu gün səhər Şuşada bir yığıncaq keçirdik. Mən orada da 
qoşunlarımızı təbrik etdim. Əvvəlcədən əmr vermişdim ki, sizin batareyanı oraya 
gətirməsinlər. Sonra Bakıdan çıxanda öz-özlüyümdə belə qərara gəldim ki, sizi öz 
yerinizdə, döyüş bölgənizdə təbrik edim. Siz buna layiqsiniz, bu hörmət və 
ehtiramı qəhrəmanlığınızla qazanmısınız. Bəli, Dəli Qazar kimi generalı məhv 
edib, süvarisini də pərən-pərən salan üçüncü artilleriya batareyası Azərbaycan 
bayrağını ilk dəfə Qarabağda dalğalandırdı. Martın iyirmi ikisindən iyirmi üçünə 
keçən gecə saat üç radələrində düşmən ilk dəfə güclü qüvvə ilə burdan, 
Əsgərandan baş qaldırıb. Bizim əlli nəfər əsgərimizin bir neçəsini məhv edib və 
əsir alıb. Siz də ilk dəfə düşmənin burnunu Əsgəranda ovub, öz silahdaşdarımızın 
qanını yerdə qoymadınız. 
Qəhrəman əsgərlər, mən şəxsən Almaniya cəbhəsində bir çox döyüşlərdə 
oldum. Fəqət sizin qədər qəhrəman əsgərlərə nadir hallarda təsadüf etmişəm. Siz 
mənim ümidlərimi qüvvətləndirdiniz. Siz canınızla gənc Azərbaycan ordusunun 
namusunu layiqincə müdafiə etdiniz. Eşq olsun sizə və sizə döşlərindən süd verən 
analara! 
Əsgərlər sevimli komandalarını “yaşasm Azərbaycan!” sözlərilə 
alqışladılar. 
Ürəyini boşaldan nazir xeyli sakitləşdi. O, özünü rahat və gümrah hiss 
edirdi. Sıradakı əsgər və zabitlərə yaxınlaşır, həmsöhbət olur və hal-əhval tuturdu. 
Mehmandarov cavan, sirsifətdən göyçək zabiti göstərib nəsə soruşdu. General 
Həbib bəyin işarəsilə həmin zabit addımlarla qabağa çıxıb dedi: 
17 
 
- Möhtərəm Səməd paşa, mən Qafqaz İslam ordusundan könüllü olaraq 
sizdə yardımçı qaldım. Çünki dilimiz bir, inancımız bir, tariximiz də birdir. 
Azərbaycan həm sizin, həm də bizim vətəndir. 
- İsminiz nədir? - nazir maraqla soruşdu. 
- Əfv edin, günahkar bəndəyəm. Unutdum, daha doğrusu, şaşırdım. İsmim: 
yarbay İsmayıl Həqqi əfəndidir. 
General Həbib bəy Səlimov nazirə bir az yaxınlaşıb əlavə etdi: 
- Cənab nazir, yarbay əfəndi yaxşı şərqilər qoşur. Döyüşlərarası fasilədə 
əsgərlər üçün tarixdən, ədəbiyyatdan, fəlsəfədən maraqlı söhbətlər eləyir. Hər gün 
də yarım saat özü yazdığı marşları əzbərlədir. 
Nazir səmimiyyətlə: 
- Afərin, - dedi. - Bu da gərəkdir. Çox gərəkdir. Yüz illik rus 
hakimiyyətindən azad olunmuş türk xalqlarına xatırlatmaq lazımdır ki, biz həmişə 
boyunduruq altında olmamışıq. Hətta Avropa və Asiyaya öz tələblərimizi diktə 
etmişik... xalq özünün ümumdünya tarixinin səhifələrində yazılmış şanlı, mübariz 
keçmişini bilməlidir. Əgər düşmənə qalib gəlmək istəyirsənsə, xalqda sağlam Milli 
hissləri oyatmalısan.. Cənab yarbay, evlisinizmi? 
- Xeyr, hələ subayam. 
- Nə oldu, briqada komandanı Həbib bəy subay. Diviziya komandiri Cavad 
bəy subay, batareya komandiri Bəhram bəy subay, siz də subay... Canım, atın bu 
subaylığın daşını.. 
İsmayıl Həqqi əfəndi: 
- Möhtərəm paşam. - dedi - məstəvsiz gavurların axırına çıxaq sonrasına.... 
Nazir general Həbib bəydən soruşdu: 
- Yarbay İsmayıl Həqqi əfəndi harada yaşayır. Bakıda? 
- Xeyr, cənab nazir, Şəkini özünə vətən kimi qəbul edib. Bu da, bilirsiniz, 
kimə gərəkdir? O, Bəhram bəyin çox yaxın dostudur. 
- Çox əla, çox pakizə, - deyib nazir dübarə sorğu-suala başladı: 
- Yarbay İsmayıl Həqqi əfəndi, cəlallı İstanbul üçün darıxmırsınız ki? 
- Xeyr, mən öz Vətənim Azərbaycandayam. Mən Qeysər şəhərində dünyaya 
gəldim. İstanbulda az, lap az yaşamışam. Qafqazda çox yerlərdə oldum. 
Dərbənddə, Teymurxan-Şurada, Axtıda, hətta, İmam Şamilin köyünə də getdim. 
Amma oralarda bənd almadım. Çünki oralarda İslama, müqəddəs dinimizə, hörmət 
görmədim, orda şişpapaq bolşeviklər yabancı təbliğatlar aparırlar. Ötən il dostum 
Bəhram bəy məni Şəkiyə qonaq apardı. Şəkini Vətən kimi, Bəhram bəyi qardaş 
qədər sevdim, yenə sevəcəm. Oradan ev də aldım. 
Nazir soruşdu: 
- Şarkılarından birini oxuyarmısan? 
- Baş üstə, icazə verin... Mən oxuyan kimi bütün batareya mənə qoşulacaq.
  
18 
 
DÜġMƏN TƏSLĠM OLMAYANDA 
 
Mehmandarovun gəlişinə yığışanlar çəkilib getdilər. Otaqda nazirdən başqa 
üç nəfər qalmışdı: qubernator Xosrov bəy Sultanov, general Həbib bəy Səlimov və 
polkovnik Bəhram bəy Nəbibəyov. Nazir qonaq üçün ayrılmış otağın bürkülü 
havasından darıxdı. Üzürxahlıq edib yan otağa keçdi. Bir azadan ev qiyafəsinə 
qayıdıb: 
- Qafqazda, hər yer gözəldir! - dedi - Amma mənim Vətənim, dədə-baba 
torpağım Qarabağın füsunkar təbiətinin tayı-bərabəri yoxdur. Əlli ilə yaxın ondan 
cismən ayrılsam da ruhən həmişə Qarabağlı olmuşam. Uzaq Şərqdə, Port-Arturda 
və Varşavada da olanda həmişə onu xatırlayıb, istəmişəm. Dünyada heç nəyinə 
var-dövləti, nə cənnəti, nə də onun mələklərini istəməmişəm. Ən böyük arzum 
istefaya çıxıb ömrümün axırına kimi Şuşada yaşamaq olub. Atam rəhmətlik bu 
şəhəri övladı qədər sevərdi. - Üzünü qubenator Xosrov bəyə tutub: 
- Sənə qibtə eləyirəm, - dedi,- qardaşım. Bilirəm ki, bu namərd daşnakların 
öhdəsindən Qarabağ general-qubernatoru kimi bircə sən gələ bilirsən. Çünki sən, 
üzünə demək olmasın, hünər, əməl, iş adamısan. Nə isə, bu təhlükədən də 
sovuşaq... 
Mehmandarov bu tərifləri Xosrov bəy haqqında nahaq yerə demirdi. Ötən 
ilin yayında Qarabağda hay-küy qaldıran daşnakları yenə Xosrov bəy dizə 
çökdürmüş və onları silah gücünə Azərbaycan hökümətini tanımağa məcbur 
etmişdir. Hətta Şuşadakı gizli daşnak komitəsinin üzvlərini qovub ərazidən 
çıxartmışdı. Əllərindən bir iş gəlməyən daşnaklar bolşevik əhval-ruhiyyəli 
müsəlmanların köməyilə səs yaymışdılar ki, hərbiyə naziri Xosrov bəyi geri 
çağıracaq. Bu şayələri kəsmək üçün Üzeyir bəy Hacıbəyov “Azərbaycan” 
qəzetində (24 iyun 1919 ildə) yazırdı: 
“Həqiqətən, Xosrov bəy Qarabağ üçün ən münasib bir rəisidir. Qarabağ 
həyatına tamamilə aşna olan bu zat sağlam bir vücuda malik olan kimi sağlam və 
salamat politika yeridən və təht idarəsinə tapşırılmış olan ümum mənafeyini xüsusi 
surətdə nəzərdə tutan bir zatdır. Ermənilər Qarabağda qəsdən süni iğtişaşlar 
çıxarmaqla Qarabağ general-qubernatorunu baş komandanlıq gözündə ləkələmək 
istəyirlər. Əgər Qarabağ müsəlmanları arasında böyük və layiqli bir nüfuza malik 
olan və erməni cəmaəti tərəfindən dəxi möhtərəm sayılan Xosrov bəy Qarabağın 
höküməti başında olmasa idi burası Azərbaycanın cənnəti hesab olunan bu yer 
çoxdan bəri cəhənnəmə dönüb qətli-qital ocağı olmuşdu”. 
Dəmir çarpayıda mütəkkəyə dirsəklənən nazir astadan yorğun-yorğun 
danışırdı. Onun səsindəki yaşlı adamlara məxsus kövrəklik həmsöhbətlərinin 
diqqətindən yayınmamışdı. 
- Altmış dörd yaşım var, - deyirdi, general, xoşbəxtəm ki, ömrümün 
sonunda bir əsgər kimi vətənimə gərək oldum. - Sonra birdən nəyisə xatırlamış 
kimi oldu. - Balam, elə təkcə mən danışıram.. Bəs siz? Mən Bakıdan sizi eşitməyə 
19 
 
gəlmişəm. Bayaq Əskərandan qayıdanda Həbib bəydən soruşdum ki, dəli Qazar 
əməliyyatı necə olub, təfsilatı ilə bir danış görüm. O da cavab verdi ki, həmin 
əməliyyatı polkovnik Bəhram bəy aparıb, o da Sizə danışacaq. Hə, Bəhram bəy, 
eşidirik səni. 
Ayaq üstə dayanan Bəhram bəy gözləmədiyi sualdan qıpqırmızı oldu. 
Nazir: 
- Danış, - dedi, - burda çəkinməyin yeri deyil. Bu qələbənin, əgər belə 
demək mümkünsə, qəhrəmanı sənin batareyandır. 
General Həbib bəy dostunun sıxıldığını görüb onun köməyinə gəldi. 
- Daşbaşı yüksəkliyi uğurunda döyüşlərdə artilleriyanı susduran Bəhram bəy 
əvvəlcə məni hövsələdən çıxartmışdı. Yavərim tez-tez xatırladırdı ki, Bəhram bəy 
deyir, tələsməsin. Dəli Qazarsa elə hey irəliləyirdi. Onu da deyim ki, Bəhram bəy 
batareyasını çox böyük məharətlə meşənin ətəyində gizlətmişdi. Sanki düşmən 
qarşısında heç nə yox idi. Dəli Qazarın süvari dəstəsi də inamla irəliləyirdi. 
Bəhram bəy susur, düşmən irəliləyir, dözmək olmur, az qala ürəyin partlayırdı. 
Nəhayət, dözməyib bunların mövqeyinə gəldim. Mənə işarə verdi ki, narahat 
olmayın. Kəşfiyyat xəbər gətirib ki, ermənilərin toplarının əksəriyyəti sıradan 
çıxıb, atmır. Biclik eləyib yararsız topları da özlərilə gətirirlər. Necə deyərlər, bizə 
“xox” gəlirlər. Təxminən səkkiz-on dəqiqə keçdi. Bax, indi vaxtdır, - deyib, 
Bəhram bəy səs ilə komanda verdi: “İrəli, mənim tərlanlarım. İrəli, anamız 
Azərbaycan uğurunda!” 
Döyüşə bir qasırğa kimi başlayan batareya güllə yağışı altında düşmən 
üstünə şığıdı. Heç yarım saat çəkmədi erməni süvarisi yavaş-yavaş geri çəkilməyə 
məcbur oldu. Quba batalyonunun bir rotası və Zaqatala alayının xeyli hissəsi 
düşmənə yandan və arxadan göz açmağa imkan vermədi. Dəli Qazarın 
süvarilərindən otuz-otuz beş adam ancaq qaçıb canını qurtara bildi. Ortada beş-altı 
nəfərlə sağ qalmış dəli Qazar yaralı heyvan kimi bağırırdı. Bəhram bəyin səsini 
eşidib daha da qəzəbləndi. 
Nazir maraqlandı: 
- Necə danışırdılar. Yəqin ki, rusca?.. 
- Yox, əksər sözləri Bəhram bəy o itin öz dilində deyirdi. Düzü, çoxunu 
başa düşə bilmirdim. Bir onu gördüm ki, insanın tələyə düşməsi necə də böyük 
fəlakət imiş. Eşitmişdim ki, suda boğulan saman çöpünə əl atar. Bax, elə bir 
vəziyyətdə idi, erməni generalı. 
Nazir cəld bir hərəkətlə başını qaldırıb: 
- Axı, nə deyirdin, Bəhram bəy, son ona?... 
- Kutaisi realnı məktəbində oxuyanda onların dilini öyrənmişdim. Əvvəla, 
mən ona təklif elədim ki, təslim olsun, uşaqlara da tapşırdım ki, hələ atmayın. Onu 
diri tutmaq istəyirəm. Gördüm, ipə-sapa yatmır. Yalandan dedim ki, zavallı, sənin 
əsgərlərinlə əvvəlcədən danışmışam. Səni satın almışam. Səni özününkülər satıb. 
Təslim olmalısan... 
20 
 
General Həbib bəy Səlimov: 
- Cənab nazir, eynilə bir teatr səhnəsi...  
Nazir: 
- Dayan, dayan, dedi, Həbib bəy, qoy, özü danışsın. Bəhram bəy davam 
elədi: 
- Dedim, təslim olmursansa, onda belə çıxır ki, müsəlman əsgərinin 
gülləsilə ölməyə özün özünü məhkum eləmisən. 
- Gözəl demisən, əhsən sənə. Bax, görürsünüzmü, peşəkar hərbiçi olmaq 
budur. Bu əclafın döyüş ruhu varmış. Qəsbkarlıq iştahı da varmış, amma döyüş 
qabiliyyəti yoxmuş. Yalançı general olduğunu dar macalda büruzə verib. Heç bir 
xidməti olmadan aldığı general rütbəsi onu iştahlandırıb ölümə gətirib. Belə 
adamdan yalnız döyüşçü kimi istifadə etmək olardı. Hə, maraqlıdır, sonra nə oldu? 
Bəhram bəy: 
- Dəli Qazar yalvarırdı ki, icazə verin çıxıb gedim. Dilcana, bir də 
Qarabağda görünsəm, atama nələt. Uşaq aldadır.. Gəldim Həbib bəyin yanına. 
Soruşdum ki, nə etməliyəm, əsgərlərim də qanına susayıblar, öldürmək istəyirlər. 
O da yek kəlmə ilə cavab verdi: Susdurun! 
Biz də tapşırığa əməl elədik. Səməd bəy Mehmandarov: 
- Düz eləmisiniz, - dedi, - düşmən təslim olmadıqda onu məhv edərlər. 
 
GENERAL SƏMƏD BƏY NARAHATDIR... 
 
Qapı astadan döyüldü, Səməd bəy “buyurun” - deyənə kimi qapıya yaxın 
olan polkovnik Bəhram bəy irəli yeridi. Qapıda mehriban üzlü, qıvraq geyimli bir 
gənc zabit “çay hazırdır, icazə verin gətirim”, deyib əli padnoslu içəri keçdi. 
Divara söykədilmiş çox da böyük olmayan stolu nazirin çarpayısına yaxınlaşdırdı. 
Səməd bəy mütəkkəni kənara qoyub, çarpayıda oturdu. Çay gətirən gənc zabit 
dərhal dabansız ev ayaqqabılarını cütləyib onun ayaqlarının yanına qoydu. Səməd 
bəy mehribanlıqla zirək zabitə baxıb üzərində “afərin” - dedi. Üzü pörtmüş gənc 
zabit stəkanlara çay süzüb, stolun qırağındakı çaynikin üstündə qalın dəsmal sərdi. 
Ayaqlarını cütləyib, yaraşıqlı vücudunu şax tutdu. “İcazə verin mürəxxəs olum”. 
Nazir hələ də xoş təbəssümlə onun, hərəkətlərini izləyirdi. 
General Həbib bəy: 
- Azadsan, - dedi, - amma uzaq getmə... 
Gənc zabit çıxan kimi Səməd bəy onun davranışını, səliqəli geyimini və əsl 
zabit yaraşığını təriflədi. 
- Bəzi rus şovinistləri təkidlə deyirlər ki, siz müsəlmanlardan hərbiçi olmaz. 
Buyursun, baxsın. Belə yaraşıqlı zabiti rus ordusunda çıraqla da axtarsan, 
tapmazsan. İlyarımlıq fəaliyyəti dövründə ordumuzda qabiliyyətli zabit yetişibsə, 
rus ordusu kimi üç yüz il yaşı olsaydı, gör, nələrə qadir olardıq. - O, dərindən köks 
ötürdü. Qoyurlar ki, yağlı tikə olan Azərbaycana hərə bir caynaq atır. Denikin rədd 
21 
 
olub getdi. İndi də bu bic bolşeviklər cənuba qoşun yeritmək həsrətilə min bir 
oyundan çıxırlar. Dağıstanda, Şimali Qafqazda kazaklarla dağlıların arasına təfriqə 
salıb toqquşdurdular. Bu, bilirsiniz, “ayır-buyur” siyasətinin ən bariz nümunəsidir. 
- Səməd bəy, Sizcə, Denikin yenidən Qafqazda peyda ola bilərmi? - 
qubernator Xosrov bəy Sultanov çəp gözlərlə
2
 Səməd bəyə baxıb soruşdu. 
- Yox, heç vaxt! Bolşeviklər artıq onun mahnısını oxudular. Denikinin işi 
bitdi. - Üzündə təbəssüm yox olan nazir Səməd bəy sonra nifrət hissilə əlavə elədi: 
bolşeviklər elə toxumdur ki, onlar hara yerisələr yüz il orda ot bitməz. Bu saat 
Volqa boyunda və Sibirdə vətəndaş müharibəsi aparan Kolçak cənablarını da belə 
bir tale gözləyir. 
- Əsir aldığımız ermənilər deyirlər ki, sizə qarşı ağ qvardiyaçı Denikinlə 
birləşmək istədik, baş tutmadı - deyən, polkovnik Bəhram bəy Nəbibəyov söhbətə 
qoşuldu. - Gec-tez bolşeviklərlə əlbir olub Azərbaycan adlı müstəqil respublikaya 
divan tutacağıq. Keşikənd uğrunda qanlı döyüşlər gedəndə ermənilərin çoxusu 
sərxoş idi. Podpolkovnik Rəfibəyovun və polkovnik Levestamın əsir götürdüyü 
ermənilər də bu barədə çox sayaqladılar. 
Səməd bəy Mehmandarov: 
- Bolşeviklər Bakıda yaşayıb işləyən rus fəhlələri və müsəlman bolşevikləri 
arasında güclü təbliğat aparıb Azərbaycan milli hökumətinə və bu hökuməti 
istəyənlərdə nifrət hissi yaratmağa çalışırlar bu gün də içimizdən təmizləyə 
bilmədiyimiz agent və şpionların sayəsində. Bir həftə əvvəl Gəncədə agent 
Smıslovun təxribatçı qrupunu həbs etdik. Bu dəstədə kimlər vardı? Bakıda Baş 
Qərargahda çalışan, adını çəkmək istəmirəm - bir nəfərin zövcəsi Nelli Çernışova, 
Stanislav Zuber və başqaları - hamısı bizim əleyhimizə işləyib. Görünür, bizim 
əkskəşfiyyat və daxili orqanlar zəif fəaliyyət göstərir, mürgüləyirlər... 
Mənim aldığım məlumata görə bolşeviklər Ermənistanda başqa cür təbliğat 
aparır. Onlar ermənilərə canıyananlıqla bildiriblər ki, Siz nə Azərbaycansınız, nə 
də Gürcüstan. Siz İran, Türkiyə və Azərbaycan kimi müsəlmən ölkələri arasında 
boğulursunuz. Biz Sizə Türkiyə və Azərbaycandan torpaq qopartmaqla ərazinizi 
böyüdüb tam dövlət müstəqilliyinizə zəmanət veririk. Görürsünüzmü, bolşeviklər 
özlərinin ikiüzlü, xəbis siyasətlərilə Şimali Qafqazı və Dağıstan dağlılarını fəth 
edib, indi də murdar əllərini bizə - cənuba tərəf uzadırlar. 
General Həbib bəy Səlimov ikrah hissi ilə: 
- Rusların bu iki üzlü siyasəti bizi təngə gətirib - dedi. - Siz ötən həftə 
Gəncədə olanda müavininiz general Şıxlinskiyə erməniləri Qarabağdan qovub 
çıxartmaqla arxayınlaşmamaq barəsində bir məlumat göndərmişdi. Yəqin ki, Sizə 
çatdırıb. Şuşa və Xankəndi Cavanşir alayının, Quba alayının, bir də Tatar süvari 
                                                          
2
1917-ci ildə Bakıda məşhur bir ağanın qoçusu ilə mübahisədən sonra bir-birinə güllə atıblar. Qoçu 
Xosrov bəy Sultanova sol gözündən xətər yetirib. Bundan sonra gözü çəp qalıb. Ş.N. 
  
22 
 
alayının sayını artırmaq şərtilə, qvardiyanın da sayını çoxaltmalıyıq. Çünki, əsir 
alınan ermənilər desə də, deməsə də daşnaklar Qarabağ iştahı ilə yaşayırlar. Mənim 
zənnimcə, onlar mütləq bolşeviklərlə birləşib məhz Qarabağa hücum edəcəklər. 
Yorğun və əsəbi Səməd bəy Mehmandarov: - Məncə, - dedi, -hələlik Şəki 
və Ərəş alaylarını da burda saxlamalıyıq. Polkovnik Seyfulla Qacarın alayını isə 
Qazağa göndərin. Ordan da həyəcanlı xəbərlər gəlir. Əmirxan Xoyskinin 
məlumatına görə sərhəd kəndi Kəmərliyə və Tatlıya ermənilər hücuma 
hazırlaşırlar. 
Dostları gedəndən sonra Səməd bəy yata bilmədi. Yuxusu ərşə çəkilmiş 
nazir oturduğu yerdə xeyli fikrə getdi. Gərgin düşüncələr onu ağır məngənə kimi 
sıxırdı. Günorta üstü polkovnik Bəhram bəyin batareyasında olan şən əhval-
ruhiyyəsindən, elə bil, onu illər ayırmışdı. Dirsəyini mütəkkəyə söykədi, göz 
qapaqlarını yumdu ki, bəlkə, yuxuya gedə, mümkün olmadı. Həyəcandan 
boynunun damarları, əlləri titrəyirdi. Durub pəncərənin qabağına gəldi. Aşağılarda, 
Ərimgəldi təpəsindəki evlərdə təkəm-seyrək işıqlar yanırdı. Uzaqdan qəfil güllə 
səsi eşidildi. İtlər dərhal ağız-ağıza verib hürüşdülər. Səməd bəy pəncərəyə yanaşı 
durub dədə-baba Mehmandarovlar mülkünə baxmaq istədi. Heç nə görə bilmədi. 
Birdən xatırladı ki, o tamam başqa səmtdədir. - Sabah mütləq ora gedəcəm, - deyə, 
fikiləşdi. Mütləq, yoxsa atam Sadıq bəyin, babam qatırcı Muradın ruhu məndən 
inciyər. Ya qismət, bir də nə vaxt gələcəm Şuşaya, Allah bilir... Fikir-xəyal ona 
aman vermirdi. İllah ki, bolşeviklərin Azərbaycana soxulmaq iddiası. - Dünyanın 
işinə bax ki, Bakıda yaşayan rus fəhlələri özlərini şəhərin mütləq sahibi kimi 
aparırlar. Onların hamısına malçişka Əlheydər dil verir. Cəfər Babayev kimisini 
Qusara göndərib alayda bolşevik təbliğatı apartdırır. Kimin fitvası ilə? - Mikoyan 
kimi daşnakın. Niyə bolşeviklər bu millətə sərbəst, müstəqil yaşamağı günah hesab 
edir? 
Qayıdan kimi belələrini həbs elətdirib ciddi rejim altında saxlamaq barədə 
sərəncam verməliyəm. Yoxa... Əlheydər kimi bolşeviklər rus fəhlələrini 
öyrətməklə, özümüzün bəzi nadanlarımızı da başdan çıxarır. Bu da fitilə od 
vurmaq kimi bir şeydir. Mübarizə aparmalıyıq. Kim gəlir, gəlsin, qabağına silahla 
çıxmalıyıq. Döyüşməliyik, vəssəlam! 
Orta boylu, ağ saçlı, ağ saqqalı, səsində və sifətində hərbiçi zəhmi olan 
altmış dörd yaşlı general Səməd bəy Mehmandarov gecənin dan qaranlığında 
xalqının taleyinin fikirləşməkdən yumağa dönmüşdü. Qəzəb və hiddət hissi onu 
boğurdu. 
İki addımlıqdakı Köçərli məhəlləsində xoruzlar səs-səsə verdi. Bikef nazir 
gözucu stolun üstündəki zəncirli saatına baxdı. Gözlərinə inanmadı, pensinesini 
taxıb təəccüblə dodaqlarını bir-birinə sıxdı. Saat dördə on dəqiqə qalırdı. Canı 
ağrıyan, narahat Səməd bəy çarpayısına tərəf getdi...  
 
 
23 
 
 
 
 
 
MÜƏLLĠFDƏN 
 
Azərbaycanın ziyalı nəsillərindən otuzuncu illərin tuthatutunda 
güllələnməkdən, sürgün və həbs olunmaqdan qorxub ehtiyat edərək ad və 
soyadını (xüsusilə soyadını) dəyişənlər çox olub. Elələri də olub ki, Sovet 
sərhədləri o qədər də ciddi qorunmayanda ailəsi ilə Türkiyəyə, İrana pənah 
aparıblar. Bu ölkələrdə də günü-güzəranı pis keçəndə avropa ölkələrinə - 
Fransaya, Almaniyaya və ya Amerika Birləşmiş Ştatlarına köçüblər. Bir sözlə, 
cəlayi-vətən ömür sürüblər. Qocaları dünyasını dəyişəndən sonra yerində qalan 
gənelər yad millətdən evlənib nəsli assimilyasiyaya uğradıblar. Bir sözlə, nəsil-
nəcabətlərini itirib avropalaşıblar. Ona görə də, indiyədək onların 
əksəriyyətindən bir xəbər çıxmır. 
Aradan uzun illər keçməsinə baxmayaraq, mən bu gün də ümid edirəm ki, 
nə vaxtsa nüfuzlu Borçalı nəsli - Yadigaroğullarından hansı birisi gec-tez 
tapılacaq. Dilini, dinini itirmiş də olsa, ana vətəni Azərbaycana qayıdacaq. Bəlkə 
də, dədə-babasının vaxtilə apardığı sənədlə, fotoşəkillərlə bizi sevindirəcək. 
Dünyadan köçmüş ulularının sağ ikən onlara danışdığı acılı-şirinli xatirələri ilə 
hərb tariximizə yeni səhifələr yazacaq və bizi sevindirəcəklər. 
Əziz oxucu, mən bu ümidlə yaşayıram, bu arzu ilə də Yadigaroğulları 
haqqında axtarışlarımı hələ də davam etdirirəm. 
Sizə təqdim etdiyim bir nəsilin hərbiçi oğulları haqqında oçerkdə illərlə 
Sankt -Peterburq, Tiflis, Moskva, Bakıda və Borçalıda apardığım araşdırmaları 
qələmə almışam. 
 
  
24 
 
GENERAL YADĠGAROV QARDAġLARI 
 
XlX əsrin səksən-doxsanıncı illərində Tiflisdə yaşayanda biz tez-tez bir 
mənzildən başqasına köçürdük. Bu mənzillərin hamısından çox xoşuma gələni 
sonuncu dəfə köçdüyümüz Voronsov küçəsində olan Allahverdi bəy Yadigarovun 
mülkü idi. Bu, Mirzəyevin fabrikinə bitişik üç mərtəbəli mülk idi. 
Abdulla Şaiq  
“Xatirələrim” əsərindən 
 
General Yadigarov qardaşları Borçalının Təkəli kəndindən olublar. 
Borçalıda olanda ağsaqqalların əksəriyyəti fəxrlə dedilər ki, kəndin binasını da 
Yadigar oğulları qoyublar. Ona görə də kəndin adına çox vaxt “Ağalıq” da 
deyirlər. 
Təkəli bizim qonşu kənddi. Kəndlərimizi bir-birindən ayıran ulu Babəkar 
dağıdır. Hələ uşaqkən bu əsilzadə nəslin general və mülkədar oğulları haqqında 
qohumlarımdan, xüsusilə əmim Nəziroğlu Məmişdən çox eşitmişdim. O, Alı, Nəzir 
və Süleyman babamın Yadigaroğlu general Həsən bəylə, mülkədar Sadıq bəylə 
dostluqlarından çoxlu epizodlar danışardı. 
Zeynəb xanım Nəzir qızının (1857-1958) xatirələrindən: 
- Yadigaroğulları öz torpaqlarından bizim kəndə payı məhz atam Nəzir 
Abdulla oğlunun (1820-1904) xətrinə vermişdilər. Atam, Mustafa bəy və onun 
general oğlu İsrail bəy Yadigarovla çox yaxın dost idi. Sonralar bu dostluğu 
Nəzirin qardaşı oğlu Süleyman Katda Alı oğlu (1849-1918) davam etdirirdi. Debet 
çayından Qızıl qayaya kimi olan torpaqları 1900-cü ildə Süleyman katda Sadıq 
bəydən satın almışdı. 1916-cı ildə Sadıq bəy Muşulun meşəsini də Süleyman 
katdaya qızıl pula satdı. 
Kəndimiz Körpülünün çinar dərəsi deyilən səfalı bir yerində mülkədar 
Sadıq bəy Yadigar özünə yaylaq mülkü tikdirirmiş. 1920-ci ildə Şura hökuməti 
gələndə Sadıq bəy xaricə mühacirətə getdi, mülk yarımçıq qaldı. 1928-29-cu illərə 
kimi keçmiş bəy və ağalardan qalma mülklərə, bağlara nə camaat, nə də hökumət 
toxunmadı. Bəylər, ağalar və hətta kəndlilər də “bəlkə, keçmişi qaytardılar” arzusu 
ilə yaşayırdılar. 1930-cu il fevralın iyirmisində Sovet hoküməti “kollektivləşmə və 
qolçomaqlara qarşı mübarizə haqqında” xüsusi qərar verdi. Elə həmin vaxtdan 
keçmiş bəylər, ağalar həbs cdilib güllələndi, sürgünə göndərildi. “Xalq 
düşmənləri”nin bağları doğrandı, mülkləri isə uçuruldu. Onda Əsəd İncəli oğlu da 
Sadıq bəyin yarımçıq qalmış yaylaq mülkünü söküb kənddə özünə yeddiotaqlı ev 
tikdirdi. 1936-cı ildə İncəlioğlu Əsədi də qolçomaq adı ilə həbs edib gedər-gəlməzə 
göndərdilər. Onun tikdirdiyi yeddi otağı isə müsadirə edib kolxoz idarəsi, 
dəmirçixana və dükan elədilər.  
 
25 
 
GENERAL-LEYTENANT ĠSRAFĠL BƏY YADĠGAROV 
 
Moskvada yaşayan həmyerlimiz Eldar İsmayılov Bakıya gəlmişdi. 
Dostlarımdan biri zəng elədi ki, Eldar səninlə görüşüb, tanış olmaq istəyir. Eldarın 
“Azərbaycan tarixi şəcərə cəmiyyətinin xəbərləri”ndə yazılarını oxumuşdum. Bu 
yazıları ilə o, elə bir xeyirxah, tarixi iş görür ki, onun xidmətlərini 
qiymətləndirmək üçün söz tapamağa çətinlik çəkirəm... Bu yazıları tədqiq eləmək, 
ərsəyə gətirmək çox ağır zəhmət tələb edir. 
Məmnuniyyətlə Eldarla görüşməyə razılıq verdim. Elə səhərisi günü 
vədələşib görüşdük. Yazılarına və axtarışlarına görə orta yaşlı zənn etdiyim Eldar 
çox cavan imiş; cəmisi otuz yaşı. İxtisasca geoloqdur. Milli təəssübkeşliyinin 
nəticəsidər ki, Sankt-Peterburq və Moskva arxivlərində saxlanan 150-200 illik 
tarixi olan sənədləri araşdırır. Adı və xidməti unudulmuş görkəmli ziyalılarımızın, 
sərkərdələrimizin fəaliyyətini, şəxsiyyətini üzə çıxardır. 
Maraqlı söhbətləri məni valeh eləmişdi. Şəhərin qədim yerlərini gəzdik. 
Tarix muzeyinə də baş çəkdik. Eldar mənə yenicə çapdan çıxmış “Xəbərləri”nin 
dördüncü sayını bağışladı. Mən də borclu qalmayıb “General Yadigarov 
qardaşları” kitabçamı ona hədiyyə elədim. 
Ayrılanda: 
- Vətəndən uzaqda yaşasam da, - dedi, - sizin axtarışlarmızı izləyirəm. 
Bakıda olan dostlarım sizin dərc olunan yazılarınızı, kitablarınızı mənə göndərirlər. 
Bəlkə, sizə Moskvadan bir şey lazımdı? 
- Eldar, - dedim - indi sizə bağışladığım “General Yadigarov qardaşları”nın 
ilk generalı İsrafil bəyin foto-şəklini tapa bilmirəm. Sizin orada imkanınız var. 
Arxivlərə tez-tez gedirsiniz. Vaxt tapanda İsrafil bəyin şəklinin qalıb-qalmaması ilə 
maraqlanmağını xahiş edirəm. 
- Moskvadakı Mərkəzi Hərbi - Tarix arxivində tanışlarım çoxdu, mütləq 
axtararam, - inamla söz verdi. 
Aradan heç cəmi iyirmi gün keçməmişdir, zəng elədi. Cavan və xeyirxah 
dostum Moskvadan mənə elə bir şad xəbər dedi ki, bu sevincin cazibəsindən hələ 
də çıxa bilmirəm. 
- General-leytenant İsrafil bəyin 1877-ci ildə çəkilmiş foto-şəklini 
tapmışam. Bu günlərdə göndərəcəm. Arxiv işçiləri generalın “Hərbi xidmət 
kitabçası”nı da tapmağa söz veriblər. 
Otuz il Azərbaycan hərb tarixi və onun sərkərdələri haqqında araşdırmalar 
aparan adam üçün, görəsən, bundan qiymətli hədiyyənin olması mümkündürmü? 
Zənnimcə, yox! 
Eldarın göndərdiyi şəklin altında oxuyuruq: “General İsrafil bəy 
Yadigarovun fotosu. Çəkiliş yeri Tiflis şəhəri, fotoqraf Y. Vestli”. 
Şəkil çəkiləndə general Yadigarovun altmış iki yaşı vardı. Sağ sinəsində 
məşhur “Müqəddəs Anna” ordeninin birinci dərəcəsi, sol çiynindən isə aşırımlı 
26 
 
gümüşü rəngli fəxri bafta-lent asılıb. Bu hər generala qismət olmayan parad-
nümayiş geyim formasıdır. 
Əziz ata! Mənim dərin ehtiram hissi və daim minnətdarlıq bəslədiyimi, 
sadiq bəndəsi olmaq şərəfinə nail olduğumu, Sizdən arabir mənim haqqımda 
soruşaraq vəziyyətimlə maraqlanmağı özünə rəvagördüyü üçün bundan necə 
mütəəssir olduğumu Əlahəzrət general İsrafil bəyə çatdırmağı unutmayın. Mən 
Əlahəzrət İsrafil bəyi heç vaxt unutmayacam və həmişə onu atamın ən yaxşı dostu 
kimi pərəstişlə xatırlayacağam. 
M. F. Axundovun oğlu Rəşid bəyin 
1877-ci il noyabrın 7-də 
Brüsseldən yazdığı məktubdan 
 
1883-cü il yanvarın 10-da tərtib olunmuş “Hərbi xidmət kitabçası”nda 
general İsrafil bəyin 1815-ci il dekabrın 15-də Tiflis quberniyasının Təkəli 
kəndində zadəgan ailəsində anadan olduğu göstərilir. 
İlk təhsilini Tiflisdə şəxsi gimnaziyada alan İsrafil bəy Yadigarov 1834-cü il 
scntyabrın birində Zaqafqaziya bəylərindən təşkil olunmuş Müsəlman-Süvari 
alayına könüllü qəbul olunub. Bir il sonra praporşik olan İsrafil bəyə 1839-cu il 
dekabrın 23-də dağlılara qarşı döyüşlərdə fərqləndiyinə görə podporuçik rütbəsi 
verilib. Əlahiddə Qafqaz korpusunun qərargahında xidmətini davam etdirib. 
1841-ci il yanvarın 2-də Əlahəzrət İmperatorun şəxsi təşəbbüsü ilə təşkil 
olunmuş Müsəlman Süvari alayına təyin olunub. Üç il sonra (1846-cı il) ştabs-
rotmistri, 1849-cu il aprelin 3-də rotmistr rütbəsi alan İsrafil bəy üsyan etmiş 
macarlara qarşı döyüşlərdə iştirak edir. 
1851-ci il yanvarın 29-da podpolkovnik İsrafil bəy Peterburqdan Tiflisə 
qayıdır, Əlahiddə Qafqaz süvari korpusunda xidmətini davam etdirir. 
1853-cü ildə Krım müharibəsi başlananda podpolkovnik İsrafil bəy 
Yadigarov azərbaycanlılardan ibarət min nəfərlik süvari Müsəlman briqadası 
komandirinin müavini olub. Bir il sonra Borçalılardan ibarət könüllü yığma “ovçu” 
döyüşçülər təşkil edən İsrafıl bəy ordunun tərkibində ikinci süvari Azərbaycan 
alayı yaradıb. 
1854-cü il avqustun 19-da döyüşən ordu komandanı Əlahiddə Qafqaz 
korpusunun komandirinə göndərdiyi bir məlumatda yazırdı: “Bu gün möhkəm və 
dəhşətli bir hücum oldu. Düşmən müdafiə olunmağa cəhd göstərirdi. Lakin onlar 
polkovnik İsrafil bəy Yadigarovun süvarilərinin hücumuna davam gətirə 
bilmədilər. Düşmənin sol cinahı yarıldı. Draqunlar, kazaklar, ikinci Azərbaycan 
süvariləri və gürcü drujinası sürətlə irəli atılıb onları döyüş səhnəsindən sildilər”. 
Arxiv sənədləri göstərir ki, 1855-ci ilin iyul ayında polkovnik İsrafil bəy 
Yadigarov Şəki və Şamaxı könüllülərindən təşkil etdiyi süvari alayla Qars üzərinə 
olan qəti hücumda bir neçə dəfə fəal döyüşlər aparıb. Bu döyüşlərdə qeyri-adi 
27 
 
qəhrəmanlığa görə təltif olunan 350-dən çox Azərbaycanlı arasında polkovnik 
İsrafıl bəy Yadigarov da var. 
Moskvada yaşayan həmyerlimiz, polkovnik, tarix elmləri doktoru 
Hacımurad İbrahimbəyli Krım müharibəsində rus hərb xadimlərinin xidmətindən 
danışarkən haqlı olaraq yazır: “Krım müharibəsi dövründə Qafqaz milli hərbi 
xadimləri içərisindən çıxmış hərbi rəisləri Rusiyanın şöhrətli hərbi xadimləri ilə 
yanaşı qoysaq, səhv etmərik. Onların sırasında azərbaycanlı general İsmayıl bəy 
Qutqaşınlı, podpolkovnik Mənsur ağa Vəkilovu, polkovnik İsrafil bəy Yadigarovu, 
general-leytenant Fərəc bəy Ağayevi, general Həsən bəy Ağalarovu, kabardin 
polkovniki Sultan Qazi Gərayı, osetin polkovniki Kondukovu, Dudarovu və 
başqalarını aid etmək olar”. 
İsrafil bəy Yadigarova 1855-ci il yanvarın 17-də polkovnik rütbəsi verilir. 
1855-ci il dekabrın 10-da Qars hərbi dairəsinin rəisi təyin olunur. Lakin Tiflis 
şəhərinə müalicəyə getdiyinə görə həmin vəzifəni qəbul edə bilmir. 
Nizami orduda əla xidmətlərinə görə 1866-cı il noyabrın 8-də İsrafil bəy 
Yadigarova general-mayor rütbəsi verilir. 
1877-cü il iyunun 6-da döyüşən ordu korpusunun tərkibində Qafqaz 
Türkiyə sərhədlərinə ezam olunan general İsrafil bəyin süvari korpusu İqdır, 
Sərdarabad, Arpaçay, Kürəkdərə və Qars uğrunda döyüşlərdə qəhrəmanlıq 
nümunəsi göstərir. 
Nizami orduda əlli illik xidmətlərinə görə İsrafil bəy Yadigarov 1883-cü il 
aprelin 14-də general - leytenant rütbəsi alır. Həmin ili istefaya çıxır, ona aldığı 
maaş saxlanılmaqla ömrünün axırına kimi general formasını gəzdirmək hüququ da 
verilir. 
Rusiya Mərkəzi Hərbi Tarix Arxivindən aldığımız rəsmi sənəddə general-
leytenant İsrafil bəy Mustafa bəy oğlu Yadigarova məxsus “Xidmət dəftərçəsi”ndə 
onun döyüş yolu, ailə vəziyyəti, təltif olunduğu orden və medallar təfsilatı ilə 
göstərilib. 
Sənəddə qeyd olunur ki, şərəfli bəylər nəslindən olan İsrafil bəy 
Gürcüstanın Tiflis quberniyasının zadəgan ailəsindəndir. Dini müsəlmandır. 
İsrafil bəy ilk dəfə 1848-ci ildə üçüncü dərəcəli “Müqəddəs Anna”, 1854-cü 
ildə ikinci dərəcəli “Müqəddəs Anna”, 1856-cı ildə ikinci dərəcəli “Müqəddəs 
Stanislav” (imperator tacının təsviri ilə birgə), 1859-cu ildə ikinci dərəcəli 
“Müqəddəs Anna” (imperator tacının təsviri və qılıncla birgə), 1860-cı ildə “İyirmi 
illik qüsursuz xidmətinə görə” medalı ilə, 1863-cü ildə müsəlmanlar üçün təsis 
olunmuş dördüncü dərəcəli “Müqəddəs Vladimir”, 1869-cu ildə üçüncü dərəcəli 
“Müqəddəs Vladimir”, 1877-ci ildə müsəlmanlar üçün təsis olunmuş birinci 
dərəcəli “Müqəddəs Anna” ordenləri ilə və üstü “İgidliyə görə” yazılı gümüş, Krım 
müharibəsindəki qəhrəmanlığına görə açıq rəngli xatirə medalları ilə təltif 
olunmuşdur. 
28 
 
Sənədlərdə o da qeyd olunur ki, general - leytenant İsrafil bəy Yadigarov 
Borçalı qəzasının Təkəli kəndində iki mərtəbəli dədə-baba mülkə (qardaşları ilə 
birgə) və Tiflis şəhərində daşdan tikilmiş, hər bir şəraiti olan mənzilə malikdir. Bir 
neçə mağaza, bağ və Qırmızı Körpü yanındakı Xorpuxis-Saneli, Kaziux-Kalone, 
Çələbli, Körpülü, Ənvəli və Loris - Aqek kəndləri və iki min desyatin torpaq sahəsi 
generala məxsusdur. 
Ailə tərkibi: generalın həyat yoldaşı rotmistr İsmayıl bəy Vəzirovun qızı 
Səidə xanımdır. General - leytenant İsrafil bəy yeddi övlad atası olub. Birinci oğlu 
Rəhim bəy 1845-ci il oktyabrın 10-da, Kərim bəy 1854-cü il yanvarın 21-də, 
Məmməd bəy 1855-ci il avqustun 25-də, Həsən bəy və Hüseyn bəy 1856-cı il 
oktyabrın 8-də (ekiz olublar), qızları: Səkinə xanım 1843-cü il martın 27-də, 
Xeyranisə xanım 1850-ci il dekabrın 23-də anadan olub. Həyat yoldaşı və uşaqları 
İslam dininə etiqad ediblər. 
İstefaya çıxan general-leytenant İsrafil bəy ömrünün sonuna kimi Tiflis 
quberniyasında ikinci şöbənin barışdırıcı münsifi, yəni kəndlilərlə mülkədarlar 
arasında törəyən torpaq mübahisələrini qaydaya salan şöbənin rəisi vəzifəsində 
çalışmışdır. 
General İsrafil bəy 1884-cü il fevralın 6-da vəfat etmişdir. Həmin il 
“Kafkaz” qəzeti (№ 99-da) belə bir elan vermişdir: “Fevralın 6-da istefada olan 
general-leytenant İsrafil bəy Yadigarov vəfat etmişdir. Oğlanları yaxın qohum və 
tanışlardan xahiş edir ki, fevralın 8-də saat 12-də dəfndə iştirak etsinlər. Cənazə 
generalın Voronsov küçəsindəki şəxsi mülkündən götürüləcək. Dəfn Tiflisdəki 
müsəlman qəbiristanlığında olacaq”. 
*** 
General-leytenant İsrafil ağa Yadigarov böyük dramaturqumuz Mirzə Fətəli 
Axundovla yaxın dost və qonşu olub. Axundovun nəvəsi Mahmənzər xanım 
Qacarın xatirələrindən məlum olur ki, 1878-ci il martın 10-na keçən gecədən 
həyatının son dəqiqələrini yaşayan Mirzənin yanına qohum-əqrəbası, əziz dostları 
yığışıb. Can verən Mirzə Fətəlinin yatağı yanında dərin və ağır sükuta gedən 
qonşusu general İsrafil bəy Yadigarov kədərlə soruşub: - Mirzə, Siz nə sayaq dəfn 
olunmağınızı istərdiniz? Bütün dinləri puç və əfsanə hesab edən Mirzə Fətəli 
birbaşa verilən bu sualdan ölüm ayağında belə sarsılmayıb. Görünür, o, ağlını, 
huşunu hələ itirməyibmiş. Son qüvvəsini toplayan Mirzənin kədərli çöhrəsində 
zəif, titrək bir gülüş duyulub. Sonra onun sərt və möhkəm cavabı eşidilib: 
- Siz bilirsiniz ki, mən heç bir dinə inanmıram. Ölülərin əziyyətindən 
dirilərin necə xilas olduqlarının mənim üçün heç bir əhəmiyyəti yoxdur. İstədiyiniz 
kimi dəfn edərsiniz. 
 
  
29 
 
NƏSLĠN   KEÇMĠġĠNDƏN... 
 
Çoxlu qoşunkeşlik və mütəmmadi müharibələrin yaratdığı xarabalıqlara 
baxmayaraq, onlardan (azərbaycanlılardan - Ş.N.) bir çoxu özünün elm və 
döyüşlərdə göstərdiyi hünəri ilə bütün dünyada şöhrət qazanmışdır. Onlar hər bir 
əsrdə, hər bir ölkədə hörmətli və inanılmış kimsələr olmuşlar. 
 
Abbasqulu ağa Bakıxanovun  
“Gülüstani-İrəm” əsərindən 
 
İllər nə qədər amansız və sərt olsa da, bu əsilzadə nəslin oğullarının əvəzsiz 
xidmətini nə hafizəmizdən silə biliblər, nə də tarixin yaddaşından. 
1879-cu ilin noyabr ayında general İsrafil bəy Yadigarov “Ziya” qəzetinin 
nəşrinə maddi yardım göstərir və yeni il üçün qəzetin ilk abunəçilərindən biri olur. 
O, Mirzə Hüseyn Əfəndi Qayıbovu, Şərabçı oğlunu, Hafiz Əfəndizadəni, Xəlil 
Ağazadə və Hacı Molla Əfəndizadəni də bu xeyirxah işə qoşulmağa dəvət edir. 
Məşhur şərqşünas-alim V.Dmitriyev 1864-cü ildə nəşr etdirdiyi “Koran 
Maqometa” kitabını xalqımızın görkəmli ziyalısı general-mayor İsrafil bəy 
Yadigarova həsr etmişdir. 
“On üçüncü Leyb-Qvardiya İrəvan alayının tarixi” kitabında (1895-ci il 
nəşri) unter-zabit Ağabəy Yadigarovun döyüş şücaətindən bəhs olunur. Orada 
yazılır ki, Ağabəy döyüş başlananda həmişə əsgərlərin önündə gedirdi. Bu qoxmaz 
zabit düşmənə qarşı ruh yüksəkliyi ilə vuruşurdu. Təəssüf ki, Ağabəy Yadigarov 
1830-cu il iyunun 17-də poruçik rütbəsində ailə vəziyyətinə görə istefaya çıxmalı 
olub. 
1827-ci il 6 oktyabr tarixli Əlahiddə Qafqaz korpusuna məxsus sənəddə 
göstərilir ki, əla döyüş qabiliyyətinə malik zabitlər sırasında gürcü knyaz və 
zadəganlar süvarisində xidmət edən Borçalı dairəsindən ağalıq nəslinin 
nümayəndəsi poruçik Paşa ağa Vəli bəy oğlu Yadigarov general Paskeviç 
tərəfindən təltif olunub. 
*** 
Tariximizin müxtəlif qatlarında Yadigarov nəslinin oğlanlarının layiqli izi 
var. 
Əvəzsiz tarixçimiz Abbasqulu ağa Bakıxanov məşhur “Gülüstani-İrəm” 
əsərində Yadigarovlar nəslinin ulu babasından söhbət açır: “... Fətəli xan, 
Azərbaycan və, bəlkə də, bütün İran işlərini nizama qoymaq xəyalı ilə Gürcüstan 
valisi İraklı xanla gorüşüb məsləhətləşmək binasını qoydu. İrakli xan da Sadıq bəy 
Yadigaroğlunu səfir sifətilə Fətəli xanın yanına göndərdi. O, qədim valilər 
nəslindən yadigar qalıb... Onun oğul və nəvələri indi də Tiflisdə yaşamaqdadır. 
Səfir Sadıq bəy Nuxada (Şəkidə - Ş.N.) xanın hüzuruna gəlib hədsiz lütf və 
mərhəmətə nail oldu”. 
30 
 
Maraqlı tədqiqat əsərlərinin müəllifi, filologiya elmləri doktoru Şurəddin 
Məmmədlinin “Yadigaroğulları” məqaləsi (“Gürcüstan” qəzetinin 6 dekabr 1996-
cı il) bu nəslin XVIII əsr dövrünün tədqiqi baxımından qiymətlidir. Müəllif yazır: 
“Bu nəslin 1701-ci ildə I İrakli, 1707-ci ildo II David, sonralar Anna, Konstantin, 
II Teymurazdan ağalıq imtiyaznamələri vardır. Sınıq körpüdən bəri kəndlər 
Yadigaroğullarına vErilmişdir. O sıradan Yadigaroğlu Mirzə Bağır bəy I İrakli 
sarayının mustofisi (xəzinadarı), Yadigaroğlu Bahadır bəy 1730-cu illərdə gürcü 
valisinin naib-eşikağasıbaşı, Borçalı mahalında böyük mülk yiyəsi olmuşdu. 
... Məhəmməd Sadıq bıy Yadigaroğlu Mustafa bəyin oğludur. 1780-ci ildə 
İrakli Sadıq bəyə, onun oğlanları Ağacan-Mamacana, Mustafa bəyə, Allahverdi 
bəyə və onların varislərinə Tiflisdə Meydan məhəlləsində məscid yanında beş 
dükan bağışlamışdı. 1787-ci ildə şahzadə Georginin buyruğu ilə Loridəki Ağöyü 
kəndi də Sadıq bəyə verilmişdi. Sadıq bəy ora öz rəncbərlərini yerləşdirmişdi. 
Əsrin axırlarında Sadıq bəyin böyük oğlu Ağacan Baydar sultanı olub, öz elini 
oraya köçürüb Çələbili obasını qurmuşdu. 1797-ci ildə şah İraklinin Sadıq bəyə, 
onun oğlanları Ağacana, Mustafaya, Allahverdiyə, İsmayıla və onların varislərinə 
verdiyi imtiyaznamə: “...Ağa Məhəmməd xan Tiflisi odlara qalayıb virana qoyanda 
sən bizimləydin və nə qədər bacardın bizə kömək elədin, oğulların Ağacan, 
Allahverdi bizi Araqviyəcən bələdlədilər və bizə sədaqətlə xidmət göstərdilər. 
Tiflis dağıdılan vaxt sən çox şey itirdin, xatırlanan imtiyaznamələri də o vaxt 
itirdin. Cani-dillə, sədaqətlə xidmətini nəzərə alıb, həmin imtiyaznamələrin 
qüvvəsini bərpa edirik və Sınıq körpü əhalisini rəiyyət kimi sənə bağışlayırıq”. 
1978-ci ilin oktyabrında Tiflisdə ezamiyyətdə olanda akademik Paata 
Vissarionoviç Ququşvili ilə görüşdüm. Gürcüstanda onu böyük şairimiz Səməd 
Vurğunun yaxın dostu kimi tanıyırdılar. Söhbətimiz istər-istəməz iki qardaş xalqın 
qədim dostluğundan, yadellilərə qarşı birgə mübarizəsindən düşdü. Paata 
Vissarionoviç dedi ki, 1795-ci ildə Qacar Tiflisə hücum edəndə Gürcüstanda 
yaşayan azərbaycanlılar da şah ordusuna qarşı şücaətlə vuruşub. Onlardan biri 
Sadıq bəy Yadigar oğlu, biri də Xudu bəy Borçalinski idi. Xudu bəy Borçalinski II 
İraklinin ən yaxın dostu olub. Ən çətin anlarında belə çar Xudu bəyə inanıb. Hətta 
bir gürcü sərkərdəsini qoşun başçılığından azad edib, onun yerinə Xudu bəyi təyin 
edib. Bizim gürcü tədqiqatçıları bu hadisəni indi də qeyri-adi bir fakt kimi 
xatırlayırlar. Xudu bəy də Yadigarovlardandır. 
Mən 1929-cu ildə “Gürcü kitabı” (1629-1929-cu illəri əhatə edir) adlı 
əsərimi yazanda bu fakta arxivdə rast gəldim. 
Fərəhləndirici haldır ki, Xudu bəyin qəhrəmanlığı haqqında Gürcüstana 
məxsus sənədlərdə və tarixi əsərlərdə iftixarla yazılır. Gürcü ədəbi nəsrinin yaxşı 
əsərləri sırasına daxil olmuş Akaki Beliaşvilinin (1903-1961) "Besiki” tarixi 
romanında xalqımızın iki oğlunun fəaliyyətinə geniş yer verilmişdir. II İrakli 
dövründə Tiflisə səfər edən dahi şairimiz M.P.Vaqifin diplomatik görüşlərinə və 
sərkərdə Xudu bəy Borçalının qəhrəmanlığına səmimiyyətlə yanaşmışdır. Əsərin 
31 
 
168 və 178-ci səhifələrində Xudu bəyin qəhrəmanlığını təsvir edən müəllif yazır: 
“Döyüşdən zəfərlə qayıdan Xudu bəy Borçalı atdan düşüb düşmən sərkərdəsinin 
kəsilmiş başını çar İkinci İraklinin ayaqları altına atdı”. 
Xudu bəy Axalsixe yaxınlığında Gürcüstana soxulmuş ləzgilərlə döyüşdə də 
böyük rəşadət göstərir. İkinci İrakli Borçalı süvari dəstəsini Qoriyə göndərib ön 
cəbhə sərdarı rus generalına yazırdı: “Xudu bəy dörd yüz qoçaq müsalmanla Sizin 
yanınıza göndərilir. Borçalılar igid, yaxşı və mərd adamlardır”. 
Hazırda Marneuli şəhərindəki küçələrdən biri Xudu bəy Borçalının adını 
daşıyır. 
Xalqımıza təmənnasız bir sevgi bəsləyən ağsaqqal akademik Paata 
Vissarionoviç sevinclə: - Hə, yadıma bir fakt da düşdü, - deyib söhbətinə davam 
etdi: - Ağa Məhəmməd şah Qacar Tiflisə yeriməmiş II İrakliyə 1795-ci il 
sentyabrın 12-də məktub-ultimatum göndərir. Qacar məktubunda tələb edir ki, II 
İrakli 1783-cü ildə ruslarla bağladığı müqaviləni pozsun. Şah yazır: “Yəqin, 
Əlahəzrət özü də yaxşı bilir ki, son yüz il ərzində siz İranın itaətində olmusunuz. 
İndi isə təəccüblə demək istəyirik ki, Siz ruslarla yaxınlaşıb onlara qoşulmusunuz. 
O ruslara ki, İranda ancaq alver etmək məqsədilə gəzib dolanırlar və elə bütün iş-
peşələri də yalnız alverlə, ticarətlə məşğul olmaqdır. 
Sən yaşı doxsanı haqlamış adamsan, amma bağışlanmaz səhvlərə yol 
verirsən. Kafirləri torpağına buraxırsan, onlarla birləşmisən və onlara istədikləri 
kimi şərait yaradırsan. 
Sizin və bizim dinlərimiz müxtəlif olsa da, ancaq Siz həmişə İranla yaxın 
əlaqədə olmusunuz. İranda sənə məlum olduğu kimi, xeyli tatar, gürcü, erməni və 
digər dinlərə mənsub olanlar yaşayır. Ona görə də Siz utanıb xəcalət çəkməlisiniz 
ki, bu cür işlərə və əməllərə yol verirsiniz. Bu əməllərinizdən birdəfəlik əl 
çəkməlisiniz. Ötən il sən məni bir yığın gürcünü məhv etməyə məcbur etdin. Lakin 
biz öz təbəəliyimizdə olanları öz əlimizlə öldürməyin tərəfdarı deyilik. 
İndi Allahın köməyilə biz böyük uğurlar əldə etmişik, nəhəng və güclü 
dövlətik. Sən bizə öz sadiqliyini sübut etməlisən. Biz böyük ixtiyar sahibi 
olduğumuz üçün, əgər ağıllı adamsınızsa, hazırkı niyyət və əməllərinizdən əl 
çəkməlisiniz, ruslarla əlaqənizi tamamilə kəsməlisiniz. Bu, yəqin ki, sənin ölkənin 
əhalisinin ürəyincə olar. Əgər bu göstərişə əməl etməsən, onda çox qısa bir 
müddətdə gürcüstan üzərinə yürüş edəcək, ruslarla bərabər gürcüləri qılıncdan 
keçirəcək, qanınızdan Kür çayına bənzər bir qan çayı axıdacağıq. 
Bütün bunları sənə çatdırmaq və xəbərdarlıq etmək məqsədilə bu fərmanı 
göndəririk. Bu fərmanı yazmışıq ki, bizim dediklərimizi, buyurduğumuzu 
qulaqardına vurmayasan və özünün vəziyyətini dərk edəsən”. 
II İrakli hiss edirdi ki, onun ölkəsinə çox güclü və dəhşətli fəlakət gəlir. Ona 
görə də ailəsini salamat qalmaq üçün Tuşetə göndərməli olur. Bu vaxt çətin dağ 
yolları ilə II İraklinin arvadı Darecan xanımı və uşaqlarını müşayiət edən Xeyransa 
32 
 
xanım Yadigarova və bir neçə digər azərbaycanlı hünərvər qadın olub. Bu fakta 
mən “Kavkaz” qəzetinin 1854-cü ildə nəşr olunmuş nömrələrində rast gəlmişəm. 
Azərbaycan Dövlət Tarix Muzeyinin arxivindən əldə etdiyimiz bir sənəd 
1846-cı ilə məxsusdur. Həmin ilin may ayında Qafqaz canişini knyaz-general 
M.S.Voronsov raportla çar birinci Nikolaya bildirir ki, Lori dərəsindəki kəndlərin 
Sadıq bəy Yadigarovun ixtiyarında qalmasına icazə versin. 
“Əvvəllər Körpülü kəndinin gürcü çarları İrakli və Georgi tərəfindən Sadıq 
bəy Yadigarova bağışlanması haqqında ona fərman təqdim olunmuşdur. Bununla 
bərabər çarlar ətrafdakı xristian və Azərbaycan kəndlərini də onlara bağışlamışdı 
və indiyədək də həmin kəndlər tamamilə Yadigarovların ixtiyarındadır” 
(M.S.Voronsovun raportundan). 
Dekabrın altısında imperator M.S.Voronsova cavab məktubunda yazır ki, 
Lori dərəsindəki torpaqların Gürcüstanda yaşayan əsilzadə azərbaycanlıların 
ixtiyarında qalmasına etiraz etmir. 
 
DOĞMA   YERLƏRĠN   ƏTRĠ 
 
Təkəli kəndindən Bakıda yaşayan bir neçə ağsaqqal-ağbirçəklə görüşdüm. 
Şəkili kimə göstərdimsə, tanıyan olamadı. Borçalıya getdim. Təkəlinin qocaman 
sakinləri Hüseyn Eyyubovla, Əli Qurbanovla görüşdüm. On doqquzuncu əsrin 
səksəninci illərində şəkildə əbədiləşən Yadigarovu heç kim tanımadı. 
Sonralar Gürcüstan Mərkəzi Dövlət Arxivindən polkovnik Vəli bəyin və 
Poruçik Nadir bəy Yadigarovun fotoşəklini tapmaq mənə qismət oldu. 
Vaxtilə Borçalı mahalının adlı-sanlı nəsillərindən biri olan Yadigarovlardan 
indi bu obada bir nəfər belə qalmayıb. İyirminci ilin sərt bolşevik ab-havası, 37-nin 
qara günləri bu nəslin oğullarını pərən-pərən salıb. Amma qeyrətli Yadigarov 
qardaşları haqqında qocaların sinəsi dastana sığışmayan əhvalatlarla doludur. 
Gümrüdən (indiki Leninakan şəhəri - Ş.N) Sınıq Körpüyə, Borçalıdan Cəlaloğluya 
(indiki Stepnavan şəhəri - Ş.N) qədər sahələri Yadigarovların ixtiyarında olub. İki 
mərtəbəli, on iki otaqlı Yadigarovların şəxsi evi indi kəndin orta məktəbidir. 
Kənddəki dəyirmanı, məscid binasını da bu qardaşlar tikdiriblər. İndi dəyirmandan 
çörəkxana kimi, məsciddən də mədəniyyət evi kimi istifadə olunur. 
- İsrafil bəy uca boylu, enli kürəkli, qarayanız adam idi - Ağsaqqal Hüseyn 
dayı ilə birgə Yadigarovların həyətini, bərbad hala düşmüş bağlarını gəzirik. O, 
mənə nəvə rotmistr İsrafil bəydən söhbət açır. - Bəy İngiltərədən bir at gətirtmişdi. 
Od parçası idi. Mən onda gənc idim, 14-15 yaşım ancaq olardı. Atam, əmilərim 
danışırdılar ki, Rus-Yapon müharibəsində İsrafil bəy döyüşlərin birində yaponların 
topunu qılınc gücünə ələ keçirmişdi. 
Qafqaz süvari alayının tərkibində vuruşan rotmistr İsrafil bəy Yadigarov 
1905-ci ildə zabitlərə məxsus “Müqəddəs Stanislav” ordeninin ikinci dərəcəsi ilə 
təltif olunmuşdur. 
33 
 
*** 
1916-cı ildə çar əsgərləri kasıb kəndliləri çox incidirmişlər. Ağır vergi, 
müharibəyə əsgər toplanışı camaatı cana doydurubmuş. Yanı əsgərli pristav, 
uryadnikli qubernator kəndi çapıb-talayırmış. Qaçağanlı Mustafa Tağıoğlu, 
Məmmədtağı Axundoğlu və Qasımlı Kərəm qubernatorun iki əsgərini öldürürlər. 
Az keçmir ki, iki polk əsgər Qaçağan kəndini mühasirəyə alıb kəndliləri döyür, 
işgəncə verib, cinayətkarları tələb edir. Kəndin bir neçə bəyi, hətta ortancıl qardaş 
Sadıq bəy Yadigarov da qubernatordan təvəqqe edir ki, camaatı nahaqdan 
incitməsin. Həsən bəy kənddə yox imiş. Tiflisdə imiş. Ona xəbər göndərirlər. O, 
dərhal kəndə gəlir. Camaatı döydürən qubernator faytondan generalın düşdüyünü 
görüb özünü yığışdırır. 
Həsən bəy hirslə soruşur: 
- Bu nə özbaşınalıqdır mənim kəndimdə? Qubernator:  
- Əlahəzrət, mən onlardan əsgərləri öldürən cinayətkarları tələb edirəm.  
- Cənab qubernator, siz kasıb kəndlilərə vurduğunuz zərəri ödəyin, mən də 
bu saat sizin öldrülmüş əsgərlərin qanpulunu artıqlaması ilə verərəm. O ki qaldı 
cinayətkar kəndlilərin Sizə divan üçün verilməsinə... Nə qədər ki, mən sağam, siz 
onları heç vaxt ala bilməyəcəksiniz... 
Dodaqaltı donquldanan qubernator: 
- Əlahəzrət, məndə o qədər pul hardadır? 
- Onda gedin işi divan-məhkəməyə verin... Suyu süzülən qubernator  
sgərləri də yığıb kəndi tərk edir. Bir daha geri qayıtmır. 
Ağsaqqal Hüseyn Eyyuboğlunun söhbəti: 
- İnsani keyfiyyətlərə məxsus olan general Həsən bəy çox rəhmli və 
səxavətli adam idi. Kəndlilərə icarəyə verdiyi yerin bəhrəsini məhsula görə alardı. 
Borc alıb verə bilməyənlərə, külfəti çox olanlara güzəştə gedərdi. Həyat yoldaşı 
Rüxsarə xanım əmisi qızı idi. Atalar məsəlidir, ərlə arvadın torpağı bir yerdən 
götürülər. Həsən bəy kimi Rüxsarə xanım da kəndin, Borçalı mahalının bütün 
xeyir-şər işlərində iştirak edərdi. Kasıb da, ortabab da bəyin bəzəkli faytonunda 
gəlin gətirər, qız köçürərdi. Onlar heç kəsdən heç nəyi əsirgəməzdilər. Xoşxasiyyət 
və rəhmli Rüxsarə nənə kənd qızlarının toylarına gedər, qız-gəlinlərə hədiyyə 
alardı. Kasıblar üçün ayrıca qazan asdırardılar, onları yedizdirib-içirdərdilər. 
Sadıq bəy Yadigarovun arvadı yarı gürcü, yarı Polşa tatarı idi. Üç oğlu 
vardı: Ərçil bəy, Vəli bəy və David bəy. İyirminci il onları kəndimizdən yox, 
ölkədən didərgin saldı. Heç kəsə pislikləri dəyməmişdi. Onlar çox sadə, əliaçıq 
adamlar idi: Rəiyyətlə rəiyyət, bəylə-bəy idilər. 
Deyirlər, Sadıq bəyin nəvəsi David bəy bir neçə il əvvəl gəlib nənəsinin 
qəbrini ziyarət edib. Deyib ki, Zestafoni şəhərində yaşayır. Azərbaycanlı familyası 
ilə yaşadığından ona dinclik vermirmişlər. Ona görə də David Yadigaraşvili olub. 
Tiflisdən Gəncəyə qədər elə bir məclis olmayıb ki, Yadigar oğullarının adı 
anılıb, sözləri danışılmasın. Tiflisdə imarəti, Borçalıda yurdu, qədim Gəncədə 
34 
 
səxavəti, xalqın qəlbində isə məhəbbəti qalıb bu nüfuzlu nəslin oğullarının. Əgər 
yolunuz Gəncəyə düşsə, XVII əsrdə inşa edilmiş “İmamzadə” kompleksinə baş 
çəkin. Bu qədim memarlıq abidəsinin giriş qapısındakı qızılı rəngli yazıları 
oxuyun. 
Türbənin iç divarına həkk edilmiş mərmər lövhədə ərəb əlifbası ilə belə 
yazılıb: “O (Allah) əbədidir. Bu, imam Məhəmməd Bağırın - ona salam olsun - 
oğluna Mövlana İbrahimin müqəddəs məkanı (yerləşmiş) şərəfli (cənnət) bağıdır. 
Öz babasının köçməsindən yüz iyirmi il sonra vəfat etmişdir. Allahın ona salavatı 
olsun. Və ona görə də, bu yüksək məqamlı yerin bərpa olunmasını Tiflisli  general-
mayor  İsrafil  bəy  Yadigarzadə  hicri   1296-cı (1878-79) ildə əmr etmişdir”. 
1878-ci ildə ikinci Süvari Müsəlman alayının komandiri general İsrafil bəy 
ulu babalarının dini əqidəsinə sadiq olaraq türbəni öz hesabına təmir etdirmişdir. 
İmamzadə pirində general İsrafıl bəy Yadigarovun hərbçi qohumları, əsli 
Tiflisdən olan Cəlal bəy və onun oğlu İsmayıl bəy Vəzirzadələr də dəfn 
olunmuşlar. 
XIX əsrin əvvəllərində yaşayıb-yaratmış qazaxlı şair Mustafa ağa Arif 
Şıxlinskinin (1774-1845) Borçalı bəyləri haqqında olan bir şeiri ilə oxucuları tanış 
etməyi məqsədə uyğun bilirəm. 
“Yeni dövrün möcüzəli məxluqu” titulunu qazanmış zalım general Aleksey 
Petroviç Yermolov Qafqaza hakim təyin olunan gündən - 1816-cı ildən yerli 
bəylərin, ziyalıların çar hökumətinə dönüklüyündən şübhələndiyinə görə onları 
dəstə-dəstə Sibirə sürgün edirdi. Mustafa ağanın sürgündə yazdığı “Düşmüşəm” 
qoşmasından məlum olur ki, bəylərdən biri namərdlik edib onun üzünə durub, şər 
atıb. Buna görə hökumət onu zaval təriqi ilə Rusiyaya sürgün etdirib. “Ağlaram” 
qoşmasında isə Mustafa ağa Arif Qazax, Şəmsəddin və Borçalı bəylərinin 
mərdliyini, on dörd il həsrətini çəkdiyi bulaqlarımızı, süsənli-sünbüllü dağlarımızı 
tərənnüm edib. Tuthatut günlərində məhz Borçalı bəylərinin elinə-obasına sadiq 
qaldığını, ağır günlərdə, namərd zəmanədə möhkəm və dönməz olduqlannı iftixarla 
yazır. 
Təkəli kəndinin üst tərəfində kiçicik bir təpə var. Əsrləri yola salmış 
Babakər dağının ətəyindəki bu boz təpədə salxım söyüdlər altında məzarda bir igid, 
bir bəy uyuyur. Vaxtilə onun kəhəri Suqovuşanda kişnəyəndə Gümrüdə bəd 
xəyallara düşən ermənilər diskinərdi, qorxardı. Kəhərin kişnərtisindən Çubuxlunun 
göy yaylaqları, Calaloğlu meşələri lərzəyə gələrdi. Lori dərəsinin yalçın qayaları 
bu kəsilməyən kişnərtidən əks-səda verərdi. İndi bu adi məzar daşında çox qısa bir 
yazı var: “General-mayor Həsən bəy İsrafil bəy oğlu Yadigarov, 1856-1934”. 
Çoxdan unudulmuş general babamızın məzarını, gec də olsa yad etdik. 
Ruhuna rəhmət oxuduq. Dağılıb talan olmuş həyət-bacasına baş çəkdik. 
Ovlağından ötüb keçdik. Vaxtilə tərlan ilə şikar etdiyi süsənli-sünbüllü dağları 
gəzdik.  
 
35 
 
GENERAL-MAYOR ƏSƏDULLA BƏY YADĠGAROV 
 
İnsan üçün böyük dərslərin biri də tarixdir. Aç qabağına tarixin səhifələrini 
və əgər gördün ki, bir vaxt insanlar bir para işlərdə səhv eləyiblər,  dəxi sən həmin 
səhvi eləmə. 
Cəlil Məmmədquluzadə 
 yazıçı dramaturq 
 
Çoxsaylı Yadigarov oğulları arasında ömür yolunu müfəssəl öyrəndiyimiz 
Əsədulla bəy Yadigarovdur. Nizami orduda otuz iki illik xidmətdən sonra 1895-ci 
il oktyabrın on ikisində ona general-mayor rütbəsi verilib. 
XIX əsrin ortalarında Peterburqun zadəgan dairələrində bəy nəslindən olan 
Yadigar oğulları - general-leytenant İsrafil bəy, saray müşaviri Ağabəy Yadigarov 
və onların bibisi oğlu görkəmli şərqşünas-alim, Peterburq Universitetinin 
professoru Mirzə Cəfər Topçubaşov (1784-1869) xüsusi hörmətə malik idilər. 
Xüsusilə, Mirzə Cəfər qohumlarının təlim-tərbiyəsinə və təhsil almalarına daha çox 
qayğı göstərirdi, 
1844-cü il dekabrın iyirmisində Borçalı mahalının Təkəli kəndində anadan 
olan Əsədulla bəy Yadigarovu qohumu Mirzə Cəfər Topçubaşov təhsil almaq üçün 
Peterburqa aparır. 
On altı yaşlı Əsədulla bəyi Peterburq yaxınlığındakı Pavlov kadet 
korpusuna oxumağa qoyur. Hərbi məktəbi müvəffəqiyyətlə bitirən kornet Əsədulla 
bəy 1863-cü il iyunun on ikisindən Əlahiddə Qafqaz Ordusunun piyada 
qoşunlarında xidmətə başlamışdır. İki il sonra 1865-ci il fevralın doqquzunda 
iyirmi bir yaşlı Əsədulla bəy Yadigarova poruçik rütbəsi verilmişdir. 
Gürcüstan Mərkəzi Dövlət Arxivindəki 1899-cu ilə məxsus “Qafqaz Hərbi 
Dairəsində xidmətdə olan generalların və zabitlərin siyahısı” kitabında göstərilir ki, 
gənc zabit əla xidmətinə görə səxavətlə təltif olunmuşdur. O, 1866-cı il martın on 
ikisində ştabs-rotmistr rütbəsinə və iki il sonra “Müqəddəs Stanislav” ordeninin 
üçüncü dərəcəsinə layiq görülmüşdür. 
1873-cü il yanvarın on altısında şəxsi raportu ilə mülki xidmətə keçən ştabs-
rotmistr Əsədulla bəy Yadigarov dörd il ordudan uzaqlaşmışdır. 
1877-ci ilin əvvəllərində Türkiyə ilə Rusiya arasında son dərəcə kəskin 
vəziyyət yarandı. Çar Rusiyası Qara dəniz boğazlarının açılmasını Türkiyədən 
israrla tələb edir və, üstəlik də, Balkanlarda öz nüfuzunu güeləndimıək üçün fəal 
mübarizə aparırdı. Nəhayət, bu qığılcımlardan alov törədi. Aprelin iyirmi dördündə 
Rusiya rəsmi olaraq Türkiyəyə müharibə elan etdi. 
Mayın iyirmi üçündə yenidən orduya çağırılan podpolkovnik Əsədulla bəy 
Yadigarov Qafqazın Gəncə, Bakı, Zaqatala və Qazax bölgələrindən cəbhə üçün 
nizami süvari dəstələri təşkil etməyə ezam olundu. İki aydan çox cəbhə üçün araba, 
furqon, qoşqu atı toplanmasında çalışdı. Gəncənin və Qarabağın bəy, xan 
36 
 
oğullarından iki yüz nəfərlik könüllü müsəlman süvari dəstəsi yaradıb özü ilə 
cəbhəyə apardı. Balkanlardakı hərbi əməliyyatlarda iştirak edən podpolkovnik 
Əsədulla bəy Yadigarov döyüş qabiliyyətinə görə üçüncü dərəcəli “Müqəddəs 
Anna” (qılınc və bantla birgə) və dördüncü dərəcəli “Müqəddəs Vladimir” (qılınc 
və bantla birgə) ordenlərilə təltif olundu. 
Müharibədən sonra da Qafqazdakı nizami orduda nümunəvi zabit kimi 
xidmət edən Əsədulla bəy məsul hərbi vəzifələrdə çalışıb. O, 1881-ci il mayın 
otuzunda Qafqaz Hərbi Teleqraf parkının komandiri, 1883-cü ildə aprelin 13-də 
Qafqaz sanitar batalyonunun komandiri təyin olunub. Həmin ilin mayın on 
səkkizində qüsursuz xidmətinə görə Əsədulla bəy Yadigarova polkovnik rütbəsi 
verilib. 1889-cu il oktyabrın on altısında polkovnik Əsədulla bəyə məsul vəzifə 
tapşırılıb - Əlahiddə Qafqaz Ordusu komandanının əmrilə yetmiş səkkizinci 
Navahin alayının komandiri. 1895-ci il oktyabrın on ikisində isə polkovnik 
Əsədulla bəy Yadigarova piyada qoşunları üzrə general-mayor fəxri rütbəsi verilib. 
Ömrünün otuz iki ilini nizami orduda şərəflə xidmət edən general Əsədulla bəyin 
təltifat kitabçasında ona kavaler ordenləri ilə təltif göstərilir: “Müqəddəs Stanislav” 
ordeninin üç dərəcəsi (1874, 1883, 1898-ci illərdə), “Müqəddəs Vladimir” 
ordeninin üçüncü və dördüncü dərəcəsi (1879 və 1893-cü illərdə), “Müqəddəs 
Anna” ordeninin ikinci, üçüncü dərəcəsi (qılınc və bantla birgə 1877,1889-cu 
illərdə). O həm də 1884-cü ildə isə Əlahəzrət imperatorun şəxsi təşəkkürünə layiq 
görülüb. 
Üç hərbi yürüşün -1869, 1871 və 1877-78-ci illərdə fəal iştirakçısı olan 
general-mayor Əsədulla bəy Yadigarov 1897-ci ildə Daniya ölkəsinin “Danevorq 
fəxri süvari xaç ordeni” ilə, 1898-ci ildə birinci dərəcəli “Buxara qızıl ulduzu” və 
1889-cu ildə İranın ikinci dərəcəli “Şire-Xorşid” ordeni ilə təltif olunub. 
İran şahı Nəsrəddin Qacar 1873-cü ildə Avropaya ilk səfəri zamanı 
Azərbaycandan keçmiş və onun bir neçə bölgələrini gəzib. Həmin səfər haqqında 
ayrıca kitab yazan şah yol qeydlərində eloğlumuz Əsədulla bəy Yadigarovu da 
məhəbbətlə yada salıb: 
“Gecədən yarım saat keçmiş Dilicana yetişdik. Ətraf bütün qarla örtülü 
dağlardır. Təpələrin ətəyi isə yaşıllıqdır. Çox yerdə İran dağlarında olan vəhşi 
qırmızı güllər vardır. Təzə yarpaq açmışdır. Lakin çox əcaib və qəribə gül məskəni 
gördüm ki, beləsini heç yerdə görməmişəm. Dilican meşəliklər içərisindədir, çox 
gözəl yerdədir. Polkovnik Əsədulla bəy Yadigarovun evi Dilicanda bizim 
mənzilimiz oldu. Əsədulla bəy Dilican alayının rəisidir. Tiflis 
müsəlmanlarındandır, alay komandiridir. 
Polkovnik Əsədulla bəy Yadigarovun xoş təsir bağışlayan gözəl imarəti, 
kiçik-kiçik bəzəkli otaqları vardır”... (Nəsrəddin şah Qacar “Ruznameyi-Səfəri-
Sevvomi-Firəngistan” əsəri, səh. 42. Bombey nəşri, 1891-ci il). 
Gürcüstan Mərkəzi Dövlət Arxivinin hərbi sənədlərində general-mayor 
Əsədulla bəy Yadigarovun 1903-cü ildə Tiflisdə vəfat etdiyi göstərilir. Şeyxülislam 
37 
 
(Axund Əbdüssəlam Axundzadə 1843-1907) Müfti Hüseyn Əfəndi (Mirzə Hüseyn 
Əfəndi Qayıbzadə 1830-1917 - Ş.N) həzrətləri, quberniyamızın hər iki qazisi və 
başqa rəsmi və qeyri-rəsmi üləma heç məzhəb fərqi kimsənin xatirinə gəlmədiyi 
halda hər kəs kəndi üləmalıq və ruhanilik vəzifəsini əmələ gətirirdi. 
Şahzadə polkovnik Şahrux Mirzə Qacar (1844-1915) dəxi hüzur ilə alayı 
zinətləndirməkdə idi. 
Rus, gürcü və ... mötəbərlərindən bir çox şəxs hazır idilər. Finans 
vəzavətinin (maaliyyə nazirliyinin) nümayəndəsi, məmləkətimizdə ümumi nafe 
işlərdə həmişə əvvəlinci sırada olan və müsəlmanlara daima xüsusi məhəbbət və 
ehtiram obrazından çəkinməyən Sultan-Krım Gəray həzrətlərilə Tiflis 
quberniyasının nücabə rəisi knyaz Məlakə və knyaz Orbeliani təşyi-cənazədə var 
idi. Əhalinin sayı islam olsun (müsəlman), xristian olsun, saya gəlməz idi. Hər 
kəsdə hüzni-səmimi simalarda xüsusi bir ciddiyyət görünürdü. Əhəmiyyətli və 
məhbibi-ümumi olan əşxasın dəfni belə olur. 
Şiə və sünni üləma (alimlər) və ümərasının (əmirlərinin) bilaistisna 
həpisinin və xüsusilə həzrəti-şeyxülislamın, qazi Hacı Axundun və şahzadə Şahrux 
Mirzənin qəbirstanda təbliğ buyurulan müvəkkid (təkidli) xahişlərinə görə “Şərqi-
rus” miyidlərimizin ehtiramı və İslam millətimizin xəvaric içində bihörmət 
olmaması naminə hər müsəlmanlardan israrla təvəqqe edirik ki, qəbirstanda halva 
dağıtmaq adətini tərk etsinlər. Çün Əsədulla bəyin dəfnində dəxi olduğu kimi halva 
paylamaq, iqtaşaşsız-davasız, təziyə sahiblərini və camaatı qəlbən mükəddər 
etməmiş heç vaxt əmələ gəlməyir. Halva xərcini ehsan üçün füqəraya paylayın! 
(“Şərqi-rus” qəzeti 2 iyul 1903, № 39, səh.2) 
 
GENERAL-MAYOR DAVUD BƏY YADĠGAROV 
(1881-1920) 
 
General - mayor Davud bəy Sadıq bəy oğlu Yadigarov 1903-cü il avqustun 
10-da Peterburq yaxınlığındakı Paj korpusunu kornet rütbəsində bitirib. 1909-1914 
cü illərdə İranda ezamiyyətdə olan Əlahəzrət imperator adına 17-ci Hijeqorodsk 
draqun alayında ratmistr rütbəsində xidmət edib. 1918-ci ildə Azərbaycan Milli 
Ordusunda mühafizə diviziyasının rəis müavini olub. 23 oktyabr 1919-cu ildə 
Hərbi Nazir Səməd bəy Mehmandarovun 492 saylı əmrilə ona general-mayor 
rütbəsi verilib. 1919-cu il avqust-noyabr aylarında Zəngəzur uğrunda gedən 
döyüşlərdə general Cavad bəy Şıxlinskinin Birinci piyada diviziyasında Birinci 
dəstənin komandiri olub. Dığ, Goranzur, Xanazax, Abdallar və başqa kəndlər 
uğrunda daşnak hərbi qüvvələrinə qarşı döyüşlər aparıb. 
1920-ci il 28 aprel çevrilişindən sonra Türkiyəyə mühacirətə gedib. 
 
  
38 
 
POLKOVNĠK VƏLĠ BƏY YADĠGAROV 
(1898-1971) 
 
Bir arzum var: Qazax-Borçalı mahalının tarixi ilə gələcəkdə kimsə ciddi 
məşğul olmalıdır. Çünki belə bir böyük və cəsur camaatın uzun əsrlər boyu halı və 
vəziyyəti haqqında hələ ki, ciddi bir söz nə deyilib, nə də ki, yazılıb. 
 
Akademik Ziya Bünyadov 
 
1918-ci ilin sentyabrından Milli Orduda korpus komandirinin yanında 
eskadron komandiri olub. XI Ordu Bakıya yürüş edəndə Üçüncü Şəki süvari 
alayının pərakəndə dəstəsi ilə birgə vuruşa-vuruşa Gürcüstan ərazisinə çəkilmişdir. 
1921-ci ilin martınadək bolşeviklərə qarşı vuruşmuş və həmin il əvvəlcə 
Türkiyəyə, sonra Vəli bəy Polşaya mühacirətə gedib. Polşada “Armiya Krayova” - 
London mühacirlərinin alman faşistlərinə qarşı gizli hərbi təşkilatında çalışıb. Xalq 
ordusunda əməliyyat şöbəsində süvari rəisi və 10-cu əlahiddə atıcılıq diviziyasının 
komandiri olub. 
Polşada çıxan “Jiçe Varşavi” “Varşava həyatı” qəzeti 6 iyul 1990-cı il 
tarixli nömrəsində polkovnik Vəli bəy Yadigarov haqqında yazır: “Ötən şənbə 
Varşava qəbirstanlığında Vəli bəy Yadigar müsəlman-tatar qaydası ilə dəfn 
olunmuşdur. Dəfn fəxri qarovulun müşayiəti və hərbçi şöhrəti qaydaları ilə 
keçirilmişdir. Mərhumu son mənzilə yaxın qohumları, dostları, keçmiş alaydaşları 
yola salmışlar. Yaylım atəşi açılmış, orkestr Şopenin dəfn marşını çalmışdır. 
Cənazə üzərində müsəlman ayinini Varşava və Belostok yeparxiyasının imamı 
Aleksandr Əli Şaletski icra etmişdir. 
Polkovnik Yadigar kimdir? Müsəlmandır, Azərbaycan knyazıdır... 
Bu qərib Polşa ordusu heyətində vuruşub, K.Soskovski adına Yeddinci Ulan 
alayının zabiti olub. O, 1920-ci ildə tabeliyində olan hissə ilə birlikdə Azərbaycanı 
tərk etmək məcburiyyətində qalıb, 1921-ci ilin mart ayında Polşada sığınacaq 
tapmış, müqavilə ilə polyak ordusu sıralarına daxil olub. 
Qruzdendə Süvari Məktəbini və Varşava Ali Hərbi Məktəbini bitirdikdən 
sonra yeddinci süvari polkunun komandir müavini təyin edilmişdir. Polyak qızıyla 
cvlənmiş, polyak dilini öyrənmişdir. Keçmiş alaydaşları onu son dərəcə yüksək 
mədəniyyətə, sağlam həyat tərzinə malik insan, həm də olduqca tələbkar zabit kimi 
xatırlayırlar. 
Vəli bəy Polşaya hücum etmiş hitlerçi qəsbkarlara qarşı 1939-cu il 
sentyabrın 11-də təşkil olunmuş müdafiə kompaniyasında iştirak edib, Mazovetsk 
süvari briqadasının qərargah rəisi olub. Polşanın işğalından sonra Armiya 
Krayovanın (AK) tərkibinə daxil olan “Olen” polkunun komandiri kimi Varşava 
üsyanında iştirak etmişdir. 
39 
 
Müharibədən sonra Vəli bəy Yadigarov Argentinaya mühacirət edib, on 
doqquz il əvvəl - 1971-ci il yanvarın 13-də Buenos-Ayresdə vəfat edib. 
Öz vəsiyyəti ilə Polşada təkrar dəfn edilib. Dəfn mərasimində mərhumun 
qızı - Züleyxa xanım Yadigarov-Kalinovskaya da olub. O, hazırda milliyyətcə 
polyak olan əri ilə İspaniyada yaşayır”. 
Hələ sovetlər dövründə Yadigarovlar nəslinin nüfuzlu oğulları haqqında 
axtarışlar aparırdım. Onlar barədə qəzet və jurnallarda dönə-dönə çıxış etmişdim. 
2004-cü ildə nəşr olunan “General Yadigarov qardaşları” kitabının “Müəllifdən” 
fəslində yazmışdım: 
“Aradan uzun illər keçməsinə baxmayaraq mən bu gün də ümid edirəm ki, 
nə vaxtsa nüfuzlu Borçalı nəsli -Yadigaroğullarından hansı birisə gec-tez tapılacaq. 
Dilini, dinini itirmiş də olsa ana Vətəni Azərbaycana qayıdacaq. Bəlkə də, dədə-
babasının vaxtı ilə apardığı sonədlə, fotoşəkillərlə bizi sevindirəcək. Dünyadan 
köçmüş ulularının sağ ikən onlara danışdığı acılı-şirinli xatirələri ilə hərb 
tariximizə yeni səhifələr yazacaq və bizi sevindirəcəklər”. 
Budur, aradan cəmi beş il keçdikdən sonra zənnim doğru çıxdı. Varşavada 
yaşayan bu nəslin ziyalı qızı Züleyxa xanım Yadigar Kalinovska atası, polkovnik 
Vəli bəy barədə məlumat verdi. Azərbaycanda və Borçalıda heç vaxt olmayan, 
1942-ci ildə Varşavada doğulan Züleyxa xanımın kövrək xatirələrini həyəcansız 
oxumaq mümkün deyil. Xatirələrindən açıq-aydın hiss olunur ki, 1920-ci ildən 
sonra ömrünün sonuna kimi Avropada cəlayi-vətən bir ömür yaşayan Vəli bəy 
yeganə qızı Züleyxa xanımı Azərbaycana sevgi ruhunda böyüdüb tərbiyə etmişdir. 
“Mən həmişə əsil-nəcabətimlə fəxr etmişəm”. - Züleyxa xanım Yadigar qürbətdən 
göndərdiyi xatirələrinə bu sərlövhəni təsadüfi seçməmişdir... 
 
Vaxtilə Polşa Silahlı Qüvvələrinin Ali Baş Komandanı olmuş, ordu 
generalı Kazimej Sosnkovski (1885-1969) həmyerlimiz Vəli bəy haqqında yazırdı: 
“Doğma xalqının taleyini heç vaxt unutmayan polkovnik Vəli bəy 
Yadigar, eyni zamanda Polşanın da alovlu və sadiq oğlu idi”. 
 
“MƏN HƏMĠġƏ ƏSĠL-NƏCABƏTĠMLƏ FƏXR ELƏMĠġƏM...” 
 
“Armiy Krayevoy” bülleteninin redaksiya heyətindən atam Ata (orijinalda 
bu cür yazılıb) haqqında xatirələrimi yazmaq üçün təklif almaq mənim üçün böyük 
şərəf idi. Çox mütəəssir oldum. Birincisi, ona görə ki, bu təklifi atamın “Armiy 
Krayevoy”da qulluq edən döyüş dostlarından almışdım. İkincisi isə, çox fəxr 
edirdim ki, bu xatirəni AK bülleteni üçün yazacağam. Bu jurnal mənim üçün hələ 
uşaqlıq illərindən tanış idi. Atam bu jurnala vaxtaşırı məqalələr yazırdı. 
Polkovnik, peşəkar hərbçi olan Vəli bəy Yadigar müharibədən sonrakı 
Polşada (I Dünya müharibəsi nəzərdə tutulur) ziddiyyətli şəxsiyyət olub. Bir 
tərəfdən o, “ağqvardiyaçı” olduğuna və özünün ilk Vətəni Qafqazın azadlığı 
40 
 
uğrunda vuruşduğu üçün “arzuolunmaz” şəxs elan olunmuşdu. Başqa bir cəhətdən 
isə, göstərdiyi xidmətlərə görə Polşa ordusunda nüfuzlu şəxs sayılırdı. Ötən əsrin 
yetmişinci illərində onun döyüş dostları deyirdilər ki , “Vəli bəy heç vaxt Polşaya 
qarşı laqeyd ola bilməzdi, çünki o, azərbaycanlı idi”. Mənim atamın dediyi sözlər 
də həmin fikirlərlə üst-üstə düşür: “Müharibə dövründə Polşada qalmaq mənim 
müqəddəs borcum idi”. 
Vəli bəy Yadigar 1898-ci ilin oktyabrında Azərbaycan sərhədlərinə yaxın 
olan Borçalı mahalının Təkəli kəndində anadan olub. Borçalı varlı, təbiətən gözəl, 
olduqca qonaqpərvər bir mahaldır. Burada uzun müddət müstəqillik uğrunda 
mübarizə aparıblar. Atam hələ gənc ikən hərbi təhsil alıb və sonra müharibəyə 
yollanıb. Qafqaz uğrunda aparılan müstəqillik mübarizəsi tezliklə qələbə ilə 
nəticələnib. 
1918-ci ildə Azərbaycan, Gürcüstan və Şimali Qafqaz öz müstəqilliyini elan 
edib və Millətlər Cəmiyyəti tərəfindən de-fakto və de-yure tanınıb. 
Bolşevik ordusu yenidən Qafqazı işğal edərkən Vəli bəy, böyük qardaşı 
Abbasəli bəy və Ərçil bəy Yadigarovlar nəslin ağsaqqalı olan atalarından doğma 
yurdu tərk etmək haqqında əmr alıblar. Qardaşlar Gürcüstana keçiblər, oradan isə 
gəmi ilə Avropaya gediblər. Həmin dövrdə bir sıra xarici ölkələr (Türkiyə, 
Yunanıstan, Fransa, Polşa) sərhədlərini açaraq Qafqazdan olan zabitlərə siyasi 
sığınacaq verirdilər. Hətta onlara öz hərbi karyeralarını davam etdirməyə də söz 
vermişlər. 
Gənc Yadigarovlar uzaq Lexistanı seçdilər. Bu təsadüfı deyildi. 1863-cü il 
Polşa üsyanında iştirak etmiş Martin Yanitski adlı bir polyak uzun illər onların 
evində aşpaz kimi qulluq etmişdi. 
Qoca polyak axşamlar gənc qafqazlılara həmvətənlərinin müstəqillik 
uğrunda necə mübarizə etdikləri barədə “nağıllar” danışırdı. Bu nağıllar gənc 
qafqazlıların qəlbində öz müstəqilliyi və azadlığı uğrunda gərgin mübarizə aparan 
xalqa qarşı dərin məhəbbət və hörmət hissi oyatmışdı. Bu səbəbdən də onlar 
yaşamaq üçün Polşanı seçdilər. 
1921-ci ildə Vəli bəy və böyük qardaşı Ərçil bəy Polşaya gəldilər. Onları 
qonaqpərvərliklə qəbul etdilər. Zabit kursunda təhsilini başa vuran atam Lansusda 
yerləşən atlı atıcı polkuna təyinat aldı. Növbəti hərbi manevr zamanı o, general 
Sosnkovski adına Lyublin ulan alayının komandiri general Yanuş Qluxovskinin 
diqqətini özünə cəlb etdi. General və onun həyat yoldaşı pan Mariya Qluxovska 
gənc qafqazlı zabitin gələcək taleyində böyük xidmət göstərdilər. Generalın 
məsləhəti  ilə  atam Ali  Hərbi Akademiyanı bitirir (1930-1932-ci illər) və yeddinci 
ulan alayına təyinat alır və ömrünün axırına qədər buradan ayrılmır. 
Atamın qulluq etdiyi yerdə, oturub-durduğu adamlar əsl legionerlər idi. 
Onun ən yaxın ürək dostu general Stanislav Qjmot-Skotniski olmuşdur. Bu o 
səbəbdən ola bilər ki, atam ömrü boyu legiondan başqa heç yerdə qulluq etməyib 
və əqidəsinə görə legioner olub. Həyatı boyu üç dəfə marşal Yuzef Pilsudski 
41 
 
(1867-1935) ilə görüşüb. İlk görüşləri atam Hərbi Akademiyanın dinləyicisi olanda 
baş verib. Necə olubsa atam Belvedersk kitabxanasında gecəyədək məşğul olub və 
birdən yadına düşüb ki, sevdiyi qızla görüş barədə vədələşib. Hövləng 
kitabxanadan çıxıb və uzun hərbi şinelinin düymələrini bağlamaq yadından çıxıb. 
Belvedersk meydanı ilə qaça-qaça gedərkən tənha gəzən bir kişi ilə az qalıb ki 
toqquşsun. Sən demə, həmin adam marşal Pilsudskiymiş. Ona rəsmi təzim edən 
gənc zabitin həyəcanını duyan marşal ondan soruşur: 
- Mənə de görüm, o gözəldimi? 
- Bəli, pan marşal, - deyə atam cavab verir. 
- Onda tələs, ancaq düymələrini bağlamağı da unutma - deyə marşal 
dillənir. 
İkinci görüşləri isə Türkiyədən yüksək çinli qonaqlar gələndə olub. 
- Mənə elə bir türk tapın ki, söhbətimizi tərcümə etsin - deyə marşal əmr 
edir. Həmin “türk” isə mənim atam olub. 
Üçüncü, sonuncu görüşü isə 1935-ci ildə Marşal Pilsudskinin cənazəsi 
önündə üç dəqiqəlik fəxri növbə çəkən zaman baş verib. 
Müharibə atamı Qrudziadzedə kavalerist hazırlığı Mərkəzində rəhbər 
işlədiyi zaman yaxaladı. Atam təcili olaraq öz polkuna döndü və döyüşlərdə iştirak 
etdi. Döyüş zamanı almanlara əsir düşdü. Bir ncçə aydan sonra auslender, yəni 
xarici dövlətin vətəndaşı kimi azadlığa buraxıldı. 
O Varşavaya gəlir, ulanların yeddinci alayı ilə əlaqə yaradır və gizli 
fəaliyyət göstərməyə başlayır. 1944-cü iləqədər Yelena hərbi dəstəsinin komandiri 
və təşkilatçısı olur. “Onun uşaqlarının” (atam onları belə adlandırıb) dediyinə görə 
o çox ciddi və intizamlı komandir idi. Çox ciddi olsa da hamı onu çox sevirdi. O 
əsgərlərin yanında olanda əsgərlər hərbi tapşırıqları sərbəst yerinə yetirir və 
bilirdilər ki, çətinliyə düşsələr cəsur zabit onlardan köməyini əsirgəməyəcək. 
General Tadeuş Bor Komorovski ilə möhkəm dostluğu ona gətirib çıxardı ki, atam 
AK-də iki yüksək vəzifə tutmuşdu. Öz sevimli alayında komandir olmaqla yanaşı, 
o, həm də Baş qərargahda kavaler şöbəsinin rəisi vəzifəsində işləyirdi. 
Mən 1942-ci ildə Polşanın paytaxtı Varşavada doğulmuşam. Mənim anam 
Vanda Eminoviç-Yadigar Yelena hərbi dəstəsində rabitəçi idi və mən ona məxfi 
məktubu kiçik uşaq arabasında aparmaqda “kömək” etmişəm. Sovet İttifaqı öz 
gələcək muzdlularını Polşada yerləşdirdikdən sonra onların emissarları xalqı 
üsyana çağırırdılar. Onda Sovet ordusu ölkənin şərq hissəsinə nəzarət edirdi. 
Vəziyyəti belə görən general Bor-Komarovski atama Qərbə getmək əmrini verdi və 
onu inandırdı ki, heç bir üsyan olmayacaq. 1944-cü il aprelin 17-də biz Polşanı tərk 
edərək Venaya yola düşdük. 
Atam faciəli avqust üsyanı barədə məlumat alan kimi, “yaşıl dəhliz”dən 
istifadə edərək təcili olaraq Polşaya qayıtdı. Çox təəssüf, artıq gec idi: Gestaponun 
Şuxadakı qərargahına uğursuz hücum zamanı alay demək olar ki, məhv edilmişdi. 
Atam alayın bayrağına görə çox narahat oldu. Xoşbəxtlikdən o tapıldı. Əsgərlər 
42 
 
bayrağı Novom Dvorda pan Belkoviçə məxus malikanənin həyətində 
basdırmışdılar. Nə qədər ağır olsa da atam alayın buraxılması barədə sonuncu 
əmrini verdi. 
Həmin faciəli anlarda, Polşaya gəlişinin son günlərində atam mənim babam 
Stanislav Elinoviçi axtarıb. O, nənəm Yadviqin ölümündən sonra Varşavanın 
xarabalıqlarında gecələyib. Atam lazımi adamları ələ alaraq qayınatası ilə birlikdə 
axırıncı alman evakuasiya qatarı ilə şəhərdən çıxa bilib. Artıq həmin anlarda Sovet 
tanklarının ilk dəstələri Varşavaya daxil olmağa başlayıb. Nəhayət, bizim ailəmiz 
Venada bir-birinə qovuşdu. Üç aylıq sərgərdan həyatdan sonra İtaliyaya gəlib 
çıxdıq. Tərkibində olduğumuz ikinci ordu korpusunda heç kəs inanmaq istəmirdi 
ki, Sovetlər polyakları dəhşətli dərəcədə aldadıb. Bu ancaq “Sovet zonalarından” 
ilk qaçqın dəstələri gələndə aşkar məlum oldu. Mühacirətdə olan Polşa hökuməti 
bu faciəvi xəbərlə barışmalı oldu. Biz Polşa zabitləri və əsgərləri ilə birlikdə 
İngiltərəyə yollandıq. Əvvəlcə atamın komendant olduğu Tilsok hərbi 
düşərgəsində yaşadıq. Sonra Londona köçdük. Valideynlərim həmişə yeni gələn 
dəstələrin içində özlərinin AK-dən olan dostlarını və həmkarlarını axtarırdılar. 
Həmin gün, Polyak hərbi birləşmələrinin döyüş bayraqlarının London 
muzeyinə təhvil verildiyi gün, mən də atamla birlikdə idim. Hamı ciddi görkəmli 
idi, heç kəs danışmırdı, mən generalların göz yaşını ilk dəfə görürdüm. Mənim 
üçün, böyüklərin əhatəsində olan və bütün bu hadisələrin şahidi olan bir uşaq üçün, 
bu günlər yaddaşımda əbədi qaldı. Mənim cəmi dörd yaşım vardı və atamın bütün 
dostlarının, o cümlədən general Bor-Komorovskinin, onun gözəl qadını İrenanın, 
general Yanuş Qluxovskinin və onun arvadının (mənim gələcək xaç anam), general 
Vladislav Anders və digər hərbçilərin sevimlisiydim. Dostların arzusu ilə mənim 
xaç suyuna salınma mərasimim müharibədən sonrakı illərə qədər təxirə salındı. 
Axır ki, həmin vaxt gəlib çatdı. Məni 1947-ci il yanvarın 28-də Londonda xaç 
suyuna saldılar. Xaç anam, yuxarıda qeyd etdiyim kimi, general Qluxovskinin 
arvadı oldu, Xaç atam isə həmin dövrdə Ali Baş Komandan olan Kazimej 
Sosnkovski oldu. Mərasimdə onu general Tadeuş Bor-Komorovski əvəz edirdi. 
Xaç suyuna salınmağım mənim xatirələrimin ən yaddaqalan işıqlı anları idi. 
Müharibədən sonra, ordudan tərxis olunan atamın miqrasiya etməkdən 
başqa bir çıxış yolu yox idi. Biz Argentinaya getməyə qərar verdik. 1949-cu il 
fevralın 28-də hərbi gəmi ilə çətin, ağır səyahətə çıxdıq. Gəmidə bizimlə birlikdə 
gedən adamlar hər şeylərini itirmişdilər. Hətta bir çoxlarının heç bir sənədi də yox 
idi. Buenos-Ayresə gəlib çatan kimi atam AK-nın Buenos-Ayres özəyini və 
ulanların yeddinci alayının yerli şöbəsini yaratdı. Atam uzun müddət özəyin sədri 
oldu. İlk növbədə sayca az olan Qafqazlıların İttifaqı yarandı. Nəhayət ki, atam 
qula çevrilmiş Avropa xalqlarının - Liberasion Europa İttifaqının vitse-prezidenti 
oldu. Bu təşkilatın prezidenti isə polyakların böyük dostu litvalı general Teodor 
Daikantas seçildi. 
43 
 
Argentinaya gələndən dörd il sonra ağır xəstəlikdən sonra anam vəfat etdi. 
Həyatının son günlərinədək o bizim ailə təsərrüfatını bacarıqla idarə etdi və ictimai 
işlərdə də iştirak etdi. Anamın ölümündən sonra ailənin və mənim bütün 
qayğılarım atamın üzərinə düşdü. İş tapmaq olduqca çətin idi. Peşəkar Polşa 
zabitinə harasa işə düzəlmək isə daha müşkül idi. 
İlk bir neçə ili atam dəniz limanında yükvuran fəhlə işlədi, sonralar isə 
əyrici fabrikə fəhlə düzəldi. Belə vəziyyətdə olan təkcə o deyildi. Artıq o qədər də 
gənc olmayan Polşa zabitlərinin çoxu gecə gözətçisi, (məsələn, polkovnik Zemoviy 
Qrabovski, müxtəlif fabriklərdə qara fəhlə (məsələn, general Yeji Zavişa süni 
məmulatlar fabrikində) kimi işləyirdilər, bir neçə il keçdikdən sonra isə qocalar 
evində tənhalıq içində ölürdülər. 
Mən bir az böyüyəndən sonra vaxtımı təhsil, ictimai iş və sadə 
təsərrüfatımız arasında bərabər bölüşdürməyə çalışırdım. 1971-ci il yanvarın 13-də 
polkovnik Vəli bəy Yadigar üçüncü ürək tutmasından sonra vəfat etdi. Sonralar 
mən əvvəlcə Polşada, sonra isə İngiltərədə oldum. İstəyirdim ki, atamın vəsiyyətini 
və lazımi kağızları atamın həmkarlarına daha tez çatdırım. Həm Varşavada, həm də 
Londonda məni çox səmimi və ürəkaçıqlığı ilə qarşıladılar. Ən yaddaqalan 
anlardan biri general Tadeuş Pelçinski ilə Polşa vətənpərvərlərinin həyat və gizli 
fəaliyyətini geniş əks etdirən sənədlərin saxlandığı London muzeyinə getməyimiz 
oldu. Ali Hərbi Akademiyanın məzunlarından ibarət dərnək, general Stefan 
Soboniyevskinin rəhbərlik etdiyi Polşa veteranlarının Ali Radası və digər 
təşkilatlar atamın xatirəsinə həsr olunmuş müxtəlif tədbirlər və gecələr keçirdilər. 
Cəmi iki ildən sonra mən özüm də Argentinadan İspaniyaya mühacirət 
etdim. 1980-ci ildə Yeşi Kalinovski ilə ailə qurdum. Biz Argcntinada tanış 
olmuşduq. Yeşi keşiş Rafala Kalinovskinin nəvəsi idi. 1990-cı il avqustun 4-də 
mənim valideynlərimin cənazəsi Varşavadakı Müsəlman qəbiristanlığında hərbi 
şərəflə ikinci dəfə torpağa tapşırıldı. Çoxdankı arzum həyata keçdi. Polkovnik Vəli 
bəy Yadigar ikinci sevimli vətəni olan Polşaya qayıtdı. Bu ancaq mənim yaxın 
dostlarımın, atamın etibarlı və sədaqətli həmkarlarının böyük köməyi və yardımı 
ilə baş tutdu. Argentina və Polşa dövlətləri təşkilati çətinlikləri birgə aradan 
qaldırdılar. 
Bilmirəm, öz xatirələrimi hansı sözlərlə yekunlaşdırım. Fikirləşirəm və 
ürəyim bunu deyir:  atam məni polyak qızı kimi tərbiyələndirib, ancaq mən isə 
həmişə qafqazlı əsil-nəcabətimlə fəxr eləmişəm. 
*** 
Qarabağ Zəngəzur döyüşlərindən general-mayor Davud bəyə və kornet Vəli 
bəy Yadigarova məxsus raport və sənədlər saxlanılır. 1920-ci ilin mart ayında 
erməni-daşnak birləşmələri Əsgərana hücum edəndə kornet Vəli bəy Üçüncü Şəki 
süvari alayında döyüşürdü. Alay komandiri podpolkovnik Tongiyev Qarabağ ərazi 
qoşunlarının komandanı general-mayor Həbib bəy Səlimova göndərdiyi 26 mart 
tarixli məlumalında yazırdı: “Bu gün - martın iyirmi altısında artilleriya və tüfəng 
44 
 
hazırlığından sonra Çaylı və Bürc kəndləri tutulmuşdur. Ermənilər Çaylıdan qərbə 
- dağların şərq ətəklərinə çəkilmişlər. Ermənilərdən bir neçə döyüşçü 
öldürülmüşdür. Bizim tərəfimizdən isə bir neçə partizan yaralanmışdır. Məlumat 
verirəm ki, sonrakı uğurlarımız və ermənilər üzərində qəti və son qələbəmiz mənim 
dəstəmin nizami hissələr ilə möhkəmləndirilməsindən asılı olacaqdır. Ona görə ki, 
cəbhə xətti getdikcə böyüyür, mənim alayımda döyüşçülər azdır və üç günlük ağır 
döyüşlərdən sonra yorulub əldən düşmüş partizanlar evlərinə gedirlər. 
Düşmənin çoxsaylı süvari dəstəsini başıalovlu qaçmağa məcbur etmiş 
birinci yüzlüyün korneti Vəli bəy Yadigarovun çevik süvarilərinin hücumunu 
xüsusi qeyd etmək istəyirəm. Artilleriya vzvodunun komandiri praporşik 
Seyidzadənin dəqiq atəşi ilə düşmən mövqeyi susdurulmuşdur”- Podpolkovnik 
Tongiyev. (“Azərbaycan Dövlət Arxivi, f. 2894, siy.2, iş 5, vərəq 6”) 
Vəli bəy Sadıq bəy oğlu 1898-ci il sentyabrın 31-də anadan olub. Borçalının 
Təkəli kəndindəki nüfuzlu Yadigarovlar nəslindəndir. 1916-cı ildə Tiflisdə 
gimnaziyanı bitirdikdən sonra könüllü surətdə Rus ordusunun Birinci Dağıstan 
süvari alayında döyüşüb. General Brusilovun ordusunda “Brusilov cəbhəsi”nin 
yarılmasında iştirak edib. Kiyevdəki Artilleriya Zabitləri Məktəbində təhsilini 
davam etdirmək üçün xidmətə göndərilib. Bolşevik çevrilişindən sonra imperiya 
dağıldığına görə məktəbi bitirə bilməyib. Vətəni Azərbaycana qayıdıb, tağım 
komandiri dərəcəsinədək yüksəlib və Azərbaycanın azadlığı uğrunda eskadron 
komandiri kimi Qarabağ döyüşlərində iştirak edib. Sonralar isə Şəki süvari 
alayında xidmətini davam etdirib. Bolşeviklərin Azərbaycanı və Gürcüstanı 
istilasından sonra 1922-ci il noyabrın 19-da Qafqazdan köçüb, Türkiyə və 
Rumıniyadan Polşaya gəlib. 1923-cü ildə tağım komandiri, daha sonra isə Polşa 
ordusunun mayoru, Lantsutada 10-cu süvari atıcılar alayının eskadron komandiri 
olub. 1928-30-cu illərdə Ali Hərbi Məktəbdə oxuyub və oranı müvəffəqiyyətlə 
bitirib. Süvari briqadasına “Baranoviç” (Novoqrodska VK) qərargahına təyinat 
almış, 1936-cı ildə isə Lüblin ulanlarının yeddinci alay komandirinin birinci 
müavini olub. Bu tərkibdə 1939-cu ilin sentyabr proqramında alay 
komandanlığının qərargah zabiti kimi, sonra isə Mazovitsk süvari briqadasının 
qərargah rəisi kimi iştirak edib. Əcnəbi vətəndaş olduğuna görə almanlar onu 
azadlığa buraxıb. O, Polşa Milli Ordusunda xidmətə başlamışdır. Məxfi alayın 
komandiri təyin olunmuş və eləcə də Milli Ordunun süvari komandanlığı 
bölməsinin rəisi olub. 1944-cü ilin iyulunda Milli Ordu komandanlığı tərəfindən 
Varşavadan Polşanın Qərbdə olan hərbi qüvvələrinə ezam olunub. 1945-ci il 
yanvarın birində “Yelen” Lüblin-Ulan alayının yeddinci məxfi alayının və 1945-ci 
ilin yazında ikinci Polyak Korpusunun baş komandanı general Vladislav 
Andersonun yanında qeydiyyatdan keçib. Orada yeddinci Lüblin-Ulan alayında 
xidmətə başlamışdır. Azad olunduqdan sonra 1949-cu ildə Argentinaya köçüb. 
Buenos-Ayresdə məskunlaşmış və burada azadlıq uğrunda Polyak və Qafqaz  
mühacirət təşkilatlarında fəal iştirak edib. Azərbaycanın hərbi ordeni “İgid nişanı” 
45 
 
ilə, eləcə də polyak ordenləri “İgidlik”, “Qızıl xaç” (qılıncla), və Polşa Milli 
Ordusunun “Xaç” ordeni ilə mükafatlandırılıb. 
Yadigarovlar nəslindən 1918-20-ci illərdə Milli Azərbaycan Ordusunda 
səkkiz zabit şərəflə xidmət edib: poruçik Nadir bəy, kornet Rəhim bəy, praporşik 
Adil bəy, poruçik Abuzər bəy, ikinci Qarabağ süvari alayında üçüncü bölüyün 
komandiri, ştab-rotmistr Məmməd bəy, İkinci Qarabağ süvari alayında ikinci 
bölüyün rotmistri Daniyal bəy, rəis müavini general-mayor Davud bəy 
Yadigarovlar. Zadəgan nəslinə məxsus olan Vəli bəy ilk hərbi təhsilini 1909-1915-
ci illərdə Tiflis hərbi gimnaziyasında alıb. 1916-cı ildən kornet Vəli bəy Əlahiddə 
Qafqaz ordusunun korpusunda xidmət edib. 
Uzun illər Polşada müharicətdə yaşayan rotmistr Vəli bəy Yadigarov 1933-
cü ildə polyak dilində “Mustafa Axmatoviç adına Tatar-Ulan alayının hərbi tarixi 
oçerki” kitabını Varşavada nəşr etdirib. Kitabda 1920-ci ildən sonra Polşa, Krım, 
Litva və mühacirətdə olan Rusiya müsəlmanlarının Tatar-Ulan alayındakı 
fəaliyyəti geniş işıqlandırılır. Əsər 1990-cı ildə təkrar nəşr olunub. Onu da 
xatırladaq ki, podpolkovnik Vəli bəy Yadigarovun 1920-ci ildə bolşevik 
çevrilişindən sonra məhz Polşaya mühacirətə getməsi təsadüfi deyildi. Atası Sadıq 
bəy Yadigarov XIX əsrin ortalarında Polşada yaşayan tatar qızı, şahzadə Olqa 
Russiya-Korçibaşeva ilə evlənmişdi. 
On yeddinci Nijedraqun alayında kornet rütbəsində xidmət edən Kərim bəy 
Yadigarov isə ön cəbhədə uğurlu döyüşlərə görə üçüncü dərəcəli “Müqəddəs 
Anna” (qılınc və bantla birgə), ikinci dərəcəli “Müqəddəs Stanislav” (qılıncla 
birgə) və dördüncü dərəcəli “Müqəddəs Anna” (üzərində “İgidliyə görə” yazısı ilə) 
ordenlərilə təltif olunub. 
Arxiv sənədlərindən o da məlum olur ki, süvari alayında xidmət edən 
Məmməd bəy Yadigarov üstü “İgidliyə görə” yazılı “Müqəddəs Anna” ordeninin 
dördüncü dərəcəsilə təltif olunub. 
Bunlar Yadigarov qardaşlarının 1914-16-cı illərdə təltif olunduğu 
ordenlərdir. Təəssüf ki, 1920-ci il aprel çevrilişindən sonra onların da taleyi məlum 
deyil. 
 
POLKOVNĠK ĠSRAFĠL BƏY YADĠGAROV 
(1888-1944) 
 
1916-cı ilin yanvar ayında İsrafil bəy “Dikaya diviziya”nın Tatar-
Azərbaycan Süvari alayında xidmətə göndərilir, Rumın cəbhəsindəki döyüşlərdə 
iştirak edir. Həmin il aprel ayının 29-da Əlahəzrət imperatorun əmri ilə İsrafil bəy 
Yadigarova rotmistr rütbəsi verilir. Rus imperiyası dağılana qədər orduda xidmət 
edən rotmistr İsrafil bəy 1917-ci ilin noyabr ayında doğma vətəni Borçalıya 
qayıdır. 1918-ci ilin payızında Gürcüstanın Ermənistanla Lori nahiyyəsinin 
46 
 
torpaqlarına görə gedən döyüşlərdə Gürcü ordusunun sıralarında daşnaklara qarşı 
iştirak edir. 
1918-20-ci illərdə Azərbaycan Milli Ordusunda xidmət edən İsrafil bəy 
Gəncə üsyanının fəal iştirakçısı olur. Gürcü dilini yaxşı bildiyinə görə 1920-ci ilin 
mayın 24-də onu gürcülərdən silahlı qüvvə gətirmək üçün Tiflisə göndərilir. Hələ 
1919-cu il iyun ayının 16-da Azərbaycan və Gürcüstan hökümətləri arasında üç il 
müddətinə on maddəli hərbi ittifaq bağlanmışdı. Hərbi müdafiə paktına əsasən hər 
hansı düşmən qüvvəsi Azərbaycanın və ya Gürcüstanın ərazi bütövlüyünə, ya da 
istiqlaliyyətinə təcavüz edərdisə tərəflər bir-birinə hərbi yardım göstərməyə 
borcludur. 
1920-ci ilin may ayında Gəncədə bolşevik əsarətinə dözməyən Azərbaycan 
əsgər və zabitləri silaha sarıldılar. Məqsəd əsarəti devirmək, istilaçı daşnak-
bolşevik ordusunu silah gücünə ölkədən vurub çıxarmaq idi. 
“...Mən bolşeviklərin əleyhinə çıxış etmək planını gerçəkləşdirdim. Bunun 
üçün üsyanı mayın 24-nə təyin etdim. Gürcü ordusu ilə əlaqə saxlamaq və onunla 
ümumi döyüş hərəkətlərini istiqamətləndirmək üçün Gəncədəki üç zabiti - gürcü 
podpolkovnikləri Eristovu, Sumbatovu və podpolkovnik İsrafil bəy Yadigarovu 
Tiflisə göndərdim və öz planımı onlara ətraflı şərh etdim. Qarabağ dəstəsi ilə əlaqə 
yaratmaq üçün iki zabiti müvafiq təlimatlarla Qarabağa göndərdim. Ağdamda və 
Tərtərdə yerləşən üçüncü Şəki süvari alayı Gəncə süvari alayına birləşəcək və 
bütün Qarabağ dəstəsinin avanqardı kimi Gəncəyə kömək etməyə tələsəcəkdi. 
Hamı axıra qədər mübarizəyə hazır idi. Şəhərdə artıq qanlı döyüşlər 
başlamışdı. Qoy mayın 28-i tariximizə təkcə istiqlaliyyətimizin elan olunduğu gün 
kimi deyil, həm də vətən uğrunda fəda edilmiş böyük qurbanlar günü kimi yazılsın. 
Qoy bu gün düşmən ağır, amansız mübarizə ilə qarşılaşsın - həyat uğrunda deyil, 
ölüm uğrunda mübarizə ilə! Mayın 28-dək layiqli mübarizə mənəviyyatımızın 
böyüklüyünün, mənəvi qələbəmizin rəmzi olsun. 
Mayın 28-dən 29-na keçən gecə Gürcüstanın bolşeviklərlə artıq bir neçə 
gündür ki, sülh bağlaması haqqında ilk məlumat alındı. Bu xəbər üsyançılar üçün 
fəlakətə bərabər idi. Axı, bütün ümidlər Azərbaycan və Gürcüstan arasında 
bağlanmış hərbi-müdafiə haqqında müqavilə bu dövlətləri qarşılıqlı yardıma 
məcbur edirdi (polkovnik Cahangir bəy Kazımbəyli. “Gəncə üsyanı haqqında 
xatirələr” ABŞ-dakı Azərbaycan Milli Birliyinin Orqanı olan “Azərbaycan” 
jurnalı, 1953-cü il, №12). 
Üsyan məğlub olduqdan sonra rotmistr İsrafil bəy çoxlu sayda Azərbaycan 
əsgər və zabiti ilə birgə Türkiyənin İstanbul şəhərinə mühacirətə getməyə məcbur 
olur. Burada gün-güzəranı ağır keçən İsrafil bəy Yadigarov 1922-ci ilin noyabr 
ayında Polşaya köçür. O, mühacirətdə olan qohumu Züleyxa xanımla ailə qurur 
(İsrafil bəy Yadigarov birinci dəfə milliyətcə Litva tatarı olan Ədilə xanım 
Atabəyova-Koblanskaya ilə 1911-ci ildə evlənmişdi. 1912-ci ildə onun Ənvər adlı 
oğlu da vardı - Ş.N.). Polşa ordusunda xidmət edir. Böyük Vətən müharibəsi 
47 
 
illərində Azərbaycan legionerləri sırasında rus işğalına qarşı döyüşlərdə fəal iştirak 
edir. 
Polkovnik İsrafil bəy Məhəmməd bəy oğlu Yadigarov 1888-ci il avqustun 
7-də Tiflis şəhərində anadan olub. Nəsil-nəcabəti ilə nüfuzlu Borçalı 
bəylərindəndir. Atası Məhəmməd bəy oğlunu Tiflisdəki zadəgan balalarına məxsus 
birinci dərəcəli Kadet korpusuna oxumağa qoyur. 1910-cu ildə hərbi məktəbi 
müvəffəqiyyətlə bitirən İsrafil bəy Qafqazda yerləşən 17-ci Nijeqorod süvari 
alayında podporuçik rütbəsində xidmət edir. Nümunəvi xidmətinə görə 1913-cü 
ildə ikinci eskadrona komandir təyin olunan İsrafil bəy poruçik rütbəsi alır. 
Birinci Dünya müharibəsi başlananda İsrafil bəy bir müddət süvari generalı 
Hüseyn xan Naxçıvanskinin komandanlıq etdiyi 17-ci Nijeqorod süvari alayının 
sıralarında döyüşür. Qafqaz cəbhəsində və Qara dəniz sahillərində uğurlu 
döyüşlərin iştirakçısı olan İsrafil bəy Yadigarov dördüncü dərəcəli “Müqəddəs 
Vladimir” (qılınc və bantla birgə), üçüncü dərəcəli “Müqəddəs Anna” (qılınc və 
bantla birgə), dördüncü dərəcəli “Müqəddəs Anna” (üzərində “igidliyə görə” yazısı 
ilə) və üçüncü dərəcəli “Müqəddəs Stanislav” (qılınc və bantla birgə) ordenləri ilə 
təltif olunmuşdur. 
Mühacirətdə Azərbaycan legionerləri dəstəsində və Polşa ordusunda 
ləyaqətlə xidmət edən həmyerlimiz İsrafil bəy Yadigarov polkovnik rütbəsini orada 
alıb. İyirminci ilin aprelindən sonra çoxsaylı Yadigarov hərbçiləri kimi cəlayi-
vətən olan mərd zabit İsrafıl bəyin həyatı faciə ilə qurtarıb. 
Vətəndən uzaqlarda qəlbində əbədi Azərbaycan məhəbbəti yaşadan 
polkovnik İsrafil bəy və onun silahdaşları tezliklə Sovet totalitar rejiminə son 
qoyulacağı ümidilə yaşayıblar. İsrafil bəy 1943-cü ildə Berlində çağırılmış Milli 
Azərbaycan Qurultayında vətənpərvər bir çıxış edib. 
Sovetlərin ordusu Avropa torpağında döyüşlər aparanda ingilislər namərdlik 
edib Qafqaz legionerlərini Sovet ordusuna satqın kimi təslim etdilər. Onda əsgər və 
zabit heyətinin təəssübünü çəkən polkovnik İsrafil bəy Yadigarov var səsi ilə 
bildirmişdi: “Nə qədər ki, mən sağam heç bir qüvvə mənim başçılıq etdiyim 
dəstəni barbar Sovet rejiminə təslim edə bilməz. Ya hamımız bərabər hürriyyətə 
qovuşacağıq, ya da bir nəfər kimi həlak olacağıq! Mənim əsgər və zabit heyətim 
əsirlikdə olan Vətənimizin hürriyyəti uğrunda çalışmış və gözlərimiz önündə on 
minlərlə qurban vermiş Azərbaycan oğullarından təşkil olunub. Mən bir komandan 
kimi onları yalqız qoyub kommunizmin qanlı xəncərinə təslim edə bilmərəm. 
Onlar mənim doğma övladlarımdır. Mən heç bir zaman övladlarımı darda 
qoymaram. Onlarla birgə həlak olmaq mənim üçün ən böyük şərəfdir”. 
Sovet ordusunun çekistləri mərd polkovnik İsrafil bəy Məhəmməd bəy 
oğlu Yadigarovu 1944-cü ilin iyul ayında “Vətən xaini” kimi güllələdilər. 
*** 
Borçalı çökəyindən qayıda bilmirdim. Bu yerlər mənə uşaqlıqdan doğmadır. 
Ləlvar və Babakər dağlarından kəndimin, torpağımın ətrini alırdım. Buludların altı 
48 
 
ilə kəndimizə tərəf uçan quşları görəndə gözüm yaşardı. Ürəyim şiddətli ağrı ilə 
döyündü. 1988-ci ildə Körpülünün yurd dəyişməsi könlümə, gözümə qubar 
olmuşdu. Dərdimin üstünə bir ağır dərd də gəldi Təkəlidə. Burda Yadigarovlar 
nəslindən bir nəfər də qalmayıb... Təsəlli tapmaq, dərdləşmək üçün Debet çayının 
sahilinə endim. Bizim Çuvuxlu yaylağından axıb gələn çayın dumduru suları 
daşları yalayıb sakitcə axırdı. Varlığımda uşaqlıq xatirələrim, qarmaqarışıq fikirlər 
qaynaşırdı. Düşmən əlində olan kəndim, yurdum, onun buz bulaqları, sarf qayaları, 
göy meşələri... gözüm önündə saf dağ çayında canlanırdı. Axar-baxarlı kəndim 
yaddaşımda əbədi yaşayacaq... 
 
NƏRMĠN XANIMLA MÜSAHĠBƏ 
 
Cənab sərkar, xalq məsləhətçisi Ağa bəy Yadigarov ərəb, fars və türk 
əlifbasının dəyişilməsi haqqında fikirlərini yazıb, onları oxumağı məndən xahiş 
etmişdir ki, onların haqq və ya yanlış olmasına dair fikrimi yazılı surətdə ona 
təqdim edəm. Ağa bəy Yadigarovun yazısının məzmunu bundan ibarətdir ki, İslam 
xalqlarının Avropa xalqlarından geri qalmasının səbəbi əlifbadakı nöqsanlardır. 
Çünki bizim uşaqlarımız hir neçə il vaxtlarını ancaq yazını oxumağa sərf edib, elm 
öyrənə bilmirlər. O yazırki, Abbasilərin xilafəti və ərəblərin səltənəti də elmləri 
öyrənməyin mümkün olmaması və oxumaq işinin çətinliyi nəticəsində aradan 
getmişdir. 
Mirzə Fətəli Axundovun Şahzadə 
 Fərhad Mirzə Qacara məktubundan 
 
General babasının sənədləri ilə tanış olmaq üçün Rəna xanımla yenidən 
gorüşdüm. O dedi ki, Yadigarovun şəklini Azərbaycan Dövlət Tarix Muzeyinin 
elmi işçisi Nərmin xanım Tahirzadəyə göstərim, bəlkə, o tanıdı. Məncə, o, mərhum 
Sara xanım Talışinskaya-Xürrəmoviçlə görüşmüşdü. Sara xanım general Mirkazım 
xanın qızı idi. O, inqilabdan əvvəl Kiyev Universitetinin hüquq fakültəsini 
bitirmişdi... 
Belə axtarışlarda həmişə köməyimə çatan xeyirxah Nərmin xanım məni 
neçə aylıq intizardan qurtardı. Şəklə baxan kimi: 
- Bu, Ağa bəy Yadigarovdur, - dedi,- Rusiyada təhsil almış ilk azərbaycanlı 
ziyalılardan biridir. M.F.Axundovun əlifba islahatı haqqında olan məktublarının 
birində Ağa bəy Yadigarovun adının çəkilməsinə baxmayaraq, onun həyat və 
fəaliyyəti 1966-cı ilə qədər öyrənilməmişdi. Mən elmi işimlə əlaqədar Gürcüstan, 
Moskva və Leninqrad arxivlərində işləyəndə Ağa bəyin fəaliyyəti haqqında 
material toplaya bildim. Həmin ili Akademiyanın “Elmi əsərlər”ində “Peterburq 
universitetinin ilk azərbaycanlı məzunu” adlı elmi məqalə ilə çıxış etdim. 
- Nərmin xanım, XIX əsrin əvvəllərində bizim Rusiya ilə əlaqələrimiz o 
qədər də yaxşı deyildi. Mən şəxsən bunun ilkin səbəbini mənzilin uzaqlığında, bir 
49 
 
də din ayrılığında görürəm. Bizə çox az ziyalımızın o vaxtlar Rusiyada yaşayıb 
yaratması məlumdur. Mirzə Kazım bəy, Mirzə Cəfər Topçubaşov, İbrahim 
Rəhimov, Mahmud İsmayılov və başqaları. Bəs necə olub ki, Ağa bəy Yadigarov o 
illərdə Peterburqa gedib çıxıb? Yəqin ki, bunun bir səbəkarı, vasitəçisi olub? 
- Ağa bəy Yadigarovun Peterburqa getməsinin səbəbkarı məşhur şərqşünas 
Mirzə Cəfər Topçubaşovdur. Bu görkəmli alim Ağa bəyin doğma dayısıdır. Arxiv 
sənədləri göstərir ki, 1844-cü ilin yazında Peterburq Universitetinin Şərq şöbəsinə 
Cənubi Qafqaz gənelərinin nümayəndələrini göndərmək üçün heç bir perspektiv 
olmayanda universitetin fars dilçiliyi kafedrasının professoru Mirzə Cəfər 
Topçubaşov həmin şöbəyə öz bacısı oğlu Ağa bəy Yadigarovun dövlət xərci ilə 
qəbul edilməsi barədə xahişlə müraciət edib. Ağa bəy Yadigarov həmin ilin 
yayında üçüncü dərəcəli Peterburq gimnaziyasını bitirmişdi. 
Yadigarov haqqında bioqrafik məlumat son dərəcə az və natamamdır. Əldə 
olan sənədlərə əsasən, Ağa bəy Yadigarov 1823-cü ildə Gürcüstanda doğulub. 
Peterburq gimnaziyasına 1837-ci ildə daxil olub. 1844-cü il iyun ayınadək ümumi 
əsaslarla gimnaziya nəzdindəki pansionda tərbiyə alıb. Uzun yazışmalardan sonra 
imperatorun razılığı ilə professor M.C.Topçubaşovun xahişi nəzərə alınıb, Ağa bəy 
Yadigarovun dövlət xərci ilə oxuması üçün Peterburq Universitetinin rektoruna 
sərəncam verilib. 
Ağa bəy Yadigarov Peterburq gimnaziyasını bitirdiyinə görə qəbul 
imtahanları vermədən universitetinin Şərq şöbəsinə daxil olub. 1844-cü il iyulun 
22-dən Ağa bəy universitetin nəzdindəki pansiona götürülüb. 
1848-ci ildə Yadigarov imtahanları əla qiymətlərlə verib universiteti bitirir. 
Alimlik dərəcəsini yerinə yetirdiyinə görə Şərq dilçiliyi üzrə namizəd adı alır. 
Universiteti bitirdikdən sonra Ağa bəy Yadigarov hələ bir müddət Peterburqda, 
çarın müsəlman komandasının konvoy komandiri, rotmistr qardaşı İsrafil bəy 
Yadigarovun yanında qalır. 
- Bəs Qafqazdakı fəaliyyətinə nə vaxtdan başlayıb, bu barədə məlumat əldə 
edə bilmisinizmi? 
1848-ci ilin may ayında Ağa bəy Yadigarov Qafqaz canişinin sərəncamına 
göndərilir. Onu canişinlikdə dəftərxana şöbəsinin müdir müavini təyin edirlər. O, 
burada 35 ildən çox xidmət etmişdir. Hərtərəfli təhsil almış Ağa bəy Yadigarov öz 
bilik və bacarığından istifadə üçün imkan tapa bilməmişdir. Şərq və Rus 
mədəniyyətinə yaxından bələd olan Ağa bəy öz milli mədəniyyətini də dərindən 
bilir, ona hədsiz hörmət bəsləyirdi. Xalqının bu sahədə ehtiyaclarını da yaxşı başa 
düşürdü. O, əlifba islahatı uğrunda böyük mütəfəkkir Mirzə Fətəli Axundovla birgə 
çalışmışdır. M.F.Axundovun şəhadətinə görə Ağa bəy Yadigarov ərəb əlifbasının 
yeni, daha mükəmməl əlifba il əvəz edilməsi haqqında fikirlərini ifadə edən bir 
kitabça da yazmışdır. 
50 
 
- Nərmin xanım, otuz beş ildən çox Qafqaz canişinliyində saray müşaviri 
kimi faliyyət göstərən Yadigarovun xidməti dövlət tərəfindən layiqincə 
qiymətləndirilibmi? 
- İnamla demək olar ki, yox! Sənədlər göstərir ki, Ağa bəy Yadigarov çox 
sadə bir insan olub,vəzifəyə və təltifata can atmayıb. O, əvvəllər dəftərxanada, 
sonra isə canişinliyin baş idarəsində qulluq etmişdir. Onun xidməti müsəlmanlar 
üçün təsis edilmiş dördüncü dərəcəli “Müqqədəs Vladimir” ordeni ilə 
qiymətləndrilib. 
1853-56-cı illərdə Krım müharibəsindən xatirə olaraq verilmiş Andreyev 
lenti üzərindəki bürünc medal, onun 35 ildən çox xidməti müqabilində yeganə 
təltifatı olub. 
Uzun axtarışlardan sonra mən Ağa bəy Yadigarovun nəvələrini və onun 
böyük bacısı Məsumə xanımın uşaqlarını tapa bildim. Onlardan böyüyü - Sara 
xanım Talışinskaya-Xürrəmoviç dedi ki, babam XIX əsrin 90-cı illərində Tiflisdə 
vəba epidemiyasından vəfat etmişdir. Həqiqətən də 1892-ci ildə Qafqazda güclü 
vəba epidemiyası yayılmışdı. Ölüm tarixini belə dəqiqləşdirdik. Yadigarovun 
ömrünün son illəri haqqında isə, demək olar ki, heç nə məlum deyil. 
Yadigarovlar nəsli əsil-nəcabəti olan üç ziyalı ailə ilə yaxın qohum olub: 
Talışxanovlar, Vəkilovlar və Vəzirovlar. Hər üç nəsil də xalqımızın maarif, 
mədəniyyət və hərb tarixinə görkəmli oğullar bəxş edib. 
General-mayor Mirkazım xan Talışxanovun nəvəsi Rəna xanım 
Axundzadədə babasının 1905-ci il martın 1-də tərtib olunmuş “Xid-mət kitabçası” 
saxlanılır. Onun “Ailə vəziyyəti” bölməsində oxuyuruq: 
“Tiflisli saray müşaviri Ağa bəy Yadigarovun qızı Məsumə xanımla 
Mirkazım xan 1888-ci ildə ailə qurmuşdur. Dörd uşaq atasıdır. Oğlu Mirəli xan 
1895-ci il sentyabrın 9-da, Sarabəyim 1890-cı il fevralın 7-də, Liyabəyim 1891-ci 
il fevralın 8-də, Züleyxa xanım 1892-ci il avqustun 3-də anadan olmuşdur”. 
Məsumə xanım Yadigarova (vəfatı - 1923-cü il) Zaqafqaziya Qadın 
xeyriyyə Cəmiyyətinin üzvü olub. Onların ortancıl qızı Liyabəyim topoqraf-
general İbrahim ağa Vəkilovun böyük oğlu Faris bəyin həyat yoldaşı idi. 
Sözardı: General Yadigarov qardaşları haqqında ilk dəfə 1985- ci ildə 
yazmışdım. Həmin yazı “Sovet Gürcüstanı” (4 noyabr 1989-cu il) və “Bərəkət” 
qəzetində (8 may 1991-ci il), 1991-ci ildə “Azərbaycan generalları” kitabında və 
“Borçalı” jurnalında (1993-cü il, № l) nəşr olunub. 
Müstəqillik qazanıldıqdan sonra açılan arxivlər və 1999-cu ildə Gürcüstan 
Mərkəzi Dövlət Arxivindən topladığım faktlara görə bu mövzuya yenidən 
qayıtmalı oldum. Zənnimcə, bu yazını da belə bir nüfuzlu nəsil haqqında tam hesab 
etmək olmaz. Ona görə ki, çoxsaylı Yadigaroğullarının əksəriyyətinin son talуyi 
hələ də məlum deyil. 
1912-ci ildə Tiflisdə nəşr olunmuş “Kavkazskiy kalendar” kitabından 
sətirlər: 
51 
 
- Nadir bəy Yadigarov - Qafqaz Canişinliyində hərbi müşavir. Poruçik 
rütbəsində. 
- Abuzər bəy Yadigarov - Poruçik rütbəsində Qafqaz Canişinliyində 
xidmət edir. 
- Əli bəy Yadigarov - Aşağı Acariyanın Batumi şəhərində milis rəisi. 
- Davud bəy Yadigarov - Tiflisdə yerləşən 17-ci Nijeqorod draqun 
polkunun ştabs-rotmistri. 
- Ġsrafil bəy Həsən bəy oğlu Yadigarov - 17-ci Nijeqorod draqun alayının 
rotmistri. 
 
GENERAL ƏLĠAĞA ġIXLĠNSKĠNĠN HƏRBÇĠ 
QARDAġOĞULLARI 
 
Sovet dönəmində “qırmızı inqilab”dan əvvəl yaşamış bir çox hərbçilərimiz 
haqqında danışmaq bizə yasaq olmuşdu. Xüsusilə də Azərbaycan Xalq 
Cümhuriyyəti ordusunun general və zabit heyəti barədə. Bəzilərinin adını bir yerdə 
çəksək də, yalan-gerçək yazırdıq ki, filankəs yeni gələn şura hökumətini ürəkdən 
alqışlayıb. 
Beləcə yetmiş ildən çox bir müddətdə yüzlərlə, minlərlə oğullarımıza, 
qızlarımıza özümüz öz əlimizlə qara yaxmışıq. Bunların arasında elələri də olub ki, 
indiyə kimi adını heç yerdə çəkməmişik. Hətta yaxın qohumları belə onların adını 
çəkməyə ehtiyat ediblər. Bunu dövr, zaman belə tələb edib. Totalitar rejimin ağır 
təzyiqinə məruz qalmış o qohumları bu gün biz günahlandırmaq iddiasında deyilik. 
Bir quruluşda ki, ölüyə Quran oxuyan mollanı Sibirə sürgün edirdilər, onda əmini 
necə günahlandırmaq olar ki, istilaçı XI Qızıl Orduya qarşı vuruşan qardaşın 
oğlunun adını xatirələrində niyə yazmamısan? Təsəvvür edin ki, “şanlı Qızıl Ordu” 
- deyə, şəninə nəğmələr qoşduğumuz bir vaxtda o əminin aqibəti necə olardı? 
Tam artilleriya generalı Əliağa Şıxlinski 1942-ci ildə qələmə aldığı 
“Xatirələrim” kitabının iyirmi ikinci səhifəsində yazır: “1896-cı ildə briqadanı 
təftiş edən dairə topçu rəisi general-leytenant Baumqarten mənim komandamı 
gözdən keçirərkən briqada komandiri knyaz Ximşiyevə göstərib dedi: “Bu zabit 
çox ağıllı adamdır, onu sənə təqdim edirəm”. Knyaz Ximşiyev cavab verərək dedi: 
“Siz onu yunkerlikdə görmüsünüz, biz isə on ildir ki, onun zabitliyini görür və onu 
lazımınca qiymətləndiririk”. Bu təftişin nəticələri haqqında təlim komandasının 
rəisi əmrnaməsində yazırdı: “Otuz doqquzuncu topçu briqadasının təlim komandası 
sevindirici bir vəziyyətdədir...”. Sonra o, öz əmrində komandanın başqa 
komandanlarla olan bütün üstünlüklərini göstərib, mənə təşəkkür elan etdi. 
... 1895-ci ildə mənim doğma qardaşım oğlu, cavan zabit bizim briqadaya 
keçdi. Topçu rəisi general-leytenant Parçevski dedi ki, rəislər bu zabit haqqında 
göstəriş vermək vəzifəsindən azaddırlar. - Çünki onun üçün əmisi Əliağa Şıxlinski 
kimi bir örnək vardır”. 
52 
 
1983-cü ildə generalın “Xatirələrim” kitabını yenidən nəşrə hazırlayanda 
ona “Qeydlər və izahlar” fəsli yazmalı oldum. İstər-istəməz generalın qardaşı oğlu, 
həmin cavan zabitin taleyi ilə maraqlandım. Bu barədə Bakıda heç nə tapmadım. 
Bir dəfə Qazağa gedəndə ağbirçəklərdən, ağsaqqallardan soruşdum ki, Əliağa 
Şıxlinskinin hərbçi qardaşı oğlunun adı nə olub? Onlar da sorğuma sualla cavab 
verdilər ki, hansı hərbçi qardaşı oğlunu deyirsən, generalın iki hərbçi qardaşı oğlu 
olub: Cavad bəy və Rüstəm bəy Şıxlinskilər. 
Bəli, ortaya bir çətinlik də çıxdı. 
Eşitdim ki, polkovnik Rüstəm bəyin qızı Qazaxda yaşayır. Zəng eləyib 
görüşmək istədim. Ədilə xanımla telefon söhbətimiz görüşməyə körpü salmadı. 
Mətbuat işçilərindən giley-güzar elədi. Dedi ki, “Dəli Kür” filmi çəkiləndə bir 
rejissor bizdən xeyli şəkil apardı, hələ də geri ala bilmirik, hətta, Əliağa babamın 
ağ at üstündə çəkilmiş yeganə şəkli belə it-bata düşdü. 
Haqlı giley idi. Bu söhbətdən sonra mən də Ədilə xanımla görüşməyə inad 
eləmədim. O, telefonda elə qəmli danışırdı ki, əzizlərinin nadir fotoşəkillərinin 
onun üçün nə qədər ağır itki olduğunu çox gözəl başa düşdüm. Bir də hiss elədim 
ki, Cavad bəy Şıxlinski haqqında danışmağa ehtiyat edir... 
Az sonra Şıxlinskilər nəslinin cavan nümayəndəsi ilə tanış oldum. Sözarası 
həmin cavan zabitin adını soruşdum. O, inamla bildirdi ki, Əliağa babamın ehtiyat 
edib adını çəkmədiyi cavan zabit Cavad bəy Şıxlinski idi. Onun dediyinə inanıb 
“Xatirələrim” kitabının 211-ci səhifəsinə belə bir izahat yazdım: “Həmin cavan 
zabit sonralar general-mayor rütbəsinə qədər yüksələn Cavad bəy Məmməd ağa 
oğlu Şıxlinski olub”. 
General Cavad bəy və polkovnik Rüstəm bəyin atası Məmməd ağanın hansı 
illərdə yaşadığını dəqiqləşdirmək üçün Əliağa Şıxlinskinin yaddaşı köməyimə 
gəldi: “Buma (Qəbələ rayonunda kənddir Ş.N) və Qutqaşına gəldikdə eşitdim ki, 
İsmayıl bəy Qutqaşini şair, həm də məşhur, şanlı bir adammış, özü də qutqaşınlı 
imiş. Bu məlumatı mənə o zaman Şəkidə uyezd naçalnikinin müavini olan doğma, 
həm də məndən iyirmi beş yaş böyük olan qardaşım Məhəmməd ağa Şıxlinski 
söylədi” (Ə.Şıxlinski Qutqaşınlı haqqında, Əlyazmalar İnstitutu, arx. 38. Q-
l1(250)). 
Məhəmməd ağa Şıxlinski haqqında yenə generalın “Xatirələr” kitabından: 
(səh. 14-də 1984-cü il nəşri) “Atam rus dilini bilməzdi. Məndən iyirmi beş yaş 
böyük olan qardaşım çar konvoyuna göndərildi. Atamdan aldığı pulları o, o biri 
konvoyçular kimi kefə deyil, oxumağa sərf edərdi. O, özünə müəllim tutub rus 
dilini öyrəndi: üç ildən sonra o zamankı asan proqramlar üzrə zabitliyə imtahan 
verdi və süvari korneti adını aldı. Halbu ki, onun yoldaşları ancaq bir ildən sonra 
milis praporşiki ola bilmişdilər. Məndən iyirmi iki yaş böyük olan ikinci qardaşım 
az savadlı olub rusca pis danışırdı. O biri qardaşlarım isə uşaqkən ölmüşdülər”. 
53 
 
Burdan məlum olur ki, böyük qardaş Məmməd ağa 1837-ci ildə, kiçik 
qardaş Osman ağa isə 1841-ci ildə anadan olmuş, 1908-ci ildə isə vəfat etmişdir. 
Poruçik Məhəmməd ağa isə 1889-cu ildə dünyadan köçüb. 
Generalın yaxın qohumuna inansam da, özümdə bir inamsızlıq, narahatçılıq 
vardı. Arxivlərdə işləyəndə Cavad bəyin adına rast gəlmirdim. Heç olmasa 
fotoşəklini belə tapa bilmirdim. Axtarışlarımın bəhrəsizliyi bəzən belə bir 
hərbçinin olması haqda məndə şübhə də doğururdu. Digər tərəfdən, general Əliağa 
Şıxlinskinin ensiklopedik biliyinə, dəqiq yaddaşına inanmaya bilmirdim. Generalın 
iki yüz səhifəlik “Xatirələrim” kitabında onlarla hərbçinin və müxtəlif peşə 
adamlarının vəzifəsini, ad-familini dönə-dönə hərbi ensiklopediyalarla 
tutuşdurmuşdum. Səksən yaşlı qoca generalın yazdığı kitabda zərrəcə səhv tapa 
bilməmişdim. 
General xatirələrini yazanda 1942-ci il idi. Otuz yeddinci il hələ davam 
edirdi. 1920-ci ildə istilaçı XI Qızıl Orduya qarşı Gəncədə üsyanın fəal başçısı olan 
general Cavad bəy Şıxlinski İrana qaçmışdı. Ona görə də general onun adını 
yazmağa cəsarət etməmişdi. 
Bəs nə etməli? Haradan, necə öyrənməli, general Cavad bəy Şıxlinskinin 
fəaliyyətini? Bir tərəfdən də fikirləşirdim ki, onun haqqında yazacağım məqalənin 
dərcinə heç kəs yaxın durmayacaq. 
Qazax ağsaqqalları isə məni şirnikləndirirmiş kimi xeyir-şər məclislərində 
onu tərifləyirdilər. Dəqiq hərbi fəaliyyətini öyrənmək istəyəndə “qalsın gələn 
dəfəyə” - deyib, söhbətin mövzusunu dəyişirdilər. Sözün tam mənasında oxunu 
atıb, yayını gizlədirdilər. Hiss edirdim ki, qorxurlar, ehtiyat edirlər. Onlar hardan 
biləydilər ki, dövr dəyişəcək, tarixin qaranlıqlarına işıq düşən gün gələcək. İndi 
həmin vaxt gəlib, amma çox təəssüf ki, o yaxşı məlumatlı kişilər yoxdur. Onlar 
general Cavad bəy və onun polkovnik qardaşı Rüstəm bəy haqqında söz-söhbəti də 
özləri ilə o dünyaya apardılar. Onlardan yalnız Abdulla Babanlı müəyyən 
mətləblərdə mənə kömək etdi. 
Yadımdadır, elə oradaca söhbət polkovnik Cahangir bəy Şıxlinskidən 
düşdü. Cahangir bəy Şıxlinski də bu nəslin oğludur. O, 1884-cü ildə Qazaxlı 
kəndində anadan olub. Qoridə Müəllimlər seminariyasını bitirib. Az müddət 
pedoqoji fəaliyyətlə məşğul olub. Qazaxda pristav və qəza rəisi işləyib. 1920-ci 
ildə bolşeviklərin təziqindən İrana gedib. 1950-ci ildə orada vəfat edib. Bir neçə 
ağsaqqal onun 1918-20-ci illərdəki fəaliyyətindən fəxrlə söhbət açdı. Dedilər ki, bu 
illərdə Daşsalahlı Məmməd Koxa Mahmudov, Söyün bəy Sübhanverdixanov, 
Mədəd bəy Vəkilov, Əskiparalı Mikayıl ağa, Cahangir bəylə çiyin-çiyinə verib 
erməni daşnaklarına, gürcü menşeviklərinə qarşı vuruşaraq torpağımızı qorudular. 
Mən də “Azərbaycan tarixi” kitabından oxuduğum bir epizodu onlara 
danışdım. 
Orada yazılır ki, 1915-ci ildə fabrik fəhlələri (məlum deyil hansı fabrikin - 
Ş.N.) gündəlik əmək haqqının artırılması üçün tətil eləyirlər. Bu təzyiqdən sahibkar 
54 
 
əmək haqqını 5 qəpik də artırır. Lakin bunun sədəqə kimi qəbul edən fəhlələr yenə 
imtina edirlər. Tətilçilərin qətiyyətini görən qəza rəisinin müavini Cahangir bəy 
Şıxlinski fəhlələrin beş nəfər nümayəndəsini yanına çağırıb onları həbslə hədələyir. 
Əmr edir ki, işə başlasınlar. Polislər də fabriki mühasirəyə alırlar. Lakin tətilçilər 
inadla öz tələblərinin ödənilməsinə nail olurlar, onların əmək haqqı beş qəpikdən 
on beş qəpiyə qədər artırılır, üstəlik də iş günü yarım saat azaldılır... 
Bu yerdə dözə bilməyən ağsaqqal maarifçi Abdulla Babanlı dedi: - Yalandı, 
- oğul, büsbütün yalan epizoddur. Əvvəla, bizim Qazaxda elə bir fabrik olmayıb. 
Bizdə indi də, o vaxt da xırda xalça, kəlağayı, dondurma və konfet sexləri var. 
Bizdə inqilabdan əvvəl belə sexlərin və dükanların sahibkarları Hacı Rəsul uşağı 
adı ilə tanınan Məmmədəli, Əbdüləli, Mirzəvəli və başqa qardaşlar vardı. Onlar da 
xeyirxah, kasıba, yetim-yesirə əl tutan oğullar idi. Dükanlardan biri kəlağay alanda, 
birini də bağışlayırdılar. Onlar xırda-para şeylərin alverçisi deyildilər, əsl tacir 
idilər. Mən əsrdən (XX əsr) böyüyəm, nə təhər olub ki, bu boyda tətili nə 
görmüşəm, nə də eşitmişəm. Yalan yazır o oxuduğun “Azərbaycan tarixi” kitabı... 
Yaxşı tanıdığım bir tarixçi professorun kitabından aşağıdakı cümlələri 
oxuyanda o vaxt mən də general Cavad bəy Şıxlinskinin xalqının düşməni 
olduğuna inanmışdım. Eləməyib tənbəllik bu cümlələri də Abdulla müəllimə 
oxudum: “Müsavat generalı Cavad bəy Şıxlinski, polkovnik Cahangir bəy 
Kazımbəyov, general Məhəmməd Mirzə Qacar, məşhur müsavatçı Xan Xoyski 
qardaşları və başqaları qiyamın bilavasitə təşkilatçıları olmuşlar. 
Əksinqilabçı ünsürlərdən təşkil edilən qiyamçılar on-on iki minlik böyük 
dəstəyə və üç artilleriya batareyasına malik idilər. 
Mayın 26-da qiyamçılar hərbi cəbbəxananı ələ keçirdilər, dəmiryol 
vağzalını tutdular. Müsavatçılar şəhər əhalisi içərisində bolşeviklər, qızıl əsgərlər 
əleyhinə hər cür böhtanlar yayır, guya bolşeviklər əleyhinə bütün Azərbaycan 
üsyan etmişdir, - deyə fitnə-şayiələr yayırdılar”. 
Cümlələri oxuyub qurtaran kimi Abdulla müəllim titrək, arıq barmaqlarını 
sətirlərin üstündə gəzdirə-gəzdirə dedi: 
- Bu cümlələrdəki “böhtan, fitnəkar, şayiə”, “əksinqilabçı” sözlərini pozsaq, 
“qiyam və qiyamçıları” isə igid, üsyankar sözləri ilə əvəz etsək professorun 
fikirləri düz olar. 
Əlbəttə, on səkkiz il əvvəl Abdulla müəllim bu iradları mənə ikilikdə, özü 
də astadan, ehtiyatla deyirdi. Onda nə demokratiya vardı, nə də aşkarlıq. 
1991-ci ildə arxivdə rast gəldiyim bir kitab məni çox sevindirdi. Sevindim 
ki, nə general Əliağa Şıxlinskinin yazdığı, nə də onun qohumunun dediyi səhv 
olmadı. 1912-ci ildə Qafqaz canişinliyinin mətbəəsində nəşr olunmuş “Kavkazski 
kalendar” sorğu kitabı bunu bir daha təsdiq etdi. Kitabın 489-cu səhifəsində belə 
bir qeyd var: “Otuz doqquzuncu artilleriya briqadasının komandiri general-mayor 
Kalin, birinci rotanın komandiri isə kapitan Cavad bəy Şıxlinskidir”. 
55 
 
Yeri gəlmişkən həmin kitabdan müəyyən səhifələri qısaca olaraq oxuculara 
təqdim edirəm. Ona görə ki, orada xalqımızın görkəmli hərbçi oğulları haqqında 
məlumat verilir. Dörd yüz yetmiş səkkizinci səhifədən: 
- Birinci Qafqaz ordusu korpusunun artilleriya müfəttişi general-leytenant 
Səməd bəy Mehmandarov, əlli ikinci artilleriya briqadasında birinci divizionun 
komandiri Əsəd bəy Talışxanov, Qafqaz canişinliyinin hərbi qərargahında 
ştalmeyster (orduda süvari zabiti - Ş.N.) Bəhram xan Naxçıvanski xidmət edirlər. 
 Yüz otuz altıncı səhifədən: 
- Cavanşir qəzasının Tərtər qəryəsində praporşik Gəray bəy Vəkilovun, 
Qarasaqqalda İsfəndiyar bəy Muradovun (general Ə.Şıxlinskinin bacısı oğludur. 
Az müddət Qazax qəzasının rəisi olub. 1920-ci ilin mayında Gəncə üsyanının 
iştirakçısı adı ilə məhşur ədəbiyyatşünas Firudin bəy Köçərli, doktor Məcid bəy 
Vəkilov, müəllim Nadir bəy Dağkəsəmənski ilə birgə bolşeviklər tərəfindən 
Gəncədə güllələnib - Ş.N.) Qazax qəzasında starşina köməkçisi Cahangir bəy 
Şıxlinski və Məcidbəy Şıxlinskinin fəaliyyətindən danışılır. 
Beş yüz iyirmi doqquzuncu səhifədə isə Əliağa Şıxlinskinin iyirmi ikinci 
artilleriya briqadasında birinci polkun komandiri olduğu göstərilir. 
“Kavkazski kalendar”dakı bu tapıntılarımdan sonra cəsarət edib 1990-cı ilin 
sentyabrında “Bizim generallar” verilişində general Cavad bəy Şıxlinski haqqında 
sorğu ilə çıxış elədim. İki gün keçməmiş bir nəfər zəng elədi. Dedi ki, çıxışınıza 
qulaq asdım. Çox sağ olun ki, mənim babalarım Cavad bəy və Rüstəm bəy 
Şıxlinskilər haqqında az-çox məlumat verdiniz. Amma heç birinin şəklini 
göstərmədiniz.  
-Yoxdur, - dedim, - qardaş, heç bir arxivdən şəkillərini tapmaq mümkün 
olmadı. Mən də ona görə sorğu elədim ki, kimdə onların şəkli varsa, bizə 
göndərsin. Əgər doğrudan da o kişilər sənin babandırsa kömək elə, şəkillərini 
tapaq. 
-Var, - deyə xəttin o başındakı adam inamla bildirdi. Mən sevinclə: 
- Harda, kimdə? - deyə soruşdum. 
- Qazaxda, anamda. Siz bir neçə il əvvəl anamla bu barədə telefonla 
danışmısınız. Anam isə əmisi Cavad bəyin adı gələndə həmişə ehtiyat edir. Bir də 
itkin şəkillərdən sonra anam heç kəsə inanmır. Sizin verlişə baxıb, indi özü 
Qazaxdan zəng eləmişdi ki, qəzetdə dərc olunan yazılarını oxuyuram, verilişinə də 
baxdım, şəkilləri ona etibar eləyə bilərəm... 
Danışan Ədilə xanım Şıxlinskayanın oğlu Rüstəm idi. On ildən sonra bu 
görüşün baş tutması üçün polkovnik Rüstəm bəyin nəvəsi Rüstəmə təşəkkür edib, 
Qazaxa getdim. Gedəndə özümlə Respublika Kino-Foto-Sənədlər Arxivindən 
tapdığım iki nadir şəkli də götürmüşdüm. 1919-cu ildə çəkilən bu şəkillərdə 
Azərbaycan Xalq Cümhuriyyəti Ordusunun general və zabitləri təsvir olunmuşdu. 
Hər iki şəkildə cavan bir zabitin ad-famili yazılmışdı: Bahadır bəy Vəkilov. 
*** 
56 
 
Elə ilk görüşdən bir-birimizdən üzrxahlıq elədik. Ədilə xanım yanıqlı-
yanıqlı dedi ki, gözüm qorxub, ay oğul, iyirminci, bir də otuz yeddinci illər bizim 
ailəyə heç nədən çox ağır zərbələr vurub. Sənin on il bundan qabaqkı telefon 
zəngində isə yara hələ isti idi. Şəkillərin yarasını deyirəm, ən çox məni yandıran 
da, Əliağa babamın ağ at üstündə çəkilmiş yeganə fotoşəkili idi. Günah məndə 
oldu, heç olmasa üzünü çıxartdırıb özümdə saxlamadım. Rüstəm dönə-dönə gedib 
o rejissoru axtarıb. Deyiblər, rəhmətə gedib. Şəkillər də itdi-batdı. Nə isə, olan-
oldu, keçən-keçdi... Məndə qalan şəkillər bunlardı, - deyib, Ədilə xanım 
“Nikolaydan qalma” bir albomu stolun üstünə qoydu. Albomun ilk səhifəsində 
çərkəzi geyimli cavan bir zabit şəkli... İri ala gözləri necə də tanış və doğmadır. 
Mənim şəklə diqqətlə baxdığımı görən Ədilə xanım: -Dayımdı, - dedi, - müsavat 
zabiti olduğuna görə iyirminci ildə bolşeviklər onu da güllələyiblər. 
Onun səsindəki təsvirəgəlməz kövrəklik, həzin bir qəm dalğası varlığımı 
titrətdi. Adam belə anlarda qarşısındakına təsəlli verməkdən də məhrum olur. 
Daxili təlatüm, vicdanın səsi olub keçmiş ədalətsizliyi, vəhşiliyi ittiham edir. 
Dərindən köks ötürüb, “heyif” - deməkdən başqa əlindən bir şcy gəlmir. Çünki 
nahaq qan tökənləri, heç nədən insan güllələdənləri ittiham etmək geedir. O 
vəhşiləri indi tarix mühakimə edir. Tarix öz səhifələrində onlara amansız cəza 
verir, gec də olsa əyrini-əyri, düzü-düz yazır. Ağır qəm yükünün altından 
qurtarmaq xatirinə soruşdum: 
-Dayınızın adı necədir, Ədilə xanım? 
-Bahadır bəy Vəkilov, Milli Orduda rütbəsi kapitan... 
-Ola bilməz, - dedim. - Özümdən asılı olmayaraq səsim bərkdən çıxdı. 
-Onda bu şəkillərə baxın, zəhmət olmasa... 
Mən özümlə gətirdiyim bir qrup milli ordu əsgərinin iki fotoşəklini ona 
göstərdim. 
-Bu, tən ortada oturan Bahadır dayımdı, - dedi. İkinci şəklə baxır: - bu da 
odu, dayımdı... Bu şəkillər bizdə yoxdu. Sizdə hardandı? - deyə soruşdu. 
-Arxivdən tapmışam, - dedim. 
- Oy, nə yaxşı iş görmüsünüz, çox sağ olun... Mənim anam Böyükxanım 
Vəkilovlardandır. İbrahim ağa Vəkilovun qızıdır. General-topoqraf İbrahim ağanın 
yox, o, Paşa ağanın oğludur. Mənim babam isə Pənah ağa Vəkilovun oğludur. İkicə 
dayım vardı: böyüyü İsfəndiyar bəy, kiçiyi isə Bahadır bəy idi. İsfəndiyar dayım 
1907-ci ildə Qori seminariyasını qurtarmışdı. Bir müddət Bakıda rus-tatar 
məktəbində müəllim işləyib. 1910-cu ilin yayında görkəmli maarifçi Əhmədağa 
Mustafayevin Dilicanda ədəbi fəaliyyətinin iyirmi beş illiyi keçirilib. Dayım 
yubileyin təşkilatçısı olub. Böyük şairimiz M. Ə. Sabirin “Hophopnamə”sinin nəşri 
üçün ianə toplayıb. 1918-ci ildə Qazax Seminariyası açılanda Firudin bəy Köçərli 
onu Qazağa dəvət edib. Səməd Vurğunun, Seyfulla Şamilovun, Mirqasım 
Əfəndiyevin, Osman Sarıvəllinin, Mehdi Hüseynin, Mehdixan Vəkilovun və 
yüzlərlə seminaristin müəllimi olub. Bolşevik hökuməti qurulanda əksinqilabçı-
57 
 
müsavatçı fəaliyyətinə görə Solovki konslagerinə sürgün etdilər. Ana tərəfimdən 
Solovki adalarında əzab çəkənlər çox olub. Müsavat parlamentinin üzvü Rəhim 
bəy Vəkilov, maarifçi Zəkəriyyə Vəkilov, Məmmədhəsən Vəkilov - Baharlı, Bakı 
Darülmüəllimatının direktoru Mədinə xanım Vəkilova-Qiyasbəyli isə otuz 
yeddinci ildə güllələndi. Azərbaycan parlamentinin üzvü, partiyanın ikinci lideri 
Mustafa ağa Nadir bəy oğlu Vəkilov 1920-ci ildə Türkiyəyə mühacirətə getdi... 
Solovki konslagerində on il həbs cəzası çəkən dayım İsfəndiyar bəy Vəkilov 1936-
cı ilin noyabrında qayıtdı. Ömrünün axırına kimi müəllimlik etdi. 1960-cı ildə 
vəfat edən dayımın indi bir qızı, bir oğlu qalır. Oğlu İbrahim Vəkilov istefada olan 
polkovnikdir. Kiçik dayım Bahadır bəy Vəkilov idi. Bayaq dediyim kimi, iyirminci 
ildə cavankən bolşeviklər güllələdilər, heç evlənməmişdi də. Sizin tapdığımz şəklin 
arxasında yazılıbmı, neçənci ildə çəkilib? 
- 1919 -cu ildə çəkilib, - deyə cavab verdim. 
- Mənimlə yaşıddı, dayımın şəkli, - deyib Ədilə xanım qəmli-qəmli köksünü 
ötürür. Ovcundakı xırdaca güllü dəsmalla nəmli gözlərini sildi.  
- Ədilə xanım, bolşeviklər ana tərəfinizdən ona görə çox adamı güllələyib, 
sürgün ediblər ki, Rəhim bəy Vəkilov müsavat parlamentinin üzvü olub və 
nəslinizdə bəylik varmış. Əslində maarifçilər daha çox olub. Tiflisidəki Qori 
seminariyasının arxivində işləyəndə bir dəfə maraqlandım ki, görüm, neçə Vəkilov 
oxuyub. Saydım on bir nəfər idi. Hələ Qazax Seminariyasını qurtaranlar da olub... 
Bəs, ata tərəfinizi niyə incidiblər? 
- Ata tərəfimdən də ağalıq var idi. “Ağalıq” yeri adlanan Şıxlinskilərə 
məxsus torpaqlar indi də qalır. Birinci Şıxlıya çatmamış, Kür qırağı yerlər 
Şıxlinskilərin olub. İndi orda üzüm bağı salınıb... Polkovnik atam Rüstəm bəy 
Şıxlinskini də 1920-ci ildə bolşeviklər güllələdilər. Bizim ailə Bakıdan Qazaxa 
köçdü. Sonra Gəncə üsyanı oldu. Cavad əmim İrana getdi. Evimizdə başıpapaqlı 
qalmadı. Anam Qazaxda arteldə dərzi işləyirdi, bir təhər dolanırdıq. 1932-ci ildə 
olan bir hadisə heç vaxt yadımdan çıxmır. “Çistka” vaxtı idi. Bir gün anamı 
komsomolçular kluba çağırdılar. Belə yerlərdə heç vaxt olmayan anam getmək 
istəmirdi, utanırdı. Dedilər ki, Bakıdan “çistka” aparmağa nümayəndə gəlib, 
getməsən vəziyyətin daha da pis olar. “Kulak” kimi sürgün edərlər, körpələrinə 
yazığın gəlsin. Onda anam məni də özü ilə apardı. Yığıncaq başlandı. Səsə 
qoydular ki, Böyükxanım İbrahimağa qızı Şıxlinskayanın səsi alınsın, yoxsa yox. 
Yerdən: qadındı, köməksizdi, əri, qaynı və bir qardaşı güllələnib, bir qardaşı isə 
sürgündədir, bağışlansın - deyənlər çox oldu. Bu vaxt bizim keçmiş nökərimizin 
komsomolçu oğlu söz alıb kürsüyə çıxdı. Anam ürəkləndi. Utancaq anam ilk dəfə 
başını qaldırıb ümidlə kürsüyə tərəf baxdı. Nökərimizin komsomolçu oğlu 
Lenindən, Stalindən, proletariatdan və yeni qurulan kolxozdan odlu-odlu danışırdı. 
Bəyləri, ağaları təhqir edə-edə birdən üzünü anam tərəfə tutub, əlini irəli uzatdı: - 
Bu, o Vəkilovlardan, o Şıxlinskilərdəndir ki, proletariatın qanını su yerinə axıdıb. 
Səsi alınmalıdır. Vəssalam! - deyib kürsüdən fəxrlə düşdü. Anamı işdən çıxardıb, 
58 
 
“səsini” aldılar. Ailəmiz hökumət yanında gözükölgəli oldu. Dinə bilmədi, yazıq 
anam. 
Dünya yaxşı adamlardan xali deyilmiş, ay oğul. Bir xeyli sonra anam o 
vaxtın nüfuzlu adamları Həmid Əfəndiyevə və Sayad Bəhərzalova müraciət etdi. 
Onlar kommunist olsalar da, vicdanlı adamlar idilər. Anamın səsini qaytarıb, özünü 
də işə bərpa etdilər. O vaxt əmim Cavad bəy İranda sağ idi. Onda sərhəd çox da 
möhkəm deyildi, gedib-gələnlər vardı. Xəbər gətirmişdilər ki, general Cavad bəy 
Şıxlinski Ərdəbil qarnizonunun komandanıdır. Əmimə Azərbaycan Demokratik 
ordusunda general-mayor rütbəsi verilmişdi. Səhv eləmirəmsə, on doqquzuncu ildə 
verildiyini anam danışardı. Əmim də, atam da Birinci Dünya Müharibəsində Tatar 
polkunun tərkibində vuruşublar, hər ikisi “Müqəddəs Georgi” və “Müqəddəs 
Vladimir” ordenləri ilə təltif olunublar. Otuz-qırxıncı illərdə o taydan, Cavad 
bəydən, onun qoçaqlığından yaxşı sədalar gələndə bizim qocalar pıçıltı ilə, 
ehtiyatla damşırdılar ki, Cavad bəy hərbi işdə atamdan da mahir olub. O, əmisi 
Əliağa Şıxlinski qədər qoçaq imiş. 1946-cı ilə qədər eşidirdik ki, əmim sağdır, 
evlənib iki oğlu - Çingiz, Məhəmməd və Surə adında qızı var
3
 . 
- Cavad bəy böyük idi, yoxsa atanız Rüstəm bəy? 
- Cavad əmim 1874-ci ildə anadan olmuşdu. Yaşı qırxı keçsə də 
evlənməmişdi. Bizim Şıxlinskilərin arasında gec evlənənlər var. 
- Ədilə xanım, elə general Əliağa Şıxlinski buna canlı sübutdur. O da gec, 
qırx dörd yaşında evlənib. 
- Anam danışardı ki, boy-buxunda, bacarıqda, xasiyyətdə də Cavad bəy 
əmisi Əliağa Şıxlinskiyə oxşayırdı. Atamı da, əmimi də Əliağa babam Tiflisdəki 
zadəgan balalarına məxsus kadet korpusuna qoymuşdu. Oranı bitirəndən sonra hər 
ikisini Peterburqa aparır, vaxtilə özünün oxuduğu Mixaylov topçuluq məktəbinə 
oxumağa qoyur (Cavad bəy bundan əvvəl Konstantin hərbi məktəbini birinci 
dərəcə ilə bitirmişdi Ş.N.). Atam əmim Cavad bəydən iki yaş kiçik idi. Atam 
Rüstəm bəy 1877-ci ildə anadan olub. Hər ikisi də Qazaxda anadan olub. Sizə 
danışdıqlarımın hamısını anam yazmışdı, ordan oxumuşam, hara qoymuşam, harda 
gizlətmişəm tapa bilmirəm... Anam bu yazıları müharibədən qabaq yazmışdı. 
Deyirdim ki, ay ana, at getsin, bu yazılar nəyinə lazımdır. 
Birdən nə olar... Bunlara görə başımız bəlalar çəkər. Anam da 
arxaçıyınlıqla: “Yox qızım, - deyərdi, - vaxt gələcək lazım olacaq, belə kişilərin adı 
batmamalıdır”. 
- Ədilə xanım, nə general əminiz Cavad bəyin, nə də polkovnik atanız 
Rüstəm bəyin Azərbaycan milli ordusundakı əvəzsiz xidmətləri itib-batmayıb. 
                                                          
3Tədqiqatçı-jurnalist İsmayıl Umudlu: “General Cavad bəyin övladları ali təhsil alıblar. Çingiz dövlət 
işində xidmətdədir. Bir vaxtlar o, İranda alpinistlər federasiyasına rəhbərlik edib. Məhəmməd 
mədəniyyət evinin direktoru olub. Vəfat edib. Surə ailəlidir, Tehranda yaşayır. Cavad bəyin nəvə - 
nəticələri indi də İranda yaşayır, şöhrətli Alqazax soyadında. (“Zerkalo” qəzeti, 27.11.2004-cü il) 
  
59 
 
Xalqımızın görkəmli oğlu Mirzəbala Məmmədzadənin “Azərbaycan milli 
ordusunun keçdiyi yollar” məqaləsində onlar barədə məlumat var: “Ağdamda 
(1918-ci ildə) pulemyot bölüyünə məxsus hazırlıq məktəbi açıldı. Sonralar 
bolşeviklər tərəfindən edam edilən mərhum miralay (polkovnik) Şıxlı Rüstəm 
bəyin idarəsi altında topçu hissəsi təşkil edildi”. Müəllif yazırdı ki, yenicə 
yaradılan Müsavat ordusunun birinci diviziyasına mirliva (general-mayor) Cavad 
bəy Şıxlinski komandan təyin edildi... 
*** 
 Rusiya Mərkəzi Hərbi Tarix arxivindən aldığımız rəsmi sənəddə Cavad bəy 
və Rüstəm bəy Şıxliniski qardaşları haqqında məlumat verilir. Bu sənədlərdən hər 
iki sərkərdənin 1917-ci ilə qədərki fəaliyyəti göstərilir. 
1914-cü il yanvarın 12-də tərtib olunmuş “Xidmət kitabça”sında 
podpolkovnik Cavab bəy Şıxliniskinin 1874-cü ildə yanvarın 3-də Gəncə 
Quberniyasının Qazax qəzasında ağalıq nəslində anadan olduğu göstərilir. İbtidai 
hərbi təhsilini Tiflis kadet korpusunda aldıqdan sonra yunker Cavad bəy 
Peterburqdakı Konstantin hərbi məktəbini 1892-ci il avqustun 28-də birinci dərəcə 
ilə bitirdikdən sonra podporuçik rütbəsi alır. Təhsilini davam etdirmək üçün 
Artilleriya Zabitləri məktəbinə daxil olur. 
Az müddət Kremençuk şəhərindəki artilleriya batareyasında xidmət edir. 
1895-ci il mayın 9-da 39-cu artilleriya briqadasına ezam olunur. O, briqadada 
tədris işləri üzrə müəllim vəzifəsinə təyin olunur. 1896-cı il avqustun 18-də Qazax 
qəzasına ezam olunan Cavad bəy süvari ordusuna at toplamaq üçün göndərilir. 
Sonrakı illərdə Qars və Aleksandropol şəhərlərində xidmətdə olan Cavad bəy 
Şıxlinski 1901-ci il avqustun 19-da ştabs-kapitan rütbəsi alır. 1904-cü ildə Qars 
şəhərində beşinci batareyanın komandiri olan Cavad bəy həmin il martın 28-də 
xidmətdə fərqləndiyinə görə üçüncü dərəcəli “Müqəddəs Stanislav” ordeni ilə təltif 
olunub. 
Xidmət yeri tez-tez dəyişdirilən Cavad bəy İranda, İrəvanda, Tiflis 
quberniyasının Qombarı, Muxrovan ərazilərində, Çarskoe - Seloda müxtəlif hərbi 
vəzifələrdə ləyaqətlə qulluq etmişdir. 1913- cü il fevralın 21-də ona Romanovlar 
sülaləsi çarlığının 300 illiyi münasibəti ilə xatirə medalı və podpolkovnik rütbəsi 
verilir. 
Sənədlərdə göstərilir ki, xidmətə başlayan gündən həmişə nümunəvi zabit 
kimi qulluq etmiş, heç vaxt töhmət almamışdır. Öhdəsinə düşən tapşırığı vaxtında 
və layəqətlə yerinə yetirmişdir. 
1913-1914-ci illərdə podpolkovnik Cavad bəy Şıxlinski 23-cü iri Çaplı 
artilleriya diviziyonuna komandir təyin olunur. 1916-cı il fevralın 10-da Cavad bəy 
45-ci artilleriya briqasında dördüncü batareyanın komandiri olur. 1917-ci il aprelin 
22-də isə Cavad bəy Şıxlinskiyə polkovnik rütbəsi verilir. 
İyirmi üç illik imperiya ordusundakı nümunəvi xidmətinə görə polkovnik 
Cavad bəy Məmməd ağa oğlu Şıxlinskinin döyüş xidmətləri layiqincə 
60 
 
qiymətləndirilmişdir. O, üçüncü dərəcəli “Müqəddəs Anna” (16.03.1908), ikinci 
dərəcəli “Müqəddəs Stanislav” (02.03.1911), ikinci dərəcəli “Müqəddəs Anna” 
(15.02.1914), dördüncü dərəcəli “Müqəddəs Vladimir” (31.01.1915), dördüncü 
dərəcəli “Müqəddəs Vladimir” (qılınc və bantla birgə, 29.09.1915), iki   dəfə Ali   
Baş komandanlığın mükafatı ilə (05.03.1916; 14.10.1916), ikinci dərəcəli 
“Müqəddəs Anna” (qılıncla birgə, 21.10.1916), ikinci dərəcəli “Müqəddəs 
Stanislav” (qılıncla birgə, 02.12.1916), üçüncü dərəcəli “Müqəddəs Vladimir” 
(03.10.1917) ordenləri ilə təltif olunmuşdur. 
*** 
Zəngəzurda məskun olan ermənilər İrəvan daşnaklarının təhriki ilə bu 
vilayəti özlərinə ilhaq etmək niyyətilə Azərbaycan hakimiyyətini tanımırdılar. 
1919-cu ilin oktyabr ayında general Cavad bəy Şıxlinskinin komandanlığı altında 
Zəngəzur ermənilərinə qarşı hərbi yürüş oldu. Bu səfər bir aydan artıq davam etdi. 
Zəngəzurdakı erməni milli hissələrinə qarşı hərbi əməliyyatlar aparan 
Cavad bəy Dığ kəndi ərazisində düşmənin möhkəmləndirilmiş istehkamlarını 
dağıdır və kəndi onlardan təmizləyir. Az sonra ingilislərin işə qarışması ilə hücum 
dayandırılır. Noyabrın iyirmi üçündə olan barışığa əsasən erməni hərbi hissələri 
Zəngəzur ərazisini tərk edir. 
General Cavad bəy Şıxlinskinin 1919-cu il noyabrın səkkizində həmin 
döyüşlər barədə Hərbi Nazirliyə göndərdiyi bir teleqram Mərkəzi Dövlət Arxivində 
saxlanılır. 
“Adamların həddindən artıq yorulduqlarını və Dığ kəndini əldə saxlamağın 
mümkün olmayacağını müəyyənləşdirdikdən sonra, mən qrupu Zabıx çayının 
şimal sahilinə çəkməyi və əlverişli mövqe tutmağı qərara aldım. 
Bütün hissələr çayı sağ-salamat keçib müəyyən olunmuş mövqeyi tutdular. 
Enişi enərkən toplardan biri yoldan çıxdı və dərəyə düşdü, onu çıxartmaq mümkün 
olmadı. Həmin topun açarını, təkərlərini və mühüm hissələrini söküb götürdük. 
Top bizim mövqeyimizin yaxınlığındadır, çalışıram ki, ayın doqquzuna kimi 
çıxardıb aparaq. Mənim bütün göstərişlərimi yerinə yetirmək üçün Yadigarovun 
dəstəsi Abdallara gəlib. 
Qəhrəmanlıqla həlak olan Cavanşir alayının podpraporşiki Muradovun və 
Zaqatala alayının praporşiki Qazıyevin böyük cəsurluğunu xüsusi qeyd etməliyəm.  
Bizim artilleriyada əla döyüş xidmətləri olan podpolkovnik Novruzovun 
məharətini də unuda bilmirəm. Bizim itki belədir: Zaqatala alayından həlak olan və 
itkin düşən qırx nəfərdir, əlli nəfəri isə yaralanıb. Cavanşir alayından beş nəfər 
həlak olub, iyirmi nəfər yaralanıb. Şəki alayından iki nəfər yaralanıb, Qarabağ 
alayından isə ikisi və artilleristlərdən bir nəfər yaralanıb. Zabitlərdən üçü həlak 
olub, dördü isə yaralanıb. İtkilərimizin sayını əlavə olaraq yenə Sizə bildirəcəm. 
 
General Cavad bəy Şıxlinski,  
Abdallar kəndi” 
61 
 
 
1920-ci ilin martında erməni daşnakları güclü silahlı qüvvə ilə Qarabağa 
hücum edəndə general-mayor Cavad bəy Şıxlinski də həmin döyüşlərdə inamla 
vuruşmuşdur. O günlərdə onun Nazirlər Sovetinin və Dövlət Müdafiə Komitəsinin 
sədri Nəsib bəy Usubbəyliyə vurduğu üç təcili teleqram saxlanılır. 
 
“23 martl920-ci il” 
 
Bu gün dan ağarmamış ermənilər Əsgərana hücum edib, qalanın bir 
hissəsini alıblar. Teleqraf xəttində mənim verdiyim məlumat poçtda kəsilir. Mən 
təsadüfən buraya gəlmişəm. Fövqəladə hadisə barədə Sizə məlumat verməyi 
özümə borc bildim. Yerli qəza rəisi ilə birgə köməkçi qoşun dəstələri yığırıq. Bu 
məlumatı Bərdə və Tərtərə də çatdırmışam. 
General Cavad bəy Şıxlinski, 
 Ağdam” 
“Nəsib bəy Usubbəyliyə 
Əsgəranı ermənilər artıq zəbt ediblər. Aldığım məlumata görə ermənilər 
bütün yüksəklikləri ələ keçiriblər. Əsgərandan qaçıb gələn uryadnik və strajnikin 
dediklərinə ğörə, Xankəndi istiqamətində döyüşlər səhər tezdən başlayıb. Hələlik 
atəş kəsilib. Hava bərk dumanlıdır. Bizim partizanlar Əsgəran və Ağdam 
mövqelərini ələ keçirdilər. Artıq ermənilərə qarşı döyüşlər davam edir. Parlamentin 
üzvü Qarabəy Əliverdiyevin təşkilatçılığı sayəsində Müdafiə Komitəsi və yaralıları 
müalicə şöbəsi təşkil edilib. 
General Cavad bəy Şıxlinski,  
Ağdam” 
 
“Nəsib bəy Usubbəyova 
Əsgəran qalasının bir hissəsini döyüşlə geri almışıq. Burada hökumət 
nümayəndələrindən heç kəs yoxdur. Qəza rəisini tapa bilmədik. Özüm köməkçi 
dəstələr təşkil edirəm. Yerli partizanlara gözətçilər göndərdim. Başımızdan 
keçəcəyik, amma Əsgəranı düşmənə verməyəcəyik. 
General Cavad bəy Şıxlinski” 
 
Cavad bəy Şıxlinskinin komandanlıq etdiyi birinci piyada diviziyası 1919-
cu ilin sonlarında Gəncədə yerləşirdi. Diviziya üç alaydan və üç taburdan 
(batalyon) ibarət idi: Cavanşir alayının komandiri podpolkovnik Səmədbəy 
Rüstəmbəyov Zaqatala alayının komandiri, polkovnik Əhməd və Dibirov və Gəncə 
alayının komandiri Cahangir bəy Kazımbəyov idi. 
Təcili teleqram 
 1920-ci il 27aprel 
 
62 
 
Gəncə. Birinci piyada diviziyasının rəisi, general Şıxlinskiyə
4
.
 
“Bolşeviklər 
Yalama stansiyasına hücum etdilər. Onlar dayanmadan 
irəliləyirlər. Xudatı ələ keçiriblər. Çıxılmaz vəziyyətdəyik. Günü bugün Qızıl 
Buruna Qazaxdan bir batalyon və Gəncədən bir batalyon göndərmənizi əmr 
edirəm. Hər bir batalyonda ən azı 500 süngü və pulemyot olmalıdır. Yük qatarını 
artıq göndərmişik. Həmin hissələrin gəlməsi vaxtını teleqrafla bildirin. Biz 
batalyonları sabaha gözləyirik. 
Hərb naziri artilleriya generalı 
 Səməd bəy Mehmandarov”. 
 
Respublika Mərkəzi Dövlət Arxivində saxlanılan daha bir sənəd. Hərbi 
Dəniz komissarı Çingiz İldırımın və Respublika bolşevik Ordusunun müvəqqəti 
Qərargah rəisi general-mayor Əbdülhəmid bəy Qaytabaşının 30 aprel 1920-ci ildə 
verdiyi əmrdə oxuyuruq: 
“Birinci piyada diviziyasının rəisi, general-mayor Cavad bəy Şıxlinskinin 
tabeliyində olan, Gəncə və Zaqatala quberniyalarında yerləşən bütün hərbi 
hissələrə, habelə Qarabağ bölməsinin döyüşçülərinə təcili olaraq XI Qızıl Ordunun 
komandanlığına hərbi əməliyyatlar zamanı tabe olmasını əmr edirəm. 
Bütün başqa hallarda bu hərbi hissələr əvvəlki kimi mənim tabeçiliyimdə 
qalır”. Nə igid Cavad bəy, nə də onun mərd əsgər və zabitləri bolşeviklərin bu 
ədalətsiz əmrinə boyun əymədilər. Onlar son güllələri qurtarana kimi Gəncə 
üsyanını davam etdirdilər... 
İyirminci il aprelin iyirmi yeddisində bolşeviklər Azərbaycanı zəbt edəndə 
Gəncə qaynar qazana dönmüşdü. Hamı silaha sarılmışdı. O günlərin hadisələrini 
alay komandiri, polkovnik Cahangir bəy Kazımbəylinin mühacirətdə yazdığı 
“Gəncə üsyanı haqqında xatirələr”ində daha real görürük. O yazır: “... Mayın 
iyirmi üçündə səhər saat altıda növbəti fəaliyyət planını və birgə işləri 
müəyyənləşdirmək üçün şəhərdə olan birinci Azərbaycan diviziyasının rəisi 
general Cavad bəy Şıxlinskinini, Azərbaycan Ordusunun baş intendantı general 
Məhəmməd Mirzə Qacarı və süvari diviziyasının rəisi general Teymur bəy 
Novruzovu müşavirəyə dəvət etdim. İlk iki general onların arxasınca göndərilmiş 
polk adyutantının müşayiəti ilə gəldilər. Küçələrə çıxan əhalinin sevincini xüsusi 
qeyd etmək lazımdır. Əhali polkun qərargahına gələn hər iki generalı “Yaşasın” 
sədaları ilə qarşıladı. Onları qərargaha əllərinin üstündə apardılar. Uzun müddət 
küçələrdə sevinc qışqırtısı eşidilirdi. Yalnız mənim təkidli xahişlərimdən sonra 
kütləni sakitləşdirmək mümkün oldu. Xalq evlərinə dağılmışdı. 
                                                          
4
Bu teleqramı bəzi müəüiflər səhvən tam artilleriya generalı Əliağa Şıxlinskinin adına dərc edirlər. 
Əvvəla Əliağa Şıxlinski heç vaxt birinci piyada diviziyasının rəisi olmayıb. İkincisi də Əliağa Şıxlinski 
1913-cü ildən 1917-ci ilədək general-mayor rütbəsində olmuşdur. Teleqram haqqında söhbət açdığımız, 
onun qardaşı oğlu general-mayor Cavad bəy Məmmədağa oğlu Şıxlinskiyə vurulub (1874-1959 - Ş. N.)  
63 
 
Bu müşavirədə general Məmməd Mirzə Qacar yerli hökumətin ümumi 
rəhbəri və təşkilatçısı seçilir. Artilleriya generalı Cavad bəy Şıxlinski həm 
bolşeviklərdən alınmış artilleriyanı, həm də bolşeviklərin pozub-dağıtdıqları 
Azərbaycan artilleriyasını yenidən təşkil edir. 
Mən öz polkuma və partizan dəstələrinin fəaliyyətinə rəhbərlik edirəm”. 
Ədilə xanımla köhnə albomu yenidən vərəqləyirik. İllərlə arxivlərdə 
axtardığım general Cavad bəyin və polkovnik Rüstəm bəy Şıxlinskilərin foto 
şəkillərinə ilk dəfə burda rast gəlirəm. Sevincimin həddi-hüdudu yoxdur. Yetmiş 
ildən çox adı, fəaliyyəti hərb tariximizdən yoxa çıxan iki görkəmli sərkərdəmizin 
qaytarılması üçün Ədilə xanıma təşəkkür edib ayrılıram. 
İnqilabın ilk günlərində Müsavat generalı “damğası” ilə təqib olunan 
məhşur hərbi xadimlərimiz Əliağa Şıxlinskinin, İbrahimağa Vəkilovun, Səməd bəy 
Mehmandarovun, Həbib bəy Səlimovun, Mirkazım xan Talışxanovun, Firidun bəy 
Vəzirovun, İbrahim ağa Usubovun, Qalib bəy Vəkilovun, Daniyal bəy Həlləcovun, 
Əhməd bəy Dibirovun başına nələr gətirilməyib? Vaxtlı-vaxtsız qapıları döyülüb, 
onlara ağıla gəlməyən suallar verilib: bəy baban nə vaxt ölüb, niyə köhnə orduda 
qulluq eləmisən?. Türkiyədə, İranda neçə qohumun var? 
Azərbaycan Demokratik hökumətinin polkovniki Əhməd bəy Dibirovun 
qızı Nəcibə xanım Abdullayeva hazırda (1995-ci ildə) Bakının Qaqarin 
küçəsindəki səkkiz nömrəli evdə yaşayır. O, ağrılı-acılı illəri Nəcibə xanım kədərlə 
xatırlayır: 
Atam general Əliağa Şıxliniski ilə yaxın dost idi. Onların ən böyük arzusu 
bu dostluğu qohumluğa çevirmək idi. General məni qardaşı oğlu Cavad bəyə istədi. 
Bu izdivaca atam məmnuniyyətlə razılıq verdi. 1920-ci ilin mart ayında bizə nişan 
gəldi. Həmin ilin payızında toyumuz olmalı idi. Gəncə üsyanından sonra hər şey 
tarmar oldu. Cavad bəy xaricə mühacirətə getdi. Evlənmək bizə qismət olmadı... 
Atam Əhməd bəy general Əliağa Şıxlinski ilə fəxr edirdi. Onu böyük 
qardaş, görkəmli sərkərdə kimi çox sevirdi. Hətta generalın 1906-cı ildə Tiflisdə 
çəkilmiş foto-şəklini böyük ölçüdə çərçivəyə saldırıb evimizdən asmışdı. Atam 
tutulandan sonra nənəm həmin foto-şəkili zirzəmidə gizlətdi. Şəkil indi də 
Mahmalardakı evimizdə qalır (1993-cü ildə polkovnik Əhməd bəy Dibirovun 
nəvəsi, polkovnik Əhməd Dibirov xeyirxahlıq edib general Əliağa Şıxlinskinin iri 
ölçülü həmin foto-şəklini Bakıya gətirdi - Ş.N.). 
- İstefaya çıxan atam Balakən rayonunun Mahamalar kəndində yaşayırdı. 
Otuzuncu illərdən başlayaraq çox get-gələ saldılar. Amma onu həbs etmək üçün bir 
əsas tapa bilmirdilər. Nəhayət, həyat yoldaşım - 1917-ci ildən partiyanın üzvü olan 
Əmir Abdullayevi həbs etdilər. Səbəbi də bu oldu ki, müsavat polkovnikinin qızına 
evlənmisən. 
... Atam kəndin mərkəzində ağsaqqallarla söhbət edirmiş. Bu vaxt bir xoruz 
onların yanındakı kötüyün üstünə çıxıb dalbadal banlayır. Səbri tükənən atam zəhlə 
tökən xoruza zarafatla: “ay xoruz, - deyir, - sən də komsomol kimi nə qışqır-bağır 
64 
 
salmısan”. Xırdaca bir daş atıb xoruzu qovur. Bir azdan evə qayıdan atamı 
yarıyoldan qaytarıb orqana apardılar. Sorğu-suala tutdular və günahlandırdılar ki, 
sən nə haqla komsomolu təhqir etmisən. Onu Sibirə sürgün etdilər. Atam o gedən 
oldu. O gündən mən “xalq düşməni”nin qızı və “xalq düşməni”nin həyat yoldaşı 
oldum. İki ay sonra bizə xəbər verdilər ki, atanız türmədə ürək partalamasından 
vəfat etdi. 
*** 
İyirminci ildə rusca dərc olunan “Kommunist” qəzeti generallarımızın və 
ziyalılarımızın təqib olunması barədə kifayət qədər yazılar verib. Azərbaycan 
bolşeviklər partiyasının orqanı olan bu qəzetin səhifələrini vərəqləyəndə 
Azərbaycan və onun övladları haqqında ürəkaçan heç nəyə rast gəlmirsən. Əgər 
iyirminci ilə qədər Azərbaycan tarixindən bixəbər olan adam bu qəzeti vərəqləsə, 
istər-istəməz düşünər ki, bu xalqda ziyalı yox imiş, bu xalq quldur, sərgərdan, 
əksinqilabçı, rüşvətxor və oğru imiş. 
Yeni bolşevik hökuməti Azərbaycanda özünü möhkəmlətmək üçün XI 
ordunun gücü ilə hər cür alçaqlığa əl atıb. Evləri müsadirə, ziyalılan həbs edib, 
güllələyib, qəddar və vəhşi hərəkətlərini həyata keçirib. 
Qəzetin 29 iyun 1920-ci il tarixli nömrəsində oxuyuruq: Gəncə 
Quberniyasının Fövqəladi Komissiyası elan edir: Gəncə Quberniyasının Fövqəladə 
Komissiyası aşağıda adı çəkilən ailələri girov saxlayır: Qacarlar, Kazımbəyovlar, 
Şıxlinskilər, Xanxoyskilər ailəsini və Gəncədə iki yüzə yaxın görkəmli burjuaziya 
sinfindən olan şəxsləri. 
Əgər bunlardan kimsə üsyan qaldırmaqda, ya da sui-qəsddə yaxalanarsa, 
həmin şəxs dərhal sorğu-sualsız güllələnəcəkdir”. 
“Kommunist” qəzetinin 30 iyun 1920-ci il tarixli nömrəsində yazılır: 
“Gəncə. İyunun 28-də Tiflisdən gələn yoldaşlar xəbər verirlər ki, Azərbaycan 
əksinqilabçılarının hamısı Tiflisin küçələrində veyillənirlər. Hazırda Rəfiyevlər 
ailəsinin hamısı, general Cavad bəy Şıxlinski, Teymurbəy Novruzov və bütün 
Şamxor bəyləri də oradadırlar. 
Nəsib bəy Yusifbəyov Konstantinopola gedib. Tiflisdə belə bir şayiə də 
gəzir ki, Gəncə üsyanındakı uğursuz təşkilatçılığına görə Xan Xoyski 
müsavatçıların tərəfindən qətlə yetirilib
5
 . Həm də xəbər verilir ki, Gürcüstanda 
sovet qoşunları ilə toqquşmada Zaqatala dairəsindəki gürcü əsgərləri onlara güllə 
atmaqdan imtina ediblər. Ona görə ki, güllələnən zabitlərin yeddi nəfəri gürcü 
olub”. 
“Kommunist” qəzeti, 6 iyun 1920-ci il tarixli nömrəsində: 
                                                          
5
Əslində, Azərbaycan Respublikasının Xarici İşlər naziri Fətəli xan Xoyski 1920-ci il iyunun 19-da 
bolşeviklərin muzdla tutduğu erməni qatili Aram Yevkanyan və Misak Qriqoryan tərəfindən Tiflisdə 
arxadan atdıqları güllə ilə öldürülmuşdü - Ş.N. 
  
65 
 
“General Şıxlinski həbs olundu. Gəncə, 3 iyul. Məşhur əksinqilabçı və 
Gəncə üsyanının təşkilatçısı general Cavad bəy Şıxlinski cinayət axtarış idarəsinin 
milis rəisi tərəfindən həbs olunaraq Tiflisdəki xüsusi dəstənin sərəncamına 
verilmişdir. 
Gürcülər həbs olunan general Cavad bəy Şıxlinskini ona görə 
günahlandırırlar ki, o, Azərbaycan Respublikasına gələn gündən (1918-20-ci illər 
nəzərdə tutulur. - Ş. N.) gürcü zabitlərini zorla hərbi işə cəlb etmişdir. 
Axırıncı cümlə tamamilə yalan və iftiradır. Əvvəla, tam məsuliyyətlə demək 
olar ki, “gürcü zabitləri zorla hərbi işə cəlb edilmişdir” sözləri Gürcü və 
Azərbaycan xalqı arasında təfriqə, ixtişaş salmaq naminə işlədilmişdir. İkincisi, heç 
vaxt 1918-20-ci illərdə gürcülər zorla Azərbaycan ordusuna çağırılmamışlar. 
Əksinə, onlar könüllü olaraq Azərbaycan Milli Ordusunda xidmət etmişlər. 
Hazırda Respublika Mərkəzi Dövlət arxivində saxlanan sənədlər arasında onlarca 
gürcü əsgər və zabitlərinin bizim orduda könüllü qulluq etmək haqqında ərizə və 
raportları saxlanılır. Onların arasında yüksək rütbəlilər də var: Azərbaycan 
hərbiyyə məktəbinin rəisi, general-mayor Konstantin Davudoviç Çxeidze, 1919-cu 
ildə birinci süvari diviziyasının Qərargah rəisi Amaşukelli, general-kvartirmeyster 
V.D.Karqaleteli, general knyaz Makayev, general-mayor Aleksandr Purselidze və 
başqaları. 
Hətta V.D.Karqaleteli 1920-ci il martın 20-də bizim ordudakı nümunəvi 
hərbi xidmətinə görə 167 nömrəli əmrlə general-mayor rütbəsi ilə təltif 
olunmuşdur. 
O dövrün tarixçisi Cahangir Zeynaloğlu “Müxtəsər Azərbaycan tarixi” 
kitabında mart hadisəsindən danışanda gürcü piyada bölüyünün təmənnasız 
köməyini unutmur. O yazır: “O, Tiflisdəki Mavərayi-Qafqaz hökumətinin lütf və 
mərhəmətilə müsəlman ordusu adı altında ancaq kiçik bir dəstə təşkil edib, düşmən 
qarşısına, Kürdəmirə göndərildi. Dəstə birinci Tatar (Azərbaycan - Ş.N.) süvari 
alayı ilə yenidən təşkil edilmiş ikinci süvari alayı, bir gürcü piyada bölüyü və bir 
Gəncə topçu batareyasından ibarət idi. Gürcü bölüyü Bakı məsələsində gürcülərin 
müsəlmanlar ilə birlikdə hərəkət etmələrinə bir əlamət və müsəlmanlara kömək 
olaraq göndərilmiş idi”. 
O vaxtkı Azərbaycan-Gürcüstan münasibətlərindən onlarca belə fakt 
söyləmək mümkündür. Lakin yeni gələn bolşevik hökumətinin general Cavad Bəy 
Şıxlinski və gürcü zabitləri barədə yazdığı fakt isə iki millət arasında suyu 
bulandırmaqdan başqa bir şey deyil. 
Rusca “Kommunist” qəzetinin bundan sonrakı nömrələrində nə general 
Cavad bəy Şıxlinski, nə də Teymur bəy Novruzovun haqqında heç bir məlumat 
verilmir. Bundan sonra Cavad və Teymur bəylərə əli çatmayan bolşeviklər 
Azərbaycanı tərk etməyən hərbçi oğullarımızın tuthatutuna başlayıblar. 
Qəzet 19 iyul 1920-ci il tarixli nömrəsində yazır: 
66 
 
“Azərbaycan Sovet Sosialist Respublikasının İnqilabi Səhra Məhkəməsi 
iyulun 17-də general-qubernator Teymur bəy Məlik Aslanovun məhkəmə işinə 
baxmışdır. On dörd nəfər kommunistin şahidliyi ilə Teymur bəyin evindən 280340 
rubl pul məbləğində əşya müsadirə olunmuşdur. Teymur bəyin günahı ondan ibarət 
idi ki, o, müsavata qulluq göstərib və bolşeviklərə qarşı döyüşdə fəal iştirak edib. 
Ona görə də inqilabi məhkəmə Azərbaycan Dəmir yolu idarəsinin rəisi keçmiş 
müsavatçı olan Teymur bəy Məlik-Aslanova ən ağır cəza verərək, ona ölüm hökmü 
kəsir. Məhkəmənin qərarı qətidir, şikayət qəbul olunmur”. 
Qəzetin dörd gün sonra verdiyi bir xəbər isə general Cavad bəy Şıxlinskinin 
əmisi oğlu haqqındadır: 
“23 iyun 1920-ci il. Hərbi Səhra Məhkəməsi Şərif Abdulla oğlu Şıxlinskinin 
komandiri olduğu fəhlə-kəndli batalyonunda yoxlama aparmışdır. Məlum olub ki, 
Şərif Şıxlinski 22.600 rub. məbləğində pul və yeməyi mənimsəyib. O, bu pulları 
hara xərclədiyini söyləsə də, inandırıcı olmadı. Müsavatçı olduğunu boynuna aldı. 
Nəslən bəy və burjuy qalığı olan bu zərərli elementə ona görə də üç il həbs cəzası 
verilir”. 
Qarşımda arxivdən çıxarılmış, üz qabığı solmuş, qırx ildən də əvvəl 
Şıxlinskilərin bir qoluna qarşı tərtib edilmiş kiçik bir qovluq var. Bu işin içində 
1949-cu il mayın on yeddisində Azərbaycan SSR Dövlət Təhlükəsizliyi 
Nazirliyinin birinci şöbəsinin əməkdaşı mayor Siplis tərəfindən yazılmış və o vaxt 
üçün tamamilə məxfi sayılan bir arayış var. Həmin arayış Şıxlinskilərin əzab və 
əziyyətləri üçün əsas olmuşdur. Heç bir şeyə əsaslanmayan və sübuta yetməyən bu 
saxta sənədin tam mətni belədir. Türkiyədə siyasi mühacir Şıxlinski Qiyas bəy 
Cahandar bəy
6
 oğlu 1895-ci ildə doğulmuşdur. Azərbaycan SSR Qazax rayonu 
Şıxlı kəndinin sakini, Qazax rayonunun keçmiş nüfuzlu bəyi, Müsavat hökuməti 
zamanı Gəncədə pristav olmuşdur. 1930-cu ildə siyasi anda yaratmış və 
Azərbaycanın bir sıra rayonlarında əməliyyatlar keçirmişdir. Sonra qardaşları və 
quldur dəstələri ilə Türkiyəyə mühacirət etmişdir. Müsavat liderlərinin göstərişi ilə 
Türkiyənin SSRİ ilə həmsərhəd rayonlarında bizim əraziyə göndərilmək üçün 
quldur dəstələri təşkil etmişdir. Azərbaycan SSR-də gizli antisovet təşkilat 
yaratmaq məqsədilə həmin quldur dəstələrinin köməyi ilə emisarların göndərilməsi 
həyata keçirilmişdir. İstər özü, istərsə də Türkiyədə yaşayan yaxın qohumları 
müsavatçı dairələrlə sıx bağlıdır və SSRİ-yə qarşı təxribat işi aparırlar. 
Bu, ağ yalan idi, çünki Şıxlinskilər Türkiyədə olarkən ancaq sovet rejiminə 
müxalifətdə idilər və öz xalqına qarşı təxribat aparmırdırlar. Fransada və digər 
ölkələrdəki rus mühacirləri kimi bolşevizm diktaturası metodlarını ifşa etməkdə 
idilər. 
Buna görə də Azərbaycan Demokratik Respublikasının süqutundan sonra 
bolşeviklərin təqibindən mühacirət etmək məcburiyyətində qalan müsavat partiyası 
                                                          
6Xalq yazıçısı İsmayıl Şıxlının “Dəli Kür” romanındakı Cahandar ağa - Ş.N.  
67 
 
liderinin xaricdə olması totalitar rejimə rahatlıq vermirdi. Qiyas bəy Şıxlinski 
qardaşları və yaxın qohumları ilə onların arasında idilər. Onları Azərbaycan 
xalqının gözündən salmaq məqsədilə rejim ifşaedici materiallar uydurur, onları 
“xalq düşməni” kimi göstərməyə çalışır, Azərbaycanda qalan qohumlarını isə 
ailəlikcə Qazaxıstanın soyuq çöllərinə, Sibirin və Uzaq Şərqin ucqar tayqasına 
sürgün edirdi. 
Bu faciələri oxuyanda istər-istəməz general Cavad bəy Şıxlinskinin vətəni 
tərk edib İrana mühacirət etməsinə haqq qazandırırsan. İstilaçı XI Orduya qarşı son 
gülləsinə qədər vuruşan, torpağını yadlardan qoruyan yüzlərlə mərd, igid oğlumuz 
qürbətdə Vətən, el-oba həsrətilə dünyasını dəyişdi. Onlardan biri də milli ordu 
generalımız, Gəncə üsyanının başçısı Cavad bəy Məmmədağa oğlu Şıxlinski idi. 
O, 1959-cu ildə Türkiyədə vəfat etmişdir. 
 
ġTABS-KAPĠTAN QĠYAS BƏY ġIXLĠNSKĠ VƏ... 
 
Vətənə vurulmuş yaranı bizim hər birimiz öz ürəyimizin dərinliklərində hiss 
etməliyik. 
ViktorHüqo (1802-1885)  
fransız yazıçısı 
 
Otuz beş yaşında qürbətə düşən Qiyas bəy son nəfəsinə qədər Azərbaycan 
sevgisi ilə yaşadı, ona qayıtmağa can atdı. Ölkəsində meydan sulayan bolşevik-
daşnak düşmənlərinə nifrətini də unutmadı. Gecə-gündüz at belində süvari dəstəsi 
ilə Sovet sərhədlərinə gah Qars və Sarıqamış tərəfdən, gah da Başkeçid, Maymaq 
dağlarından basqınlar etdi. Qiyas bəyin ən ümdə vəzifəsi Sovet totalitar rejimində 
kolxoz və sovxozlarda qul kimi işlədilən həmyerlilərini xilas etmək idi. 
1918-20-ci illərdə Ərəş qəzasının pristavlığında ikinci sahənin rəisi, ştabs-
kapitan Qiyas bəy Cahandar ağa oğlu Şıxlinski 1895-ci ildə Qazaxda anadan olub. 
Aprel çevrilişindən sonra 1930-cu ilə qədər Qazax qəzasında milis rəisi işləyən 
Qiyas bəy həmin ili bolşeviklərin ədalətsizliyi ilə barışmayıb Türkiyəyə mühacirətə 
getmişdir. M.C.Bağırovun məhkəməsi sənədlərindən: “Bağırovun antisovet 
ünsürləri qorumağına və onlara himayədarlıq etməsinə daha bir nümunə keçmiş 
müsavat pristavı və siyasi bandit, çar zamanı xidmət etmiş Qiyas bəy Cahandar bəy 
oğlu Şıxlinskinin üzə çıxarılmasıdır. Bağırov onu nəinki üzə çıxartdı, hətta Qazax 
qəzasında milis rəisi vəzifəsinə də təyin etdi. 
O illərdə Azərbaycan Baş Siyasi İdarənin işçiləri arasında Şıxlinski daima 
Bağırovla yaxınlığını qeyd edirdi. 
1930-cu ildə Şıxlinski öz qohumları ilə birgə Türkiyəyə qaçdı. Orada türk 
kəşfiyyatı ilə əlaqə yaradıb, SSRİ ərazisinə silahlı basqınlar etdi. 
İstintaq zamanı M.C.Bağırov təsdiq etdi ki, Qiyas bəy Şıxlinskini o üzə 
çıxarıb. Ancaq ona himayədarlıq etmək və müdafiə etmək faktını dandı. Bağırovun 
68 
 
bu ifadələrini 1954-cü ilin 28 avqustunda dindirilmiş şahidlərdən Əliyev Zeynal 
Mehrəli oğlu təkzib etdi: “Bağırov çox vaxt keçmiş müsavat fəallarını öz tərəfinə 
çəkir və məsul vəzifələrə təyin edirdi. Belə ki, Bağırovun Qazax qəzasında milis 
rəisi vəzifəsinə keçmiş müsavat pristavı Qiyas bəy Şıxlinskini təyin etməsi mənim 
yaxşı yadımdadır. Milis rəisi işləyərkən Şıxlinski sovet hökumətinə heç bir yardım 
göstərməyib və heç bir xeyirli iş görməyib. 
Bağırov Şıxlinskiyə hər cür himayədarlıq göstərirdi. Bundan istifadə edən 
Şıxlinski yerli sovet hakimiyyəti orqanları ilə hesablaşmır, yalnız Bağırova tabe 
olduğunu bildirirdi. 
Təqribən 1930-cu ildə yerli hökumət cinayətkar fəaliyyətini ifşa etməyə 
başlayanda Şıxlinski silahlı dəstə ilə Türkiyəyə qaçdı”. 
Bu ifadələri istintaq zamanı müttəhim T.M.Borşev də təsdiq etdi: 
“Şıxlinskinin sözlərindən mənə aydın oldu ki, Bağırov onu yaxşı tanıyır. O vaxtlar 
Qiyas bəy Şıxlinski bununla fəxr edirdi. 
İndi yadıma düşür ki, o illərdə Şıxlinski Azərbaycan Baş Siyasi İdarəsinin 
rəhbər işçiləri arasında dəfələrlə Bağırovla yaxın münasibətindən danışırdı”. 
Bağırovun Şıxlinskiyə himayədarlıq etməsi sənədlərlə də sübut olunur. 
Gəncə vilayət şöbəsi rəisi Qiyas bəy Şıxlinskinin ağır cinayətlərdə iştirakı 
ilə bağlı məlumat versə də o, məsuliyyətə cəlb olunmamışdır. Bundan əlavə, Qiyas 
bəy Şxlinski 1930-cu il mayın 12-də müttəhim Bağırova şəxsi məktub yazıb, onu 
sıxışdırdıqlarından və antisovet fəaliyyətdə şübhələndiklərindən şikayətlənəndə, 
Bağırov həmin məktuba aşağıdakı dərkənarı qoyur: 
“Yoldaş Neverova. Bir daha vilayət şöbəsi vasitəsilə bu biabırçılıqlara son 
qoyun. Nəticəsi barədə mənə mayın 21-dək məlumat verin”. 
Bu məktubdan sonra 1930-cu ilin 29 iyulunda həmin Şıxlinskiyə o vaxtlar 
Azərbaycan Baş Siyasi İdarəsi Gəncə vilayət şöbəsinin keçmiş rəisi Quliyevin 
imzası ilə 1345 saylı arayış verildi. Həmin arayışda Qiyas bəy Şıxlinskinin yeddi 
nəfər silahlı yoldaşı ilə birlikdə Gəncəyə tərəf hərəkət etməsi göstərilir və ona heç 
bir maneçilik göstərilməməsi tövsiyə olunurdu. 
Çox keçmədi ki, qohumları və həmin silahlı dəstə ilə birlikdə Qiyas bəy 
Şıxlinski Türkiyəyə qaçdı”. 
Qiyas bəy Şıxlinski 1909-1914-cü illərdə Qori şəhərindəki Müəllimlər 
Seminariyasının Azərbaycan şöbəsini bitirmişdi. 
*** 
Sovet çekistləri tərəfindən daima təqib olunan Qiyas bəy dəstəsilə 
Gəncəbasar və Dilican dağlarında gəzib dolanır. Nəhayət, 1931-ci ilin yanvar 
ayında Qazax, Dilican və Allahverdi rayonlarından olan səksən beş nəfərlik 
dəstəsilə Türkiyəyə keçir. Dəstədə onun yaxın qohumu Əmiraslan bəy Tomtiyev, 
qardaşı Həsən ağa, əmisi oğlu Alay bəy Şıxlinskilər, həmkəndliləri İsrafil bəy, 
Mustafa ağa, Süleyman ağa və Həmzə bəy Borçalı kimi Sovet hökumətinə nifrət 
edən oğullar vardı. 
69 
 
Qiyas bəyin Türkiyəyə keçməyindən xəbər tutan Qazax rayonunun xüsusi 
idarəsinin rəisi Xoren Qriqoryan Şıxlinskilər nəslinə qənim kəsilir. O, bu nəsilin 
yaxın və uzaq qohumlarının əksəriyyətini həbs edib sürgünə göndərir. Qiyas bəyin 
anası Dürlü xanım, oğlu Kamil həbsxanada vəfat etdilər. Qiyas bəyin iki qardaşını 
isə güllələdilər. Qalanları Qazaxıstana sürgün olundular. 
1935-ci ildə Qiyas bəyin arvadı Badisəba xanım Səadəddin Əfəndi qızı, 
onun yeddi yaşlı qızı Əzizə və 1915-ci il təvəllüdlü oğlu Qiyasla birgə sosial 
təhlükəli ünsür kimi noyabrın 17-də üç il müddətinə Qazaxıstana sürgün edildilər. 
Sürgünlər və həbslər Qiyas bəyin əmisi oğlu Alay bəy Şıxlinskinin 
ailəsindən də yan keçmədi. Qazax enkevedesi Xoren Qriqoryan Alay bəyin oğlu 
İsfəndiyarı, qızı Əminəni və Alay bəyin əmisi qızı Şəkər xanım Adil bəy qızını 
(xalq yazıçısı Mehdi Hüseynin analığını) sürgünə göndərdi. 
İkinci Şıxlı kəndində 1883-cü il aprelin 20-də ağalıq ailəsində anadan olan 
Alay bəy İsfəndiyar bəy oğlu Şıxlinski ibtidai təhsilini kənd məktəbində almışdı. 
1897-ci il sentyabrın 1-də Qori Müəllimlər Seminariyasına daxil olan Alay bəy 
1902-ci ildə oranı əla qiymətlərlə bitirmişdi. Müsavat dövründə Zaqatala quberniya 
idarəsinin katibi vəzifəsində işləyən Alay bəy iyirminci illərdə Qazax 
Seminariyasında riyaziyyat müəllimi olmuşdur. 1926-cı ildə Sovet hökuməti Alay 
bəyi, Məhəd bəy Vəkilovu və Məcid ağa Şıxlinskini “keçmişin qalığı” kimi 
səsvermədən məhrum etdi. 
“Yuxarılara” şikayətlər yazan Alay bəy və dostlarına Azərbaycan Mərkəzi 
İcraiyyə Komitəsinin katibi Tağı Şahbazi (1892-1937) zəmanət vermişdir ki, hər üç 
nəfər uzun illərdir ki, xalq müəllimi kimi xidmət edirlər. Keçmişdə onları polis 
orqanlarında işləməyə Qəza Seçki Komissiyası təyin etmişdir. Sovetləşmədən 
sonra onların əməllərində hökumət əleyhinə əsaslı heç nə yoxdur. 1926-cı il iyunun 
28-də Tağı Şahbazinin Mərkəzi Komitənin katibliyinə “məxfidir” dərkənarı ilə 
yazılan bu məktubdan sonra onların səsvermə hüququ özlərinə qaytarılmışdır. 
Lakin 1929-cu ildə yerlərdən yazılan danoslara əsasən Alay bəyi yenidən 
get-gələ saldılar. Yerli-yersiz dindirilmələrdən bezib cana doyan Alay bəy 
Şıxlinski başına dəstə toplayıb Altuntaxt yaylağına çəkilib qaçaqlara qoşuldu. Bir il 
sonra əmisi oğlu Qiyas bəylə birgə Türkiyəyə getdi. Ömrünün axırına kimi İğdırda 
yaşadı. 
Qazax Seminariyasında riyaziyyat müəllimi işləyən Alay bəy xalq şairi 
Səməd Vurğunun, Osman Sarıvəllinin, xalq yazıçısı Mehdi Hüseynin, Mehdixan 
Vəkilovun, Mirqasım Əfəndiyevin və onlarla seminaristin müəllimi olmuşdur. 
1924-cü il buraxılışında müəllim və tələbələrlə birgə çəkilmiş foto şəkildə Alay 
bəy də var. Müəllim Alay bəy Şıxlinskinin dərslərini dərhal mənimsəyən, çətin 
məsələ və misalları alıcı quş kimi göydə tutan seminarist Səməd Vəkilovun 
haqqında Alay bəy demişdir: 
- Bu uşaq ya gora salamat baş aparmayacaq, ya da bundan gorünməmiş bir 
şey çıxacaqdır. 
70 
 
1924-cu ildə seminariyanı müvəffəqiyyətlə bitirən Səməd Vəkilova ən yaxşı 
xasiyyətnaməni də Alay bəy Şıxlinski vermişdir. 
Alay bəy məşhur Qazax qazisi Səadəddin Əfəndi Müftizadənin (1837-1916) 
qızı Güləndam xanımla ailə qurmuşdu. Əmisi oğlu Qiyas bəylə bacanaq idi. Qiyas 
bəyin arvadı Badisəba xanım qazi Səadəddin Əfəndinin qızı idi. 
Qiyas bəy Türkiyədəki fəaliyyəti haqqında məlumatı hazırda İqdırda 
yaşayan qardaşı oğlu Turan Həsənbəy oğlu Alqazaxdan almışam
7
. 
Turan Həsən bəy oğlu Alqazax yazır ki, Qiyas bəy dəstəsi ilə Qarsa gəldi. 
Bir az sonra əmisi oğlu İqdır Milli Əmniyyət müfəttişi Hüsnü Bingölün köməyi ilə 
İqdırda yerləşdi. 
Rus - Sovet hökumətinin şikayətindən sonra Qiyas bəy və dostları Vana 
sürgün edildi. Van yolunda yerləşən Kara Köşedən Qiyas bəy Atatürkə zəng etdi. 
Aralarında belə bir dialoq oldu: 
- Sayın Paşam, İqdırdarı sürgün edilməyimizin səbəbini bilmək istəyirəm.  
Atatürk: 
- Başınızın salamat olması üçün bunu etməlisiniz. 
- Paşam, ya bizi geri qaytarın, ruslar güllələsin. Ya da icazə verin Kara 
Köşədə qalaq. 
Atatürk:  
- Tamam. Orada qalmağınız üçün Sizə kömək edəcəyəm.  
Qiyas bəy:  
- Sağ olun, Paşam. 
Atatürkün əmri ilə yerləşdirmə və əmlak məmurları Qiyas bəyə köməyə 
gəldi. Qiyas bəy bu yardımdan imtina etdi və öz gücünə yaşamağa üstünlük verdi. 
İkinci Dünya müharibəsinin qızğın çağında, 1943-cü ildə Almaniya və 
Türkiyə arasında gizli saziş bağlandı. Bu müqaviləyə əsasən Qiyas bəy 
Şıxlinskinin başçılığı ilə Türkiyədə yaşayan Qafqaz xalqları geri qayıdıb Sovet 
İttifaqını daxildən dağıtmaq üçün yeni bir cəbhə açmalı idilər. Lakin Qiyas bəyin 
“dostlarından” İman Bolluq adlı birisi bu məlumatları ruslara 20.000 (min) lirəyə 
satmışdır. Qiyas bəylə mühacirlər Doğubəyaziddə silahları ilə bərabər həbs 
edilmişdilər. Rus hökumətinə xoş olsun deyə, Qiyas bəy mühakimə olundu. Ona 
edam cəzası kəsildi. Bu hadisədən xəbər tutan Alman hökuməti Türk hökumətinə 
belə bir ultimatum verdi: - Ya Qiyas bəy azad olunur, ya da Türkiyəyə hücum 
                                                          
7
Şıxliniskilər nəsilinin qədim soyadıdır. Bu barədə Əliağa Şıxlinski “Xatirələrim” kitabında geniş 
məlumat verir. O yazır: “Atam İsmayıl ağa Alqazax oğlu Şıxlinski əsli 1537-ci ildən başlayan igid bir 
nəslə mənsub idi. Bizim ulu babamız Ağdolaq Məmməd ağa Qazax qəzasına Şəmkirdən köçüb 
gəlmişdir. Onun iki övladı vardı; böyük oğlu Şıxı - çox ağıllı və sakit, kiçiyi Alqazax - çox igid, amma 
dəlisov bir adam idi. Mən Alqazaxın nəslindənəm... Böyük oğlundan olan övladlar Şıxızadə 
familiyasını aldılar, kiçik oğuldan olan bizim nəsil isə Alqazax oğlu familiyasını qəbul etdi. Azərbaycan 
Rusiya tərkibinə daxil olduqdan sonra bütün yerlilər özləri üçün rus familiyalasına bənzəyən familiyalar 
qəbul etdilər. Bizim nəslin hər iki qolu Şıxlinski familiyasına keçdi”. 
  
71 
 
edəcəyik. Bundan sonra Qiyas bəy Şıxlinskinin edam qərarı ləğv olunur. O, 
Gümüxanaya sürgün edilir. Qiyas bəy 1949-cu ildə yenidən Qarsa, 1955-ci ildə 
Ağrıya gəlir. 1965-ci ildə isə Bandırmada yeləşmişdir. 1970-ci ildə el-oba, qohum-
qardaş həsrətli Qiyas bəy vəfat etdi. Qiyas bəy Şıxlinski Ağrıda yaşayanda evləndi, 
üç oğlu və iki qızı oldu. Şıxlinskilər Türkiyədə ulu babaları Alqazaxın adını soyad 
kimi daşımışlar. Qiyas bəyin övladlarından biri Çingiz Alqazax (1938-1992) 
polkovnik rütbəsində hərbi təyyarəçi kimi şöhrət qazanmışdır. 
1990-cı ilin qışında sevimli xalq yazıçısı İsmayıl Şıxlı ilə mənzilində söhbət 
edirdim. Söhbətimizin əsas mövzusu general Əliağa və onun general qardaşı oğlu 
Cavad bəy Şıxlinskilər idi. Həmin illərdə general Əliağa Şıxlinskinin iki cildini 
çapa hazırlayırdım. Ona görə də İsmayıl müəllimlə tez-tez görüşürdük, onun 
köməyinə ehtiyacım var idi. Söhbətarası bığaltı xoş təbəssümlə gülümsünən 
İsmayıl Şıxlı: 
- Sənə mənim bir hədiyyəm var, - dedi. Dur, o kitab rəfinin üstündəki 
qovluğu bura gətir. 
Qovluqdan çıxan nəsli haqqında nadir bir sənədi və iki foto-şəkili İsmayıl 
müəllim mənə bağışladı. 
Foto-şəkilin birində Qiyas bəy 1952-ci ildə Türkiyədə ailəsi ilə birgə 
çəkilmişdir. Digər şəkildə isə polkovnik Çingiz Alqazax təsvir olunmuşdur. 
- Çingiz bəy - dedi, Türkiyədə Hərbi Aviasiya məktəbini bitirib, paraşüt-
desant idmanı üzrə Avropa çempionu olub. Türkiyə Silahlı Qüvvələrində şərəflə 
xidmət edən Çingiz bəy Alqazax yüksək vəzifələr tutmuşdur. Əlli dörd yaşında 
vəfat edib. Sonuncu vəzifəsi Hərbi Aviasiya Eskadriyasının komandiri olmuşdur. 
Dayısı Qiyas bəylə bağlı kövrək bir epizodu İsmayıl Şıxlı 1989-cu ildə 
qələmə alıb. Bu təsirli hadisə 1952-ci ildə tənqidçi Məsud Əlioğlugildəki 
qonaqlıqda olub. 
“... Mir Cəlal müəllim hiss edilmədən qabağıma pivə qoymuşdu. Mən 
hərdən bir qurtum alırdım. Bunu Səməd Vurğun gördü. 
- Ə, o nədir, içirsən? Kişi araq içər, araq iç. Neyləyim, yorğun vaxtıma 
düşübsən, yoxsa sənə necə içməyi göstərərdim. 
Mənə araq süzdü. 
Hiss etdim ki, gözü üzümdədir. Amma xəyalı hardasa uzaqlardadır. Onu da 
başa düşdüm ki, mənim üzümə baxa-baxa uşaqlıq dünyasına qayıtımışdır. Bəlkə 
də, bu saat Kür sahilində, Qarayazı meşəsində gənclik dostları ilə gəzir, bəlkə... 
Birdən elə bil dirçəldi. Qamətini düzəldib qarmon çalan Feyruza baxdı: 
- Ə, a bala, bir “Motanı” çal. 
Ayağa durdu. Məni də qaldırdı. Qabaq-qənşər oynamağa başladıq. Burada 
da gözünü üzümdən çəkmirdi. Ortada bir xeyli fırlanandan sonra gördüm ki, 
oynaya-oynaya məni küncə doğru aparır. Ev böyük idi. Köhnə binaların hamısında 
olduğu kimi tavan hündür, qapı-pəncərə genişdi. Küncə çatanda dayanıb boynumu 
qucaqladı, üzümdən öpdü. Pıçıltı ilə: “Ə, Qiyas qağama yaman oxşayırsan” - dedi. 
72 
 
Gözləri yaşardı. Bildim, 30-cu illərdə Türkiyəyə getmiş dayımı deyirdi. Eşitmişdim 
ki, dost olublar. Amma dayımın adını çəkmək olmazdı. Ona görə xəlvətdə, pıçıltı 
ilə sözünü deyirdi. Görünür, mənim dayıma oxşamağım onu kövrəltmişdi. Mənim 
də gözlərim doldu. Başımı vaxtsız qocalmış şairin köksünə sıxıb xeyli dayandım. 
Bu ani haldan sonra qollarını yenə qaldırdı, heç nə olmamış kimi, oynaya-oynaya 
geri qayıtdıq. (İsmayıl Şıxlı “Namərd gülləsi” kitabı, 1991-ci il, səh. l41-142-də) 
Pristav Hüseyn bəy Şərifbəy oğlu Şıxlinski (1886-1920) Goranboy və 
Əhmədli nahiyəsinin pristavı olub. 1920-ci il mayın 13-də Müsavat rejiminin 
məmuru və Gəncə üsyanının iştirakçısı kimi həbs edilib, güllələnmişdir. Əslində 
isə 1919-cu ilin fevral-mart aylarında bolşevik Qatır Məmmədin quldur dəstəsinin 
darmadağın edilməsində fəal iştirakına görə Fövqəladi Komissiyasının sədri 
Semyon Pankratovun göstərişi ilə komissar Qriqoryevin qrupu həbs etmişdir. 
Kar Hüseyn bəy adı ilə bolşeviklərə qarşı əzazil bir şəxsiyyət kimi tanınan 
pristav Şıxlinski istiqlal hərəkatının fəal mücahidi kimi ad-san qazanmışdı. O, 
1886-cı ildə Qazax qəzasının Şıxlı kəndində anadan olmuşdur. 
1941-ci ilin ağır günlərində institutunda təhsil alan İsmayıl Şıxlını Kulak 
oğlu kimi dövlət imtahanına buraxmaq istəmirlər. Onda imtahan komissiyasının 
sədri Mikayıl Rəfili köməyinə gəlir. Sonralar - 1988-ci ildə İsmayıl Şıxlı “Ayrılan 
yollar...” xatirə məqaləsində belə bir epizodu qələmə alıb: 
“Bilirsənmi, sənə bu hörməti niyə etdim?” Çiynimi çəkdim. O isə sözünə 
davam etdi: “Əlbəttə, müəllimlərin də sənə kömək etdi. Özündən də xoşum gəldi. 
Amma əsas səbəbi odur ki, Müsavat vaxtı məni Gəncədə tutmuşdular. Yəqin, sənin 
qohumlarından olan Şıxlinski familli bir pristav (Hüseyn bəy - Ş.N.) məni azad 
etdi. İstədim, yaxşılığın əvəzini verəm”. Pristavın kim olduğunu bilmirdim. 
Həmişə bu familin əziyyətini çəkirdik. İlk dəfəydi ki, yaxşılığını gördüm. O, 
sözülərini astaca dediyi kimi mən də təşəkkürümü astaca söyləyib çıxdım. 
1918-1920-ci illərdə Azərbaycan Demokratik Respublikasının ordusunda 
Şıxlinskilər nəslinin nüfuzlu oğulları ləyaqətlə xidmət etmişlər. 
Polkovnik Rüstəm bəy Məmmədağa oğlu Şıxlinski 1912-13-cü illərdə 
Birinci Qafqaz atıcısı artilleriya divizionunda ştabs-kapitan rütbəsində xidmət edib. 
1918-ci ildə Topçu hissəsinin və Ağdamdakı pulemyot məktəbinin rəisi idi. 
1919-cu il fevralın beşindən Əlahiddə Ağır top divizionunun və 1920-ci ilin 
əvvəlində İkinci Artilleriya briqadasının komandanı 1920-ci il iyunun 11-də 
şübhəli şəxs kimi Az. ÇK-nın əməkdaşları Troyan və Polyakov tərəfindən Bakıda 
həbs edilib, güllələnmişdir. Məşhur generalımız Əliağa Şıxlinskinin qardaşı 
Məmmədağanın kiçik oğludur. 1877-ci ildə Qazaxda anadan olub. Tiflisdəki kadet 
korpusunun və Peterburqda Mixaylovski Ali topçuluq məktəbini bitirib. Birinci 
Dünya müharibəsində birinci Qafqaz atıcı artilleriya divizionunda kapitan 
rütbəsində döyüşüb. Cəbhədəki döyüş xidmətləri IV-cü dərəcəli “Müqəddəs Anna” 
(üzərində “İgidliyə görə” yazısı ilə) və IV dərəcəli “Müqəddəs Vladimir” (qılınc və 
bantla birgə) ordenləri ilə qiymətləndirilib. 
73 
 
Poruçik İsrafil bəy Ağa oğlu Şıxlinski 1918-ci ildə Gəncədə Hərbi məktəbi 
bitirib. Məktəbdə ikinci rotanın praporşiki vəzifəsində işləyib. 1897-ci il sentyabrın 
10-da Qazaxda zadəgan ailəsində anadan olub. Qori şəhərindəki seminariyanın 
Azərbaycan şöbəsini bitirib. İyirminci ilin aprelində bolşeviklər gələndə Az ÇEK-
in yanında qısa müddət xüsusi təyinatlı dəstənin komandiri olub. Müsavatın 
tərəfdarı və Sovet hökumətinin qatı düşməni olduğuna görə ittiham edilib. 1926-cı 
ildə Solovetsk həbs düşərgəsinə sürgün olunub. 
Əli Ağa oğlu Şıxlinski - İkinci Zaqatala piyada alayında Hərbi təhsil 
komandasının praporşiki. 
Abdulla ağa Omar ağa oğlu Şıxlinski 1899-cu il yanvarın 5-də Qazaxda 
anadan olub. 1918-ci il aprelin 6-da Bakı Realnı məktəbini bitirib. Həmin ili atası 
Omar ağa qəflətən vəfat etdiyinə görə əmisi general Əliağa Şıxlinskinin 
himayəsində yaşayıb. Azərbaycan Milli Ordusunda yunker rütbəsində xidmət edib. 
Sovet tibb elmində görkəmli mütəxəssis, tibb elmləri namizədi kimi məşhur idi. 
Abdulla ağa 1970-ci il mayın 23-də Bakıda vəfat edib. 
 
ĠLK MĠLLĠ ORDU GENERALIMIZ 
 
1917-ci il noyabrın on beşində mən Qafqaza gəldim. Öz xalqımı baş verə 
biləcək xarici təsirlərdən və daxili qarışıqlıqlardan qorunmasına xidmət 
etmək arzusu ilə Azərbaycan korpusu təşkil etməyi lazım bilib, Tiflisdə öz 
qərargahımı düzəltməyə başladım. 
 
Əliağa Şixlinski 
 Tam artilleriya generalı 
 
Hər ağacın öz kölgəsi var, hər millətin də ordusu olmalıdır. Süleyman bəy, 
indiki vəziyyət bunu daha çox tələb edir. Biz ordu yaratmasaq, milləti qırğına verə 
bilərik. Hadisələrin belə sürətli inkişafı göstərir ki, ordusu, top-tüfəngi olan bir xalq 
digərini məhv edə bilər. Bu saat bizim vəziyyət elədir ki, düşmən həm içimizdədir, 
həm də qonşuluğumuzda. Yüz il arxalandığımız rus imperiyası axırımızı gətirib 
bura çıxartdı. 
 - Əliağa, Səməd bəy hardadır, niyə üzə çıxmır? Ordu təşkil etməyə, xalqın 
müdafiə qüdrətini möhkəmləndirməyə yaxşı imkan yaranıb. 
- Vladiqafqazdadır. Bu günlərdə gəlmişdi, Tiflisdəki Milli Müsəlman 
Şurasında lazım olan adamlarla görüşdük yenə qayıtdı Vladiqafqaza. Ailəsini 
köçürüb Bakıya gətirməyə getdi. 
- Biz bir məsələni də çox tez həll etməliyik. Vaxtilə “Dikiy diviziya”da və 
hazırda imperiya ərazisində xidmətdə olan zabitlərin hamısını çağırmalıyıq: 
Xarkovdan polkovnik İbrahim ağa Yusubovu, Murmanskdan general Mirkazımbəy 
Talışxanovu, Nijeqorod alaylarından şahzadə Əmir Kazım Qacarı, polkovnik 
74 
 
Əmənulla xan Qacarı, Seyfulla Qacarı, general Firidun bəy Vəzirovu. Xüsusilə 
beşinci və yeddinci Qafqaz nişançı diviziyalarında bizim həmyerlilər daha çoxdur. 
Onların hamısını çağırmaq lazımdır. Silah tutan oğul Vətənin dar günündə gərək 
olmayacaqsa, əmin-amanlıq dövründə heç lazım deyil. Sən bilirsən general 
Əlyarbəy Haşımbəyov indi harada qulluq edir? 
- Qafqaz araba-karvan birqadasında. Ünvanı məndə var, tel vuraram. 
- Bu işi tez eləmək lazımdır. Zabitlərdən birinə tapşırsan daha səlah olar. 
Sənin işin çox olur, çatdıra bilməzsən. Polkovnik Şirinbəy Kəsəmənliyə, bir də 
qardaşım uşaqları Cavad bəyə və Rüstəm bəyə özüm xəbər eləmişəm. Onlar 
çoxdan milli orduda qulluq eləmək arzusundadırlar. Gələcəklər. Dayan, qardaş, bir 
nəfəri də xatırladım. Polkovnik Davud bəy Yadigarov indi harda xidmətdədir, 
bilmirsən? 
- Yox, çoxdandı onunla əlaqəm yoxdu. 
- Onu mən öyrənərəm, əmisi Həsən bəy Tiflisdə mənim qaynım Bahadır 
bəylə qonşudur. 
- Əliağa, mənim Zaqafqaziya seymi deyilən dövlət hakimiyyətinə heç bir 
ümidim yoxdur. Gürcüləri deyə bilmərəm, məncə, ermənilər bu təşkilata daxil 
olmaqla vaxt qazanırlar və güc toplayırlar. 
- Aydın məsələdir, ermənilərin bu bicliyini hamı başa düşüb. Lori 
dərəsindəki gürcülərlə davadan əllərinə bir parça torpaq keçirə bilmədilər, rüsvay 
oldular. İndi bizimlə torpaq iddiasına başlayacaqlar. 
Sənin xəbərin var ki, daşnak generalı Foma Nazarbəyov Tiflisdə erməni 
korpusu təşkil edir. Bu yandan da Andranik, Nijde, Dro əməlli-başlı könüllü milli 
erməni dəstələri yaradıblar. Mənə belə gəlir ki, mənim Tiflisdə təşkil etdiyim 
korpusla sənin burda, Gəncədə yaratdığın alayı birləşdirməliyik. Çünki ayrılıqda 
biz heç nəyik. Gəncənin yarısı erməni əhalisidir. Sabah ayağa qalxsalar, tək sənin 
alayınla onların qarşısını ala bilmərik. Bizim korpusu da Gəncəyə köçürmək 
lazımdır. 
- Bilirsən, Əliağa, xeyli vaxtdır Gəncədəyəm, öyrənmişəm. Gəncə və 
Çaykənd ermənilərinin İrəvan daşnakları ilə çox yaxın əlaqələri var. Deyilənə görə, 
onlar Gəncənin müsəlman əhalisini qırmaq üçün əməlli-başlı silahlanıblar. İrəvan 
daşnaklarının işarəsini gözləyirlər. 
Əliağa dayandı. Fikir və düşüncə ilə dostu Süleyman bəyin üzünə baxa-
baxa qaldı. Sağ əlini qaldırıb yoğun gövdəli çinara söykəndi. 
- Qardaş, - dedi, - bizim əsas çətinliyimiz odur ki, əsgər və zabitlərimiz 
üçün nə silah var, nə cəbbəxana, nə də əməlli-başlı paltar və ayaqqabı. İmperiya 
ordusu bizim ərazilərdən çəkilib gedəndə hamısını özü ilə aparıb. Bir müsəlman 
bəndəsi qabağa durub bunları ruslardan almayıb. Amma erməni daşnakları, gürcü 
zadəganları, menşevikləri onların ərazilərini tərk edən rus qoşunlarından hər bir 
silahı, hətta kazarmaları belə təhvil alıb, öz əsgərlərini yerləşdiriblər. 
75 
 
- Bu barədə bizim alayın vəziyyəti pis deyil, Əliağa. Burda mənim yaxın bir 
dostum var, imkanlı və karagələn adamdır. Məmmədbağır ağa Şeyxzamanov 
cənablarını deyirəm. Yer və ərzaq məsələsində bizim alaya yaxından, cani-dillə 
kömək edir. Hərbiyyə məktəbinin hələlik azsaylı müdavimlə açılmasına da maddi 
kömək edəcəyinə söz verib. Məmmədbağır ağa əsil-nəcabəti ilə tanınan bir zatdır, 
milli parlamanın da üzvüdür.  
- Hər kimdirsə, ol zatdan möhkəm yapışmaq lazımdır, - dedi Əliağa. - 
Tiflisdə də belə bir dindaşımız var. Tanımamış olmazsan, Həmzət bəy Xəlilov 
bizim Milli korpusa həm ərzaqla, həm də geyimlə çox kömək edir. Bu günlərdə 
xeyli silah və balakənlilərdən ibarət bir kiçik alay da təşkil edib gətirdi. İki qoçaq 
oğlu da - Rüfət bəy və Ramazan bəy mənim korpusumda qulluq edir. Hər ikisi ali 
təhsilli zabitdir. 
- Amma Məmmədbağır ağa səninlə çox maraqlanır, Gəncəyə təşrif 
gətirməyinizdən xəbərdar deyil. Qayıdaq evə, adam göndərərəm, məmnuniyyətlə 
sizin görüşünüzə gələr. 
Əliağa etiraz etdi: 
- Yox, - dedi, - bizim ona işimiz düşüb, bəlkə, biz ikilikdə onun görüşünə 
gedək, inciməz ki?.. 
Süleyman bəy sevinclə: 
- Yox, canım, nə danışırsan, - dedi, - əksinə, xoşhal olar, inan nə qədər 
scvinəcək səni gördüyünə. Port-Artur və cahan müharibəsi zamanı sənin, Səməd 
bəyin, Hüseyin xan Naxçıvanskinin haqqında qəzet və jurnallarda nə yazılıbsa, 
hamısını yığıb səliqə-səhmanla saxlayır. Evinə gələn ali qonaqlara o yazıları 
oxumaqdan ləzzət alır. Evi də burda yaxındadır, Sərdar bağının qərb 
həndəvərində... 
*** 
1917-ci il dekabrın ortalarında Azərbaycan Milli ordusu yaratmaq haqqında 
dərdləşən iki nəfərin kimliyi ilə, yəqin ki, oxucular da maraqlanırlar. Onlardan 
birini - məşhur generalımız Əliağa Şıxlinskini həssas oxucu, şübhəsiz ki, tanıdı. 
Digəri isə indiyədək haqqında müasirlərimizin məlumatı olmadığı general-mayor 
Süleyman bəy Əlisüleyman oğlu Əfəndiyevdir. İlk dəfə Gəncədə Azərbaycan 
hərbiyyə məktəbinin açılmasında və Gəncə süvari alayının yaradılmasında böyük 
xidməti olan görkəmli sərkərdələrimizdən biridir. Azərbaycan Demokratik 
ordusunun sıralarında cəmi-cümlətanı bir il general kimi xidmət edən Süleyman 
bəy Əfəndiyevin adı yetmiş üç il arxiv səhifələrində gizlədilmişdir. Beş il bundan 
əvvəl onun haqqında əlimizdə çox az məlumat olduğuna görə mətbuatda çıxış 
eləməyə cəsarət etmirdik. Tədqiqatçı dostumuz professor Alxan Məmmədov 
“Azərbaycan” qəzetinin 3 mart 1919-cu il və “İstiqlal” qəzetinin 10 mart 1919-cu il 
tarixli nömrələrində general barədə əldə etdiyi kiçik həcmli yazıları səxavətlə bizə 
bağışlıdı. Hər ikisində - “Möhtərəm bir generalın ölümü” və “General Süleyman 
bəy” yazılarında xalqımızın sərkərdə oğlunun ömür yolu haqqında dolğun məlumat 
76 
 
əldə etdiyimizə görə alim dostumuza təşəkkürümüzü bildiririk. Yazılardan görünür 
ki, 1919-cu ildə qəflətən səpmə yatalaq xəstəliyinə tutulan general Süleyman bəy 
Əfəndiyevin vaxtsız ölümü bütün Azərbaycan ictimaiyyəti üçün ağır itki olmuşdur. 
“İstiqlal” qəzetində imzasız verilmiş  yazıdan bunu açıq-aydın görmək olur. 
“Ey möhtərəm əsgər! Sən Azərbaycanın ən qəhrəman övladı idin. Sən 
öldün. Fəqət, sənin qəhrəmanlığın səndən sonraya yetişəcək, zabitlərimiz arasında 
ölməyəcəksən. Səni Azərbaycan hərb tarixində yad etmək Azərbaycan üçün böyük 
bir şərəfdir. Sənin ruhuna təzim və hörmətlərimizə ithaf edər ikən Vətən və 
millətimizə də bəyan-təziyyət eyləriz”. 
Bəs general Süleyman bəy Əfəndiyevin on yeddinci ilə qədərki fəaliyyəti 
necə və harada keçmişdir? Bu suala tarixin dərin qatlarında, toz basmış arxiv 
sənədləri cavab verir. 
...1864-cü il oktyabrın 5-də Süleyman bəy Əlisüleyman oğlu Əfəndiyev 
Ağdamda dünyaya gəlmişdir. İlk təhsilini Gəncədəki progimnaziyada
8
 almışdır. 
On altı yaşında həmin məktəbi bitirən Süleyman bəy 1880-ci ildə 
Yelizavetqrad
9 
süvari məktəbinə daxil olmuş və oranı 1885-ci ildə müvəffəqiyyətlə 
bitirmişdir. Hərbi xidmətə Qafqaz süvari ordusunun polis nəzarəti idarəsində 
başlayan gənc zabit Süleyman bəy iki il sonra, mayın 18-də kornet-zabit rütbəsi ilə 
təltif olunmuşdur. 
Eskadron komandiri Süleyman bəy Əfəndiyev nümunəvi xidmətinə görə 
1899-cu il martın 15-də rotmistr rütbəsinə layiq görülmüş və ona kavaler kimi fəxri 
ad verilmişdir. 1900-cü ildə isə üçüncü dərəcəli “Müqəddəs Stanislav” ordeni ilə 
təltif olunmuşdur. 
Əsrimizin əvvəllərində xidmət yeri bir neçə dəfə dəyişdirilən Süleyman bəy 
1907-ci il fevralın 28-dən Zaqafqaziya polis keşikçi dəstəsinin Kutaisi quberniyası 
üzrə baş nəzarətçisı təyin olunmuşdur. 
Süleyman bəy Əfəndiyev yalnız hərbçi deyildi. O həm də xalqımızın 
maariflənməsində görkəmli ictimai xadim kimi fəal iştirak etmişdir. Tez-tez Qoriyə 
gələn, azərbaycanlı balalarının təhsili və güzəranı ilə maraqlanan Süleyman bəy 
onlara maddi köməyini əsirgəməmişdir. Görkəmli maarifçi, ədəbiyyatşünas Firudin 
bəy Köçərli və Səfərəli bəy Vəlibəyovla dostlaşmış, Tiflisdə azərbaycanlıların 
təşkil etdiyi mədəni-maarif cəmiyyətinin işində yaxından iştirak etmişdir. 
1912-ci il dekabrın 6-da polkovnik rütbəsi alan Süleyman bəy Əfəndiyevin 
imperiya ordusundakı xidmətləri sonralar üçüncü dərəcəli “Müqəddəs Anna”, 
ikinci dərəcəli “Müqəddəs Stanislav”, “Müqəddəs Anna” və üçüncü dərəcəli 
“Müqəddəs Vladimir” ordenlərinə layiq görülmüşdür. 
Polkovnik Süleyman bəy Əfəndiyevin imperiya ordusunda sonuncu vəzifəsi 
Əlahiddə Qafqaz ordusunda Zaqafqaziya   poliskeşikçi dəstəsinin təftiş-yoxlama 
                                                          
8
İnqilabdan əvvəl dörd, yaxud altısinifli natamam təhsil verən məktəb. – Ş.N.   
9
İndiki Kirovoqrad şəhəri. - Ş.N.  
77 
 
üzrə baş nəzarətçisi idi (1912-ci ildən). Öncə dediyimiz kimi, Süleyman bəy 
Əfəndiyevin çox böyük və danılmaz xidməti 1917-ci il iyul ayından başlayaraq 
Azərbaycan Milli ordusunu yaratmaq təşəbbüsüdür. 
1919-cu ildə “Azərbaycan” və “İstiqlal” qəzetlərində verilmiş hər iki 
nekroloq-yazıda generalın bu misilsiz fəaliyyəti barədə məlumat var. Ona görə də 
hər iki yazını kiçik ixtisarla əziz oxuculara təqdim edirəm. 
 
MÖHTƏRƏM BĠR GENERALIN ÖLÜMÜ 
 
Azərbaycan, ümumiyyətlə, Zaqafqaziyada namuspərvəranə və xalisanə bir 
surətdə islamlara xidmət edən möhtərəm zabit - Süleyman bəy Əfəndiyev 
cümləmizi mütəəssir və məyus buraxaraq vida etdi. 
Süleyman bəy Əfəndiyev Rusiya inqilabından sonra Zaqafqaziya 
islamlarının hərbi təşkilatında qiymətli bir üzv olaraq çalışmış və çalışdığı işlərdə 
böyük bir əzm və səbat göstərmişdir. Süleyman bəy Əfəndiyev Namiq Kamalın 
“Cahan titrər səbat pay ərbab-əzmü məqanətdən” beytinə masdəl olmuş, səbatını 
məhviyyəti - şəxsiyyəyə qədər götürmüşdür. Süleyman bəy bir vaxt Gəncədə ifayi-
xidmət edirdi. Soyuq şiddətli bir surətdə idi. Kəndisini salamlamaq üzrə yanına 
gəlmişdim. Qısa bir cümlə ilə müqabilə etdi: “Camaatımız oyanır. Qoçaq 
əsgərlərimiz çoxalır”" - dedi: sonra ən zabitpərvər bir əsgər vəziyətini alaraq: 
“Vəzifə denilən şeyi əgər həqiqəta bilinə hər işimiz yaxşı olar idi”. 
Mərhum siyasət ilə əsla əlaqədar olmaz idi. Onun nəzərində yalnız əsgərlik 
və əsgərliyə məxsus bir iman var idi. 
Gəncədən sonra Tərtərə getmiş və orada islam təşkilatını müvəffəqiyyətlə 
ikmal etmişdir. Sonra Qarabağa - Ağdama da gələrək ifayi-vəzifə xüsusunda böyük 
bir qabiliyyət və qeyrət göstərmişdir. 
Süleyman bəy hiss və fikircə çox nəziə və təmiz adam idi. Heç kimsə 
bilməz ki, Süleyman bəydən bir pis iş sadiq olmuşdu. Bir dostumuz bizə təmina 
deyirdi ki, Azərbaycanda namus və iffəti ilə mücəssəm bir təmsil təşril edən bir 
sima varsa, o da Süleyman bəy Əfəndiyevdir. 
Parlaman əzasından Məmmədbağır ağa Şeyxzamanov cənabları mərhumun 
ən yaxın tanıdığı və bir çox zamanlarda bərabər işlə-iyi bir zat olması etibarı ilə də 
bizə deyirdi ki, general Süleyman bəy Əfəndiyev eyni zamanda bütün Azərbaycan 
zabitləri arasında çalışması ilə, təşkilatçılığı ilə də birinci tanınıb bilinmiş bir zat 
idi. Əvət! Azərbaycan üçün bu ziya böyük bir ziyadır. Bu ziya qarşısında mütəəssir 
olmamaq qabil degildir. 
General-mayor Süleyman bəy Əfəndiyev haqqında ikinci nekroloq-məqalə 
1919-cu il martın 3-də “Azərbaycan” qəzetində dərc olunub. Məqalənin yazan Səid 
adlı müəllifdir. 
 
78 
 
GERERAL SÜLEYMAN BƏY 
 
Bu günlərdə Azərbaycan Cümhuriyyəti ordusu komandanlarından - ordunun 
böylə mühüm bir vəziyyətində - mirliva (general) Süleyman bəy Əfəndiyevin tif 
xəstəliyindən vəfat etməsi xəbəri gəldi. Rəhmətulla əleyh rəhmətə vaseh. 
Mirliva Əfəndiyevin vəfatı nəinki yalnız mirtəvanın əqraba və metəlağatını 
məhzun və dilgər edəcəkdir. Bəlkə onu tanıyan, onun həqiqinə arif, onun vətən və 
millət uğrundakı xidmət və fədakarlıqlarını bilmiş olan cümlə Azərbaycanlıları 
dilxun və dağdar edəcəkdir. 
Süleyman bəy Əfəndiyev kim idi? 
Bu suala hazırkı hərbiyyə nazirimiz general Səməd bəy Mehmandarov 
həzrətləri: “general Süleyman bəy Əfəndiyev təmizlikdə, namusda, qeyrət və 
fədakarlıqda təht idarəmdəki cümlə zabitan arasında ən birinci mövqe tutanlar idi!” 
- deyə cavab vermişdir. Bizlər isə mərhumun səhifeyi tarixiyyəsinə bir nəzər 
edəlim. Bən onun bütün səhalfe tarixəsindən bəhs etməyə məal-təəssüf qadir 
degiləm. Bu bana dəxi məchuldur. Fəqət, mərhumun Gəncə şəhərindəki imrar 
həyatından bəhs etmək mümkündür. 
O vəqq miralay (polkovnik) rütbəsində olan Süleyman bəy 1917-ci sənənin 
iyul ayında Gəncə şəhərinə təşrif gətirdi. Müəyyən bir vəzifə ilə mavərayi - Qafqaz 
hökuməti tərəfindən ezam edilmiş idi, vəzifəsi isə təşkil ediləcək süvari milis alayı 
üçün kiçik zabitlər yetişdirmək idi. Mərhum Gəncə şəhərinə varid olan kimi Gəncə 
Müsəlman Milli komitəsinə təşrif gətirərək bəyanat verdi. Və Azərbaycan 
türklərinin qəvay əsgəriyyəsi olması və buna əşd ehtiyac xüsusunda izahat verərək 
əlavə etdi ki, əgər bu məsarifi Gəncə milli komitəsi öz öhdəsinə götürərək qəvay 
əsgərliyə təşkili əsasına ibtidar etmək arzusunda bulunarsa, məalməmnuniyyə bu 
xüsusda heç bir fədakarlıqdan çəkinməyəcəkdir Milli komitə işə başladı. Yüz əlli 
nəfərlik gecə-gündüz olaraq bir məktəb hərbiyyə güşadına qərar verdi. Bu miqdarı 
Gəncə vilayəti qəzaları arasında nüfuz etibarı ilə təqsim edərək namizədlər və 
onların məsariflərini göndərmək xüsusunda cümlə qəzaların Milli komitələrinə 
müraciət etdi. Bəzi qəzalardan mütəllimlər göndərildi, lakin məsarif üçün para 
gəlmədi. Bəzi komitələr tərəfindən para göndərildisə, nəhayət, az miqdar. 
Mərhum Süleyman bəy çalışmağa başladı. Pulsuzluq, aclıq, əlbəsəsizlik onu 
məyus etmədi, qorxutmadı. Hətta özü 1917-ci sənə avqustun əvvəlindən vəzifəyə 
başladığı halda 1918-ci sənənin şəbat ayında keçmiş maaşlarını almaq üçün özü 
utanıb bəndəni vasitə etdi. 
Bu qədər müddət öz hesabına xidmət etdikdən sonra yenə maaş istəməyi 
özünə bir müşkül əmr hesab ediyordu. 
Gəncədə akarşi
10
 başlandı, cümlə mülki və hərbi məmurlar dəxi 
qarətkarlara, talançılara iltihaq etdilər. Kimsə kimsəni tanımaq istəmədi, kimsə 
                                                          
10
Akarşi - anarxiya - Ş.N.  
79 
 
kimsəyə itaət etmədi, şübhə etmək olurki, düz, doğru, qeyrət və namuslu şəxslər 
tapılmayacağı bir dərəcəyə gəldi. Mərhum Əfəndiyev gündüzlər ac, gecələr 
uyğusuz öz cavan müəllimləri ilə şəhərin hərastına, şəhərdə əmin-asayişi əmələ 
rəyə gedilsə, Süleyman bəy görünürdü. Özü namus və qeyrətli, mütəllimləri düz, 
doğru. 
Şəmkir müharibəsi əsnasında isə mərhum Süleyman bəy heç bir 
fədakarlıqdan çəkinmədi. Əvvəldən axıradək ən təhlükəli, ən mühüm nöqtələrdə 
isbat vücud edənlərin birincisi oldu. Bundan sonra Süleyman bəyin məmuriyyəti 
qara yazıya təbdil edildi. Bir müddət Gəncədən getdi. Bu halda müsəlman ordusu 
təşkilinə hökumət tərəfindən müsaidə edildi. General Əliağa Şıxlinski baş 
komandan (Gəncədə ilk dəfə yaradılan Əlahiddə Müsəlman korpusuna Ə. Şıxlinski 
baş komandan təyin olunmuşdur.- Ş. N.) təyin edildi. Gəncədə qəvay əsgəriyyə 
təşkilinə başlandı. 
Mərhum Süleyman bəy beşinci alay komandanlığına təyin edilərək yenidən 
Gəncəyə təşrif gətirdi. Yenə fəaliyyətə, fədakarlığa başladı. Bu vəqt şəhərdə öylə 
bir anarşi hökmfərma idi ki, heç bir qüvvə təmin asayişə müqtədir deyildi. 
Nəhayət, mövcud türk əsgərlərini müsəlləh edərək onların namus və 
qeyrətlərinə istinadən onların vasitəsilə eadeyi-asayişə və Bakı tərəfdən Gəncə 
üzərinə tərtib edilməkdə olan hücuma qarşı müdafiə etməyə müqtədir ola bilmək 
lüzumu hiss edilərək buna təşəbbüs edildi. 
Süleyman bəy: “Bən bu vəzifəyi qəbul edə bilərəm” - deyə bütün zəhmət və 
çətinliyi öz alayına qəbul və hər bir cəhətdən təmin etdi. Həqiqətən, bununla da 
Gəncədə eadeyi-asayiş əmələ gələrək nizam, intizam bərqərar etdilər. Böyləcə, 
mərhum general Süleyman bəy Əfəndiyev heç bir gün fədakarlıqdan çəkinməyərək 
fəaliyyətinə davam etməkdə idi. Bu günlərdə bir ziyai-əbədi qəbilindən mədud 
olaraq darulbəqaya ertihal edərək cümlə azərbaycanlıları hüzn və ələm dəryasına 
qərq etmiş. 
Rəhmətullahe əleyh rəhmət vaseh. 
 
YENĠ AÇILAN ARXĠVDƏN 
 
İnamla demək olar ki, 1918-20-ci illərdə Milli ordumuzun keçdiyi ömür 
yolu tam tarixi salnamədir. Yetmiş iki il “tamamilə məxfidir” möhürü ilə 
xalqımızdan gizlin saxlanan hərb tariximizin qiymətli sənədlərini araşdırmaq bizə 
yalnız 1992-ci ilin noyabr ayında qismət oldu. Burda nələr yoxdu... hər sənəddə bir 
qəhrəman oğlumuzun taleyi, döyüş yolu, kimisi yarımçıq, kimisi də bütöv. 
Respublika yeni Tarix Mərkəzi Dövlət Arxivində saxlanan belə qiymətli 
sənədlərdən biri də general-mayor Süleyman bəy Əfəndiyevə məxsusdur. 1919-cu 
il fevralın 21-də hərbi nazir vəzifəsini müvəqqəti icra edən general-leytenant 
Əliağa Şıxlinskinin və Baş qərargah rəisi, polkovnik Həbib bəy Səlimovun 
imzaladığı 89 nömrəli əmrdə oxuyuruq: 
80 
 
“Bu gün Ağdamdan birinci piyada Azərbaycan diviziyasının rəisi general-
mayor Əfəndiyevin tif xəstəliyindən vəfat etməsi haqqında kədərli teleqram 
almışıq. 1917-ci il fevral çevrilişindən sonra general-mayor (o vaxt polkovnik) 
Əfəndiyev var qüvvəsi ilə ictimai-təşkilati işlərdə və Vətənin müdafiəsi sahəsində 
xalqına xidmət etməyə başladı. 
Yeri gəlmişkən, qeyd edək ki, Gəncə şəhərində onun təşəbbüsü ilə yeni 
yaranan Azərbaycan ordusuna təlimatçılar hazırlamaq üçün tədris dəstəsi 
yaradılmışdı. Polkovnik Əfəndiyevin rəhbərlik etdiyi çox da böyük olmayan bu 
dəstə vətənimizin mərkəzi Gəncə şəhərində qayda-qanun yaradılmasında, 
anarxiyadan qorunmaqda, eşalonların tərksilah edilməsində və xalq əmlakının 
qorunmasında əsas rol oynayırdı. 
Gəncə şəhərində Müsəlman korpusu yaradılanda polkovnik Əfəndiyev 
beşinci Müsəlman alayının komandiri təyin edilir. Tiflisdəki müxtəlif təşkilatların 
açıq müxalif mövqeyi, rəsmi dairələr tərəfindən müsəlman alayının yaradılmasına 
mənfi münasibəti və bir çox digər çətinliklərə baxmayaraq polkovnik Əfəndiyev 
Tiflis rəsmi dairələrindən öz bacarğı hesabına alayı üçün lazım olan əsas şeyləri 
alır və Gəncəyə çatdırır. 
Könüllülərdən təşkil olunmuş beşinci atıcı alayı, yerlərdə hərbi sahədə 
onlara kömək edə biləcək hakimiyyətin olmadığı bir dövrdə əksəriyyəti yaxşı 
geyinmiş və orta səviyyədə təlim görmüş əsgərlərdən ibarət idi. Komandirin 
qayğısı təkcə əsgərlərlə qurtarmırdı. Polkovnik Əfəndiyev zabitlər üçün də əla 
təşkil olunmuş ucuz yeməkxana təşkil etmişdi. 
Azərbaycan korpusunun süvari hissələrinin müvəqqəti buraxıldığı dövrdə 
polkovnik Əfəndiyev qərargaha çoxlu əşya və xeyli ərzaq məhsulları təhvil verdi. 
Bundan sonra ikinci Qarabağ süvari alayının komandiri təyin olunan polkovnik 
Əfəndiyev bir çox çətinliklərə baxmayaraq, alayı tam hazırlıqlı hərbi hissə 
səviyyəsinə qaldıraraq, əla vəziyyətdə Hərbi Nazirliyə təqdim etdi. 
Başqa rəislər arasında hərbi nazir tərəfindən fərqləndirilən polkovnik 
Əfəndiyevə bu il yanvarın 6-da general-mayor rütbəsi verilir və birinci piyada 
diviziyasının komandiri təyin edilir. 
General Əfəndiyev hazırkı şəraitdə diviziyanın təşkil olunması kimi ağır işə 
başlayır, Azərbaycanın vacib bölgəsində istirahət bilmədən fədakarcasına hərbi 
hissələrdə qanun-qayda yaratmağa çalışır. 
Öz diviziyasındakı tibbi vəziyyətdən narahat olan general Əfəndiyev şəxsən 
özü lazaretin təşkilinə rəhbərlik edir, tez-tez xəstələr arasında olaraq, bəzən xoş 
sözlə, bəzən də rəhbər tələbkarlığı ilə onların taleyini yüngülləşdirir. Qayğıların 
çoxluğundan o, özü haqqında düşünmür və səpmə yatalaq xəstəliyinə tutularaq 
mərd bir əsgər kimi vəzifə başında ölür. Yorulmaz döyüşçü və Vətənin əsl oğlu, 
qəbrin nurla dolsun! 
Vəfat etimiş general Süleyman bəy Əfəndiyev Batumda yaşayan ailəsini 
maddi çətinlik qarşısında qoymuşdur. Hətta böyük oğlunun vəfatı xəbərini eşidən 
81 
 
general ona tapşırılan işlərin böyük əhəmiyyətini düzgün dərk edərək öz vəzifəsini 
tərk etməmişdir. 
Əmr edirəm ki, onun dəfninin xərcləri xəzinənin hesabına olsun və ailəsinə 
birdəfəlik beş min rubl məbləğində müavinət verilsin. Eyni zamanda ailəsinin 
normal yaşayışını təmin edə biləcək məbləğdə təqaüdlə təmin olunması barədə 
hazırda Bakıda yerləşən Hərbi Nazirlik qarşısında vəsadət qaldırıram”. 
Beş gün sonra - fevralın 26-da general Əliağa Şıxlinski həmin əmrinə belə 
bir əlavə də etmişdir: 
“Vəfat etmiş Birinci piyada diviziyasının rəisi, general-mayor Süleyman 
bəy Əfəndiyevin dul qalmış həyat yoldaşının xahişi ilə mərhum Gəncə şəhərində 
yox, Qazax qəzasında dəfn olunacaqdır”. 
Təəssüf ki, Vətənimizin azadlığı uğrunda canını fəda edən general 
Süleyman bəy Əfəndiyevin bu günədək yaxın qohumunu tapmaq mümkün olmadı. 
İllərin uzaqlığı bizə imkan vermədi ki, öyrənək, görək, bu mərd generalımız harada 
- Qazağın özündəmi, yoxsa hər hansı bir kəndindəmi uyuyur. 
Ümid gələcək tədqiqata, arxiv sənədlərinə, bir də Ağdamda və Qazaxda 
yaşayan Əfəndiyev soyadlı nəvə-nəticələrin yaddaşına qalır... 
 
AZƏRBAYCANIN ĠLK ADMĠRALI 
 
İnsanın ata-anası olmayanda ona yetim deyirlər. Daha böyük fəlakətdir ki, 
millət yetim qalsın. Yetim millət kimə deyirlər? Öz tarixini bilməyən millət 
yetimdir. Öz dahilərindən, böyük adamlarından xəbərsiz yaşayanlar yetim hesab 
edilirlər. 
Biz elə bir xalqıq ki, böyük dahilər, dünya miqyasında şöhrət tapan adamlar 
yetirmişik, amma başqa millətlər ona sahib olmaq istəyiblər. 
Əkrəm Cəfər, 
 Professor 
 
BƏLƏDÇĠ QIZIN DEDĠKLƏRĠ 
 
İlk dəfə onun adını 1976-cı ildə Sevastopal şəhər muzeyində eşitdim. 
Bələdçi qız nəhəng bir kreyser şəkli önündə dayanıb 1853-1856-cı illər 
müharibəsinin qəhrəmanları haqqında məlumat verirdi: 
- 1854-cü ilin mart ayında İngiltərə və Fransa Rusiyanın Balkanlarda 
güelənməsindən bərk narahat olmuşdu. Onların məqsədi Qara dəniz boğazlarını ələ 
keçirmək və Rusiyanın ticarət yollarını bağlamaq idi. Ona görə də hər iki ölkə 
müharibəyə qoşulub Krıma qoşun çıxartdı. Sevastopal mühasirəyə alındı. O 
vaxtdan da Sevastopalun qəhrəmancasına müdafiəsi başlandı. Admiral İstomin, 
Naximov, Aslanbəyovun (axırıncı famili Aslambekov kimi tələffüz edirdi) və rus 
əsgərlərinin qəhrəmancasına vuruşmasına baxmayaraq, ingilis və fransız qoşunları 
82 
 
şəhəri aldılar. Təhkimçi Rusiyanın gücsüzlüyü və çürüklüyü ölkəyə baha başa 
gəldi. Bax, bu gördüyünüz şəkildəki vitse-admiral Aslanbəyov 1871-ci ildə üçüncü 
donanma ekipajının rəisi olanda Sevastopala dəmir yolu çəkilməsinə rəhbərlik 
etmişdi. 
SƏNƏDLƏRDƏN SORAQ ALDIM 
 
Bələdçi qız sözünə ara verib bildirdi ki, indi də o biri salona keçək. 
Tamaşaçıların bəzisi irəli durub admiralın portretinə baxıb keçirdilər. Mən isə 
şəklin önündə xeyli dayandım... Onun üzündə, gözündə qafqazlıya, daha doğrusu, 
azərbaycanlıya oxşarlıq axtarırdım. Etiraf edim ki, sövq-təbii bir hiss onun bizim 
xalqın oğlu olmasına məndə şübhə yaratmırdı. Əzəmətli duruşu, qafqazlılara 
məxsus burma bığları bəy nəsilli olmağından nişan verirdi. Çərçivənin aşağısındakı 
qısa məlumatı oxudum: “Vitse-admiral A.B.Aslambekov. 1820-1900-cu illər” 
Bayaqkından daha geniş bir salona keçdiyimizdən hərə bir tərəfə çəkilib 
eksponatlara baxırdı. Bir nəfər sualları ilə bələdçi qızı bezikdirmişdi. Mən isə sual 
vermək üçün fürsət gözləyirdim. Bələdçi qız ondan canını qurtarmaq üçün deyirdi: 
- Ay yoldaşlar, bir az yaxın gəlin, eksponatlara əl vurmayın, belə olmaz. 
Suallarınızı axırda verməyinizi xahiş edirəm... 
Üçüncü - axırıncı salona keçməyimizi bildirəndə mən dözə bilməyib ona 
yaxınlaşdım. 
- Möhtərəm xanım, Sizinlə bir məsələni aydınlaşdırmaq olarmı? - deyə 
soruşdum. 
Qu quşu kimi zərif olan bu incə məxluq heysiz halda: Buyurun, - dedi, 
amma qısa olsun. 
- Vitse-admiral Aslanbəyovun milliyyəti məni maraqlandırır, başqa heç nə... 
- Bilmirəm, - deyib təəccüblə üzümə baxdı. - Necə məgər, rus deyil? Siz 
hardansınız? 
- Bakıdanam, - dedim. - Zənnimcə, rus deyil. 
- Deyilənə görə, bakılı da deyil. Onun erməni olduğunu deyənlər də var. 
Əgər Sizi maraqlandırırsa, bir azdan otağa gələrsiniz. Otaqda aydınlaşdırarıq. 
Gərək ki, onun sənədləri saxlanılır... 
Həmin gün əsas fond bağlı oldu. Yelena ilə səhər görüşmək uçün 
vədələşdik. Əsas fondun bu gün bağlı olmağı onu da narahat etmişdi. Ona görə də 
mənə belə bir məsləhət verdi: 
- Vaxtınız varsa, bu gün “Sevastopal şəhər panoramı”na da baş çəkin. 
Admiral Aslanbəyov haqqında orada da məlumat olmalıdır. 
...Panoram-muzeydə məni pis qarşılamadılar. Amma gəlişimin məqsədini 
biləndə dodaq büzdülər. Dedilər ki, admiral azərbaycanlı ola bilməz, o illərdə 
sizinkilərdən orduya, donanmaya götürmürdülər. 
- Niyə götürməyiblər? - dedim, götürüblər. Bu müharibədə (1853-1856-cı 
illər) hər birində beş yüz nəfər döyüşçü olan Azərbaycanlı süvari alayları və ayrıca 
83 
 
Qarabağ süvari alayı vuruşurdu. Məhz rus hərb tarixçiləri yazırlar ki, Rusiyanın 
Qafqaz cəbhəsində əldə etdiyi qələbələrdə Azərbaycan süvariləri xüsusilə 
fərqlənirdi. Onların bu qələbəsi Krım uğrunda gedən döyüşlərdə vəziyyəti bir 
qədər yüngülləşdirirdi. Bu müharibədə üç yüz əllidən çox azərbaycanlı zabit və 
əsgər təltif olunmuşdu. Vuruşanların da əksəriyyəti bəy, xan və ağa nəslindən olan 
oğullar idi. 
Onlar barədə “Kavkaz” qəzeti 1849, 1852, 1855 və 1858-ci il nömrələrində 
kifayət qədər məqalələr verib. Hətta Peterburqda nizami orduda qulluq edən bir 
qrup azərbaycanlı döyüşçünün və zabitin siyahısını da dərc edib. Zadəgan 
nəslindən olan süvari korneti Məmmədəli Eyvaz Əli oğlu, Əliskəndər ağa 
Süleyman ağa oğlu, kornet Fərzəli Fətəli ağa oğlu, Abdulla Əsgər ağa oğlu, 
Murtuzəli Məhəmmədəmin oğlu, Əhməd Ağa oğlu, Miryusif bəy, Mir Məşədi bəy 
oğlu, Nəsrulla bəy Hüseyn bəy oğlu, Adəm Məhəmməd Hacı Məhəmməd oğlu, Əli 
Hacı Abbas oğlu, Hacı Əlhəngü oğlu, Hacı Məhəmməd oğlu və praporşik İskəndər 
oğlunun döyüş yolu barədə qısa da olsa məlumat verilir. 
1858-ci il (№ 83) saylarında göstərilir ki, azərbaycanlı poruçik Əli Şaban 
oğlu Varşavadan Peterburqa ezam olunub. Polkovnik Ziya xan Mirzə Nəbi xan 
oğlu Sankt-Peterburqda yaşayır. Kornet İdris bəy Ağalarov Varşavada Əlahiddə 
Müsəlman alayında xidmət edir. Bundan başqa “Kavkaz” qəzeti general İsmayıl 
bəy Qutqaşınlı, general-leytenant Cəfərqulu ağa Bakıxanov və onun hərbçi 
qardaşları barədə yazılar da verib. Təəssüf ki, burada admiral Aslanbəyov haqqında 
heç bir sənəd tapılmadı. Amma muzey işçilərinin göstərdiyi ədəbiyyatdan öyrənə 
bildim ki, 1855-ci ildə Sevastopalda güclü döyüşlər zamanı admiral Naximov ağır 
yaralanıb. 
Mərkəzi kitabxanaya gedib, admiral Naximovla bağlı kitabların hamısını 
sifariş verdim. Yazıçı Yuri Davıdovun “Naximov” sənədli povestində admiral 
haqqında belə bir epizoda rast gəldim: “Konsilium müəyyən etdi ki, Naximovun 
vəziyyəti ümüdsizdir. Həkimlər onun bundan sonra yaşamasına inanmırlar. Ölüm 
yatağında Naximovun əzabı qırx saat çəkdi. Qırx saat tamam olanda canvermə 
başladı. Həmin anlar şahid kapitan-leytenant Aslanbəyovun gündəliyində dəqiq 
yazılıb: 
“İyunun 30-da saat on birə yaxın onun nəfəs alması daha da güeləndi. 
Otaqda sakitçilik hökm sürürdü, həkimlər mübahisəni kəsdilər və otaqdakılar 
çarpayıya yaxınlaşdılar. Sokolov ucadan və çox aydın şəkildə dedi: “Budur, ölüm 
yaxınlaşır...” 
Müəyyən an ötdükdən sonra Voyevodskinin sualına Sokolov bərkdən 
“keçindi” cavabını verdi. Hamı saata baxdı, saat on bir on dəqiqə idi”. 
Sonra yazıçı Yuri Davıdov izah edir ki, admiral Naximovun ən yaxın adamı 
kimi kapitan-leytenant Aslanbəyov qeydlərində heç bir fantaziya yoxdur. Məhz 
ona görə də admiral Naximovdan yazan bütün rus tədqiqatçıları - akademik 
84 
 
Y.V.Tarlə, məşhur hərbi cərrah və həkim müharibənin iştirakçısı N.Piroqov və 
başqaları Aslanbəyovun qeydlərinə əsaslanırlar. 
Sonralar “Naximovun bioqrafiyası” adlı əsərin müəllifi Aslanbəyov yazır 
ki, admiral Kornilovun həlak olmasını eşidən Naximov ona son borcunu verməyə 
getdi. Mən içəri girəndə Naximov ağlaya-ağlaya artıq ölmüş dostu Kornilovu 
öpürdü. 
Sabahkı günü həyəcanla gözləməyə başladım. 
Uzun bir dəhlizdən keçib, həyəta çıxdıq. Dolama pilləkənlərlə aşağı düşüb 
qapısına “İnqilaba qədərki mühafizə otağı” sözləri yazılmış qapını açdıq. Yelena 
hər şeyi ağ saçlı qadına təfsilatı ilə danışdı. Onun üzünə donuq bir ifadə çökdü. 
Əlindəki qələmi oynada-oynada təəccüb və kinayə ilə məni ötəri süzdü. Dodaqaltı 
nəsə mızıldanıb yerində qurcalandı. Qadının əhvalının pozulduğunu duyan Yelena 
öz işi üçün xahiş edən adamlar sayağı: “Rica edirəm həm öz adımdan, həm də uzaq 
yol gəlmiş bu yoldaşın xətirinə etiraz etməyəsiniz. Görünür, çox lazımdır...” 
Yerindən durmaq istəməyən müdir ağır-ağır başını qaldırıb rişxəndlə: 
- Bunun üçün Bakıdan buraya gəlmisiniz? - Xeyli duruxub: Axı Aslanbəyov 
erməni admiralıdır. Sizin axtarışınız, məncə, mənasızdır. 
- Ola bilməz, - dedim, əvvəla ona görə ki, admiralın familiyası Aslanbəyov 
deyil, Aslanbəyov ola bilər. İkincisi də, əgər erməni olsaydı, Aslanyan olardı.  
- Siz bunları hansı mənbədən və nəyə əsaslanıb deyirsiniz? 
- O illərdə heç bir erməni familiyasında “bəy” sözü ola bilməzdi. “Bəy”, 
“xan” və “ağa” titulları ancaq müsəlman xalqlarına məxsusdur. Ermənilərin isə 
bircə titulu olub, “məlik”, o da sonradan. 
Fondun müdiri nə Yelenaya, nə də mənə bir söz demədən durub sol tərəfə 
buruldu, sonu görünməyən rəflər arasında yoxa çıxdı. Yelena əyilib arxasınca 
baxdı. Əlini dodaqlarının üstünə qoyub astadan yeniyetmə qızlara məxsus 
şıltaqlıqla: 
- Dənizçilər demişkən, sükanı belə də tutun, hələlik biz onu məğlub 
eləmişik. Bircə, Allah eləsin, familiya məsələsi siz deyən kimi olsun. 
Təxminən on-on beş dəqiqədən sonra əlində qədim boz bir qovluq geri 
qayıdan mühafizəçi yerində oturub, bizi heç görmürmüş kimi qovluğu özü 
vərəqləməyə başladı. Dərin, sükutlu bu yarımzirzəmi otaqda arabir açılan vərəqin 
səsi mənim intizarımı daha da artırırdı. 
Handan-hana: 
- Baxaq görək, - dedi, - Sizin sözlərinizdə həqiqət varmı? Şəxsən mən şübhə 
edirəm ki, belə bir görkəmli admiral müsəlman ola... 
Mən daha dözə bilməzdim. Düzü, qorxurdum, özü baxıb, sonra da götürüb 
geri aparsın və desin ki, sizin dediklərinizdən əsər-əlamət yoxdur. Ayağa durdum. 
Əlimi cibimə salıb, pasportumu və vəsiqəmi çıxardıb stolun üstünə qoydum. 
- Buyurun, - dedim, - mən bu iki sənədimi Sizə etibar edirəm. Siz də 
əvəzində qovluğu verin, özüm baxım. 
85 
 
Hiss elədim ki, mənim bu səbirsizliyim Yelenanın da xoşuna gəlmədi. O, 
astadan, narahatlıqla: 
- Axı, belə olmaz... 
Müdir də dözə bilməyib bir az əsəbi: 
- Nə deyirəm, buyurun, - deyib, - qovluğu mənə verdi. Admiralın şəxsi 
işinə baxır və gözlərimə inanmıram. İlahi, bu qədər saxtakarlıq etmək olarmı? 
Nəfəsim təngiyir, həyacandan şəxsi iş əlimdə əsir. Dözə bilməyib sevincimi onlara 
da bildirmək istəyirəm. 
- İcazə verin, Sizin üçün admiralın ad-familiyasını oxuyum. Müdir dinmir. 
Amma Yelena, mənim qələbəmi, sevincimi duyan Yelena: 
- Buyurun oxuyun, - deyə şən səslə cavab verir. 
Oxuyuram: 
- Aslanbəyov İbrahim bəy Allahverdi bəy oğlu. Əsli belədir. Lakin qara 
tuşla bu ad-familiyanın üstündən xətt çəkilib, düzəliş edilib: Aslambeqov Avramiy 
Boqdanoviç, 1822-ci ildə Bakıda anadan olub. Əsl-nəcabəti isə ağalıqdır 
(zadəgan). Dini müsəlmandır. Sonuncu iki sözün üstündən də xətt çəkilib, əvəzində 
“pravoslavnıy” yazılıb. Əgər mümkünsə, icazənizlə admiralın şəxsi işindən 
qeydlərimi götürüm... 
Yelena sevinclə: 
Əlbəttə, olar, buyurun, əyləşib qeydlərinizi edin, mənə isə icazə verin 
mürəxxəs olum. 
Mənim səmimi təşəkkürümü məmnuniyyətlə qəbul edən Yelena gedən kimi 
müdir sərt səslə bildirir: 
- Yoldaş qeydlər götürmək olar, amma nadir fonda saxlanan 
şəxsi işin foto-sürətini çıxartmağa icazə verilmir. 
- Çox sağ olun, - dedim, - mənə bu qeydlər də bəs eləyər. Belə bir 
qadağanın olmamasını mən çoxdan bilirdim. Lakin bu dar macalda mübahisəyə 
girişməyi artıq hesab etdim. Bir də ki, bu mənə heç lazım deyildi. Başlıcası o idi ki, 
mən həmyerlim haqqında, ilk azərbaycanlı vitse-admiral barədə nadir tapıntı ilə 
üzləşmişdim. Bu sevinc mənə bəs idi. 
 
MƏNBƏLƏRDƏN GƏLƏN SƏSLƏR 
 
“Bakı limanı getdikcə yararlı hala salınırdı... Gəmi heyətinin əksəriyyəti 
bakılılardan olurdu. Gəmiçiliyin inkişafı bakılıların çoxunu dənizə həmişəlik 
bağlayırdı. O illərdə şəhərə nadir ailələrə rast gəlmək olardı ki, dənizçi olmasın. 
Gəmilərdə qara fəhlə işləyən də çox idi. 1820-ci illərdə Bakı sularında artıq 
altmışa qədər yelkənli gəmi üzurdü”. 
Qılman İlkin, xalq yazıçısı 
 
86 
 
Azərbaycan Hərbi Dəniz Donanması tarixində ilk admiralımız Dərgahqulu 
bəyin oğlu Birinci Mirzə Məhəmmədxan olmuşdur. Təəssüf ki, hələlik onun 
fotoşoklini əldə etmək və ömür yolunu tam öyrənmək mümkün olmamışdır. Lakin 
Hərbi Dənizçilik tariximizin səhifələrində Mirzə Məhəmmədin fəaliyyəti barədə az 
da olsa məlumat var. İyirmi yaşında Bakı xanlığına hakim olan Mirzə 
Məhəmmədxan atası Dərgahqulu bəydən sonra bərbad hala düşmüş iqtisadiyyatı 
qaydaya salmaqla yanaşı, xəzərdə gəmiçiliyin inkişafına xüsusi qayğı göstərdi. İlk 
dəfə Bakı limanında gəmiçiliyin inkişafına da o başlamışdır. Bu məqsədlə 
Avropada gəmiqayırma təcrübəsini öyrənmək üçün səfərə də çıxmışdır. Sevimli 
yazıçımız Qılman İlkinin “Bakı və bakılılar” sənədli əsərindəki bir epizod tarixi 
fakt kimi qiymətlidir.  
“Bir gün Mirzə Məhəmmədxan oğlu Məlik Məhəmmədi yanına çağırıb 
dedi: 
- Qulaq as, Məlik Məhəmməd, gör, nə deyirəm. Biz dəniz sahilində 
oturmuşuq, ancaq öz gəmilərimiz yoxdur. Balıqçı gəmiləri ilə iş aşmaz. Bizə elə 
gəmi lazımdır ki, üstümüzə düşmən gələndə onun qabağına çıxa bilək. 
Atasının sözlərindən heç bir şey başa düşməyən Məlik Məhəmməd 
gözlərini döyə-döyə ona baxırdı. 
- Bunun üçün mən Avropaya getməliyəm, - deyib Mirzə Məhəmməd xan 
dərindən nəfəs aldı. - Yaxşı gəmiləri ancaq oralarda düzəldirlər.   
- Bəs burada kim qalacaq? - Məlik Məhəmməd təəccüblə soruşdu.   
- Necə yəni kim qalacaq? Sən! 
Məlik Məhəmməd bəzi işlərə qarışaraq atasına kömək edirdisə də, özünə 
qarşı bu cür etibarı heç gözləmirdi. 
Həmin illərdə Bakıda olmuş səyyah Lerx yazırdı ki, Bakı xanı admiral 
Mirzə Məhəmməd xan tez-tez Langertə gedərək orada gəmi inşasına rəhbərlik 
edirdi. 
On doqquzuncu əsrin əvvəllərinə məxsus başqa bir mənbə də mövcuddur. 
1804-1806-cı illərdə Azərbaycana işğalçılıq məqsədilə gələn rus qoşunlarının 
burnunu Xəzərdəki hərbi dənizçilərimiz ustalıqla ovmuşdular. İran tarixçisi Nəsir 
Nəcimi yazır ki, Abbas Mirzənin cəsarətli sərkərdəsi, Bakının igid komandiri 
(əslində valisi) Hüseynqulu xan toplardan birini rus gəmilərindən azacıq aralı olan 
yerə çəkib, heyrətləndirici cəldlik və fədakarlıq göstərərək düşmənin bir neçə 
gəmisini top mərmisiylə dənizə qərq etmişdi. 
Şübhəsiz ki, on yeddi yaşlı İbrahim bəy Aslanbəyovun Peterburqda Hərbi 
Dəniz Korpusunu bitirməsi də ilk admiralımız Mirzə Məhəmmədin arzu və istəyi 
ilə bağlı olmuşdur. Bakıxanovların ailə şəcərəsində Allahverdi adlı bir şəxs vardı. 
Bəlkə, İbrahim bəy Aslanbəyov həmin Allahverdi bəyin oğludur? Təəssüf ki, yüz 
yetmiş üç illik zaman məsafəsində bunu dəqiqləşdirmək mümkün olmadı. Ancaq 
xatırlamaq istədik ki, o vaxtlar aşağı təbəqəyə məxsus ailənin on üç yaşlı oğlu 
Rusiyada oxumaq imkanına malik ola bilməzdi. Demək, ilk vitse-admiralımız 
87 
 
İbrahim bəy Aslanbəyov Bakı xanlarının nəslinə mənsubdur. Şəxsi işindən zədagan 
nəslinə mənsub olması barədə qeyd də bunu sübut edir. 
Adətən ensiklopediyaya düşən hər hansı görkəmli fərdin, şəxsiyyətin harada 
doğulduğu, hansı millətin oğlu oduğu yazılır. Nə məşhur naşir İ.D.Sıtinin 1911-ci 
ildə nəşr olunmuş çoxcildli “Hərbi ensiklopediya”sında, nə də sovet dövründə 
çıxan hərbi dəniz ensiklopediyalarının heç birində admiral Aslanbəyov haqda bu 
cür məlumatlar yoxdur. Görünür, Rusiyanın hərbi-dəniz donanması 
tədqiqatçılarına belə görkəmli bir sərkərdəni özününküləşdirmək sərfəli olub. Niyə 
də olmayaydı? Axı, vitse-admiral Aslanbəyov həm də hərbi donanma tarixində 
görkəmli alim kimi tanınıb! 
 
ADMĠRALIN ÖMÜR YOLU 
 
Bəzi mənbələrdə, xüsusilə sovet dövründə nəşr olunan əsərlərdə 
Aslanbəyovun təvəllüdü 1820-ci il göstərilir. Fikrimizcə, bu da səhvdir. Çünki 
1917-ci il inqilabından əvvəl nəşr olunan mənbələrdə admiral İbrahim bəy 
Allahverdi bəy oğlu Aslanbəyovun 1822-ci il sentyabrın 10-da Bakıda anadan 
olduğu göstərilir. Üç il Peterburqdakı dənizçilik məktəbində təhsil alan İbrahim 
bəy oranı 1837-ci ildə (adı “Qırmızı lövhə”yə yazılmaqla) bitirmişdir. Baltik 
dənizində “Aleksandr Nevski” və “Prozerqin” hərbi freqatlarında üzən miçman 
Aslanbəyov iki il “İmperator I Petr” sürətli hərbi gəmisində Daqerord yaxınlığında 
keçirilən təlimlərdə iştirak etmişdir. 
1842-ci ildə dənizçilik məktəbi zabitləri sinfini bitirən İbrahimbəy Qara 
Dəniz Donanmasının hərbi nəzarət gəmilərində üzmüş, Qara dənizin Şərq 
sahillərində baş verən toqquşmalarda iştirak etmişdir. 
“Elbrus” hərbi gəmisinə komandirlik edən leytenant Aslanbəyov 1854-cü 
ildə düşmənin ticarət gəmilərini darmadağın etmək üçün dörd dəfə (30 iyun, 7 iyul, 
3 və 6 avqust tarixlərində) dənizə çıxmış, avqust ayında isə desant gəmisinin 
doyüşən batareyasına komandirlik etmişdir. Bu xidmətinə görə ona kapitan-
leytenant rütbəsi verilmişdir. Həmin il sentyabrın 13-dən müharibənin axırına kimi 
Sevastopal qarnizonunda olmuş, avqustun 27-də sonuncu hücumu dəf edərək 
kontuziya almışdır. Şərq müharibəsindən sonra Nikolayev limanında 36-cı 
donanma ekipajına komandirlik etmişdir. 
Aslanbəyov 1860-1861-ci illərdə “Sokol” pərli korvet gəmisinin komandiri 
kimi Aralıq dənizində üzmüş və həmin gəmini Kronştadta gətirmişdir. 1863-cü ildə 
həmin korvetlə Nikolayev şəhərinə qayıdan İbrahim bəy iki ildən sonra “Retvizan” 
gəmisinə komandir təyin edilmişdir. Bir müddət məşhur vitse-admiral Butakovun 
zirehli eskadrilyasında qərargah rəisi olmuşdur. 
Aslanbəyov 1869-1872-ci illərdə dəfələrlə müxtəlif ümumdövlət 
əhəmiyyətli məsələləri öyrənmək üçün toplanmış komitələrə sədr təyin edilmişdir. 
88 
 
Estoniyaya ezam olunan İbrahim bəy gəmiçilik məktəblərinin yaradılması və 
ticarət gəmilərinin düzəldilməsi üçün yaranan komitənin üzvü olmuşdur. 
1878-ci il yanvarın 1-də kontr-admiral rütbəsi veriləndə İbrahim bəy 
Aslanbəyov səkkizinci donanma ekipajının rəisi idi. 
Onun tərcümeyi-halı həm admiral kimi, həm də hərbi dəniz tarixçisi kimi 
çox zəngindir. Əgər başqa hərbçinin ömür yolu ilə müqayisə etməli olsaq, ancaq 
general Əliağa Şıxlinskinin artilleriya tarixindəki xidmətləri ona bərabər ola bilər. 
Ona görə ki, azərbaycanlı generallarından hərb elmi ilə məşğul olan ancaq Əliağa 
Şıxlinski idi. Fərq bircə ondan ibarətdir ki, Əliağa Şıxlinskinin elmi və hərbi 
fəaliyyəti Azərbaycanla daha çox bağlı olmuşdur. Admiral Aslanbəyovun elmi 
tədqiqatları isə rus hərb elmində geniş istifadə olunsa da, bu günə qədər bizə gəlib 
çatmamışdır. Daha doğrusu, özümüzdə nə tədqiqat olmuşdur, nə də təbliğat... 
1872-ci ildə Birinci Pyotrun anadan olmasının 200 illiyi Rusiyada böyük 
bayram şənliyi kimi keçirilirdi. Bu münasibətlə ümum rus texniki sərgisində iştirak 
etmək və imperatorun kiçik avarlı gəmi dəstəsinə Moskvaya kimi rəhbərlik etmək 
həmyerlimiz Aslanbəyova etibar olunmuşdu. 
1879-82-ci illərdə İbrahim bəy gəmi heyətilə dövrü-aləm səyahətinə 
çıxmışdır. O, Sakit okeanda dəmir zirehli hərb və buxar yelkənli iti gedən 
gəmilərdən ibarət hərbi heyətə (“Minin”, “Knyaz”, “Pojarskiy”, “Hersoq 
Edinburskiy”, “Assiya” və “Afrika”) rəhbərlik etmişdir. Aslanbəyov okeanda 
sürətlə hərəkət edən kreyserlərin və “uçan eskadrilya”nın orduda tətbiq edilməsinin 
təşəbbüskarıdır, O, məşhur admiral A.A.Popovun xahişi ilə sonuncu lahiyədə 
nəzərə almaq məqsədilə tələb və qüsurlarını, siyahısını tərtib etmişdir. 
Admiral İbrahim bəy Aslanbəyov sakit okean adalarında üzmüş hətta 
Poleneziyanın xırda adalarını da dolaşmışdır. Onun şəxsi işində saxlanan rəy və 
xatirələrdən, xüsusilə dənizçiliyə aid inqilabdan əvvəlki ədəbiyyatdan məlum olur 
ki, Aslanbəyov öz heyəti və ümumiyyətlə, tabeliyində olanların arasında yüksək 
hörmət qazanmışdır. İllərin soldurduğu sənəddə ad-familiyasını oxuya 
bilmədiyimiz bir kontr-admiral yazır ki, rus adını yüksək tutan Aslanbəyov xarici 
ölkələrdə də yaxşı tanınırdı. O, gəmi heyətində ruh yüksəkliyi yaratmağı məharətlə 
bacarırdı. Hətta kiçik rütbəlilərin də şəxsi təşəbbüsünü qiymətləndirirdi. Açıq 
ürəkliliyi və qətiyyəti ilə çoxlarından fərqlənirdi. Aslanbəyovun gəmilə səfərləri 
haqqında çoxlu lətifələr, eləcə də özünün danışdığı məzəli şərq əhvalatları hələ də 
məşhurdur. Bu onun məşhur şəxsiyyət kimi nə qədər sevildiyini bir daha göstərir. 
1884-cü ildə kontr-admiral İbrahim bəy Aslanbəyov Baltik komandasının 
kiçik flaqmanı təyin olunur. Üç il sonra - 1887-ci il sentyabrn 22-də hərbi-dəniz 
donanmasındakı misilsiz xidmətlərinə görə ona vitse-admiral rütbəsi verilir. Bu ali 
rütbədən sonra Baltik donanması üzrə flaqman vəzifəsinə təyin olunan Aslanbəyov 
1901-ci il dekabrn 7-də Peterburqda vəfat edir. 
O, həmyerlimiz, böyük şərqşünas alim Mirzə Kazım bəylə dost olmuş, dahi 
rus yazıçısı Lev Tolstoy isə onu axtarıb tapmış, admiral Naximovun həlak olma 
89 
 
səhnəsini ona danışmasını xahiş etmişdir. Lev Tolstoy məşhur “Sevastopal 
hekayələri”ni yazarkən admiral Aslanbəyovun xatirələrindən bəhrələnmişdir. 
Ömrünün əlli ildən çoxunu hərbi dəniz donanmasında nümunəvi xidmətdə keçirən 
admiral İbrahim bəy Aslanbəyov Rusiyanın və xarici ölkələrin yüksək ordenləri ilə 
təltif olunmuşdur. Həmyerlimizin xidmətləri Serbiyanın “Takova” (1879), 
Rusiyanın “Müqəddəs Vladimir” (1854), 1 dərəcəli “Müqəddəs Stanislav” (1881), 
1 dərəcəli “Müqəddəs Anna” (1883), “Ağ qartal” (1888), Yaponiyanın “Günəşin 
doğması” (1882), Havay dövlətinin II dərəcəli “Kalakiya” (1982) ordenlərinə layiq 
görülmüşdür. 
1881-ci ildə imperator III Aleksandrın tac qoyma mərasimində iştirak edən 
Aslanbəyova hədiyyə olaraq qılınc verilmiş və bir illik məvacibi həcmində pul 
mükafatı ayrılmışdır. 
Hələ sağlığında - 1882-ci ildə Saxalində bir yarımada, Oxot dənizində isə 
bir körfəz Aslanbəyovun adı ilə adlandınlmışdır. 
Boris Maslenikovun 1986-ci ildə nəşr olunmuş “Dəniz xəritəsi nəql edir” 
kitabının 28 və 253-cü səhifələrində həmyerlimiz haqqında verilmiş qısa bioqrafik 
göstərici çox böyük əhəmiyyət kəsb edir. Əsaslı mənbələrdən topladığı faktları 
müəllif ilk dəfə oxucuya təqdim edir: 
“Aslanbəyov yarımadası. Oxot dənizi, Saxalin adası, 1882-ci ildə ekipaj 
kliper təsvir edilib. Sakit okean komandanı, eskadriya kontr-admiralı İbrahim bəy 
Allahverdi bəy oğlu Aslanbəyov soy adı ilə adlandırılıb. Soyadları xəritə üzərində 
hərf səhvi ilə yazılıb”. 
Aslanbəyov körfəzi. Oxot dənizi, Saxalin adası, 1882-ci ildə kəşf edilib və 
xəritəyə ekipaj, kliper “Plaston” kimi yazılıb. Elə həmin vaxtda da İ.A.Aslanbəyov 
soyadı ilə adlandırılıb. 
Aslanbəyov İbrahim bəy Allahverdi bəy oğlu (1822-1900). Dəniz korpusu 
məktəbini bitirib. 1837-42-ci illərdə Baltik dənizində üzüb. 1842-61-ci illərdə Qara 
dəniz donanmasında “Selafail”, “Varşava” gəmilərində, “Femistokol” briqində və 
başqalarında qulluq edib. 1865-68-ci illərdə “Retvizan” gəmisinin komandiri, 
1879-1882-ci illərdə Sakit okean eskadrilyasının komandiri olub. 1887-ci ildə 
vitse-admiral rütbəsi alıb. 
 
QƏRĠBƏ VƏ XOġ BĠR TƏSADÜF 
 
Min doqquz yüz doxsan üçüncü ilin sentyabr ayında Qax rayonuna 
ezamiyyətə getmişdim. Marsan kəndində Eldar Hacı oğlu Məmmədov soyadlı bir 
cavanla tanış oldum. İşi, sənəti ilə maraqlandım. 
- Mühəndisəm, - dedi, 14 ildir ki, Saxalində neft çıxarıram, indi 
məzuniyyətə gəlmişəm. 
- Təsadüfən orada “Admiral Aslanbəyov” adasına rast gəlməmisən? 
- Elə mən o adada yaşayır və işləyirəm, - dedi. 
90 
 
- Nə yaxşı təsadüfdür, Azərbaycanlı admiralın adını daşıyan adada 
həmyerlisi yaşayır və işləyir. 
- Admiral Aslanbəyov məgər azərbaycanlıdır? Siz bunu dəqiq bilirsiniz? 
- Bəli, - dedim, - o, xalqımızın ilk vitse-admiralıdır. 
- Bu barədə bizim ada sakinləri arasında, qeyri millətlərə tez-tez 
mübahisəmiz olur. Familiya oxşarlığına əsaslanaraq mən və həmyerlilərim 
“admiral bizim xalqın oğludur” - deyiriksə də, əlimizdə heç bir əsas yoxdur. 
Bilmirik, nə vaxt yaşayıb, nə vaxt ölüb... Bir-iki dəfə məzuniyyətə gələndə 
rayonumuzun tanınmış ziyalılarından bu barədə soruşdum. Hamısı dedi ki, bizim 
elə admiralımız yoxdur. 
Mən sevinclə: 
- Var, - dedim, - Eldar, Saxalinə qayıdanda yolunu Bakıdan sal, görüşək, 
sənə admiralın fotoşəkillərini və bioqrafiyasını yazıb verim. Aslanbəyovun bizim 
xalqın oğlu olması haqqında əlində əsas dəlil olsun. 
Məndən də artıq sevinən Eldar: 
- Çox sağ olun, - dedi, - mən də admiral Aslanbəyovun haqqında qəsəbə 
kinoteatrında bir güşə düzəldəcəyəm. 
 
ADMĠRAL HƏM DƏ ALĠMDĠR 
 
...Admiral İbrahim bəy Aslanbəyovdan yazan rus tədqiqatçısı onun 
haqqında “Admiral Naximovun bioqrafı kimi daha çox məşhurdur” sözlərini 
iftixarla qeyd edir. Təsadüf deyil ki, İbrahim bəyin “Naximovun bioqrafiyası” adlı 
oçerki kitab kimi bir neçə dəfə nəşr olunmuşdur. 
Admiral Aslanbəyovun elmi-publisistik əsərləri isə ayrıca tədqiqata 
layiqdir. Hərbi-dəniz donanmasının on doqquzuncu əsr tarixini araşdıran 
tədqiqatçıların əksəriyyəti mənbə kimi bu gün istifadə edirlər. Heç təsadüf deyil ki, 
1889-cu ildə Sankt-Peterburqda “Vitse-admiral Aslanbəyovun yarıməsrlik 
yubileyi” adlı kitab da nəşr olunmuşdur. V.Fridriksin “Kontr-admiral 
Aslanbəyovun bayrağı altında üzən “Afrika kreyseri” adlı kitabı isə hələ 1880-ci 
ildə yenə Sankt-Peterburqda işıq üzü görmüşdür. Q.İ.Syominin “Sevastopal” tarixi 
oçerkləri kitabında (1955-ci il) isə admiral Aslanbəyovun gündəliyindən geniş 
istifadə olunmuşdur. 
Knyaz-admiral V.İ.Baryatinski isə həmyerlimiz haqqında yazdığı 
xatirələrində qeyd edir ki, Şərq və Qafqaz lətifələrini o qədər maraqla danışardı ki, 
müsahibi qəşş edənə qədər gülərdi. Bu lətifələr indi də dənizçilərin dillərində gəzir. 
On doqquzuncu əsrin altmışıncı illərindən başlayaraq admiral İbrahim bəy 
Aslanbəyovun “Morskoy sbornik” jurnalında silsilə elmi-publisistik məqalələri 
dərc olunmuşdur: “Sokol” üçdorlu hərb gəmisinin Aralıq dənizindən Kronştadta 
səfəri” (1861), “Admiral Naximov” (bioqrafik oçerk, 1868), “Admiral A.S.Qreyq” 
(1873), “Admiral A.İ.Panfilov” (1874), “Dəniz akademiyasının 50 illiyinin bayram 
91 
 
edilməsi münasibətilə nitqi” (1877), “Kontr-admiral Aslanbəyovun səfərləri 
haqqında məlumatlar” (1881) və başqa məqalələrdən tədqiqatçılar bu gün də 
bəhrələnirlər. 
Şübhəsiz, admiral İbrahim bəy Aslanbəyov Rusiyada yaşayıb-işləməsəydi, 
belə ali rütbəyə çata bilməzdi. Yüz altmış ildən sonra onun bizim üçün qaranlıq 
qalan ömür yoluna, hərbi fəaliyyətinə az da olsa işıq sala bildik. Bu isə son dərəcə 
vacibdir. Yoxsa, qeyri millətlər, xüsusilə naxələf qonşularımız bizim unutduğumuz 
məşhur oğullarımızı özününküləşdirir, üstəlik də: “Sizin tarixiniz kasıb olub, 
görkəmli hərbçi oğullarınız yoxdur”, - deməklə xalqımızı təhqir edirlər. 
...Hərbi-Donanma tariximiz onsuz da kasıbdır. Bu sahədə fəaliyyət göstərən 
oğullarımız az qala barmaqla sayılacaq qədərdir: Kontr-admiral Cəlil Cavadov 
(1916-1980) və vitse-admiral Həmid Qasımbəyov (1923-2005), kontr-admiral 
Rafiq Əsgərov (1949), Eduard Hüseynov (1938-1993), vitse-admiral Şahin 
Sultanov. Vəssalam! 
Nə yaxşı ki, bu boşluğu müəyyən qədər də olsa dolduracaq İbrahim bəy 
Aslanbəyov kimi admiralımızı gec də olsa tapa bilmişik. 
20 noyabr 1993-cü il 
 
PORT-ARTURUN AZƏRBAYCANLI QƏHRƏMANLARI 
 
Zaqafqaziya müsəlmanlarının başçısı Şeyxulislam Əbdülsəlam Axundzadə 
Rus-Yapon müharibəsinin başlanması ilə xalqa xüsusi bir müraciətnamə 
ünvanladı. Orada müsəlmanların xəyanətkar yaponlara qarşı müharibədə iştirak 
etməyə hazır olduqları göstərilirdi. 
Azərbaycan burjuaziyası müharibə fonduna çoxlu vəsait verdi. Bakı 
bələdiyyə idarəsi müharibə fonduna 15 min manat, Gəncə şəhər duması 2 min 
manat, neft sənayeçilərinin qurultay şurası 150 min manat, Hacı Zeynalabdin 
Tağıyev, Şəmsi Əsədullayev, Musa Nağıyev və başqa iri kapitalistlər 10 min 
manatdan çox pul vermişdilər. Müharibə fonduna vəsait toplanmasında varlılarla 
bərabər məmurlar, mürtəce zabitlər də can-başla iştirak edirdilər. Azərbaycan   
bəy-mülkədar dairələrindən çıxan bir sıra azərbaycanlı zabitlər də Port-Arturun 
müdafiəçiləri sırasında idi. 
 
“Azərbaycan tarixi” 
 II cild, səh. 548, 1964-cü il nəşri 
 
1904-1905-ci illərdə Uzaq Şərqdə Port-Artur qalası uğrunda döyüşlərin 
iştirakçısı iki sərkərdənin - Əliağa Şıxlinski və Səməd bəy Mehmandarovun olduğu 
oxuculara məlumdur. Təəssüfki, onların da həmin illərdəki döyüş yolları indiyədək 
xalqımıza çatdırılmamışdır. Hərb tariximizin bu açılmamış səhifələrində arxiv 
sənədləri əsasında tədqiqat aparanda məlum oldu ki, indiyədək adı və xidməti 
92 
 
unudulmuş tam süvari generalı Hüseyn xan Naxçıvanski, Şahzadə-general 
Əmirkazım Mirzə Qacar, Əsər bəy Talışxanov, Şahzadə-podyesaul (kazak 
qoşunlarında kapitan) Feyzulla Mirzə Qacar, Şahzadə-podpolkovnik Əliqulu Mirzə 
Qacar, polkovnik İlyas bəy Ağalarov, ştabs-kapitan Gəray bəy Vəkilov, xounjuy 
(kazak rotasında ilk zabit rütbəsi) Əbdürrəhman Qurbanov, Cəlaləddin Musayev, 
poruçik Ağababa Sadığov, podporuçik Zülfüqar bəy Bağırbəyov və başqaları Port-
Artur müharibəsində mərdliklə vuruşmuşlar. 
*** 
Gecə keçirdi, istirahət etməyə hazırlaşırdım. Birdən telefon zəng çaldı. 
“Belə bivaxt, kimdi, görəsən?” - deyə fikirləşib dəstəyi qaldırdım. Zərif səsli bir 
qadın üzrxahlıq edib: 
- Mənə filankəs lazımdır, - dedi. 
- Mənəm, eşidirəm sizi...  
- Gec olduğu üçün bağışlayın, sizi narahat edən Qalina Semyonovna 
Səfərovadır. Telefonunuzun nömrəsini indicə çətinliklə öyrənə bildim. Tərtib 
etdiyiniz general Əliağa Şıxlinskinin “Xatirələrim” kitabını mən maraqla oxudum. 
Bilirsiniz, sizi niyə narahat elədim? Bizdə 1905-ci ildə nəşr olunmuş “Niva” jurnalı 
saxlanılır. Orda Əliağa Şıxlinski və Səməd bəy Mehmandarov haqqında yazılar 
var, şəkilləri də dərc olunub. Amma nədənsə Şıxlinski kitabına yazdığınız “İzahlar 
və qeydlər” bölməsində bu barədə oxuculara heç bir məlumat verməmisiniz. 
-  Qalina Semyonovna, - dedim, - mənim o mənbədən xəbərim yoxdur. Çox 
sağ olun ki, bu barədə məlumat verdiniz. Günü sabah kitabxanaya gedib... 
- Kitabxanaya niyə?, - deyə Qalina Semyonovna etiraz etdi,- 
məmnuniyyətlə jurnalı müvəqqəti istifadə üçün sizə verə bilərəm. 
Ertəsi gün Q.Səfərovanın Şors küçəsindəki mənzilində görüşüb jurnalı birgə 
vərəqlədik. 
“Niva” jurnalının 1905-ci il dördüncü nömrəsinin yetmişinci səhifəsində 
Əliağa Şıxlinskini altı nəfər döyüşçü - zabit və iki qadınla birgə çəkilmiş foto 
şəkilini dərc edib. Şəkilaltı yazıda oxuyuruq: 
“Port-Artur müdafiəsini igid artilleriya komandiri Əliağa Şıxlinski Syuşin 
kəndinin yaxınlığındakı Drakonovıy Xrebet dağına atəş açaraq yaponların 
hücumunu dəf etmişdir. Podpolkovnik Əliağa Şıxlinski göstərdiyi rəşadətə görə 
“Müqəddəs Georgi” ordeninin dördüncü dərəcəsinə təqdim edilmişdir. 
Şəkildə ortada artilleriya komandiri Əliağa Şıxlinski, zabit Mixaylov, 
Şişkin, Karamışev, Qyunter, Şuleykin və başqaları”. 
- Üçüncü istehkamda olan bir hadisəni illər keçəndən sonra Əliağa Şıxlinski 
belə xatırlamışdır: 
- “Tamamilə açıqda duran toplarımın atəşi, hücum edən yapon piyada 
qoşununu geriyə oturtdu. Atışma səsini eşidən polkovnik Mehmandarov general 
Nadeinin yeraltı qazmasından çıxaraq yanıma gəldi. Fikirləşdim ki, 
ehtiyatsızlığıma görə hirslənəcəkdir. Vəziyyətlə tanış olduqdan sonra dedi: 
93 
 
- Yaxşı eləmisiniz. Birinci batareyanın bir vzvodunu da sizə köməyə 
göndərirəm. 
Mehmandarov tədbir və sərəncamları bəyəndiyini söyləyib, öz məntəqəsinə 
qayıtdı. Bu əməliyyata görə mən, köhnə orduda qəhrəmanlıq ordeni olan Georgi 
Pobedanossev ordeninə təqdim edildim”. 
Jurnalın həmin səhifəsində həmyerlimiz Səməd bəy Mehmandarovun da 
şəkli verilib. Haqqında isə belə bir məlumat yazılıb: 
“Yeddinci Şərqi-Sibir artilleriya briqadasının general-mayoru Səməd bəy 
Sadıq bəy oğlu Mehmandarov Port-Artur müdafiəsindəki qəhrəmanlığına görə 
dördüncü dərəcəli “Müqəddəs Georgi” ordeni ilə təltif olunub”. 
“Niva”nın yetmiş birinci səhifəsində gözəl, zərif naxışlarla işlənmiş bir 
buynuz şəkili də verilib. Port-Artur döyüşlərin komandanı general Anatoli 
Mixayloviç Stesselə Zaqatala şəhər cəmiyyəti tərəfindən həddiyə alınan bu buynuz 
gümüşlə işlənib. Şəklin altında oxuyuruq: “Zaqatala şəhər sakinlərindən general-
adyutant A.M. Stesselə dağ keçisi buynuzunu hədiyyə edirik”. 
“Niva” jurnalı təkcə bir illik nömrələrində Azərbaycan xalqının müharibəyə 
könüllü ianə toplaması haqqında və Qafqaz süvari briqadasının tərkibində vuruşan 
oğullarımızın qəhrəmanlığı barədə az da olsa məlumatlar verir. Onu da xatırladaq 
ki, Port-Arturda Ə.Şıxlinski və S. Mehmandarovdan başqa da yapon samuraylarına 
qarşı döyüşən həmyerlimiz Əsədbəy Talışxanov, Hüseyn xan Naxçıvanski, İbrahim 
ağa Usubov, qvardiya polkovniki Kərim bəy Novruzov, polkovnik Davud bəy 
Yadigarov, Gəray bəy Vəkilov, poruçik Ağababa Sadıqov və hələ adını 
bilmədiyimiz onlarla Azərbaycan oğlu mərdliklə vuruşmuşlar. 
Dövrdən, quruluşdan asılı olmayaraq oğullar həmişə Vətənin əsgərləridilər. 
Vətən nə vaxt təhlükə qarşısında olarsa, igidlər bir səslə silaha sarılmağa hazırdılar. 
İyirminci əsr tarixə “nəfəsindən” barıt püskürəndə eloğullarımız da bir səslə ayağa 
qalxıb Vətənin müdafiəsinə gediblər. 
XlX-cu əsrin ortalarında Qarabağ igidlərinin, Şirvan alayının, Kəngərli 
döyüşçülərinin, Qazax süvari dəstələrinin yadellilərə qarşı qeyri-adi 
qəhrəmanlıqlarının şahidi olan xalqımızın böyük mütəfəkkir oğlu M.F.Axundov 
fəxrlə deyirdi: “Doğmamış Qafqazda analar qorxaq”. 
Hələ bir xeyli əvvəl (1828-cı ildə) məşhur rus tarixçisi, general Platon 
Zubov “Gürcüstan və Qafqaz haqqında altı məktub” əsərində yazırdı: 
“Müsəlman süvari alayları haqqında mühakimə yürütmək üçün onları 
döyüşdə görmək lazımdır: bunlar şimşəyi xatırladır, bunlar qəzəblənmiş Allahın 
birdən-birə içərisinə düşərək ölüm və dəhşət saçan oduna bənzəyirdi. Müsəlman 
alaylarının gözlərim önündə törətdikləri igidlik xariqələrini hələ də heyrətlə yad 
edirəm... Onlar silahdan çox böyük bir məharətlə istifadə edərək, qorxmaz və cəsur 
süvari kimi döyüşürdülər”. 
Əgər oxucu Aleksandr Stepanovun “Port-Artur”, Trofim Barisovun 
“Portarturçular” romanlarını mütaliə edərsə, onda görər ki, 1904-cü il dekabrın on 
94 
 
altısında komandan Stessel qalanı yaponlara danışıqsız təslim etmək istəyəndə 
polkovnik S.Mehmandarov və onun zabit heyəti etiraz edərək necə əsəbləşmişdilər. 
Səməd bəy Mehmandarov və onun zabit heyəti inad edirdilər ki, qalanı son nəfəsə 
qədər müdafiə etmək lazımdır. Heç kəs biabırçı vəziyyətdə Rusiyaya qayıtmaq 
istəmirdi. 
“ - Kapitan, sizin kimi zabitlərə orduda qulluq etmək yaramaz. - 
Mehmandarov onun üstünə qışqırdı. - Siz bizim adımızı korlayırsınız, - deyib 
yumruğunu havada oynatdı. 
- Əlahəzrət, xahiş edirəm, məni təhqirlərdən qoruyasınız, - kapitan 
Vamenoz hirsindən pörtmüş halda general Stesselə müraciət etdi. 
- Hər şeydən qabaq sakit olmaq lazımdır, cənablar! Polkovnik 
Mehmandarov, sizi qayda-qanuna riayət etməyə dəvət edirəm. 
Qızğın mübahisələr başlandı, zabitlər iki hissəyə bölündülər: bir neçəsi 
kapitan Vamenzonu, qalanları isə polkovnik Mehmandarovu müdafiə edirdilər” 
(A.Stepanov, “Port-Artur” səh. 777-778). 
*** 
 1904-cü il yanvarın 26-da Rus-yapon müharibəsi başlananda polkovnik 
Hüseyn xan Naxçıvanski əksəriyyəti qafqazlılardan təşkil olunmuş ikinci Dağıstan 
süvari alayına komandanlıq edirdi. Hüseyn xanın alayı 1905-ci il yanvarın 14-də 
Lan-Lun-Qou kəndi uğrunda ağır döyüşlər aparmışdır. Bir neçə gün kəndi ala 
bilməyən döyüşçülər mahir komandirin hərbi fəndi ilə dan üzü hücuma keçərək 
sürətli zərbə ilə yaponları kənddən vurub çıxartmışlar. Bu güclü döyüş səhnəsi 
məşhur rəssam Maruzovskinin yağlı boya ilə işlədiyi rəsmlərdə əbədiləşmişdir. 
Əsərdə alay döyüşçülərin qızğın həmləsi və süvari polkovniki Hüseyn xan 
Naxçıvanskinin obrazı ustalıqla işlənmişdir. 
Məşhur rus jurnalisti A.Kvitka Port-Arturda müharibə başlananda könüllü 
cəbhəyə getmiş və döyüşlərdə jumalist-zabit kimi iştirak etmişdir. Müharibə gedə-
gedə “Zabaykalye kazak zabitinin gündəliyi” adlı maraqlı bir əsər yazmışdır. 1908-
ci ildə Sankt-Peterburqda nəşr etdirdiyi həmin kitabda igid eloğlumuz polkovnik 
Hüseyn xan Naxçıvanski haqqında da maraqlı səhifələr var. 
Səhifə 181-də: “Axşam üstü Bensixuda süvari qvardiyası Hüseyn xan 
Naxçıvanskinin təşkil etdiyi ikinci Dağıstan alayı gözlənilir. Alay qafqazlılardan və 
süvari qvardiyasında xidmət edən seçmə zabitlərdən təşkil olunmuşdu. 
...Avanqard tağımının ardınca yüzlərlə adam polk komandiri, onların da 
ardınca uca bir ağacın zirvəsində polkovnik Xan Naxçıvanskiyə məxsus qızılı 
aypara nişanları dalğalanan dəstə göründü. 
Alay cərgələnmiş tağımlarla kolon boyu uzanırdı. Biz isə xanın 
zabitlərindəki atlara həsədlə baxırdıq. Mən axşam saat onda Hüseyn xanı general 
Lyubavinin yanına ötürüb, evimə qayıtdım. 
Səhifə 245-də: “Dağıstanlıların komandiri Hüseyn xan Naxçıvanski, 
podpolkovnik Byuntiq və knyaz Tumakov həyətimə daxil olanda səhər saat on bir 
95 
 
olardı. Onlar mənimlə nahar etməyə qaldılar... Hüseyn xanın əsgər və komandirləri 
döyüşlərdə hamıdan seçilirdi. Onları bir şeydə qınamaq olardı, o da həddindən 
artıq cəsur olmalarında...” 
Səhifə 361-də: “Polkovnik Xan Naxçıvanskinin Qafqaz-kazak briqadasının 
cəsurları üç yapon nəqliyyatını məhv etmişlər...” 
İgid həmyerlimiz, polkovnik Hüseyn xan Naxçıvanski yaponlara qarşı 
apardığı döyüş məharətinə görə "Müqəddəs Georgi” və dördüncü dərəcəli, bantlı, 
üstü yazılı qızıl silahla “Müqəddəs Vladimir” və “İgidliyə görə” ordenləri ilə təltif 
olunmuşdur. 
Rus-Yapon müharibəsindəki sərkərdəlik fəaliyyətinə görə Hüseyn-xan 
Kərbalı xan oğlu Naxçıvanskiyə 1907-ci il martın 31-də general-mayor rütbəsi 
verilmişdir. 
 
GENERAL SƏMƏD BƏY MEHMANDAROV  
PORT-ARTUR DÖYÜġLƏRĠNDƏ 
 
Port Arturun müdafiəsi zamanı göstərdiyi döyüş xidmətlərinə görə Səməd 
bəy Mehmandarov bir neçə döyüş ordeni və qızıl silahla təltif edildi, general-
mayor rütbəsi aldı. General Səməd bəy Mehmandarovla bir yerdə xidmət edən və 
onu şəxsən tanıyan zabitlərin onun sarsılmaz soyuqqanlılığı və misilsiz rəşadəti 
haqqında böyük rəğbətlə danışırdılar. 
1904-cü il dekabrın 16-da Port-Artur qalasının hərbi şurası danışıqsız 
təslim olmağa səs verdikdə general Səməd bəy Mehmandarov və onun igid zabit 
heyəti buna qarşı qəti olaraq etiraz etdilər. 
“1904-1905-ci illərdə Rus-Yapon 
 müharibəsinin salnaməsi”ndən 
 
1904-cü ildə rus-yapon müharibəsi başlananda Səməd bəy Mehmandarovun 
qırx səkkiz yaşı vardı. Yelizaveta Nikolayevna ilə evlənmələrinin bir ili tamam 
olmamışdı. Yelizaveta Kiyev qadın - gimnaziyasını bitirmişdi. Port-Artur hərbi 
nəslindən idi. İyirmi bir yaşlı Yelizaveta, elə bil anadan olandan səbr dərsi 
keçmişdir. O nə ağır hərb işinə, nə də yaralı əsgərlərə qarşı laqeyd deyildi. 
Zədəganları müalicə edib, savadsız olanların ailəsinə məktub yazır, müharibə 
çətinliyinə səbrlə, dəyanətlə dözürdü. 
Bir dəfə Səməd bəy ona deyir: - Komandanlıqdan sənin Peterburqa 
qayıtmağına icazə almışam. Hazırlıq gör, sabah, ya da birisi gün səni yola salacam. 
Ərinin üzünə şax baxan Yelizaveta: 
- Səməd bəy, - demişdi, - ölkədə müharibə gedirsə, səncə, əsgərin yeri 
harada olmalıdır? 
- Əlbəttə, cəbhədə! 
96 
 
- Bax, mən də cəbhədəyəm, yoxsa, məni qadın görüb əsgər olmağıma şübhə 
edirsən? 
- Axı, sən ana olmağa... 
- Bir də bu söhbətə qayıtmayaq. Söz verirsən... Bu.mövzudan vaz keç, 
əzizim! Sənsiz mənə Peterburq yox, heç Paris də lazım deyil. 
Bu ərinə, Vətəninə sadiq bir qadının açıq ürək söhbəti idi. 
Yanvarın iyirmi altısında gecə yaponlar rusların Port-Artur limanında 
dayanan eskadrasına hücum edib “Retvizan”, “Sesareviç” zirehli gəmilərini və 
“Pallada” kreyserini yandırdılar. Müharibə başlandı. Səhərisi Səməd bəy 
Mehmandarovu yeddinci Şərqi-Sibir atıcı topçu divizionunun komandiri təyin 
edirlər. Bu quru qoşunlarının komandanı, general-mayor Roman Kondratenkonun 
əmri idi. Roman İsidoroviç Mehmandarovun döyüşdə dəyanətinə, komandirlik 
bacarığına yaxşı bələd idi. Məhz ona görə də Səməd bəyi Şərq cəbhəsinin rəisi 
təyin etdi. Bura Port-Artur müdafiəsində ən mühüm cəbhə hesab olunurdu. 
Yaponlar kəsilmədən bombalar yağdırırdılar. Polkovnik Səməd bəy Mehmandarov 
komandan Kondratenkonun ən yaxın köməkçilərindən biri idi. Topçuların 
əməliyyatına bacarıqla rəhbərlik edən Mehmandarov qala mühasirədə olanda 
həmişə ön mövqelərdə və çox təhlükəli yerlərdə sərrast atəşlə samurayların 
hücumunu dəf edirdi. 
*** 
Port-Artur müharibəsinin başlanmasından yüz bir il keçir. Bu müddətdə rus 
dilində minlərlə ədəbi-bədii, elmi və publisistik əsərlər nəşr olunub. Xüsusilə, 
1905-1910-cu illərdə bu mövzuda çoxlu gündəliklər və xatirələr yazılmışdır. 1906-
cı ildə nəşr olunmuş P.Larenkonun “Port-Arturun əzablı günləri” kitabı da bu 
qəbildəndir. Burda sərkərdə eloğlumuz Səməd bəy Mehmandarovun təkcə döyüş 
qabiliyyəti deyil, həm də şəxsiyyət kimi dönməzliyi, böyüklüyü şahidlərin dili ilə 
verilib. İlk dəfə Azərbaycan oxucularına təqdim etdiyimiz gündəlikdən parçaları 
oxuyanda istər-istəməz həmyerlimizə görə iftixar hissi keçirirsən. 
Həmin kitabın “Noyabr hücumları”fəslində, səhifə 494-də: “Hələ avqust 
bombardmanı zamanı yaponlar hiss edirlər ki, hardansa, arxadakı fortlar xəttindən 
onları dəqiq atəşə tutublar. Polkovnik Mehmandarovun komandası altında olan 
yeddinci Şərqi-Sibir artilleriya divizionu (yəni səhra artilleriyası) həmləyə məruz 
qalmış istehkam xəttinin sağ cinahının arxasında örtülü mövqeləri tutaraq 
müdafiəyə böyük kömək göstərirdi. Çünki qala artilleriyası hələ bombardmanın ilk 
günlərində çox zərər çəkmişdi. Polkovnik Səməd bəy Mehmandarovun səhra 
artilleriyası ən fədakar həmlələri belə dəf edərək yaxınlıqda olan yapon batareyalan 
ilə son dərəcə müvəffəqiyyətlə vuruşurdu”. 
Səhifə 597-də: “S. daxil oldu. O söhbət edirdi ki, ön həmlənin 
topçularından polkovnik Mehmandarov (sağ cinahın bütün artilleriya üzrə 
komandiri) və podpolkovnik Stolnikov öz şəxsi təhlükələrinə qəribə nifrətlə 
yanaşırlar; bombardman vaxtı batareyalarda elə gəzirdilər ki, elə bil partlayan 
97 
 
mərmiləri görmürlər. Belə ki, onlar bu hərəkətləri ilə yerdə qalanları da 
ruhlandırırdılar. Onların birincisi qafqazlılara məxsus cəngavər kimi (Səməd bəy 
Mehmandarov - Ş.N.), ikincisi isə taleyinə sədatqətlə itaət edən dindar adamlar 
kimi davranırdılar. 
Burda səhra artilleriyasının öhdəsinə başlıca olaraq həmləni və şrapnellə, 
karteelə düşmən kolonlarını məhv etmək məsələsi düşür. Qala topları çox ziyan 
çəkdiklərindən, səhra artilleriyası isə tez-tez yerini dəyişdiyindən onlarla mübarizə 
aparmaq yaponlar üçün çətin idi. O isə zərbələri elə hey endirirdi”. 
Səhifə 606-da (11-24 dekabr): “Yaralı zabitlərlə apardığım söhbətlərdən 
polkovnik Mehmandarov haqqında bəzi şeyləri öyrəndim. O, cəsur, özünü çox 
sevən, tabeliyində olanlara tam ciddiyyəti ilə yanaşan bir adam idi. Onları məcbur 
edirdi ki, şəxsi mərdlikləri ilə hamıya nümunə olmağı bacarsınlar. Təbiətən 
coşğun, hərarətli olan bu adam sözünü çox kəskin deyirdi. Polkovnik 
Mehmandarov deyirdi ki, yalnız şücaət göstərməyi bacaran, ağıllı, özünü sevən 
adamları qiymətləndirir; karyeraçı zabitlərinsə ən böyük arzusu - həyatlarını 
qoruyub saxlamaq və heç bir xidmət göstərmədən ordenlər almaqdır”. 
Səhifə 630-da (17-30 dekabr): “Üçüncü fortun məğlubiyyəti bizim 
artilleriyanın vəziyyətinə pis təsir göstərdimi? - sualına polkovnik Mehmandarov 
belə cavab verdi ki, o, vəziyyətdə bir ağırlaşma görmür. Artilleriya şəraitinin 
pisləşməsinə üçüncü fortun heç bir mənfi təsiri yoxdur. 
Yalnız general A.V.Fok özünü birbaşa cavabdan qaçıraraq, ümumi nəticəsi 
olmayan bir yığın söz dedi”. 
Səhifə 643-də (18-31 dekabr): “Kimsə döyüş meydanından belə bir xəbər 
gətirdi ki, bu gün general Fokla polkovnik Mehmandarov arasında ciddi mübahisə 
olub. Fok sübut etməyə çalışırdı ki, qala artıq dözməyəcək; Mehmandarov isə 
sübut edirdi ki, ayrı-ayrı istehkamların məhvi hələ qalanın sonu çatdığına sübut 
deyil, çünki müdafiənin ikinci xəttindən də müqavimət göstərmək olar. 
Döyüş meydanında isə tək-tək atırdılar. Qaranlıqdır. Üçüncü fort 
istiqamətində, bəzən də qayalıqdan qırmızı fənərlər görünürdü. Deyirlər ki, bu 
fənərlər bizim sanitarlara sarğı məntəqəsini nişan verir. 
Bərk yorğunluq hiss edirəm, ona görə də indi uzanıb yatacağam”. 
Səhifə 690-da (23 dekabr-5 yanvar): “S. mənə xəbər verdi ki, dünən yapon 
artilleriyasının rəisi qərargahı ilə birgə qalaya gəlmişdi və qalanın sağ cinahının 
artilleriya rəisini, polkovnik Mehmandarovu (mühasirə zamanı general-mayor 
olmuşdu)
11
 axtarırdı. Səməd bəy Mehmandarov faktiki olaraq avqust ayının 
ortalarında bütün artilleriyaya rəhbərlik edirdi. 
                                                          
11
Port-Artur döyüşlərindəki xidmətlərinə görə Səməd bəy Mehmandarovu 1904-cü il oktyabrın 22-də 
general-mayor rütbəsi verilmişdir. Səməd bəy həm də 4-cü dərəcəli “Müqəddəs Georgi”, birinci 
dərəcəli “Müqəddəs Stanislav” ordenləri və brilyantla bəzədilmiş qızıldəstəkli qılıncla təltif edilmişdir - 
Ş.N. 
  
98 
 
Görüş zamanı o, belə bir söz işlətdi: “Hörmətli qonaqlar yəqin səhv salıblar. 
Onlar çox güman ki, qala artilleriyasının rəisi, general Belını görmək istəyirdilər. 
Lakin qonaqlar cavab verdilər ki, məhz mübarizə aparmaqda böyük əziyyət 
çəkdikləri, özlərinə möhtərəm rəqib saydıqları adamla - Mehmandarovla tanış 
olmaq onlar üçün çox maraqlıdır. Onlar general Mehmandarovun şəninə çoxlu 
tərifli sözlər, komplimentlər dedilər; etiraf etdilər ki, Port-Artur yaxınlığında yapon 
artilleriyasının verdiyi itki olduqca çoxdur. İyirmi beş minə kimi adam tələf olub, 
çoxlu yapon silahı məhv edilib, həmçinin Port-Arturda mərmilərin çatışmamazlığı 
onların məsələsini yüngülləşdirib. 
General Mehmandarov əsirliyə yolu düşdü... o, vicdanına and içib “evə” 
gedənlərin ən qəddar düşməni olacağını bildirdi. 
Gündüz saat on ikidir. Yaralıların yanında idim. Hər yerdə eyni söz-söhbət - 
qalanın təhvil verilməsindən və əsirlikdən gedirdi”. 
Səhifə 752-də (3-16 yanvar): “Hakimiyyətin ələ keçirilməsi” haqqında 
müxtəlif fikirlər söylənirdi. Məsələn: həmişə döyüş mövqelərinin sağ cinahında 
olan F. və Ş. qeyd etdilər ki, guya mövqelərdə olarkən necə olubsa, onların yanında 
polkovnik (indi general) Mehmandarov da söhbət əsasında bu mövzu haqda öz 
fikrini bildirmişdi: - “Hakimiyyəti ələ keçirmək” nə deməkdir? Mən bunu başa 
düşmürəm. Əgər mən komendant olsaydım və vəzifəmin öhdəsindən az da olsa 
gələ bilsəydim, mənim qanuni hakimiyyətimi, görüm, əlimdən kim ala bilərdi?!... 
Əgər elə adam tapılsaydı, mən deyərdim: Əlahəzrət, nə qədər ki, kimin əsl 
komendant olduğunu ayırd etməmişik, bu yerdən heç yana tərpənən deyilik... Bu 
ilin sonu nə qədər axmaq nəticələr versəydi belə, məni bu yolda niyyətimdən heç 
bir şey döndərə bilməzdi”. 
Həmişə ön cəbhədə olan Səməd bəy Mehmandarovun Port-Artur 
döyüşlərində xüsusi xidmətləri olmuşdur. Yaxşı ki, onun müasiri olan rus 
juraalistləri Səməd bəyin döyüş fəaliyyətini qələmə almışlar. 
Jurnalist E.K.Nojin Port-Arturda çıxan “Novıy kray” qəzetinin xüsusi 
müxbiri olmuşdur. Odlu cəbhələri gəzən jurnalist maraqlı gündəliklər müəllifidir. 
Qeydlərindən aydın olur ki, o, general eloğlumuz Səməd bəy Mehmandarovla 
həmişə ön xətdə görüşərmiş. Rus jurnalisti azərbaycanlı sərkərdənin vətəni Qafqaz 
üçün darıxmasının da şahidi olub. 
“...Blindaja girdim. General Nadein həmişəki kimi sakitdir. Onun qərargah 
rəisi Stepanov yorğundur. Burada bir neçə zabit var. Polkovnik Mehmandarov da 
buradadır. Biz həmişəki kimi çox səmimi görüşdük. Mehmandarov heyranlıqla 
vətəni Qafqazı yad edirdi: 
- Qafqaz çox yaxşıdır, çox gözəldir! - deyirdi. - Təbiət hər şeyin 
keyfiyyətinə zəmanət verərək ona öz möhürünü vurmuşdur. Amma bədbəxtlik 
ondadır ki, bəzən daş lazım olan yerdə bir dənə də daş tapmazsan, lazım olmayan 
yerdə isə sayı-hesabı yoxdur. Su lazım olan yerdə su olmur, ehtiyac olmayan yerdə 
dərya qədərdir. - Ani olaraq dayanan Mehmandarov sözünə davam etdi: - Bəs 
99 
 
İslam? Yaxşı nə varsa - onu sonrakı həyatın verəcəyini vəd edir. Hər şey çox 
yaxşıdır, amma bizə cənnətlə yeddi mələk boyun olublar, yeddincisinin də gözü 
girdə. Sizcə, bu nə olan işdir? Peşmançılıq deyilmi? Bilirsinizmi, mən indi heç nə 
istəmirəm - nə cənnəti, nə də mələkləri. Mən yalnız azca istirahət istəyirəm. 
Ətrafda hər yanda mərmilər partlayırdı. Onların ikisi blindajın tavanına 
düşdü. Zabitlər qorxu hissi ilə ayağa durdular. İgid polkovnik Mehmandarov isə 
heç tövrünü belə pozmazdı. Onun iri, ağıllı gözlərində zərrəcə qorxu hissi yox idi”. 
Səməd bəy Mehmandarovun ən təhlükəli döyüşdə belə özünü itirmədiyinin 
şahidi olan onun silahdaşı Əliağa Şıxlinski yazır ki, oktyabrın on dördündə qala 
topa tutulan zaman Səməd bəy Mehmandarov mənim mövqeyimə gəldi. Həmin 
mövqe yaponlar tərəfindən on bir düyməli topdan, otuz yeddi millimetrük xırda 
dəniz topuna qədər müxtəlif toplarla atəşə tutulmuşdur. Həm də, bu mövqe 
yaponların tüfəng və pulemyot atəşi altında idi. Bu zaman Mehmandarovun 
yaxınlığında altı düyməlik mərmi partladı və yerdən qalxan qara palçıq onun 
üstünü buladı, amma yaralanmadı. 
Mehandarov buna əsla əhəmiyyət verməyərək, böyük soyuqqanlıqla 
cibindən ağ dəsmalını çıxarıb, gözəl təzə paltosunun üzərinə sıçrayan palçığı 
silməyə başladı. 
*** 
Dekabrın ilk günlərində qalaya iki ağır zərbə vurdular. Rusların inadlı 
müqavimətinə baxmayaraq, onlar qalanın bir neçə mühüm fortlarını tutdular. İkinci 
ağır zərbə isə dekabrın ikisində oldu. Komandan general Roman Kondratenko 
qəhrəmanlıqla həlak oldu. Əvəzində iradəcə zəif olan general Fok komandan təyin 
edildi. On altı gün sonra yaponlar qalanın taleyini həll edən Drakonovıy Xrebet 
dağını ələ keçirdilər. Port-Arturun qorxaq və istedadsız komendantı general Stessel 
qalanı dərhal düşmənə təslim etmək üçün hərbi şuranın iclasını çağırdı. Şurada 
iştirak edən bəzi komandirlər general Stesselin təklifinə şərik oldular. Lakin 
general-mayor Səməd bəy Mehmandarov, polkovnik Scmyonov və bir qrup mərd 
zabitlər təslim olmağa qəti etiraz etdilər. Döyüşkən zabitlər inad edirdilər ki, güclü 
yapon ordusunu geri oturtmağa hələ qüvvələri çatar. General Mehmandarov başda 
olmaqla onlar deyirdilər ki, qala hələ özünü saxlamağa qadirdir, nə qədər ki, mərmi 
var, toplardan atəş yağdıracağıq. Nə qədər ki, patron var, tüfənglərdən atəş 
açacağıq. Mərmi və patron qurtardıqda isə süngü ilə döyüşəcəyik. Lakin cəsarətsiz 
general Stessel mərd zabitləri eşitmədi, silahı yerə qoymağı qarnizona əmr etdi. 
Sonralar Rusiyaya qayıdanda general Stessel qala müdafiəçilərinin tələbi ilə Port-
Arturu tələsik təslim etdiyinə görə hərbi məhkəməyə verildi
12
. 
                                                          
12
1907-ci il noyabrın 27-də Peterburqda başlayan hərbi məhkəmədə general Səməd bəy Mehmandarov 
şahid kimi istirak etmişdir. O, Port-Arturu düşmənə vaxtından əvvəl təslim edən general A.M.Stesseli, 
Foku, Reysi və Smirnovu əsaslı faktlara günahlandırmışdır. Sonuncu üç nəfərin fəaliyyətində guya 
cinayət tərkibi olmadığına görə məhkəmə onlara bəraət vermişdir. General-leytenant A.M.Stesselə isə 
prokuror güllələnmə tələb etmiş, lakin çar ikinci Nikolayın məsləhəti ilə (o çarın qohumu idi) ona on il 
100 
 
General-mayor Mehmandarov və onun zabit dostları qala təslim edildikdən 
sonra da hərbi anda sadiq qalaraq başqa əsgər və zabitlər üçün nümunə göstərdilər. 
Yaponların şərtlərinə görə əsgərlər hərbi əsir alınır, zabitlər isə Yaponiyaya qarşı 
bir daha müharibədə iştirak etməyəcəkləri barədə yazılı iltizam verəndən sonra 
Rusiyaya qayıda bilərdilər. General Stesselin ətrafındakı mürtəce fikirli bir qrup 
zabit dillərindən belə bir iltizam verdilər. Lakin xalqımızın igid oğlu Səməd bəy 
Mehmandarov zabit şərəfini təhqir edən belə bir alçaq vəddən boyun qaçırdı. Bir 
daha Yaponiyaya qarşı müharibədə iştirak etməyəcəyi barədə iltizam vermədiyinə 
görə general-mayor Səməd bəy Mehmandarov əsir alınıb Yaponiyanın Naqoya 
şəhərinə göndərildi. O, 1905-ci il avqustun 23-də Amerika şəhərində Portsmut sülh 
müqaviləsi bağlanandan sonra Rusiyaya qayıda bildi. 
Üç yüz otuz iki günlük məşhur Port-Artur qalasının müdafiəsi general 
Səməd bəy Mehmandarovun taleyinə belə qismət oldu. 
*** 
Aleksandr Stepanovun “Port-Artur”, P. Lorenkonun “Port-Arturun əzablı 
günləri” və Trofim Borisovun "Portarturçular” romanlarında bir azərbaycanlı 
soyadına da rast gəldik - poruçik Sadıqov. Bu əsərlərdə poruçik Sadıqovun əzablı 
döyüş yolu yazıçılar tərəfindən maraqla izlənilir. Hətta P.Larenkonun 1906-cı ildə 
Peterburqda nəşr olunmuş “Port-Arturun əzablı günləri” sənədli əsərində (II cilddə) 
yaralanmış poruçik Sadıqovun hospitalda müalicə olunduğu vaxtda iki dəfə 
fotoşəkli də dərc olunub. Döyüşlərdə mətanət və mərdliklə vuruşan poruçik 
Sadıqov qəhrəmanlıqla həlak olub. Poruçik Sadıqov kimdir? 
Bu barədə “Kommunist” qəzetinin doqquz sentyabr 1984-cü il tarixli 
sayında dərc edilən yazımdan sonra respublikanın ayrı-ayrı bölgələrindən çoxlu 
məktub aldım. Xeyli adam poruçik Sadıqovun onun qohumu olduğunu yazırdı. 
Lakin Sabirabadlı Böyükağa Sadıqovun gətirdiyi faktlar, sənədlər və fotoşəkillər 
sübut elədi ki, poruçik Ağababa Hacıbaba oğlu Sadıqov onun əmisidir. Poruçik 
Ağababa Sadıqov 1875-ci ildə Şamaxının Ərdəbilli məhəlləsində ziyalı ailəsində 
anadan olub. Atası Hacıbabanın Peterburq və Moskvada ipək dükanı varmış. 1903-
cü ilin əvvəllərində igid poruçik Ağababa Peterburqdakı Mixaylov topçuluq 
məktəbini bitirib. 1905-ci ilin əvvələrində igid poruçik Ağababa Sadıqovun həlak 
olması haqqında qara kağız da alınıb. 
Port-Artur döyüşçüləri haqqında inqilaba qədər onlarla əsər yazılıb. 
Kabardin və çeçen igidlərinin Port-Arturdakı döyüş fəaliyyəti haqqında Əhmədxan 
Naloyevin “Dan üzünün atlıları” tarixi romanı, Vikenti Veresayevin “Yapon 
müharibəsi haqqında hekayətlər” silsiləsi, yazıçının irihəcmli gündəlik və yol 
qeydləri, Sergey Senskinin “Susima”, N.A.Levitskinin “1904-1905-ci illərdə rus-
                                                                                                                                      
həbs cəzası kəsilmişdir. Cəmisi beş ay Petropavlovsk qalasında dustaq saxlanan general Stesselin guya 
səhhəti ağır olduğuna görə çarın mərhəməti ilə əfv olunmuşdur. Məhkəmə bir neçə ay davam etmişdir -
Ş.N.   
101 
 
yapon müharibəsi” maraqla oxunan əsərlərdəndir. Bunların hamısında 
eloğullarımızın qəhrəmanlığı haqqında az-çox məlumat verilir. 
“Niva” jurnalının 1905-ci il iyirmi beşinci sayında 496-cı səhifəsində bir 
həmyerlimizin də adına və fotoşəklinə rast gəldim. Onun haqqında ancaq bu sözlər 
yazılırdı: “Otuz üçüncü Şərqi-Sibir atıcı alayının poruçiki Zülfüqar Mirzə Ələkbər 
oğlu Bağırbəyov fevral döyüşlərində igidliklə vuruşub kontuziya oldu”. 
Adından, atasının adından və soyadından poruçik Zülfüqar Bağırbəyovun 
azərbaycanlı olması şübhəsizdir. Düşünürdüm. Görəsən, Uzaq Şərq sərhədləri 
uğrunda igidliklə vuruşan poruçik Zülfüqar Bağırbəyovun qohum-qardaşından sağ 
qalanı varmı? Doxsan ildən çoxdu bu tərlan baxışlı igid həmyerlimizin fotoşəkli 
“Niva” jurnalının səhifəsində saralıb solur. 
Taleyin qismətinə min şükür ki, axtarışlarım bəhrə verdi. Sevindim ki, uzun 
illərdən sonra igid həmyerlimizin unudulmuş adı, xidməti xalqımıza bəlli oldu. 
1987-ci ildə İçəri şəhərdə yaşayan səksən iki yaşlı bir ağsaqqalla görüşdüm. 
Məhəmməd Cavad oğlu Bağırov bildirdi ki, “Niva” jurnalından şəklini 
götürdüyümüz poruçik Zülfuqar Mirzə Ələkbər oğlu Bağırbəyov mənim doğma 
əmimdir. Əmim Zülfüqar 1874-cü ildə Şuşada anadan olub. Port-Artur 
döyüşlərindən sağ-salamat qayıdan əmim Novobəyazid süvari alayında ştabs-
kapitan rütbəsində xidmət edib. 1912-ci ildən 1914-cü ilə qədər Bakı şəhərində 
hərbi komendant işləyib, rütbəsi mayor idi, Birinci Dünya müharibəsi illərində 
Avstriya və Rumıniya cəbhəsində döyüşlərdə iştirak edib. 
Zülfüqar bəyin müasiri, Azərbaycan Cümhuriyyətinin liderlərindən biri 
Nağı bəy Şeyxzamanlı Türkiyədə nəşr etdirdiyi “Xatirələrim” kitabında yazır ki, 
Zülfüqar bəy Bağırbəylinin Birinci Dünya müharibəsində, 1915-ci ildə Qafqaz 
cəbhəsində ucqar Olti qəzasında məchul bir güllə ilə vurulduğunu ailəsinə xəbər 
verdilər. Sonralar məlum oldu ki, Zülfüqar bəy bir erməni tərəfindən vurulmuşdur. 
Ancaq rus komandanlığı tərəfindən qatil axtarılmış və cinayət “məchul güllə ilə 
törədilmiş” - deyə ört-basdır edilmişdir. 
*** 
Böyük türk dünyasının nüfuzlu orqanı “Tərcuman” qəzeti Port-Artur 
müharibəsinin gedişatını müntəzəm izləmiş və öz səhifələrində orduda 
qəhrəmanlıqla döyüşən, dini müsəlman olan əsgər və zabitlərin fəaliyyətindən 
xəbərlər dərc etmişdir. 
Qəzet 11 iyun 1904-cü ildə “Müxtəlif xəbərlər” rubrikasında yazırdı: 
“İstehkamçı-kapitan İlyas bəy Ağalarov yeni podpolkovnik rütbəsi alaraq Uzaq 
Şərq döyüşlərinə yola düşür. Məşhur bəy nəslinin nümayəndəsi İlyas bəy Ağalarov 
əla hərbi təhsil almaqla elektrotexnika sahəsində də görkəmli mütəxəssis olmuşdur. 
Onun orduda keçən hərbi xidməti, həyatı və rütbəsi Rusiyada yaşayan hər bir 
müsəlman əhlində iftixar hissi doğurur”. 
Gürcüstan Mərkəzi Dövlət arxivində İlyas bəy Allahyar oğlu Ağalarova 
məxsus azsaylı sənədlərdən məlum olur ki, o, Port-Artur döyüşlərindən sağ-
102 
 
salamat qayıtmışdır. Sonralar ikinci Qafqaz istehkamçı batalyonun komandiri olan 
polkovnik İlyas bəy Ağalarov 1860-ci il iyunun 7-də Gəncədə nüfuzlu bəy 
ailəsində dünyaya gəlib. 
Sənədlər göstərir ki, İlyas bəy İkinci Moskva hərbi gimnaziyasında və 
Pavlov hərbi məktəbində təhsil alıb. Hərbi xidmətə 1879-cu il aprelin 26-da 
başlayıb. 1887-ci il avqustun 8-də podporuçik, 1885-ci il avqustun 8-də poruçik, 
1894-cü il avqustun 1-də ştabs-kapitan, 1898-ci il avqustun 1-də kapitan, 1904-cü 
il iyunun 26-da podpolkovnik, 1910-cu il dekabrın 6-da isə polkovnik rütbəsi ilə 
təltif olunub. 
Polkovnik İlyas bəy Ağalarovun Port-Artur döyüşlərində və nizami 
ordudakı nümunəvi xidmətləri 1901-ci ildə ikinci dərəcəli “Müqəddəs Stanislav”, 
1905-ci ildə ikinci dərəcəli “Müqəddəs Anna”, yenə həmin ili dördüncü dərəcəli 
“Müqəddəs Anna” (qılıncla birgə) ordenlərinə layiq görülmüşdür. 
1913-cü il martın on səkkizində polkovnik İlyas bəy qəfil mərmi 
partlayışından həlak olub. Bu sərkərdə eloğlumuzun məzarı hazırda Gəncədə 
İmamzadə məscidinin həyətindədir. Məzarın mərmər başdaşından solmaqda olan 
“Qvardiya polkovniki İlyas bəy Ağalarov” sözlərini oxuyanda unudulmuş igidin 
xatirəsi qəlbimi göynətdi. İllərin tufanı mərmər qəbir daşından onun sonuncu izini 
də silib aparır... Sərkərdəlik fəaliyyəti lazımınca öyrənilməmiş və hərb tariximizin 
heç bir səhifəsində indiyədək adı çəkilməyən belə igidlərimizi düşünəndə: “Hər bir 
insanın içərisində onunla birgə doğulan və ölən kainat var. Hər bir başdaşı altında 
bütöv bir dünya tarixi yatır” - deyimini xatırlamaya bilmirsən. 
“Tərcuman” qəzeti 5 noyabr 1904-cü ildə “Müsəlmanlar Port-Arturda” adlı 
xəbərində yazırdı: “Mancuriya ordusunun sıralarında və həmçinin Port-Artur 
döyüşlərinin qəhrəman müdafiəçiləri arasında azsaylı müsəlmanlar da şərəflə 
vuruşurlar. Redaksiyanın aldığı məktubundan aydın olur ki, yeddinci Şərqi-Sibir 
artilleriya divizionunun rəisi, general-mayor Səməd bəy Muxranskidir. Şimali 
Qafqazdan olan artilleriya poruçiki Y.İ.Dudarov isə avqust hücumlarının birində 
mərd zabit kimi şərəflə vuruşaraq həlak olmuşdur. Allah ona rəhmət eləsin. 
Amin!”. 
 
GENERAL ƏLĠAĞA ġIXLĠNSKĠ PORT-ARTUR DÖYÜġLƏRĠNDƏ 
 
Azərbaycanlılar birinci dəfə deyilki, vuruş meydanlarında yaponlarla qarşı-
qarşıya gəlirlər. Mən Port-Artur uğrunda gedən döyüşlərdə fərqlənmiş məşhur 
topçu Əliağa Şıxlinskinin adını çəkə bilərəm. Bu ad rus hərb elmi tarixində şöhrət 
qazanmışdır. 
Səməd Vurğun, 
 Xalq şairi 
 
103 
 
Port-Artur döyüşlərinin qala müdafiəsi zamanı düşmən həmlələrinin dönə-
dönə dəf edilməsində top artilleriyasının mahir ustası Əliağa Şıxlinskinin döyüş 
xidmətləri misilsizdir. Onun 1904-1905-ci illərdəki hərbi rəşadəti bütün Rusiyaya 
yayılmışdır. Qəhrəmanlığı altı ordenə layiq görülən, rütbəsi kapitandan 
podpolkovnikə yüksələn Şıxlinski haqlı olaraq “Xatirələrin”də yazır ki, Port-Artur 
epopeyasının iştirakçısı olduğumu həmişə iftixarla yad edirəm. 1905-ci il aprelin 1-
də “Tərcuman” qəzetinin “Müxtəlif xəbərlər” rubrikasında oxuyuruq: 
“Dördüncü Şərqi-Sibir atıcı artilleriya briqadasının kapitanı Əliağa Şıxlinski 
oktyabrın yeddisindən noyabrın on doqquzunadək Port-Arturda yaponların 
basqınını dəf etməkdə fərqləndiyi üçün Ali ehtiramla “İgidliyə görə” medalı və 
üstü yazılı Qızıl qılıncla təltif olunub”. 
Həmin döyüşlərin iştirakçısı 1906-cı ildə “Port-Arturun əzablı günləri” adlı 
ikicildlik monumental əsərin müəllifi P. Larenko yazır ki, Laperov dağında 
batareya komandiri kapitan Əliağa İsmayıl ağa oğlu Şıxlinski ağır yaralanmışdır. 
Bütün qafqazlılar kimi cəsur olan komandir Kinjo döyüşlərində, “Zelyonnı” və 
“Bolçye” dağları vuruşmalarında əsl qəhrəman kimi iştirak etdi. Avqustun 
əvvəllərində öz batareyası ilə “Vısokaya qora”da, avqustun onundan isə daima 
Laperov dağında döyüşlərdə olmuşdur. Elə buradan da girəcək yerlərini və 
istehkamları atəşə tutub həmlə kalonnalarını dəf edərək düşmənin səhra 
artilleriyası ilə inamlı döyüşlər aparırdı. 
Port-Artur qalası təslim olandan sonra müharibədə iştirak etməmək şərtilə 
yaponlar podpolkovnik Əliağa Şıxlinskini ağır yaralı kimi vətənə göndərdilər. 
Vətəndə yaraları gözlənildiyindon də tez sağaldığından o, yenidən Mancuriya 
ordusuna göndərilməyi xahiş etdi. Lakin onu buraxmadılar. 
Müharibədən sonra Rusiyaya qayıtmağını və yenidən cəbhəyə getmək 
istədiyini Əliağa Şıxlinski “Xatirələrim” hərbi memuarında daha dəqiq təsvir edir. 
O yazır: “Mayın ikinci yarısında mən Peterburqa gedib böyük knyaza təqdim 
olundum və Mancuriya ordusuna qayıtmaq istədiyimi ona söylədim. O, məndən 
soruşdu: 
- Siz oraya necə gedə bilərsiniz? 
Onda mən hospitalımızdan aldığım şəhadətnaməni ona göstərdim. 
Şəhadətnamədə yazılmışdır ki, yapon tibb komissiyası məni hərbi qulluğa yararsız 
hesab edərək dilimdən iltizam almadan vətənimə qayıtmağa icazə vermişdir. 
Beləliklə, - dedim - hazırki müharibədə iştirak etməyə tam ixtiyarım var. Rusiyaya 
qayıtmağımın səbəbi ancaq budur, yoxsa müdafiədə iştirak etmiş o biri əsgərlərin 
taleyinə şərik olardım. 
Bu sözləri deyərkən ağlına gəldi ki, mənim bu fikrim yaponlarla 
vuruşmamaq üçün dillərindən kağız verərək vətənlərinə qayıdan zabitlərə qarşı bir 
ittiham kimi düşünülə bilər, odur ki, əlavə edib dedim: 
- Orada zabitlərin arasında iki rəy var idi: bir qismi deyirdi ki, 
bizim böyük təcrübəmiz var, buna görə də vətənə gedib orada Mancuriya ordusuna 
104 
 
göndərilmək üçün yeni qüvvələr hazırlamaqla fayda verə bilərik. O biri hissə isə (o 
cümlədən mən) başqa cür düşünürdü. Bu zabitlərin fikrincə, ordu ancaq qismən 
səfərbəyliyə alınmışdır, vətəndə zabitimiz çoxdur, odur ki, orada bizim 
köməyimizə heç bir ehtiyac yoxdur. Buna görə də, əsgərlərin taleyinə şərik olmaq 
lazımdır. Belə ki, dilimdən yaponlara heç bir iltizam vermədən evimə qayıtdım. 
İndi Sizdən xahiş edirəm ki, məni müharibəyə göndərəsiniz. 
Sergey Mixayloviç əlilə işarə edərək dedi: 
- Müharibədə nələr çəkdiyiniz yetər, buraxmaram”. 1905-ci il aprelin 5-də 
yapon tibb komissiyasının verdiyi arayış generalın arxivində indi də saxlanılır. 
Onun mətni belədir: 
“Arayış doqquz saylı ehtiyat səhra hospitalından dördüncü Şərqi-Sibir atıcı 
artilleriya briqadasının kapitanı Şıxlinskiyə verilir. Ondan ötrü ki, onun yapon tibb 
komissiyası tərəfindən hərb xidmətə yararlı olmadığı (Əliağa Şıxlinski sol qıçından 
yaralandığı üçün yapon həkimi arayışı belə yazmışdı - Ş.N.) müəyyənləşdirilib. O, 
Rusiyaya buraxılır”. 
Yapon tibb komissiyasının onu hərbi qulluğa yararsız hesab etməsinə 
baxmayaraq, dilindən yazılı iltizam verməyən Əliağa Şıxlinski Vətənə qayıdandan 
sonra yenidən yaponlarla döyüşmək üçün Mancuriya müharibəsində iştirak etmək 
arzusunda olduğunu bildirir. Lakin topçu general-müfəttişi knyaz Sergey 
Mixayloviç “Port-Arturda çəkdiyiniz yetər, buraxmaram” - deyir və onun yenidən 
cəbhəyə qayıtmasına qıymır. 
Onun Port-Arturdakı nümunəvi döyüş xidmətləri “İgidliyə görə” sözlər 
yazılmış qılıncla, dördüncü dərəcəli “Müqəddəs Anna” ordeninə əlavə olaraq qızıl 
qılınc nişanı, qılınc və bantlı “Müqəddəs Vladimir” ordeni, üzərində “İgidliyə 
görə” sözləri yazılmış qızıl silah və məşhur “Müqəddəs Georgi” ordeninin 
dördüncü dərəcəsinə layiq görülmüşdür. 
Azərbaycan Tarixi muzeyində generalın şəxsi əşyaları arasında 1908-ci il 
martın 5-də imperator tərəfindən təsdiq olunmuş “Port-Artur qalasının müdafiəçisi 
döş nişanı” saxlanılır. Onu Əliağa Şıxlinskinin ünvanına keçmiş Kvantun 
vilayətinin və Port-Artur şəhər sovetinin sədri podpolkovnik İ.A.Verşinin 
göndərib: 
 
“Çox möhtərəm və əziz Port-Artur silahdaşım 
Əliağa Şıxlinskiyə 
Keçmiş Kvantun vilayətinin Triryan hissəsi üzrə komissarı və keçmiş 
Port-Artur şəhər sovetinin sədri A.Verşinindən 
 
  
105 
 
ORDU VƏ DONANMAYA ƏMR 
 
Qarnizonun mərdliyi və mətinliyi ilə bütün dünyanın təəccübünə səbəb 
olmuş Port-Arturun qəhrəmancasına müdafiəsi, qalanın qəflətən rüsvayçılıqla 
təslim edilməsi ilə kəsildi. 
Ali məhkəmə qalanın verilməsinin müqəssirini yerindəcə cəzalandıraraq, 
igid qarnizonun unudulmaz hünərlərinin doğruluğunu tam əzəməti ilə bərpa etdi. 
Port-Arturun cəsur müdafiəçiləri! Uzaq Şərqdə bizim istinadgahımızın 
müdafiəsi zumanı göstərdiyiniz fədakarcasına qəhrəmanlıq və anda sədaqətinizlə 
Siz ölməz şöhrət qazandınız və rus ordusunun hünər salnaməsinə yeni parlaq 
səhifələr yazdınız. 
Qədirbilən Rusiya sizin ilə fəxr edir və Siz onun qarşısında borcunuzu 
unutmadığınız kimi, o da Sizin hünərinizi yaddan çıxarmayacaq. 
Əslini İmperator həzrətləri öz əli ilə yazmışdır: 
II Nikolay, Çarskoe Selo şəhəri 
*** 
Port-artur döyüşlərinin şahidi, yazıçı Aleksandr Stepanovun “Port-Artur” və 
“Zvonaryovlar ailəsi” romanları tarixi əsər kimi ədəbiyyatın qızıl fonduna daxil 
olmuşdur. İndiyədək on doqquz dəfə nəşr olunan romanın tirajı milyonu keçmişdir. 
İngilis, fransız, macar, yapon və başqa dillərə də tərcümə olunan belə bir məşhur 
əsərin səhifələrində (271, 350, 353 və s.) kapitan Əliağa Şıxlinskinin qəhrəmanlıq 
fəaliyyəti öz əksini tapmışdır. 
“...İrman ədəb-ərkanla təzim edib çevrildi və otağı tərk etdi. Diviziya 
rəisinin yanından çıxandan sonra xəstəlik haqqında raport və komandan 
Kondratenkoya müfəssəl məktub yazdı. Sonra isə məktubu Əliağa Şıxlinskiyə 
verdi və dərhal generalın yanına getməsini əmr etdi. İrman kapitana xeyir-dua 
verib dedi: 
- Sizdən çox şey asılıdır, Əliağa. 
- Narahat olmayın, Vladimir Aleksandroviç. Əliağa hələ indiyə kimi heç 
kəsin etimadını yerə salmayıb, ömründə satqınlıq eləməyib. Əgər general Fok 
yeddinci diviziyanın yaponların zərbəsi altına salmaq istəyirsə, o, buna nail ola 
bilməyəcək. Onun kələyini kəsmək və general Kondratenkoya kömək etmək üçün 
bütün qüvvəni əsirgəməyəcəyəm. 
Bunu deyib Əliağa Şıxlinski sıçrayıb ata mindi və dördnala çaparaq ordan 
uzaqlaşdı...” 
Keçmiş SSRİ xalqlarının bir neçə dilinə tərcümə olunan bu qiymətli roman 
təəssüf ki, hələ də Azərbaycan mütərcimini gözləyir. Romanda təkcə kapitan 
Əliağa Şıxlinskinin yox, həm də general Səməd bəy Mehmandarovun, poruçik 
Sadıqovun fəaliyyətini oxuduqca fəxr etməyə bilmirsən. 
106 
 
“...Praporşik çadırdan çıxıb öz komandasının qərar tutduğu yerə tərəf getdi. 
Yolda Əliağa Şıxlinski də ona qoşuldu. İrmanın tapşırığı ilə o, batareyaya baş 
çəkməli və indiki mövqelərindən getmək üçün onları xəbərdar elməli idi. 
- Necə, artilleriya da bu sahəni tərk edir? - deyə Zvonaryov təəccübləndi.  
- Fok əmr verib ki, bütün topları yığışdırmalı, mühəndislər isə səngərdən 
sipərləri söküb, materiallarından başqa sahələrində istifadə etməlidir. 
- Qısası, Kondratenkoya boş yer verilir ki, orada hər şeydən əvvəl yeni 
istehkam düzəltsin. 
- Ehtimal ki, yaponlar istehkamları sökdüyümüzü görüb bizdən qabaq 
hücuma keçsinlər. 
- Bu barədə təcili generalı xəbərdar etmək lazımdır, - Zvonaryov qərara 
gəldi və geri - Semyonovun qərargahına qayıtmaq istədi, lakin kapitan Əliağa 
Şıxlinski təklif etdi ki, ora şəxsən özü getsin. 
- Çox da narahat olmayın. Mənim briqada komandirim polkovnik İrman 
qərara gəlib ki, sağ cinahdakı batareyaları Fokun əmrinin əksinə olaraq hələlik 
yerində saxlamaq lazımdır. Mən şəxsən polkovnik Mehmandarovla görüşəcəm. Biz 
onunla köhnə dostlarıq, bir-birimizi yek kəlmədən başa düşərik. Fok necə əmr 
verirsə versin, mənim zabiti olduğum podpolkovnik Laperovun batareyası 
Kondratenkonun diviziyasının polkunu köməksiz qoyub getməyəcək, - deyə 
Şıxlinski coşğun halda dilləndi. - Romanovskinin sağdakı batareyasından iyirmi 
altıncı polkun qərargahınadək cəmi üç-dörd verstdir, mən yarım saata ora çatıb 
lazım olan hər şeyi deyərəm. Siz isə birbaşa Yençeyevskinin yanına gedin”. 
Əliağa Şıxlinskinin döyüş məharətini gözləri ilə görən ikinci rus yazıçısı 
Trofim Borisov olmuşdur. Uzaq Şərq həyatından maraqlı elmi və bədii əsərlər 
yazan T.Borisov sonu faciə ilə bitən rus-yapon müharibəsi haqqında 1959-cu ildə 
Vladivostokda “Portarturçular” adlı sanballı bir roman nəşr etdimişdir. Müəllif 
sıravi əsgərlərin və zabitlərin döyüş yolunu özünəməxsus ustalıqla ön plana çəkir. 
Böyük hərarətlə, məhəbbətlə xalqımızın mərd oğulları Əliağa Şıxlinski və Səməd 
bəy Mehmandarov haqqında söhbət açır. İlk gündən Şıxlinskinin batareyasında 
döyüşən podporuçik Trofim Borisov onun qəhrəmanlığını, xarakter və xəsiyyətini 
daha dəqiq işıqlandırmışdır. 
“Səhər saat onda batareyanın baş zabiti kapitan Əliağa Şıxlinski kazarmaya 
gəldi. Onun iri, uzunsov sifətinə bir qədər sivri burnu daha ciddi görkəm verirdi. 
Sıx bığları qalın idi, başının tükləri qabaqdan azca seyrəlmişdir. Çatma qaşları bir 
qədər yuxarı dartılmışdır. Qonur gözlərində sevinc işığı vardı. Balaca ağ əllərinin 
ağ barmaqlarını arxasında tutmuşdu. Əliağa Şıxlinski hamı ilə görüşəndən sonra 
orduya təzəcə çağırılmışların adlarını oxudu: 
- Antonov Valentin Pavloviç. 
- Mən, - deyə o, cavab verdi. 
- Sən az savadlısan? 
Əsgər dolaşıq sözlərlə nəsə dedi, kapitan Morozovu çağırdı. 
107 
 
- Sənin də savadın yoxdur, bu necə olur? Böyük şəhərdən gəlibsən, amma 
heç bir təhsilin yoxdur. - Sonra üzünü divizionun əsgərlərinə tutub: - Siz niyə 
oxumayıbsınız? 
Bu iradlardan sonra Morozovun sifətinə yüngül qızartı çökdü. 
Kapitan Əliağa Şıxlinski sıranın önündən keçib, əlində yeni çağırılmışların 
siyahısı olsa da, gülümsəyə-gülümsəyə, bir-bir onların soyadını, adını, atasının 
adını çəkdi. 
- Ancaq biz izləyir və fikirləşirdik ki, sibirlilər bizim inamımızı 
doğruldacaqlar... Pribaltika quberniyalarındakı və Mərkəzi Rusiyadakı savadsızlıq 
orada da hökm sürür. Yaxşı deyil, artilleriyaçı yaxşı biliyə malik olmalıdır. - 
Kapitan Şıxlinskinin sifətinə bir ciddilik çökdü. Gicgahı tarıma çəkildi, ancaq 
gözlərində bayaqkı təbəssüm işartısı qalırdı. Təzə çağırılanlarla söhbət edə-edə 
onlara göstəriş verirdi: - Başını düz tut, sağ çiynini əymə, - deyə kapitan  
Pudovnikə mürəciət etdi. Sən məhkəmə palatasında çoxmu işləyibsən? İki il? Bəs 
ona kimi harada işləyibsən? 
- Prikazçik işləmişəm. Ancaq mənim əsas işim balıqçılıqdır. 
- Sənin xəttin yaxşıdırmı? 
- Mirzəliyi istəmirəm, zati-ailələri... 
- Baxarıq. Bəs mirzəliyə kimi təyin edək? Özün görürsən, yazılarımızı 
yazmağa mirzə də lazımdır... Abramoviç Moisey İosifoviç! Sən usta-çilingərsən?... 
- Yaddaşa bax, yaddaş belə olar, siyahını bircə dəfə oxuyan kimi hamının ad 
və soyadını, atasının adını necə də dəqiq yadında saxladı, - deyə Pudovkin fikrə 
getdi”. 
Port-Arturdakı oktyabr döyüşlərində Əliağa Şıxlinskinin qəhrəmanlığını 
əyani əks etdirən tarixi sənədlər də az deyil. 1905-ci ildə çap olunmuş “Yaponlarla 
müharibənin salnaməsi” almanaxının səksən birinci nömrəsinin min beş yüz yetmiş 
yeddinci səhifəsində bu barədə oxuyuruq: 
“Müqəddəs Georgi” ordenli süvari dumasının təqdimatına əsasən Əlahəzrət 
imperator - 1905-ci il oktyabrın 3-də böyük hörmət göstərərək, Port-arturun 
müdafiəsindən şücaəti ilə fərqlənmiş, 1904-cü il oktyabrın 13-dən 17-dək üç saylı 
istehkamı və bu istehkamın digər qurğularını artilleriya briqadasının podpolkovniki 
Əliağa Şıxlinskini dördüncü dərəcəli şəhid və müzəffər Georgi ordeni ilə təltif 
etmişdir. Podpolkovnik Əliağa Şıxlinski bu döyüşdə böyük şücaət göstərmiş, 
ixtiyarında olan yarımbatareyanın nişançıları həlak olduğundan çox vaxt topları 
şəxsən özü tuşlayaraq düşmən artilleriyasını dəfələrlə susmağa məcbur etmiş və adı 
çəkilən istehkamlara yaxınlaşmağa can atan yapon piyadalarını qeyri-adi cəsarətlə 
geri oturtmuşdur...” Şahzadə Bəhmən Mirzə Qacarın 1905-ci ildə Port-Artur 
döyüşlərində igidliklə həlak olmuş podpolkovnik oğlu Əliqulu Mirzə hərbdə və 
fotoqrafiya sənəti sahəsində qeyri-adi istedada malik idi. O, Tiflisdəki Kadet 
korpusunu bitirdikdən sonra Vladiqafqazda və Oryol şəhərində yerləşən əlli birinci 
Çerniqov alayında xidmət etmiş, 1903-cü ildə Yeletsdəki əlli ikinci Nejinski 
108 
 
alayına dəyişdirilmişdir. Port-Artur döyüşlərində həlak olan podpolkovnik Əliqulu 
Mirzə Qacar döyüş xidmətlərinə görə “Müqəddəs Stanislav” ordenilə təltif 
olunmuşdur. Bu barədə “Tərcuman” qəzeti 18 fevral 1905-ci il tarixli sayında 
yazırdı: 
“Qızıl Xaç Cəmiyyətinin əlahəzrət himayəçisi Məlakə imperator Mariya 
Fyodorovna Qızıl Xaç hesabına mərhum podpolkovnik, şahzadə Əliqulu Mirzə 
Qacarın cənazəsini Qafqaza, Yevlax stansiyasına qədər aparılmasını lazım 
bilmişdir”. 
Uzaq Port-Arturda gedən ağır döyüşlərdə minlərlə əsgər və zabit həlak oldu. 
Onların hamısına öz doğma torpağında uyumaq qismət olmadı. Vətəninə, Bərdənin 
İmamzadə qəbirstanlığındakı məqbərədə dəfn olunmaq şərəfi Əliqulu Mirzə 
Qacara ona görə qismət oldu ki, Şahzadə nəslindən idi. Səksən ildən çox sovetlərin 
tənqid atəşinə tutduğu imperator II Nikolay nüfuzlu nəsillərə belə ehtiram 
göstərirdi. 
Şahzadə-podpolkovnik Əliqulu Mirzə Qacar 1854-cü ildə Qarabağın Şuşa 
şəhərində anadan olmuşdur. 
İllər keçir, eloğullarımızın Rus-yapon müharibəsindəki hünərlərini əks 
etdirən sənədlər müxtəlif arxivlərdə tədqiq olunmamış qalır. Açılmayan qovluqlar 
öz yazıçısını, tədqiqatçısını gözləyir. 
Unutmaq lazım deyil ki, hərb tarixində misilsiz xidmətlərinə görə 
“Artilleriyanın allahı” sayılan alim-general Əliağa Şıxlinski fəxrlə yazırdı ki, Port-
Artur epopeyasının iştirakçısı olduğumu həmişə iftixarla yad edirəm.  
 
GENERAL MURAD GƏRAY BƏY TLEXAS 
(və ya onun faciəli taleyi 1874-1920) 
 
Tabutumun üzərinə qılınc qoyun, çünki mən bəşəriyyətin azadlığı uğrunda 
mübarizədə cəsur bir əsgər olmuşam. 
Henrix Heyne, 
məşhur Alman şairi 
(1797-1856) 
 
Milliyyətcə çərkəz olan general-mayor Murad Gəray bəy Tlexas Heynenin 
dediyi kimi, bəşəriyyətin azadlığı uğrunda yox, Azərbaycanın müstəqilliyi uğrunda 
1918-1920-ci illərdə mübarizədə cəsur bir sərkərdə kimi vuruşub. Azərbaycanlı 
olmasa da, din qardaşımız kimi həmin illərdə milli ordumuzun formalaşmasında 
onun danılmaz fəaliyyəti olub. Uzun illərdən sonra da olsa, general Tlexası biz bu 
gün Azərbaycan xalqının qəhrəman övladı kimi xatırlamalıyıq. Xalqımıza 
təmənnasız və sədaqətlə xidmət edən belə bir sərkərdə unudulmağa layiq şəxsiyyət 
deyil. İnanıram ki, gələcək nəsil hərb tariximizdə onun şərəfli adı və fəaliyyəti ilə 
fəxr edəcək. 
109 
 
1920-ci il mayın 29-da güllələnən general Murad Gəray bəy Tlexasın nəinki 
ideya silahdaşları, hətta onunla əks cəbhədə dayanan bolşevik müasirləri Həmid 
Sultanov, Ağababa Yusifzadə və başqaları otuzuncu illərdə belə onun sərkərdə 
vüqarını, zəhimli görkəmini yada salıb yazırdılar: “General Tlexasın xarici 
görkəmi çox təsiredicidir. Ucaboy, enli kürəkli, gözləri od saçır, çiyinlərində böyük 
epoletlər. Enli yazı stolu arxasında oturur. Stolun üstündə isə müxtəlif dəftərxana 
alətləri parıldayır. Bir sözlə yaşıl örtüyün üstü müxtəlif fiqurlarla doludur. Ən 
başlıcası isə sağ tərəfdə naqan, sol tərəfdə isə qamçı yerləşir. O, qorxu bilməz bir 
şəxsiyyət idi”. 
*** 
Etiraf edirəm ki, istər mətbuatda, istərsə də televiziya radiodakı 
çıxışlarımdan sonra mən nəsə yeni bir şey “qazanıram”. Qazanıram o mənada ki, 
bu çıxışlarımın əks sədası həmişə mənim xeyrimə olur. Xüsusilə, indi yaşı ötmüş 
adamlar vaxtilə ata-babalarından eşitdiyini, bəziləri də sərkərdələrimiz haqda 
bildiyi məlumatları mənə çatdırırlar. 
Televiziyada “Hərb tariximizdən” verilişindəki çıxışımdan sonra da bir 
ağbirçək ana köməyimə çatdı. 
- Sizin çıxışınıza baxdım, dedi, bir kövrək qadın səsi. - General Tlexas 
haqqında niyə ötəri danışdınız? 
- Olan-qalan faktım bunlar idi. - Cavabmı verdim. 
- Mən uzun illər arxivdə işləmişəm, - dedi, General Murad Gəray bəy 
Tlexasın məhkəmə qovluğunun yerini sizə demək istəyirəm. Qırxıncı illərdə tale 
elə gətirdi ki, mən xeyirxah bir adamın köməyi ilə Daxili İşlər Nazirliyinin Arxiv 
İdarəsində işə düzəldim. Bir neçə dəfə “etibarsız nəslin nümayəndəsi, türk qarışıqlı 
cəsus” kimi məni işdən çıxarmaq istədilər. Orada işləyənlərin əksəriyyəti rus, 
erməni və cuhud idi. Amma işgüzarlığım və altı dil bilməyim köməyimə çatdı. 
Nəsil-nəcabətimdə türklük olduğunu bildiklərinə görə bəzi sənədlərlə məşğul 
olmağa mənə icazə vermirdilər. 
Bir gün Əli Bayramovun öldürülməsi və məhkəməsi barədə sənədləri 
sahmana salmağı mənə tapşırdılar. Dünənki verilişdə etiraf etdiniz ki, general 
Tlexas haqqında çox az məlumatınız var. Generalın ömür yolunu oradan təfsilatı 
ilə öyrənə bilərsiniz. Orada hər şey var: məhkəmə sorğu-sualları, şahid 
dindirilmələri, güllələnmə haqqında hökm.... Səhv etmirəmsə, səkkiz, ya da on 
qovluq olmalıdır. İndi həmin sənədlər Mərkəzi Dövlət arxivində saxlanılır. 
Ncçə il axtardığım sənədlərin yerini nişan verən ağbirçək ana Fatma xanım 
Məcid ağa qızı Yusifzadə idi. 1922-ci ildə Batumi şəhərində dünyaya gəlib. Atası 
Məcid bəy Yusif oğlu Şəkinin Zunut kəndindəndir. Aprel çevrilişindən əvvəl onun 
Batumda mülkü, dəri-yun zavodu olub. Bu varlı və səxavətli kişini bolşeviklərin 
fitvası ilə 1927-ci ilin avqust ayında şəkili nökəri Əli bir Acarın köməyi ilə 
öldürüb. Bolşeviklər Məcid bəyi öldürənləri cinayətkar kimi həbs edib, Sibirə 
110 
 
sürgün ediblər. Mülkə və var-dövlətə isə sahib olublar. Beş yaşlı balaca Fatmanı da 
Beşumi dağının ətəyində yerləşən yetimxanaya veriblər. 
1930-cu ildə uşaq evinin müəllimi Makilyovski soyadlı rus ziyalısı 
xeyirxahlıq edib Fatmanı Batumdakı türk məktəbinə oxumağa qoyur. Fatma burda 
yeddi illik təhsil alır. 
Fatma xanım deyir ki, anam Ayişə xanım Mustafa qızı türk idi, daha 
doğrusu, milliyətcə Laz idi. Lazlar gürcü dinindən müsəlmanlığa keçiblər. Anamın 
ulu babası islam dinini qəbul etmək üçün ilk dəfə bayraq qaldırıb lazları 
türkləşməyə çağırıb. Ona görə də ana tərəfim Bayraqdar, bəzi sənədlərdə isə 
Bayraqdarşi soyadını daşıyırlar. Babam Həccə getdiyinə görə ona Hacı Bayraqdar 
titulunu veriblər. İndi Türkiyədə bizim nəslin bir qolu Albayraq soyadını daşıyır... 
Tarixdə özünü igid tayfa kimi tanıdan Lazlar haqqında altıncı əsrin 
Vizantiya tarixçisi Aqatiya yazırdı: “Lazlar qüdrətli və məğrur tayfadır. Onlar 
digər gürcü tayfalarına da hökm edirlər. Lazlar kolxların qədim adı ilə fəxr edirlər. 
Başqa dövlətlər içində öz sərvətinin bolluğu, təbəələrinin çoxluğu, torpaqlarının 
böyüklüyü, məhsuldarlığı və xasiyyətlərinin gözəlliyi ilə fərqlənən lazlara bərabər 
elə bir tayfa tanımıram....” 
*** 
Fatma xanım Yusifzadənin məsləhəti ilə Mərkəzi Dövlət Arxivinə gedib 
general Murad Gəray bəy Tlexas haqqında araşdırmalar apardım. 
Arxivdə rast gəldiyim sənəd Bakıda ixtişaş törətmək istəyənlərə qarşı 
görüləcək tədbirlər haqqındadır. Bakı ərazisinin Hərbi general-qubernatorluğu üzrə 
verilmiş həmin elanı Bakı möhkəmləndirilmiş rayonun hərbi general-qubernatoru, 
general-mayor Murad Gəray bəy Tlexasdır. Elanda deyilir: 
“Mənə məlumatlar çatır ki, şəhərdə əhali arasında yaxın günlərdə tətillərin, 
talanların və ictimai asayişi poza biləcək buna bənzər hadisələrin baş verə biləcəyi 
haqqında şayiələr gəzir. 
Bu məlumatların bəd niyyətli adamlar tərəfindən şəhərin rəvan ictimai 
həyatını açıq-aşkar pozmaq və əhalinin səbatsız ünsürlərini hökumət əleyhinə 
qaldırmaq məqsədilə yazıldığını nəzərə alaraq, bununla bəyan edirəm ki, mən heç 
bir vəchlə heç bir talana, yaxud hər hansı digər zorakılıq hərəkətlərinə yol 
verməyəcək, istənilən hökumət əleyhinə çıxış mənim tərəfimdən sərəncamımdakı 
ixtiyaratın bütün ciddiliyi ilə beşiyindəcə boğulacaq və təxribatçı şayiələr yayan 
şəxslərə qarşı onların müharibə dövrünün qoşunları ilə mühakimə olunmaqdan ötrü 
hərbi məhkəmələrə verilmələrinədək tərəfimdən ən qətiyyətli tədbirlər gorüləcək. 
Bunu nəzərə alaraq, Bakı şəhəri və onun rayonunun dinc vətəndaşlarından 
buna bənzər şayiələrə uymamağı və məndən asılı olan bütün tədbirlərə zəmanət 
verdiyim adi həyat tərzlərini, sakitliyi davam etdirmələrini rica edirəm. 
Bununla birlikdə vətəndaşların nəzər-diqqətinə çatdırıram ki, hal-hazırda 
ağır ərzaq böhranı keçirməyimizi nəzərə alaraq az təminatlı və digər əhaliyə ucuz 
qiymətlərlə ilk tələbat mallarını almaq imkanı yaratmaqla, həmişə böhranı 
111 
 
səngitməkdən ötrü hökumət tərəfindən bir sıra təcili tədbirlər görülmüş və beləliklə 
yaxın günlərdə böhran əhali üçün əlverişli tərzdə həll olunmalıdır. 
 
Bakı möhkəmləndirilmiş rayonunun 
Hərbi general-qubernatoru, 
general-mayor Murad Gəray bəy Tlexas” 
 
İkinci sənəd isə çox qısadır. O da general Murad Gəray bəy Tlexasa aiddir: 
“1920-ci ilin aprelində Bakıda silahlı çevrilişin həyata keçməsində və 
hazırlığında Türk kommunistləri Süleyman Nuru, Məmməd Tahir, Fuad Sabit fəal 
çalışmışlar. Ona görə də bunların gücü və fəaliyyəti ilə Bakının hərbi qubernatoru, 
general Murad Gəray bəy Tlexas həbs edildi (MK - yanında MLİ MPAF, fondu 
456, siy.18, iş 38, vərəq 16)”. 
Üçüncü sənəd:  
“1920-ci il aprelin 28-də Bakının general-qubernatoru Murad Gəray bəy 
Tlexas satqınları, qorxaqları ifşa edərək söz verirdi ki, bolşeviklərin hücumunu və 
daxildən olan üsyanları yatırdacaq. O, müdafiə istehkamlarını möhkəmlətdi və 
tələb etdi ki, ona vəzifəsində qeyri-məhdud səlahiyyət verilsin. General-qubernator 
Tlexas deyirdi: 
- Mənim ordum da var, donanmam da. “Qars”, “Ərdahan”, “Astarabad” 
hərbi gəmilərimizlə sahil istehkamlarından Bakının dəniz istiqamətini müdafiə edə 
bilərik”. 
Bəs Tlexas kim idi, onu bolşeviklər niyə güllələdilər ? 
General-mayor Murad Gəray bəy Tlexas (1874, Kuban vil. 1920-ci il, 29 
may, Bakı ş.). 
Milliyətcə çərkəzdir. 1874-cü ildə Kuban vilayətinin Yekaterinodar 
şəhərində (indiki Krasnodar - Ş.N.) hərbçi ailəsində anadan olub. İlk təhsilini 
Maykop şəhərində alıb. Sankt-Peterburqdakı Mixaylovsk artilleriya məktəbini 
bitirib. 1912-13-cü illərdə 51-ci Artilleriya briqadasında kapitan rütbəsində xidmət 
edib. Port-Artur və Birinci Dünya müharibəsində iştirak edib. Hər iki müharibədə 
nümunəvi döyüşən zabit kimi şöhrət qazanıb. Tlexas zabitlərə məxsus iki dəfə 
“Müqəddəs Georgi” ordeni ilə təltif olunub. 1918-ci ilin payızında ağqvardiyaçılar 
Kuban və Adigeyanı tutdular. Tlexas ondan sonra din qardaşı kimi bizə pənah 
gətirib. General Əliağa Şıxlinski onu Əlahiddə Azərbaycan korpusunun tərkibində 
olan ikinci nişançı topçu briqadasının komandiri təyin edib. Bir az sonra Baş 
Qərargahda Baş Artilleriya idarəsinin rəisi təyin olunub. 1919-cu il dekabrın 4-dən 
Bakı möhkəmləndirilmiş rayonunun general-qubernatoru. Azərbaycan Milli 
hərəkatında və ordu quruculuğunda önəmli yeri var. Onun ilyarımlıq Azərbaycan 
ordusundakı əla fəaliyyəti hərb nazirinin və Baş Qərargah rəisinin iki əmrində öz 
əksini tapır. 1919-cu il sentyabr və dekabr aylarında verilən 421 və 559 saylı 
112 
 
əmrlər Azərbaycan Yeni Tarix Mərkəzi Dövlət Arxivində “tamamilə məxfidir” 
qrifi ilə saxlanılır. 
“Bizim üçün böyük əhəmiyyətə malik olan müxtəlif predmetlər, silahlar və 
başqa hərbi əmlak əldə etmək üçün mən Gürcüstan Respublikasının Tiflis şəhərinə 
Baş Artilleriya idarəsi rəisi, general-mayor Murad Gəray bəy Tlexasın rəhbərliyi 
altında komissiya göndərmişdim. 
Bir sıra ciddi çətinliklərə baxmayaraq, qısa müddət ərzində olduqca sərfəli 
qiymətlərlə Bakıda və Gəncədə qiymətli əmlak kütləsi quraşdırılmış və 
gətirilmişdir. Əldə edilmiş predmetlərin əksəriyyəti təzə, istifadə olunmuşları isə 
tam yararlı haldadır. 
Mənim komissiyaya verdiyim tapşırığın bu cür əla yerinə yetirilməsini, ona 
general-mayor Murad Gəray bəy Tlexas kimi qeyrətli, təcrübəli və vicdanlı şəxsin 
rəhbərliyində görürəm və ona xidməti şəxslər tərəfindən səmimi minnətdarlığımı 
bildirirəm. 
Eləcə də alınmış malların baxılmasında, qəbulunda və yola salınmasında 
iştirak etmiş komisiyanın bütün üzvlərinə minnətdarlığımı bildirirəm. 
 
Hərb naziri tam artilleriya generalı 
Səməd bəy Mehmandarov, 
Baş Qərargah rəisi, general-mayor 
Həbib bəy Səlimov” 
 
“Hərb nazirliyi təşkil edilərkən, ordunun özü kimi, mərkəzi idarələrinin və 
müəssisələrinin də, demək olar ki, heç nədən yarandığı zaman general-mayor 
Murad Gəray bəy Tlexas Baş Artilleriya İdarəsinin rəisi vəzifəsini icra etməyə 
başlamışdır. General-mayor Tlexas doğma ordumuzun təşkil edilməsi işlərində 
mənim ən yaxın əməkdaşlarımdan biri olmuşdur. Cəngavər insan və yorulmaz 
təcrübəli hərbi xadim olan Murad Gəray bəy Tlexas ordunun silahlanması, bütün 
Azərbaycan boyu səpələnmiş artilleriya əmlakının toplanması, artilleriya 
anbarlarının və emalatxanalarının qurulması işlərində böyük əmək sərf etmişdir. 
İndi həmin general respublikanın müdafiə olunması üzrə yüksək dərəcədə 
mühüm hərbi vəzifələrin həvalə edilməsi ilə əlaqədar olaraq, ümumi işin xatirinə 
onun Baş Artilleriya idarəsi rəisi vəzifəsindən azad edilməsini daha faydalı bilirəm. 
Bu vəzifənin bir illik yerinə yetirilməsi müddətində göstərdiyi nümunəvi iş, 
səy və görkəmli nailiyyətlər üçün hörmətli Murad Gəray bəy Tlexasa xidməti 
şəxslər tərəfindən səmimi təşəkkürümü bildirirəm. 
 
Hərb naziri, tam artilleriya generalı 
Səməd bəy Mehmandarov, 
Baş Qərargah rəisi general-mayor 
Həbib bəy Səlimov” 
113 
 
 
1919-cu il sentyabrın 13-də Dövlət Müdafiə Komitəsinin əmri ilə Bakı 
Hərbiyyə General-qubernatoru vəzifəsini qəbul edən Murad Gəray bəy Tlexas 
demişdir: 
“Mənə göstərilən etimad və ümidi həqiqətə çıxarmaqdan ötrü mən bütün var 
qüvvəmi ədalətli və bitərəfanə bir surətdə işə şüru edirəm”. 
Yerli bolşeviklər ermənilərlə birləşərək əhali arasında antiazərbaycan 
təbliğatı aparır, həyəcan və qiayiələr yayırdılar. Bunlardan narahat olan general-
qubernator Murad Gəray bəy Tlexas 1920-ci il yanvarın 25-də “Azərbaycan” 
qəzetinə verdiyi müsahibədə demişdir: Son günlərdə şəhərdə şayiələr yayılır ki, 
bolşeviklər çıxış edib bazar-dükanı talan edəcəklər. Əhali həyəcana gəlmişdi. Boş 
laqqırtılar böyük meydan alır. Belə hərəkətlər olmayacaqdır. Əgər baş verərsə, 
rəhmsizcəsinə basılacaq, hökumətin lazımı miqdarda qüvvəsi vardır. Heç kəsə 
şəhərə daxil olmağa müsaidə edilmir. Körpülərə vaporlar vürud edir. Sərnişinlərin 
yalnız bəzilərinə şəhərə girməyə icazə verilir. Üç gündə Ənzəli, Petrovski və Təzə 
şəhərdən (Krasnovodski) yeddi vaporda beş yüz nəfər gəlmişdir. Qismən şəhərə 
buraxılıblar. Lakin tezliklə də şəhərdən çıxarılıblar. Bəziləri Tiflisə gedir. 
Ermənilər Ermənistana, iranlılar isə İrana qaytarılır. Əcnəbilər müməsillərinə 
verilir. Vaporlarda səpmə yatalaq və sair misri xəstəlikləri müşahidə olunur. Onlar 
tez təcrid olunub. Radio ilə vaporlarda bildirilir ki, Bakıya gəlsələr dərhal 
qaytarılacaq. Lakin əcnəbi heyətlərə, siyasi nümayəndələrə və dövləti işlər üçün 
gələnlərə icazə veriləcək. Köhnə rus pasportları etibardan saqiət edilir, bir aya 
bütün vətəndaşlar türk pasportu almalıdırlar. 
General Murad Gəray bəy Tlexas 1920-ci ildə bolşeviklərin istilasından 
sonra inqilabçı Əli Bayramovun qatillərindən biri kimi həbs edilib. Mayın 21-dən 
29-dək Ali İnqilab Tribunalının məhkəməsində şahid kimi dindirilmişdir: 
Sədr Viktor Naneyşvili: - General Murad Gəray bəy Tlexas! Siz özünüzü 
Əli Bayramovun qətli haqqında işdə müqəssir bilirsinizmi? Siz Bakı 
Möhkəmləndirilmiş rayonunun general-qubernatoru olanda cinayətkar 
fəaliyyətsizlik göstərmisiniz, nəticədə belə dəhşətli cinayət baş verib. 
General Tlexas: - Qətiyyən yox! Hərbi vəzifəmə gəldikdə isə, həmişə hər 
yerdə vicdanla xidmət etmişəm. Cinayətkarlığa yol verməmişəm. 
Sədr: - Tribunala deyin, görək, Denikin könüllülərinin komandanlığı ilə siz 
Bakıda nə danışmısınız? 
Tlexas: - Könüllülərin komandanlığı ilə heç bir danışığım olmayıb. 
Naneyşvili: - Bizə çatan məlumata görə sizin ağqvardiyaçı könüllülərinin 
nümayəndələri ilə danışığınız olub. 
Tlexas: - Könüllülərin ayrı-ayrı nümayəndələri ilə də mənim heç bir gizli 
danışığım olmayıb. 
Könüllülər və başqaları haqqmda isə “soldat” kimi deməliyəm ki, yıxılana 
balta çalmazlar. Mən heç vaxt, müharibədə bir-birimizin üstünə qışqıranda da, 
114 
 
silahı tullayanda da hərbi kompaniyada - rus-yapon və alman cəbhəsində də 
olmuşam. Onlar silahı təhvil verəndə mən sonuncu çörək tikəmi və qəndi 
vermişəm. 
Sədr: - Tribunala son sözünüz ? 
Tlexas: - Ali tribunal, burada deyəcəyim sözlər özümü müdafiə etmək 
xatirinə deyilməyəcək. Mən ucadan elan edirəm ki, bolşevik Əli Bayramovun 
qətlində mən qətiyyən iştirak etməmişəm. Məni müttəhimlər kürsüsünə gətirən 
qətiyyən tanış olmayan mühitə düşməyim və rəislərimin əmrlərini yerinə 
yetirməkdə “soldat” mənəviyyatı ilə tərbiyə olmağım oldu. Mən kasıb praporşik 
oğluyam, demək olar ki, yoxsul təbəqədən çıxmışam. İndi mənə elə gəlir ki, 
burjaziya rütbəsi olan general-qubernatorluq mənim üçün rüsvayçılıq idi. 
Əgər məndən soruşsanız ki, Bakıdakı fəaliyyətim dövründə kimləri özümə 
düşmən hesab edirdim. Cavab verərdim: ancaq və ancaq Azərbaycanın 
müstəqilliyinə qəsd etmək istəyən könüllülər mənim qatı düşmənimdir. Mən heç 
vaxt siyasi partiyaların işinə qoşulmazdım. Mənim məqsədim milli ordu yaratmaq, 
milli qırğının qarşısını almaq idi. 
Qırx altı yaşım var. Ömrümün yarıdan çoxunu hərbi xidmətdə keçirmişəm. 
Atam evdəki yeganə samovarı satıb məni atın sağrısında Yekaterinardan oxumağa 
göndərib... 
O ki qaldı ağqvardiyaçı general Denikinə qoşulmağım, onun könüllülərilə 
işləməyim, bu heç cür mümkün deyil. Çünki bütün il boyu mən denikinçilərə qarşı 
mübarizə aparmışam. Onun kəşfiyyatçıları mənim əməkdaşlarımdan və şəxsən 
məndən oddan qorxan kimi qorxurlar. Əgər siz bolşeviklər yox, Denikin Bakıya 
girməli olsaydı birinci məni güllələyərdi. Boynuma alıram ki, Azərbaycanda 
caynağımıza keçən Denikin kəşfiyyatçılarına qarşı çox amansız olmuşam. 
Arxiv sənədlərindən məlum olur ki, bolşeviklər cəhd edirlər ki, general 
Murad Gəray bəy Tlexası Azərbaycan xalqının gözündən salmaq üçün 
ağqvardiyaçıların xəfiyyəsi kimi güllələsinlər. İndiki M.F.Axundov adına 
Akademik Opera və Balet teatrının binasında keçən açıq məhkəmədə, generalın 
alovlu yekun sözündən sonra bu qarayaxma alınmayıb. 
Bolşevik Əli Bayramovun ölümündə də günahı sübut olunmadığına 
baxmayaraq, Murad Gəray bəy Tlexası əksinqilabçı və Müsavat generalı kimi 
mayın 29-da gecə saat ikidə güllələdilər. 
Həmin gecə inqilab etmiş “xalqın adından” general Tlexasla birgə bolşevik 
Əli Bayramovun qətli ilə bağlı Bakıda müsavatın polis rəisi olmuş Rüstəmbəy 
Mirzəyevi, dördüncü polis sahəsinin rəisi Nurəddin Seyidovu, onun müavini 
Süleyman bəy Sübhanverdixanovu, baş qorodovoy Məşədi İbrahim Babayevi, polis 
agenturasının rəhbəri Eyvaz Cəbrayılovu, polis xəfiyyəsi Levon Ter-Arutyunovu, 
məşhur Bakı qoçusu Nəcəfqulu Rzayevi, qorodovoy Həbib Nəzər oğlunu, 
Əbdürrəhman Qurban oğlunu və qoçu Mir Rəhim Mir Mövsüm oğlunu da 
güllələyiblər. 
115 
 
Xaricə qaçmış Daxili İşlər Naziririn müavini Şəfi bəy Rüstəmbəyova, qoçu 
Əjdər Eminova, Hüseyn Qədir oğluna, qorodovoy Vəli Məşədi Hüseyn oğluna və 
Aleksandr Koberidzeyə isə İnqilabi məhkəmə qiyabi ölüm hökmü kəsdi. 1921-ci 
ilin iyun ayında onlardan biri - qoçu Hüseyn Qədir oğlu satqınlıqla ələ keçdi. Ali 
İnqilabi məhkəmə dərhal ona ölüm hökmü kəsib güllələdi. 
Arxiv sənədləri onu da göstərir ki, adını çəkdiyimiz şəxslərin əksəriyyətinin 
bolşevik Əli Bayramovun öldürülməsindən doğrudan da xəbərləri ohnamışdır. Onu 
1920-ci il martın 22-dən 23-nə keçən gecə polis xəfiyyələrinin tapşırığı ilə Bakı 
qoçuları öldürmüşdülər. Müsavat parlamentində makinaçı-karküzar vəzifəsində 
işləyən Əli Bayramovun arvadı Ceyran Bayramova sonralar “Xatirələrim”də, 
yazırdı: “Məktəbli rəfiqəm Zeynab Rizvanova ilə böyük cəldlik, çeviklik və 
fərasətlik göstərərək müsavatçıların hərbi planlarını öyrənir, gizli sənədləri ələ 
keçirib partiya komitəmizə çatdırırdıq. Əli son vaxtlar evə gəlmir, başqa yerlərdə 
gecələməli olurdu. Mən onunla əlaqə saxlamaq, məlumat vermək üçün 
Georgiyevski küçəsindəki Zərbəli Nəzərovun evində görüşürdük”. 
Şübhələnən polis işçiləri Əli Bayramovun evində axtarış aparırlar. Məlum 
olur ki, evdə iki telefon var: biri açıqda, digəri isə pərdə arxasında gizlədilmişdir. 
Ceyran gizli telefonla hər gün parlamentdə olanlardan bolşeviklərə məlumat verir. 
Qadına qıyıb əl qaldırmayan qoçular əvəzində onun əri Əli Bayramovu qətlə 
yetirirlər. 
Arxiv sənədləri arasında çox qısa və çox təsirli bir məktub da var. Onu 
general Murad Gəray bəy Tlexasın həyat yoldaşı Əminət xanım Tlexas 1920-ci il 
iyunun 6-da yazıb: 
“Azərbaycan Sovet Sosialist Respublikasının Ali İnqilab tribunalının 
sədrinə ərizə. 
1920-ci il mayın 29-da Ali İnqilab məhkəməsinin qərarı ilə ərim Murad 
Gəray bəy Tlexas güllələnmişdir. Ərim həbs olunan günü evimizdən sizin 
əməkdaşlar ailəmizə məxsus olan qızıl və gümüş əşyalarını da aparmışlar. Acizanə 
surətdə xahiş edirəm, həmin qızıl və gümüş əşyalarının qaytarılması barədə 
sərəncam verəsiniz. 
Həmin əşyalar yenicə həddi-bulağa çatmış iki qızıma və şəxsən mənə 
məxsusdur. İmza: Əminət xanım Tlexas. 
Həmin il fevralın 6-da ərizənin üstünə dərkənar qoyan bolşevik rəhbəri 
katibliyə tapşırır ki, vətəndaş Əminət xanım Tlexasa məlumat verin ki, sizə heç nə 
qaytarılmayacaqdır. 
*** 
Dünən təkəbbürlü, beli silahlı gəzən qoçular oturduqları müttəhim 
kürsüsündə büzülüb yumağa dönmüşdülər. Yazıq, qorxaq nəzərlərlə 
məhkəmənin gedişini izləyir, gözləri ilə aman diləyirdilər. Yalnız Bakının 
general-qubernatoru Murad Gəray bəy Tlexas məğrur oturub zəhimli gözləri ilə 
salona baxırdı. Bu comərd generalın varlığında qorxudan əsər-əlamət yox idi. 
116 
 
 
1920-ci il, 29 may tarixli  
Ali İnqilab Tribunalının sənədindən 
 
Həmin məhkəmənin iştirakçılarından bizim günlərimizə qədər yaşayan 
yalnız bircə nəfər qalmışdı. Ötən əsrin doxsanıncı illərində Üzeyir bəy 
Hacıbəyovun ev muzeyinin direktoru mərhum Ramazan Xəlilovla çoxsaylı 
görüşlərimiz olardı. Güclü hafizəli, zəngin xatirəli bu ziyalı insanın söhbətindən 
doymaq olmazdı. 1918-1920-ci illərdə Ramazan müəllim general Əliağa 
Şıxlinskinin kiçik yavəri olmuşdu. 
1998-ci ilin oktyabr günlərində telefonla danışırdıq. Söhbət arası dedim ki, 
Ramazan müəllim, arxivdən bir foto şəklin surətini çıxartdırmışam. Şəkildə on 
doqquz nəfər yüksək rütbəli müsavat ordusunun zabit heyəti təsvir olunub. 
Onlardan yalnız altı nəfərinin adı və soyadı göstərilib. Foto şəkli gətirim, baxın, 
bəlkə, orada kimisə tanıdınız... 
Dərhal durub muzeyə onun görüşünə getdim. Foto-şəkli göstərməmiş dedim 
ki, bunlar arasında general Tlexas olsa tanıyarsınızmı, onu yaxından 
görmüşdünüzmü? 
- Əlbəttə, tanıyaram, əgər varsa. Onun elə zəhmli, əsl hərbçi vüqarı vardı ki, 
indi də gözümün qabağındadır. 
İri ölçülü şəkli onun qarşısına qoydum. O, titrək əllərilə qalın şüşəli 
eynəyini gözünə taxıb diqqətlə baxdı. İkinci cərgədə sağdan üçüncü oturan vüqarlı 
şəxsi göstərib: 
- Budur - dedi, general Murad Gəray bəy Tlexas. Sağ yanında oturan isə 
polkovnik Şirin bəy Kəsəmənlidir. Şirin bəy 1919-cu ildə səpmə yatalaq 
xəstəliyindən vəfat etdi. 
İgid generalın indiyədək bizə məlum olmayan yeganə foto şəklini 
Azərbaycan hərb tarixinə bəxş edən doxsan səkkiz yaşlı qocanı qucaqlayıb öpdüm. 
İstər-istəməz o məşum günlərə qayıdan Ramazan müəllim söhbətinə davam etdi: 
- Məhkəmə zalına giriş azad olduğuna görə bir neçə dəfə mən də getdim. Bu 
bolşeviklərin Ali İnqilab tribunalının ilk yığıncağı idi. Məhkəmənin son iclası daha 
yaxşı yadımda qalıb. Çünki general Tlexasın mərdliyi hamını heyrətdə qoydu. 
Güllələnmək haqqında qərar oxunanda Tlexasa qol çəkməyi təklif etdilər. O, 
vüqarla irəli gəlib, düz qamətini azca əyib qol çəkdi və hökmlə dedi: 
- Yenə və yenə də təkrar edirəm, mən bolşevik Əli Bayramovun 
öldürülməsində, bu çirkin işdə iştirak etməmişəm. 
Növbə Bakı qoçularına çatanda onlar özlərini çox ləyaqətsiz apardılar. Qoçu 
Nəcəfqulu ucaboy, iri bədənli, göyçək adam idi. Əynində bənövşəyi rəngli jilet, 
ayağında uzunboğaz çəkmə vardı. O da yadımdadır ki, general Tlexas və bütün 
dustaqlar Bayıl həbsxanasında saxlanırdı. Hər gün onları mühafizə ilə gətirib 
117 
 
bulvarı süpürtdürərdilər. Bununla şura hökuməti fəhlə və kəndlilərə göstərirdi ki, 
görün, “cinayətkarlara” necə əzab veririk. 
- Ramazan müəllim, general Murad Gəray bəy Tlexasın ailəsinin son taleyi 
necə oldu? 
- Generalla atam Həmzət bəyin dostluğu vardı. Onun həyat yoldaşı Əminət 
xanım 1920-ci ildə atamdan İrana getmək üçün kömək istədi. Atam rəsmi icazə ilə 
onu yola saldı. Onun böyük qızı Cənnət xanım Müsavat dövründə Bakıdakı İran 
konsuluna ərə getmişdi. Kiçik qızının adını unutmuşam. General Tlexasın evi 
Parapet bağı ilə üzbəüz olan dörd mərtəbəli binada idi. İndiki “Araz” kino teatrı 
olan binada yaşayırdı. 
 
GENERAL HƏBĠB BƏY SƏLĠMOV 
(1881-1920) 
 
İyirminci il martın iyirmi ikisində, Novruz bayramı axşamı daşnaklar 
Əsgəran keçidini kəsdilər. Onlar bu yeganə keçidi kəsməklə Qarabağın dağlıq 
hissəsini Azərbaycandan ayırmaq isteyirdilər. Top və pulemyotlarla silahlanan 
qiyamçılara İrəvandan gələn daşnak generalı Dro Kanayan komandanlıq edirdi. 
Azərbaycan Cümhuriyyətinin Müdafiə Nazirliyi Qarabağı düşməndən xilas 
etmək üçün fövqəladə tədbir hazırladı. Nazir Səməd bəy Mehmandarovun əmri ilə 
Əsgəran cəbhəsinə güclü qüvvə ayrıldı. Martın iyirmi üçündə Azərbaycan 
ordusunun əsas hissəsi - iyirmi minə yaxın əsgər və zabiti bu cəbhəyə göndərildi. O 
cümlədən, Üçüncü Gəncə, Beşinci Bakı, Birinci Cavanşir, Dördüncü Quba, 
Səkkizinci Ağdam alayları general Həbib bəy Səlimovun komandanlığı ilə Yuxarı 
Qarabağa yola düşdü. Aprelin üçündə başlayan bu ölüm-dirim savaşı on iki gün 
davam etdi. Azərbaycanın cəsur əsgər və zabitləri ana torpağın hər qarışı uğrunda 
mərdliklə vuruşaraq Şuşa qalasına, Xankəndinə daxil oldular. Yenilməz 
fədakarlıqla döyüşən əsgərlərimiz daşnak ordusunu darmadağın etdi. Dörd min 
nəfərlik erməni süvari dəstəsinin başçısı general Dəli Qazar öldürüldü. Əsgəranın 
böyür-başında gizlənən general Dro Kananyanın piyada alayları xəndəklərdən 
çıxıb qaçmağa başladılar. Qarabağ dağlarında yenidən Azərbaycan bayrağı 
dalğalandı. Bu vaxt cəbhəyə gələn hərbi nazir Səməd bəy Mehmandarov xain 
düşmən üzərində çalınan qələbəyə görə əsgərlərimizi təbrik edərək demişdi: 
“Qəhrəman əsgərlər, mən şəxsən Almaniya cəbhəsində bir çox döyüşlərdə 
olmuşam. Fəqətsizin qədər qəhrəman əsgərlərə az-az təsadüf etmişəm. Siz mənim 
ümidlərimi qüvvətləndirdiniz. Siz canınızla gənc Azərbaycan ordusunun namusunu 
müdafiə etdiniz”. 
Əsgəranda qanlı döyüşlər gedəndə Maqsud Şeyxzadə yeniyetmə bir gənc 
idi. On səkkiz yaşı yenicə tamam olmuşdu. Bu qələbədən ruhlanan şair iyirminci 
ilin martında “Qarabağ” və “Əsgəran marşı” kimi sanballı şeirlər yazmışdır.  
118 
 
Azərbaycan hərb tarixinin səhifələrinə yazılacaq belə parlaq qələbələrin 
ömrü, təəssüf ki, bundan sonra bircə ay davam etdi. Mikoyanın, Qazarovun, 
Avetisovun, Amazaspın quyruq bulayıb qabaqlarına düşdüyü bolşevik-daşnak 
ordusu bir ay sonra işğalçı kimi Bakıya soxuldu. 
Həyatının son dəqiqələrinə kimi o məşum günü ürək ağrısı ilə xatırlayan 
Məmməd Əmin Rəsulzadə yazırdı: “Azərbaycan Cümhuriyyəti hökuməti aprel 
ayının 27-də yuxusundan sərsəm bir halda qalxdı. Bir tərəfdən Bakı limanında 
lövbər salan dəniz qüvvələrinin Yanar dağı səmtdən Qızıl ordunun atəş saçaraq 
gəldiyini və geri qaçmaq istərkən yolunun türkiyəli bir zabitin komandasında olan 
“Yardım alayı” tərəfindən kəsildiyi gördü”. 
Bununla da dəhşətli, qorxunc bir dövr gəldi. Xüsusi bir amansızlıqla 
Vətənimizə hücum edərək bolşevik-daşnak ordu birləşmələri vətənpərvər 
oğullarımızı  qan içində boğdu.  Ölkəmiz təqibə, böhtana məruz qaldı. Min cür 
həngamələrlə, izahı olmayan həbslərin dalğası gücləndi. Azərbaycan Milli 
Ordusunun min iki yüzdən çox əsgər və zabiti Arazı keçərək o taylı qardaşlarımıza 
pənah apardı. Təqib olunan minlərlə ziyalımız Türkiyə, Fransa və Almaniyaya 
mühacirətə getdi. Bolşevik-daşnak təqibinin əzabkeşlərindən biri - zabit Ələsgər 
Ələsgərov-Kəngərlinski şahidlik edir ki, “şəxsən özüm tərəfindən yoxlanılmış 
siyahıya görə, bolşeviklərin Azərbaycandakı ağalığı dövründə ancaq hərbi 
rütbəlilərdən məhv edilənlər: generallar on iki, polkovnik və podpolkovniklər 
iyirmi yeddi, kapitan və ştabs-kapitanlar, poruçik və podporuçiklər qırx altı, 
praporşik və podpraporşik yüz qırx səkkiz, qalan iki yüz altmış altı (hamısı 
müsəlmanlar) 1920-ci ilin aprelindən 1921-ci ilin avqustunadək Azərbaycanda 
qırmızı terrordan qırx səkkiz min adam öldürülmüşdü ki, bunun da çox hissəsi 
ziyalıların payına düşürdü”. 
1920-ci il mayın 30-da “Kommunist” qəzeti bolşevik terrorunun alçaqlığına 
bəraət qazandıraraq, həyasızcasına “Layiqli cəza” adlı bir məqalədə yazırdı: “Ali 
inqilab tribunalı bu işə yalnız həqiqi proletar ədliyyə orqanları nümayəndələrinə 
xas olan ehtiyat və təmkinlə nəzər salmışdır. Azərbaycanın azad əmək mənafeyini 
əsas tutan tribunal heç bir “qanuni intiqam” duyğularına yol vermədən özünün 
soyuq və ölçüb-biçilmiş qərarını vermişdir”. 
Bolşeviklər “təmkinlə”, “soyuq və ölçülüb-biçilmiş” haqsız qərarları ilə bizi 
Azərbaycan Milli Ordusunun say-seçmə, yüksək rütbəli zabitlərindən və general 
oğullarından məhrum etdilər. 
Yetmiş ildən çox adı və şöhrəti bağlı qapı arxasından qalan 
generallarımızdan biri də Həbib bəy Səlimov olmuşdu. 1918-ci ildə Milli Ordu 
yarananda polkovnik Həbib bəy Baş Qərargah və Dəftərxana rəisi olmuşdur. 
Azərbaycan Demokratik Respublikasının hərb naziri, tam artilleriya 
generalı Səməd bəy Mehmandarovun iyirmi altı fevral 1919-cu ildə otuz nömrəli 
əmri ilə general-mayor rütbəsi ilə təltif olunub,1920-ci ilin martında “Əsgəran 
müharibəsi”nin qəhrəmanı kimi ad-san qazanmışdı. 1918-ci il avqustun 1-də 
119 
 
təxribatçı polkovnik P.İbuşenko Lənkəranda qondarma “Muğan Respublikası”nı 
elan etmişdi. 1919-cu il iyul ayında briqada generalı Həbib bəy Səlimovun 
komandanlığı ilə Muğanda və Lənkəranda Azərbaycan milli hakimiyyətini tanımaq 
istəməyən malakan və rus-erməni silahlı qüvvələri onun gücü ilə darmadağın 
edildi. Düşməndən qənimət üçün götürdüyü bir təyyarəni, iyirmi dörd topu və 
altmış pulemyotu Azərbaycan ordusunda istifadəyə vermişdi. Muğan və Lənkəran 
ana yurdu Azərbaycana qaytaran Həbib bəy buraya qısa müddətə vali təyin 
edilmişdi. 
1918-ci ildə Azərbaycanda olmuş türk podpolkovniki Rüştü bəy “Böyük 
hərbdə Bakı yollarında” (“Əsgəri məcmuə”, 1934-cü il № 93) jurnalında Həbib 
bəyi igid bir sərkərdə kimi xatırlayır. O yazır ki, cəsur və döyüş texnikasını gözəl 
bilən türk ordusunun yüksək rütbəli zıbitləri tərəfindən layiqincə qiymətləndirilən 
polkovnik Həbib bəy rus ordusunda yetişmiş azərbaycanlı zabitlərdəndir. 
Döyüşlədə cəbhə iki yerə ayrılırdı: şimal və cənub qruplarına. Cənub qupunun 
komandiri polkovnik Həbib bəy Səlimov idi. 
Hərbi tədqiqatçı, polkovnik-leytenant Mehman Süleymanov 1998-ci idə 
Türkiyədə yaradıcılıq ezamiyyətində olarkən general eloğlumız Həbib bəy 
haqqında dəyərli məlumatlar əldə etmişdir. Həmin faktlar əyani surətdə göstərir ki, 
general Həbib bəy Səlimov daim ön cəbhədə olmuş və Azərbaycanı bolşevik-
daşnak hərbi qüvvələrndən xilas etmək üçün mərdliklə vuruşmuşdur. Həbib bəy 
Səlimovun komandanlıq etdiyi cənub qrupu Nəvai və Ağbulaq stansiyalarını 
bolşevik-daşnak qüvvələrindən azad etdikdən sonra o, Nuru paşaya aşağıdakı 
məzmunda raport göndərib: 
“Birinci - bu gün Ağbulaq stansiyasını işğal edirəm. Yarın (l avqust l918-ci 
il) Ələti düşmən alsa da, dəxi Allahın inayəti ilə işğal etmek üzrə irəliləyəcəm. 
İkinci - mütəanibən (sonra) Bakı istiqamətində hərəkət edəcəyəm. Fəqət 
qrupun suyu qətiyyən yoxdur. Susuzluqdan əfrad (bəzi adamlar) bayılmış bir 
haldadır. Sürətlə su gətirməsi üçün icad edənlərə əmr bulunmasını təkrar-təkrar 
rica edirəm. 
Üçüncü - Ələtdən sonra qaradan (torpaq yol) hərəkət edəcəyimdən bir minik 
avtomobilinin təhriki üçün əmr bulunmasını edirəm. 
Avqustun birində cənub qrupunun komandanı Həbib bəy Səlimov bildirirdi 
ki, bu axşam Ələti işğal etdim. Dəfələrlə müraciət etməyimizə baxmayaraq, biz 
hələ də geridən içməli su almamışıq. Döyüşçülər susuz qaldığı kimi, su olmadığı 
üçün lokomativlər işləmirlər. Polkovnik Həbib bəy Səlimov susuzluğun qrupda 
ağır vəziyyət yaratdığını və su gətirilməyincə Ələtdən o yana hərəkət etməyin 
mümkünsüzlüyünü vurğulayır”. 
Həbib bəy Səlimovun milli Azərbaycan Ordusunun formalaşmasında böyük 
tarixi xidmətləri vardır. Hələ 1918-ci ilin avqustunda Qafqaz İslam Ordusu 
komandanı Nuru paşanın əmri ilə Azərbaycan korpusu yenidən qurulmağa 
120 
 
başlayanda hərbi təcrübəsinə və biliyinə görə polkovnik Həbib bəy Səlimov bu 
korpusun qərargah rəisi təyin edilmişdi. 
Gəncə - Bakı dəmiryolu ilə irəliləyən cənub qrupunun komandanı kimi 
H.Səlimovun göstərdiyi təşkilatçılıq qabiliyyəti və igidliyi Azərbaycan hökuməti 
tərəfindən layiqincə qiymətləndirildi və elə bolşevik-daşnak qoşunlarına qarşı 
döyüşlərin gedişində ona polkovnik rütbəsi verildi. 
1919-cu ildə Azərbaycan ordusundakı maddi çətinliklərə görə polkovnik  
Həbib bəy Səlimov hökumətin adına göndərdiyi raportunda ürək ağrısı ilə yazırdı: 
“Demək olar ki, bütün əsgərlər Azərbaycan əyalətlərində yerli əhalinin hesabına 
dolanır, yarıac, yarıtox həyat sürürlər. Hətta böyük və varlı şəhər olan Bakıda 
əsgərlərə yemək tapılmır. Nə alayın, nə də korpusların anbarları yoxdur. Əsgərlərə 
həmişə “un şorbası” yedirmək olmaz ki, Onuncu alayın çoxlu əsgəri çəkməsiz və 
corabsızdır. Ordunu yeməksiz, paltarsız, atsız, təchizatsız yaratmaq olmaz. Yarıac, 
paltarsız əsgər, əlbəttə ki, evə qaçmaq istəyəcək. 
Ona görə də özümə mənəvi borc bilərək aşağıdakı fikirlərimi çatdırım: 
1.Günün şüarı ancaq bu olmalıdır: hər şey ordu üçün. 
2.Kağızda deyil, rəsmi şəkildə bir korpus yaratmaq lazımdır. 
3.Belə korpusun yaradılması və təminatı üçün vəsaiti əsirgəməməli. 
Böyük Napoleon Bonapart deyir ki, müharibə üçün üç şey lazımdır. Birinci 
pul, ikinci pul, üçüncü yenə də pul. 
Ordunu yedirmək, geydirmək və bolşevikləri nəzərdən qaçırmadan hər cür 
xəstəliklərdən qorumaq lazımdır”. 
Cəsur general Həbib bəy Səlimovun müxtəlif arxivlərdən vətənpərvər ruhda 
yazılmış bir neçə məktub və teleqramını əldə edə bildik. Bu məktub və teleqramları 
Həbib bəy Qarabağ Ərazi Qoşunlarının Komandanı olarkən, odlu döyüşlər gedən 
Xankəndindən, Laçından, Şuşa və Ağdamdan göndərmişdir. Bunlar Həbib bəy 
Səlimovun döyüş yolunu qismən də olsa öyrənməyə imkan verir. 
“Azərbaycan” qəzetinin 15 iyun 1919-cu il tarixdə dərc olunmuş “Şuşadan 
axırıncı xəbər” yazısında deyilirdi: 
“Ermənilər səkkiz gün ara vermədən şosse yolunu və ona yaxın olan 
kəndləri atəşə tutublar. General Həbib bəy Səlimovun avtomobili, ingilislərin 
avtomobili, sərnişinlə dolu altı fayton, atla və piyada keçib gedənlər atəşə 
tutulmuşlar, yalnız bu gün atəş kəsilmişdir. 
Görüşmək üçün yerli əhalidən nümayəndələr də dəvət olunublar. 
 
Qarabağın general-qubernatoru 
 Xosrov bəy Sultanov 
 
“Hərb nazirinə! 
Bakı alayında üç yüz doxsan süngü vardır. Noyabrın 23-də Qoçaz 
istiqamətində vəziyyət tədricən bərpa olunur. Düşmən hər tərəfdən Zabuq çayının 
121 
 
sağ sahilinə atılmışdır. Ümid edirəm ki, bu günlərdə... rayonu tuta bilərik. Cəbrayıl 
dəstəsində vəziyyət tam başqadır. Ora iki batalyon - 1000 süngü qüvvə 
göndərilməsə, vəziyyəti düzəltmək mümkün olmayacaqdır. Yaranmış vəziyyətdə 
bu cür qüvvəni Xaçmaz dəstəsinin tərkibindən çıxarmaq, məncə, mümkün deyildir. 
Mən indi sizin barışıq fıkrinizlə o şərtlə razıyam ki, barışandan sonra gələcək üçün 
sürətlə hazırlıq işləri görülsün. 
General Həbib bəy Səlimov,  
10aprel 1920-ci il, Şuşa” 
 
QARABAĞ DÖYÜġLƏRĠ HAQQINDA MƏLUMAT 
29 mart 1920-ci il 
 
Ayın 29-dakı döyüşün təfərrüatını çatdırıram. Əsgəran möhkəmləndirilmiş 
həmlə mövqeyinə hücum etməkdən ötrü Xanabad daxil olmaqla şossedəki 
cəbhədən göndərilmişdir: partizanlar üç min üç yüz altmışıncı yüksəkliyə və 
Xaramurt kəndinə, Parlamentin mühafizəsi Daşbaşı kəndinə həmlə etməkdən ötrü, 
şimal-qərbdən ötüb keçməklə bakılılar hücum edəcəklər. Ehtiyatımda bir bölük 
olub. Bundan başqa, partizanların bir qismi ilə Naxçıvanikə qarşı əməliyyat 
aparılırdı. Bakı alayının sağ cinahını təmin etmək üçün isə partizanların süvari 
dəstələrini və rotmistr Haşımbəyovun komandası altında əlli nəfərlik Tatar alayını 
göndərdim. Ümumi istiqamətdə qışlamağa Meşəliyə, ordan da Fərruxa. 
Döyüş saat yeddidə başlandı və saat on bir radələrində Xaraşurt kəndi alındı 
ki, bura birinci gizir Mövsüm İbrahimovun komandası altında dörd süvarisi girdi. 
Kənd yandırıldı. 
Saat on üç radələrində Parlament mühafizəsi 3366-cı zirvəyə yaxınlaşdı. 
Kürd-Xanabad ucqarı partizanlar tərəfindən alındı. Bakı alayı bu vaxt sıldırım 
qayalarla Daşbaşı yüksəkliyinə yanaşdı: podpolkovnik Bəhram bəy Nəbibəyov 
ermənilərin təqib edilməsinə uymasaydı və mövqeləri dəyişməsəydi alayın həmləsi 
uğurlu olardı. Artilleriya himayəsinə qalmış alayın üç həmləsi əl qumbaraları ilə 
dəf edildi. Saat on yeddi radələrində batareya yerinə yetişdi, lakin artıq gec idi: 
alay bir verst geriyə yüksəkliyə çəkilmişdi. 
Haşımbəyovun süvari dəstəsi həmin vaxt erməniləri Meşəlidən, Qazanı 
kəndindən sıxışdırıb çıxararaq Fərrux kəndini tutdu, o, indiyədək oradadır. 
Sol cinahda ermənilər az qüvvə və bundan qabaq Əsgəranda ələ keçirdikləri 
iki pulemyotla əks həmləyə keçdilər, onları Xanabaddan vurub çıxartdıq və 
qaçmağa məcbur etdik. Qaçışın qarşısı yüz nəfərlik Parlament mühafizəsini şəxsən 
hərəkətə gətirməyimlə alındı. Artilleriya əla atırdı, xüsusən podpolkovnik Bəhram 
122 
 
bəy Nəbibəyovun
13
 batareyası, ancaq, təəssüf ki, batareya komandiri özünü 
cilovlaya bilmir və batareya ilə birlikdə döyüşə atılır. 
Hal-hazırda ermənilər Əsgəranı, Kürd-Xanabad kəndini, 3360-cı yüksəkliyi, 
Daşbaşı kəndini tuturlar. 
Ümumilikdə, bizim tərəfdən ermənilər döyüşlə iki verstliyə sıxışdırılıblar. 
İtkilərimiz: beşinci alayda gizir Nəcəfəliyev və on əsgər öldürülmüş, gizir Dauşvili, 
gizirlər Əsgərov, Ərəbov yaralanmışlar; Parlament mühafizəsindən yeddi əsgər 
öldürülmüş və on beşi yaralanmışdır. 
Qoşunların əhval ruhiyyəsi əladır, düşmən çoxlu itki verib, təkcə Xaraşurtda 
düşmənin altmışadək meyidi var. 
General Həbib bəy Səlimov 
*** 
“Hərb nazirinə” 
Xankəndindən Şuşaya şosse yolu Malıbəyli kəndindən yüksəliklər vasitəsilə 
Daşkəndə, cənubda Manaşarx kəndi də daxil olmaqla Şuşakəndədək uzanan erməni 
mövqelərindən atəşə tutulmuşdu. Həmin mövqelərdə sayı təxminən iki mindən az 
olmayan əsgərlər, dağ topları və iki pulemyotla silahlanmış Əskərandan çəkilmiş 
ermənilər, eləcə də bütün ətraf kəndlərdən silahlı adamlar cəmləşmişdilər. 
Hücum saat onda üç kolonla başlandı: öndə qubalılar, sağ cinahı ötüb-
keçməklə Malıbəylidən, Şuşakənddən şərqə olan yüksəklikdə iki dağ topu olan 
Tatar alayı, düşmənin sol cinahını Şuşakənd qəbirstanlığı tərəfdən ötüb keçmək 
üçün kəsə yolla Bakı alayının taboru göndərilmişdi. 
Zati-Aliniz tərəfindən yaradılan şanlı qoşunlarımız köhnə, döyüşlərdə 
bərkidilmiş hissələrə məxsus şücaətlə vuruşurdular. 
Döyüşün qəhrəmanları bunlar idi: şığıyaraq Daşkənd yüksəkliyini ələ 
keçirən qubalılar və bir neçə basqına baxmayaraq, bir an da sarsılmayan və üzərinə 
düşən hər mərmiyə görə dərhal cavab atəşi açan podpolkovnik Bəhram bəy 
Nəbibəyovun batareyası. 
Saat on iki radələrində mənim ehtiyatımın himayəsi ilə bakılılarla birlikdə 
qubalılar tərəfindən cinahlardan əhatə olunan və çevik həmləyə məruz qalan 
düşmən sarsıldı və Keşişkəndə tərəf qaçmağa üz tutdu. 
Saat iyirmi radələrində qoşunların bir hissəsi ilə Şuşaya gəldim. Bütün dəstə 
bura toplaşır. Qoşunlar üç günlük döyüşlərdən bərk yorulublar və çox güman ki, 
sabah onlara istirahət verəcəyəm. 
General Həbib bəy Səlimov 
 8 aprel 1920-ci il” 
                                                          
13
Bəhram bəy Qasım bəy oğlu Nəbibəyov (1884-1930) Azərbaycan nıilli ordusunda polkovnik rütbəsi 
alıb. Şəki şəhərində anadan olub. 1930-cu ildə Şəki rayon hərbi komissarı vəzifəsində olanda aprelin 
13-də bolşeviklərə qarşı üsyana başçılıq edib. Yeddi gün hakimiyyətə qarşı döyüşlər aparıb. Bideyiz 
dağında sayca çox olan çekist qoşunları ilə vuruşmalarda həlak olub.- Ş.N. 
  
123 
 
*** 
10 aprel 1920-ci il, Şuşa 
Podpolkovnik Bəhram bəy Nəbibəyovun üçüncü batareyasının topları 
tamamilə yararsız hala düşdüyü üçün onların 1902-ci il nümunəli porşenli toplarla 
əvəz olunması və yaxşı olar ki, yeni batareya göndərilməsi haqqında təcili 
sərəncam vermənizi xahiş edirəm. 
General Həbib bəy Səlimov 
 
Qarabağda döyüĢün vəziyyəti haqqında 
General Əliağa ġıxlinskiyə məlumat 
8 aprel 1920-ci il 
 
Dığ kəndi istiqamətində irəliləyən düşmən Abdallar kəndindən vurulub 
çıxarıldı. Zabuq çayının o tayına qədər qovuldu. Bizimkilər Yarma kəndini alıb 
Keçəl dağına gedən yolu Abdallara qədər təmizlədilər. 
Cavanşir alayını yenidən təşkil etmək üçün Qarabağ alayından bir bölüyü də 
ona birləşdirdim. Yeni təşkil etdiyimiz dağ batareyasının gücü ilə düşməni Zabux 
çayının o tayından da qovub çıxartdı. 
General Həbib bəy Səlimov 
*** 
“Hərb nazirinə 
Bu günkü vəziyyət əhali arasında çaxnaşma yaratdı. Onlar bizim Ağbulaq 
yaxınlığında dayanan alayımızı xəbərdar etmədən çaxnaşma salaraq, qaçır. Abdal 
kəndində olan əsgərlərin bir hissəsini də arxalarınca aparırlar. 
Bütün bunlar aralarında iki minə yaxın silahlı şəxslər olan Ağdam əhalisinin 
gözləri qarşısında baş verirdi. 
Bir nəfər belə Gülablıların köməyinə getmədi, əksinə iki-üç yüz erməninin 
Gülablıda görünməsi bütün “mərd qarabağlıları” çaxnaşmaya saldı, əlbəttə, onlar 
səs-küyə salaraq mərkəzə teleqram vurdular və Bakı da tez onların köməyinə gəldi. 
Mən Qarabağda baş verən hadisələrdən xəbərdaram və şəraitə görə 
mümkün olan bütün tədbirlərdən istifadə edirəm. Lakin abdallıların, gülablıların, 
Xaçınki kənd əhalisinin arzusu ilə qoşunu ata bilmərəm. Ayın on doqquzunda 
səhər saat onda mən özüm Ağdamda oldum, partizanlar üçün məhkəmə qurdum, 
lazım olan tədbirləri gördüm. 
Nəticədə biz Güləbird kəndini, Qızıl hündürlüyünü tutmuşuq, Abdal 
kəndinə hücumu davam etdiririk. 
Mənə inanın ki, mən özümü qorumuram, şəxsən olduğum və komandirlik 
etdiyim yerlərdə düşmənin bizi qəflətən yaxalamasına yol verməyəcəyəm. 
Tatar alayının dərhal qayıdıb Cəbrayıla gəlməsinin böyük əhəmiyyəti olar, 
çünki bu alayın əksəriyyətini ləzgilər təşkil edir, bu da Quba qəzasında az fayda 
verə bilər. 
124 
 
General Həbib bəy Səlimov  
10 aprel 1920-ci il” 
*** 
“Bakı, general-leytenant Əliağa Şıxlinskiyə 
Dünənki döyüş göstərdi ki, ermənilər bütün vasitələrdən istifadə ediblər. 
Əsgəran cəbhəsində Dilicandan gəlmiş, əla təlim edilmiş və çox gözəl döyüş 
aparan Dəli Qazarın partizanları bir yerə cəmləşiblər. İndiki partizanlara ümid 
bəsləmək olmaz. Onlara kəsərli söz, xalqa çoxlu pul və bütün başqa vasitələrlə 
köməklik göstərmək lazımdır ki, onlar Vətənə daha böyük həvəslə xidmət etsinlər. 
Təkrar edirəm, məsələ çox ciddidir, artıq Ermənistan və Azərbaycan arasında 
Qarabağda gizli müharibə gedir. Hər tərəfdən patronlar tələb edirlər. Onların 
neçəyə olursa-olsun, alınıb gətirilməsi vacibdir. Hazırda dövlətin ehtiyatları 
Gəncədən Araza qədər ərazidəki cəbhə üçün, düşmənlə müqayisədə həddindən 
artıq azdır. Ancaq etibarlı və yaxşı təşkil olunmuş partizanları müvəqqəti bizim 
tərəfə yönəldə bilərlər. 
General Həbib bəy Səlimov  
31 mart 1920-ci il” 
*** 
“Bakı, general-leytenant Əliağa Şıxlinskiyə 
Dronun (Qarabağ ərazisində döyüşən erməni-daşnak silahlı birləşmələrinin 
komandiri - Ş.N.) qüvvələrinin hücumu zamanı Şuşa şəhərinin vəziyyətinin nə 
dərəcə ağır ola biləcəyini nəzərə alaraq, ermənilərə Cavad qəzası tərəfindən güclü 
təzyiq göstərilməsini lazım bilirəm. Eyni zamanda İran şahsevənləri Zəngəzur 
qəzasına soxulsaydılar, daha yaxşı olardı. Geniş hücum əməliyyatı aparmaq üçün 
tək Cəbrayıl qəzasının vəsaiti kifayət deyildir. 
 
ADR-in Qarabağ ərazi qoşunlarının komandanı, 
 General Həbib bəy Səlimov, 
31 mart 1920-ci il” 
*** 
1918-20-ci illərdə Milli Azərbaycan Ordusunun yaranmasında əvəzsiz 
xidmətləri olan general Həbib bəy Səlimov 1881-ci ildə fevralın  8-də  İrəvanda  
anadan olub.  Onun   1920-ci  il  aprel çevrilişinə qədər olan hərbi fəaliyyəti Rusiya 
Dövlət Hərbi Tarix arxivində (f. 409, s. 1, it 37290. v. 1-6, şəxsi iş №2976) 
saxlanılır.
14 
Sənəddə göstərilir ki, generalın atası Hacı Yusif İrəvan quberniyasında 
məhkəmə iclasçısı vəzifəsində işləyib. Bir sinifli İrəvan Müəllimlər  
Seminariyasını bitirən Həbib bəy İrəvan gimnaziyasına qəbul olunur. və 
                                                          
14
Həbib bəy Səlimovun 1912-ci ilə qədərki “Şəxsi işi”ni bizə göndərən Moskvada yaşayan tədqiqatçı-
alim Eldar İsmayılova təşəkkürümüzü bildiririk. - Ş.N 
  
125 
 
gimnaziyanı birinci dərəcəylə qurtarır. 1900-cü il avqustun 12-də orduya könüllü 
gələn Həbib bəy 156-cı Yelizavetpol süvari alayında bir il iki ay xidmət edir. 
Unterzabit rütbəsi alır. O, Tiflisdəki  süvari  məktəbini 1902-ci il sentyabrın 1-də 
əla qiymətlərlə bitirir. Üçüncü Qafqaz atıcı batalyonunda xidmət edən Həbib bəyə 
podporuçik rütbəsi verilir. 1905-ci il oktyabrın 4-də isə batalyon yavəri olur. İki il 
bu vəzifədə çalışan  Həbib bəy 1907-ci il avqustun 6-da üçüncü rotanın komandiri 
təyin olunur. Həmin il sentyabrın 22-də “Müqəddəs Vladimir” ordeninin dördüncü 
dərəcəsi ilə təltif olunur. Sülh dövründə gənc zabitin belə bir yüksək ordenlə təltif 
olunması nadir hadisə idi. Sənədlərdə göstərilir ki, 1906-cı il iyulun 16-dan 
dekabrın 4-ə qədər Həbib bəy Şuşada ezamiyyətdə olarkən atıcı batalyonu ilə 
əhalini daşnaklardan qorumuşdur. 
Sonrakı illərdə (1908-1910) beşinci Qafqaz atıcı batalyonun sıralarında 
Culfa sərhədlərində və İrandakı Qəzvin hərbi dəstəsində xidmət edən Həbib bəy 
Tehranda “Kəşfiyyatın məxfi tapşırığı” ilə fəaliyyət göstərmişdir. 1912-ci il 
avqustun 9-da Həbib bəy Səlimova ştabs-kapitan rütbəsi verilmişdir. 
Cümhuriyyət dövrünün ən görkəmli sərkərdələrindən biri, general-mayor 
Həbib bəy Hacı Yusifoğlu Səlimov 1918-ci il martın 4-də Petroqradda Baş 
Qərargahın Nikolayev Hərbi Akademiyasını bitirib. 
Baş Qərargah rəisi kimi mühüm vəzifəyə təyin olunan Həbib bəy nə 
kabinet, nə də məiyyət generalı olmamışdır. Milli ordumuzun il yarımlıq 
fəaliyyətində daim ön cəbhədə olmuş, fitri hərbi istedadı ilə Azərbaycanın 
müstəqilliyinə təcavüz etmək istəyən silahlı düşməni məhv etmişdir. Təəssüf ki, bu 
şöhrətin ömrü uzun çəkmədi. Həmin ilin aprelində ölkəmizə basqın edən bolşevik-
daşnak qüvvələri mərd və yenilməz general Həbib bəy Səlimovu məhv etmək üçün 
min bir fəndkirliyə əl atdılar. 
Respublika Milli Təhlükəsizlik Nazirliyinin arxiv sənədlərindən öyrənirik 
ki, may ayında Həbib bəy Səlimov Naxçıvana hərbi komissar təyin olunur. 1920-ci 
il iyulun 19-da Naxçıvan şəhər general-qubernatorunun 3402 saylı möhürlü rəsmi 
sənədi ilə Təbriz şəhərinə ticarət məsələləri ilə məşğul olmaq üçün on dörd 
günlüyə ezam olunur. 
Avqustun 26-da Naxçıvan İnqilab komitəsinin sədri XI ordunun xüsusi şöbə 
rəisi, cəllad Semyon Pankrotova yazılı məlumat verir ki, Həbib bəy Səlimov 
iyunun 30-da qayıtdı. Qızıl ordunun ehtiyacı olduğu ticarət məhsullarından kifayət 
qədər gətirə bilmişdir. 
Sentyabrın 1-də həbs olunan general Həbib bəy Səlimov üçün 2017 saylı 
həbs vərəqəsi yazılır. Yalançı ittihamların “bayramı” başlayır. Adamın varlığını 
sarsıdan odur ki, Qubin soyadlı rusdan başqa yalançı ittihamların əksər müəllifləri 
öz dindaşlarımızdır. Onlar çalışır ki, general Həbib bəyin yuxarıda xatırlatdığımız 
Əsgəran, Qarabağ, Muğan və Lənkəran döyüşlərində əvəzolunmaz xidmətlərini 
dansınlar. Alınmır, ağ yalan belə igid generalın hərbi fəaliyyətinə ləkə sala bilmir. 
Onda naxələflər başqa fəndə əl atırlar. Deyirlər ki, 1918-ci ildə türk generalı Nuru 
126 
 
Paşa Azərbaycana gələndə Həbib bəy Səlimov onun ordusunda bolşeviklərə qarşı 
döyüşlər aparmışdır. 
Bu tarixi fakt həqiqətən olmuşdur. Gəncədən sonra cəbhəni iki yerə - şimal 
və cənub qruplarına ayıran Nuru Paşa Cənub qrupunun komandiri polkovnik Həbib 
bəy Səlimovu təyin etmişdi. 
Hətta sonralar (1934-cu ildə) vətəni Türkiyədə “Böyük hərbdə Bakı 
yollarında” adlı kitab yazan türk podpolkovniki Rüştü bəy Həbib bəy Səlimovu 
əsərində igid bir sərkərdə kimi xatırlayır: “Cəsur, döyüş texnikasını gözəl bilən 
türk ordusunun yüksək rütbəli zabitləri tərəfindən layiqincə qiymətləndirilən 
polkovnik Həbib bəy rus ordusunda yetişmiş azərbaycanlı zabitlərdəndir”. Qəribə 
burasıdır ki, bolşeviklərə quyruq bulayıb Həbib bəy Səlimov haqqında iftira, 
yalançı ittihamlar verən dindaşımız rotmistrin özü də türklərlə birgə döyüşlərdə 
iştirak etmişdi. Milli Təhlükəsizlik Nazirliyinin arxiv sənədələrindən öyrənə bildim 
ki, rotmistri (nüfuzlu nəslinə hörmətim olduğuna görə rotmistrin adını, soyadını 
çəkmək istəmirəm) 1926-cı ildə bolşevik ÇK-sı Solovetsk adalarına ömürlük 
sürgünə göndərib. Atalar demişkən, özgəyə quyu qazanın özü də düşər. 
Yuxarıda xatırlatdım ki, general Həbib bəy Səlimovun milli orduda vəzifəsi 
Baş Qərargah rəisi idi. Peşəkar hərbçilər yaxşı bilirlər ki, qərargah ordunu idarə 
edən ağıl, beyin deməkdir. Məgər dünya şöhrətli sərkərdə, hərbiyyə naziri Səməd 
bəy Mehmandarov və onun müavini “artilleriyanın allahı” Əliağa Şıxlinski kimi 
peşəkar hərbçilər, bolşeviklərə quyruq bulayan rotmistrin zəif komandir zənn etdiyi 
Həbib bəy Səlimovu Baş Qərargah rəisi kimi məsul vəzifəyə təyin edərdilərmi? 
1919-cu il fevralın 26-da otuz bir saylı əmrlə polkovnik Həbib bəy Səlimova 
general-mayor rütbəsi verərdilərmi? Əlbəttə yox! 
General Həbib bəy Səlimov 1918-20-ci illərdə milli ordumuzda xidmət 
edən, milliyətcə Litva tatarı olan general-leytenant Məmməd bəy Sulkeviçdən 
sonra ikinci generaldır ki, ali hərbi təhsili vardı. 
General Həbib bəy Səlimovun ittihamlarında yazılır ki, Tiflisdə və Bakıda 
təşkilat fəaliyyət göstərir. Onlar üsyana hazırlaşırlar. Tiflis və Batumda 
əksinqilabçılara  general  Vrangel,  general Səlimov vasitəsilə silah göndərir. Bakı 
quberniyasının Cavad qəzası İranın Şahsevən quldurlarının köməyi ilə üsyana 
hazırlaşır, köməyi general Səlimovdan alırdı. 
Sonrakı ittihamlardan məlum olur ki, niyə məhz general Səlimovu, 
Naxçıvan Hərbi Komissarını onun vəzifəsinə, sənətinə heç bir dəxli olmayan 
ticarət malı gətirməyə İrana göndərmişlər. Bunların hamısı mərd general Həbib bəy 
Səlimovu həbs etmək üçün hazırlıq idi. 
Üç ay yarım həbsxanada üzərinə oxunan yalançı ittihamları və üzləşmələri 
yazılı şəkildə rədd edən milli ordu generalı Həbib bəy Səlimovu güllələmək üçün 
“İran məsələsi”, 1919-cu ildə Lənkaran yürüşündə yerli Muğan əhalisini guya 
soyub-talaması, ağqvardiyaçı praporşik Dubininlə, Nuru Paşa və Zeynalovla 
127 
 
əlaqəsi, Cümhuriyyət vaxtı Sovet hökumətinə nifrəti, Sovet vaxtı Naxçıvanda xan 
və bəylərlə oturub-durması bolşeviklərin əlində daha “əsaslı” faktlar olub. 
Həmin vaxtlarda Naxçıvandan “Azərbaycan Kommunist Partiyasına” Az. 
ÇK-nın mühüm şöbə katibinin tarixsiz və imzasız danos-məktubu general-mayor 
Həbib bəy Səlimovun cavan ömrünə son qoymaq üçün canfəşanlıqla təşkil 
olunurdu. 
Danos-məktubda oxuyuruq: “Əksinqilabçı general Həbib bəy Səlimov 
Naxçıvan əhalisi arasında şayiələr yayır, xan və bəylərlə Sovet hökumətinin 
əleyhinə işləyir. O, ilk dəfə Naxçıvana gələndə İnqilabçı Türk hökumətinə məktub 
göndərib ki, yerli Azərbaycan əhalisi Qırmızı ordu tərəfindən əzilib qul halına 
salınır. Bu məktubu barədə general H.Səlimovun özü bizimlə birgə işləyən 
ermənilərlə söhbətində açıq deyib. O, İranda olanda da burdan qaçıb getmiş, xan və 
bəylərlə oturub dururmuş. Bu gün onun əhval-ruhiyyəsi yerli əhalinin və komandiri 
olduğu əsgərlərin daşnaklara qarşı döyüş ruhunu məhv edir. Onun belə yaramaz 
hərəkətlərinə dözmək mümkün deyil. Xahiş edirik, fövqəladi halda onu buradan 
Bakıya göndərəsiniz. 
Az- ÇK-nın mühüm şöbə katibi 
Katib” 
 
1920-ci il oktyabrın 15-də isə agent məlumat verir ki, general Həbib bəy 
Səlimovun təşkilatı ilə bağlı aşağıdakıları öyrənə bildim: “General keçmiş rus 
ordusunda polkovnik rütbəsində xidmət edib. Baş Qərargah Akademiyasının 
məzunudur. Azərbaycan hökuməti onu general-mayor rütbəsi ilə təltif edib. Təşkil 
etdiyi əksinqilabi dəstəni indi ingilislər maliyyələşdirir. Dəstənin fəaliyyət dairəsi 
Araz çayının sahilləridir. Onun əksinqilabi dəstəsinin üzvləri quldur 
ağqvardiyaçıların və şahsevənlərin qalıqlarından təşkil olunub. Komandir heyəti 
ağqvardiyaçı zabitlərdən, gürcü və ermənilərdən (? - Ş.N.) ibarətdir. Təşkil 
olunmuş dəstənin məqsədi: əgər gürcülər və ermənilər hücuma keçərlərsə, Bakı-
Tiflis yolunu onların köməyi ilə bağlamaq. Ənvər Paşa ilə hələ heç bir əlaqələri 
yoxdur. General Həbib bəy Səlimov Müsavat hökuməti vaxtı Xəlil Paşa ilə 
apardığı münaqişəyə və yaramaz hərəkətlərinə görə müsəlman əhalisi arasında 
hörmətə malik deyil”. 
General Həbib bəy Səlimova məxsus 1920-ci il 19 dekabr tarixli “İstintaq 
işi”nin doxsan doqquzuncu səhifəsindən “Üçlüy”ün çıxarışı: 
“Əksinqilabi fəaliyyətdə günahlandırılan sabiq general-mayor Həbib bəy 
Yusif oğlu Səlimovun 1241 saylı işinə baxıldı. Onun günahları aşağıdakılardan 
ibarətdir. 
1. Sovet hökumətinə qarşı əksinqilabi mübarizəsi. Müsavat ordusunun 
döyüş hazırlığında saxlaması və rəhbərliyi. 
2. Gəncə üsyanı zamanı Sovet Azərbaycanından qaçmaqda və İrandan 
gəlmiş qiyamçı dəstələrin Muğanda Qızıl orduya qarşı döyüşlərə rəhbərlikdə. 
128 
 
3. 1919-cu ildə Muğanda inqilabçı kəndliləri tərkisilah etməkdə və qarətdə 
günahlandırılır. 
Səlimova qarşı yürüdülən ittihamlar və bir sıra başqa cinayətlər istintaq 
zamanı təsdiq olunmuşdur. Qərara alındı. Sovet hökumətinə qarşı çıxan Həbib bəy 
Yusif oğlu Səlimov güllələnsin. Ondan alınan əmlak müsadirə olunsun və 
respublikanın gəlirinə keçirilsin. Cinayət işi və aktlar arxivə təhvil verilsin. 
Əslini imzaladı: XI Ordunun xüsusi şöbə rəisi Semyon Pankratov və böyük 
müstəntiq Qubin”. 
Naxçıvan Mərkəzi Dövlət Arxivində saxlanan səksən iki nömrəli protokol 
da cəsur general haqqında ağ yalanla doludur. 1920-ci il avqustun iyirmi ikisində 
Naxçıvan Komyaçeykasının iclasında hərbi komissar Starovun sədrliyi və 
Fyodorovun katibliyi ilə yeddi nəfər bolşevik müsavat generalı Həbib bəy 
Səlimovun fəaliyyəti barədə işə baxıblar. Lakin cəmi üç nəfər -”Troyka” 
dindirilmişdir. 
Birinci şəxs Şahtaxtinski: “General Səlimov zəhmətkeş xalqın satqınıdır, 
səbatsızdır. O, Bakıdan İrana qaçdı və oradan Naxçıvana gəlib camaatı dilə tutdu 
ki, əhali razılıq versin, onun polku 600 əsgər 10 ədəd top və bir neçə pulemyotla 
Naxçıvana gəlsin. O, Sovet hökuməti əleyhinə təbliğat aparırdı. Lakin indiki 
hökumətə qarşı günahını boynuna almır. Alayın silahlarını İranda satıb 
mənimsəmişdir”. 
İkinci şəxs Rüstəmov: “Mən Şahtaxtinskinin dediklərini təsdiq edirəm və 
əlavə olaraq bildirirəm ki, general Səlimov yerli əhalini başa salırdı ki, onun 
başçılığı ilə Naxçıvana yeni alay toplansın və bolşeviklər əleyhinə vuruşsunlar. O, 
həqiqətən Sovet hökuməti əleyhinə təbliğat aparırdı...” 
Üçüncü şəxs Xəlil bəy: “Daşnaklar Şuşaya hücum edəndə (1920-ci il mart 
ayında - Ş.N.) Azərbaycan hökuməti korpus təşkil edib general Səlimovun başçılığı 
ilə cəbhəyə daşnaklarla vuruşmağa göndərdi. Lakin Səlimovun təcrübəsizliyi və 
korpusa başçılıq edə bilmədiyindən, xeyli yaralı və ölüm hadisələri olmuşdur. 
Lakin mən işə qarışandan sonra döyüş müvəffəqiyyətlə başa çatdı və daşnak 
hücumu darmadağın edildi
15
. 
Bütün bunlardan sonra Azərbaycan hökuməti ona 242-ci polka və üçüncü 
kavpolka başçılıq etməyi tapşırdı. O vaxtkı qırmızılar Bakıya yaxınlaşırdı, mən ona 
təklif etdim ki, qırmızıları müdafiə etsin. O söz versə də, sözünü yerinə yetirmədi, 
satqınlıq elədi. Sovet hökuməti əleyhinə təbliğat aparmağa başladı”. 
                                                          
15
Naxçıvanın mühafizə komandanı Xəlil bəy tamamilə haqsız və qərəzli danışıb. O döyüşlərdən yazılan 
çoxlu xatirələrdə və arxiv sənədlərində daşnakların 1920-ci ilin martında Suşa və Xankəndindən əzilib 
çıxardılması məhz general Həbib bəy Səlimovun komandirlik məharəti sayəsində olduğu dönə-dönə 
qeyd olunub. Bolşeviklərin əlaltısı, avantürist Xəlil bəy isə həmin döyüşdə kiçik könüllülər dəstəsinin 
komandiri olmuşdur. General-mayor Həbib bəy Səlimov isə Qarabağ ərazi qoşunlarının komandanı idi. 
- Ş.N. 
  
129 
 
Yekunda: yoldaş Starov təklif etdi ki, general Həbib bəy Səlimovu həbs 
edib XI ordunun hərbi məhkəmə sovetinin sərəncamına göndərilsin. 
Bütün bu yalançı ittihamlardan sonra bolşeviklər general Həbib bəy 
Səlimovu 1920-ci il dekabrın 30-da, saat 10.30 dəqiqədə güllələdilər. İstintaq 
işində Həbib bəyə yürüdülən ittihamlardan biri də onun əmlakının müsadirə 
olunmasıdır. Bəs nəyi vardı Həbib bəy Səlimovun? Sənədlərdə göstərilir ki, 
subaydır, 39 yaşı var. Qaradaşı ilə birgə yaşayır, iki desyatin torpağı və üç desyatin 
dədə-baba bağ sahəsi. Vəssalam. 
 
GENERAL-LEYTENANT MƏMMƏD BƏY SULKEVĠÇ 
(1865-1920) 
 
Xoşbəxtəm ki, müsəlman ordusunun zabiti kimi ölürəm. Xudahafiz! 
 
General Məmməd bəy Sulkeviçin 
son sözləri 
 
Cümhuriyyət dövrünün iyirmi bir döyüş generalı sırasında oxucunu 
düşündürən və bir az təəccübləndirən soyada rast gəlmək olar: - General-leytenant 
Məmməd bəy Sulkeviç . 
General Məmməd bəy Sulkeviç milliyətcə Litva tatarıdır. Atası Aleksandr 
Qusar alayında xidmət etmiş, podpolkovnik rütbəsinə qədər yüksəlmişdir. 
Polşada yaşayan mühacir Arslan bəy yazır ki, general-leytenant Məmməd 
bəy Sulkeviç on səkkizinci ilin axırlarında Azərbaycan Respublikası Müdafiə 
Nazirliyində Baş Qərargahın rəisi olub. Lakin Azərbaycan Mərkəzi Dövlət Yeni 
Tarix Arxivində saxlanan hərbi sənədlər bu faktı inkar edir. Əvvəla, həmin tarixdə 
bizim ordunun Baş Qərargah rəisi general-mayor Əbdülhəmid bəy Qaytabaşı 
olmuşdur. İkincisi də, arxiv sənədlərindən aydın olur ki, Məmməd bəy Sulkeviç 
Azərbaycana on səkkizinci ilin dekabrında gəlib və 1919-cu ilin martın 26-dək 
Gəncədə yerləşən Birinci Müsəlman Korpusunun komandiri olub, həmin tarixdə 
yüz qırx yeddi nömrəli əmrlə Baş Qərargah rəisi təyin olunub. Hərbi Nazir Səməd 
bəy Mehmandarovun və general Həbib bəy Səlimovun Gəncədə imzaladığı bu 
əmrdə deyilir ki, general-leytenant Məmməd bəy Sulkeviç martın 19-dan təyin 
olunduğu vəzifənin icrasına başlasın. 
Arxivdə saxlanan daha bir sənədin Sulkeviçin bioqrafiyası üçün əhəmiyyətli 
olduğunu nəzərə alıb, oxuculara onu da təqdim etmək istərdim. 
Hərbi Nazirliyin dəftərxanasına məxsus 15 oktyabr 1919-cu il tarixli 
sənəddə Sulkeviçdən tələb olunur ki, özünün dini mənşəyi və atası barədə məlumat 
versin. Və xahiş olunur ki, gerbli-möhür üçün dörd manat da pul ödəsin. 
130 
 
Məmməd bəy Sulkeviç isə qara tuşla yazdığı ərizəsində onlara belə cavab 
vermişdir: “Dinim müsəlman, adım Məmmədbəy, rütbəm general-leytenantdır. 
Azərbaycan vətəndaşlığını qəbul edirəm”. 
General Məmməd bəy Sulkeviç 1865-ci il iyunun iyirmisində Vilen 
quberniyasmın Kemeyşi yaşayış məntəqəsində zadəgan ailəsində dünyaya gələndə 
atası onun adını Maçeybəy qoysa da sonralar Krımdakı fəaliyyətinə görə tatarlar 
ona hörmət əlaməti olaraq “Süleyman Paşa” adı vermişlər. Bizdə isə özü könüllü 
olaraq “Məmmədbəy” adını qəbul etmişdi. 
Tatar parlamenti, tatar xalqı və mətbuatı general Süleyman paşa Sulkeviçi 
1918-ci ildə dövlət başçısı vəzifəsində böyük ruh yüksəkliyi ilə qarşılamışdır. 
Həmin ilin iyun ayında o, Krım hökumətində baş nazir, hərbi nazir və daxili işlər 
naziri vəzifələrini tutmuşdur. Tatar xalqının müstəqilliyinə sevinən ilk dəfə din və 
dil qardaşı Türkiyə olmuşdur: 
“Krım hökumətinin Baş naziri general Süleyman bəy Sulkeviçə! 
Cəfər bəylə birgə Krımda hökumət yaratdığınıza görə sizi təbrik edirəm. 
Sizə işinizdə uğurlar diləyir və yeni nailiyyətlər arzu edirəm. Türkiyə 
hökuməti öz müttəfiqi kimi bu işdə sizə kömək etməyi özünə borc bilir. Osmanlı 
imperiyası da Sizə arxa olacaq və yardım göstərəcəkdir. 
Hərbi Nazir, Ali Baş Komandan Ənvər Paşa” 
 “Tavriçeski qolos” qəzeti 1918-ci ilin iyun ayında “Müsəlman millətlərinin 
müdafiə cəmiyyəti” adlı xəbər-yazısında bildirirdi ki, general-leytenant Sulkeviçin 
fəal təşəbbüsü ilə Simferopol şəhərində “Rusiyada müsəlman millətlərinin müdafiə 
cəmiyyəti” yaradılmışdır. Bu günlərdə general Sulkeviç xüsusi məruzə ilə 
Odessadan keçib Buxarest şəhərinə müttəfiqlərlə görüşə getmişdir. 
Krım tatarları arasında “Süleyman Paşa” adı böyük hörmət və ehtiramla 
çəkilirdi. Xalq Maçey bəy Sulkeviçi “Süleyman Paşa” adı ilə çağırırdı. Bu da 
səbəbsiz deyildi. Tatar xalqı arasında belə bir əfsanə yaşayır. Bu əfsanəyə görə rus 
imperiyasının Krımdakı hökmranlığı məhv olduqdan sonra şimaldan bir müsəlman 
oğlu peyda olacaq. Onların azadlıq hərəkatına başçılıq edəcək. Bu adamın adı da 
Süleyman Paşa olacaqdır. Xalqın inamınca, bu əfsanə 1918-ci ildə həqiqətə 
dönmüşdü. Ona görə də tatar xalqı Maçey bəy Sulkeviçi Süleyman Paşa timsalında 
qəbul etdi. 
Arxiv sənədləri daha bir faktı da aşkarlayır. Orada göstərilir ki, general 
Sulkeviç Azərbaycana tək gəlməmişdir. 
Kazım bəy Sulkeviç Müsavat hökumətinin Xarici İşlər Nazirliyində 
dəftərxana direktoru olmuşdur. Çox təəssüf ki, onların qardaş, yoxsa əmioğlu 
olduğunu müəyyənləşdirmək mümkün olmadı. Məhz bu səbəbdən də bəzi 
tədqiqatçılar səhvən general-leytenant Məmməd bəyi Kazım bəy Sulkeviç kimi də 
yazırlar. 
General Sulkeviçin həyat yoldaşı Məryəm xanım isə məşhur milyonçu 
H.Z.Tağıyevin qız məktəbində müəllim işləmiş və Bakı Müsəlman qadınlarının 
131 
 
Xeyriyyə Cəmiyyətinin fəal üzvü olmuşdur. Digər bir ziyalı qadın - Leyla xanım 
Sulkeviç Azərbaycan Parlamentinin dəftərxana işləri idarəsində iş icraçısı 
vəzifəsində işləmişdir. İnqilabdan əvvəl dini müsəlman olan oğullara hərbi 
akademik təhsil almaq demək olar ki, nəsib olmamışdır. İndiyə qədərki 
tədqiqatımızda Məmməd bəy Sulkeviç imperiyanın Baş Qərargah Akademiyasında 
ali hərbi təhsil alan ilk dindaşımızdır
16
. 
Məşhur Polşa-Lvov tatar əsilzadələrindən olan Sulkeviç həyatını hərb 
sənətinə həsr etmişdir. O, Voronejdəki Mixaylovsk kadet korpusunu bitirdikdən 
sonra Peterburqa gedərək Mixaylovsk artilleriya məktəbinə daxil olmuşdur. 
Məktəbi birinci dərəcə ilə bitirən Sulkeviç poruçik rütbəsində altıncı artilleriya 
briqadasına xidmətə göndərilir. 1883-cü il oktyabrın 3-də müvəffəqiyyətlə imtahan 
verib, Baş Qərargahın Nikolayev akademiyasına daxil olur. Hərbi-elmi sahədə 
qazandığı uğurlara görə Baş Qərargahın Nikolayev Akademiyası onu ştabs-kapitan 
rütbəsilə təltif edir. 1894-cü il, iyulun iyirmisində isə Sulkeviç kapitan rütbəsi alır. 
Xidmət üçün 5084 saylı əmrlə Odessa Hərbi Dairəsindəki yeddinci ordu 
korpusunun qərargahına göndərilir. 
1899-cu ildə Süleyman bəy Sulkeviç ilk mükafatını - “Müqəddəs Stanislav” 
ordenini alır. Həmin ilin dekabr ayında Sulkeviçə podpolkovnik rütbəsi verilir və 
Odessa Hərbi Dairə qərargahına baş yavər təyin olunur. 1903-cü il, oktyabrın 
üçündə növbəti təyinatla o, on beşinci piyada diviziyasına qərargah rəisi vəzifəsinə 
göndərilir. Həmin il dekabrın altısında ona növbədən kənar polkovnik rütbəsi 
verilir. 
1904-1905-ci illərdə o, Rus-yapon müharibəsində əlahəzrət imperatorun 
tabeliyində olan səkkizinci ordu korpusunda şərəfli döyüş yolu keçmişdir. 
Polkovnik Süleyman bəy Sulkeviç 1905-ci il fevralın altısından 25-dək 
məşhur Mukden döyüşlərinin iştirakçısı olmuşdur. 1905-ci ilin iyun ayında isə əlli 
yeddinci Modlin piyada polkunun komandanlığını qəbul etdi. Ümumiyyətlə, 
polkovnik Sulkeviç 1904-cü il noyabrın 8-dən 1906-cı ilin fevral ayınadək döyüşən 
ordu hissələrində xidmətdə olmuşdur. 
Yaponiya ilə müharibədə Süleyman bəy Sulkeviç özünü ən yaxşı zabit 
döyüşçü kimi göstərmişdir. Rus-yapon müharibəsi illərində onun xidmətləri ikinci 
dərəcəli “Müqəddəs Anna” (qılıncla birgə), dördüncü dərəcəli “Müqəddəs 
Vladimir” (bant və qılıncla birgə) ordenləri ilə qiymətləndirilmişdir. 1906-cı il 
noyabrın 18-də Yaponlara qarşı inadlı döyüşlərdəki fəaliyyətlərinə görə üstü yazılı 
“İgidliyə görə” qızıl silahla təltif olunmuşdur. 
1910-cu il iyunun 23-də Sulkeviç Baş Qərargah rəisi yanında tapşırıq üzrə 
qərargah zabiti təyin olunur. Həmin ilin payızında hərbi xidmətdəki əla 
                                                          
16
Baş Qərargahın Nikolayev hərbi akademiyasını 1918-ci il martın 4-də Petroqradda bitirən ikinci 
generalımız Həbib bəy Hacı Yusif oğlu Səlimov (1881-1920) olmuşdur. - Ş.N. 
  
132 
 
fəaliyyətinə görə ona general-mayor rütbəsi verilir və İrkutsk qərargah hərbi dairəsi 
üzrə general-kvartirmeyster vəzifəsinə təyin olunur. Keçdiyi bu xidmət illərində 
Süleyman bəy Sulkeviç ikinci və üçüncü dərəcəli “Müqəddos Vladimir” kavaler 
ordenlərinə layiq görülüb. On səkkizinci ilin əvvəllərində imperiya ordusunda 
xidmətini bitirir. 
İstedadlı sərkərdə kimi tanınan Məmməd bəy həm də hərb elminin tanınmış 
alimi idi. Odessa Hərbi Dairəsinin təşkilatçısı olan Sulkeviç bir müddət həmin 
dairə qoşunlarının qərargah rəisi olmuşdu. Məmməd bəy Sulkeviç özünün 
əmrlərindən, elmi əsərlərdən və məsləhətlərdən ibarət ikicildlik əsərlərini nəşr 
etmişdir. Rus tədqiqatçılarının yazdığına görə, onun hərbi tövsiyələrindən nəinki 
Rusiyada, hətta xarici ölkələrin ordularında da istifadə olunmuşdur. 
General Məmməd bəy Sulkeviçi Rusiyada yaşayan müsəlmanların taleyi 
ciddi düşündürmüşdür. Dindaşlarının xristianlar arasında azad nəfəs almaması, 
sərbəst yaşamamaları onu qeyrətli vətəndaş kimi həmişə narahat etmişdir. O, 1902-
ci ildə Polşa şərqşünası, Peterburq Universitetinin professoru Anton Muxlinskinin 
(1808-1877) “Litva tatarlarının mənşəyinin araşdırılması və vəziyyəti” kitabını 
Odessada öz xərcinə nəşr etmişdi. 
1915-ci ildə nümunəvi döyüş xidmətlərinə və böyük ordu birləşməsinə 
qeyri-adi bacarıqla rəhbərlik etdiyinə görə general-mayor Süleyman bəy Sulkeviç 
birinci dərəcəli “Müqəddəs Stanislav” ordeni ilə (qılıncla birgə) təltif olunur. Onu 
da xatırladaq ki, əlahəzrət imperator həmin ili cəbhələrdəki müvəffəqiyyətlərə və 
ordu birləşmələrinə bacarıqla komandanlıq etdiklərinə görə beş müsəlman 
generalını səxavətlə təltif etmişdi: Dördüncü Ordu Korpusunun komandanı tam 
artilleriya generalı, milliyətcə çeçen Eris xan Sultan Gəray Əliyevə (1855-1920) 
“Ağ qartal” ordeni, İkinci Qafqaz Ordu Korpusunun komandanı general-leytenant 
Səməd bəy Mehmandarova (1855-1931) birinci dərəcəli “Müqəddəs Stanislav” 
ordeni, Ali Baş Komandan yanında artilleriya üzrə tapşırıq generalı Əliağa 
Şıxlinskiyə (1865-1943) birinci dərəcəli “Müqəddəs Stanislav” ordeni və süvari 
korpusunun komandanı Hüseyn xan Naxçıvanskiyə (1863-1920) “Ağ qartal”
17
 
ordeni verilmişdir. 
1916-ci il aprelin 26-da otuz üçüncü piyada diviziyasının komandiri 
Məmməd bəy Sulkeviçə general-leytenant rütbəsi verilib. Buna qədər o, on birinci 
orduda yeddinci korpus qərargahının rəisi idi. Birinci Cahan müharibəsi 
başlananda onun qərargah mənzili Kazan şəhərində yerləşmişdir. O, “Əsgəri şura” 
tatar təşkilatının Mərkəzi Komitəsi ilə sıx əlaqə saxlayır və Rumıniya cəbhəsində 
müsəlmanlardan ibarət Birinci Əlahiddə korpusu təşkil edir. General Sulkeviçin üç 
müsəlman diviziyasının təşkili haqqında arayışı Ümumrusiya Müsəlman Şurasının 
“Xəbərlər”ində 1917-ci ildə xalqa çatdırılıb. 
                                                          
17
“Ağ qartal” ordenini 1705-ci ildə Polşa kralı IlAvqust təsis etmişdir. 1831-ci ildən Rusiya ordenləri 
sırasına daxil edilib. Ordenin yalnız bir ali dərəcəsi vardır. Bir qayda olaraq bu ordenlə ali komandan 
heyəti - generallar təltif oluna bilərdi. - Ş.N.  
133 
 
Müsəlman Hərbi Korpusu yaradan Məmməd bəyin ən böyük arzusu 
Kazana, ya da Krıma gedib dindaşlarının milli istək və arzularını həyata keçirmək 
idi. Nəhayət, 1918-ci ilin yazında” 
“Əsgəri şura”nın əmrilə Sulkeviç öz korpusu ilə Krıma gəlir. Bu vaxt 
Krımda vəziyyət olduqca ağır idi. “Bolşeviklər vəhşicəsinə yerli əhalinin qanını 
tokürdülər” (General Anton Denikinin “Rus qiyamı haqqında oçerklər” kitabı). 
Bu zaman ölkədəki anarxiyadan istifadə edən alman generalı Koşanın 
diviziyası da gəlib Krıma çıxmışdı. General Koşanın dəstələri Sulkeviçin 
Korpusunun yolunu kəsib onu tərkisilah edir. 
Lakin almanlarla sülh danışıqlarından sonra onların köməyi və təklifi ilə 
Sulkeviç Krımın Baş Naziri təyin olunur. 
General Sulkeviçin Krım dövrü özünün siyasi fəallığı ilə çox maraqlıdır. 
Tatar əhalisinin mövqeyinin sabitləşməsində bir sıra tədbirləri həyata keçirmiş, 
Krım dövlətinə başçılıq etdiyini demək kifayətdir. 
Sulkeviçin Beynəlxalq siyasətdə ən mühüm addımlarından biri Krım 
hökumətinin səfiri kimi tatarların “Millət” qəzetinin keçmiş baş redaktoru Həsən 
Səbri Ayvazovu (1878-1988) İstanbula Krım dövlətinin səfiri göndərməsi oldu. Bu 
da Türkiyədə böyük ruh yüksəkliyi ilə qarşılandı. Ona Avropa səfirləri arasında 
fəxri yer ayrıldı. Eyni zamanda Krım səfirinin İstanbulda olması Berlində bir qədər 
narahatçılıq yaratdı. General Sulkeviç hökuməti keçmiş Rusiya imperiyasının 
ərazisində yaranmış başqa müsəlman dövlətləri ilə də əlaqə yaratdı. Məhz bu 
məqsədlə də Azərbaycanın Bakıdakı hərbi nazirinin adına xoş məramlı məktub 
göndərilmişdi. General Səməd bəy Mehmandarovla onlar hələ Port-Artur 
döyüşlərində tanış olmuşdular. 
General Məmməd bəy Sulkeviç hökuməti humanizm prinsiplərinə 
arxalandı, o özü isə həqiqi mənada demokrat siyasətçi idi. 
1918-ci ilin sonlarında Krımın taleyində dəyişiklik oldu. Ağqvardiyaçı 
general Anton Denikinin könüllü ordusu Krımı zəbt etdi. General Sulkeviç 
hökuməti yıxıldı. Nə Vilhem hökuməti, nə də Türkiyə ona kömək edə bilmədi. 
Çünki özlərində də vəziyyət ağır idi. 1918-ci il noyabrın 3-də alman generalı Koş 
məktubla Sulkeviçə bildirdi ki, bundan sonra ona kömək edə bilməyəcək. Ona görə 
də yarımadanın taleyi dəyişdi. Məmmədbəy Sulkeviç Könüllü Ordunun komandanı 
Anton Denikinin təzyiqi ilə Krımı tərk etməli olur. 
Ağqvardiyaçı general Anton Denikin yazır ki, noyabrın dördündə 
Məmmədbəy Sulkeviç mənə - Yekaterinodara teleqram göndərdi ki, Almaniya 
qoşunları arasında sürətli dağılma gedir. Silahlı qüvvə olmadığına görə (almanlar 
Krımda silahlı qüvvələr yaradılmasını qəti surətdə qağan ediblər - Ş.N.) mübarizə 
üçün heç bir dayaq yoxdur. Yenidən partlayışlar və bolşeviklərin amansızlıqları 
təkrar oluna bilər. Vəziyyət müttəfiqlərin donanmasının və könüllülərin tezliklə 
köməyə gəlməsini aydın surətdə tələb edir. 
134 
 
Sol partiyaların mübarizəsi və güclü təbliğatına görə mənim kabinetim öz 
səlahiyyətlərindən əl çəkir, öz yerini kadetlərdən, sosialistlərdən və tatarlardan 
ibarət koalisiyalı nazirliyə verir...” 
Bundan sonra general-leytenant Məmməd bəy Sulkeviç Azərbaycana gəlir. 
Az müddətdə birinci süvari müsəlman diviziyasının komandiri və sonra Baş 
Qərargahın rəisi olur. Xüsusilə, 1919-cu ilin iyun ayının on altısında Azərbaycan 
və Gürcüstan hökumətləri arasında hərbi ittifaqın bağlanmasında Sulkeviçin böyük 
köməyi olub. Bu təşəbbüsü o irəli sürmüşdü: 
“Üç il müddətində imzalanmış hərbi müdafiə paktına görə Azərbaycanın və 
Gürcüstanın istiqlaliyyət və ərazi bütövlüyünə hər hansı dövlət tərəfindən təcavüz 
olduğu təqdirdə müqavilədə olan tərəflər bir-birinə yardım göstərməyə borclu 
idilər” (C.Həsənov “Ağ ləkə”lərin qara kölgəsi” kitabı, 1991, səh.85). 
Hər iki tərəf üçün ciddi müdafiə xarakteri daşıyan, on maddəli müqaviləni 
Azərbaycan Respublikası tərəfindən Xarici İşlər naziri Məmmədyusif Cəfərov, 
Hərbi nazir Səməd bəy Mehmandarov, Baş Qərargah rəisi Məmməd bəy Sulkeviç, 
Gürcüstan Respublikası tərəfindən isə Xarici İşlər naziri Geqeçkori, Hərbi nazir 
Ramişvili, Hərbi nazirin köməkçisi Qedevanov və general Odişelidze 
imzalamışdılar. 
1920-ci ilin mayında bolşeviklər general Məmməd bəy Sulkeviçi həbs edib 
Bakı Fövqəladə Komitəsinin zirzəmisinə salırlar
18
. İyulun 15-də “Əksinqilabi 
fəaliyyətdə” ittiham olunduğuna görə güllələyirlər. 
Məmməd Əmin Rəsulzadə “Azərbaycan Cümhuriyyəti” kitabında iyirminci 
ildə güllələnən general Məmmədbəy Sulkeviçin adını yana-yana çəkir. Onun mərd, 
mübariz bir şəxsiyyət olduğunu iftixarla qeyd edir. O, xatirələrində yazır: 
“Qardaşım, (əslində əmisi oğlu - Ş.N.) parlament üzvü Mehmed Əli bəyin 
hekayətini ilk dəfə xalqa çatdırmaq istəyirəm. O, qorxmaz general Məmməd bəy 
Sulkeviçin qəhrəmancasına ölümünün şahididir. Onunla bir kamerada olan 
Mehmed Əli bəy söyləyirdi: “Generala əmr etdilər ki, çekistlərin ardınca getsin. 
Bizə aydın oldu ki, onun ölüm saatı çatıb. Ətrafa ölüm sükutu çökmüşdü. 
Onun gözlərinə baxmağa cəsarət etmirdik, biz təsəlli sözü tapa bilmirdik. General 
Sulkeviçin özü bizi qabaqladı, sakit, qətiyyətli səslə dediyi sözləri ömrüm boyu 
unutmayacağam: “Xoşbəxtəm ki, müsəlman Ordusunun zabiti kimi ölürəm. 
Xudahafiz!”. 
General-leytenant Məmməd bəy Sulkeviç, öz mərd davranışı ilə könüllü 
qəbul etdiyi Azərbaycan vətəndaşlığını və Litva tatarlarının şöhrətini şərəflə 
qorudu. 
Əzablı bir ömür yolu keçərək əlli beş yaşında bolşevik-daşnak gülləsinin 
haqsız qurbanı olan general-leytenant Məmməd bəy Sulkeviçin nəinki 
                                                          
18
İndiki Yusif Məmmədəliyev küçəsindəki on beş saylı evin ziızəmisinə.- Ş.N.  
135 
 
Azərbaycanda, heç Rus imperiyası ərazisində belə sağ qalan kimsəsi yoxdur. Onun 
haqqında Müsavat dövrünün arxivində az da olsa məlumat qalıb. 
Şuşadan, Xankəndindən və Zəngəzur ekspedisiyasından vurduğu 
teleqramlar, Baş Qərargah rəisi kimi verdiyi əmr və sərəncamlar onun Azərbaycanı 
ürəkdən sevdiyinə əyani sübutdur. Rəyasət və stol sevməyən döyüş generalı 
Məmməd bəy Sulkeviç həmişə ön cəbhədə olmuş, əsgərləri döyüşə 
ruhlandırmışdır. Onun 1920-ci il yanvarın 28-də Şuşadan Hərbi nazir əvəzi general 
Əliağa Şıxlinskiyə vurduğu teleqramda oxuyuruq: 
“Şəxsiyyətini yaxşı tanıdığım və birinci Zəngəzur ekspedisiyasında əla 
döyüşünün şahidi olduğum podpolkovnik Novruzovun Qarabağ dəstəsinin 
artilleriya rəisi təyin edilməsi üçün vəsadət edirəm. 
Baş Qərargah rəisi general 
 Məmməd bəy Sulkeviç 
*** 
General Əliağa Şıxlinskiyə 
Bu gün yanvarın 27-də saat ikidə avtomobillə general Teymur bəy 
Novruzovla birlikdə Şuşaya getdik. Xankəndi qarnizonunun rəisini də ora 
çağırtdırmışam. Süvari diviziyasının qərargahı mənim tapşırığımla piyada qaydada 
Yevlaxdan Xankəndinə gedir. 
Baş Qərargah rəisi general 
 Məmməd bəy Sulkeviç” 
*** 
Şuşadan general Əliağa Şıxlinskiyə  
28.01.1920-ci il. 
Gürcü təyyarəçilərinin Svanetidə üsyanı yatırmaq təcrübəsi çətin keçilə 
bilən dağ yerlərindən bu üsulun əlverişli olduğunu sübut etdi. Gürcü 
təyyarəçilərinin arasında beş pudluq bombanı üsyan etmiş kəndin üzərinə atan 
leytenant Makeyev də var idi. Bu təcrübədən elə o cür, tez, qəti nəticələr verə bilən 
Zəngəzurda da istifadə etmək olar. Telefon vasitəsilə Tiflislə əlaqə saxlayıb, 
məsələni aydınlaşdırın, Zaxaryadze ilə gürcü dilində danışın. Bir aeroplan 
göndərmək olar, özü də təyyarəçisi Xan Əfşar ola bilər. Beləliklə, gürcü 
zabitlərinin bizim daxili ekspedisiyalarda iştirakını qadağan edən hərbi 
konvensiyanı pozmurlar. Uçuşlar qısa olacaq, uçuş radiusu yüz versdən uzaq 
olmayacaq. Aviasiya bazası Şuşada və ya Xankəndindədir. Cavabı mənə teleqrafla 
çatdırın. Yanvarın 29-da Xankəndində, yanvarın 30-da axşam Yevlaxda, yanvarın 
31-də Bakıda olacağam, bu halda cavabı mənə evə çatdırın. Yevlağa vaqon 
göndərmək üçün komendata tapşırıq vermişəm. 
Baş Qərargah rəisi general  
Məmməd bəy Sulkeviç 
 
136 
 
İyirminci ilin iyulunda general Məmməd bəy Sulkeviçin son gününün 
şahidlərindən biri də Bakıda bolşeviklər tərəfindən həbs olunan Azərbaycan 
Respublikasının Xarici İşlər Nazirliyi diplomatik departamenti ümumi şöbəsinin 
müdiri Meçislav Stanislavoviç Rudzinski olmuşdur: 
- 1920-ci il aprelin iyirmi səkkizində Azərbaycanda bolşevik çevrilişi baş 
verdi. Mən Polşa nümayəndə heyətinin üzvləri ilə birlikdə həbs edildim. Bir neçə 
gündən sonra bizi Bakı Fövqəladə Komitəsinə apardılar. Az sonra general 
Məmməd bəy Sulkeviç də buraya gətirildi. Onun əhval-ruhiyyəsi çox pis idi. 
Fikirləşirdi ki, güllələyəcəklər. Özü haqqında veriləcək qərarı təkminlə gözləyirdi. 
Onunla bir kamerada olduğumdan bütün günü dərdləşirdik. Birinci günü döşəmədə 
yatır və başımızın altına yastıq əvəzi qəzet qoyurduq. Sonra rəflər düzəldildi. 
Çevrilişdən bir neçə həftə sonra sübh çağı çekistlər içəri girərək bir neçə nəfəri 
oyatdılar, onlara şeylərini yığmağı əmr etdilər. Çekistlər tələsdirir, haraya 
aparacaqlan barədə məhbuslara heç nə demirdilər. Mən general Məmməd bəy 
Sulkeviçin yaxınlığında yatmışdım. General bizlərdən bir neçə nəfərin əlini 
sıxmağa macal tapdı. Xudahafizləşərkən o, tam yəqinliklə bildirdi ki, güllələməyə 
aparırlar. Özümüzün sağ qalacağımıza heç bir ümidimiz olmasa da, ona təsəlli 
verirdik. Onu da qeyd etməliyəm ki, general özünü çox ləyaqətli və mərdanə 
aparırdı. Bir neçə gündən sonra qəzetlərdə “əksinqilabi fəaliyyətində” ittiham 
olunanların güllələnməsi haqqında məlumatı oxuduq. Bu siyahıda general-
leytenant Məmmədbəy Sulkeviçin familiyası da vardı. O da mənə məlumdur ki, 
general Sulkeviç haqqında heç bir araşdırma, məhkəmə istintaqı olmadı. O, 
Azərbaycan Demokratik Ordusunun generalı olduğuna görə sorğusuz-sualsız 
güllələndi. 
 
SÜVARĠ GENERALI HÜSEYN XAN NAXÇIVANSKĠ 
(1863-1919) 
 
Peterburq zadəganlarının say-seçmə üzvlərindən ibarət qvardiya 
süvarilərinə general Hüseyn Xan Naxçıvanski komandanlıq edirdi. 
 
A.Soljenitsin, “14 avqust” romanından 
 
Hüseyn xan Kəlbalı xan oğlu Naxçıvanskini müasirləri sərt, nüfuzlu bir 
general kimi təsvir edirlər. İlk dəfə mən onun şəklinə 1916-cı ildə çap olunmuş 
“Niva” jurnalının yeddinci nömrəsində rast gəldim. Doqquz nəfər ali rütbəli 
hərbçinin təsvir olunduğu şəklin altında belə yazılıb: Qafqaz cəbhəsinin Georgi 
duması, Qafqaz ordusunun baş komandanı, canişin Əlahəzrət böyük knyaz Nikolay 
Nikolayeviç Romanov
19
 (1856-1929), korpus komandiri süvari generalı Kalitin, 
                                                          
19
Çar II Nikolayın doğma əmisi.  
137 
 
knyaz Qalitsin, general Xan Naxçıvanski, general Yanuşkeviç. Ayaq üstə duranlar: 
general Vatin, Çirkov, polkovnik-knyaz Nijeradze və polkovnik Naqorski. 
Onun Rus-yapon və Birinci Dünya müharibəsindəki fəaliyyətini müxtəlif 
arxiv sənədlərindən öyrəndim. General Hüseyn Xan Naxçıvanski 1863-cü il iyunun 
28-də general Kəlbalı xanın ailəsində anadan olub. Atası on beş yaşlı Hüseyn xanı 
1876-cı ildə Peterburqdakı Paj korpusu
20
 məktəbinə oxumağa göndərir. O vaxtlar 
Peterburqda çoxlu naxçıvanlı ziyalı yaşayırdı. Onların da arasında xan nəslinin 
nümayəndələri çoxluq təşkil edirdi. İmperator II Aleksandrın şəxsi himayəsində 
olan korpus məktəbini Hüseyn Xan 1883-cü ildə əla qiymətlərlə bitirir. Çarın 
xüsusi süvari qoşununda xidmət edən kornet Naxçıvanski beş il keçməmiş 
podporuçik rütbəsi alır Hüseyn Xan Sankt-Peterburqda yerləşən birinci Qvardiya 
Süvari diviziyasının Leb-Qvardiya süvari alayında 1898-ci ilə qədər xidmət edir. 
Bu müddətdə eskadron komandiri vəzifəsinə qədər yüksələn Hüseyn Xan 
Naxçıvanskinin rütbəsi də artıb rotmistr olur. Sonralar Qafqazda və Rusiyanın 
müxtəlif şəhərlərində hərbi xidmətdə olan Hüseyn Xan Naxçıvanski nümunəvi 
zabit kimi ali orden və medallara layiq görülür. Rus-yapon müharibəsi başlanana 
qədər o, İranın “Şire-Xorşid” ordeninin ikinci və dördüncü dərəcəsi ilə (bahalı 
almazla bəzədilmiş), zabitlərə məxsus “Rumın Ulduzu” ilə, Avstriyanın “Dəmir 
Xaç”, birinci, ikinci və üçüncü dərəcəli “Müqəddəs Stanislav”, dördüncü dərəcəli 
“Müqəddəs Aleksandr”, birinci dərəcəli “Müqəddəs Anna”, Bolqarıstanın “Döyüş 
xidmətlərinə görə” və üçüncü, dördüncü dərəcəli “Müqəddəs Vladimir” ordenləri 
ilə təltif olunur. 
Nizami orduda sərkərdəlik qabiliyyətinə görə Hüseyn Xan 1903-cü il 
aprelin 6-da polkovnik rütbəsi alır. 
İnqilabdan əvvəlki qəzetlər, müxtəlif arxiv sənədləri öz səhifələrində 
Hüseyn xan haqqında az da olsa məlumat verib. Onlarla tanış olanda istər istəməz 
belə qənaətə gəlirsən ki, Əliağa Şıxlinski və Səməd bəy Mehmandarov artilleriya 
sahəsində hansı zirvəni fəth etmişdisə, Hüseyn Xan Naxçıvanski də süvari 
birləşmələrinə komandanlıqda həmin zirvədə dayanırdı. 
1904-cü ildə Rus-yapon müharibəsi başlananda Naxçıvanski əksəriyyəti 
qafqazlılardan təşkil olunmuş ikinci Dağıstan süvari alayına komandanlıq edirdi. 
Polkovnik Hüseyn xanın alayı 1905-ci il yanvarın 14-də Landun-Qou kəndi 
uğrunda ağır döyüşlər aparmışdır. Bir neçə gün kəndi ala bilməyən döyüşçülər 
mahir komandirin hərbi fəndi ilə dan üzü hücuma keçərək sürətli zərbə ilə 
yaponları kənddən vurub çıxarmışlar. Həmin döyüşdə Kazak batareyasını 
yaponların mühasirəsinə düşmək təhlükəsindən xilas etdiyinə və Landun-Qou 
kəndini itkisiz aldığına görə polkovnik Hüseyn xan dördüncü dərəcəli “Müqəddəs 
Georgi” ordeninə layiq görülmüşdür. Bu güclü döyüş səhnəsi məşhur rəssam 
                                                          
20
Köhnə rus ordusunda Paj korpusunu və Nikolayev Kavaleriya Məktəbini bitirənlər yalnız qvardiyada 
xidmət etməyə göndərilirdi. Bu qapalı hərbi məktəblərdə adlı-sanlı zadəgan uşaqları oxuyurdu.- Ş.N.  
138 
 
Viktor Vikentiyeviç Mazurovskinin yağlı boya ilə işlədiyi rəsmdə əbədiləşmişdir. 
Əsərdə alay döyüşçülərinin qızğın həmləsi və öndə at üstündə hücuma keçən 
polkovnik Hüseyn Xan Naxçıvanskinin obrazı ustalıqla işlənmişdir. 
Həmin əsər hazırda Moskvadakı Rusiya Dövlət Muzeyində saxlanılır. 
*** 
Məşhur rus jurnalisti A.Kvitka Port-Arturda müharibə başlayanda könüllü 
cəbhəyə getmiş və döyüşlərdə jurnalist-zabit kimi iştirak etmişdir. Müharibə gedə-
gedə “Zabaykalye kazak zabitinin gündəliyi” adlı maraqlı bir əsər yazmışdır. 1908-
ci ildə Sankt-Peterburqda nəşr etdirdiyi həmin kitabda igid eloğlumuz polkovnik 
Hüseyn xan Naxçıvanski haqqında maraqlı səhifələr var: 
Səhifə 181-də: “Axşam üstü Bensixuda süvari-qvardiyaçı Xan 
Naxçıvanskinin ikinci Dağıstan alayı gözlənilir. Alay qafqazlılardan və süvari 
qvardiyasında xidmət edən zabitlərdən təşkil olunmuşdu. 
... Avanqard tağımının ardınca yüzlərlə adam polk komandiri, onların da 
ardınca uca bir ağacın zirvəsində polkovnik Xan Naxçıvanskiyə məxsus qızılı 
aypara nişanlı dalğalanan dəstə göründü. 
Alay cərgələnmiş tağımlarla kalon boyu uzanırdı. Biz isə Xanın 
zabitlərindəki atlara həsədlə baxırdıq. Mən axşam saat 10-a yaxın Xanı general 
Lyubavinin yanına ötürüb, evimə qayıtdım”. 
Səhifə 245-də: “Dağıstanlıların komandiri Xan Naxçıvanski, podpolkovnik 
Byuntiq və knyaz Tumakov həyətimə daxil olanda səhər saat 11 olardı. Onlar 
mənimlə nahar etməyə qaldılar... Qafqazlıların əsgər və komandirləri döyüşlərdə 
hamıdan seçilirdi. Onları bir şeydə qınamaq olardı, o da həddindən artıq cəsur 
olmalarında...” 
Səhifə 361-də: “Polkovnik Xan Naxçıvanskinin Qafqaz-Kazak briqadasının 
cəsurları üç yapon nəqliyyatını məhv etmişlər...” 
İgid həmyerlimiz, polkovnik Hüseyn xan Naxçıvanski yaponlara qarşı 
apardığı döyüş məharətinə görə dördüncü dərəcəli “Müqəddəs Georgi”, 
“Müqəddəs Vladimir” (bantla birgə) üstü yazılı qızıl silahla və “İgidliyə görə” 
ordenləri ilə təltif olunmuşdur. 
1910-cu ildə nəşr olunmuş “Port-Artur döyüşlərinin salnaməsi”ndə 
araşdırmalar aparanda Hüseyn xan Naxçıvanskinin komandanlıq etdiyi İkinci 
Dağıstan alayının sıralarında şərəfli döyüş yolu keçən həmyerlilərimizin də 
fəaliyətinə rast gəldik. 
Podyesaul (kazak qoşunlarında kapitan) şahzadə Feyzulla Mirzə Qacar 
1905-ci il yanvarın 14-də Laizinqou uğrunda gedən döyüşlərdə qəhrəmanlıqla 
vuruşaraq yaralanmışdır. Sonralar Birinci Dünya Müharibəsində iştirak edən 
polkovnik Feyzulla Mirzə Qacara 1917-ci il mayın 7-də general-mayor rütbəsi 
vermişdir. 1919-cu il yanvarın 9-da Hərb naziri Səməd bəy Mehmandarovun iyirmi 
saylı əmrilə o, Azərbaycan ordusunda süvari diviziyasının komandiri təyin olunur. 
1920-ci ilin may ayında bolşeviklərlə döyüşdə qəhrəmanlıqla həlak olub. Şahzadə 
139 
 
Feyzulla Mirzə Şəfi xan oğlu Qacar Nikolayev süvari məktəbini kornet rütbəsində 
bitirmişdir. 
Ştabs-kapitan Gəray bəy Abbasqulu bəy oğlu Vəkilov (1884-1952), 
xorunjuy (kazak rotasında ilk zabit rütbəsi) Əbdürrəhman Qurbanov və xorunjuy 
Cəmaləddin Musayev isə əla kəşfiyyatçı kimi “Müqəddəs Stanislav” ordeninin 
üçüncü dərəcəsi ilə (qılıncla birgə) təltif olunmuşdur. Salnamədə sonuncu iki 
döyüşçünün foto-şəkili verilmiş və şəkilaltı yazıda Əbdürrəhman Qurbanovun 
yanvarın 14-də Laizinqou döyüşlərində həlak olması, Cəmaləddinin isə bu döyüşdə 
yaralanması qeyd olunmuşdur. 
Port-Artur müharibəsi qurtardıqdan sonra polkovnik Hüseyn xan yenə 
Sankt-Peterburqa çağırılır və əvvəlki Leyb-qvardiya süvari alayında xidmət edir. 
1906-cı ilin əvvəllərində polkovnik Hüseyn xan Naxçıvanski Qafqaza 
göndərilir. Qısa müddətli məzuniyyətdə olur. O, Tiflisdə yerləşən rus ordusunun ən 
şöhrətli - 17-ci Nijeqorod draqun alayının komandiri təyin olunur. 1906-cı il 
fevralın 14-də alayı polkovnik Konstadiusdan təhvil alan Hüseyn xan 
nijeqorodluların qarşısında çıxış edərək demişdir: 
“Mən Peterburqda Əlahəzrət İmperatora təqdim edilərkən dövlətimizin 
başçısı iltifat göstərərək alaya onun çar salamını yetirməyimi buyurdu. Monarxın 
bu iltifatını ləyaqətli siz nijeqorodlulara çatdırmaqla özümü xoşbəxt sayıram”. 
17-ci Nijeqorod draqun alayı nəinki Qafqazda, bütün imperiyada özünün 
şərəfli döyüş ənənələri ilə məhşur idi. Alay istər sıra hazırlığı, istərsə də daxili 
intizam baxımından keçmişin qəhrəmanlıq ənənələrini uca tutmuşdur. Belə bir şan-
şöhrətli alaya şəxsən ölkənin başçısının Hüseyn Xanı təyin etməsi onun üzərinə 
boyük məsuliyyət qoyurdu. 1906-cı il martın 21-də Qafqaz süvari briqadasını 
təmsil edən nümayəndə heyəti imperatorun yeganə oğlu Alekseyin ad gününü 
təbrik etmək üçün Peterburqa yola düşdü. Ayın 26-da 17-ci Nijeqorod alayının 
ünvanına belə bir teleqram gəldi. 
“Əziz nijeqorodlulara bunu bildirməklə özümü xoşbəxt sayıram ki, bu gün 
Əlahəzrət İmperator iltifat göstərərək vəliəhd Alekseyi bizim doğma alayın 
siyahısına daxil etdi”. 
Nijeqorodluların sevincinin həddi yox idi. Çarın bu yeni iltifatı şərəfinə 
təntənəli dua mərasimi, parad və səmimi ailə ziyafəti keçirildi. Elə həmin vaxt belə 
bir fikir yarandı ki, vəliəhdə Nijeqorodsk alayının tam hərbi geyim forması təqdim 
edilsin. Bununla əlaqədar Hökmdar İmperatorun icazəsi ilə, alay komandiri 
polkovnik Hüseyn xan Naxçıvanski, podpolkovnik Qlonti, rotmistrlər Kobiyev və 
Kusov, alayın yavəri ştabs-rotmistr knyaz Trubetskoy və knyaz poruçik David 
Çavçavadzedən ibarət nümayəndə heyəti Peterburqa yola düşdü. Nümayəndə 
heyətinin şərəfinə qəbul 1906-cı il aprelin beşində Çarskoye Seloda keçirildi. O 
vaxt çar ailəsi burada istirahətdə idi. İmperatriça və övladları ilə birlikdə 
nümayəndə heyətinin görüşünə gəlmiş Hökmdarın əynində Nijeqorod alayının 
sürtuku vardı. O, Vəliəhdi qucağına götürmüşdü. Hökmdar nümayəndə heyətinə 
140 
 
müraciətlə bir neçə iltifatlı söz deyəndən sonra alay komandiri Hüseyn xan 
Naxçıvanski miniatür Nijeqorod mundirini və şaşkanı şahzadəyə təqdim etdi. 
Şahzadəyə təqdim edilən şaşka şəxsən Hüseyn xan Naxçıvanskiyə məxsus, qədim 
qəbzəli döyüş şaşkası idi. Onu qafqazlı ustalar milli naxışlarla bəzəmişdi. Parıltısı 
göz qamaşdıran bu qiymətli hədiyyəyə heyranlıqla baxan Hökmdar onu lütfən 
qəbul etdi. Nijeqorodlulara təşəkkürünü bildirib alay komandiri polkovnik Hüseyn 
xan Naxçıvanskiyə dedi: “Bu günkü gündən xatirə olaraq, mən Sizi fligel-
adyutant
21
 təyin edirəm”.  
Sonra çar alay komandiri Hüseyn xan Naxçıvanskini qucaqlayıb öpdü. 
İmperatriça da lütfkarlıq edib nümayəndələrin hər birinə çinidən düzəldilmiş 
qiymətli hədiyyələr verdi. 
1906-cı ilin payızında fligel-adyutant Hüseyn xan Naxçıvanski Leyb-
qvardiya süvari alayının komandiri təyin edildi. Ayrılıq günü o, alaydaşları 
qarşısında çıxış edərək dedi: “Əziz nijeqorodlular! Dərin kədər hissiylə sizdən 
ayrılıram. Sizə komandirlik etdiyim qısa müddətdə sizə ürəkdən bağlanmışam. 
Şanlı və ləyaqətli Nijeqorodsk alayına komandirlik etmək şərəfinə layiq 
görüldüyüm üçün mən həmişə fəxr edəcəyəm. Əminəm ki, siz heç bir şəraitdə öz 
borcunuzu və nijeqorodluların andını unutmayacaqsınız! Əlvida, əziz alay 
yoldaşlarım! Allah amanında! 
 
BĠRĠNCĠ DÜNYA MÜHARĠBƏSĠNDƏ 
 
1916-cı ilin noyabr ayında general-leytenant Hüseyn xan Naxçıvanskinin 
komandası altında olan bizim süvarilərimiz (Dikaya diviziya - Ş.N.) alman 
süvarilərini darmadağın etmişdilər. 
General Əliağa Şıxlinskinin  
“Xatirələrim” kitabından 
 
Birinci Dünya müharibəsinə qədər imperatorun xüsusi qoşununda xidmət 
edən Hüseyn xan Naxçıvanskiyə 1907-ci il martın otuz birində, qırx dörd yaşında 
general-mayor rütbəsi verilmişdir. 
Müasir rus tədqiqatçısı Fyodor Nesterov “İllərin əlaqəsi” (1984-cü il) tarixi 
publisistik əsərində əlahəzrətin sadiq generalları sırasında artilleriya generalı 
N.İ.İvanovun, general qraf Fyodor Kellerin və general Xan Naxçıvanskinin adlarını 
fəxrlə çəkir. Çar İkinci Nikolay manifestə qol çəkib hakimiyyətdən imtina edəndə 
belə, bu əsilzadə generallar əlahəzrətə teleqramla müraciət edərək bildirdilər ki, biz 
həmişə sənə və rus imperiyasına sadiq qalacağıq. İmperator uzun illər boyu bu 
əsilzadə generallara inanmaqda zərrəcə səhv etməmişdi. 
                                                          
21
İmperatorun şəxsi qvardiyasında ən nümunəvi zabitlərə verilən fəxri rütbədir. - Ş.N.  
141 
 
1917-ci il martın 3-də general-adyutant Hüseyn xan Naxçıvanski Ali Baş 
Komandan vəzifəsini müvəqqəti icra edən general Alekseyevə göndərdiyi 
teleqramda yazırdı: 
“Bizə geniş miqyaslı hadisələr barədə məlumatlar çatıb. Sizdən xahiş 
edirəm, qvardiya kavaleriyasının Əlahəzrət imperatora olan sonsuz sədaqətini və 
öz sevimli monarxı uğrunda ölümə hazır olduqlarını çatdırasınız. 
 
General-adyutant Xan Naxçıvanski” 
 
Hüseyn xan Naxçıvanski döyüşən ordu generalı idi. O, bütün rütbə və 
təltiflərə məhz cəbhələrdəki xidmətlərinə görə layiq görülmüşdü. O, nə buyruq, nə 
də məiyyət generalı  deyildi. Hərbçilər daha yaxşı bilirlər ki, süvari qoşunu üzrə 
tam ali general rütbəsinə çatmaq nə qədər böyük istedad və sərkərdəlik bacarığı 
tələb edir. Hüseyn xan Rusiyanın o dövrdəki adlı-sanlı generalları ilə birgə 
işləyirdi. Şöhrəti bütün Rusiyanı dolaşan, adına cəbhə olan A.Brusilov,   
Y.Barsukov, M.Draqomirov, Y.Alekseyev kimi generallar onun ordu heyətindəki, 
müharibədəki döyüş xidmətlərini yüksək qiymətləndirirdilər. Yəqin ki, Hüseyn xan 
Naxçıvanskinin birinci dünya müharibəsindəki xidmətlərini Dövlət mükafatı 
laureatı, hərb elmləri doktoru, professor, general-mayor Yevgeni Barsukovun 
yüksək qiymətləndirilməsindən F.Nesterovun xəbəri olmamış deyil. Müharibənin 
ilk iyirmi gününü təsvir edən general Yevgeni Barsukov, general Hüseyn xan 
Naxçıvanskinin müvəffəqiyyətli hücumu haqqında yazır: “Bir döyüşdə Xan 
Naxçıvanskinin süvariləri beş batalyonu, iki eskadronu, on iki topu İnster çayının o 
tərəfinə ataraq, iki top və dörd qutu mərmi ələ keçirmişdilər. İnster çayında, 
Meşken, Kraupişken və Lauqaden yaxınlığındakı bərələr tutulmuşdu”. 
Bu müharibədə general Naxçıvanskinin düşmənə vurduğu zərbələr çox 
müvəffəqiyyətli olmuşdu. O, 1914-cü ilin avqustunda Şərqi Prussiyaya yürüşdə 
iştirak etmişdir. Onda general-leytenant Hüseyn xan on minlik rus süvarilərinin ən 
yaxşı hissələrinə birinci, ikinci və üçüncü qvardiya süvari diviziyalarına 
komandanlıq edirdi. Avqustun on beşindən iyirmi birinədək məşhur Qumbien 
döyüşlərini qələbə ilə başa çatdıran Naxçıvanski süvariləri, həm də birinci ordunun 
kəşfiyyat əməliyyatlarını aparmış və döyüşdə onlara kömək etmişlər. Az sonra 
Hüseyn xanın qvardiya süvariləri Kraupişken şəhərinin ətrafında, səkkiz kilometr 
məsafədə özünə müdafiə mövqeyi tutmuş almanlarla döyüşə girdi. Bu həlledici 
döyüş idi. Almanlar bir addım belə geri çəkilmək istəmirdilər. Onlar ilk gündən 
hücumu şiddətləndirib İnster çayının sahillərini tutmağa can atırdılar. Düşmən 
Naxçıvanski süvarilərinin hücumuna tab gətirmədi. İlk dəfə qvardiya süvari 
alayının eskadronları almanların müdafiə xəttini yarıb, onların bir neçə topunu ələ 
keçirdi, çoxlu zabit və əsgər itgisi verən düşmən tələsik geri çəkildi. 
Sentyabr ayında isə düşmən cəhd edirdi ki, iki rus korpusunu birləşdiyi 
yerdə yaxalasın və onlara qəfil zərbə endirsin. Bu hiylədən onlar böyük üstünlük 
142 
 
qazana bilərdilər. Düşmənin bu cəhdlərini hiss edən general Hüseyn xan 
Naxçıvanski Qordauen-Nordenberq dəmir yolu boyunca mövqe tutaraq şiddətli 
döyüşləri dayandırmadı. Almanlara birinci rus ordusu cəbhəsini yarmağa imkan 
vermədi. 
Milliyyətcə fin olan marşal Karl Qustav Emil Mannerheym vaxtilə çar 
qoşunları sıralarında Port-Artur və Birinci Dünya Müharibəsində iştirak edib. 
1918-ci ildə vətəni Finlandiyaya qayıdan Mannerheym səksən üç il ömür 
sürmüşdür. Qoca yaşlarında həcmi beş yüz səhifədən çox “Memuarlar” adlı kitab 
yazmışdır. Fin və rus dillərində nəşr olunan marşalın Birinci Dünya Müharibəsi 
dövrü xatirələrində eloğlumuz general Hüseyn xan Naxçıvanski hörmətlə yad 
edilir. Marşal yazır: “1915-ci il fevralın sonunda mənim alayım ordu korpusunun 
tərkibinə daxil edildi. İkinci kavaleriya korpusunun qərargahı Stanislav şəhərinin 
(indiki İvano-Frankovski) yaxınlığında yerləşmişdi. Mən hərbi vəziyyət haqqında 
yeni komandanım, əslən Qafqazdan olan general Xan Naxçıvanskidən məlumat 
aldım. İkinci kavaleriya korpusu Dnestrdə müdafiə xətti qurulana kimi Prut və 
Dnestr çayları arasındakı geniş məsafədə düşməni döyüşlə saxlamalı idi. 
Korpusa on ikinci kavaleriya diviziyası və altı Əlahiddə Qafqaz alayı da 
daxil idi. Bu alaylardan üçü döyüşdə göstərdiyi şücaətə görə “Dikaya diviziya” 
adını almışdı. Alaylarda Qafqaz xalqlarının nümayəndələri çoxluq təşkil edirdi. 
Könüllülərdən təşkil edilən bu hərbi hissələrdə müxtəlif yaşlı əsgərlər, hətta ata və 
oğul çiyin-çiyinə döyüşürdü. Zabitlərin bir hissəsi ruslardan, digəri isə Qafqaz 
müsəlmanlarından ibarət idi. Diviziyaya imperatorun qardaşı böyük knyaz Mixail 
Aleksandroviç komandanlıq edirdi. 
General Xan Naxçıvanski on ikinci kavaleriya diviziyasının Qolitsiyanı 
necə tutmasını mənə başa saldı. Yaxşı hərbi birləşmədən imtina etsəm də, onun 
mənə tapşırdığı hərbi birləşmə əvvəlkindən heç də geri qalmırdı. Hərbi 
əməliyyatlara tam hazır idi. General Xan Naxçıvanski hərbi birləşməni yüksək 
qiymətləndirirdi”. 
1999-cu ildə Moskvada nəşr olunmuş “Kavaleristlər 1900-1920-ci illərdə 
müasirlərinin xatirələrində” (üçüncü buraxılış) kitabında da igid generalımız 
Hüseyn xan Naxçıvanskinin Birinci Dünya müharibəsi illəri haqqında maraqlı 
epizodlar var. Ayrı-ayrı fəsillərdə eloğlumuzun şəxsiyyətinə, məharətlə apardığı 
döyüş qabiliyyətinə yüksək qiymət verilir. K.Adaridi soyadlı müəllif “Rus 
süvariləri müharibədən qabaq və müharibə vaxtı” fəslində yazır: “General Xan 
Naxçıvanski müharibədən qabaq ikinci süvari diviziyasının komandiri idi. 
Müharibə başlananda o, böyük süvari birləşməsinin komandanı təyin olundu. 
Xan orduda olduğu xidmət illərində Dağıstan süvari alayına komandirlik 
edərək rus-yapon müharibəsində şərəfli döyüş yolu keçmişdir. Onun ali hərbi 
təhsili olmasa da rəhbərliyin əmrlərini həmişə dəqiqliklə yerinə yetirən igid 
şəxsiyyət olmuşdur. Bilavasitə özünə tabe olan diviziya komandirlərinə sərbəstlik 
verdiyinə görə həmin komandirlər öz hərbi hissələri üçün yaxşı döyüş şəraiti 
143 
 
yaradırdılar. O da məlumdur ki, general Xan Naxçıvanski vaxtilə özünün 
komandanlıq etdiyi süvari hissələrinə daha çox qayğı göstərirdi. İkinci qvardiya 
Qafqaz süvari korpusundakı itkilər onu daha çox ağrıdırdı. Bu korpusun 
diviziyalarında döyüşən əsgər və zabitlər onun üçün çox doğma idi. 
Ürəyi yumşaq olan general Xan Naxçıvanski bəzən məsuliyyətsiz adamların 
təsirinə də düşürdü. Onun tabeliyində olan ən yaxşı döyüşkən qvardiya alayları 
özlərinə xüsusi qayğı və münasibət tələb etdiklərindən general Xan Naxçıvanskiyə 
bu qvardiyalara komandanlıq etmək o qədər də asan deyildi”. 
General Xan Naxçıvanski öz gücünün müqabilində şəxsi mənafe güdmədən 
belə süvari birləşmələrinə məharətlə komandanlıq edirdi. O, birinci ordunun süvari 
diviziyalarının rəisləri arasında ən nümunəvi şəxsiyyət və ən görkəmli 
generallardan biri idi. 
Məşhur polyak generalı Anders Qərb cəbhəsində süvari korpusunun 
komandanı Hüseyn xan Naxçıvanskinin tabeliyində polyaklardan ibarət süvari 
diviziyasının komandiri idi. 
Birinci dünya müharibəsi cəbhələrində göstərdiyi misilsiz qələbələrə və 
sərkərdəlik məharətinə görə Hüseyn xan Naxçıvanski 1916-cı il yanvarın 23-də 
tam süvari qoşun generalı rütbəsi aldı. “Kaspi” qəzeti 1916-cı il aprelin 29-da 
iftixarla yazırdı: “Qafqaz Ordusunun Baş Komandanının sərəncamında olan 
qvardiya süvarisi general-adyutant, general-leytenant həmyerlimiz Hüseyn xan 
Naxçıvanskiyə tam süvari generalı rütbəsi verilib. Süvari korpusunun komandanı 
“Müqəddəs Georgi” ordenli general Hüseyn xan həm də “Ağ qartal” ordeni ilə 
(qılıncla birgə) təltif olunub”. 
Bir çox ali mükafatlara layiq görülən və zabitlərə məxsus “Müqəddəs 
Georgi” ordeninin iki dərəcəsi (3-cü və 4-cü) ilə təltif olunan görkəmli hərbi xadim 
Hüseyn xan Kəlbalı xan oğlu Naxçıvanskini 1919-cu ildə Petroqradda bolşeviklər 
güllələdilər. Bəzi rus hərb tədqiqatçılarının fikrincə, Hüseyn Xan həyat yoldaşı 
tərəfdən çar ailəsinə yaxın qohum olduğuna görə həmin ilin yanvar ayında bolşevik 
“Qırmızı terror”çuları tərəfindən Petroqradda güllələnib. 
1918-ci ilin sonunda Leninə sui-qəsdlə əlaqədar ölkədə qırmızı terror elan 
olundu. Bolşevik ÇEKA-sı keçmiş çar generallarını, zadəganları və sovetlərə 
rəğbəti olmayan ziyalılan sorğu-sualsız güllələyirdilər. Hüseyn xan Naxçıvanski də 
bu qarışıqlığın qurbanı oldu. 
Generalın ailəsi haqqında əlimizdə az da olsa məlumat var. 
Peterburq və Tiflis arxivlərində pərakəndə halda saxlanan sənədlərdən 
məlum olur ki, Hüseyn xan Naxçıvanskinin həyat yoldaşı knyaginya Sofiya 
Nikolayevna Taube (1864-1941) olmuşdur. Sofiya Nikolayevna çar III 
Aleksandrın həyat yoldaşı Mariya Romanovanın qohumu idi. 1866-cı ildə rus 
çarına ərə gedən Mariya Daniya kralının qızı olub. Hətta böyük knyaz Qavril 
Romanov “Mərmər sarayda...” xatirələr kitabının bir yerində yazır ki, 1918-ci ildə 
çar ailəsinin üzvü kimi bolşeviklər tərəfindən təqib olunanda arabir gəzintiyə 
144 
 
çıxardıq. General-adyutant Xan Naxçıvanski də həmişə bizimlə birgə olardı. 
Müharibə vaxtı mən onun komandan olduğu korpusda qulluq etmişdim. 
General Hüseyn Xanın üç övladı vardı. Böyük oğlu Nikolay 1891-ci il 
yanvarın 25-də Peterburqda anadan olub. O da hərb sənətini seçmiş, vaxtilə 
atasının oxuduğu zadəgan balalarına məxsus Paj korpusunu bitirmişdir. Az müddət 
çar qvardiyasında xidmətdə olan Nikolay Naxçıvanski 1912-ci il fevralın 20-də 
vəfat etmişdir. Generalın 1889-cu il dekabrın 29-da anadan olan kiçik övladı 
Georgi Naxçıvanski də Peterburqda Paj korpusunu bitirib qvardiyada zabit kimi 
xidmət etmişdir. Atası Hüseyn Xan həlak olduqdan sonra xaricə mühacirətə 
getmiş, 1923-cü ilə qədər Parisdə yaşamış, sonralar Livana köçən Georgi orada da 
vəfat etmişdir. 
1920-ci ildən sonra ömrünü Fransada mühacirətdə keçirən milyonçu Şəmsi 
Əsədullayevin nəvəsi görkəmli yazıçı Ümmülbanu 1991-ci ildə verdiyi 
müsahibələrinin birində general Hüseyn xan Naxçıvanskinin nəvələrini və qızı 
Tatyananı tanıdığını söyləmişdir. O demişdir ki, Mariya Naxçıvanskaya Livanda 
təhsil alıb. Hazırda Misirdə yaşayır. Generalın digər nəvəsi Corc Naxçıvanski 
Amerika Birləşmiş Ştatlarındadır. Hüseyn xanın yeganə qızı Tatyana isə 1972-ci 
ildə Parisdə rəhmətə getdi. O, 1894-cü ildə anadan olmuşdu. Tatyana 1917-ci ildə 
atası Hüseyn Xanın dostu, tam süvari generalının oğlu qvardiya ataman alayının 
zabiti Dmitri Martınova ərə getmişdir. İnqilabdan sonra onlar Parisdə mühacirətdə 
yaşayırdılar. 
P.S. Bəzi müəlliflər yazırlar ki, general Hüseyn xan Naxçıvanski imperiya 
dağılandan sonra dönə-dönə vətəni Azərbaycana, Naxçıvana gəlmişdir. Hətta 
1918-1920-ci illərdə, guya Azərbaycanda Milli ordu quruculuğunda da iştirak 
etmişdir. Lakin aparılan tədqiqatlar göstərir ki, general Hüseyn xan sonuncu dəfə 
Bakıda 1902-ci ildə olmuşdur. 
O, Bakıdan keçib Avropaya gedən İran şahı Müzəffərəddin Qacarı (1853-
1907) bir qrup hərbçi ilə qarşılamışdır. Həmin heyətin şahla birgə çəkilmiş foto-
şəkli də saxlanılıb. Generalın ikinci bir foto-şəkli də həmin vaxtda Bakıda çəkilib. 
General portret foto-şəklinin sol küncündə öz dəsti-xətti ilə: “Doroqomu 
N.N.Baratovu na dobruyu pamyat” sözlərini yazıb. Foto şəklinin sağ küncündə isə 
oxuyuruq: “Xan Naxçıvanski, Baku, 1902 q.” 
Həmin foto şəkilləri bu sətirlərin müəllifi 1999-cu ilin yazında Tiflis 
Mərkəzi Dövlət arxivindən tapıb gətirmişdir. 
1918-1920-ci illərdə Azərbaycan Milli Ordusundakı iştirakına gəldikdə isə 
general Hüseyn xanın həmin vaxtlarda Bakıda olmasını yazanlar səhv edirlər. Ona 
görə ki, həmin illərdə milli orduda eyni ad-familyada xidmət edən polkovnik 
Hüseyn xan Naxçıvanski soyadlı ayrı bir şəxs olub. Onu 1930-cu il sentyabrın 29-
da Naxçıvanda bolşeviklər güllələyiblər. 
145 
 
Yuxarıda qeyd etdiyimiz kimi tam süvari generalı Hüseyn xan 
Naxçıvanskini isə 1919-cu ilin yanvar ayında “Qırmızı terrorçu”lar Petroqradda 
güllələmişdilər. 
 
UZUN ÖMRÜN SƏHĠFƏLƏRĠ 
 
Məni çox kefsiz və bir az da könülsüz qarşıladı. Əvvəlcə başa düşə 
bilmədim,  bu etinasızlıq mənim gəlişimə görədir, yoxsa qoca xəstəhaldır. Elə-belə, 
nəzakət xatirinə “keçin əyləşin” - dedi. Bu tənha yaşayan qocanın tərtəmiz 
geyimindən, ev şəraitindən hiss etmək olurdu ki, çox səliqəli adamdır. 
Qoca əvvəl eynəyini çıxartdı, sonra da dizinin üstündəki kitabı qatlayıb 
kənara qoydu. İri şkafın enli siyirtməsini çəkib dərindən nəfəs ala-ala, qara 
məxməri parçaya bükülmüş bağlamanı açdı. Balaca bir şəkil tapıb işığa tərəf tutdu. 
İri ala gözlərini geniş açıb “budur - atam, - dedi, buyur, bax!” “Atam” - deyəndə 
səsi qırıldı. Bu qocanın bütün varlığını qəribə, təsvirolunmaz bir kövrəklik titrətdi. 
Udqunub üzünü yana döndərdi. 
Mən şəkli alıb baxdım. Bu cavan, çox yaraşıqlı bir zabitin on doqquzuncu 
əsrin sonlarında çəkilmiş şəkli idi. 
- Faris baba, - dedim, - bəs sənədləri? Təkcə bu şəkillə nə eləmək olar? 
Mümkünsə, sənədləri də tapın, birgə baxaq, elə buradaca... Heç yerə 
aparmayacağam. 
O, könülsüz geri döndü, ağır addımlarla yenidən şkafa yaxınlaşdı. Xeyli 
əlləşdi. Bayaq oxuduğu kitabı o küncdən bu küncə qoyur, dəftəri açıb baxır, 
arasından heç nə tapa bilməyib əsəbləşdi... 
Səbrim tükənmişdi, onun əhvalı mənə də təsir etmişdi. Nəhayət, şkafın tək 
gözündən götürdüyü qalın bir qovluğu mənə verib titrək, kövrək səslə soruşdu: 
- Cavan oğlan, sənin nəyinə lazımdı mənim atamın sənədləri? 
- Faris baba, atanız xalqımızın hərbi topoqrafiya tarixində yeganə general 
olub. İstəyirəm, qəzetdə, jurnalda onun barəsində bir yazı ilə çıxış edim, qoy 
bugünkü gənclik xalqımızın belə bir şöhrətli generalı olduğunu bilsin. 
- Mənim atam çoxdan unudulub, - deyə incik halda əlini yellədi. Ani 
fasilədən sonra əlavə etdi: - Bəlkə, elə belə yaxşıdı. Müsavat generalı kimin nəyinə 
lazımdır?.. - İndi başa düşdüm ki, qoca məni nəyə görə könülsüz qarşıladı. 
Bir vaxt özüm çox çalışdım ki, üzə çıxsın, generallar arasında onun da adı 
çəkilsin. O da Azərbaycan üçün, xalqı üçün can qoyub, cəbhələrdə vuruşub, 
gecəsi-gündüzü topoqrafiya çəkilişlərində keçib. Hələ 1883-cü ildə Rus-İran 
komissiyasının tərkibində Xəzər dənizindən Əfqanıstana qədər olan sərhədlərin 
dəqiqləşdirilməsində iştirak edib. Belə bir ciddi işi vaxtından əvvəl yerinə yetirən 
atamın xidməti İran hökumətinin ən yüksək “Şire-Xorşid” ordeninə layiq görülüb. 
O, Krımın, Dağıstanın və bütün Qafqazın topoqrafik xəritəsini tərtib edib. 1892-ci 
ildə Türkiyəyə ezam olunan atam Qars vilayətinin rus-türk sərhədlərində 
146 
 
topoqrafiya işlərinə rəhbərlik edib. Cənubi Azərbaycanın Təbriz, Xoy, Urmiya və 
başqa şəhərlərinin də topoqrafik çəkilişinə atam rəhbərilik edib. Hər gələn bir 
sənədini, şəklini istədi, elə o gedən oldu. - Kövrək-kövrək, - mən də ki, belə, 
gördüyün kimi, qocaldım, əldən düşdüm. Sənəd, şəkil aparanların da ünvanını, 
telefonunu itirdim. O insafsızlar da nə atam haqqında yazdılar, nə də şəklini 
qaytardılar. 
- Mən burda baxacam, heç nəyi heç yerə aparan deyiləm. Qeydlərimi də 
burada eləyəcəm... 
- Yaxşı, onda aç qovluğu, söhbət eləyək. Əvvəla, de görüm, atamın sorağını 
sənə kim verib? - zəndlə üzümə baxıb soruşdu. 
- Bir marşalın “Mənim xatirələrim” adlı yeni kitabı çıxıb. Orda atanız, 
polkovnik İbrahim ağa Vəkilovun Sərdarabad, Baş Abaran əməliyyatındakı 
fəaliyyətindən geniş məlumat verir. Qərargah rəisi polkovnik İbrahim ağa 
Vəkilovun hərbi döyüşlərdə məharətini marşal bütün ordu heyətinə nümunə 
göstərir, - dedim. 
Üz-gözündən gördüm ki, bu fakt onu hədsiz dərəcədə sevindirdi. Məndən 
qabaq əl uzadıb qovluğu özü açdı. 
1978-ci ilin yazında Faris bəy İbrahim ağa oğlu Vəkilovla tanışlığım belə 
oldu. Həmin il atası haqqında “Azərbaycan” jurnalında çıxış etdikdən sonra 
yenidən onun görüşünə getdim. 
Faris baba jurnalı aldı, yazını o üz-bu üzə vərəqlədi. Divanda yanaşı 
əyləşdik. 
- Oxu, - dedi, - görüm nə yazmısan? Yarıya çatmamış sərlövhəsini bir də 
soruşdu. 
- “Qəribə tale”, - dedim və dönüb ona baxdım. Onun ağıllı, iri gözlərində 
yaş damcılan görüb dayandım. 
- Daha oxuma, özüm oxuyacam, - deyib buz kimi əlilə biləyimdən yapışdı, - 
atamı yad etdiyiniz üçün hamınıza minnətdaram... Yol boyu tənha qocanı 
düşünürdüm. “Mənim bu uzun ömrümün qarası ağından çox olub”. Bu sözlər onun 
dilindən elə belə çıxmamışdı. Sonralar onun həyat tarixçəsi ilə yaxından tanış 
olanda heyrətə gəldim ki, bütün bu əziyyətlərə necə dözüb? Qəribə burasıdır ki, 
həmişə başı qovğalarda olan, çox əziyyətlər çəkən bu insanın yaddaşı zərrəcə 
zifləməmişdi. 
Faris bəy nə az, nə çox, ömrünün on səkkiz ilini doğma Azərbaycandan 
uzaqda, əzab-əziyyətlə Sibir və Karaqanda sürgünündə keçirmişdi. Neçə inqilabın, 
neçə müharibənin sınaqlarından sayıq çıxmışdı. Çünki amalı düz, əqidəsi pak 
olmuşdu. Harda, hansı şəraitdə olmasına baxmayaraq, qəlbində bir çırağın işığı 
yanmışdı. O çırağın da adı Azərbaycan idi. Lakin bir acı ilin sərt küləyi onun 
üzünü elə qarsımışdı ki, qapısını elə bərk çırpmışdı ki, o, hələ də özünə gələ 
bilmirdi. Birinci Dünya müharibəsi başlananda Texnologiya İnstitunun beşinci 
kurs tələbəsi Faris bəy Vəkilov Petroqradın Putilov zavodundakı top 
147 
 
emalatxanasının müdafiəsinə səfərbər olunur. Gənc mühəndisin bu zavoddakı 
yaxşı fəaliyyəti onu pillə-pillə ucaldır. 
1916-cı ildə yaxşı xasiyyətnamə ilə Petroqraddakı məşhur “Feniks” 
zavodunda baş mühəndis təyin olunur. Bir il sonra oktyabr tufanları zamanı bu 
səhmdar idarə öz fəaliyyətini dayandırır. Faris bəy Tiflisə - ailəsinin yanına 
qayıdır. O, bolşevik Əliheydər Qarayevlə birgə ictimayi-siyasi işlə məşğul olur. 
Onlar Peterburqda fəaliyyət göstərən “Azərbaycan Həmyerliləri Cəmiyyəti”ndə 
tanış olmuşdular. 
1918-1920-ci illərdə Faris bəy Azərbaycan Respublikasının Gürcüstan 
hökuməti yanında səlahiyyətli nümayəndəsi kimi mühüm vəzifədə çalışır. 
Azərbaycanda aprel işğalından sonra təqib olunan ziyalılardan biri kimi 
Fransaya mühacirətə gedir. Parisdəki “Reno” zavodunda Beş il Paris şəhərində 
işləyən Faris bəy Vəkilov mühacirətdə olan həmyerlimiz general-mayor 
Məmmədsadıq bəy Ağabəyzadə ilə görüşür, texniki biliyini artırır. Lakin Vətən 
həsrəti, ata məhəbbəti onu Azərbaycana qayıtmağa məcbur edir. 
“Parisdə müvəqqəti qaldığıma əmin idim, tez-tez Azərbaycanda qalmış 
atamla əlaqə saxlayırdım. 1925-ci ildə atam yazırdı ki, məni Peterburqdan şəxsən 
tanıyan Azərbaycan Kommunist Partiyasının Mərkəzi Komitəsinin birinci katibi 
Əliheydər Qarayev təklif edir ki, Vətənə qayıdım və hadisələr zamanı dağılmış 
təsərrüfatların bərpa edilməsində iştirak edim. Mən bu təklifdən çox məmnun 
oldum. 
Sovet konsulluğundan lazım olan sənədləri aldım və 1926-cı ilin fevral 
ayında öz həyat yoldaşım ilə birlikdə Bakıya qayıtdım. 
Əliheydər Qarayev məni səmimi qarşıladı. Mənzil almağa kömək etdi və 
leytenant Şmidt adına zavoda işə göndərdi”. 
...Axşam qonşusu mənə zəng eləyib dedi ki, Faris baba sabah sizi görmək 
istəyir. Mümkünsə ona baş çəkin. 
İşdən bir az tez çıxıb onun yanına gəldim. Biz neçə ilin dostu, hətta 
deyərdim, qohum kimi görüşdük. 
- İndi mənim sənə işim düşüb, - dedi. - Xəbərin varmı, atamın dayısı oğlu 
İbrahim ağa Usubov da general olub. Ondan da yazmaq lazımdır. 
Həmin günü mənə çoxlu şəkil, sənəd göstərdi. Səxavət əli açılan Faris 
babanın mənə hədiyyə verdiyi şəklin biri 1901-ci ildə Qarsda çəkilib. Burda atası 
İbrahim ağa Vəkilov topoqrafiya çəkilişi zamanı təsvir olunub. Hər iki şəklin 
orjinalı indi də məndədir. Anası Yelena Yefimovna Vəkilovanın 1909-cu il martın 
2-də böyük rus yazıçısı Lev Tolstoya öz övladlarının islam dinini qəbul etmələrinin 
mümkünlüyü barədə yazdığı məktubdan söhbət açdı. 
Faris baba bu məktubun fotosurətini və öz əlilə rus dilində yazdığı 
xatirələrini avtoqrafla mənə verdi. 
148 
 
- Oğul, - dedi, - mənim Ömrüm qurtarır, səninki isə başlayır, qoy bunlar 
səndə qalsın. Amma mən tənha qocaya tez-tez baş çək, sonə lazım olan çoxlu 
materiallar verərəm... 
 
GENERAL-MAYOR ĠBRAHĠM AĞA USUBOV 
(1875-1920) 
 
Qatar səhər saat doqquzda Gəncəyə çatdı. Bayraqlar, xalı-xalça... Hər yer 
camaatla dolu idi. Hərbiyyə naziri Səməd bəy Mehmandarov və müavini general 
Əliağa Şıxlinski, Gəncə qubernatorunun müavini Hüseyinqulu xan Xoyski və 
başqalarına “xoşgəldiniz” rəsmi əda edildi. 
Rəsmi keçid başlandı. Rəsmi keçidi hərbi nazir müavini general Əliağa 
Şıxlinski və ərkani hərbi rəisi general Həbib bəy Səlimov idarə edirdilər. General 
İbrahim ağa Usubov komanda verirdi. O, gözəl at üstündə oturub əlində üryan 
qılınc nərəli bir səda ilə komanda verirdi. 
1919-cu il martın 23-də 
Novruz bayramı münasibəti ilə 
keçirilən parad-nümayişdən 
 
Bu dəfə söhbətimizin əsas mövzusu Faris babanın əmisi İbrahim ağa 
Usubov oldu. General-mayor İbrahim ağa Usubov 1875-ci il martın altısında 
Qazax qəzasının Qıraq Salahlı kəndində dünyaya gəlib. Sənədlərdən öyrənirəm ki, 
generalın atası Musa ağa da rus ordusunun zabiti olub. XIX əsrin əvvəllərində 
azərbaycanlılardan təşkil olunmuş Müsəlman Süvari alayında Musa ağa və əmisi 
Süleyman ağa Usubovlar Qazax Süvari dəstəsində mərdliklə vuruşmuşlar. Sonralar 
Polşa müharibəsində və dağlılara qarşı döyüşlərdə nümunəvi xidmətinə görə Musa 
ağa Molla Yusif oğlu poruçik rütbəsinə qədər yüksəlib. 
Musa ağa praporşik rütbəsini 1839-cu il iyulun 2-də alıb. 1845-ci il 
noyabrın 28-dən general-adyutant knyaz Vorontsovun komandan olduğu Əlahiddə 
Qafqaz korpusu yanında Müsəlman alayında rəis köməkçisi olmuşdur. Həmin ili 
dağlılara qarşı döyüşlərdə Darqo kəndi və Gerzel yaşayış məntəqəsi uğrunda gedən 
döyüşlərdə göstərdiyi qəhrəmanlığa və şücaətə görə üçüncü dərəcəli “Müqəddəs 
Stanislav” ordeni ilə təltif olunmuşdur. 
Musa ağaya 1848-ci il iyulun 9-da podporuçik, 1854-cü il dekabrın 4-də isə 
qüsursuz xidmətinə görə poruçik rütbəsi verilmişdir. 1891-ci il iyulun 22-də 
istefaya çıxan poruçik Musa ağa Usubova dövlət gümüş pulla ildə 97 manat 50 
qəpik pensiya kəsmişdir. Həmin ili avqustun 1-də vəfat etdiyinə görə o, zabit 
heyəti siyahısından çıxarılmışdır. 
Faris baba sənədlərindən birini açır, titrək barmağını üstündə gəzdirə-
gəzdirə: 
149 
 
- Fikir ver, əmim də Əliağa Şıxlinski və atam kimi Tiflisdəki kadet 
korpusunu bitirib, özü də əla qiymətlərlə, - deyir, - 1892-ci ildə İkinci 
Konstantinovsk hərbi məktəbini bitirir. Bir il sonra unter-zabit rütbəsi alır. 1902-ci 
ildə ştabs-kapitan rütbəsində əsrimizin əvvəllərində başlayan Rus-yapon 
müharibəsində iştirak edir. Port-Artur döyüşlərində mərdliklə vuruşan əmim 
“Müqəddəs Vladimir” ordeninin dördüncü dərəcəsilə və “Müqəddəs Stanislav” 
ordenin üçüncü dərəcəsilə (qılınc və bantla birgə) təltif olunur. 1914-cü ilin 
payızından podpolkovnik rütbəsi alır. Həmyerliləri, artilleriya generalı Əliağa 
Şıxlinski və Səməd bəy Mehmandarovla çiyin-çiyinə vuruşan podpolkovnik 
İbrahim ağa Usubov Birinci Dünya  müharibəsində az şücaət göstərmir. 
Müharibədən sonra Xarkov şəhərində yerləşən 122-ci Tambov süvari alayında 
hərbi xidmətə başlayır. 1910-cu ildə İbrahim ağa Usubov Tiflisdə yaşayan 
qohumu, Zaqafqaziya müftisi Mirzə Hüseyn Əfəndi Qayıbzadənin kiçik qızı 
Gövhər xanımla ailə həyatı qurur. 
Müsahibimdən soruşdum: 
- Generalın oğlu, qızı qalırmı? 
- Bu saat hamısını deyəcəyəm, - Faris baba yenidən əl-ayağa düşür. Köhnə 
cib dəftərçələrindən birini götürüb, o birini qoyur,- İki adamla görüş, söhbət elə. 
Əmim qızı Nigar xanım Usubova və generalın qardaşı qızı Gövhər xanım Usubova 
ilə. 
EIə həmin günü Mirzə Şəfi küçəsinin altı nömrəli mənzilində yaşayan 
Gövhər xanıma baş çəkdim. General-mayor əmisinin adını eşidən kimi səksən yaşlı 
qadının da gözlərində, sifətində qəribə bir işıq yandı. Sonra o işıq qəfildən çəkildi 
və yerində təəccüb qaldı: 
“Nə əcəb? Haradan yada düşüb”. Gövhər ana əlini dizlərinə vurub yana-
yana dedi: - Fələyin gözü tökülsün, bircə əmin oğlu vardı, o da 1940-cı ildə 
qəflətən vəfat etdi. Yeganə kişi nişanəsi idi əmin ocağının. Atam İsmayılı zorla 
xatırlayıram, 1910-cu ildə vəfat etdikdən sonra əmim İbrahimin himayəsinə 
keçdim. O, Xarkovda hərbi qulluqda olsa da doğma kəndi Salahlını unutmurdu. 
1914-cü ildə məni Bakıya gətirib Hacı Zeynalabdin Tağıyevin Qız məktəbinə 
qəbul etdirdi. 1917-ci ilədək bu məktəbdə oxudum. Əmim bir il sonra Azərbaycan 
Demokratik Hökumətinin dəvətilə Xarkovdan Bakıya köçdü. 
Adətən hərbçi zəhmi ağırdı, deyirlər. Əlbəttə, işdə, qulluqda necə olmağını 
deyə bilmərəm, amma evdə, ailədə əmim xoşxasiyyət, həssas qəlbli insan idi. 
Təhsil və tərbiyə məsələsinə ciddi fikir verərdi. “Gövhər, deyərdi, - səni atanın 
arzusu ilə müəllimliyə qoymuşam. Sənin qarşında mədəni insan yetişdirmək kimi 
nəcib bir vəzifə durur. Gərək elə şagird yetişdirəsən ki, onunla həmişə iftixar edə 
biləsən”. Yadımdadı, general Əliağa Şıxlinski tez-tez bizə gələrdi, hər iki bacanaq 
Port-Artur döyüşlərindən, Birinci Dünya müharibəsindəki fəaliyyətlərindən söhbət 
açardılar. 
150 
 
İbrahim ağa Usubov görkəmli dövlət xadimi Nəriman Nərimanovla, 
Əliheydər Qarayevlə, Mixail Frunze və başqaları ilə yaxın idi, 1915-ci il avqustun 
birində döyüş meydanlarında göstərdiyi şücaətə görə ona polkovnik rütbəsi 
verilmişdi. 
Bu müharibədə onun göstərdiyi şücaət haqqında “Kaspi” qəzetinin 26 fevral 
1916-cı il sayında Ceyhun Hacıbəyli yazır: “Yüz iyirmi ikinci Tambov süvari 
alayının zabiti, üçüncü dərəcəli “Müqəddəs Vladimir” (1916-cı ildə), ikinci 
dərəcəli “Müqəddəs Stanislav”, ikinci dərəcəli “Müqəddəs Anna” ordenli, kavaler 
İbrahim ağa Usubov bu alaya təyin olunandan sonra polkovnik rütbəsi almışdır. 
1914-cü il oktyabrın on dördündə Mizines kəndi ətrafındakı yüksəkliyə hücum 
zamanı İbrahim ağa batalyona komandirlik edərkən düşməni iki cərgə səngərdən 
vurub çıxarmış və üç gün bu yüksəkliyi avstriyalıların əks hücumlarından qoruyub 
saxlamışdır”. 
Polkovnik İbrahim ağa Usubov artilleriyası ilə öz alayına himayədarlıq 
etmiş və Peremişl qalasından düşməni vurub çıxartmışdır. Bu döyüşlərdə 
göstərdiyi igidliyə görə 1915-ci il aprelin 19-da “Müqəddəs Georgi” ordeninin 
dördüncü dərəcəsi ilə təltif olunmuşdur. 
1917-ci il iyulun birində 133-cü süvari diviziyasında briqada komandiri 
təyin olunan İbahim ağa Usubova general-mayor rütbəsi verilmişdir. 
1918-ci ilin may ayında İbrahim ağa Usubovu milli Azərbaycan ordusunda 
işləmək üçün dəvət etdilər. O, Əliağa Şıxlinski, Səməd bəy Mehmandarov, 
Əbdülhəmid bəy Qaytabaşı, Cavad bəy Şıxlinski və başqa hərbçilərlə birgə 
Azərbaycan Demokratik Hökumətinin Milli Ordusunun təşkilinə başladı. On 
səkkizinci ilin aprelində Gəncədə praporşik məktəbi açdılar. Burada azərbaycanlı 
gənelər təhsil alırdılar. Bir il sonra həmin məktəb Bakıya köçürüldü və Azərbaycan 
Hərbiyyə məktəbi adlandırıldı. 1919-cu il yanvarın 9-da milli hökumət xalqına 
sidq-ürəklə xidmət etdiyinə görə hərbiyyə naziri yanında İbrahim ağa Usubovu 
tapşırıq generalı vəzifəsinə təyin etdi. 
Milli hökumət İbrahim ağanı on doqquzuncu ildə Azərbaycan ordusu üçün 
hərbi ləvazimat və hərbi geyim alıb gətirmək məqsədilə İtaliyaya ezam etmişdi. 
İbrahim ağa Usubovun xarici ölkəyə ezam olunması təsadüfi deyildi. O, fransız, 
ingilis, alman və polyak dillərini mükəmməl bilirdi. Respublika Mərkəzi Dövlət 
Arxivində saxlanan bir sənəd Müsavat dövlətinin İtaliyadakı nümayəndəsinin 
Müsavat ordusuna geyim və təchizat əşyaları almaq üçün hərbi nazirliklə 
danışıqları barəsində teleqram bunu təsdiq edir. 
2 dekabr 1919-cu il 
 
Özünün sərəncamında olmadığından İtaliyanın hərbi nazirliyi paltar və 
silah verə bilmir. O, avtomobillər, aeroplanlar, projektorlar, dizliklər, mələfələr və 
adyallar verir. Geyim əşyaları göndərilməsi Gellə tapşırılıb. İlk partiya dekabrın 
axırlarında Batuma gələcək. Keyfiyyətli köhnə paltar tapmaq mümkün deyil. 
151 
 
Əgər qiyməti əl versə, bu əşyaların əvəzinə parça almaq barəsində 
fikirləşərəm. Parçanın bizdəki qiymətini bildirməyinizi xahiş edirəm. 
 
General İbrahim ağa Usubov 
 
- Əmim çox zarafatcıl idi, - deyən Gövhər xanım söhbətini davam etdirir. - 
Bir dəfə süfrə başında olan bir əhvalat yadıma düşdü. İbrahim əmim köksünü 
ötürüb: 
- Of, - dedi, - balalarım, kaş hər şeydə: ağılda, kamalda, şöhrətdə özümə 
oxşasınlar. Amma bircə şeydə mənə yox, dayılarına oxşasalar yaxşıdı. 
Həyat yoldaşı Gövhər bibim tez üstünə düşdü: 
- De görüm, o nədi elə? 
Əmim bığaltı gülümsünüb: 
- Boyumu deyirəm, - dedi, - bircə boy-buxundan kəm-kəsrim var. 
Əmim orta boylu idi. Ona işarə vururdu. Əlağa Şıxlinski də buna zarafatla 
cavab verdi: 
- Eybi yoxdu, - dedi, -İbrahim, qəm eləmə, o da igidə bir yaraşıqdır. 
- Gövhər xanım, general əminizin son taleyi necə olub. 
- İyirminci ilin aprelində XI ordu gəldi. Əliağa Şıxlinski, İbrahim ağa 
Vəkilov, Səməd bəy Mehmandarov, Əbdülhəmid bəy Qaytabaşı, Firidun bəy 
Vəzirov, əmim və bütün azərbaycanlı hərbçilərə, generallara ilk günlər 
toxunmadılar. Xüsusi əmr verdilər ki, poqonlarınızı çıxarın, indi Qızıl Orduda 
xidmət edəcəksiniz. 
Onlar da dinib-danışmadılar. Dedilər, təki xalqa toxunmasınlar, biz də xalqa 
xidmət edərik. Səhv etmirəmsə, hətta, onlara əmək haqqı da təyin etmişdilər. 
Əmimə vəsiqə də vermişdilər ki, o, diviziya komandiri kimi xidmət edir. 
Yadımdadır, iyul ayının ilk günləri idi. Evimizdə Qazaxdan gələn qonaq da vardı. 
Əliağa əmim, İbrahim dayım da (general İbrahim ağa Vəkilov - Ş.N) bizə gəlmişdi. 
Hamı kəndi, qohumları, uşaqlıq dostlarını soruşur, deyib-gülürdülər. O vaxt bütün 
hərbçilər indiki İstiqlal küçəsindəki beş nömrəli evdə yaşayırdılar. Gecə on ikiyə 
işləyəndə hər kəs öz evinə getdi. Yenicə yatmağa hazırlaşırdıq ki, küçədə bir yük 
maşını dayandı. Maşından tökülən qırmızı əsgərlər qaça-qaça bloklara doldular. 
Tüfənglərin qundağı ilə qapıları döyüb içəri soxuldular. Əsgərlər içəri girən kimi 
əmimi əhatəyə aldılar. Mən əmimə tərəf atılıb zorla əlindən yapışıb ağladım. 
Əsgərlər ev əşyalarını siyahıya aldılar. Əmimin orden-medallarını və özünü də 
apardılar. O gecə azərbaycanlı generalları - Əliağa Şıxlinskini, Səməd bəy 
Mehmandarovu, Murad Gəray bəy Tlexası, Firidun bəy Vəzirovu, general-
qubernator Nərimanbəyovu, polkovnik Rüstəm ağa Şıxlinskini, kapitan Bahadır 
bəy Vəkilovu, əmim İbrahim ağa Usubovu - hamısını yük maşınına doldurub 
apardılar. Dallarınca çox gedib-gəldik, bir xəbər öyrənə bilmədik. Onları həbs 
etdirən İlya adlı hərbçi idi. O, yarı erməni, yarı yəhudi idi. Əmimi, on iki 
152 
 
azərbaycanlı generalı və zabiti 1920-ci il iyunun on altısında gecə ilə Nargin 
adasına aparıb orada güllələyiblər. Çox get-gəldən sonra əmim arvadı Gövhər 
bibimə əl boyda kağız verdilər ki, onları səhvən güllələyiblər. Şura hökuməti 
ailənizdən üzr istəyir. 
Əliağa Şıxlinski və Səməd bəy Mehmandarov isə ayrı kamerada olublar. 
Xoşbəxtlikdən onların Nəriman Nərimanova göndərdikləri məktub çatıb və onlar 
xilas olublar. Orduya soxulan terrorçu-daşnaklardan ehtiyat edən Nərimanov ona 
görə də 1920-ci il avqustun 1-də Ə.Şıxlinskini və S.Mehmandarovu Moskvaya 
göndərdi. 
General İbrahim ağa Usubovdan çox az nişanə qalıb. Bir neçə şəkil, bir də 
qızı - Azərbaycan Dövlət konservatoriyasının müəllimi, əməkdar incəsənət xadimi, 
professor Nigar xanım Usubova... Mübarizələrdə keçən ömrün anları indi saralıb-
soldurduğunu çox az şəkil və sənədlərlə yaşayır. General-mayor İbrahim ağa 
Usubovun qızı Nigar xanım atasından fəxrlə söhbət açır: 
- Əliağa əmim deyirdi ki, atan İbrahimin hərbçi istedadı Birinci Dünya 
müharibəsi dövründə özünü parlaq şəkildə göstərdi. Döyüş zamanı çevikliyi, 
piyada qoşunlardan məharətlə istifadə etməsi, xüsusilə əsgərlərlə səmimi rəftarı 
İbrahimi rus ordusunda mahir bir sərkərdə kimi tanıtdı. Əliağa əmim bir də 
danışırdı ki, M.V.Frunze  atanı  yaxşı  bir  insan  kimi  tanıyırdı. Birinci Dünya 
müharibəsindəki fəaliyyətini, hərbi sənətkarlığını çox yüksək qiymətləndirirdi. 
Mən Xarkovda anadan olmuşam. Uşaq olsam da, bəzi əhvalatları yaxşı 
xatırlayıram. Yadımdadır, nə münasibətləsə evimizdə qonaqlıq vardı, məclisdə 
yüksək rütbəli zabitlərlə yanaşı sıravi əsgərlər də iştirak edirdi. Əsgərlərdən biri 
atam haqqında dedi: - baxmayaraq ki, o, rus deyil, azərbaycanlıdır, ancaq bizim 
üçün doğma atadan da yaxındır. 
Atam həqiqətən də əsgərlərlə zabit arasında sərt sədd çəkməyən adam idi. 
Əsgərin bütün hüquqlarını əlindən alan zabitlərlə o, heç vaxt razılaşmazdı. Məhz 
bu keyfiyyətlərinə görə onu əsgərlər ata kimi sevir, hörmət edirdilər. 
... Faris baba ilə görüşlərimin birində gördüm ki, o, lüğətlə bir Azərbaycan 
yazıçısının romanını oxuyur. 
- Faris baba, - dedim, - indən belə dil öyrənmək gec deyilmi? 
- Öyrənirəm ki, İbrahim əmim kimi dünənə, sabah deməyim. 
- O, nə deməkdir? 
- Bu saat danışacam, - deyib qoca iri gözlərilə gülümsündü. 
- Xatirimdədir, 1914-cü ilin yazında atam məni də götürüb kəndimiz 
Salahlıya gətirmişdi. Hələ müharibə başlamamışdı. Atam doğma kəndinə getməyi, 
qohumlara baş çəkməyi çox sevirdi. Ali rütbədə, yüksək bir yerdə işləməyinə 
baxmayaraq, ildə bir neçə dəfə kəndə gedərdi. “Bu kənd - deyirdi, - oğul, harda 
olsam mənimlədi, adam nə qədər böyük şəhərlərdə, uzaq ellərdə olsa da 
doğmasını, anadan süd əmdiyi yeri unuda bilmir. Buna haqqı da yoxdur”. 
153 
 
Atam eşidir ki, İbrahim ağa Usubov da ailəsi ilə kəndə gəlib. Abdulla 
əmimlə onun görüşünə gedirlər. Abdulla əmim İbrahim əmimdən soruşur ki, nə 
vaxt gəlmisən? 
İbrahim əmim cavab verir ki, “Sabah”. 
Atam təəccüb edir ki, bu nə danışıqdır. Abdulla əmim işin nə yerdə 
olduğunu başa düşür. Gülə-gülə deyir: 
- İbrahim, əgər sabah gəlmisənsə, yəqin ki, dünən də qayıdıb gedəcəksən.- 
Qoca əhvalatı danışıb kədərlə gülümsündü. - İbrahim əmim - dedi, - uzun müddət 
Rusiyada qulluq etdiyindən Azərbaycan dilini bir az yadırğamışdı. Məni də tale 
ölkədən-ölkəyə, şəhərdən-şəhərə atıb. Fransız, ingilis və bir neçə dildə sərbəst 
danışıb yaza bilirəm. Amma hiss edirəm ki, o qədər yadlarla oturub-durmuşam ki, 
doğmamı unutmaq ərəfəsindəyəm. 
Faris baba çoxillik ömründə bitib-tükənməyən hadisələrin, əhvalatların 
şahidi olmuşdu. Heyf ki, bu səmimi, mehriban qoca ilə görüşüm onun həyatının 
son günlərinə təsadüf etdi. O, bizim işıqlı dünyamızdan ömrünün doxsan dördüncü 
ilində köçdü. 
Minillik ədəbiyyata, mədəniyyətə malik xalqımızın minillik də qəhrəmanlıq 
tarixi var. İgid Cavanşirin, əyilməz Babəkin, köhlən at belində yadellilərə qarşı 
vuruşan Koroğlunun, Nəbinin, Qaçaq Kərəmin adı həm öz xalqımızın, həm də 
bütün bəşər tarixinin səhifələrində yaşayır. Onların hər biri öz doğma torpağını, öz 
yurdunu, öz xalqının əsrlərdən bəri yaratdığı mədəniyyəti qəsbkarlardan mərdliklə 
müdafiə ediblər. 
Hər əsr tarixə öz qəhrəmanlarını verib, hər igid özünün şücaəti ilə gələcək 
nəslə örnək olub. Zaman keçib, illər ötsə də, onlar yenə unudulmur, tarixin əbədi 
yaddaşında, sənədlərdə həmişəyaşar qalırlar. 
İnanırıq ki, hərbi qüdrət tariximizin səhifələrində general-mayor İbrahim 
ağa Usubov da beləcə yaşayacaqdır. 
 
QACAR NƏSĠLĠNĠN GENERAL OĞULLARI 
 
Azərbaycanda elə məşhur nəsillər var ki, həkim, mühəndis və elm xadimləri 
yetişdirməklə yanaşı, onların hərbçi oğulları da olmuşdu. Hələ İmperiya və 
Cümhuriyyət dövründə Naxçıvan kəngərlilərindən beş, Bakıxanovlardan üç, 
Yadigarovlardan dörd, Cavanşirlərdən dörd, Talışxanovlardan beş, Şıxlinskilərdən 
iki, Novruzovlardan üç, Qacarlardan səkkiz nəfər general yetişmişdir. 
Tarixi qaynaqlar imkan verir ki, bu gün Qacarlar haqqında iftixarla söhbət 
açaq. Digər Oğuz tayfaları kimi Yaxın və Orta Şərq tarixində Qacar oğullarının 
nümayəndələri mühüm rol oynamışlar. Onların gücü ilə Azərbaycan Səfəvi 
dövlətinin təməl daşı qoyulmuşdur. Qarabağ və Gəncə bəylərbəyliyini bu tayfanın 
sərkərdələri idarə etmişlər. Qacarlar nəslinin yeddi oğlu 1796-cı ildən ta 1925-ci 
ilədək İran şahı olmuşlar. 
154 
 
1804-cü ildən işğalçı Rus ordusuna qarşı illərlə qəhrəmanlıqla döyüşlər 
aparan İrəvan sərkərdəsi şahzadə Həsən xan, gəncəli Cavad xan Qacarlar nəslinin 
nümayəndəsidir. 
Qacarlar nəsilinin nüfuzlu nümayəndəsi olan şahzadə Əbdülsəmid Bəhmən 
Mirzə Abbas Mirzə oğlu (1811-1884) tarixçi-alim kimi xalqımıza az da olsa 
tanıdılıb. O həm də çox sayda yaxşı oğul-qız atası olub. Şahzadə Bəhmən Mirzənin 
qanuni olaraq evləndiyi on altı arvaddan altımış üç övladı olub. Onların otuz biri 
oğlan, otuz ikisi qız idi. Şahzadə altımış üç övladının hamısına ali təhsil vermiş, 
xalqımız üçün yararlı şəxsiyyətlər böyütmüşdür. 
Onun otuz bir oğlunun səkkiz nəfəri zər general paqonu daşımışdır: Rzaqulu 
Mirzə, Əmir Kazım Mirzə, Əmənulla Mirzə, Feyzulla Mirzə, Məhəmməd Mirzə, 
Mahmud Mirzə, Əbdülsəməd Mirzə və Şəfixan Mirzə Qacarlar. 
 
GENERAL - ġAHZADƏ ƏMĠR KAZIM MĠRZƏ QACAR 
(1853-1920) 
 
Şahzadə Bəhmən Mirzənin otuz bir oğlunun on səkkizindən çoxu hərbi 
qulluqda olmuşdur. Bəs Sovet hakimiyyəti illərinə qədər sağ qalan bu oğlanların 
sonrakı taleyi necə olub? 
Onların on beş nəfərinin Azərbaycan Demokratik Respublikasının 
ordusunda xidmət etməsi barədə arxiv sənədlərində məlumat var. 1918-ci ildə 
polkovnik Xosrov Mirzə Qacar Birinci Azərbaycan süvari alayının komandiri 
olmuşdur. Polkovnik Seyfulla Mirzə Qacar isə Baş Qərargahda intendant şöbəsinin 
rəisi idi. General Əmir Kazım Mirzə Qacarın hərbi nazir Səməd bəy 
Mehmandarovun adına yazdığı raport Respublika Yeni Tarix Mərkəzi Dövlət 
Arxivində saxlanılır. General Əmir Kazım Mirzə Qacarın 1918-ci il dekabrın 1-də 
vətənpərvər ruhda yazdığı raportda onun ömür yolunun indiyədək açılmayan 
səhifələri də var:  
“Əlahəzrət yoldaş hərbi nazirə 
Hörmətli cənab Səməd bəy, təəssüflər olsun ki, Bakıya gəlib Siz 
əlahəzrətlərinə xahişimi çatdıra bilmədim. Bunun da səbəbi Hərb Nazirliyin 
Gəncəyə köçürülməsi oldu. 
Sizinlə görüşə bilmədiyimə çox təəssüf etdim. Bakıya gəlib Sizi tapa 
bilmədim. Çünki Siz xidməti işlərinizlə əlaqədar şəhərdən müvəqqəti getmişdiniz. 
Oğlumun və qızının xəstəliyi haqqında evdən teleqram almışam. Tiflis şəhərinə 
qayıdıram. İcazənizlə Sizə yazılı surətdə müraciət edirəm və bundan əlavə raport 
da yazmışam. 
Mən otuz dörd il hərbi xidmətdə olmuşam. Və iki hərbi kampaniyada iştirak 
etmişəm: 1877-78-ci illərdə rus-türk müharibəsində və rus-yapon müharibəsində 
Öz xahişimə cəbhəyə göndərilmişəm və döyüşlərdə podpolkovnik rütbəsində 
155 
 
iştirak etmişəm. Bir neçə döyüş təltifatı alandan sonra polkovnik rütbəsinə layiq 
görülmüşəm. 
Xidmət etdiyim müddətdə qoşun hissələrinin iki tədris kursunu bitirmişəm: 
Qafqaz süvari tədris rotasının və ikinci süvari zabit məktəbinin kurslarını. Hər iki 
kursu da birincilər sırasında, mükafatla. 
Az müddət istefada olsam da hərbi ruhda tərbiyə almış, həmişə də hərbi işlə 
maraqlanmış və hərbi ədəbiyyatı izləmişəm. Məhz buna görə də hərbi qulluğun 
müasir tələblərinə uyğun olaraq xidmət borclarını icra etmək bacarığına və lazımi 
qədər fiziki qüvvəyə malik olduğumu hiss edirəm. 
Qərargahın Azərbaycan korpusuna təqdim etdiyim xidmət dəftərçəmdə 
keçdiyim hərbi xidmət haqqında tam məlumat almaq olar. 
Zati-aliləri, Vətənin keçdiyi bu ağır vaxtda öz xalqıma xeyir vermək 
məqsədilə bu həm də mənim ailəmin zəifləmiş iqtisadi vəziyyətinin yaxşılaşmasına 
səbəb olardı. 
Xahiş edirəm, Azərbaycanın hər hansı hərbi idarəsində mənə general 
vəzifəsindən birini nəzarət generalı və ya məiyyət generalı və yaxud Sizin məsləhət 
gördüyünüz vəzifəni həvalə edəsiniz. 
 
Sizin mənim haqqımda xeyirxah qərarınızı gözləyən 
 bəndəniz General-mayor şahzadə Əmir Kazim 
Mirzə Qacar” 
 
Respublika Dövlət Arxivində saxlanan bir sənəddə deyilir ki, Gəncə 
üsyanında türk zabitləri və denikinçilər iştirak edirdilər. Üsyançıların artilleriya 
hissəsinə denikinçi polkovnik Nikolayev komandirlik edirdi. Üsyançıların 
başçılarından biri də keçmiş müsavat ordusunun zabiti Məhəmməd Mirzə Qacar 
idi. 
Bundan sonra Qacarlar nəslinin faciəsi başlanmışdır. Şahzadə Bəhmən 
Mirzənin oğlu - general-mayor Əmir Kazım Mirzəni Gəncədə bolşevik çekistləri 
doğrayırlar. Nəvəsi, podpolkovnik Sədrəddin Mirzəni isə 1920-ci ilin iyununda 23 
nəfər müsavat zabiti ilə birlikdə həbs edib Arxangelsk adasına sürgün edirlər. 
General-mayor Əmənulla xan Mirzə İrana köçüb Tehranda yaşayır. Onların Tiflis 
və Şuşadakı mülkləri müsadirə olunur. 
Azərbaycan hərb tarixinə, maarif və mədəniyyətinə görkəmli simalar bəxş 
etmiş bu ziyalı nəslinin bir nümayəndəsi ilə görüşə bildim. Respublika MEA-nın 
müxbir üzvü Çingiz Qacarda babalarından qalma nadir əlyazmalar, qiymətli 
fotoşəkillər və müxtəlif yadigarlar saxlanılır. Onlardan biri general-mayor Əmir 
Kazım Mirzə Qacara məxsusdur. Əmir Kazım Mirzə 25 il orduda qüsursuz xidmət 
etdiyinə görə üstündə tuncdan tökülmüş atlı fiquru olan stolüstü saatla 
mükafatlandırılıb. Saatın üstündə “Əmir Kazım Mirzəyə əla xidmətinə görə” 
156 
 
sözləri yazılıb. 44-cü Nijeqorod alayının marşını çalan saat indi də işləyir. Bu 
qiymətli hədiyyə general Əmir Kazım Mirzəyə 1898-ci il dekabrın 16-da verilib. 
General Əmir Kazım Mirzə 1853-cü ildə Şuşada anadan olub. İlk təhsilini 
Tiflis klassik gimnaziyasında alıb, 20 yaşında isə Peterburqdakı Nikolayev süvari 
məktəbini bitirib. 1871-ci ildə kornet-zabiti Əmir Kazım hərbi xidmət üçün Qafqaz 
Əlahiddə ordusunun 44-cü Nijeqorod alayına göndərilib. Qüsursuz xidmətinə görə 
o dəfələrlə imperiyanın yüksək orden və medalları ilə təltif olunub. 
1877-78-ci illərdə rus-türk müharibəsində dördüncü dərəcəli “Müqəddəs 
Anna” və üçüncü dərəcəli “Müqəddəs Stanislav” ordenləri ilə mükafatlandırılıb. 
Ən yaxşı süvari zabitləri sırasında mayor Əmir Kazım Mirzə 1881-ci ildə 
imperator üçüncü Aleksandrın tacqoyma mərasimində iştirak edib. Süvari 
polkovniki Əmir Kazım Mirzə 1895-ci ildə eskadron komandiri təyin olunur. 
Həmin ili o, Buxara əmirliyinin üçüncü dərəcəli “Parlayan ulduz” ordeni ilə təltif 
edilib. 
XIX əsrin yetmişinci illərindən hərbi xidmətdə sürətlə irəliləyən igid zabit 
Əmir Kazım Mirzəni hökumət səxavətlə təltif etmişdir. O, 1879-cu ildə üçüncü 
dərəcəli “Müqəddəs Anna”, ikinci dərəcəli “Müqəddəs Stanislav” (qılıncla birgə), 
1881-ci ildə ikinci dərəcəli “Müqəddəs Anna”, altı il sonra üçüncü və dördüncü 
dərəcəli “Müqəddəs Vladimir”, 1890-cı ildə isə İranın dördüncü dərəcəli məşhur 
“Şire-Xorşid” ordenləri ilə mükafatlandırılmışdır. Əmir Kazım Mirzə 1904-1905-ci 
illərdə Port-Artur döyüşlərində Amur-kazak süvari polkunun komandiri kimi 
vuruşmuşdur. Bu müharibədə ona döyüş şücaətlərinə görə polkovnik rütbəsi 
verilir, bir neçə orden, medalla və 1905-ci ildə üstü yazılı qızıl silahla təltif olunur. 
1902-ci ilində diviziya komandirinin birinci müavini kimi yüksək vəzifəyə 
təyin edilən polkovnik Əmir Kazım Mirzə 1910-cu ildə general-mayor rütbəsinə 
layiq görülmüşdür. 
General şahzadə Əmir Kazım Mirzə təkcə hərbçi deyildi. O, xalqımızın 
maariflənməsində də yaxından iştirak etmiş, Tiflisdə və ayrı-ayrı qəzalarda ibtidai 
məktəblərin açılmasına maddi yardım göstərmiş və kasıb balalarını öz xərcinə 
oxutdurmuşdur. General-mayor Əmir Kazım xan Qacar 1910-cu ildən Qafqaz 
Müsəlmanları Xeyriyyə Cəmiyyətinin fəxri üzvü seçilmişdir. Onun ən böyük 
xidmətlərindən biri 1912-ci ildə Tiflisdə Azərbaycan dram cəmiyyətinin təsisi və 
tamaşa binasının açılmasında yaxından iştirakı olmuşdur. 1911-ci ildə 
M.F.Axuundovun yüz illik yubileyi də general-mayor Əmir Kazım Mirzə Qacarın 
sədrliyi ilə keçmişdir. 
1913-cü ildə “Molla Nəsrəddin” jurnalında Məmmədəli 
Əbdülmanafzadənin “Gimnazist” şeiri dərc olundu. Çar məmurları və 
qaragüruhçular jurnalı məhkəməyə verdilər. Məşhur ədəbiyyatşünas-alim Firudin 
bəy Köçərli, İranın Tiflisdəki vitse-konsulu Mirzə Məhəmmədxan və general Əmir 
Kazım Qacar müsəlman ədəbiyyatının bilicisi kimi məhkəmədə iştirak edib jurnalı 
müdafiə etdilər. 
157 
 
General Əmir Kazım Qacar 1918-ci il dekabrın 1-də Gəncə şəhər hərbi 
komendantı təyin olunur. 
1920-ci ilin may-iyun aylarında daşnak-bolşevik ordusuna qarşı vuruşan 
general Əmir Kazım xan Qacar əsir düşür və Gəncə “ÇK”-sı Tuxareli tərəfindən 
qılıncla vəhşicəsinə öldürülür. 
 
GENERAL-MAYOR FEYZULLA MĠRZƏ QACAR 
(1872-1920) 
 
Ötüb keçən illəri yada salın, keçmiş nəsillərin fəalliyətini unutmayın. 
Nüfuzlu nəsillərin gördüyü işlər bu günkü gəncliyə örnək olmalıdır. 
El hikməti 
 
Feyzulla Mirzə Qacar 1872-ci ildə Şuşada general Şəfi xan Mirzənin 
ailəsində dünyaya gəlib, dörd general əminin - Rzaqulu Mirzənin, Əmir Kazım 
Mirzənin, Əmənulla xan Mirzənin, Məhəmməd Mirzənin ilk general rütbəsi alan 
ilk qardaş övladıdır. 1920-ci ilin may ayında bolşeviklərlə savaşda Gəncə 
üsyanında həlak olub. Şahzadə Feyzulla Mirzə Peterberqdakı Nikolayev süvari 
məktəbini kornet rütbəsində bitirib. 
1904-1905-ci illərdə Port-Arturun müdafiəsində iştirak edib. Süvari generalı 
Hüseyn xan Naxçıvanskinin komandanlıq etdiyi İkinci Dağıstan alayında 
podyesaul (kazak qoşunlarında kapitan) rütbəsində döyüşən şahzadə Feyzulla 
Mirzə Qacar bir neçə uğurlu döyüşlərin iştirakçısı olub. 
1905-ci il yanvarın 14-də o, Laizinqou kəndi uğrunda gedən döyüşlərdə 
qəhrəmanlıqla vuruşaraq yaralanmışdır. Həmin ildə nəşr olunmuş “Niva” 
jurnalının 18-ci nömrəsində igid həmyerlimizin foto şəkli də verilmişdir. 
1912-ci ildə 16-cı Tver-draqun alayında şahzadə-podpolkovnik Feyzulla 
Mirzə Qacar rotmistr rütbəsində xidmət edib. Birinci Dünya müharibəsində o, 
Çeçen süvari alayının komandiri kimi ön cəbhədə vuruşaraq ad-san qazanmışdır. 
1916-cı il fevralın 26-da “Kaspi” qəzeti yazırdı: “Çeçen süvari alayının komandiri, 
dördüncü dərəcəli “Müqəddəs Georgi” ordenli şahzadə podpolkovnik Feyzulla 
Mirzə Qacar 1915-ci il fevralın 15-də şəxsi təşəbbüsü ilə sıralarında yalnız bir 
zabiti olan Ulan-kazak alayının dörd bölüyünə komandanlığı öz üzərinə 
götürmüşdür. Güclü tüfəng və pulemyot atəşindən məharətlə istifadə edən cəsur 
komandir Feyzulla Mirzə Qacar Brın kəndini düşməndən itkisiz geri almışdır. Belə 
mühüm əhəmiyyətli döyüş sahəsini düşməndən təmizlədiyinə görə igid komandir 
Feyzulla Mirzə Qacar üçüncü dərəcəli “Müqəddəs Vladimir” (qılıncla birgə) və 
ikinci dərəcəli “Müqəddəs Anna” (qıhnc və bantla birgə) ordenləri ilə təltif 
olunmuşdur. Şahzadəyə həm də polkovnik rütbəsi verilmişdir”. 
Məhz Birinci Dünya müharibəsi illərində göstərdiyi qeyri-adi igidliyə və 
komandirlik məharətinə görə şahzadə Feyzulla Mirzə Qacar 1917-ci il sentyabrın 
158 
 
30-da Qafqaz müsəlmanlarından təşkil olunmuş Birinci Qafqaz süvari diviziyasına 
komandir təyin olunur. 
Həmin il mayın 7-də əla komandirlik məharətinə və döyüş qabiliyyətinə 
görə şahzadə Feyzulla Mirzə Qacara general-mayor rütbəsi verilmişdir. 
Yeri gəlmişkən, ilk dəfə şahzadə Feyzulla Mirzə Qacarın general-mayor 
olması faktına biz K.A.Zalesskinin 2003-cü ildə Moskvada nəşr olunmuş “Birinci 
Dünya müharibəsində kim-kim olmuşdur” hərbi ensiklopedik kitabında rast gəldik 
(səh. 876-da). 
Rusiyadakı inqilabi çevrilişdən sonra vətənə qayıdan şahzadə general 
Feyzulla Mirzə Qacar Azərbaycan Milli Ordusunda xidmətini davam etdirmək 
istəyir. 1918-ci il dekabrın 23-də Gəncəyə gəlir və Baş Qərargah rəisinin adına 
belə bir raport yazır: “Yenidən hərbi xidmətimi davam etdirmək arzusu ilə mənim 
Azərbaycan ordusu sıralarına qəbul olunmağım haqqında zəmanət vermənizi xahiş 
edirəm. 
General-mayor şahzadə, Feyzulla Mirzə Qacar, 
Gəncə şəhəri” 
 
1919-cu il yanvarın 9-da hərbiyyə naziri, tam artilleriya generalı Səməd bəy 
Mehmandarovun və Baş Qərargah rəisi, polkovnik Həbib bəy Səlimovun 20 saylı 
əmrilə general-mayor Feyzulla Mirzə Qacar Gəncə qarnizonunun rəisi təyin 
olunur. 
1920-ci ilin aprelində bolşevik-daşnak qoşunları ölkəmizi istila etdilər. Bu 
təhqirə dözməyən Azərbaycan ordusunun mərd əsgər və zabitləri ölkəmizin hər 
yerində olduğu kimi, Gəncədə də istilaçılara tabe olmaq istəmədilər. Silahlanmış 
bütün Gəncə əhalisi üsyana qalxdı. Bir həftə davam edən ağır döyüşlərdə qacarlar 
nəslindən olan dörd generaldan üçü - Əmir Kazım Mirzə, Məhəmməd Mirzə və 
Feyzulla Mirzə son nəfəslərinə qədər vuruşaraq vətən torpağı uğrunda şəhid 
oldular. 
Belə bir fakt da var ki, Gəncə üsyanında süvari dəstəsi ilə mühasirəyə düşən 
general-mayor Feyzulla Mirzə Qacar həbs edilib, Bakıya gətirilir və “ÇK” onu 
müsavat siyasi xadimləri ilə birgə Nargin adasında güllələyir. 
 
GENERAL-MAYOR MƏHƏMMƏD MĠRZƏ QACAR 
(1872-1920) 
 
Şahzadə Bəhmən Mirzənin beşinci arvadı Çiçək xanımdan olan dördüncü 
oğlu. General Əmənulla xan Mirzənin (1862-1937) kiçik qardaşıdır. 1872-ci ildə 
Şuşada dünyaya gəlib. 1920-ci ilin mayında Gəncə üsyanında bolşevik-daşnak 
qoşunlarına qarşı döyüşlərdə həlak olub. 
General-şahzadə Məhəmməd Mirzə Qacar həmişə ön cəbhədə olmuş 
erməni-daşnak qoşunlarına qarşı müvəffəqiyyətli əməliyyatlar aparmışdır. 1920-ci 
159 
 
il yanvarın 24-də Qarabağda düşmən qüvvələrinin getdikcə artdığını hiss edən ayıq 
sərkərdə Məhəmməd Mirzə Qacar Baş qərargah rəisi general-leytenant Məmməd 
bəy Sulkeviçə Xankəndindən belə bir teleqram vurub əlavə kömək istəmişdir: 
“Xəbər verirəm ki, Qarabağ qubernatorluğunda ermənilər tərəfindən çox ciddi, 
demək olar ki, faciəli vəziyyət yaradılmışdır. Çox böyük və ciddi qüvvə lazımdır. 
Xankəndi qarnizonunun dəstə rəisinə dəymək olmaz, əks halda yerli ermənilər - 
Əsgəran və Şuşanı tuta bilərlər. Ermənilər haqqında qəti tədbir görmək lazımdır”. 
1918-ci ildə Azərbaycan Milli Ordusunda Baş Artilleriya idarəsinin rəisi 
kimi fəaliyyətə başlayan polkovnik Məhəmməd Mirzə Qacara 1919-cu il iyulun 
19-da əla xidmətlərinə görə 320 saylı əmrlə general-mayor rütbəsi verilmişdir. 
Şahzadə general Məhəmməd Mirzə Qacar haqqında hərbi nazir Səməd bəy 
Mehmandarovun və Baş Qərargah rəisi general Həbib bəy Səlimovun həmin il 
noyabrın 30-da imzaladıqları 1 nömrəli əmr onun sərkərdəlik fəaliyyəti barədə 
nadir sənədlərdən biridir. Əmrdə deyilir: 
“Hərb naziri köməkçisinin məlumatından aydın olur ki, general-mayor 
şahzadə Məhəmməd Mirzə Qacar 1-ci piyada diviziyasına müvəqqəti komandanlıq 
etdiyi müddətdə Gəncə qarnizonunun rəisi vəzifəsini icra edərkən batalyon 
yaradılması və xüsusi təyinatla yola salınması, eləcə də qoşun hissələrinin isti 
əsgəri geyimlə təmin edilməsində çoxlu səy və fəaliyyət göstərmişdir. Buna görə 
də mən ona səmimi minnətdarlığımı bildirirəm”. 
1910-cü ildən böyük knyaz, general-feldmarşal Mixail Nikolayeviç adına 
birinci Kuban kazak batareyasının komandiri podpolkovnik Məhəmməd Mirzə 
Qacar Birinci Dünya müharibəsinə qədər nümunəvi xidmətinə görə ikinci dərəcəli 
“Müqəddəs Anna” ordenini (qılıncla birgə) və həmin ordenin dördüncü dərəcəsi ilə 
(“igidliyə görə” yazısı ilə) təltif olunmuşdur. 
Birinci Dünya müharibəsi illərində də kazak süvari qoşunlarının sıralarında 
mərdliklə döyüşən Məhəmməd Mirzə Qacarın xidmətləri ikinci və üçüncü dərəcəli 
“Müqəddəs Stanislav” ordeninə (qılınc və bantla birgə) layiq görülmüşdür. 
1920-ci ildə Gəncə üsyanı zamanı yerli hökumətin ümumi rəhbəri və 
təşkilatçısı seçilən general Məhəmməd Mirzə Qacar bolşeviklərlə döyüşlərdə həlak 
olmuşdur. 
 
GENERAL - ġAHZADƏ ƏMƏNULLA XAN QACAR 
(1857-1937) 
 
Qacarlar nəslinin daha bir general oğlu şahzadə Əmənulla xan Mirzə Qacar 
olmuşdur. O, qardaşı Əmir Kazım xandan dörd yaş kiçik idi. Təəssüf ki, onun 
haqqında əlimizdə olan faktlar o qədər də çox deyil. İnqilabdan əvvəl dərc olunmuş 
qəzetlər “Kafkaz”, “Kaspi”, “İrşad” Əmənulla xanın hərbi fəaliyyətindən qısa 
yazılar verib. 
160 
 
1857-ci il yanvarın 8-də Şuşada anadan olan şahzadə Əmənulla xan Qacar 
Peterburqdakı hərbi kadet korpusunu bitirmişdir. 22 yaşında poruçik rütbəsi alan 
Əmənulla xan 1879-cu il iyulun 19-da xidmətə başlamış, doqquzuncu Kuban 
piyada kazak batalyonunda komandir olmuşdur. 1900-cü il mayın 6-da nizami 
kazak batalyonundakı nümunəvi xidmətinə görə Əmənulla xan Bəhmən Mirzə 
oğluna yesaul (kazak qoşunlarında mayor) rütbəsi verilmişdir. 
Birinci Dünya müharibəsi illərində Avstriya cəbhəsində vuruşan igid süvari 
komandirin döyüş fəalliyəti üçüncü dərəcəli “Müqqədəs Vladimir”, ikinci dərəcəli 
“Müqəddəs Anna” və üçüncü dərəcəli “Müqəddəs Stanislav” ordenlərinə layiq 
görülür. 
1915-ci ildə üçüncü Kuban-kazak piyada diviziyonuna komandirlik edən 
Əmənulla xan Mirzəyə həmin il aprelin 25-də polkovnik rütbəsi verilir. Güclü 
döyüşlər zamanı ayağından ağır yaralanan Əmənulla xan arxa cəbhəyə göndərilsə 
də, hərbi fəaliyyətini dayandırmır. 
1916-ci ilin noyabrında yenidən cəbhəyə qayıdan polkovnik Əmənulla xan 
Qacar Marxonovka kəndi uğurunda döyüşlərdə komandanlıq etdiyi batalyonla 
möhkəm mövqe tutaraq, süngü döyüşü ilə düşmən səngərlərini zəbt edir və 
artilleriya atəşinin gücü ilə düşmənin çoxlu sayda əsgər və zabitini əsir götürür. Bu 
müvəffəqiyyətli döyüş əməliyyatına görə polkovnik Əmənulla xan Qacar 1916-cı il 
noyabrın beşində “Georgi silahı” ilə təltif olunur. Kuban-kazak nizami 
hissələrindəki nümunəvi xidmətlərinə görə şahzadə Əmənulla xan Qacar 1917-ci 
ildə general-mayor ali rütbəsi ilə təltif olunur. 
Fevral burjua inqilabından sonra Qafqaza qayıdan Əmənulla xan bir müddət 
Tiflisdə və Şuşada yaşayır. 1918-ci ildə Milli Ordumuz yaradılanda Azərbaycan 
Respublikası hərbi nazirinin adına dekabrın birində belə bir raportla müraciət edir: 
“Respublika ordusuna böyük xeyir gətirmək arzumu nəzərə alaraq məni 
müvafiq bir işlə təmin etməyinizi xahiş edirəm. Bununla yanaşı, Sizə məlum 
edirəm ki, mənim zabit kimi 35 illik fasiləsiz hərbi xidmətim və döyüş 
mövqelərində, bir də iştirakçısı olduğum rus-yapon və Birinci Dünya 
müharibələrində qazandığım döyüş təcrübəm var. 
Azərbaycan Əlahiddə korpusunun siyahısında mənim təyin olunmam 
haqqında sənədlərim və şəxsi işim vardır. Xidmət kitabçam da adı çəkilən 
korpusun qərargahında saxlanılır. 
Hörmətlə general-mayor, şahzadə Əmənulla xan Mirzə Qacar, Gəncə 
şəhəri”. 
General Əmənulla xan Qacar Xankəndində yerləşən birinci süvari 
diviziyasının rəis müavini və qarnizon rəisi olmuşdur. 1920-ci il martın 21-də gecə 
qəfil basqın edən daşnaq ordusuna qarşı döyüşlərdə mərdliklə vuruşmuşdur. Aprel 
çevrilişində bolşevik təzyiqinə dözməyən və bolşevik təhlükəsini əvvəlcədən hiss 
edən Əmənulla xan 1920-ci ildə İrana mühacirətə getmişdir. Tehranda yaşayan 
general-mayor Əmənulla xan Mirzə Qacar hərbi məktəbdə işləmiş, İran nizami 
161 
 
ordusunun yaradılmasında yaxından iştirak etmişdir. İran Milli Məclisinin deputatı 
və İran-Sovet dostluğu cəmiyyətinin sədri seçilən general-mayor Əmənulla xan 
Mirzə Qacar 1937-ci ildə Tehranda vəfat etmişdir. 
 
GENERAL - ġAHZADƏ RZAQULU MĠRZƏ QACAR 
(1837-1894) 
 
O, məhşur tarixçi, şahzadə Bəhmən Mirzə Qacarın ikinci oğludur. 1837-ci 
ildə Cənubi Azərbaycanda anadan olan şahzadə Rzaqulu Mirzə atası ilə 1848-ci 
ildə Tiflisə gələrək zadəgan balalarına məxsus kadet korpusu məktəbində təhsil 
alıb. 
Uzun müddət Qafqaz Əlahiddə ordusunda xidmət edən şahzadə Rzaqulu 
Mirzə Qacar Əlahəzrət imperatorun adını daşıyan Leyb-qvardiya xas alayında 
eskadron komandiri olub. O, 1860-cı il fevralın 4-də zabit-kornet rütbəsi alıb. 1862 
və 1864-cü illərdə üsyan etmiş dağlılara qarşı hərbi yürüşlərdə iştirak edib. 
1873-cü ildə xidmətdə fərqləndiyinə görə polkovnik rütbəsi alan şahzadə 
Rzaqulu Mirzə Qacar Türküstan hərbi dairəsinə ezam olunur. 1877-1878-ci illərdə 
Rus - Türk müharibəsində briqadaya komandanlıq edən şahzadə Rzaqulu Mirzə 
Bəyazid qalası uğrunda döyüşlərdə iştirak edir. Müharibədən sonra Qafqaza 
qayıdan polkovnik Yelizavetpol və Zaqatala süvari alaylarının təşkili ilə məşğul 
olur. 
Şahzadə Rzaqulu Mirzə Qacar 1883-cü il mayın 15-də general-mayor 
rütbəsi almışdır. 
Şahzadə Rzaqulu Mirzə hərbçi olmasına baxmayaraq, ədəbi yaradıcılıqla da 
məşğul olub. O, şərqşünas Adolf Berje, böyük dramaturq Mirzə Fətəli Axundov, 
dövlət müşaviri şərqşünas Aleksandr Şerbin, müsyö V.Qrimm, Mariya Pollan və 
başqa görkəmli şəxslərlə məktublaşaraq qohumu M.F.Axundovun əlifba və 
“Kəmalüddövlə məktubları”əsərinin çapına çalışmışdır (Şahzadə Rzaqulu Mirzənin 
kiçik qardaşı polkovnik Xanbaba xan (1849-1926) Mirzə Fətəli Axundovun qızı 
Seyrəbəyimlə ailə qurmuşdur. Vaxtsız vəfat edən Seyrəbəyimdən sonra Xanbaba 
xan onun kiçik bacısı Nisə xanımla evlənmişdir). Şair təbiətli şahzadə dərin 
məzmunlu məktublarını “Şahzadə Rzaqulu Mirzə İrəvani” təxəllüsü ilə imzalayıb. 
Mülki müşavir A.Q.Şerbinin Mirzə Fətəli Axundova 14 may 1877-ci il 
tarixli məktubundan: “Bir az bundan əvvəl cənab V.Qrimdən öyrəndiyim sevinc 
dolu xəbərlə Sizi təbrik etməyi özümə borc bilirəm. Şad oldum ki, şahzadə 
Rzaqulu Mirzə iki süvari alayına briqada komandiri (Çar ordusunda XVIII əsrdə 
təsis olunmuş polkovniklə general arasında yüksək hərbi rütbə idi) təyin olunub”. 
Şahzadə Rzaqulu Mirzə Qacarın peterburqlu Mariya Pollana 28 yanvar 
1876-cı il tarixli məktubundan: “Mənim Qafqaz ordusuna göndərilməyim, yəqinki, 
Sizə məlumdur. Mən ayın 15-də Şuşadan İrəvana yola düşdüm. Əlahəzrət böyük 
knyaz Qafqaz canişininin əmri ilə mən oraya təyin edilmişəm. Mənim Tiflisdə bir 
162 
 
nəfər qohumum vardır. O, mənim sevimli qardaşım poruçik Xanbaba xanın 
qayınatası, polkovnik Mirzə Fətəli Axundovdur. Mən onu gözəl sifətlərinə görə 
səmimi qəlbdən sevirəm və sizin xanım həzrətlərinizə onu təqdim edirəm...” 
Şahzadə Rzaqulu Mirzə Qacar imperiyanın yüksək ordenləri ilə təltif olunub. Onun 
xidmətləri “Brilyant qaşlı ordenə” (1861), “Müqəddəs Stanislav” ordeninin birinci, 
ikinci və üçüncü dərəcəsinə (qılınc və bantla birgə-1862, 1868, 1892-ci illərdə), 
“Müqəddəs Anna” ordeninin ikinci və üçüncü dərəcəsinə (qılıncla birgə - 1865, 
1877-ci illər), “Müqəddəs Vladimir” ordeninin üçüncü və dördüncü dərəcəsinə 
(1875 və 1888-ci illərdə) layiq görülüb. 
General Rzaqulu Mirzə Qacar iki xarici ölkənin - 1873-cü ildə Prusiyanın 
“Tac ordeni” və 1891-ci ildə maarifçilik sahəsindəki xidmətlərinə görə Fransanın 
zabitlərə məxsus “Xaç ordeni” ilə təltif olunub. 
Ömrünün son illərini Şuşada yaşayan general Rzaqulu Mirzə Qacar 1894-cü 
ildə, 57 yaşında vərəm xəstəliyindən vəfat etmişdir. 
 
GENERAL - ġAHZADƏ HƏSƏN XAN QACAR 
(?-1855) 
 
Həsən xan, yaxud baş komandan Məhəmməd Həsən xan xalq arasında 
yüksək nüfuzuna görə Sarı Aslan xan Sərdar ləqəbi ilə məşhur olub. Məhəmməd 
xan Qacar İrəvaninin oğludur. İran ordusunda şərəflə xidmət edib igidlik 
göstərdiyinə görə Əmir Teymurun şəxsi qılıncı ilə təltif edilmişdir. O, İranın 
məşhur sərdarlarındandır. Onu və qardaşını Sərdar Hüseynəli xan Qacar Qəzvini 
İranın fəxri sayılırdı. Hər iki qardaş 1828-ci il fevralın 10-da Türkmənçayda 
bağlanmış mənhus sülh müqaviləsinin on ikinci maddəsinə əsasən Rus çarı birinci 
Nikolayın əmrilə onlar bütün əmlak və var-dövlətdən məhrum edildilər. Bu 
maddəyə əsasən İrəvanın sabiq sərdarı Hüseynəli xan, onun qardaşı Həsən xan və 
Naxçıvanın sabiq hakimi Kərim xanın Arazın hər iki kənarındakı yerləri, 40 ildən 
çox nizami orduda şərəflə xidmət edən general-mayor var-dövləti Rusiya 
imperiyasının ixtiyarına keçdi. 
1804-cü ildə ruslar İrəvanı istila etmək fikrinə düşərkən Cəfərquluxan 
Dünbüli də onlara qoşuldu. On min piyada və süvarini İran ordusuna qatdı. O vaxt 
yüzbaşı olan Həsən xan ordusunu yüksəklikdə yerləşdirib böyük şücaətlər 
göstərərək rus ordusunu geriyə qovdu və təqib etdi. 
1806-cı ildə ruslar İrəvana yenidən hücuma hazırlaşarkən Hüseynəli xan 
Qacar İrəvan sərdarı təyin olundu. Bu zaman - 1807-ci ildə Həsən xan qardaşının 
yerinə Fətəli şahın qullar ağasıbaşı (rəisi-qulaman) idi. 
1808-ci ildə Ruslar İrəvan üzərinə yürüş etdilər. Həsən xan İranın digər 
sərkərdələri ilə birləşərək şəhəri qoruyurdu. Möhkəm vuruşma oldu; sentyabr və 
dekabr aylarında olan hərbi əməliyyatlarda feldmarşal İ.V.Qudoviçin qoşunları 
darmadağın edildi. Rusların on üç minlik qoşunu pərən-pərən düşdü. Həmin il 
163 
 
noyabrın 17-də olan döyüşdə isə rus qoşunlarından 289 nəfər qılıncdın keçirildi, 
574 nəfər ağır, 285 nəfər yüngül yaralandı. 7 nəfər yüksək rütbəli rus zabitindən 
biri öldürüldü, 4 nəfəri isə ağır yaralandı. Rus çarı bu rüsvayçı məğlubiyyətdən 
sonra feldmarşal İ.V.Qudoviçin hörmətsiz vəziyyətdə geri çağırıb istefaya 
göndərdi. İrəvan döyüşlərində heç bir müvəffəqiyyət əldə edə bilməyib rus qoşunu 
Gürcüstana qayıtdı. 
1820-ci ildə Həsən xan İranda Çehriçini tutmaq istəyən Osmanlı 
hakimlərinə qarşı vuruşa getdi və osmanlıların bir neçə şəhərini tutdu, onlara 
böyük təlafat verdi. Bir ildən sonra, 1821-ci ildə türklər alınmış şəhər və kəndləri 
geri qaytarmaq üçün yetmiş min ordu ilə İran sərhədinə yeridilər. Azərbaycan 
valisi şahzadə Abbas Mirzə Naibüssəltənə ordunu təşkil edib hücuma keçdi və bu 
döyüşdə İran ordusu qələbə qazandı. Sərdar Həsən xan Qacar İranın ən yaxşı 
sərkərdəsi kimi özünü göstərdi və Sarı Aslan xan ləqəbini aldı. 
Sarı Aslan Türk kəlmələri olub, mənası şiri-zərd deməkdir. Bu mərd və 
vətənpərvər insan belə şərəfli ada layiq idi. 
1825-ci ildə ruslar Balıqlı-Güney və İrəvan hüdudunda olan Göyçə 
dəryasının guya onların zəbt etdikləri yerlər olduğunu iddia edirdilər. Hər iki 
dövlət arasında bu məsələ müzakirə olundu və Sərdar Sarı Aslan xan Həsəni 
İrəvandan çağırdılar ki, həqiqəti aşkar etsin. O, bu danışıqlarda Rusiyanın iddiasına 
qarşı kəskin çıxış edib onların bəhanələrini rədd etdi. Lakin ruslar müzakirənin 
nəticələrini gözləmədilər, həmin yerlərə yiyələndilər. Həsən xan Rusiya-İran 
müharibəsində (1826-1828) o sərdarlardan idi ki, öz əsgəri vəzifəsinə əməl etdi, 
son saata qədər ruslarla vuruşdu və düşmənə təslim olmadı, amansız döyüşlər 
apardı. 1826-cı ilin yay hücum əməliyyatında general Həsən xan Qacar Pənbək və 
Şoragöl ərazisini tutdu, rus qoşunlarına hücum edib onları məğlubiyyətə uğratdı. 
İyun ayında müharibə başlananda qoşun başçısı kimi əsgərlərin qarşısında qısa nitq 
söyləyən Sərdar Sarı Aslan xan Həsən and içmişdi ki, Qafqazda yaşayan din və dil 
qardaşlarını kafir ruslardan təmizləyəcəkdir. Onu Rusiyaya qarşı “Müqəddəs 
müharibə” adlandırmışdı. 
1827-ci ildə Sarı Aslan xan Həsən Mustafa xan Şirvani və şəkili Hüseyn 
xanla birlikdə Tiflisin yaxınlığınadək rus qoşununu məhv etmək üçün hücuma 
keçdilər. Bu cəbhədə güclü müqavimətə rast gələrək ruslarla vuruşdular və ağır 
döyüşlərdən sonra geri çəkilməyə məcbur oldular. Rus qoşun başçılarından general 
Doyq 1827-ci ildə Rus-İran müharibəsində Sərdarabadı tutmaq üçün İrəvana 
hücum etdi və Həsən xanın güclü müqaviməti ilə rastlaşdı, çarəsiz qalıb İrəvanın 
otuz altı kilometrliyində olan Talinə qayıtdı. Bir az sonra ruslar Üçkilsədən Həsən 
xanın ordusuna hücum etdilər. Bu döyüşdə ruslar xeyli qırıldılar və əsir düşdülər. 
Bu dəfə də Sərdar Həsən xanın qəhrəmanlığı və şücaəti onların öz məqsədlərinə 
çatmağa mane oldu. Onlar İrəvanın mühasirəsindən əl çəkib Naxçıvana getməyə 
məcbur oldular. 
164 
 
1828-ci ilin sentyabrında Naibüssəltənə Abbas Mirzə Həsən xanı İrəvana 
Sərdarabad qalasının mühafizəsi üçün göndərdi. General İ.V.Paskeviç onu 
mühasirəyə aldı və qala şərq tərəfdən süquta uğradı. Həsən xan düşmənə əsir 
olmamaq üçün qala divarlarından kənara çıxıb İrəvana hücum edib düşməni qovdu. 
General İ.V.Paskeviç Sərdarabadı zəbt etdikdən sonra İrəvana tələsdi, on iki gün 
gecə-gündüz aramsız döyüşlərdən sonra İrəvanı tutdu. Yenilməz sərkərdə Sarı 
Aslan xan Həsən bu dəfə əsir düşdü. General İ.V.Paskeviç Qasım xanı, Fətəli xanı, 
Süvanqulu xanı, Sarı Aslan xanı, Mirzə Mahmud Maqsudlu Astarabadı və Həmzə 
xan Əzanini özü ilə Tiflisə gətirdi. Feldmarşal İ.V.Paskeviç onlarla əsir kimi yox, 
sərkərdələrə layiq hörmət və ehtiramla davrandı.l828-ci il fevralın 10-da 
Türkmənçay müqaviləsi bağlandı və onun on üçüncü maddəsinə əsasən hər iki 
tərəfdən olan əsirlər öz ölkələrinə qaytarıldı. O cümlədən Sərdar Həsən Sarı Aslan 
xan azad edildi. Sərdar Həsən xan İrana gəlib daha mühüm işlərlə məşğul olmağa 
başladı. 
1828-ci ildə Fətəli şah Qacar Sərdar Həsən xanı Xorasanda baş vermiş 
ixtişaşları yatırmaq üçün göndərdi. Əyalətdə ciddi nizam-intizam yaradan Sərdar 
Həsən xan 1830-cu ilədək orada hökuməti idarə etdi. Sonra Fətəli şah general 
Həsən xanı Tehrana çağırdı. Yolda Həsən xan müqəddəs yerlər olan Ətbata (İraq) 
gedir. Bir müddət sonra o, Tehrana gəlir. Həsən xan 1848-ci ildən Yəzd, Girman 
və Belucistanda Sərdar-hakim olur. 
Rusların qənimi, məşhur Azərbaycan sərkərdəsi Həsən xan Qacar 1855-ci 
ildə Girmanda ürək xəstəliyindən vəfat etmişdir. Müqəddəs Nəcəf şəhərində dəfn 
olunmuşdur. 
 
GENERAL - ġAHZADƏ KAMRAN MĠRZƏ QACAR 
(1855-1928) 
 
Kamran Mirzə Naibüssəltənə Nəsrəddin şahm üçüncü oğludur. İranda bütün 
qoşunların rəisi və Hərbi nazir vəzifəsini icra etmişdir. O, eyni zamanda Tehran və 
İranın digər əyalətlərinin hakimi idi. Hərbi nazirlik 1880-ci ildən ta 1896-cı ilədək, 
yəni Nəsrəddin şahın qətlinədək (Nəsrəddin Şah Qacar (1831-1896) şahlığı 
dövründə İranı Rusiyanın və İngiltərənin yarımmüstəmləkəsinə çevirdiyinə görə 
terrorçu panislamist Mirzə Rza Kirmani tərəfindən 1896-cı ildə öldürülmüşdür. - 
Ş.N.) on altı il onun komandanlığı altında olmuşdur. 1880-cı ildə azərbaycanlı 
Mirzə Hüseyn xan Mürşirüddövlə Hərbi nazir vəzifəsindən uzaqlaşdırıldıqdan 
sonra Kamran Mirzə onu əvəz etmişdir. 
Kamran Mirzə 1855-ci ildə anadan olmuşdur. 1861-ci ildən, altı yaşından 
Paşa xan Əminilmülkün himayəsində, Tehran hakimi Firuz Mirzə Nüsrətüddövləni 
əvəz edir. 1867-ci ildə Nəsrəddin şah Xorasana səfər edərkən on bir yaşlı Kamran 
Mirzəni öz yerinə qoydu. On üç yaşında Kamran Mirzə artıq Naibüssəltənə tituluna 
layiq görüldü. Həmin il ona Əmiri-Kəbir ləqəbi də verildi. Bundan sonra 
165 
 
Nəsrəddin şahın bütün səfərlərində onun yerinə taxta əyləşirdi. Sonra Nəsrəddin 
şah Tehran, Qəzvin, Gilan, Mazandaran, Dəmavənd, Firuzguh, Qum, Kaşan, Savə, 
Məlayer, Tuysərçan, Nəhavənd, Astarabad, Şahrud, Bestam, Damcan, Simnan 
əyalətlərinin idarə olunmasını Kamran Mirzəyə tapşırmışdı. Kamran Mirzə 
tələbkar şəxs idi. Nəsrəddin şahın Müzəffərəddin, Zilli Sultan və Kamran Mirzə - 
bu üç oğlu üç ayrı-ayrı arvaddan olmuş, xasiyyətləri başqa-başqa idilər. Zilli Sultan 
zalım idi və Kamran Mirzə onu sevmirdi. 
Məmmədhəsən xan Etimadüssəltənə öz “Xatirat”ında bu ədavət barədə 
yazmışdır. 
1906-1911-ci illərdə Azərbaycanda və İranda Səttar xanın başçılığı ilə 
məşrutə inqilabı olanda Zilli Sultan Avropaya getmiş, əzazil və qan içən şəxs 
olduğuna görə yenidən İrana qayıtmaq istəyəndə üsyan edən xalq onu Rəşitdə 
saxlamışdır. Zilli Sultanı İrana buraxmayan xalq tələb etmişdir ki, əmlakı müsadirə 
olunsun. 
1889-cu ildə Nəsrəddin şahın Avropaya üçüncü səfərindən sonra Kamran 
Mirzəyə sərhəng-sərtib-tümən (on min nəfərlik orduya) və Nəsrəddin şahın 
ölümünə qədər əmri noyani (100 min nəfər orduya komandan) təyin edilir. 
1907-ci ildə Kamran Mirzənin hakim olduğu əyalətlər artıq rusların 
nəzarətində idi. Zilli Sultana məxsus olan əyalətlər isə İngilislərin nəzarətində idi. 
Kamran Mirzə on ildən sonra, yenidən, yəni 1908-ci ildə hərbi nazir təyin 
olunmuş, bir aydan sonra, məşrutiyyət dövründə Məhəmmədəli şah 
kənarlaşdırıldıqda (1909-cu il) yenidən vəzifədən uzaqlaşdırılır. 
Qardaşı nəvəsi Əhməd şahın dövründə (1916) Xorasana təyin olunmuş, 
cəmi bir il orada hakim olmuşdur. Tehrana qayıdıb ömrünün sonunadək istefada 
olmuş, 1928-ci ildə yetmiş beş yaşında vəfat etmiş və Şah Əbdülzimdə Nəsrəddin 
şahın məqbərəsində dəfn edilmişdir.  
 
ġAHZADƏ XOSROV MĠRZƏ QACAR 
 
Qriboyedovun Tehranda qurbani-cəhalət olması münasibətilə bərayi 
üzrxahi Peterburqa qədər getmiş şahzadə Xosrov Mirzədir ki, bu hərəkəti ilə Fətəli 
şahı ruslarla bir üçüncü hərb bəlasından xilas etmişdir. 
 
Əlibəy Hüseynzadə, professor 
 
Qacar sülaləsinin sərkərdələri” adlı yazımı yenicə bitirmişdim. Amma 
nədənsə, onu dərc etdirməyə tələsmirdim. Hər axşam işdən qayıdanda yazını 
yenidən vərəqləyir, elə-belə oxuyurdum. Daxili bir hiss mənə deyirdi ki, yazı 
bitməyib. Belə köklü-budaqlı nəslin hələ tədqiq olunmamış çox oğulları var. 
Günlərin birində yolumu yenə Əlyazmalar İnstitutunun arxivindən saldım. Əslində, 
bu ümidsiz bir gəliş idi. Harada, nəyi axtarmaq haqqında xeyli düşünüb-daşındım. 
166 
 
Belə qərara gəldim ki, foto-arxivdən başlayım. Fotoşəkillərin mühafizə olunduğu 
kartotekaları bir gün ələk-vələk elədim. Lap sonuncuların arasında şahzadə Xosrov 
Mirzəyə məxsus fotoşəkil olduğu göstərildi. Şəkli sifariş verib evə qayıtdım. 
Səhərisi onu sənətkar dostum Seyfəddindən aldım. Yaraşıqlı cavanın təsvir 
olunduğu şəklin altında fars və ingilis dilində yazı vardı: “Şahzadə Xosrov Mirzə 
Qacar”. Akvarellə çəkilmiş bu nadir şəkil çox yaxşı saxlanmışdı. Yaraşıqlı cavan 
gözəl geyimdə o qədər məharətlə təsvir olunmuşdu ki, adam baxdıqca baxırdı. 
Uzun axtarışlardan sonra öyrənib bildim ki, akvarel-şəkli 1829-cu il 
avqustun 12-də məşhur rus rəssamı Pyotr Karatıgin Peterburqda çəkib. Şahzadə 
Xosrov Mirzə bunun üçün rəssama qızıl tütün qutusu bağışlayıb. Bu barədə rəssam 
İvan Kramskoyun məşhur messenat Pavel Tretyakova məktubunda məlumat var. 
Vəliəhd Abbas Mirzənin yeddinci oğlu şahzadə Xosrov Mirzə Bəhmən 
Mirzənin böyük qardaşıdır. 
Peterburqun kübar cəmiyyətinin zadəgan qadınları və qrafların xatirələrində 
qeyd edirlər ki, I Nikolay dövründə belə hörmətlə qarşılanan ikinci Şərq qonağı 
olmayıb. A.S.Puşkinin müasirləri, yaxın dostu qrafinya Anna Olenina 1829-cu ildə 
gündəliyində yazır: “Avqustun onunda şahzadə Abbas Mirzənin oğlu, İran 
şahzadəsi Xosrov Mirzə Peterburqa gəldi. Mən sarayda onun təntənəli qəbulunda 
oldum. Şahzadə çox cavan və hədsiz dərəcədə gözəl bir igid idi”. 
On altı yaşlı şahzadənin gözəlliyinə valeh olan A.Olenina həmin il avqustun 
on yeddisində gündəliyində yazır ki, qraf Potoskinin sarayında şahzadənin şərəfinə 
böyük bal-ziyafət təşkil olundu. Mən qeyri-adi, rəngbərəng geyimimlə şahzadənin 
və onun heyətini valeh etmişdim... 
Şərq kişilərinə məxsus hədsiz gözəlliyi olan şahzadə Xosrov Mirzə rus 
qrafinyasının varlığını ovlamışdır. Gündəlikdəki tərif dolu sətirləri oxuyanda istər-
istəməz A.S.Puşkinin anası Nadejda Osipovnanın 1834-cü ildə Abbasqulu ağa 
Bakıxanov haqqında yazdığı məktublar yada düşür. Bakıxanov da Peterburqun 
zadəgan cəmiyyətinin qraf və qrafinyalarını özünün yüksək savadı, gözəl davranışı, 
yaraşıqlı qaməti ilə heyran qoymuşdu. 
Nadejda Osipovna Varşavada yaşayan qızı Olqaya yazırdı: “Abbasqulu ağa 
sənin məktubunu almağımızdan bir neçə saat sonra gəlib özünü bizə təqdim etdi; 
nə qədər gözəl adamdır, elə yaxşı müsahibdir ki... Onun davranış ədalarını çox 
sevirəm, ondan son dərəcə xoşum gəlir. Onu bizə göndərdiyin üçün sənə təşəkkür 
edirəm... 
... Abbasqulu ağa bizdə nahar edir. O, elə mehriban, gülərüz və xeyirxah 
adamdır ki, sanki biz onunla köhnə dostlarıq. 
...Abbasqulu ağa çox nəzakətlə bizimlə vidalaşdı. O, məni bir neçə dəfə 
qucaqladı... Mən onu səmimi qəlbdən sevirəm. O, həqiqətən, çox yaraşıqlı və, 
şübhəsiz, sənin bizə təsvir etdiyin kimidir. Mən onunla birlikdə olanda Özümü çox 
sərbəst hiss edirdim”. 
167 
 
Milliyyətcə azərbaycanlı olan İran şahzadəsi Xosrov Mirzə Qacar 1829-cu 
ildə Peterburqa nə üçün getmişdi? 
 
VAXTSIZ GƏLƏN GECƏ QONAĞI 
 
“Onun istedadı və təcrübəsi ilə tanış olduqdan sonra mən əmin oldum ki, 
Qriboyedov elə bir hərəkət etməz ki, hökumətlərimiz arasında yaradılmış xoş 
əlaqələrə xələl gətirə bilsin. Lakin məndə Qriboyedovu müşayiət edən adamlara 
qarşı bu inam yoxdur. Bu adamların dini və əhval-ruhiyyələrində düşmənçilik 
görürəm və bu məni çox qorxudur. Qriboyedovu başa salın ki, bu adamları 
tabeçiliyində möhkəm saxlasın. Qriboyedovun yəqin xatirində qalıb ki, mən bir 
neçə il bundan qabaq ondan xahiş etmişdim ki, Dadaş bəyi (Vasili Dadaşyan - 
Ş.N.) geri çağırsın. O, Təbrizdə camaatı çox incidir. Rüstəm bəy (Rüstəm 
Becanyan - Ş.N.) də çox əzazil adamdır. Mən çox qorxuram ki, bu və bunlar kimi 
başqa adamlar cənab Qriboyedovu acınacaqlı çəkişmələrə və çaxnaşmalara cəlb 
edərlər. 
Şahzadə Abbas Mirzə” 
 
Min səkkiz yüz iyirmi doqquzuncu il, yanvarın otuzunda gecə saat ikidə 
Tehrandakı rus səfarətxanasına bir kişi və iki çarşablı qadın gəlir. Bivaxt 
“qonaqlar”, “şəxsən vəziri-muxtara aid sözümüz var”, deyib durdular. Çarəsiz 
qalan baş mühafiz səfiri oyatdı. Gələnləri onun hüzuruna ötürüb, özü nigarançılıqla 
qapının ağzında dayandı. 
Bikef vəziri-muxtar gələnin Xoca Yaqub Mirzə olduğunu görüncə daha da 
dilxor oldu. 
- Aleksandr Sergeyeviç, mən sizə yenə pənah gətirdim. Əlac bircə sizə... 
- Axı, mən sizə dünən dedim ki, bu barədə gündüz müraciət edin. Əlahəzrət 
imperatorun bu barədə - müqavilənaməyə əsasən bütün əsirlər üçün himayəçiliyi 
var. Siz isə... 
- Cənab vəziri-muxtar, mənim sizin yanınıza gündüz, günorta çağı təşrif 
gətirməyim qətiyyən mümkün deyil. İcazənizlə, başıma gələn qəzavü-qədəri qısaca 
da olsa izah edim. 
Gələn kişi yalvara-yalvara bildirdi ki, mən irəvanlı Yakov Markaryanam. 
1804-cü ilin iyun ayında general Sisianovun hərbi qüvvələri şahzadə Abbas Mirzə 
qoşunlarının hücumuna tab gətirmədi. Ona görə ki, irəvanlı Məmmədhəsən xan və 
naxçıvanlı Kəlbəli xan ona kömək etmədilər. Abbas Mirzənin qoşunları general 
Sisianovu sıxışdırıb Tiflisə tərəf qovanda erməni tacirləri də rus qoşunlarına və 
gürcü dəstələrinə qoşulub Tiflisə tərəf qaçırdılar. Mənim onda on səkkiz yaşım 
vardı. Üçkilsədə (Eçmiadzin) monastırda təhsil alırdım. Ermənilərin karvanı 
monastırın yanından keçəndə mən müəllimimdən gizlincə onlara qoşulub yola 
düşdüm. Yolda tacirlərdən biri məndən soruşdu ki, sən kimsən, hara gedirsən? Mən 
168 
 
onu aldadıb dedim ki, bu yaxınlarda məşhur alim Serap Patkanyan Tiflisə gəlib, 
erməni uşaqlarına pulsuz dərs keçir, gedirəm, ondan dərs almağa. Onda erməni 
tacirinin məndən xoşu gəldi, özünün pendir-çörəyini belə mənimlə yarı böldü. İki 
gün yol getdik. 
Babakər dağının yanına çatanda bərkdən fit səsləri eşitdik. Qəfildən hücum 
edən İran dəstəsinin sərbazları bizi əsir aldılar. Yaxınlıqdakı gürcü süvari dəstəsi 
xeyli vuruşub aradan çıxdı. İranlılar ermənilərin müqavimət göstərənlərini qırdılar, 
sağlarını isə əsir aldılar. Bizi qoyun kimi qabaqlarına qatıb Təbrizə kimi gətirdilər. 
Məni və bir neçə ermənini axtaladılar. Zorla müsəlmanlığı qəbul elətdirib adımı da 
Mirzə Yaqub qoydular. Sonra xacə kimi Tehrana, Fətəli şaha peşkəş göndərdilər. 
İki il mənə ərəb və fars dillərini öyrətdilər. Hərəm ağasının təlimi ilə bütün elmləri 
mənimsədim. Sonra mənə xacəbaşı titulu verdilər. Sarayda isə mənə güclü biliyə 
malik hesab müəllimi təyin edib mühasibat işini tam incəliyinə qədər öyrətdilər. 
Şahın xüsusi sərəncamı ilə iki dəfə Şiraza və üç dəfə Xorasana, qubernatorun 
mühasibət işlərinə müfəttişliyə göndərdilər. Məni şahın xəzinədarı təyin etdilər. 
Ordan İrəvana, ata-anama gizlincə pul-para da göndərə bildim. İyirmi beş ildir ki, 
şaha xacəbaşı kimi qulluq edirəm, daha bəsdir. Bu sandıqçada gətirdiyim qızıllar, 
40 min tümən, daş-qaş öz əməyimin bəhrəsidir. Təvəqqe edirəm, mənə kömək 
edin, doğmalarımın yanına qayıdım. Göydə Allahı, yerdə sizi deyib gəlmişəm. 
- Bəs bu qadınlar kimdir? - deyə yuxudan kal oyanan xəstəhal səfir 
Qriboyedov soruşdu. 
- Bunlar şahın kürəkəni Allahyar xanın hərəmxanasında əzab çəkən iki 
bədbəxt erməni qadınıdır. Onlar da mənə qoşulub sizə pənah gətiriblər. Kömək 
edin... - deyib ağlamsınan Yakov Markaryan ovcunun içilə gözlərini ovxaladı. Daş-
qaşla dolu sandıqçanı ayaqları arasında bərk-bərk sıxıb daha da büzüşdü, yazıq 
görkəm aldı. 
Yarıyuxulu səfir isə Yakov Markaryanın gah yöndəmsiz uzun çənəsinə, gah 
da bulanıq göy gözlərinə baxırdı. Bilmirdi, nə cavab versin. Yakovun üz-gözündə 
xeyirxahlıqdan əsər-əlamət tapmayan səfir canının ağrısından gözlərini yumub 
fikrə getdi. Vaxtsız gələn “qonaq” isə hey yalvarırdı. Dözə bilməyən səfİr 
paltosuna bərk-bərk bürünüb qabağa əyildi:  
-Axı sizin arzunuzu yerinə yetirməyə mənim səlahiyyətim çatmır, - dedi. - 
Bunun üçün iki dövlət arasında rəsmi danışıq olmalıdır, müəyyən razılıq 
alınmalıdır. Zənnimcə, siz nahaq belə hərəkət etmisiniz. - Xəta gətirəcək bu işi 
özündən rədd eləmək naminə onu inandırmağa çalışdı. - Yəqin, siz məndən yaxşı 
bilirsiniz ki, Şərq adəti üzrə şahın hərəmxanasında, sarayında on ildən çox 
xidmətdə olan bir şəxs onun ailə üzvü sayılır. Qulluq edən hər bir qadın onun 
kənizi, arvadı hesab olunur. Şərqlilərdə isə arvad kişinin namusu, qeyrətidir. Bunu 
siz məndən yaxşı bilməlisiniz. Əgər kişinin arvadı bəd əməllərə düşürsə, ordan qan 
qoxusu gələr... 
169 
 
- Aleksandr Sergeyeviç, bəs Türkmənçay müqaviləsi... Onun on üçüncü 
bəndi buna əsas vermirmi ki... Axı siz bu ölkədə Rusiyanın səlahiyyətli vəziri-
muxtarısınız. Siz həmişə biz yazıq ermənilərin pənahkarı olmusunuz. Səhv 
etmirəmsə, on üçüncü bəndi biz yazıq ermənilərin xatirinə məhz siz əlavə 
etmisiniz: “Axırıncı və ya bundan qabaqkı müharibənin gedişində əsir alınmış hər 
iki tərəfin bütün hərbi əsirləri, bununla bərabər hər iki hökumətin nə vaxtsa əsir 
düşmüş təbəələri qarşılıqlı azad edilməli və dörd ay ərzində qaytarılmalıdır”. 
Yakov Markaryan on üçüncü bəndi sətirbəsətir əzbərdən dedi. Səfir 
duruxdu. Handan-hana: 
- Sən, - dedi, - təkcə şah sarayının içalatından yox, iki dövlət arasındakı incə 
siyasətdən də xəbərdarsan. Bu barədə şaha müraciət etmisənmi? 
- Yox, heç vaxt! - deyə Yakov cavab verdi. 
- Siz ki, ona belə yaxınsınız, şah sizə bu boyda varidatını etibar edib, 
şübhəsiz ki, sözünüzü də yerə salmaz, arzunuza əməl edər. Axı, siz şahın 
xəzinədarısınız, brilliantlarının və qiymətli daş-qaşlarının baş mühafizəsisiniz. 
- Aleksandr Sergeyeviç, bu qaranlıq müsəlman dünyasında üç bədbəxt 
xristianın yeganə pənahı sizsiniz. Bizi buradaca qanımıza qəltan edin, amma o 
vəhşi müsəlmanların yanına bir daha qaytarmayın. - Yakov səfiri yumşaltmaq üçün 
dedi: 
- Sizin biz ermənilərə çox yaxşılıqlarınız olub. Mənə məlumdur ki, hələ 
1825-ci ildə Tiflisdə Lazaryanla, katalikos Nerseslə birgə sərgərdan ermənilərin 
Azərbaycana, Qarabağa köçürülmək planını hazırlayıbsınız. Bu saat bizim saraya 
qayıtmağımız ölümə getmək kimidir... 
- Yaxşı, gecə keçir, indi tapşıraram, sizə gecələmək üçün şərait yaradarlar. 
Səhər isə özüm bu barədə Fətəli şahla danışaram, - deyib, səfir yataq otağına getdi. 
*** 
Açılan səhər nə Qriboyedova, nə də üç erməni qaçqınına xeyir gətirmədi. 
Səfir nə qədər on üçüncü bəndə əsaslanıb sitatlar gətirdisə, Fətəli şahı yumşalda 
bilmədi. 
Şah iki ayağını bir başmağa qoyub haqlı tələbini etdi: 
- Milliyyətcə erməni olan Xacə Yaqub Mirzə xəzinəmdən varidatımın 
yarısını oğurlayıb aparıb, - dedi. Siz isə caniyə, oğruya sığınacaq vermisiniz. O 
qaytarılmalıdır və haqlı cəzasını almalıdır. Vəssalam! Cənab vəziri-muxtar, sabah 
dan ağarana qədər sizə və sizin yanınızda qeyri-qanuni sığınacaq tapmış üç qaçqına 
vaxt veririk, qayıtmasalar başqa tədbirə əl atmalı olacağıq. Xüsusilə, Allahyar 
xanın hərəmxanasından olan iki qadına verdiyiniz sığınacağa görə xalqın narazılığı 
son dərəcə gərginləşib. 
Verdiyi vaxtı həyəcanla gözləyən Fətəli şah rus səfarətxanasından heç bir 
xəbər-ətər çıxmadığını görüb Tehranı təntənəsiz tərk etdi. O, şəhərin 
yaxınlığındakı gözəl ab-havası ilə məşhur olan Nəva qəsəbəsinə “istirahətə” getdi. 
Hər şeyi sarayda böyük nüfuza malik olan kürəkəni, ruslara qatı nifrətilə ad-san 
170 
 
qazanmış sədr-əzəm Allahyar xana tapşırdı. Allahyar xan Tehranın din xadimlərini 
qəzavata çağırdı. Məscidlərə, bazarlara və əhalinin yaşadığı gur yerlərə carçılar 
göndərdi. Atlı carçılar haray salıb elan elədilər ki, rus səfarətxanasında bir dəstə 
müsəlman qadını əsir alınıb gizlədilmişdir. Onları Rusiyaya aparıb zorla xristian 
dinini qəbul etdirəcəklər. Hətta rus xəfiyyəsinin fitvası ilə Xacə Yaqub Mirzə, 
Fətəli şahın xəzinəsindən 40 min dəyərində qızıl və daş-qaş da oğurlayıb aparıb. 
Gavurlardan yanıqlı olan Tehranlılar rus səfarətxanasına tərəf axışmağa 
başladılar. Adamlar əllərinə keçən nə vardısa, özlərinə yaraq eləmişdilər: kimi 
tüfəng, kimi xəncər, kimi də daş və ağacla silahlanmışdı. 
Seyidlər, üləmalar şəhər müctəhidi Hacı Mirzə Məsihin tapşırığı ilə 
Tehranın Cami məscidinə yığışdılar. Allahyar xanın əmri ilə bazar və dükanlar 
bağlanmışdı. Buraya ətraf kəndlərdən də gələnlər vardı. Getdikcə artan izdiham 
dəstə-dəstə səfarətxanaya tərəf axışırdı. Arasıkəsilməz “Allah! Allah!” səsləri 
şəhəri bürümüşdü. Onları süvari sərbaz dəstələri dayandıra bilmədi. 
Sarayın baş eşikağası Manucar xan
22
 bacısı oğlu Solomon Melikovu bir 
dəstə şah süvarisi ilə izdihamı dağıtmağa göndərdi. O, bacısı oğluna tapşırmışdı ki, 
rus səfirliyindən Xacə Yakov Markaryanı nəyin bahasına olursa-olsun xilas edib 
gətirsin. Onda iğtişaş yatırılar və Qriboyedov xətadan xilas olar. 
Lakin artıq gec idi. Kükrəyən izdiham erməni Solomon Melikovu tanıyan 
kimi ona hücum edib atdan saldılar. 
Döyə-döyə sürüməyə başladılar. Aldığı ağır zərbələrdən Solomonun meyiti 
küçədə ayaqlar altında qaldı. 
Camaat tələb edirdi ki, saraydan qaçan Yakov Markaryan onlara verilsin. 
Hirslənən Qriboyedovun şəxsi nökəri Aleksandr Qribov onlara bəla gətirən 
Markaryanı itələyib bayıra atdı. İrəli çıxan iki-üç nəfər dərhal Markaryanı 
yaxaladılar. Onu səfirliyin həyətindəki ağacın altına aparıb asdılar. Bu səfirin də 
ürəyindən oldu. Dərindən nəfəs alıb: 
- Hə, yəqin ki, indi çıxıb gedərlər - dedi. 
Amma camaatın daha da hay-küy salıb qızışdığını görəndə bərk təlaşa 
düşdü. Onu titrətmə tutdu. Ötən həftə Fətəli şahın hüzurunda rus-İran 
müharibələrində əsir düşmüş erməni və rus təbəələrinin geri qaytarılmasından, öz 
imperiyasının əzəmətindən təkəbbürlə danışan səfir “vəhşi asiyalılar”ın fitvası ilə 
öləcəyini yəqin etdi. Bu dar macalda Türkmənçay müqaviləsi (10 fevral 1828-ci il) 
                                                          
22
Manuçar Yenikolopov Tiflis ermənisi idi. 1804-cü ildə general Sisianov İrəvana hücum edəndə gürcü 
süvari dəstəsində döyüşərkən iranlılara əsir düşmüşdü. O da Yakov Markaryan kimi Təbrizə gətirilib 
axtalanmışdı. Saray hərəmxanasında qulluq edən Manucar tezliklə əyanların hörmətini qazanıb, yüksək 
vəzifələr tutmuşdu. 1815-ci ildə isə Fətəli şahın xüsusi hörmət və etimadını qazanan erməni Manuçar 
Yenikolopov sarayın birinci naziri olmuşdu. 1820-ci ildə şahın ən sadiq adamı Manucar zənginliyi ilə 
məşhur olan Gilan vilayətinə canişin təyin edilir. İran dövlətinin ən etibarlı adamı (şah ona 
Mötəmədiddövlə rütbəsi vermişdi) kimi Manıçar Yenikolopov Türkmənçay sülh müqaviləsini 
imzalayanlardan biri olmuşdur. - Müəl 
  
171 
 
ərəfəsində Tehranda danışıqlar zamanı saray əyanlarının ona kin və ədavətlə 
baxdığını, şahın kürəkəni Allahyar xanın: “bu ipə-sapa yatmayan səfirə həddini 
bildirmək lazımdır” - sözlərini yadına saldı. Tehran məscidində Müctəhid Mirzə 
Məsihin onu lənətləməsini xatırlayanda canına qorxu düşdü. O, bir daha başa 
düşdü ki, dekabristlər üsyanındakı günahına görə çar onu Sibir sürgününə yox, 
cənuba vəzifəyə göndərmişdi. Özünün də hələ Peterburqda duyduğu kimi ölümünü 
İranda tapmalı idi. Hadisənin fəlakətlə nəticələnəcəyindən qorxuya düşən nökər 
Aleksandr qayğıkeşliklə: 
- Aleksandr Sergeyeviç, - dedi, - qaragüruhçuların qarşısına çıxmaqdansa, 
erməni kilsəsinə çəkilib sığınmaq lazımdır. Gələnlərin əksəriyyəti din xadimləri və 
onların əsabələridir. Biz oraya sığınsaq yaxın düşməzlər, ona görə ki, kilsə gavur 
yuvasıdır, müsəlman adətincə murdardır. 
İkincisi də, kilsənin toxunulmaz olduğunu bizdən də yaxşı bilirlər. 
Qriboydov isə qəti etirazını bildirdi: 
- Bu sığınacaq mənə ömürlük ləkə olar - dedi. - Cənablar mən böyük rus 
imperiyasının səlahiyyətli vəziri-muxtarıyam, mənə kilsədə gizlənmək ar olar. - 
Sonra da kinayə ilə: - kimə canı əzizdirsə, erməni kilsəsinə pənah apara bilər. Hər 
halda, gələnlərin bir başçısı var ki... Ona başa salarıq, o da kütləyə ərzi-halını 
bildirər, dedi. 
Səfirin bu qısa, alovlu nitqindən sonra erməni kilsəsinə sığınmağa heç kəsin 
cəsarəti çatmadı. 
Getdikcə artan uğultu artıq qonşu həyətlərdən eşidilirdi. Qızışmış kütlə “ya 
Əli, kömək ol!”, “Cihad”, “yahu, yahu, gavur itlərinə ölüm!” harayı ilə səfarətxana 
binasını daşa basırdılar. Hay-həşirlə həyətə soxulan xalq indi səfiri və Allahyar 
xanın hərəmxanasından qaçan qadınları tələb edirdi. Camaat bir az da irəli yeriyib 
əli silahlı kazaklarla üzbəüz durdular. Kazakların atəşindən bir neçə adamın meydi 
yerdə qaldı. Kütlə daha da qızışdı. Başı əmmaməli şeyxlər, mollalar irəli yeriyərək 
həyətə tüpürüb lənətlədilər. Bir səslə: 
- Yahu, vurun bu gavurları! - deyib qışqırdılar. Kütlə kazakları tərki-silah 
edib ayaqladılar. Səfirliyin qapı-pəncərəsini sındırıb içəri doldular. Səfirliyin əlli 
üç nəfərini daş-qalaq edib öldürdülər. Yalnız birinci katib İvan Maltsev arxadan 
pəncərəni sındırıb qonşuluqda yaşayan azərbaycanlının ot tayasında gizlənə bildi. 
İxtişaşçılardan isə 26 nəfər basa-basda və kazakların gülləsindən həlak oldu. 
Üç gün sonra şahın əmrilə Qriboyedovun doğranmış, ayaqlar altında əzilmiş 
meyidini tapmaq çox çətin oldu. Onu yalnız sağ əlində çeçələ barmağının 
olmamasından tanıdılar. 1818-ci ildə dekabrist A.İ.Yakuboviç dueldə 
Qriboyedovun çeçələ barmağını güllə ilə vurub qopartmışdı. 
 
  
172 
 
SƏFĠRĠN ERMƏNĠ HĠMAYƏÇĠLĠYĠ 
 
Bu cəsarətli şahzadənin xeyirxah və mərd xasiyyəti vardır. Abbas Mirzənin 
nişan atmaqda, at çapmaqda tayı yoxdur. At qova-qova o, tüfəng, yaxud oxla ov 
vurur, hətta havadakı vəhşi quşları sayırdı. Doğrudan da, etiraf etmək lazımdır ki, 
iranlılar haqqında Kezenofonun dediyi xasiyyətlər hamısı bu igid şahzadə də 
toplanmışdır. 
Jak Moris,  
İngiltərənin Tehrandakı səfirinin müavini 
 
Rus və İran tədqiqatçılarının yazdığına görə Fətəli şahın tədbiri tamamilə 
tərsinə alınmışdı. Onun da günahını Allahyar xanın ruslara nifrətində görürlər. 
Səfarətxanaya basqını təşkil edən şah belə qərar veribmiş ki, camaat vəziri-muxtar 
Qriboyedova toxunmasın. Onlar ancaq Xacə Yaub Markaryanı, onun apardığı 
qızılları, ləl-cəvahiratı və iki erməni qadınını tələb edib geri alsınlar. Bundan sonra 
şah onları özü cəzalandıracaqdı. Şahın fikrincə, rus imperatoru I Nikolay isə 
Qriboyedovu bu səhv hərəkətinə görə geri çağırıb cəzalandırmalı idi. 
Beləliklə, vəziyyət gözlənilməyən bir şəkil almışdı. “Yahu” - deyib hücum 
edən camaat səfirliyin əlli üç nəfər işçisini daş-qalaq edib öldürmüşdü. Yalnız üç 
nəfər salamat qalmışdı: Qriboyedovun birinci katibi İvan Maltsev, kuryerlər 
Arutyun Qazaratov və Ambarsum. 
Yerli əhali ilə kobudcasına rəftar edən Qriboyedova xalq nifrət edirdi. 
Bunun da əsas səbəbi Türkmənçay Müqaviləsinin müstəmləkəçi layihəsinin onun 
tərəfindən hazırlanması idi. Məhz onun səyi ilə Ərdəbilin Şeyx Səfiəddin 
məscidində saxlanılan nadir əlyazmaları Peterburqa daşınmışdı. Yerli əhalinin 
Qriboyedova ən kəskin nifrəti bir də ermənilərə göstərliyi himayədarlığa görə idi. 
Onun canfəşanlığı ilə 50 minə yaxın erməni İranın Şimal-Qərb ərazisindən 
Azərbaycana köçürüldü. Qriboyedov isə 1828-ci ilin avqustunda gündəliyində 
iftixarla yazırdı: “bədbəxt həmvətənlərimin (ermənilərin - Ş.N.) yolunda başımı 
qoymağa hazıram”. Səfir Aleksandr Qriboyedovun İrandakı rəftarı barədə 
görkəmli İran tarixçisi Nasir Nəcimi “Abbas Mirzə” (yaxud “Qacar sülaləsinin 
qəhrəman vətənpərvər oğlu və onun başçılıq etdiyi İran-Rusiya müharibələri”) 
kitabında faktiki sənədlər əsasında daha dəqiq məlumat verir. O yazır ki, 
Qriboyedov təkəbbürlü, özünü bəyənən adam olduğuna görə sarayda şahın yanına 
qəbul olunan zaman saray adət-ənənələrinə, saray qaydalarına riayət etməmiş, 
Rusiya kimi böyük bir dövlətin nümayəndələrinin şəninə uyğun olmayan kobud bir 
şəkildə şahla danışmışdır. 
Fətəli şah Rusiya səfirinin rəftarına məhəl qoymadan, danışıq tonunu və 
əhval-ruhiyyəsini heç dəyişmədən Qriboyedovu axıra qədər dinləmişdir. Lakin rus 
səfiri öz kobud rəftarını dəyişməyib əhaliyə təzyiq etməyə başlamışdır. O, bir çox 
erməniləri Qafqaza köçürmək üçün hamıdan çox israr edirdi. Təsadüfən Rusiya 
173 
 
səfiri erməniləri Zaqafqaziyaya köçürmək üçün fəaliyyət göstərdiyi zaman başqa 
bir hadisə də baş vermişdir. Bu isə əhalinin şübhələnməsinə və böyük acınacaqlı 
bir faciənin əmələ gəlməsinə səbəb olmuşdur. 
Ona görə də İslam adət-ənənəsinə xor baxan Qriboyedovun və iki nəfərin 
meyitini Tehran camaatı küçələrdə üç gün sürüdü. Yalnız Fətəli şah “istirahətdən” 
qayıdıb gələndən sonra meyitləri erməni kilsəsinin həyətinə atdılar. 
Fətəli şah İran dövlətini ağır vəziyyətə saldığını yaxşı dərk edirdi. Vəziri-
muxtar Qriboyedovun ölümü ölkəni yenidən Rusiya ilə müharibə təhlükəsinə sala 
bilərdi. 1828-ci ilin mayında başlanan Rusiya-Türkiyə müharibəsi İranın 
beynəlxalq aləmdə mövqeyini onsuz da mürəkkəbləşdirmişdi. Bir tərəfdən də 
Türkiyə çalışırdı ki, İranı Rusiyaya qarşı müharibəyə cəlb etsin. Digər tərəfdən 
Türkmənçay müqaviləsinin şərtlərinə əsasən, İran verəcəyi müharibə xərcini - altı 
yüz min tümənlik təzminatı ödəməyi yubadırdı. 
Şahın məsləhətə, məşvərətə çağırdığı saray əyanları yalnız bir qərara 
gəldilər: Qriboyedovun qan bahası üçün rus imperatoruna 190 karatlaq Kuhi-Nur 
almazını bəxşeyiş vermək və üzr istəmək. 
Əslində, bu şah taxt-tacının ən nüfuzlu vəliəhdi şahzadə Abbas Mirzənin 
təklifi idi. Təkcə saray əyanları yox, şah özü belə bütün məsələlərdə onunla 
hesablaşırdı. Ata Fətəli şaha elə gəlirdi ki, oğul şahzadə Abbas Mirzə dərin ağlı, 
uzaqgörənliyi ilə verdiyi məsləhətlərdə heç vaxt səhv etmir. Ona görə də cəsur 
Nadir şah Əfşarın yadigarı olan “Şah Nizam” almazını rus imperatoruna hədiyyə 
göndərmək qərarına gəldilər. Dünyanın ən böyük və nadir incisi olan bu almaz 
1591-ci ildə Hindistanda tapılmışdı. Almaz bir müddət Bürhan Nizam şah (Almaz 
ilk dəfə Nizam şaha məxsus olduğuna görə üzərinə bir rəqəmi həkk olunmuşdu.) 
sarayında saxlanılmış və 1595-ci ildə böyük Monqol şahlarının əlinə keçmişdir. 
Nadir şah 1739-cu ildə Hindistanı işğal edəndə onu İrana gətirmişdi. Fətəli şah 
Qacar 1827-ci ildə öz adını bu qiymətli almaza həkk etdirmişdi
23
. 
Bu məsələnin bir tərəfi idi. Ortaya çıxan müşkül bir sual qalırdı ki, onun 
həlli daha çətin idi. Peterburqa “üzrxahlıq” üçün hədiyyəni kiminlə göndərməli? 
Fətəli şah əvvəlcə Abbas Mirzəni məsləhət bildi. Lakin saray əyanlarının 
əksəriyyəti onun getməsinə razı olmadılar. Əsaslı dəlillər gətirib şahı bu fikirdən 
daşındırdılar. Əvvəla, ona görə ki, Qafqazda yaşayan ermənilər Abbas Mirzənin 
əlindən yanıqlı idilər. O, İrəvan yaxınlığında, Lori və Dilican nahiyyələrində 
yaşayan ermənilərə divan tutmuşdu. Onların dəstələrini darmadağın etmişdi. 
İkincisi də, səfarətxanaya basqın zamanı öldürülmüş ştabs-kapitan Məlik 
Şahnazarovun qohumları Tiflisdə yaşayırdılar. Onlar terrorçuluqda ad 
çıxarmışdılar. Taxt-tacın varisi Abbas Mirzə kimi sərkərdəni itirmək İranı başsız 
qoymağa bərabər idi. İranın böyük siyasi xadimi, Abbas Mirzənin saray müəllimi 
Mirzə Əbdülqasım Fərahani-Qaimməqam iftixarla deyəndə ki, avropalılar Qacar 
                                                          
23
Hazırda Moskvanın Almaz fondunda saxlanılır. - Müəl.  
174 
 
vəliəhdi Abbas Mirzəni ləyaqətli, cəsarətli, vətənpərvər, zülmün düşməni olan pak 
ürəkli bir sərkərdə kimi tanıyırlar, onda atası Fətəli şahın fərəhi yerə-göyə 
sığışmırdı. 
Yeri gəlmişkən, bir məsələni də burda demək vacibdir. 
A.S.Qriboyedovun səfarətxanadakı fəaliyyəti dövründə ətrafına yığdığı 
işçilərin əksəriyyəti ermənilər olmuşdur. Çoxluq təşkil edən bu ermənilər 
müsəlman adı ilə işləyirdilər. Məsələn, Dadaş bəy əslində Vasili Dadaşyan, Mirzə 
Salman əslində Soqomon Melikyants, Mirzə Nəriman əslində Məlik Şahnazaryan, 
İbrahim bəy - əslində Ambarsum, Rüstəm bəy isə əslində Rostom Becanyan idi. 
İshaq Sərkisovu, Xacatur Şahnazarovu, Abram Dadaşyanı, Şermazyanı, Arutyun 
Qazaratovu, Ambarsumu və başqalarını Qriboyedov yüksək, məsul vəzifələrə təyin 
etdirmişdi. Heç şübhəsiz ki, ermənilər müsəlman adı daşımaqla nə bizə, nə də 
farslara məhəbbət bəsləyirdilər. Onlar sadəcə olaraq, öz çirkin təxribatçılıq 
əməllərini müsəlman adı altında Təbrizdə və Tehranda daha asan həyata 
keçirirdilər. Cildə girmək, kərtənkələ kimi mühitə uyğun rəngə düşmək onlar üçün 
əlverişli idi. 
Bir möcüzədən sağ qalan səfarətxananın birinci katibi İvan Sergeyeviç 
Maltsev (1807-1880) sonralar Rusiyaya qayıdanda hadisələrin yeganə şahidi kimi 
xatirələrini qələmə almışdı. O yazırdı ki, Məlik Şahnazaryan Mirzə Yaquba 
(Yakov Markaryan - Ş.N.) satılmışdı. Mirzə Yaqubdan bəzi ziynət şeyləri alan 
Şahnazaryan ona söz veribmiş ki, vəziri-muxtarın vasitəsilə sənin İrəvana 
qayıtmağına kömək edəcəm. Yanvarın otuzunda, gecə saat ikidə Mirzə Yaqubun 
səfarətxanaya gəlməsinə də Şahnazaryan kömək etmişdi. Üstəlik də on üçüncü 
maddəni xatırlamağı və hansı incə mətləblərə toxunmağı, necə yalvarmağı məhz o 
başa salmışdı. 
Qəribədir ki, rus tədqiqatçılarının bəziləri, dolayısı ilə olsa da, 
Qriboyedovun faciəli ölümündə ermənilərin günahkar olduğunu yazırlar. Xüsusilə 
Q.A. adlı müəllifin (indiyədək familiyası məlum deyil) bu hadisədən çox sonralar - 
1901-ci ildə ermənicə “Mşak” qəzetində dərc etdirdiyi “Ambarsumun hekayəti” 
yazısı Qriboyedovun ünvanına böhtandan başqa bir şey deyildi. Ambarsum nəql 
edir ki, guya gecələr Qriboyedovun yanına həqiqətən çarşablı bir qadın gələrmiş. 
O, səfirlə eyş-işrətdə olub gecə də qayıdarmış. Fətəli şaha çatdırırlar ki, rus səfiri 
müsəlman qadını ilə əxlaqsızlıq edir. Şah qəzəblənir və Qriboyedova bildirir ki, 
belə şeylər eləməsin, yoxsa müsəlman şəriətinin qanunu ilə din xadimləri onu daş-
qalaq edərlər. Ambarsum eyş-işrətə gələn həmin qadın gürcü idi, o, Tiflisə 
qayıtmaq üçün vəziri-muxtardan icazə almağa gəlirdi. 
Ermənilərin günahını və çirkin əməllərini ört-basdır etmək üçün Ambarsum 
“gürcü qadını” məsələsini uydurmuşdu. Bütün rus tədqiqatçıları Ambarsumun 
“hekayətini” inkar edirlər və onun büsbütün uydurma olduğunu yazırlar. Vəziri-
muxtar Aleksandr Qriboyedov isə ölümünü İranda tapacağını bu vəzifəyə təyin 
olunan gün hələ Peterburqda ikən hiss eləmişdi. O, bu vəzifədən yaxa qurtarmağa  
175 
 
çalışırdısa da, mümkün olmurdu. “Çarın bütün iltifatlarından sonra təzə bir bəhanə 
ilə boyun qaçırmaq mənim tərəfimdən nankorluq olardı. Mənim rütbəmdə məni 
səlahiyyətli səfir təyin etməyin özünü də mən iltifat hesab etməliyəm. Lakin hiss 
edirəm ki, İrandan sağ qayıtmayacağam”. 
Qriboyedovun məktub və yol qeydlərini oxuyanda məlum olur ki, ölümün 
qara fikirləri ondan əl çəkməmişdir. İranda müstəmləkəçilik siyasəti yeridən, 
Azərbaycan torpağını parçalayan səfir Qriboyedovun özü yaxşı dərk edirdi ki, az 
vaxtda siyasətin qurbanı olacaq. O, ikinci dəfə İrana qayıtmaqla özünü odun və 
təhlükənin içinə atırdı. 
Aprelin iyirmi beşində - imperator fərman verən gün, axşam dostu Andrey 
Jandrın yanına gələn Qriboyedov söhbət zamanı demişdi: “Salamat qal, dostum 
Andrey. Mən İrana vəziri-muxtar təyin olunmuşam. Bu təyinata görə məni təbrik 
etməyə dəyməz. Baxarsan, bizim hamımızı orada doğrayacaqlar. Allahyar xan 
mənim şəxsi düşmənimdir. O, mənə Türkmənçay müqaviləsini bağışlamayacaq. 
Biz bir daha görüşməyəcəyik”. 
Yolüstü Moskvada dayanan Qriboyedov dostu Stepan Beqiçevlə görüşüb. 
Beqiçev yazır ki, mənim yanımda olanda çox qaş-qabaqlı idi. - Niyə kefsizsən? - 
dedim. O isə mənim əlimdən tutub dərin bir kədərlə dedi: “Salamat qal, qardaşım 
Stepan, səninlə bir daha çətin görüşək... Görərsən, mən salamat yaxa qurtara 
bilməyəcəm, mənim başımın üstündə Küxelbeker mühitinin ağır dumanları 
gəzir...” 
Hətta böyük şair Aleksandr Puşkinlə Qriboyedov arasında da belə 
xoşagəlməz bir söhbət olub: “Mən Qriboyedovla keçən il Peterburqda, İrana 
getməzdən qabaq görüşmüşdüm. O, mükəddər idi, ürəyinə nəsə dammışdı. Mən 
ona təsəlli vermək istədim, o, mənə dedi ki, siz hələ bu adamları (iranlıları - Ş.N.) 
tanımırsınız, görərsiniz, axın qanla qurtaracaq. Orda məni ölüm gözləyir. Hiss 
edirəm ki, bir daha Rusiyanı görməyəcəm. Əlbəttə hissiyyat Qriboyedovu 
aldatmadı”. 
Ölümünü sövq-təbii duyan Qriboyedov Ksenofont Polevoyla söhbətində 
demişdir: “Yenidən İrana getmək məni həddindən artıq kədərləndirir. Mən oradakı 
köhnə tanışları, xüsusilə şahın kürəkəni, sədrəzəm Allahyar xanı görmək 
istəməzdim”. 
Türkmənçay müqaviləsindən sonra Allahyar xanın ruslara, xüsusilə 
Qriboyedova ölçüyəgəlməz nifrəti vardı. O, İrana yola düşəndə Təbrizdəki 
Britaniya səfirliyinin katibi, kapitan Con Kempbellə də görüşmüşdü. Kempbel 
Qriboyedova çox dəqiq xəbərdarlıq edərək demişdi: “Özünüzü qoruyun, 
müsəlmanlar Türkmənçay müqaviləsinə görə sizi bağışlamayacaqlar”. 
Qriboyedovun müasiri, məşhur şərqşünas Adolf Berje açıq-aydın yazır ki, 
vəziri-muxtar erməni Yakov Markaryanı və bəzi erməniləri himayəsi altına 
almaqla şahı və bütün saray əyanlarını öz əleyhinə qaldırdı. Özünün də faciəli 
ölümünə səbəbkar oldu. 
176 
 
Bu hadisədən sonra Qriboyedov faciəsindən onlarla elmi, publisistik və 
bədii əsərlər yazılıb. Birtərəfli yazılan bu əsərlərdə həmişə İranın saray əyanları, 
Azərbaycan əhalisi, xüsusilə, Qacar nəsli günahlandırılıb. Yüz iyirmi altı il 
keçəndən sonra Lyudmila Nazarova da “Qriboyedov” kitabında bu ənənəyə sadiq 
qalıb. O, şəxsiyyəti məlum olmayan knyaz Süleyman xan Melikovun şifahi 
söhbətinə əsaslanaraq yazır: 
“...Rus səfirliyinin bütün heyətindən yalnız bir nəfər - birinci katib Maltsev 
sağ qalmışdı. 
Qriboyedovun faciəli ölümünün səbəbləri haqqında məlumat, baş vermiş 
hadisələrdə Qriboyedovun özünü günahkar kimi qələmə verməyə çalışan Maltsevin 
yalan ifadələrinə əsasən hazırlanmışdı. Bu təkcə təhlükə anlarında səfiri 
satqıncasına tərk etmiş səfirliyin birinci katibini deyil, həm də “xalqlararası 
münasibətlər tarixində tam siyasi və görünməmiş terror aktı”nın üstünü örtməyə 
çalışan fars kübarlarını qane edirdi. Hadisələrin əsl mənasını təhrif edən Maltsevin 
ifadələri əsasən çar hökuməti tərəfindən də qəbul edilmişdi. Türkiyə ilə gedən ağır 
müharibənin davam etdiyi bir vaxtda imperator I Nikolay İran ilə yeni müharibə 
başlamağa qorxdu, cəsarət etmədi”. 
Sual olunur, Lyudmila Nazarova hansı mənbəyə əsaslanıb hadisənin şahidi 
olan Maltsevi yalançı və fərari adlandırırdı? Əlbəttə, səfirlikdə işləməyən öz 
dindaşı - milliyyətcə erməni olan S.Məlikova. 
Erməni Ambarsun yazır ki, mən Qriboyedova dedim ki, peçin bacasına girib 
dama çıxsın. Səfir dama çıxıb yığışanlara güllə atdı. Bir neçəsini öldürüb yaraladı. 
Mən isə qapıda durub vuruşdum. Başımdan zərbə alıb yıxıldım. 
Maltsev isə Ambarsumun fikirlərini tamam inkar edib yazır: “Əslində 
Ambarsum səfirlikdə hansı vəzifəni daşıyırdı, bilən yox idi. Bu bivec adam hər 
yerə burnunu soxur, hər işə qarışırdı. İxtişaş yatandan sonra məlum oldu ki, erməni 
Ambarsum hadisə vaxtı meyidlərin arasına girib özünü ölülüyə qoyub. Sağ qalan 
Ambarsum dərhal Təbrizə gəlib özünə yalançı sənəd düzəldib, rus hökumətindən 
120 Hollandiya çervonu həcmində pensiya alırdı”. 
Qriboyedovun erməni tədqiqatçısı Boris Balayan isə “Şah” almazı üstündə 
qan monoqrafiyasında bu işlə əlaqədar qacarlar sülaləsini günahlandırır. Onun 
fikrincə, Qriboyedovu qacarlar sülaləsi ona görə qətlə yetirdilər ki, o, Şərqi 
Ermənistanı Rusiyaya birləşdirməyə çalışırdı. 
Bu da “Böyük Ermənistan” yaratmaq iddiasının qara bir səhifəsi... 
 
ġAHZADƏNĠN PETERBURQ SƏFƏRĠ 
 
Oğlu şahzadə Abbas Mirzəyə Tiflisdə ermənilərin sui-qəsd edəcəklərindən 
ehtiyatlanan Fətəli şah rus imperatoruna hədiyyəni aparmağı nəvəsi şahzadə 
Xosrov Mirzəyə tapşırdı. Kişilərə məxsus məftunedici gözəlliyə malik olan 
şahzadə Xosrov Mirzə vəliəhd Abbas Mirzənin kəniz arvadı Xırda xanımdan idi. 
177 
 
On altı yaşlı Xosrov Mirzəni şah qeyri-qanuni övlad hesab edirdi. Şahın fikrincə, 
Tehrandan Peterburqa kimi bu uzun məsafədə onun başına fəlakət gəlsə də, 
qacarlar nəsli heç nə itirməyəcəkdi. Ona görə ki, Xosrov Mirzənin qanında rəiyyət 
qatışığı vardı. 
1829-cu il aprelin sonunda Tehrandan yola düşərkən şahzadə Xosrov 
Mirzənin yüz qırx nəfərlik heyəti mayın 15-də Tiflisə çatdı. Heyətin tərkibi sarayın 
say-seçmə adamlarından ibarət idi: Xosrov Mirzənin müəllimi şair Fazil xan 
Şeyda, tarixçi Mirzə Mustafa xan Əfşar, mülki müşavir, tərcüməçi Mirzə Məsud 
Əmire-Nizam, şahzadənin şəxsi müşayiətçisi Ehtəşəm, sarayda yüksək mənsəb 
sahibi olan Mirzə Məhəmmədtağı Fərahani, həkimbaşı, gizli fərraş, xəzinədar, 
aşbaz və süvarilərdən ibarət mühafizə dəstəsi Xosrov Mirzəni müşayiət edirdi. 
Şahzadənin yol təəssüratını yazmaq katib Mustafa xan Əfşara tapşırılmışdı. 
Tərəqqipərvər ziyalı kimi tanınan Mustafa xanın sarayda xüsusi hörməti vardı. O, 
rus dilini səlis bilirdi, rus və Avropa mədəniyyətinin İranda yayılmasının güclü 
tərəfdarlarından idi. Tiflisdə dayanan nümayəndə heyəti şəhərin görkəmli yerlərini 
gəzdi, bir neçə müəssisədə oldu. Bu gəzintilərdə hər şeyə tərəqqipərvər və islahatçı 
gözü ilə baxan Mustafa xan Əfşar rəsmi qəbul və ziyarətlərdən çox maarif, 
mədəniyyət və iqtisadi yüksəlişlər barədə maraqlanırdı. O, “Səfərnameyi-Xosrov 
Mirzə” əsərində Tiflisin sənət məktəbində təhsil alan dindaşlarının balaları 
haqqında ürək ağrısı ilə yazır: “Burada - Tiflisdə uşaqlar pulsuz təhsil almaqdan 
əlavə pulsuz yeməklə, geyimlə, rahat mənzillə də təmindirlər. Dövlət bunları öz 
doğma balaları kimi bəslədir və oxudur. İnsan çətin inana bilir ki, bu şən və 
xoşbəxt uşaqlar Arazdan o tərəfdə yeməli bir şey tapmaq üçün səhərdən axşama 
qədər zibilliklərdə eşələnən, bazarlarda, məscidlərin qapısında əl açıb dilənən 
müsəlman balalarının qardaşlarıdır. Qızmar günəş, amansız şaxta altında sifətləri 
kül rəngi almış bu ac və xəstə uşaqların məktəb, dərs və kitab yuxularına da 
girməz. Belə isə hansı iranlını inandırmaq olar ki, Tiflisdə müsəlman balalarına 
məxsus bu cür məktəb vardır?” 
Şahzadə Tiflisdə görkəmli ziyalı Mirzə Sadıqla və Qarabağ xanının nəvəsi 
Əzət Bəyim xanımla görüşüb çox məmnun oldu. 
Qafqazın baş komandanı canişin İ.F.Paskeviç (1782-1856) heyəti səkkiz 
gün Tiflisdə qonaq saxlandıqdan sonra mayın iyirmi üçündə təntənəli surətdə yola 
saldı. Şahzadə Xosrov Mirzə ona ərəb atı, arvadı Yelizaveta Alekseyevnaya 
(Qriboyedovun əmisi qızıdır - Ş.N.) iki bahalı şal, oğluna isə Sədi Şirazinin 
seçilmiş əsərlərini hədiyyə elədi. 
Hərbi-Gürcüstan yolunda baş verə biləcək hər hansı bir hadisəni dəf etmək 
məqsədilə Paskeviç kazaklardan ibarət on iki nəfərlik dəstəni də Xosrov Mirzənin 
sərəncamına verdi. Kazak dəstəsinə komandir general-mayor P.Y.Rennekampfı 
təyin etdi. Daryal və Lars dərələrinin sərt keçidlərini adlayanda dağlıların 
hücumuna məruz qalan heyət bir neçə dəfə vuruşmalı oldu. Tarixçi Mirzə Mustafa 
xan Əfşar yazır ki, dağlıların ilk atəşi başlayan kimi şahzadə ekipajdan düşüb ata 
178 
 
mindi, cəsur bir igid kimi döyüşməyə başladı. Çoxları, xüsusilə, kazaklar onun 
hünərlə vuruşduğuna heyran qaldılar. 
Təkcə iran tarixçisi yox, Qriboyedovun həyatından “Vəziri-muxtarın 
ölümü” adlı tarixi roman yazan Yuri Tınyanov da şahzadəni ağıllı, igid bir 
şəxsiyyət kimi təsvir edir. 
1829-cu ildə Ərzuruma səfərində böyük şair A.S.Puşkin də onunla 
görüşmüşdü. 
“Paysanurda atları dəyişmək üçün durdum: burada mən İran şahzadəsini 
ötürən rus zabitinə rast gəldim... Ananurun yarım verstliyində, yolun döşündə 
Xosrov Mirzəyə rast gəldim: arabalar durmuşdu. O, öz kolyaskasından baxırdı və 
başı ilə mənə işarə etdi. Bizim görüşümüzdən bir neçə saat sonra dağlılar 
şahzadəyə hücum etmişdilər. Xosrov güllələrin vıyıltısını eşidib, öz kolyaskasından 
sıçramış, ata minib çapmışdı: onun yanında olan ruslar şahzadənin qoçaqlığına 
heyran qalmışdılar. İş burasındadır ki, kolyaskaya alışmamış gənc asiyalıya, 
kolyaska sığınacaqdan çox bir tələ kimi görünürdü” (A.S.Puşkin, əsərləri, IV c, 
səh. 429, Bakı, 1949-cu il). 
Rus şairinin bu səfərdə daha bir eloğlumuzla gorüşü də çox maraqlıdır. 
Şahın saray şairi Fazil xan Şeyda ilhamlı nəğməkar Puşkini özünün yüksək 
mədəniyyəti, ali davranışı ilə utandırmışdır 
Aleksandr Puşkinin “Ərzuruma səyahət” əsərində yazdığı bu parça tam 
aydınlığı ilə göstərir: 
“İran şahzədəsini gözləyirdilər. Kazbekdən bir qədər məsafədə bir neçə 
kolyaska rast gəlib, dar yolu bağladı. Bu arabalar gəlib keçənə qədər qoruyucu 
dəstənin zabiti İran saray şairini ötürdüyünü bizə bildirdi və arzuma görə məni 
Fazil xana təqdim etdi. Mən tərcüməçi vasitəsilə dəbdəbəli Şərq salamıma 
başlamaq üzrəydim. Lakin Fazil xan mənim bu yersiz zəhmətimə abırlı bir adamın 
qayğıkeşliyi ilə sadəcə cavab verdiyi zaman, bu hal mənə ar gəldi!.. O, məni 
Peterburqda görəcəyinə ümid edir və təəssüflənirdi ki, bizim tanışlığımız uzun 
sürməyəcək. Mən utanaraq dəbdəbəli-gülünc ədanı tərk edərək adi Avropa 
cümlələrinə müraciət etməyə məcbur oldum. Bundan sonra adamların qoyun 
dərisindən papağına və xınalı dırnaqlarına baxaraq, haqlarında əvvəlcədən fikir 
söyləmərəm”. 
1829-cu il mayın 24-də Kobi poçt stansiyasındakı xoş təəssüratdan 
Aleksandr Puşkin tanış olub sevdiyi Azərbaycan şairi Fazil xan Şeydaya elə 
oradaca üç bəndlik şeir yazmışdır. 
Təəssüf ki, A.S.Puşkinin əsərlərində və şahzadə Xosrov Mirzə Qacar 
haqqında yazılan rus mənbələrində belə Azərbaycan şairi Fazil xan Şeyda 
“persidskiy poet” - yəni “fars saray şairi” kimi təqdim olunur. 1784-cü ildə 
Təbrizdə azərbaycanlı Məmmədhüseynin ailəsində dünyaya gələn Fazil xan Şərq 
elmlərinin dərin bilicisi idi. İranda şah rejiminə dözməyən şair 1844-cü ildə qaçıb 
Tiflisə gəlir, “Əli nəzəriyyəsi məktəbində” müəllim işləyir. O, M.F.Axundov, 
179 
 
M.Ş.Vazeh, məşhur şərqşünas N.Xanıkovla yaradıcılıq əlaqələri saxlayır. Fazil xan 
Şeyda 1852-ci il martın 1-də Tiflisdə vəfat edir. 
Pyatiqorsk şəhərində istirahət üçün bir neçə günlüyə dayanan şahzadə 
Xosrov Mirzə mineral bulaqların möcüzəsi ilə tanış olur. Onun gəlişi münasibətilə 
Maşuk dağının zirvəsində abidə ucaldılır. Şahzadənin təklifi ilə abidənin önündə 
dahi şair Sədi Şirazinin: “Dünyada qızıldan saray qoyub getməkdənsə, yaxşı ad 
qoyub getmək daha vacibdir” - sözləri yazılır. 
Pyatiqorskdan sonra Stavropol, Novoçerkassk, Voronej və Ryazan 
şəhərlərində şahzadəni daha böyük təntənə ilə qarşılayırlar. İmperator əmr veribmiş 
ki, qoy farslar görsünlər ki, ruslar incikliyi necə də tez unudurlar. Onlar qonşuya 
qarşı kin-küdurətli deyillər. 
Novqorodda şahın xüsusi xidmətçisi onlara çatır və Fətəli şahın imperator I 
Nikolaya başıbağlı şəxsi məktubunu təqdim edir. Altı həftədən sonra Kolomna 
şəhərinə çatan heyəti imperatorun göndərdiyi Əlahiddə Süvari alayı və jandarm 
dəstəsi müşayiət edir. Serpuxov darvazasında, Tver bulvarında əsgəri hissələr fəxri 
qonağı musiqi sədaları altında və hərbi yaylım atəşi ilə qarşılayırlar. Təntənə qraf 
Razumovskinin malikanəsinə kimi davam edir. Şahzadənin düşərgəsi qrafın geniş 
və işıqlı salonları olur. Həmin günü Moskvanın adlı-sanlı ziyalıları, məşhur 
tacirlər, şəhərin general-qubernatoru knyaz Qolitsinin başçılığı ilə şahzadənin 
görüşünə gəlirlər. Qubernator qısa nitqlə “xoş gəldin” - deyib qiymətli hədiyyə 
təqdim edir. Qısa istirahətdən sonra şahzadə Qriboyedovun anası ilə görüşmək 
arzusunu bildirir. Mərhum səfirin anası Nastasya Feodorovnaya başsağlığı verən 
şahzadə onunla birlikdə oğlunun vaxtsız vəfatı üçün göz yaşı tökür. Şahzadə 
Xosrov Mirzənin mədəni davranışı, gözəlliyi, kövrəkliyi Moskvanın bütün zadəgan 
ailələrini heyran qoyur. Şərq cəngavərinə qarşı qraf və qrafinyaların mənfi fikirləri 
alt-üst olur. 
Bir neçə gün şəhərin tarixi yerləri ilə tanış olandan sonra şahzadə 1829-cu il 
avqustun dördündə Peterburqa çatır. 
*** 
Aradan yüz altmış ildən çox keçsə də Gürcüstan Dövlət Arxivində və 
inqilabdan əvvəlki tarixi əsərlərdə Şahzadə Xosrov Mirzənin səfəri haqqında 
maraqlı sənədlər, məlumatlar qalır. Həmin səfərin iştirakçısı, tarixçi Mirzə Mustafa 
xan Əfşarın xatirələrində şahzadənin rus imperatoru I Nikolayla görüşü daha real 
verilmişdir. O yazır: 
“Peterburqda bizim heyət Tavriçeski Sarayına düşmüşdü. İmperatorla rəsmi 
görüşə bir gün qalmış general-adyutant qraf Suxotelin şahzadənin qəbuluna gəldi. 
Ondan xahiş elədi ki, imperatorla görüşü üçün çıxışın mətnini yazsın. Şahzadənin 
xüsusi müşəyiətçisi Ehtəşəm və mülki katib, tərcüməçi Mirzə Məsudla birgə çıxış 
hazırladılar və fransız dilinə tərcümə edib general Suxotelinə verdilər. General dedi 
ki, bu təntənəli çıxış ruslar qarşısında günahı olan İranın vəziyyətini xeyli 
yüngülləşdirər”. 
180 
 
Avqustun on ikisində general Suxotelin şahzadəni imperatorun adından 
salamladı və onu Qış Sarayına dəvət etdi. Təntənəli mərasimi nümayiş formasında 
olan süvari-qvardiya divizionu musiqi ilə açdı. Sonra saray əhlindən ibarət 
heyətlərin uzun cərgəsi tərpəndi. Onların ardınca çarın süvari dəstəsi ilə mühafizə 
olunmuş Xosrov Mirzənin karetası gedirdi. Təntənəli gəzintini dəmir geyimli 
qvardiya süvari alayı müşayiət edirdi. 
Şahzadənin keçdiyi küçələr şəhər əhli ilə dolu idi. Pəncərə və eyvanlar xalı 
və rəngli bayraqlarla bəzədilmişdi. 
İmperator I Nikolay şahzadəni Georgi salonunda, taxt-tacının yanında ayaq 
üstə qarşıladı. Onun sağ və solunda ailəsi, yaxın qohumları, Xarici işlər naziri qraf 
Nesselrod, senatlar, Baş Qərargah rəisi, generallar və qvardiya zabitləri, 
dayanmışdı. Hərbi geyimdə olan I Nikolay yaxasına çox sevdiyi Andreyev 
ordenini taxmışdı. 
Şahzadə Xosrov Mirzə yavaş-yavaş taxt-taca yaxınlaşdı. Bir neçə 
addımlıqda dayanıb Fətəli şahın imperatora göndərdiyi etimadnaməni sinəsi 
bərabəri qaldırdı. Hörmət və ehtiramla baş əyib fars dilində general Suxotelinlə 
(uzun müddət İranda hərbi xidmətdə olan Suxotelin farsca bilirdi - Ş.N.) birgə 
tərtib etdiyi üzrxahlıq nitqini oxudu: 
“Qüdrətli imperator həzrətləri! 
İranın sakitliyi naminə Siz böyük imperatorla mənim hökmdarım və babam 
İranın əzəmətli sahibi arasındakı müqəddəs birlik düşmənçilik ruhuna həmişə zidd 
olmuşdur. Bədbəxt hadisə bizim ailəni və onun bütün məiyyətlərini məyus etdi. 
Qüdrətli İranın şahənşah hökuməti təxribat və çəkişmələr məqsədinə qulluq 
edən bir yığın ziyankarların son zamanlarda qüdrətli rus hökuməti ilə bərpa 
olunmuş dostluq və ittifaqını poza biləcəyi fikrindən qəzəblənmişdir. 
Şahənşah mənə, öz nəvəsinə Sizin dövlətin paytaxtına tələsməyi 
tapşırmışdı. O inanır ki, mənim Sizə həqiqəti çatdıracaq sözlərim böyük imperator 
həzrətlərinin diqqətini cəlb edəcək, iki böyük və qüdrətli dövlətin dostluğunu əbədi 
edəcəkdir. 
Rusiya və İran sarayını eyni dərəcədə təhqir etmiş hadisəni yaddaşımızdan 
əbədi silək”. 
Şahzadə üzrxahlıq məktubuna Şeyx Sədidən bir bənd şeir də əlavə eləmişdi. 
Xarici işlər naziri qraf Karl Nesselrod iki ölkə arasındakı səmimi dostluqdan 
danışdı. Vəziri-muxtar A.S.Qriboyedovun səhvlərini də etiraf etdi. Çıxışlardan 
sonra şahzadə Xosrov Mirzə ilə əl tutub görüşən imperator I Nikolay dedi: “Mən 
başıbəlalı Tehran hadisəsini əbədi olaraq yaddan çıxardıram “. 
İmperator həm də elan etdi ki, dostluq naminə İranın verəcəyi müharibə 
borcunun doqquzuncu kururundan imtina edir və onuncu kururun ödəmə müddətini 
beş ilədək uzadır. 
Bunula da Rusiya-İran arasında alovlanacaq müharibənin odu söndürüldü. 
181 
 
Sonra hər iki ölkənin şairlərinə söz verildi. Saray şairi qraf Dmitri Xvostov 
İran şahzadəsinə baş əyib onun şəninə yazdığı “Şərq hakiminin nəvəsinə” şeirini 
oxudu. 
Fazil xan Şeyda isə “Şərq təxəyyülünün çiçəklərini Şimal qarına səpələdi” 
adlı rus dövlətini vəsf edən qəsidəsi ilə çıxış etdi. 
*** 
“Sankt-Peterburq jurnalı” şahzadə Xosrov Mirzəni belə təsvir edirdi: 
“Şahzadə orta boylu idi, qədd-qamətli, heyranedici gözləri və xoşagələn qeyri-adi 
təbəssümü vardı: özünü çox layəqətli aparırdı. Canlı danışığı, gözəl siması və 
nəzakətli rəftarı adamı heyran edirdi”. 
- Oho şahzadə necə də qürurludur, daha doğrusu, özünü çox dartır, - deyə 
qraf Aleksey Çeçurin kinayə ilə deyindi. 
- Əzizim, görünür, siz Şərq adamlarını yaxşı tanımırsınız. Axı, o, 
şahzadədir, sizə özündən müştəbeh kimi görünsə də, çox nəzakətli və ağıllı 
adamdır. Bir də ki, niyə təəccüb edirsiniz? Hazırda İranın sahibi qacarlardır. Bu da 
o nüfuzlu nəslin oğludur. Zənnimcə, bizim heç bir qrafımız, knyazımız 
alicənablıqda onunla ayaqlaşa bilməz. 
- Lütfən deyin, şahzadəyə olan belə ali hüsni-rəğbətiniz hardandır, xanım? 
- Mənə onunla balda görüşmək, rəqs etmək nəsib oldu, qraf Polotskinin 
sarayında... Xüsusilə, onun alicənablığı, Şərq istiqanlılığı məni valeh etdi. 
- Oho, xanım, Siz ona valeh olmusunuz. Daha doğrusu, şahzadəyə 
vurulmusunuz. Bu mənim yəqinimdir... 
Qrafinya Olqa Lixeryeva zərif yelpiyini oynada-oynada, nazla: 
-  Düz tapmısınız, - dedi, - qraf, onu görəndən mənim yuxum ərşə çəkilib, 
ruhum göylərdə mələklərlə uçur. Yuxumda əsrarəngiz Şərq mənzərələri görürəm. 
Görürəm ki, nağılabənzər dəbdəbəli saray, qullar, qaravaşlar, bir də onların hakimi-
mütləqi şahzadə Xosrov Mirzə mənimdir. Ah, mənə əzab verən həsrət kaş 
çin olaydı... 
Kədərlə boynunu əyib bədbəxt adamlara məxsus yazıq bir görkəmə düşdü.  
- Özünüzü üzməyin, xanım, bu baş tutan sevda deyil. Unutmayın ki, 
şahzadənin əlində, ayağında bizim sevimli şairimiz Aleksandr Sergeyeviç 
Qriboyedovun qanı var... 
- Qraf, şahzadə ara vuran erməni deyil ki, əlini nahaq qana bulaya. Bütün 
saray əyanları, bütün Rusiya bilir ki, nahaq qanın baiskarı, daha doğrusu, 
Qriboyedovun faciəli ölümünün səbəbkarı şah sarayının xəzinədarı Yakov 
Markaryan və ştabs-kapitan Məlik Şahnazaryandır. Allah eşqinə, yalvarıram sizə, 
qraf, mənim yanımda şahzadə haqqında pis fikirlər söyləməyin. Özünüz şahidsiniz 
ki, əlahəzrət imperator onu necə lütfkarlıqla qəbul etdi. İranın bütün 
günahlarını ona bağışladı. 
- Şahzadə isə əvəzində dünyanın ən qiymətli almazlarından Rusiyaya 
hədiyyə etdi. 
182 
 
- Siz muzey eksponatı olacaq soyuq almazı görürsünüz. Siz necə də daş 
qəlblisiniz, İlahi, amma şahzadənin gözəlliyini yox,- deyib qrafinya Olqa 
Lixarayeva sakit addımlarla müsahibindən uzaqlaşdı... 
1829-cu il oktyabrın 18-nə kimi Peterburqda qonaq olan şahzadə Xosrov 
Mirzə Qacar bütün ali dairələrdə beləcə məhəbbətlə sevilirdi. Otuzuncu ilin 
əvvəllərində Tiflisə gələn şahzadə sağ-salamat Vətəni İrana qayıtdı. 
 
ĠRANA QAYIDIġ 
 
İrana qayıdan şahzadə yolunu Qarabağdan saldı. Qafqaz canişininin əmri ilə 
Şəkinin, Şirvanın və Qarabağın adlı-sanlı bəyləri, ağaları onun pişvazına 
çıxmışdılar. O vaxt Tərtərdə yerləşən Azərbaycan alayının süvariləri Gəncə 
xanlığının sərhədinə qədər şahzadəni təntənə ilə yola saldılar. 
Görkəmli maarifçi Həsən bəy Zərdabinin həyat yoldaşı Hənifə xanım 
Məlikova xatirələrində yazır: 
“Həsən bəyin əmisi Rəhim bəy başqa Şirvan əsilzadələri ilə birlikdə 
Peterburqdan qayıdan İran şahzadəsi Xosrov Mirzəni qarşılamağa göndərilmişdi. 
Rəhim bəy bahalı atlas paltarlar və qiymətli daş-qaşla bəzənmiş cavan şahzadəyə 
baxaraq yanında duran adama demişdi: “Məndən olsa, bu şahzadənin əyninə gödək 
və rahat arxalıq geyindirərdim, onu yəhərlənməmiş atın belinə mindirib idarə 
edəcəyi ölkəni öyrənməyə göndərərdim. Bax, onda əsl padşah olardı...” 
1830-cu il fevralın 15-də Tehrana qayıdan şahzadəni babası Fətəli şah 
səmimiyyətlə qəbul etdi. Xosrov Mirzə rus imperatoru I Nikolayın təşəkkür 
məktubunu şaha təqdim etdi. Məktubun məzmunu ilə tanış olan Fətəli şah dərhal 
əmr verdi ki, saray əyanları toplansın, əlahəzrət imperatorun məktubu hamı üçün 
ucadan oxunsun. İmperator qısa məktubunda yazırdı: 
“Mənə çox xoş oldu ki, Siz - əlahəzrət İran və Rusiya əlaqələrinin 
möhkəmlənməsi üçün məhz şahzadə Xosrov Mirzəni seçmisiniz. Rusiyada qısa 
müddətli qalmasına baxmayaraq, şahzadə tərifə layiq xasiyyətləri ilə yalnız mənim 
yox, ümumən onu tanıyanların hamısının məhəbbətini qazandı. Mən Sizi çox 
böyük ümidlər verən nəvənizə görə təbrik edirəm. O, burada özünü Sizin sevimli 
övladınız vəliəhd Abbas Mirzənin layiqli oğlu kimi göstərmişdir. Sonra Xosrov 
Mirzəni Sizin xüsusi diqqət və mərhəmətinizə tapşırmağı özümə borc bilirəm”. 
Səfərini uğurla başa vuran, İranı Rusiya ilə üçüncü müharibədən xilas edən 
şahzadə Xosrov Mirzənin şan-şöhrəti nəinki sarayda, bütün İranda artdı. Şah baba 
ona rəiyyət qızının övladı kimi yox, indi əsl Qacar nəslinin layiqli oğlu kimi 
münasibət bəsləyirdi. Şahzadənin uğurları atası vəliəhd Abbas Mirzəni daha çox 
sevindirirdi. 
Şahzadə Xosrov Mirzə 1875-ci il ramazan ayının 21-də Həmədanda altmış 
iki yaşında vəfat etdi. Onu hörmət və ehtiramla Kərbəlada dəfn etdilər. Şahzədə 
183 
 
1813-cü ildə anadan olmuşdu. Özündən sonra onun Məmmədəli Mirzə adlı oğlu və 
Şükriyyə Afaq adlı dünya gözəli kimi tanınan qızı qaldı. 
Vəliəhd Abbas Mirzənin kəniz arvadı Xırda xanımdan olan şahzadə Xosrov 
Mirzə Qacar rus-İran əlaqələri tarixində həmişə məhəbbətlə xatırlanır və yenə də 
xatırlanacaqdır. 
Qırx il sonra (1869-cu ildə) Ģahzadə ilə görüĢlərini qələmə alan rus 
qrafı A.D.Buludov yazırdı: 
“ġahzadə Xosrov Mirzə doğrudan da gözəl bir gənc idi. Onun ağlı və 
xarici görünüĢü adamı heyran edirdi. O vaxtdan qırx il keçsə də Ģahzadənin 
qara nüfuzedici gözlərini mən indi də unuda bilmirəm”. 
10 mart 1992-ci il  
 
GENERAL ƏLĠYAR BƏY MEHDĠ OĞLU 
HAġIMBƏYOV 
(1856-1920) 
 
Qədim Dərbəndin əsil-nəcabətli Azərbaycan ailələri bir neçə şöhrətli 
generallar yetişdirmişdir. Zaqatala mahalında anadan olsa da general-leytenant 
Balakişibəy Ərəblinski ömrünün çox hissəsini Dərbənddə yaşamışdır. General 
Nemətulla bəy Heydərov, qardaşı kapitan Minətulla bəy Heydərov
24
, şiə təriqətli 
istefada olan polkovnik Hacıbəy Sadıqov, hörmət və izzət sahibi Mirzə bəy Ağası 
bəy oğlu, hazırda qərbi Tabasaranın naibi Mirzə Mehdiqulu bəyin oğlu, Qarsda 
qoşun rəisinin müavini kapitan Əliyar bəy Haşımbəyov və başqa görkəmli hərbçi 
oğullar Dərbənddə dünyaya gəlmişlər. 
Mirzə Həsən əfəndi Əlqədari 
 “Asari-Dağıstan” əsəri, 1891-ci il 
 
Məşhur alim-şair Mirzə Həsən əfəndi Əlqədarinin (1835-1910) kitabından 
götürdüyümüz epiqrafda adı çəkilənlərin hamısı XIX əsrdə Dərbənddə doğulub 
boya-başa çatmış Azərbaycan oğullarıdır. General-leytenant Balakişi bəy 
Ərəblinski (1828-1902) əslən Zaqatalanın Tala kəndində dünyaya gəlib. 1898-ci 
ildə istefaya çıxdıqdan sonra Dərbəndə indiki Kommunarlar küçəsində mülk 
tikdirib ömrünün sonuna kimi orada yaşamış və Qırxlar qəbirstanlığında dəfn 
olunmuşdur. Dərbəndin on kilometrliyindəki “Ərəblinski stansiyası”nı da o 
saldırmışdır. Stansiya yaxınlığındakı eyni adlı qəsəbə də onun adınadır. Hazırda 
həmin qəsəbədə üç min beş yüzdən çox azərbaycanlı ailəsi yaşayır. O, məşhur 
xeyriyəçi-milyonçu H.Z.Tağıyevin qaynatası idi. 
                                                          
24
Rusca sənədlərdə onun soyadı Qaydarov yazılır. Dərbənd əhalisi isə onun adını Mimatulla bəy kimi 
tələffüz edirlər. - Ş.N. 
 
184 
 
İkinci adı çəkilən general-mayor Nemətulla bəy Qasım bəy oğlu 
Heydərovdur (1827-1904). O da azərbaycanlıdır. Hazırda onun nəslinin 
davamçıları Bakıda və Dərbənddə yaşayır . 
1891-ci ildə Mirzə Həsən əfəndi Əlqədari “Asari-Dağıstan” əsərini yazanda 
Əliyar bəy Haşımbəyov kapitan rütbəsində idi. Onun nəsil-nəcabəti Dərbənd 
yaxınlığındakı Kürə nahiyyəsindəndir. Ata-babası general Hacı Yusif xan Tahir 
bəy oğlu Yusifxanov (1806-1878) Kürə nahiyyəsinin hakimi olmuşdur. 
Generalın ailəsi XIX əsrin əvvəllərində Bakıya köçmüş, 1856-cı il martın 8-
də Əliyar bəy Haşımbəyov da Bakıda anadan olmuşdur. İlk təhsilini Ədadiyyə 
(realnı) məktəbində alan Əliyar bəy 1871-ci ildə Tiflisdəki piyadalar məktəbinə 
daxil olmuşdur. 
Hərbi xidmətinin otuzuncu ilində - 1908-ci il dekabrın altısında general-
mayor kimi yüksək rütbəyə layiq görülmüşdür. Ordudakı qüsursuz xidmətinə görə 
1889-cu ildə üçüncü dərəcəli “Müqəddəs Stanislav”, 1894-cü ildə üçüncü dərəcəli 
“Müqəddəs Anna”, 1895-ci ildə ikinci dərəcəli “Müqəddəs Stanislav”, 1898-ci ildə 
ikinci dərəcəli “Müqəddəs Anna” və 1904-cü ildə “Müqəddəs Vladimir” ordenləri 
ilə təltif olunmuşdur. 
Polkovnik Əliyar bəy Haşımbəyov Birinci Dünya Müharibəsində üçüncü 
Qafqaz araba-karavan briqadasının komandiri olmuşdur. On yeddinci ildə istefaya 
çıxan general Əliyar bəy 1918-ci ildə Azərbaycan Milli Ordusunda könüllü 
xidmətə başlamışdır. Az müddət Azərbaycan Cümhuriyyətinin Daxili İşlər 
nazirinin müavini vəzifəsində işləyən general-mayor Əliyar bəy Haşımbəyov 1919-
cu ildə Müdafiə Nazirliyində Hərbi İntendant idarəsinin rəisi, 1920-ci ilin 
əvvəllərində isə Zaqatala qəzasının general-qubernatoru vəzifəsində olmuşdur. 
General-mayor Əliyar bəy Haşımbəyovu 1920-ci ilin iyun ayında 
bolşeviklər güllələmişlər. 
 
GENERAL  ƏBDÜLHƏMĠD  BƏY  QAYTABAġI 
(1884-1920) 
 
Tarix yoxdur. Tarixi yaradan şəxsiyyətin bioqrafiyası var. 
Ralf Emerson  
Amerikalı filosof-tarixçi 
 
Doğrudan da, bir başa deyilmiş olsa da, bu sözlərdə böyük həqiqət var. 
Hansı müharibənin və ya ölkənin tarixini şəxsiyyətin qəhrəmanlıq bioqrafiyası 
olmadan yazmaq mümkündür? Şübhəsiz ki, heç birinin. Ona görə də bir mənalı da 
olsa, tarixi yaradan şəxsiyyətlərdir desək, səhv etmərik. Çünki müharibələrin tarixi 
yazılanda mütləq ölkənin padşah və ya sərkərdəsinin də bioqrafiyasına müraciət 
olunur. 
185 
 
Son illərdə aparılan tədqiqatların sayəsində unudulub yaddan çıxmış xeyli 
sərkərdə adları xalqımıza qaytarılmışdır. Ötən XIX və XX əsrlərdə yaşamış 
generallarımızın əksəriyyətinin adı və fəaliyyəti bizə məlum deyildi. Sovetlər 
dövründə “Tamamilə məxfidir” qovluqlarında saxlanan general-mayor 
Əbdülhəmid bəy Şərif bəy oğlu Qaytabaşı da unudulmuşlardandır. 
Bolşeviklər təkcə Əbdülhəmid bəyi yox, iyirminci ildə müsavat generalı 
olduqlarına görə güllələdikləri Əmir Kazım Qacarın, Feyzulla Mirzə Qacarın, 
Məhəmməd Mirzə Qacarın, Məmməd bəy Sulkeviçin, İbrahim ağa Usubovun, 
Həbib bəy Səlimovun, Murad Gəray bəy Tlexasın, Davud bəy Yadigarovun, Əlyar 
bəy Haşımbəyovun, Firidun bəy Vəzirovun, İbrahim ağa Vəkilovun ömüryolunu 
xalqımızdan gizlədiblər. 
Aparılan tədqiqatlardan məlum olur ki, yalnız 1920-ci ilin aprel çevrilişinə 
qədər İmperiya və Müsavat ordusunda altmış doqquz azərbaycanlı general 
olmuşdur. Dini müsəlman, milliyyəti azərbaycanlı olduğuna görə sovetlər 
dövründə onların haqqında danışmağa, yazmağa qadağa qoyulmuşdu. 
Onların sırasında ən gənc general Əbdülhəmid bəy Qaytabaşı idi. 
Türkiyənin İstanbul şəhərindən Tiflisə köçmüşdür. Alay başçısı olduğuna görə ona 
Xaytabaşı titulu verilmişdir. Ruslar onun Xaytabaşı soyadını sənədlərində səhvən, 
təhriflə Qaytabaşı kimi yazmışlar. Sonralar rəsmiləşən bu nadir soyad 1920-ci ilin 
iyun ayında general Əbdülhəmid bəy güllənənə qədər işlənmişdir. Bir möcüzə ilə 
arxivdə qarşıma çıxan sənədlərə baxıram, az qala gözlərimə inana bilmirəm. 
General-mayor Əbdülhəmid bəy Şərif bəy oğlu Qaytabaşı. Doğum təvəllüdü 10 
iyul 1884-cü il. 
Güllələnib: 1920-ci ilin iyun ayında cəmi-cümlətanı otuz altı yaşında... 
1918-1920-ci illərdə Milli ordumuzun sıralarında şərəflə xidmət edən ən 
yaxşı generallardan biri idi Əbdülhəmid bəy. 
Düzü, Adama nağıl kimi gəlir bu yaşda sərkərdə rütbəsi almaq. Görünür, o 
qarışıq illərdə azadlıq və istiqlaliyyət uğrunda çalışanları zaman özü yetişdirib və 
təltif edib. Onların cəngavərliyi anadan gəlmə qanuni bir hal olub. Dövr onları 
yetişdirəndə yaşa yox, başa və bacarığa qiymət verib. 
Yunker Əbdülhəmid bəy Peterburq yaxınlığındakı Pavlovsk hərbi məktəbini 
bitirib. 1906-cı il fevralın 23-də on altıncı Qrenadyor-Minqrel alayında xidmətə 
başlayıb. 
Azərbaycan Mərkəzi Dövlət arxivində yunker Əbdülhəmid bəy 
Qaytabaşının həmin ildə bacısı, şahzadə Mələk xanım Qacara yazdığı məktublar, 
97 saylı vəsiqə, dərslərə davamiyyəti haqqında qeydlər və konspektləri saxlanılır. 
Qovluqda yunker Əbdülhəmid bəy Qaytabaşının 1905-ci il avqustun 22-də 
komandirinə yazdığı raport da qalıb. 
“Bildirirəm ki, yay tətili zamanı Ryazan quberniyasına, orada yaşayan 
yeznəmgilə getmişdim. Mən orada olarkən Tiflisdən teleqram aldım. Teleqramda 
göstərilirdi ki, bacım ölüm yatağında olduğuna görə təcili Tiflisə getməliyəm. 
186 
 
Dərhal yola düşdüm və yeznəmdən xahiş etdim ki, bu barədə mənim rəislərimə 
xəbər versin. Mən Tiflisə gələndən cəmi bir gün yarım sonra bacım vəfat etdi. Mən 
onun yeganə qardaşı kimi, bacımın dəfni ilə bağlı qayğıları öz üzərimə götürdüm. 
Bu müddətdə mən özüm də xəstələndim və dərhal mənim müalicə olunmağım 
barədə raportla komendant idarəsinə müraciət etdim. Xəstə halda iki gün orada 
qalandan sonra hələ tam sağalmamış olsam da, sürət qatarı ilə Tiflisdən yola 
düşdüm. Mən bu barədə komendant idarəsinə məlumat vermişdim. Hərbi məktəbə 
xəbər çatdırmaq məsələsinə gəldikdə isə, mənə dedilər ki, bu barədə narahat 
olmayım.  
Ġkinci rotanın yunkeri Əbdülhəmid həy QaytabaĢı” 
 Çox da qalın olmayan qovluğu vərəqləyir, sənədlərlə tanış oluram. Hansı 
bir möcüzədənsə generalın atası Şərif bəyin də az saylı sənədləri burda var. 1835-ci 
il oktyabrın 26-da Tiflis quberniyasında anadan olmuş podpolkovnik Şərif bəy 
Abdulla bəy oğlu Qaytabaşının “Tam xidmət kitabçası” burdadır. 1890-cı il aprelin 
19-da tərtib olunmuş sənəddə süvari qoşunlarında Şərq dillərinin tərcüməçisi, 
podpolkovnik Şərif bəyin şərəfli döyüş yolu, aldığı orden və medalların qeydiyyatı 
öz əksini tapıb. 
Podpolkovnik Şərif bəy döyüş xidmətinə görə dördüncü dərəcəli 
“Müqəddəs Vladimir”, ikinci dərəcəli “Müqəddəs Anna”, ikinci və üçüncü dərəcəli 
“Müqəddəs Stanislav” kavaler ordenləri və bir neçə medallarla təltif olunub. 
Sənəddə göstərilir ki, podpolkovnik Şərif bəy Qaytabaşı iki dəfə evlənib. 
Həyat yodaşı vəfat etdiyinə görə ikinci nigahda o, Qazax qəzasının Şıxlı kəndindən 
olan mülkədar Mirzə Əliağa oğlunun qızı Xədicə xanımla ailə qurub. İkinci 
nigahdan olan Əbdülhəmid ailənin yeddinci övladıdır. 
Əbdülhəmid bəy Birinci Dünya müharibəsi illərində iki yüz beşinci Şamaxı 
piyada alayında ştabs-kapitan rütbəsində döyüşlərdə iştirak edib. 1916-ci il martın 
altısında dördüncü dərəcəli “Müqəddəs Vladimir” ordeni (qılınc və bantla birgə) ilə 
təltif olunub. 
6 mart 1918-ci il, Tiflis şəhəri. Yenicə yaranan Müsəlman korpusunun 
komandanı, general-leytenant Əliağa Şıxlinskinin əmri: 
“Polkovnik Əbdülhəmid bəy Qaytabaşı Müsəlman Korpusunun Qərargah 
rəisi təyin edilsin!” 
Mart ayının 28-dək həmin vəzifədə çalışan Əbdülhəmid bəy 1918-ci il 
noyabrın 15-də Hərbiyyə naziri Səməd bəy Mehmandarovun iki nömrəli əmri ilə 
Hərbi nazirliyinin növbətçi generalı kimi məsul vəzifə daşımışdır. 
1919-cu il iyunun 25-də isə Respublika Nazirlər Şurasının qərarı ilə 
Əbdülhəmid bəy Şərif bəy oğlu Qaytabaşı general-mayor rütbəsi ilə təltif 
olunmuşdur. 
Səksən ildən çox bağlı qalan saralıb-solmuş sənədlərdən məlum olur ki, 
peşəkar hərbçi kimi Milli Ordu quruculuğunda Əbdülhəmid bəyin əvəzsiz 
xidmətləri olmuşdur. Şəxsi heyətin təşkili, Baş Qərargahda növbətçilik sistemi, 
187 
 
yeni hərbi idarə və hərbi müəssisələrin yaradılması üçün var qüvvəsi ilə 
çalışmışdır. 
General Əbdülhəmid bəy Qaytabaşı 1920-ci ilin mart ayında yazırdı: 
“Cəmi bir il ərzində Baş Qərargahın fəaliyyəti təşkil olunub qaydaya düşdü. 
Öhdəmizə düşən bütün vəzifələri qərargahın digər üzvləri ilə birlikdə vicdanla, 
namusla və yorulmadan yerinə yetirdik”. 
General-mayor Əbdülhəmid bəy Qaytabaşı 1920-ci il aprelin 30-da bolşevik 
ordusunda müvəqqəti Qərargah rəisi təyin edilib. Həmin ilin iyun ayında Gəncə 
üsyanına görə günahlandırılıb güllələnmişdir. 
1999-cu il iyunun 26-da Bakıda yaşayan general Əbdülhəmid bəyin bacısı 
nəvəsi Validə xanım Ələşrəf qızı Zeynalova ilə görüşdüm. 1922-ci ildə anadan 
olan Validə xanımın generalın ailəsi haqqında az da olsa məlumatı vardı. Xeyirxah 
müsahibim XIX əsrin sonlarında çəkilmiş üç nadir foto-şəkli mənə bağışladı. Foto-
şəkillərdə general Əbdülhəmid bəyin anası Xədicə xanım Mirzə Əliağa qızı, oğlu 
Əbdüllətif bəy və Əbdülhəmid bəy uşaq vaxtı təsvir olunub. 
 
GENERAL FĠRĠDUN BƏY VƏZĠROV 
(1850-1925) 
 
1985-ci ildə Tiflis arxivində general Firidun bəy Vəzirov haqqında saxlanan 
qısa məlumatlarla tanış oldum. Böyük bir sərkərdənin tərcümeyi-halını oxuculara 
belə natamam şəkildə çatdırmaq istəmirdim və inana da bilmirdim ki, indiyədək 
generalın bir doğması qalmamış ola. Bakıya qayıdanda tarix muzeyinə gedib onun 
əməkdaşlarından kömək istədim. Nərmin xanım Tahirzadə dedi ki, general Firidun 
bəyin qızı Nigar xanım Bakıda yaşayır. 
Nigar xanım çox şeyləri xatırlaya bilmirdi. Yetmiş illik sərt rejimli vahimə 
onun yaddaşından çox əhvalatları silib aparmışdı. İllərin ağrı-acısı yaşı doxsanı 
keçmiş ananı yumağa döndərmişdi. Nəvəsi Erazm köməyinə çatdı. Babası Firidun 
bəyin və nənəsi Zeynəb Səlim qızı Vəzirovanın iki fotoşəklini tapıb mənə hədiyyə 
elədi. 
- Erazm, - dedi, - arxiv sənədlərində nənən Zeynəbin adı Zinaida Səlimovna 
Kriçinskaya kimi yazılıb. Yəqin ki, bunun da bir səbəbi var? 
- Əlbəttə, var. Nənəm milliyyətcə Litva tatarıdır. O, istefada olan polkovnik 
Səlim bəy Kriçinskinin qızıdır. Sizin arxivdə rast gəldiyiniz onun qız ad-familidir. 
Babam yeddinci Belorus qusar alayında ştabs-rotmistr rütbəsində qulluq edəndə 
evləniblər. Evlənmə mərasimində babam onun ad-familini müsəlman ad-famili 
ilə rəsmiləşdirib. Nənəm də babamla birgə rus qoşunlarının tərkibində 1877-78-ci 
illərdə iştirak edib. Bunu o illərdən yadigar qalan iri ölçülü bir fotoşəkil  də təsdiq 
edir. Babam Firidun bəy Vəzirov əla döyüş xidmətlərinə görə bu müharibədə 
kapitan rütbəsindən mayora qədər yüksəlmiş və alay komandiri vəzifəsinə təyin 
olunmuşdur. 
188 
 
Nəslən Tiflis zadəganlarından olan babam otuz səkkiz il imperiya 
ordusunda xidmət etdikdən sonra general-mayor rütbəsində istefaya çıxmışdır. 
1906-cı ildən Tiflisdəki doğma ata-baba mülkündə yaşamış və azərbaycanlıların 
nəfinə təşkil olunmuş xeyriyyə cəmiyyətində ictimai fəaliyyətini davam 
etdirmişdir. 
1919-cu il mayın ilk günlərində Tiflisdə yaşayan general-mayor Firidun bəy 
Vəzirovun ünvanına Bakıdan bir məktub gəldi. Məktub altmış doqquz yaşlı 
generalın əhvali-ruhiyyəsinə xoş təsir bağışladı. Məktubda deyilirdi: 
“Çox hörmətli general Firidun bəy cənabları, Azərbaycan Demokratik 
Cümhuriyyətinin yaratdığı milli ordudan, şübhəsiz ki, xəbərdarsınız - Xalqımızın 
sərkərdə oğlu kimi, yəqin ki, bu şad xəbərə, Siz də sevindiniz. Yeni yaranan 
orduda xidmət etmək üçün Sizin kimi bacarıqlı və təcrübəli sərkərdələrə çox böyük 
ehtiyacımız var. Onu da xatırladım ki, könüllülər hesabına ordumuzun sayı 
gündən-günə artır. Ağır şəraitdə olsa da, Baş Qərargah yaradılmasına nail olduq. 
Qərargahın nəzdində ümumi şöbə, növbətçi general şöbəsi, süvari şöbəsi, mətbuat 
və başqa şöbələr artıq fəaliyyətdədir. Azərbaycan hökuməti ordu üçün Dövlət 
büdcəsindən xeyli vəsait ayırmışdır. Hazırkı vaxtda hərbi ləvazimatla yanaşı, yeni 
zabit heyətinin hazırlığında da çətinliklərimiz çoxdur. İnanırıq ki, Azərbaycan 
müstəqillik qazandığı vaxtda gənc Azərbaycan ordusunun sıralarında xidmət edən 
oğullarımız üçün Siz hərbi təcrübənizi əsirgəməyəcəksiniz. Ona görə də xahiş 
edirəm, Baş Qərargahda birgə çalışmaq üçün dəvətimizi qəbul edəsiniz. 
 
Hörmətlə: Baş Qərargahın 
  növbətçi generalı, polkovnik 
Əbdülhəmid Bəy Qaytabaşı” 
 
Bu səmimi məktubu alan general dərhal ailəsi ilə birgə Bakıya köçmüşdü. 
Azərbaycan Demokratik Respublikasının hərbi naziri Səməd bəy Mehmandarovun 
7 avqust 1919-cu il tarixli 351 nömrəli əmri ilə general-mayor Firidun bəy Vəzirov 
Bakı şəhərinin komendantı təyin olunmuşdur. Lakin 1920-ci ilin aprelində 
bolşevik-daşnak qoşunlarının gəlişi ilə digər milli generallarımız kimi Firidun 
bəyin də qismətinə acı bir ədalətsizlik qismət oldu. Həmin ili mayın 31-də Gəncə 
üsyanının iştirakçısı kimi komissar Çingiz İldırımın otuz altı saylı əmrilə vəzifədən 
azad edilib. Baş qərargahın sərəncamında saxlanılır. 
Milli Təhlükəsizlik Nazirliyinin arxivində general Firidun bəyə məxsus iki 
min bir saylı şəxsi iş saxlanılır. Buradakı sənədlər 1921-ci il iyunun 2-də AzÇeKa 
tərəfindən həbs olunub istintaq aparılan generala məxsusdur. İstefada olan yetmiş 
bir yaşlı general Firidun bəy Vəzirov “İslam” partiyasının agenti kimi ittiham 
olunur. Ona Tiflisdəki dədə-baba malikanəsinə, çar və müsavat ordusundakı 
xidmətlərinə görə irad tutulur. Əslində isə bir il əvvəl olmuş Gəncə üsyanı ilə bağlı 
189 
 
şübhəli şəxs kimi sorğu-suala tutulduğu aydın hiss olunur. İyunun on səkkizində 
generaldan rus dilində belə bir izahat alınıb: 
“Müsavat vaxtı mən Bakı şəhər komendantı idim. Bu vaxta qədər Tiflisdə 
yaşayırdım. 1919-cu ildə müsavat hökumətinin dəvətilə Bakıya gəldim və Sovet 
hökuməti Azərbaycana gələnə qədər həmin vəzifədə işlədim. Nə müsavat vaxtı, nə 
də Sovet hökuməti gələndən sonra mən heç bir partiyanın üzvü olmamışam. 
Nikolay ordusunda otuz səkkiz illik xidmətimdə süvari qoşunlarında qulluq 
etmişəm. Sovet hökumətinin Azrəbaycana gəlişindən sonra əvvəlcə Çingiz 
İldırımın qərargahında ehtiyat zabiti vəzifəsində saxlanılmışam. Beş-altı ay əvvəl 
isə yoldaş Əliheydər Qarayevin yanında xüsusi tapşırıqlar üzrə əməkdaş kimi 
çalışmışam. Burada olanda xidməti işimlə əlaqədar üç qəzada ezamiyyətdə 
olmuşam: birinci dəfə Gəncədə, ikinci dəfə Zaqatalada və üçüncü dəfə isə 
Qazaxda. 
Sual: - Gəncədə kimlərlə görüşdünüz və tanıdığımız müsavat liderləri ilə 
əlaqələriniz varmı? 
Cavab: - Gəncədə mən keçmiş mülkədar Ağasıbəyovu, Qoşqarovu, 
Usubbəyovu, Seydəli Mir Kazımbəyovu tanıyırdım. Bunlardan başqa Gəncədə 
tanıdığım adam yoxdur. Xəlil Şakirov adlı şəxsi tanımıram və heç vaxt da onunla 
görüşməmişəm. Müsavat liderləri ilə elə bir yaxınlığım olmayıb, onları dövlət 
başçısı kimi tanıyırdım. Nə qədər ki, Bakıda, Azərbaycanda olmuşam həmişə də 
hərbi xidmətimlə məşğul idim. Heç bir partiyanın, təşkilatın üzvü deyildim. Təkrar 
edirəm, mən hərbçiyəm, hərbi nizamnaməyə tabe olan süvari-kavaleriya 
generalıyam. Sizin dediyiniz “İttihad-islam” və “Turanın böyük İslamı” partiyaları 
haqqında heç nə eşitməmişəm, heç nə bilmirəm. 
Oxudum: general Firidun bəy Vəzirov 
 
İmza atan general sonda öz dəsti-xəttilə belə bir cümlə də yazmışdır: özümü 
heç nədə, heç bir hadisədə günahkar bilmirəm. 
1921-ci il iyunun on doqquzunda Azərbaycan Respublikası Xalq 
Komissarları sovetinin sədri Nəriman Nərimanovun və katibinin imzası ilə 
Fövqəladə komissiyanın komendantının ünvanına min altı yüz iyirmi saylı order 
göndərilib. Orada oxuyuruq: “Sizə tapşırılır ki, bu orderi alan kimi vətəndaş 
Firidun bəy Vəzirovu (keçmiş generalı) həbsdən azad edəsiniz”. 
Ancaq “sapı özümüzdən” olan baltalar yatmamışdılar. Onlar ideya qardaşı 
olan bolşevik-daşnak havadarlarının köməyi ilə özümüzün sağlam kökümüzü 
doğrayırdılar. 
1925-ci ildə bolşevik orqanı olan “Qızıl əsgər” jurnalının dördüncü sayında 
Dağlı Əli Hüseyn adlı birisi “Müsavat zamanında necə işləyirdik?” sərlövhəli yazı 
ilə çıxış etdi. Cəmi üç səhifəlik yazısında o, 1919-1920-ci illərdə Xankəndində, 
Qusarda və Bakıda müsavat ordusunda bolşevik təbliğatı aparmasından, agent kimi 
190 
 
ruslara quyruq bulayıb xəbər daşımasından fəxrlə yazır. Milli qeyrətli zabit və 
generallarımıza qara yaxan Dağlı Əli Hüseynin yazısının bir yerində oxuyuruq: 
“Nəhayət, Rusiya ordusu Azərbaycan sərhədlərinə yaxınlaşır. Bakı 
proletariyası inqilab ruhu ilə qaynaşır və 29 aprel yetişir. Mən o zaman Bakı 
mövqe komandanlığında xidmət edirdim. Tağımımız qırmızı ordunu qarşılamaq 
üçün vağzala getmək istəyirdi. Hərəmiz döşümüzə bir parça qırmızı taxmışdıq. Bu 
zaman mövqe komandiri general Vəzirov Firidun bəy idarəyə girdi. Bu dəfə çavuş 
tərəfindən diqqət komandası verilmir. General məndən xəbər aldı: 
- Əli Hüseyn, bu nə xəbərdir. Döşlərinizdə qırmızı nədir? Mən cavab 
verdim: 
- Bu gündən etibarən sizlər yox, bizlər ordu təşkilində olacağıq. Bizlər 
mövqe komandiri vəzifəsini daşıyacağıq. 
General Firidun bəy Vəzirov bu sözləri eşidib başını aşağı saldı və bayıra 
çıxdı”.  
Namərd Dağlı Əli Hüseynin yazısından sonra general yenidən həbs edilir. 
Bu dəfə onun imdadına çatan olmadı. 1925-ci il iyunun 30-da yetmiş beş yaşında 
onu güllələdilər. Nəriman Nərimanov kimi qeyrətli, milli təəssübkeşli oğlumuz 
həmin ili martın 19-da Moskvada vəfat etmişdi. Azərbaycanda Kirov, Mirzoyan, 
Sərkis Danilyan, Əliheydər Qarayev kimi pambıqla baş kəsənlər at oynadırdılar. 
*** 
Yazımızın əvvəlində qeyd etmişdik ki, istər Tiflis arxivində, istərsə də 
generalın qızı mərhum Nigar xanımda atası haqqında çox qısa məlumatlar vardı. O 
vaxtdan aylar, illər keçirdi. Çoxsaylı ziyalı ailələrinin qocaman nümayəndələri ilə 
görüşəndə söhbət zamanı general Firidun bəy Vəzirov haqqında da soruşurdum. Nə 
arxiv sənədlərindən, nə də görüşdüyüm adamlardan general haqqında heç bir soraq 
ala bilmirdim. 
Ötən ilin (2003-cü ildə) payızında hansı bir xeyirxahınsa Mərkəzi Dövlət 
Tarix muzeyinə general Firidun bəy Vəzirovun sənədlərini təqdim etdiyindən 
xəbər tutdum. Bu qiymətli sənədləri vərəqləyəndə istər-istəməz nə vaxtsa, kiminsə 
dediyi zərb-məsələ dönmüş sözlər ürəyimdən keçdi: “Əlyazmalar heç vaxt 
yanmır”. Bu doğrudan da belədir. 
General-mayor Firidun bəy Cəlal bəy oğlu Vəzirovun “Hərbi xidmət 
kitabçası”ndan sətirlər: 
1850-ci il aprelin 19-da Tiflisdə zadəgan ailəsində anadan olmuşdur. Atası 
Camal bəy Mirzə İsmayıl oğlu Tiflisdə məhkəmə iclasçısı, anası Əsmət xanım 
evdar qadın idi. Firidun bəy ilk təhsilini Tiflis klassik gimnaziyasında almışdır. 
1868-ci ildə Yelizavetqraddakı yunkerlər məktəbini ikinci dərəcə ilə bitirmişdir. 
Hərbi xidmətə unter-zabit rütbəsində yeddinci Belorus Qusar alayında başlamışdır. 
1877-ci ildə Tver-Draqun alayında xidmət edən rotmistr Firidun bəyi 
dördüncü eskadrona komandir təyin etdilər. Onun komandirlik etdiyi eskadron 
avqustun 19-dan sentyabrın 8-dək Odessa şəhəri yaxınlığındakı Mehmetçi, 
191 
 
Dobruji, Çobanköysü, Hacıoğlu, Bazar düzü kəndlərini düşməndən təmizlədi. Bu 
müharibədə komandirlik qabiliyyətinə görə onu tunc medalla, bir də üçüncü 
Aleksandrın imperatorluq etməsinin ildonümü şərəfinə gümüş medalla 
mükafatlandırdılar. Müharibədən sonra xidmət yeri ikinci Qafqaz kavaleriya 
diviziyasına dəyişdirilən podpolkovnik Firidun bəy Vəzirovu əlaçı zabit kimi 
Qafqaz-Hərbi Dairə məhkəməsinin üzvü seçdilər. 
1897-ci il oktyabrın 13-də polkovnik rütbəsi ilə təltif olunan Firidun bəy iki 
il sonra onuncu Novotroski draqun alayına komandir təyin olundu. Bir müddət 
Varşava, Rılski və başqa şəhərlərdə hərbi xidmətdə olan Firidun bəy Vəzirov 1906-
cı il aprelin 18-də general-mayor rütbəsilə təltif olundu. Həmin il ordudan tərxis 
olunan general-mayor Firidun bəy Vəzirov doğma şəhəri Tiflisdə Mixaylovsk 
prospektindəki yüz on bir saylı mülkündə yaşamışdır. Nizami qoşun hissələrində   
otuz səkkiz illik qüsursuz xidmətində general Firidun bəy Vəzirov yüksək ali 
ordenlərlə təltif olunmuşdur. O, 1882-ci il yanvarın 19-da üçüncü dərəcəli 
“Müqəddəs Stanislav” (müsəlmanlar üçün təsis olunmuş), 1889-cu il mayın 6-da 
üçüncü dərəcəli “Müqəddəs Anna”, 1893-cü il iyunun 15-də ikinci dərəcəli 
“Müqəddəs Stanislav”, 1898-ci il sentyabrın 22-də dördüncü dərəcəli “Knyaz 
Vladimir”, 1902-ci il avqustun 1-də ikinci dərəcəli “Müqəddəs Anna”, 1905-ci il 
noyabrın 20-də üçüncü dərəcəli “Knyaz Vladimir” ordenləri ilə təltif olunmuşdur. 
General-mayor Firidun bəy Vəzirova məxsus sənədlər arasında birisi diqqətimizi 
xüsusilə çəkdi. Rus və ərəb əlifbasında yazılmış “Beşik mahnıları”. Məşhur 
maarifçi İsmayıl bəy Əfəndiyevin Nuxa qəzasının kəndlərindən topladığı 
bayatıları, beşik mahnılarını, atalar sözlərini general rus dilinə tərcümə edib. Uzun 
müddət Rusiyanın ayrı-ayrı şəhərlərində yad mühitdə hərbi xidmətdə olmasına 
baxmayaraq, general Firidun bəy Vəzirov ana dilini incəliklərinə qədər qoruyub 
saxlaya bilib. 
 
POLKOVNĠK DANĠYAL BƏY HƏLLƏCOV 
(1876-1920) 
 
İyirminci ildə şəhid olmuş bir milli ordu sərkərdəmizin sorağı ilə 1985-ci 
ilin noyabrında Tiflisə getdim. Sorağı mənə jurnalist dostum Seyfulla Cəfərli 
vermişdi. Polkovnik Daniyal bəy Abdulla bəy oğlu Həlləcovun qızı Leyla xanımı 
evdə tapa bilmədim. O, Kutaisiyə hüzr yerinə getmişdi. İrena adlı mehriban bir 
qadın məni çox səmimi qəbul etdi. Elə ki, polkovnikin adını çəkdim, bütün 
müsahiblərimdə olduğu kimi onu da bərk təəccüb hissi bürüdü. Mən onu çox yaxşı 
başa düşürdüm. Yarım əsrdən çox keçən bir müddətdə birdən-birə bolşeviklərə 
qarşı vuruşmuş sərkərdənin ömür yolu ilə maraqlanmaq, əlbəttə, hamını 
təəcübləndirə bilərdi. Özü də 1985-ci ildə, hər dəfə çar və müsavat generallarının 
uzaq, ya da yaxın qohumlarını axtarıb tapanda belə təəccübləri çox görmüşdüm. 
192 
 
İrena xanımı şübhələrdən qurtarmaq üçün “Seyfullanın dostuyam”, - dedim, 
- “Qohumunuzun Sizə salamı var, ünvanınızı da ondan almışam...” Onda İrena 
xanım sevincindən bilmədi, məni harda oturtsun. 
Bayaqkı təəccübünə və şübhəsinə görə zadəgan xanımlarına məxsus 
incəliklə dönə-dönə üzrxahlıq etdi. Uzun illər keçməsinə baxmayaraq, danışığında, 
davranışında bəy və zadəgan nəslinə məxsus yaxşı nə varsa, bu səmimi xanım 
özündə saxlaya bilib. Belə saf keyfiyyətləri hələ də yaşadan ana və bacılarımızı 
görəndə, istər-istəməz adam hədsiz qürur hissi keçirir. Sevinirsən ki, bu saf bulağın 
gözü hələ tutulmayıb. Gələcək qızlarımıza onlar ülvi əxlaqı, gözəl və zərif 
davranışı ilə hələ çox şey verə bilərlər. 
Evdə polkovnikə məxsus nə qalmışdısa, İrena xanım səxavətlə mənə 
göstərdi. Üstəlik də eşidib-bildiklərini nəql etdi. Divardan asılan rəngli rəsm işinin 
də polkovnikə məxsus olduğunu fəxrlə bildirdi. 
Daniyal bəy Abdulla bəy oğlu 1876-cı ildə Balakəndə mülkədar ailəsində 
anadan olub. Ailəsində altı övlad böyüdən Abdulla bəy onların hamısına ali təhsil 
vermişdi. İki oğlu Qaraəli bəy və Murtuzəli bəy Peterburq Universitetinin hüquq 
fakültəsini, Bəşir bəy isə həmin universitetin Şərq dilləri və hüquq fakültələrini 
bitirmişdir. Ən kiçik Məhəmməd bəy Moskva Kənd Təsərrüfatı Akademiyasının 
aqronomluq fakültəsini qurtarmışdır (sonralar Sosialist Əməyi Qəhrəmanı 
olmuşdur). Ailənin yeganə qızı Məryəm isə Tiflisdəki Müqəddəs Nina Qızlar 
İnstitutunun məzunu idi. 
Yalnız ailənin üçüncü oğlu özünün arzusu ilə hərb sənətini seçmişdi. 
Daniyal bəy Stavropoldakı ədadiyə (realnı) məktəbini bitirdikdən sonra bu qərara 
gəlmişdi. Sonra Peterburqdakı üçillik Mixaylov topçuluq məktəbində oxumuşdu. 
Artilleriya məktəbini əla bitirən podporuçik Daniyal bəy Qars viləyətinin Cəlaus 
şəhərciyində yerləşən otuz doqquzuncu artilleriya briqadasına xidmətə göndərildi. 
Bu briqadada on ildən çox xidmət edən Daniyal bəy ştabs-kapitan rütbəsinə qədər 
yüksələ bildi. Xidmətinin on ikinci ilində onu Tiflis quberniyasının Muxrovani 
şəhərindəki birinci artilleriya polkuna dəyişdilər. Bir az sonra həmin polk 
Qamboriyə köçürüldü. Cahan müharibəsindən yaralı qayıdan Daniyal bəy 1915-ci 
ildə uzunmüddətli müalicə məzuniyyətinə buraxılır. Dədə-baba vətəni Balakəndə 
yaşayır. Bununla da imperiya ordusunda xidmətini polkovnik rütbəsində başa 
vurur. 1918-ci ildə Azərbaycan Milli Ordusu yaradılanda Müdafiə Naziri general 
Səməd bəy Mehmandarovun şəxsi dəvəti ilə Gəncədə yaradılan korpusa komandir 
müavini təyin olunur. 
Axşam mehmanxanada İrena xanımdan aldığım qeydlərə bir daha göz 
gəzdirdim. Əlbəttə, onların azlığı məni məyus etdi. Nə vaxt qayıdacağı məlum 
olmayan Leyla xanımı gözləməyi qət etdim. Vaxt bolluğundan istifadə edib, Qori 
Seminariyasının arxivində araşdırmalar apardım. Həmsənət dostlarımla görüşüb 
Tiflisdə anadan olmuş general Firidun bəy Vəzirovun (1850-1925) heç olmasa bir 
qohumunu tapmaq, görüşmək istədim. General Vəzirov da 1919-20-ci illərdə milli 
193 
 
ordumuzda xidmət edib. Hamı təəssüflə bildirdi ki, belə bir generalın adını ilk dəfə 
eşidir. 
Ötən əsrin əvvəllərindən başlayaraq, bizim mütərəqqi fikirli ziyalılarımız 
Tiflisdə daha çox məskən salıblar. Ona görə də inqilaba qədərki ziyalılarımızın 
hansının ömür yoluna nəzər salırsansa, istər-istəməz Tiflislə bağlılığına rast 
gəlirsən. Təəssüf ki, belə görkəmli şəxsiyətlərimizin adları əbədiləşdirilmir. Olub-
qalan nişanələr isə bir yandan silinib itirilir. 
General-topoqraf İbrahim ağa Vəkilovun ötən əsrin sonlarında tikdirdiyi 
şəxsi mülkü Uş.Çxeidze küçəsində əsl memarlıq abidəsi idi. İki göz istəyirdi, 
tamaşa eləsin. Bu evi mən 1983-cü ildə generalın oğlu Faris bəyin çəkdiyi sxem 
vasitəsilə axtarıb tapmışdım. Bakıya qayıdanda Faris bəyə dedim ki, eviniz sağ 
salamatdı, getdim, ziyarət elədim. Onda Faris bəyin necə sevindiyinin bir Allah, bir 
də mən şahidi oldum. Doxsan dörd yaşlı tənha qoca durub qara şkafın enli 
siyinnəsində saxladığı həmin evin fotoşəklini tapdı, dönə-dönə öpüb uşaq kimi 
kövrəldi. 
İkimərtəbəli mülkdə iki gürcü, bir erməni ailəsi yaşayırdı. Soruşdum ki, 
bilirsiniz, bu mülk kimin olub? Cavab verdilər ki, bir tatar (Azərbaycan - Ş.N.) 
generalının. 
Bu gəlişimdə də dözməyib evə yenə baş çəkmək istədim. Hansı 
gözəgörünməz qüvvəsə məni ora çəkirdi. Elə bilirdim orada, o mülkdə, 
qarşısındakı o cənnətəbənzər bağda Azərbaycanın bir parçası öz oğlunun 
həsrətindədir. Üstəlik də Faris bəy danışmışdı ki, qapunızdakı ağacların hamısını 
atam Qarayazıdan, Salahlıdan gətirmişdi. Atam o ağaclarla həmişə həmsöhbət 
olardı. Onları sığallaya-sığallaya, hər bir ağacın boyunu sevə-sevə böyüdərdi. Uzaq 
şəhərlərə topoqrafiya çəkilişlərinə gedəndə onlara da salam yazardı. Anama, bizə 
dönə-dönə tapşırardı ki, ağaclar amanatdı, onlara vaxtında su verin, korluq 
çəkməyə qoymayın. 
Veriyski körpüsünü keçib balaca dikdirə çıxanda gözlərimə inanmadım. 
Generalın mülkü yox idi, yer üzündən silinmişdi, sanki burda heç belə şey 
olmayıbmış. Yalnız sahibsiz bağın ağacları qalmışdı. Məni qınamayın, mənə elə 
gəldi, o ağaclar yetim uşaq kimi ağlaşırdılar. Yaxınlaşıb oxşadım onları. Əlimi 
gövdələrinə çəkdim. Generalın ruhuna rəhmət oxudum, yaxşı tanıdığım mərhum 
Faris bəyi yada saldım. Kövrəldim. “Eh, dünya, niyə belə vəfasızsan” - pıçıldadım. 
Başım üstündə göyə yüksələn ağacların yarpaqları xışıldadı. Küləkmi tərpətdi 
onları, yoxsa mənim gəlişimə sevinclə pıçıldaşırdılar? Deyə bilmərəm, bircə şeyi 
bilirəm ki, canıma od saldı o ağacların qürbətdə yetim qalmağı... 
Xeyli aralıdakı qonşulardan soruşdum ki, bu mülkü niyə uçurublar? Cavab 
verdilər ki, guya yanından keçən yolu genişləndirmək istəyiblər, yol-zad da 
çəkməyiblər. Evi uçurduqlarına da peşman olublar... 
Beləcə bizim tarixi abidəmiz, tariximiz keçmiş Tiflisdən silinir. Acınacaqlı 
haldır ki, bu da bizim səlahiyyətli vəzifə adamlarımızı narahat etmir. O vaxt, 1983-
194 
 
cü ildə ev salamat olanda Bakıda rəsmi idarədə, bir rəsmi vəzifə sahibinə dedim ki, 
Tiflisdə generalın evi qalır. 
- Nə demək istəyirsən? - deyib boz-boz üzümə baxdı. 
- Yaxşı olar, - dedim, Gürcüstan hökuməti ilə danışıb mülkə bir lövhə 
vurdurasınız. Axı, o evdə xalqımızın yeganə topoqraf-generalı İbrahim ağa 
Vəkilov yaşayıb. General İbrahim ağa Vəkilov tarixi şəxsiyyətdir... 
Məni axıra qədər dinləməyən rəhbər şəxs etinasızlıqla: 
- Fikirləşərik, - dedi, - indi vaxt yoxdur. 
Təəssüf ki, bizim “ağıllı rəhbərimiz” fikirləşməyə vaxt tapana kimi “dəli 
vurub çayı keçdi”... 
Həmin il Tiflisdə şahidi olduğum bir hadisəyə azərbaycanlı kimi hədsiz 
sevindim. İndi də unuda bilmirəm. Bir küçədən keçəndə kitab mağazası görüb içəri 
keçdim. Satıcı yaraşıqlı cavan bir oğlan idi. Eşitmişdim ki, gürcülərin rusca 
danışan adamdan acığı gəlir. Mən də rusca soruşdum ki, sizdə tarixi mövzuda yaxşı 
kitab varmı? Saxlancın varsa, ver, neçəyə desən alaram. Oğlan üzümə baxıb, təmiz 
Azərbaycan dilində: 
- Var, - dedi, - buyurun, alın, cavan yaşında Gəncədə vəfat etmiş şair 
Nikolaz Barataşvilinin həyatından sənədli povestdir. Alsanız, peşman olmazsınız. 
Burda naxçıvanlı şairə Qönçəbəyim haqqında da maraqlı məlumat var. 
- Azərbaycanlısanmı? - deyə sevinclə soruşdum. 
- Yox, - dedi, - gürcüyəm, - fəxrlə - Meydanda yaşayıram. Bizim Meydanda 
yaşayan bütün millətlər Azərbaycan dilində mənim kimi təmiz danışırlar, hələ 
Sizin mahnıları da oxuya bilirəm, hər bazar günü saat ikidə “Muğamat saatı”nı 
səbirsizliklə gözləyirəm. 
Dünən general İbrahim ağa Vəkilov mülkünün uçurulması qanımı 
qaraltmışdısa, bu gün dilimizə, musiqimizə olan hörmət məni göyün yeddinci 
qatına qaldırdı. Kitab mağazasından sinədolu sevinclə çıxdım. 
Üç gün sonra Leyla xanım Daniyal bəy qızı Kutaisidən qayıtdı. Mən onun 
görüşünə getdim. Söhbət zamanı şahid oldum ki, İrena xanımdakı yüksək səviyyəli 
zadəgan zərifliyi ona xalası Leyladan keçmədir. 
- Leyla xanım, - dedim, - Sizi, çoxusu, ona görə gözlədim ki, Azərbaycan 
Milli Ordusunun yaradılmasının şahidi olmusunuz. Buna yaşınız da imkan verir. 
Üstəlik də hərbçi qızı olmağınız... O vaxt Sizin on beş yaşınız olub, demək, nəyisə 
xatırlaya bilərsiniz? 
Hələlik sualımı bir yana qoyan müsahibimlə aramızda ərkyana belə bir 
söhbət oldu: 
- Siz mənim yaşımı hardan bilirsiniz? 
- Mənim dostum, Sizin qohumunuz Seyfulladan, - dedim. 
- Kişinin qadının təvəllüdü ilə maraqlanmağı keçmişdə qəbahət sayılardı. 
Mən də keçmişin adamıyam. Amma Sizə bağışlayıram. Ona görə ki, əvvəla, 
qonağımsınız, ikinci də, Siz cavansınız, mən isə qocayam - deyib ürək dolusu 
195 
 
güldü. - Nə isə, keçək əsas mətləbə. Bakıda biz az yaşadıq. Tezliklə atamın xidmət 
yeri Gəncəyə dəyişdirildi. Atam Gəncədə iki dəfə işlədi: bir on səkkizdə, bir də 
iyirminci ildə. 
On doqquzuncu ildə isə atamın Müdafiə naziri Mehmandarovla, müavinləri 
Əliağa Şıxlinski, general İbrahimağa Usubovla və şahzadə Əmir Kazım Mirzə 
Qacarla Azərbaycan ordusunun nümayişini qəbul etdikləri yadımdadır. 
Elə ki, XI ordu Bakıya gəldi, xalq möhkəm təşvişə düşdü. Çoxları İrana, 
Türkiyəyə qaçırdı. Onda atam, xalalarım - Leyla, Tamara və mən Gəncədə 
yaşayırdıq. Qaçmağı atama da təklif elədilər. O, imtina edib dedi ki, anamı, ailəmi 
Balakəndə qoyub hara gedirəm. Getmədi. Atamın dayısı Livan Həlləcov 
Azərbaycan Xarici İşlər nazirinin müavini idi. O getdi İrana. İndiyə kimi də heç bir 
xəbər-ətər yoxdu. 
Mən XI ordunun Gəncədə törətdiyi dəhşətlərin şahidiyəm. Bolşevik ordusu 
vağzal tərəfdən, ermənilər isə Bağmanlardan şəhəri güclü top atəşinə tutdular. 
Bolşeviklər gələn axşamı atam evə bərk hirsli gəldi. Şəhərin hərbi 
komendantı general-mayor Əmir Kazım Mirzə Qacarın, Gəncədə yerləşən birinci 
süvari diviziyasının komandiri general Cavad bəy Şıxlinskinin vəzifələrindən azad 
edilmələri onu bərk əsəbiləşdirmişdi. Atamın yavəri dedi ki, XI Ordunun 
qərargahından gələn zabitlər bizim komanda heyəti ilə çox kobud rəftar edirlər. 
Azərbaycanlı zabitləri işdən çıxardıb özlərininkini qoymaq istəyirlər. Gözətçi 
məntəqələrinə öz adamlarını təyin edirlər. On birinci ordudan gələn zabitlərin 
əksəriyyəti ermənidir. Nə Gəncə atıcı alayının, nə də Şəki süvari alayının əsgər və 
zabitləri buna razılıq vermirlər. Hamı bir səslə etirazını bildirir. 
Oğul, Gəncə qırğınının ilkin səbəbi ermənilərin aravurması oldu. Daha çox 
onlar özlərini “qalib” kimi aparırdılar. Mayın iyirmi beşindən iyirmi altısına keçən 
gecə şəhərin ermənilər yaşayan hissəsindən toplar və pulemyotlardan atəş başladı. 
Yerli ermənilərin satqınlığı, xəyanəti tam üzə çıxdı. Bizim inadla vuruşan 
əsgərlərimiz ruslardan çoxlu əsir almışdılar. Yerli əhali üsyan edən 
döyüşçülərimizə canla-başla kömək edirdi. Mayın iyirmi yeddisi idi, yoxsa 
bilmirəm, iyirmi səkkizi idi. Bakıdan gələn zirehli qatar stansiyanı ələ keçirtdi. 
Bundan sonrakı iki gündə də hər iki tərəfdən atəş dayanmadı. Bolşeviklərin 
qabağına düşüb yol göstərən ermənilər şəhərin müsəlman hissəsində qanı su yerinə 
axıtdılar. Mayın otuz birində XI Ordu şəhərə girdi. Azərbaycanlılara qarşı vəhşilik, 
talan, qırğın daha da gücləndi. Şəhərin bütün küçələri insan meyidi ilə dolu idi. Su 
quyularının hamısı meyidlə doldurulmuşdu. Bolşeviklərlə ermənilər bunu qəsdən 
eləmişdilər ki, şəhərin müsəlman əhalisi içməyə su tapmasın. Meyidləri 
basdırmağa imkan vermirdilər, camaata acıq verirmiş kimi meyidləri ata, camışa 
qoşub şəhərin kənarına atırdılar. 
Həyatımda bundan dəhşətli səhnə, bundan böyük vəhşilik görməmişəm. 
Belə vəhşiliyi ancaq sizin kommunistlər eləyə bilər, -deyib çox sərt sifətlə mənə 
baxdı. 
196 
 
- Mən kommunist deyiləm, Leyla xanım. 
- Hə, nə yaxşı - deyib, təəccübləndi, - görürəm, bolşeviklərə qarşı vuruşan 
milli ordu sərkərdələri ilə də ona görə canfəşanlıqla material toplayırsan. Bu daha 
pis, səni elə kommunist olmadığına görə də dolaşdıra bilərlər. 
- Leyla xanım, mənim yaşıdlarımın çoxusu ona görə kommunist olurlar ki, 
əllərinə vəzifə keçirsinlər. Mənim isə bu barədə iştaham koruşdur. Vəzifə sahibi 
olsaydım, üç gün Tbilisidə sizi gözləyə bilməzdim. Yoxsa, Bakıya qayıdan kimi 
məni vəzifədən qovardılar. Yaman sərtləşmişdik, az qala dalaşacaqdıq. Mənim 
kommunist olmamağım çulumu sudan çıxartdı, bizi barışdırdı. 
1920-ci ilin avqustunda şəhərə vəba xəstəliyi yayıldı, - deyib köksünü 
ötürən Leyla xanım söhbətinə davam etdi. Atamdan isə heç bir xəbər yox idi. 
Deyirdilər ki, general Cavad bəy Şıxlinski, polkovnik Cahangir bəy Kazımbəyov, 
Sarı Ələkbər, Qaçaq Qəmbər, atam böyük bir dəstə ilə meşələrdə vuruşurlar, 
bolşeviklərə tabe olmaq istəmirlər. Bir azdan atamın həlak olması xəbərini 
eşitdik
25
. Biz bir müddət zirzəmidə yaşadıq. Gəncədə vəziyyət çox pis idi. Əhalini 
milçək kimi qırırdılar: günahlını da, günahsızı da, həbsxanalar adamla dolu idi. 
Yəqin, dostunuz Seyfulla Sizə demiş olar, atam həm də yaxşı rəssam olub. O 
dəhşətli ildə əsərləri it-bata düşdü. Bir neçəsini saxlaya bilmişəm: “Qars 
mənzərələri”, “Balakən dağları”... Qırx altı yaşında həlak olan polkovnik atamın 
bircə fotoşəkli qalıb, o da at üstündə Qars şəhərində çəkilib. 
- Leyla xanım, o qarışıq vaxtda Balakənə necə gəlib çıxdınız? 
- Çox çətinliklə, atamın bir dostu bizi xilas elədi. Anamın yanına Balakənə 
gəldik. Anamla atam 1904-cü ildə Qarsda evləniblər. 
Anam briqada komandirinin qızı olub, milliyyətcə polyakdır. Felisin 
Stanislavovna Krinseviç-Qijdeu. Anam Varşavadakı məşhur zadəgan nəslindən idi. 
Ailədə iki bacı idik; kiçik bacım Tamara uşaqkən vəfat edib. 
- Yenə kinayəli zarafat edir - mənim isə üzüm bərkdi. Hələ də yaşayıram. 
Bu il səksənin arxasını yerə vuracam. 
Bütün bunları daxili təlatümlə, goz yaşlarını içində boğaraq damşan Leyla 
xanım söhbətimizin sonunda yenə zarafatından qalmadı. 
- Özünü gözlə, oğul. 
- Nədən, Leyla xanım? - dedim. 
- DTK-dan, milisdən, adam güdənlərdən... 
- Niyə ki, neyləmişəm? 
- Sən heç nə eləməmisən, hələlik... Mənim isə ağzım qızışdı, çox şeyi 
danışdım. Dediyimin hamısını yazıb özünü xata-balaya salma. 
- Çalışaram, Sizin istəyinizcə olsun, - deyib inamla söz verdim. 
                                                          
25
Keçmiş milli ordu zabiti, 95 yaşlı Ramazan Həmzət oğlu Xəlilov şahidlik verir ki, polkovnik Daniyal 
bəyi Gəncə ÇK-sının sədri Tuxareli 1920-ci ilin iyununda həbs edib, şaşka ilə doğramışdır - Ş.N. 
  
197 
 
Leyla xanımla söhbətimiz 1985-ci il noyabrın 14-də olmuşdu. Bu tarixi mən 
cib dəftərçəmdə də qeyd eləmişəm. Bu yazını isə 22 iyun 1992-ci ildə qələmə 
almışam. Leyla xanımın mənə tövsiyə elədiyi ehtiyata ehtiyac qalmadı. 
 
iyun, 1992-ci il 
    Mərdəkan sanatoriyası 
 
GENERAL-MAYOR ƏSƏDULLA XAN ƏBÜLFƏTHZADƏ 
(? - 1918) 
 
Naxçıvanın Şərurlu tayfasında Əbülfəth xanın ailəsində anandan olub. 
İkinci Rusiya-İran müharibəsindən (1826-1828) və rüsvayçı Türkmənçay sülh 
müqaviləsindən (10 fevral 1828-ci il) sonra Rusiyanın zəbt etdiyi torpaqlarda 
vətən, torpaq təəssübü çəkən bir çox ziyalı tayfalar və ayrı-ayrı bəylər rus 
təbəəliyində yaşamağı özlərinə ar bilib İrana mühacirətə getdilər. Belə əsilzadə 
nəsillərdən biri də Əsədulla xan Əbülfəthzadənin ailəsi olmuşdur. 
Əsədulla xan İrandakı Kazak diviziyasının əvvəllər sıravi əsgəri olmuş, 
uzun illər nümunəvi xidmətinə və dərin biliyinə görə general rütbəsi ilə təltif 
olunmuşdur. 
Əsədulla xan Məşrutə inqilabının 1905-1911-ci illər ilk günlərində 
milyonlarla insanlara qoşulmuş Məmmədəli şahın əleyhinə çıxaraq Kazak 
diviziyasından istefaya çıxmışdır. 1908-ci il iyulun 24-də gecə məclis topa tutuldu. 
Həmin gecə məşrutə inqilabının fəal müdafiəçilərindən biri kimi Əsədulla xan 
məclisi müdafiə etmişdir. Bundan sonra o, İranda milli azadlıq hərəkatının 
mücahidi kimi şöhrət qazandı. 
O, 1909-cu ildə mücahidlərin Tehrana daxil olması üçün, azadxahların 
Tehran və Qəzvinə yürüşündə də fəal iştirak etmişdir. General Əsədulla xan 
Əbülfəthzadə Tehran fəth olunandan sonra idarə heyətinin təklifi ilə Şahzadə 
Məsud Mirzə Zilli Sultanla birgə Avropaya getmişdir. 
İnqilab yatırıldıqdan sonra Əsədulla xan Əbülfəthzadə amerikalı Morqan 
Şosterin əvəzinə baş xəzinədar təyin olunur. Az müddət bu vəzifədə işlədikdən 
sonra, guya onun nəslinin və özünün Bəhayi təriqətinə mənsub olduğuna görə 
işdən azad edirlər. İran alimi Mehdi Bamdad yazır ki, Əsədulla xan 
Əbülfəthzadənin düşüncə və baxışları bu ehtimaldan çox-çox uzaqdır. Əsədulla 
xanın nəslinin Bəhailiklə heç bir əlaqəsi yoxdur. Çünki Bəhayi təriqətinin üzvləri 
heç vaxt siyasətlə məşğul olmamışlar. Əksinə, onlar bu işin tam əleyhinə olmuşlar. 
Əsədulla xan isə kamilən siyasətlə məşğul olmuş, onun gördüyü işlər bəhayilər 
tərəfindən qadağan olunmuşdu. Əsədulla xanın fəaliyyəti bəhayilərin əqidəsinə 
tamamilə zidd idi. 
1915-ci ildə ruslar Tehrana hücum edəndə Əsədulla xan Tehrandan 
Kirmanşaha mühacirətə getdi. 1916-cı ilin avqust ayında keçmiş Kazak 
198 
 
diviziyasının polkovniki, yaxın dostu İbrahim xan Münşizadə (1878-1918) ilə birgə 
“Cəza komitəsi” yaratdı. Sonralar bu komitəyə Məmmədnəzər xan 
Mişkətülməmalik,  Kərim Dəvatgər, dövlət buğda anbarının rəisi Mirzə İsmayıl 
xan Şirazi, Hüseyin Lələ, Ehsanulla xan, yazıçı Mirzə Ələkbər Ərdaği, xəttat 
Hüseyin İmadulküttab və Hacı Zaman Kürdüstanı Bahadurüssəltənə də daxil 
oldular. Komitə üzvlərinin vasitəsi ilə əhalini soyub-talayan bir neçə nəfər 
öldürüldü. Bu vaxt Kərim Dəvatgər komitənin sirlərini açmaq fikrinə düşdü. Onu 
komitənin tapşırığı ilə  yaxın dostu Rəşidüssultan  öldürdü.   Komitəyə  təsadüfi, 
mənfəətgüdən və tamahkar adamlar da üzv oldular. Tezliklə Hacı Zaman xan 
Kürdüstani komitənin bütün sirlərini açdı onun hiyləsilə komitə üzvləri 
Kürdüstanın Bani şəhərinə köçürüldülər. 1918-ci ildə onlar həbs edilib doqquz ay 
zindanda saxlanıldıqdan sonra azad edildilər. Həmin ili Həsən Vüsuqüdövlə baş 
nazir təyin olundu. Dərhal “Cəza komitəsi”nin bütün üzvləri həbs edildi. Hüseyin 
Lələni və Rəşidüssultanı dar ağacından asdılar. Komitənin başçısı Əsədulla xan 
Əbülfəthzadə və İbrahim Münşizadəni Gelata sürgün etdilər. 
1918-ci ilin sentyabr ayında baş nazir Vüsuqudövlənin tapşırığı ilə Simnarla 
Damğan arasındakı yolda onları güllələdilər. 
General Əsədulla xan Əbülfəthzadənin yaratdığı “Cəza komitəsi” cəmisi on 
ay fəaliyyət göstərdi
26
. 
 
Hər fərdin bioqrafiyası olduğu kimi, hər nəslin də özünə məxsus 
bioqrafiyası var. Bu bioqrafiyalar müxtəlif şəraitdən, müxtəlif tarixi dövrlərdən 
keçdiyi üçün müxtəlifdir. İnsanların taleyi olduğu kimi, nəsillərin də taleyi var. 
Bu taleləri sonradan pisləmək, yaxud dəyişdirmək olmaz. Onların üstündən xətt 
də çəkmək olmaz. Onları necə varsa, eləcə də qəbul etmək lazımdır. Əgər 
sonradan gələnlər özlərindən əvvəlkiləri inkar etsələr, onu yoxa çıxartmağa 
çalışsalar, tarixin mərhələlərində bir boşluq əmələ gələr. 
İsmayıl Şıxlı  
Xalq yazıçısı 
 
37-NĠN GENERAL QURBANLARI 
 
Yüksək sərkərdəlik qabiliyyətini Müsavat ordusunda qazanmış general 
Qambay Vəzirov, Cəmşidxan Naxçıvanski, polkovnik Seyfulla Mehdiyev, Murtuz 
Talıbzadə, Məmməd Veysov və başqaları otuzuncu illərdə hərbin çətin yollarında 
sürətlə irəliləyir, milli alay və diviziyalara komandirlik edirdilər. 
Qeyri-adi bacarığa malik olan hərbçi oğullarımız Səməd bəy Mehmandarov, 
Əliağa Şıxlinski, Məmməd bəy Sulkeviç, İbrahim ağa Vəkilov, Şahzadə Əmir 
                                                          
26
General Əbülfəthzadə haqqında faktları bizə təqdim edən Respublika Əlyazmalar İnstitutunun 
əməkdaşı, tarix elmləri namizədi Tahirə xanım Həsənzadəyə səmimi qəlbdən təşəkkürümüzü bildiririk. 
– Ş.N. 
199 
 
Kazım xan Qacar, Həbib bəy Səlimov kimi qüdrətli generallarımızın şinelindən 
“çıxmışdılar”. 
Azərbaycan sərkərdələrinin ildırım sürətli irəliləyişi Sovet imperiyasında 
yuxarı dairənin narahatlığına səbəb oldu. Onları məhv etmək üçün hərəsinə bir qara 
yaxdılar: pantürkçü, müsavat zabiti, trotski-zinovyevçi və daha nələr... 
Sibir və Solevetski adalarına azərbaycanlı zabitlərin ucdantutma sürgünü 
başlandı. Yüksək rütbəlilər - generallarımız isə həbs edilib dar zindanlarda 
güllələndilər. Milli Azərbaycan diviziyaları isə ləğv edildi. 
Böyük Vətən müharibəsi başlananda rus diviziyalarının tərkibində döyüşən 
azərbaycanlı əsgər və zabitlər addımbaşı diləgəlməz bir söyüşlə təhqir olunur, 
güllələnirdilər. Onda (1942-ci ildə) ömrünün son aylarını yaşayan məşhur 
generalımız Əliağa Şıxlinskinin təklifi ilə milli diviziyalar təşkil olundu. 
Acınacaqlı haldır ki, “respublikanın sahibi” M.C.Bağırov məhz onda ayıldı 
ki, bu milli diviziyalara komandanlıq etmək üçün bir nəfər belə azərbaycanlı 
general qalmayıb, hamısı güllələnib... 
Otuz yeddinci ildə günahsız həbs olunub güllələnən hərbi xadimlərimizin 
acı taleyi məni çoxdan düşündürürdü. O illərdə ən mahir sərkərdə oğullarımız 
vicdansızcasına məhv edilib, istintaq zamanı onları ağlasığmaz vəhşiliklə döyüb 
bir-birinin üzünə dirəndiriblər. Nə respublikada, nə də Azərbaycan diviziysında 
“əksinqilabi-təşkilat” olmaya-olmaya onlardan iftiraçı, yalan ifadələr alıblar. 
Bunların hamısı zorla, qeyri-insani işgəncələrin və amansız cəzanın tətbiqi 
sayəsində əldə olunmuş. 
Repressiyaya məruz qalmış belə hərbçilərin oğlu, qızı, həyat yoldaşı və 
yaxın-uzaq qohumları mənə onların çəkdiyi dəhşətli əzablardan danışanda istər-
istəməz Fyodor Dostoyevskinin “Heyvan heç vaxt insan qədər qəddar ola bilməz, 
insan qədər mahir və yaradıcı qəddarlıq edə bilməz”, -sözlərini xatırlayırdım. 
Əziz oxucu, əgər vaxt tapıb bu yazıları oxuya bilsən hərbçi oğullarımızın 
dözülməz əzablarla məhv edildiyinin şahidi olacaqsan. 
 
GENERAL-MAYOR QAMBAY VƏZĠROV 
 
Otuz yeddinci illərdə hərbçilərin tuthatutu başlananda ordu komandanı Oka 
Qorodovikov marşal Semyon Budyonnıya deyir: 
- Semyon, hamını bir-bir aparırlar. Bunun axırı necə olacaq? 
Budyonnı təmkinini pozmadan cavab verir: 
- Hamını yox, yalnız ağıllıları aparırlar. Bu, nə sənə, nə də mənə aid deyil... 
Bu epizodu oxuyanda istər-istəməz həmin illərin günahsız qurbanları olan 
hərbçi oğullarımızı xatırladım. Diviziya komandiri general-mayor Qambay 
Vəzirov, briqada komandiri Cəmşidxan Naxçıvanski, komissar Heydər Vəzirov, 
Cabir Əliyev, polkovnik Seyfulla Mehdiyev, Cəlil Əliyev, Murtuz Talıbzadə, 
komissar Şəmistan Əyyubov və onlarca başqalan belə ağıllı, bacarıqlı sərkərdələr 
200 
 
idi... İyirmi-otuzuncu illərdə milli hərbi kadrların hazırlanmasında, Vətənimizin 
müdafiə qüdrətinin möhkəmləndirilməsində bu sərkərdələrimizin danılmaz 
xidmətləri olub. Onların arasında Qambay Vəzirovun xüsusi yeri var. Bu igid 
komandir Azərbaycan hərb tarixinə beş cəsur general bəxş edən Naxçıvandakı 
nüfuzlu Kəngərli nəslindəndir. 
Ömrünün otuz səkkizinci baharında həbs edilən Qambay Məmməd oğlu 
Vəzirov 1899-cu il avqustun 19-da Ermənistanın Gümrü
27
 (indiki Leninakan 
şəhəri) şəhərində anadan olmuşdur. İlk yeddi illik təhsilini İrəvan gimnaziyasında 
alan Qambay on səkkizinci ildə səfərbər olunaraq altı ay Türkiyədə işləmişdir. 
1919-cu ildə Azərbaycan Demokratik Respublikası milli ordusunda xidmət edən və 
hərbiyyə məktəbini bitirən Qambay iyirminci ildən iyirmi ikinci ilə kimi Qazaxda, 
Cəbrayılda və Qarabağda bolşevizm əleyhinə mübarizə aparan daşnaklara qarşı 
döyüşlərdə vuruşmuşdur. 
Bəs iyirminci ildə bolşevik ordusuna könüllü keçən, sonralar general-mayor 
ali rütbəsi verilən və diviziya komandiri kimi məsul vəzifə tapşırılan Qambay 
Vəzirovun otuz yeddinci ildə günahı nəydi? Arxiv sənədlərində göstərilir ki, guya 
o, terrorçu-əksinqilabi milli təşkilatın rəhbəri olub. Təşkilatın əsas məqsədi silahlı 
üsyan təşkil etməklə Bakı qamizonunun və 77-ci diviziyanın zabitlərini üsyana 
qaldırıb Azərbaycanı SSRİ-dən ayırmaq idi. 
Bunların hamısının yalan və iftira olmasını gec də olsa tarix özü sübut elədi. 
Ancaq diqqətlə təhlil edib, fikirləşəndə belə qənaətə gəlirsən ki, Qambay Vəzirov 
kimi istedadlı sərkərdənin “günahı” hərbi pillələri sürətlə keçməsində olmuşdur. 
Hələ tör-töküntüsü qalan, özümüzdə mühüm vəzifələr tutan daxili düşmənlərimiz 
bundan qorxuya düşürdülər. Axı, Qambay həm də vaxtilə müsavat ordusunda 
sıravi əsgər kimi xidmət etmişdi. Bir də, həmin illərdə Qarabağda, Qazaxda daşnak 
ünsürlərinin məhv edilməsində yaxından iştirak etmişdi. İndi, 1937-ci ildə 
Azərbaycanda XDİK DTİ beşinci şöbəsinin rəisi Avanesyan ondan heyfini alırdı. 
Qambay Vəzirovu həbs etdirən və yalançı ittihamnamələrlə güllələtdirən də daşnak 
Avanesyan olmuşdur. Akademik Ziya Bünyadovun otuz yeddinci ildə güllələnmiş 
kapitan Kəbi Saniyev haqqında “13896 nömrəli istintaq işi” adlı məqaləsindən bir 
epizodu oxuyanda adam istər-istəməz ürək ağrısı keçirir. 1955-ci il sentyabrın 
ikisində SSRİ Baş Prokurorluğunun prokuroru keçmiş canilərin birindən 
soruşmuşdur:  
“SUAL: - Söyləyin görək, sizin Azərbaycan SSR XİDK-də işlədiyiniz 
dövrdə məhbuslara qarşı cəza tədbirləri tətbiq olunurdumu? 
CAVAB: - Məhbuslara cəza tədbirləri (repressiya) mənim rəhbər olduğum 
şöbədə tətbiq olunurdu, amma konkret olaraq kimə, indi deməyə çətinlik çəkirəm. 
Amma yadımdadır ki, Azərbaycan diviziyasının Siyasi şöbə rəisi Əliyev Cabiri 
                                                          
27
Son vaxtlara qədər Qambay Vəzirovun Naxçıvanda anadan olduğu göstərilirdi. Mərhum polkovnik 
R.Zeynalovun tapdığı arxiv sənədlərindən məlum olmuşdurki, atası Məmməd Gümrüdə işlədiyinə görə, 
Qambay orada anadan olmuşdur- Ş.N.  
201 
 
döyürdülər. Başqa familiyalar yadımda deyil. Əliyevi ondan ötrü döyüb 
əzişdirirdilər ki, o, istintaqa lazım olan ifadələr versin, yəni Vəzirov, Axundov və 
başqaları tərəfindən idarə edilən “əksinqilabi mərkəz” haqqında ifadələr olsun. 
SUAL: - Qambay Vəzirovu tanıyırsınızmı? 
CAVAB: - Tanıyıram. O, Azərbaycan diviziyasının komandiri idi. O, bizim 
şöbə tərəfindən həbs edilmişdi. Onun işini şəxsən beşinci şöbənin keçmiş rəisi 
Avanesyan aparırdı. Qambay Vəzirovu dindirmələr zamanı bərk döyürdülər. Onu 
Avanesyan şəxsən mənim və şöbənin başqa əməkdaşlarının yanında döyürdü. 
Avanesyan Qambayı şallaqla döyüb ondan tələb edirdi ki, o, özünün əksinqilabi 
millətçi mərkəzində iştirakı haqda ifadə versin. Qambay əvvəlcə özünü müqəssir 
bilmədi, bərk döyüləndən sonra isə hər şeyi boynuna alıb lazımi ifadələr verdi. 
Mən Vəzirov Qambayı döyməmişəm, amma bir daha deyirəm ki, Avanesyanın onu 
döyməsinin şahidiyəm. 
SUAL: - Vəzirov Qambayın həbs edilməsi və məhkum olunması əsaslı 
idimi? 
CAVAB: - O zamankı, mən bildiyim işlərin arasında heç bir diqqətə layiq iş 
yox idi. O işlərin hamısı məhbuslara zorluğun, işgəncələrin tətbiq olunması ilə 
quraşdırılıb və o işlərin hamısı qeyri- obyektiv idi. O cümlədən Vəzirov Qambayın 
işi də ondan və başqa həbs edilmiş adamlardan zorla və işgəncələrlə alınmış yalan 
ifadələr üzərində quraşdırılıb. İstintaq zamanı məhbuslar dəfələrlə bu ifadələri rədd 
edirdilər, amma onların bu ifadələri işlərinə tikilmir, məhv olunurdu. İşlərə yalnız o 
ifadələr tikilirdi ki, onlar istintaq üçün faydalı idi. Həbs edilənlərin başqa ərizələri 
və rədd cavabları da heç vaxt işlərinə tikilmirdi”. 
Qambay Vəzirov tək həbs olunmamışdı. Onunla birlikdə Azərbaycan 
diviziyasından qırx nəfər, Respublika Hərbi Komissarlığından iyirmi nəfər yüksək 
rütbəli azərbaycanlı zabit həbs olunub “əksinqilabi hərbi təşkilatın üzvləri” kimi 
günahsız olaraq güllələnmişlər. 
*** 
1937-ci il oktyabrın on üçündə 77-ci Azərbaycan diviziyasının komandiri, 
general-mayor Qambay Vəzirovu güllələdilər. Bu güllə təkcə Qambaya yox, 
Azərbaycanın hərb tarixinə dəydi. Onun şəxsində biz Azərbaycanın ən yaxşı 
sərkərdələrindən birini itirdik. Deyirlər, məşhur generalımız Əliağa Şıxlinski onun 
güllələnmək xəbərini eşidəndə qırx gün yas saxlamış və niyə bikef olduğunu 
soruşanlara “oğlum Qambay güllələnib, belim qırılıb” – cavabını verirmiş. 
General-mayor Qambay Vəzirov həbs ediləndən sonra Azərbaycan 
diviziyasında qadınlar şurasının sədri işləyən həyat yoldaşı İzzət xanım Qiyasbəyli-
Vəzirova və yeganə övladı Yavuz da həbs edilib Qazaxıstana sürgün olunurlar. 
Səkkiz illik Qazaxıstan sürgünündən xəstə qayıdan İzzət xanım 1976-cı ildə 
Bakıda vəfat edir. 
202 
 
1937-ci il oktyabrın 22-də İzzət xanım İsmayıl ağa qızı Vəzirova Bakıda 
ümumi həbsxanada saxlanılmışdır. Onu səkkizinci şöbənin baş müfəttişi,  dövlət 
təhlükəsizlik leytenantı Moşeçkov dindirmişdir. 
SUAL: -Nə zamandan siz Qambay Vəzirovla ailə qurmusunuz? 
CAVAB: - 1920-ci ildən onunla ailə qurmuşam və onunla birlikdə o, həbs 
olunana, yəni 27 iyun 1937-ci ilə qədər yaşamışam. 
SUAL: - Sizə əriniz Qambay Vəzirovun əksinqilabi fəaliyyəti barədə nə 
məlumdur? 
CAVAB: - Qambay Vəzirovun əksinqilabi fəaliyyəti barədə mənə heç nə 
məlum deyil. 
SUAL: - İş üzrə siz nə əlavə edə bilərsiniz? 
CAVAB: - Heç nə əlavə edə bilmərəm. İfadələr mənim sözlərimlə 
yazılmışdır. Mən onun doğruluğunu öz imzamla təsdiq edirəm. 
1937-ci il noyabrın ikisində vətən xaininin arvadı kimi İzzət xanım 
Vəzirovanın istintaq işi SSRİ XDİK-in xüsusi müşavirəsinə göndərildi. SSRİ 
XDİK-i yanında Xüsusi Müşavirənin 1937-ci il 9 dekabr protokolundan çıxarış. 
EŞİDİLDİ: - 1903-cü il təvəllüdlü İzzət İsmayıl qızı müddəti 1937-ci il 
oktyabrın altısından hesablanılmaqla səkkiz il müddətinə İslah Əmək Düşərgəsinə 
göndərilsin. İş arxivə təhvil verilsin. 
Xüsusi Müşavirənin bu qərarından sonra İzzət xanım Vəzirovanı 
Qazaxıstanın Akmolinsk şəhərinə 8 il müddətinə sürgün etdilər. Onlar 1920-ci ildə 
evlənmişdilər. On yeddi il sonra hər ikisinə əbədi ayrılıq qismət oldu. 1937-ci il 
oktyabırın 5-də İzzət xanımı həbs etdilər. Həmin ayın 13-də isə Qambayı 
əksinqlabi-millətçilik fəaliyyətinə görə vətən xaini adı ilə birinci kateqoriya ilə 
məhkum edib güllələdilər. 
1944-cü ildə həbsxanadan buraxılan İzzət xanım Bakıya qayıtdı. Lakin ona 
burada yaşamağa icazə vermədilər, məcbur olub Şamaxıya getdi. Bir müddət 
burada yaşadı. Əllinci illərdə Bakıya qayıdan İzzət xanım əri Qambay Vəzirovun 
və özünün günahsız olduğu haqqında “yuxarılarla” mübarizə aparıb bəraət aldı. 
İzzət xanım sürgündən göndərdiyi məktublarda oğlu ilə maraqlanır və 
Vətəni üçün darıxdığını bildirirdi. 1938-ci il aprelin on dördündə İ.V.Stalinə 
yazdığı məktubda yeganə övladının günahsız olaraq həbs olunmasından danışır və 
acizanə surətdə onun buraxılmasını xahiş edirdi. 
*** 
Qambayın yeganə oğlu Yavuz Vəzirov sürgündə olanda Stalinə məktub 
yazır ki, atam “xalq düşməni” kimi güllələnib. Mən bir sovet gənci kimi atamın 
günahını yumağa hazıram. İcazə verin, Vətənimizin bu ağır günündə torpağımızın 
azadlığı uğrunda cəbhələrdə məndə vuruşum... 
Cəza batalyonunda döyüşən Yavuz Vəzirov iyirmi iki yaşında, 1942-ci ildə 
Stalinqrad yaxınlığında qəhrəmanlıqla həlak olmuşdur. 
203 
 
1956-cı il iyulun iyirmi səkkizində SSRİ Ali Məhkəməsinin horbi 
Kollegiyasının qərarı ilə ölümündən sonra 77-ci Azərbaycan diviziyasının 
komandiri general-mayor Qambay Məmməd oğlu Vəzirova bəraət verilmişdir. 
Bir müdrik Şərq məsəlində deyilir ki, uşaqlıqda eşidilən söz, oxunan elm 
daşa yazılmış yazı kimidir. İllərin tufanı, qasırğası belə onu poza bilmir. 37-nin 
qara tufanları başlayanda Fəxrəddin Vəzirovun 12 yaşı vardı. Əmiləri Qambay və 
Heydər Vəzirovun haqsızlığın qurbanı olmaları onun uşaq qəlbinə ağır zərbə 
vurdu. Yaddaşında uşaqlıq illərinin ağrılı-acılı xatirələri yaşayır: 
- Qambay Vəzirov atamın əmisi oğlu idi. Böyük qardaşı Sədrəddin maliyyə 
işçisi idi. Elmi dərəcəsi də vardı. Kiçik qardaşı Hüseyn də hərbçi idi. Rütbəsi 
polkovnik olub. Sədrəddin əmimi də xalq düşməninin qardaşı kimi 37-də 
güllələdilər. Hüseyn əmim respublikadan qaçıb, deyilənə görə Gürcüstana gedib, 
Veziraşvili familiyası ilə yaşayıb. Bu günə kimi də ondan bir xəbər bilmirik... 
Bütün bunlardan sonra bizim ailəni, nəsli yenə də təqib edirdilər. Dayım 
Həqqi və Kamal Kəngərlinskiləri, babamı sürgün etdilər. Qambay əmim tutulanda 
biz yaylaqda idik. Qayıdanda evimizi dağılıb, talan olmuş gördük. Nəyimiz vardı, 
çölə töküb, kitabları, əl-yazmaları, evdə qiymətli nə varsa, hamısını aparmışdılar. 
Bizə olmazın əzab verdilər. 
Bir hadisəni xatırlayanda indi də xəcalət çəkirəm. Altıncı sinifdə 
oxuyurdum. Səhər dərsə gələndə gördüm uşaqların hamısını məktəbin qabağına 
yığıblar. Direktor məni çağırıb dedi ki, gəl, sən çıxış et, de ki, əmilərim və 
dayılarım “xalq düşməni” olduqlarına görə biz onları istəmirik. Bütün ailəmiz 
adından bildirirəm ki, onlar “xalq düşməni” kimi haqlı olaraq güllələniblər. Yoxsa 
səni məktəbə buraxmayacağıq. Oxumaq üçün burnumun ucu göynəyirdi. Məcbur 
olub direktor deyənləri dedim... 
Cəmisi on yeddi il ordu sıralarında xidmət edən Qambay Vəzirov sıravi 
əsgərdən general-mayor rütbəsinə qədər yüksəlib. İnsafla demək lazımdır ki, bu da 
az-az hərbçiyə qismət olub. Xüsusilə milliyyətcə rus olmayan zabitin otuz üç 
yaşında diviziya komandiri və general-mayor rütbəsi alması Sovet hərb tarixində 
nadir hadisədir. Adətən başqa millətin oğluna Sovet Ordusunda ali general 
rütbəsini istefaya çıxanda, qocalıb əldən düşəndə verirdilər. O da nadir hallarda... 
1932-ci ilin baharında SSRİ Xalq Müdafiə Komissarı K.Y.Voroşilovun 
şəxsi teleqramı ilə Moskvaya çağırılan Qambay Vəzirovun Belorusiyadakı hərbi 
fəaliyyəti yüksək qiymətləndirilir. O, Xalq Müdafiə Komissarının 886 nömrəli 
əmri ilə Azərbaycan dağ-atıcı diviziyasına komandir təyin olunur. 
Qambay hərb sənətinin çətin yollarını çox böyük müvəffəqiyyətlə 
keçmişdir. Hələ 1922-ci ildə 23 yaşlı Qambay Əlahiddə Qafqaz Ordusu Hərbi 
İnqilab Şurasının əmri ilə əlaçı siyasi rəhbər kimi batareya komandiri, Frunze adına 
Hərbi Akademiyaya oxumağa göndərildi. Qambay Vəzirov hərbi akademiyada 
təhsil alan ilk azərbaycanlı idi. Üç illik hərbi təhsildən sonra o, 1925-ci ilin avqust 
ayından Birləşmiş Azərbaycan Hərbi-siyasi məktəbinin rəisi təyin olundu. Onun 
204 
 
bir illik fəaliyyəti haqqında attestasiyasında Qırmızı Bayraqlı Qafqaz ordusu Ali 
Hərbi Təhsil Müəssisələrinin baş müfəttişi Artomonov yazırdı: 
“Məktəb rəisi işlədiyi bir il ərzində yalnız müsbət keyfiyyətli işinin şahidi 
olduq. Böyük iradəyə, təşəbbüskarlığa malikdir. Özünə hörmət edən, qətiyyətli, 
işgüzar və yaxşı metodist-müəllimdir. Kursantların, müəllimlərin və komandir 
heyətinin hörmətini qazanıb. İctimai işlərdə, xüsusilə hərbi-elmi cəmiyyətdə fəal 
iştirak edir. Ali təhsili var. Böyük inzibati-təcrübi stajı olmasa da, öz qabiliyyəti və 
əməksevərliyi sayəsində məktəbin rəisi vəzifəsinin öhdəsindən tam gələ bilir 
(Sovet Ordusunun Mərkəzi Dövlət Arxivi, Q.M.Vəzirovun 157-871 nömrəli şəxsi 
işi. 1-ci vərəq). 
*** 
Milli hərbi kadrların hazırlanması üçün gərgin fəaliyyət göstərən Qambay 
Vəzirov məktəbin ikinci buraxılışında “Yüz on yeddi” adlı məqaləsində iftixarla 
yazırdı ki, fəhlə-kəndli balalarından hazırlanan müdavimlərimiz ordunun ən yaxşı 
ənənələrini davam etdirəcəklər. Biz inanırıq ki, yüz on yeddi müdavimin şəxsində 
hərbi hissələrimiz hərtərəfli biliyə və komandirlik qabiliyyətinə malik vzvod 
komandirləri ilə təmin olunacaqlar. 
Qambay Vəzirov daha sonra yazırdı: “Milli alayların döyüş bacarığını 
yüksəltmək qarşıda duran əsas vəzifədir. Sentyabrın 15-də Azərbaycan Birləşmiş 
Hərbi məktəbindən yüz on yeddi nəfərin buraxılması böyük əhəmiyyətə malik 
olmaqla yanaşı, fəhlə-kəndli cəmiyyətinin geniş kütlələrinin diqqətini özünə cəlb 
etməyə layiq faktdır. Yeni buraxılış milli alaylar üçün kadrlar hazırlanması və 
onların özəyinin möhkəmləndirilməsi işində tamamilə yeni addım olacaqdır”. 
1927-ci ilin oktyabrında ölkədə hərbi islahatın həyata keçirilməsi ilə 
əlaqədar Zaqafqaziya milli hərbi ali təhsil məktəbləri birləşdirilib Tiflisə köçür. 
Həmin il o, Leninakanda yerləşən üçüncü Qafqaz atıcı diviziyasında qərargah rəisi 
olur. İstedadlı komandir Qambay Vəzirovun rəhbərliyi ilə Azərbaycan atıcı 
diviziyası 1929-cu ilin avqust-sentyabr aylarında Əlahiddə Qafqaz ordusunun ilk 
manevrlərində müvəffəqiyyətlə iştirak edir. Bu manevrdə göstərdiyi komandirlik 
məharətinə görə üstü yazılı silahla mükafatlandırılır. 
1930-cu ilin noyabrında ən yaxşı döyüş komandiri olan Qambay Vəzirova 
Belorusiya hərbi dairəsindəki 111-ci atıcı alayının komandiri və həm də Jizdra 
şəhər qarnizonunun rəisi kimi məsul vəzifələr tapşırılır. 
1925-ci ildən başlayaraq, ona verilən attestasiya arayışlarında Qambay 
Vəzirovun hərb sənətini yaxşı mənimsəyən, əla inzibatçı, təmiz və sayıq bir 
komandir olduğu göstərilir. Diviziya komandiri Cəmşid xan Naxçıvanskinin, 
diviziya hərbi komissarı Hüseyn Rəhmanovun, hərbi komissar Korobkovun 
təqdimatında onun diviziyaya, hətta korpusa belə komandirlik edə biləcək bacarığı 
olduğu iftixarla qeyd olunur. 
Onu da xatırladaq ki, Qambay Vəzirovun istedadlı hərbi xadim kimi 
yetişməsində məşhur generallarımız Əliağa Şıxlinskinin və Səməd bəy 
205 
 
Mehmandarovun xüsusi xidmətləri olmuşdur. Məhz onların müdrik məsləhət və 
köməklikləri ilə Azərbaycan milli diviziyasının atıcıları, topçu və süvariləri istər 
Hacıkənddə, Qarayazıda, istərsə də Şimali Qafqazda Zaqafqaziya ordusunun 
taktiki təlim-məşqlərində birinci yeri tutmuşlar. 
“Xatirələrim”də 1924-cü ili yada salan Əliağa Şıxlinski yazır ki, 
Azərbaycan komanda heyəti məktəbi rəisinin xahişi ilə məni ona müavin təyin 
etdilər. O biri il - 1925-ci ildə məktəb kollektivi Surami şəhəri yanındakı düşərgəyə 
getdi. Bütün Zaqafqaziya hərbi məktəblərinin kollektivləri buraya yığılmışdı. Ötən 
il burada hərbi məktəblərin atəş yarışı olmuşdu. Azərbaycan məktəbi hazır 
olmadığından bu yarışlarda iştirak etməmişdi. Bu mənə çox toxundu. Silahı sevən 
gənclərimizin yarışa çıxa biləcək dərəcədə hazırlanmamaları mənə ağır gəldi. 
Elmi komitənin ilk iclasında mən göstərdim ki, belə təlim vermək olmaz. 
Hər kursanta atmağa bircə güllə verilməli və atdığı bu güllənin nəticələrini 
bildirərkən güllənin nə səbəbə boşa çıxdığını ona izah etməli, buraxdığı səhvi 
düzəltmək üçün ona ikinci dəfə güllə atdırılmalı və i.a. Məktəb rəisi əmr verdi ki, 
“müavinimin təklifi protokola qeyd edilsin və ona mütləq əməl olunsun”. Bu 
zamandan başlayaraq, biz atəş məşqində kursantlarımızı “işə çəkməyə” başladıq. 
Düşərgə toplanışının axırında bizim vzvod yarış atəşinə çıxdı və birincilik qazandı. 
Mənim azərbaycanlılıq izzəti-nəfsim təmin edilmiş oldu. 
Diqqətli oxucu, yəqin, fikir verdi ki, xatirə müəllifi məktəb rəisi Qambay 
Vəzirovun bir dəfə də adını çəkmədi. Bunun da səbəbi var: Əliağa Şıxlinski 
xatirələrini 1942-ci ildə yazıb. Onda keçmiş məktəb rəisi Qambay Vəzirovun həbs 
olunmasından beş il ancaq keçirdi. Onun tərcümeyi-halında hələ də “xalq 
düşməni” damğası vardı. 
*** 
1935-ci il dekabnn otuzunda Azərbaycan atıcı diviziyasının on beş illiyi 
qeyd olunurdu. Diviziya SSRİ Mərkəzi İcraiyyə Komitəsinin qərarı ilə Qırmızı 
Bayraq ordeni ilə təltif olundu. 1936-cı il yanvarın 27-də isə bir qrup azərbaycanlı 
əsgər və zabitin xidməti Qırmızı Ulduz ordeninə layiq görüldü. Onların arasında 
diviziya komandiri Qambay Vəzirov, komissar Cabir Əliyev, alay komandiri 
Seyfulla Mehdiyev, kiçik komandir Rəhim Aslanov və İlyas Verdiyev də vardı. Bu 
təntənəyə görə Bakıda qarnizon hissələrinin nümayişi keçirildi. 
- Çox sağ olun, yay təlimində göstərdiyiniz fəallığa görə xalq müdafiə 
komissarı, marşal Voroşilov sizi saatla mükafatlandırır. 
Qambay Vəzirov bizi təbrik etdi. Təlimdə və siyasi hazırlıqda yeni 
müvəffəqiyyətlər arzulayıb saatı bizə təqdim etdi. Sevimli komandirimin 
hədiyyəsini bu gün də əziz yadigar kimi saxlayıram. 
Bu yürüşdə Kazbek dağının zirvəsinə hamıdan qabaq mənim rotam 
qalxmışdı. Döyüşçüləri “hücuma” və “müdafiə döyüşlərinə” əla hazırladığıma 
görə, Qambay Vəzirov özü bu mükafatı mənə təqdim etmişdi. Qambay Vəzirovun 
xatirəsi mənim üçün son dərəcə əziz olaraq qalır. O vaxtlar onun adı hər bir 
206 
 
azərbaycanlı döyüşçü üçün fədakarlıq, igidlik rəmzi idi. Siyasi məşğələlərdə, hərbi 
təlimlərdə onun hər bir sözünü belə diqqətlə dinləyirdik. O, alovlu natiq olmaqla 
bərabər, taktiki məşğələlərin də mahir bilicisi idi. Dövrünün texnikasını mükəmməl 
bilirdi. 
1935-ci ilə qədər mənim kimi çox gənc bir azərbaycanlı zabitinin dördüncü 
Dağ-Atıcı alayının istehkamçılar rotasının komandiri vəzifəsinə qədər 
yüksəlməyində unudulmaz komandirim Qambay Vəzirovun böyük əməyi 
olmuşdur. Qambay orduda, milli birləşmələrdə azərbaycanlı komandirlərin artması 
uğrunda var qüvvəsi ilə çalışırdı. 
“Hərbi bilik” jurnalının nəşri general Əliağa Şıxlinskinin adı ilə bağlıdır. Bu 
jurnal onun təşəbbüsü ilə yaranmışdı. “Qızıl əsgər” qəzeti isə komissar Cabir 
Əliyevin təşəbbüsü ilə nəşr olunurdu. Bakıda ilk ordu klubunun yaradılması isə 
Qambay Vəzirovun və Cabir Əliyevin adı ilə bağlıdır. Hər ikisi möhkəm dost 
idilər. Heyf ki, ikisi də otuz yeddidə günahsız güllələndi. Biz gənc zabitlər istər 
general Şıxlinskinin, istərsə də Qambay və Cabirin hərbi mövzuda yazılarını 
acgözlüklə mütaliə edərdik. 
General Qambay Vəzirov, Cəmşidxan Naxçıvanski, komissar Hüseyn 
Rəhmanov və Heydər Vəzirov hərb elmində həm də hərbi nəzəriyyəçi kimi 
yetişmişlər. Qambay rus dilinə olan hərbi ədəbiyyatları, nizamnamələri 
Azərbaycan dilində tərcümə etmişdi. Milli diviziya və birləşmələr haqqında həm 
publisistik, həm də elmi məqalələrlə “Qızıl əsgər”, “Hərbi bilik”, “Kommunist” və 
“Bakinski raboçi” kimi mətbuat orqanlarında müntəzəm olaraq çıxış etmişdir. 
1920-ci ildən həyat və fəaliyyətini xalqının müdafiə qüdrətinin 
möhkəmlənməsinə həsr edən Qambay Vəzirov respublikanın ictimai-siyasi işində 
də fəal iştirak etmişdir. Dəfələrlə Respublika Mərkəzi Komitəsinin tərkibinə 
seçilən Qambay Vəzirov Zaqafqaziya MİK-in və SSRİ Mərkəzi İcraiyyə 
Komitəsinə də üzv seçilmişdir. 
*** 
Təəssüf ki, belə şöhrətli sərkərdəmiz unudulmuş, yaddan çıxmışdır. Bir-iki 
dəfə anadan olma günü yetmişinci illərdə qəzetlərdə qeyd olunmuşdur. Acınacaqlı 
haldır ki, Qambay haqqında yazılan quru, ürəksiz və partiyalı olan bu məqalələrin 
müəllifi milliyyətcə erməni olmuşdur. Bu gün onun adı bircə ünvanda 
əbədiləşmişdir: Naxçıvandakı 6 saylı orta məktəb Qambay Vəzirovun adını daşıyır. 
1989-cu ilin fevralında igid komandir Qambay Vəzirov haqqında “Hünər” 
televiziya verilişinin səhifələrində söhbət açdıqdan sonra xeyli məktub aldıq. Hətta 
vaxtilə İzzət xanım Qiyasbəyli -Vəzirovanın qonşusu olmuş Zahidə Mustafayeva 
redaksiyamıza gəlib Vəzirovlar ailəsinin faciəsindən təsirli epizodlar danışdı. 
Redaksiyamıza gələn çoxsaylı məktublardan biri daha təsirli olduğu üçün onun 
qısa məzmunu ilə oxucuları da tanış etmək istərdim. Məktubu vaxtilə igid 
sərkərdənin əsgəri olmuş, indi elimizdə, obamızda yaxşı tanınan ağsaqqal aşıq 
Barat Şirvanlı göndərib. O yazır: “Yanvarın on dördündə olan verilişinizə də 
207 
 
baxdım (Tamaşaçıların xahişi ilə Q.Vəzirov haqqında üç veriliş verdik). Həm 
kədərləndim, həm də sevindim. Sevindim ona görə ki, mənim əziz komandirimi 
əlli ildən sonra da olsa efirdə görə bildim. Kədərləndim ona görə ki, o illəri 
xatırladım. Bu ahıl vaxtımda göz yaşlarımı saxlaya bilmədim. Verilişdən sonra 
bütün varlığım titrəyirdi. Sizə məktubu da əlim əsə-əsə yazıram... 
1937-ci ildə Salyan kazarmasında hərbi xidmətdə idim. Əvvəlcə mən 
kapitan Şahtaxtinskinin yavəri oldum. Diviziya komandirimiz Qambay Vəzirov idi. 
Vəzirovun Çovğun adlı bir atı vardı, ona da mən baxırdım. Bu yaraşıqlı at, sanki, 
dil bilirdi. Onu elə öyrətmişdim ki, hər səhər yəhərləyib-yüyənləyəndən sonra bircə 
dəfə yüngülvari təpinib deyərdim: get, komandiri gətir. Yüyəni yəhərə bənd 
olunmuş Çovğun at Salyan kazarmasından birbaşa Qambay Vəzirovun yaşadığı 
Nizami küçəsindəki mənzilinə gələrdi. Həyətdə iki-üç dəfə kişnəməyi ilə gəlişini 
sahibinə bildirərdi. Hər səhər əziz komandirimiz Qambay Vəzirovu Çovğun at 
beləcə işə gətirərdi. Bir dəfə də olsun Çovğun nə yolunu azdı, nə də yüyənini, 
yəhərini itirdi. 
Bir gün siyasi məşğələ keçirdik. Xəbər gəldi ki, komandirimiz Qambay 
Vəzirovu həbs ediblər. Səhərisi Çovğunun yəhərlənmək vaxtı gələndə 
kişnərtisindən dayanmaq olmurdu, o dartınır, yerində oyur-oyur oynayırdı. Yerə-
göyə sığışmayan Çovğunu göz yaşımla yəhərləyib, həmişəki kimi yüyənini 
yəhərinə bənd eləyib buraxdım. İzlədim ki, görüm hara gedəcək. Çovğun at yenə 
birbaşa Nizami küçəsinə, komandirimizin həyətinə getdi. Dalınca gəlib gördüm ki, 
başıaşağı sakitcə dayanan Çovğun at burnu uzunu göz yaşı tökür. Özümü saxlaya 
bilməyib mən də zülüm-zülüm ağladım. Zorla onu darta-darta kazarmaya gətirdim. 
Heç kəsi minməyə yaxın qoymurdu. Kişnəyib şahə qalxan at Salyan kazarmasının 
həyətini başına götürmüşdü. Qərargah binasına yaxınlaşır, tükürpədici səslə bir-iki 
ağız kişnəyib, götürülürdü klub tərəfə, məşq meydanına, həyətdə fır-fır fırlanırdı. 
Sanki dilə gəlib “hanı mənim komandirim?” - deyə nalə çəkirdi. Heç kəs Çovğun 
ata baxa bilmirdi. Hamı qulağını tutub içəriyə qaçırdı. Bir həftəyə yaxın heç nə 
yeməyib, nalə çəkən Çovğun çərləyib öldü. 
Bax, bu hadisə oldu, məni sizin verilişdən sonra zülüm-zülüm ağladan... 
 
KOMĠSSAR HEYDƏR VƏZĠROV 
 
Zülmət gecələrin birində “Çornı voron” maşını komissar Heydər Sadıq oğlu 
Vəzirovun həyətində dayandı. Maşından düşən üç kölgənin biri çöldə - qapı 
ağzında dayanıb, ikisi sürətlə ikinci mərtəbəyə qalxdı. Evi ələk-vələk elədilər, 
qorxudan titrəşən körpələrə məhəl qoymadılar. Şəkilləri, əlyazma və sənədləri 
yığışdırıb kəndirlə bağladılar. Gicgahları yenicə ağarmış kişi meşin qovluğu açıb 
həbs orderini stolun üstünə qoydu, naqanın lüləsini onun son səhifəsinə dirəyib 
“burdan qol çək” - dedi. Komissar Heydər Vəzirov bir kəlmə danışmadan qol 
çəkdi. Bilirdi ki, danışmağın, müdafiə olunmağın xeyri yoxdur. “Əmioğlu 
208 
 
Qambayı apardılar, ailəsini həbs etdilər. Naxçıvandakı uzaq-yaxın Kəngərli 
qohumları da apardılar... İndi də növbə mənimdir”. O, şinelini geyindi. Əvvəlcə 
dörd yaşlı qızı Elmiranı öpdü. Uşaq tir-tir titrəyirdi, boynuna sarılıb boğula-boğula 
ağladı. Onu zorla özündən qoparıb, anası Leylaya verdi. Öz adını qoyduğu böyük 
oğlu Heydərin alnından öpüb astadan “anandan, bacından muğayat ol. Yaxşı, 
ayıbdı, sən axı kişisən” - deyib, özü də doluxsundu. 
Qambayın əmisi oğlu komissar Heydəri beləcə sorğusuz-sualsız apardılar. 
Köpək leşə dadanan kimi onlar da harda xalqımızın yaxşı oğulları, adlı-sanlı 
nəsilləri vardısa, onlara hücuma keçib “təmizləmə” aparırdılar. Beləcə, 37-ci illərin 
ağır zərbəsi xalqımızın milli tarixinə, bütün sahələrdə - ədəbiyyat, incəsənət, kənd 
təsərrüfatı, sənaye və ən başlıcası hərb tariximizə çox dəhşətli zərbələr vurdu. Hər 
gecə bir komissar, hər gecə yüksək rütbəli zabit, hərbi komisar gedər-gəlməzə 
göndərilirdi. Əgər o illərin haqsız qırğınları olmasaydı, indi neçə-neçə general, 
admiral oğullarımızın şan-şöhrəti ilə fəxr edərdik. Stalin, Beriya və Bağırov 
vəhşiliklərinin ehtirasının qurbanı olan zabitlərimiz günahsız olaraq həbs edilib 
Sibirin, Qazaxıstanın həyat nişanəsi olmayan qarlı çöllərində, dar və havasız, bir 
nəfərlik kameralarda üstünə min cür yalan, şər atılmaqla məhkəməsiz və qanunsuz 
güllələndilər. 
İyirminci illərdə respublikamızda ilk hərbi məktəblərin yaradıcılarından biri 
və Əliheydər Qarayevdən sonra ikinci respublika hərbi komissarı (1924-26-cı 
illərdə) olan Heydər Vəzirovu 1937-ci ildə Respublika Torpaq komissarı işləyəndə 
“pantürkist” adı ilə həbs etdilər. 
Görkəmli şairimiz, mərhum Qasım Qasımzadənin yaddaşından: 
- Onda mənim on üç-on dörd yaşım vardı. O ilin təlatümlü günlərini indiki 
kimi xatırlayıram. Kənddə çox nüfuzlu sayılan, sözükeçən şəxsiyyətlər bir-bir 
dənlənirdi. Bir hadisə gözümün qabağından getmir. Gərək ki, Azərbaycanda Sovet 
hakimiyyətinin ildönümü idi. Kənddə təntənəli yığıncaq keçirilirdi. Klub ağzına 
kimi dolmuşdu. Biz məktəblilər yerimizi yaşlılara verib ayaq üstə dayanmışdıq. O 
zaman hər məruzədən, çıxışdan sonra yerdən rəhbərliyin, xalq komissarlarının 
şəninə “yaşasın”la başlayan şüar demək dəbdə idi. Məruzə qurtaran tək alqışlar 
başlandı. Bir nəfər kolxozçu - suçu Hüseyn ayağa qalxıb dedi: “Yaşasın 
Azərbaycanın Torpaq komissarı yoldaş Vəzirov!”. Onun alqışı təkəmseyrək 
çəpiklə qarşılandı. Sən demə, bir gün əvvəl Vəzirov “xalq düşməni” kimi “ifşa” 
edilibmiş. Bir-iki əl çalan da bundan xəbərsizmiş. Rəyasət heyəti bir-birinə dəydi. 
Sədr ayağa qalxdı: 
- Vətəndaş, səhvini geri götür!  
Suçu Hüseyn çaşbaş qaldı: 
- Vəzirov yoldaşa nə olub ki, səhvimi geri götürüm? 
-Demək, bilmirsən nə olub? 
-Bilmirəm... 
-Başa salarlar bilərsən...  
209 
 
İclas yekunlaşdı. Dağılışdılar. Suçu Hüseyn də belini götürüb, pambıq 
sulamağa getdi. Aradan iki saat keçməmiş klubun qarşısında iki maşın dayandı. 
Taxta qoburlu, onatılan tapançalı zəhmli adamlar tökülüşdülər. Az sonra şalvarı 
dizinəcən çirməkli, ayaqları palçıqlı suçu Hüseyni milisioner qabağına qatıb 
gətirdi. Əl-ayağını yudurtdular. Evindən ayaqqabısını və bir həftəlik azuqəsini 
götürtdürüb maşına mindirdilər. Kişi çaşıb qalmışdı. Elə hey soruşurdu: 
-Axı yoldaş Vəzirova nə olub ki?! 
-Gedərsən yanına, özündən soruşarsan ki, sənə nə olub? 
Suçu Hüseyn o gedəndi ki, gedib, xəbərsiz-ətərsiz... 
*** 
Otuz yeddinin acı burulğanlarında belə mürvətsiz, qansız hadisələr, həbslər 
çox olub. Çox ailələr başsız qalıb, evi talan olunub. 
Axşam ailəsi ilə birgə şam eləyib yatan ata, səhər “xalq düşməni” çıxıb. 
Sumbatovların, borşovların, markaryanların, qriqoryanların murdar əlləri suçu 
Hüseynlərin günahsız qanını axıdıb. Haqqında söhbət açdığımız nə Qambay, nə də 
Heydər Vəzirovların ailəsindən bir nəfər belə sağ qalmayıb. Sürgünlər, həbsxanalar 
onları sağalmaz xəstəliyə yoluxdurub vaxtsız məhv etdi. 
1913-cü ildən başlayaraq ömrünün sonunadək xalqına sidq ürəklə xidmət 
edən Heydər Vəzirov bu günə qədər unudulmuş, yaddan çıxmışdır. Azərbaycan 
Sovet Ensiklopediyasında onun adı heç olmasa bir cümlə ilə də xatırlanmır, 
xidmətləri nədənsə danılır. Onun unudulmağının ilkin səbəblərindən birini biz rus 
dilli sənədlərdə görürük. Çox vaxt Qambay Vəzirovla onu qarışıq salırlar. Rus dilli 
sənədlərdə Heydər adı da “Q” hərfilə yazılır, Qambay da. Hər ikisi də hərbçi olub. 
Ona görə də bir çox tədqiqatçılar Heydərin xidmətlərini bəzən Qambay Vəzirovun 
adına yazıblar. Bu günə qədər komissar Heydər Vəzirovun nə anadan olmasının 
ildonümü qeyd olunub, nə də onun adı əbədiləşdirilib. 
Heydər Sadıq oğlu Vəzirov 1893-cü ildə Naxçıvanın qədim Nehrəm 
kəndində ziyalı ailəsində anadan olub. İlk ibtidai təhsilini o vaxtın qabaqcıl maarif 
ocağı olan “Tərbiyə” adlı üsuli-cədid məktəbində alıb. Heydər Vəzirov həmin 
məktəbdə məşhur ədəbiyyatşünas Əziz Şəriflə, teatr xadimi Rza Təhmasiblə birgə 
oxuyub. Məktəbin hamisi məşhur maarif xadimi Məmməd Tağı Sidqi idi. 
Naxçıvanda üsuli-cədid məktəbini bitirdikdən sonra atası Sadıq, Məmməd 
Tağı Sidqinin məsləhəti ilə balaca Heydəri İrəvan seminariyasına qoyur. 
Seminariyanı müvəffəqiyyətlə bitirən Heydər 1913-cü ildə gimnaziyanın 
səkkizinci sinfinə imtahan verir. Birinci Dünya Müharibəsi başlandığına görə az 
müddət gimnaziyada oxuyan Heydər Vəzirov səfərbərliyə alınaraq qısa müddətli 
hərbi məktəbdə təhsil alır. 1915-ci ilin iyun ayında kiçik zabit rütbəsi ilə Qalitsiya 
uğrunda döyüşlərdə əsir düşür. 
Üç il alman əsirliyində qalan Heydər Vəzirov 1918-ci ildə Rusiya ilə 
Almaniya hərbi əsirləri dəyişəndə yaralılar sırasında Türkiyədən keçərək Qafqaza 
qayıdır. 
210 
 
1918-ci ilin noyabrından Azərbaycan Demokratik Respublikasının Milli 
Ordusunda kiçik komandirlər hazırlayan məktəbdə müəllim işləyir. 1920-ci ilin 
aprel çevrilişindən sonra Heydər Vəzirov və hərbi məktəbin kollektivi 
bolşeviklərin tərəfinə keçir. Həmin ilin iyun ayında o, partiya sıralarına qəbul 
edilir. 
Komissar Heydər Vəzirov bundan sonrakı bütün şüurlu həyatını milli hərbi 
kadrların hazırlanmasına sərf edir. Onu “Hərbiyyə məktəbi”nin rəisi təyin edirlər. 
Hələ iyirminci illərin sənədləri göstərir ki, komissar Heydər Vəzirov 
komandir şərəfini yüksək tutmuş və bu adı hörmətlə daşımışdır. Onun böyük 
bacarıqla rəhbərlik etdiyi Azərbaycan Birləşmiş Hərbi Məktəbinin müdavimləri 
Gürcüstanda menşeviklərə, Ermənistanda daşnaklara qarşı hərbi əməliyyatlarda 
fəal iştirak etmişdir. Azərbaycan İnqilab Komitəsinin sədri Nəriman Nərimanovun, 
Xalq Hərbi və Dəniz komissarı Əliheydər Qarayevin verdiyi əmr və sənədlərdə 
bunu aydın görmək olur. 
Əliheydər Qarayevin Azərbaycan Mərkəzi İcraiyyə Komitəsinə göndərdiyi 
29 iyun 1920-ci il tarixli raportda deyilir: “Mənim adımı daşıyan (həmin illərdə 
hərbi məktəb korpus komandiri Əliheydər Qarayevin adına idi - Ş.N.) hərbi 
məktəbin rəisi yoldaş Vəzirov Heydər Sadıq oğlu məktəbin təşkil olunmasından bu 
vaxtadək öz vəzifəsini müstəsna fədakarlıqla yerinə yetirir. İşinin öhdəsindən 
bacarıqla gələn bir komandir kimi Heydər Vəzirovun təltif olunmasını xahiş 
edirəm. 
Vəzirov yoldaş başda olmaqla məktəb tam tərkibdə Quba, Gəncə və Qazax 
qəzalarında, habelə Qarabağda daşnaklara qarşı döyüşlərdə bir neçə kursantını və 
bir qırmızı komandirini itirib. Məktəbin sonuncu yürüşü Gürcüstana, Qızıl 
Ordunun Tiflisə irəliləyişi zamanı olmuşdur. Buna görə də hərbi məktəb “Qırmızı 
bayraq”la təltif olunmuşdur. Məktəbin komandiri Heydər Sadıq oğlu Vəzirovun 
“Qırmızı Bayraq” ordeni ilə təltif olunmasını layiq bilirəm”. 
Heydər Vəzirov 1923-cü ildə Qırmızı Bayraq ordeni ilə və 6197 nömrəli 
Fəxri Fərmanla təltif olunmuşdur. Komissar Heydər Vəzirov hərbi sahədə 
göstərdiyi fəallığa və qəzalarda banditizmə qarşı mübarizəyə görə dəfələrlə 
qiymətli silahla mükafatlandırılmışdır. Respublikamız üçün ağır illər olanda 
Heydər Vəzirov mərd, mübariz dövlət xadimləri və məşhur generallarımız Əliağa 
Şıxlinski, Səməd bəy Mehmandarov, mayor Hacı ağa İbrahimbəyli ilə birgə 
işləmişdir. İyirminci illərdə Azərbaycanda işləyən general-leytenant Aleksandr 
Todorski sonralar “Bakinski raboçi” qəzetində (22 fevral 1958-ci il) bir sıra 
görkəmli Azərbaycan oğullarının əvəzsiz xidmətini xatırlayaraq yazırdı: “İllər 
keçsə də, mən hərtərəfli hərbi biliyə malik olan, yaraşıqlı, vüqarlı Azərbaycanın o 
vaxtkı hərbi komissarı Heydər Vəzirovu yaxşı xatırlayıram. Qəlbən təmiz, xalqını 
ürəkdən sevən Heydər yorulmaq bilmədən çalışqan adam idi”. 
İstedadlı sərkərdə, SSRİ Hərbi Təhsil Müəssisələri Baş İdarəsinin rəisi, 
komkor İ.E.Yakir 1925-ci ilin martında hərbi məktəblərin və Azərbaycan 
211 
 
diviziyasının taktiki hazırlığını yoxlamağa gələndə hərbi milli kadrların 
hazırlığında Heydər Vəzirovun xidmətini xüsusilə qeyd etmişdir. 
Xatırladaq ki, həmin illərdə Heydər Vəzirov bir neçə mühüm vəzifədə 
işləmişdir: Azərbaycan Sosialist Şura Cümhuriyyətinin Hərbi komissarı idi. O həm 
də mətbuatda hərbi mövzularda maraqlı yazılarla müntəzəm olaraq çıxış edirdi. 
“Qızıl əsgər” qəzetində hərbi təlimin keçirilməsi, hərbi dərslərin keyfiyyəti, döyüş 
taktikası, hərbi nizamnamələrin hazırlanması və çapı barədə maraqlı yazıların 
müəllifı idi. 
Cəmi 44 il ömür sürmüş komissar Heydər Vəzirovun bir hərbçi kimi 
xalqımız qarşısında əvəzsiz xidmətləri var. O, 1925-ci ildə Göyçay Qəza İcraiyyə 
Komitəsinin sədri, 1927-ci ildə Zaqafqaziya Sosialist Federativ Şura Cümhuriyyəti 
Xalq Torpaq komissarı, 1933-cü ildə isə Azərbaycan SSR torpaq komissarı təyin 
edilir. 
Otuzuncu illərdə ölkədə Stalinin cəza tədbirləri sənayeni, kənd təsərrüfatını, 
elm və maarifi güedən saldı. Sovet Ordusu da, Azərbaycan milli diviziyası da 
özünün ən yaxşı komandirlərini itirdi. Diviziya komandirləri Cəmşid Naxçıvanski, 
Qambay Vəzirov, komissar Şəmistan Əyyubov (Sarı Şəmistan - Ş.N), polkovnik 
Seyfulla Mehdiyev, Murtuz Talıbzadə, Abdulla Məlikov kimi oğullar repressiyanın 
qurbanı oldular. 
1937-ci ildə Azərbaycan SSR Xalq Torpaq Komissarlığının ünvanına 
“Əksinqilabçı burjua, millətçi-üsyankar, terrorçu-ziyankar təşkilatın işi” adlı saxta 
bir ittiham yaradıldı. Bu azmış kimi, şəxsən komissar Heydər Vəzirovun işinə bir 
söz də əlavə elədilər:“Pantürkist”. DİN ayrı, NKVD işçiləri bu sözü ona görə əlavə 
elədilər ki, bu barədə komissarla “dopros” aparmağa əldə tutarlı “əsas” olsun. Axı, 
Vəzirov Birinci Dünya Müharibəsindən qayıdanda Türkiyədən keçib gəlmişdi. On 
səkkizinci ildə müsavatın hərbi məktəbində işləmişdi, üstəlik də onun müsavat 
ordusunda birgə işlədiyi zabitlərin çoxu Türkiyədə özlərinə sığınacaq tapmışdılar. 
Bu saxta ittihamlarla komissarlığın bir neçə əməkdaşı və komissar Heydər Vəzirov 
ailəsi ilə birgə məhv edildi. 
1937-ci iloktyabrın 13-dən 14-nə keçən gecə general Qambay Vəzirovla 
birgə 26 nəfər yüksək rütbəli azərbaycanlı hərbçi güllələndi. 
1938-ci ildə Mircəfər Bağırovun Moskvaya göndərdiyi bir hesabatı 
oxuyanda adamın inanmağı gəlmir. Təəssüfki, bu faktdır və ən başlıcası sənəddir. 
Ona inanmamağa haqqımız yoxdur. Orada yazılır ki, 32 rayon partiya komitəsinin 
katibi, 28 rayon icraiyyə komitəsinin sədri, 18 xalq komissarı və müavinləri, milli 
diviziyanın 88 komandiri və hərbi-siyasi işçilər həbs edilərək “xalq düşməni” kimi 
məhv edilmişlər. 
SAHĠBƏ XANIMLA SÖHBƏT 
 
Bakı, Ələsgər Ələkbərov küçəsi, Dadaşovların mənzili. Bura komissar 
Soltanhəmid Paşayevin kürəkəni Xeyrullanın evidir. Eşidəndə ki, “37”nin haqsız 
212 
 
qurbanı olan komissar Soltanhəmid Paşayevin həyat yoldaşı Sahibə ana qızı Rəfiqə 
xanımgildədir, nəvə-nəticələrini görməyə gəlib, fikirləşdim ki, həyat yoldaşının 
ömür yolunu ondan yaxşı bilən ikinci bir adam tapmaq hələlik qeyri-mümkündür. 
Hələlik ona görə deyirik ki, bizim yazımızdan sonra, bəlkə, onunla birgə işləyən 
keçmiş hərbiçilərdən kimsə Soltanhəmidin fəaliyyətindən daha ətraflı məktub 
yazıb, məlumat verəcək. 
Onu da xatırladım ki, Sahibə ana 1932-ci ildən partiyanın üzvü olub. Əri 
tutulandan iyirmi üç il sonra yenidən onu partiya sıralarına bərpa ediblər. 
- Sahibə ana, həyat yoldaşınız Soltanhəmid günahsız olaraq həbs ediləndə 
uşaqların neçə yaşı vardı? 
- Oğlum Rəfiqin 10 yaşı vardı. Onu çox tez itirdim, Rozanın 8, Elmiranın 5, 
Rəfiqənin isə cəmi 1 yaşı vardı. Bir sözlə bir oğul, üç qız anası idim. Soltanhəmid 
tutulandan sonra özümü itirmədim. Dəyanətimi saxladım. Onları min bir əziyyətlə 
də olsa böyütdüm. Oxutdum, ali təhsilli elədim. Təkcə ciyərparam Rəfiqi itirdim. 
İndi yeddi nəvəm, dörd nəticəm var. Sağ olsunlar, ağıllı balalardı. Hamısı ali təhsil 
alıblar. Tahir ali təhsilli həkimdir, Gülnarə elmlər namizədidir. 
- O vaxtın qara günlərindən yaddaşınızda ən çox hansı məqamlar qalıb? 
- 1926-cı ildə Soltanhəmidlə ailə qurduq. Xoşbəxt də yaşayırdıq. O, 
komissarlıqda işləyirdi. El-obada yaxşı hörməti vardı. Çox keçmədi, onu Şamaxıya 
hərbi komissar təyin etdilər. Otuz yeddinci il gəlib çatdı, gündə bir xəbər çıxdı: 
“Filankəsi apardılar, filankəs xalq düşməni çıxdı”. Bu filankəs deyilənlərin də 
hamısı hörmətli, partiyaya sadiq, xalqını sevən adamlar idi. Hamı qorxu içində, 
səksəkədə yaşayırdı. Axşam olub, qaranlıq düşəndə, bir şaqqıltı, bir səs eşidəndə 
deyirdilər ki, filankəsi aparmağa gəliblər. O “çornı voron” deyilən maşın nə qədər 
yaxşı oğulları aparıb məhv elədi. Eh, uzun dərddir, bala.... Nə qədər günahsız 
adamlarımız “xalq düşməni” ləkəsi ilə güllələndi. 
- Soltanhəmid həbs edilən gün, il, yəqin ki, yadınızdadır. Bu müdhiş hadisə 
nə vaxt olub? 
- 1937-ci ilin avqust ayı idi. Daha dəqiq, avqustun 17-si idi. Mən 
balalarımla Sulut kəndinə getmişdim. Soltanhəmid də axşama qayıtmalı idi. 
Şamaxıda yığıncaqları vardı, ləngidi, gəlmədi. Səhərisi Rozanın ad günü idi. 
Tezdən gəlməyə söz vermişdi. Kənddə, tanış müəllimgilə gedib patefonu istədim, 
şənlənməyə. Min cür bəhanə gətirib vermədi. Mənə çox müəmmalı, ikibaşlı cavab 
verdi. Kor-peşman geri qayıtdım. Yolda milis işçisi Ələşrəfə rast gəldim. 
Şamaxıdan gəlirdi. Hal-əhval tutmaq istədim. Başını aşağı salıb xəcalətlə bircə 
bunları dedi: “Dadaşım Soltanhəmidi tutub apardılar”. Daha sonrası yadımda 
deyil... 
Səhərisi yığışıb Şamaxıya qayıtdıq. Öyrəndim ki, onu yığıncaq vaxtı 
aparıblar. Onunla birgə Şamaxı Rayon Partiya Komitəsinin birinci katibi Xəlfə 
Hüseynovu, ikinci katibi Avalovu, torpaq şöbəsinin müdiri Yuxanovu, altı nömrəli 
213 
 
şərabçılıq sovxozunun direktoru Əlisahib Məmmədovu, rayon prokuroru Əhməd 
Əmirovu, Padar Kənd Sovetinin sədri Babalı Bəkirovu da həbs etmişdilər. 
Bir sözlə, Şamaxı ziyalılarına süpürgə çəkirdilər. Kimin evində ərəb əlifbası 
ilə kitab, əlyazması tapılırdısa, pantürkist, panislamist damğası ilə cəzalandırılıb 
həbs edilirdi. 
NKVD-nin sədri Şabanbəyovdan evimizin açarını istədim. Qapımıza qıfıl 
vurmuşdular. Sumbatov-Topuridze də orada idi. Mənə tərs-tərs baxıb: “Deyəsən, 
öz ayağınla gəlmisən, rədd ol burdan, bu saat səni də həbs edərəm” deyib özündən 
çıxdı. O gündən həyatımın faciəsi başladı.... 
- Sahibə xanım, Soltanhəmidin “günahı” nə oldu? 
- Sonralar öyrəndim ki, bir ambardan döyməklə Soltanhəmidin üzünə şahid 
ediblər. Guya o deyib ki, biz komissarın kabinetində, evində tez-tez yığıncaq 
keçirirdik. Komissar Paşayevin rəhbərliyi ilə silahlı üsyana hazırlaşırdıq. O, bizə 
güllə atmağı öyrədirdi. Komissar Paşayev məni əskərliyə ona görə göndərmədi ki, 
təşkilatın işində yaxından iştirak edirdim. Təşkilata silahı mən tapıb alırdım. 
- Görüşməyə necə, icazə verirdilərmi? 
- Yox. Ayda iki dəfə “yemək” götürürdülər. Yemək, ərzaq aparmaq 
qadağan idi. Ancaq dəyişmək üçün paltara icazə vardı. Bir dəfə bir nəfər nə yollasa 
ondan barmaq boyda kağız gətirdi. Yazmışdı ki, Sahibə, mən “xalq düşməni” 
deyiləm. Mənim vicdanım təmiz və ləkəsizdir. Bunları balalarımıza da başa sal ki, 
gözükölgəli böyüməsinlər. Üçüncü dəfə dalınca gedəndə dedilər ki, 20 il həbs 
cəzası kəsilib. Dalınca da əlavə elədilər ki, əriniz güllələnib, daha gəlməyə 
bilərsiniz.... 
“Güllələnmək” sözünü eşidəndə ağlım başımdan çıxdı. Handan-hana özümü 
ələ aldım. Düşmənlərin əhatəsində olduğumu xatırladım. Körpələrimi fikirləşdim. 
Sağ olsun, yaxın-uzaq qohumlar, o çətin illərdə gizli də olsa “xalq düşməni”nin 
ailəsinə arxa oldular. 
Soltanhəmid Paşayevin ömür yoldaşı Sahibə xanım o ağrılı-acılı illərə 
qeyrətlə, kişi dəyanəti ilə dözmüş, övladları Rozanı, Elmiranı, Rəfiqəni böyüdüb 
ərsəyə çatdırmış, komissar ərinin, nüfuzlu ziyalı nəslinin adına layiq vəfalı ömür 
yaşamışdır. 
İllərin əzabından saçı qar kimi ağarmış nurani Sahibə ana ilə söhbət edəndə 
elimizin müdrik sənətkarı Abbasqulu ağa Bakıxanovun sözlərini xatırladım 
“Namuslu qadın kişi üçün elə bir sərvətdir ki, onun misli yoxdur”. 
Onu da xatırladaq ki, Soltanhəmid Cəbrayıl oğlu Paşayev 1898-ci ildə 
Şamaxıda ziyalı ailəsində dünyaya gəlib. İlk təhsilini Şamaxıdakı realnı 
məktəbində alan Soltanhəmid sonralar Bakıdakı Azərbaycan hərbiyyə məktəbini 
bitirib. Zabit kimi ordu sıralarında sidq-ürəklə xidmət edən Soltanhəmid Baskal 
Qəsəbə İcraiyyə Komitəsinin sədri, Göyçay hərbi komissarlığında komissar 
köməkçisi (1925-30-cu illərdə) işləmişdir. Yaxşı hərbi fəaliyyətinə görə dəfələrlə 
214 
 
mükafatlandırılan Soltanhəmid məşhur şairimiz Məhəmməd Hadinin doğmaca 
xalası oğludur. 
Komissar Soltanhəmid Paşayev 1938-ci il yanvarın 3-dən 4-nə keçən gecə 
güllələnmişdir. 
1991-ci il 
 
GENERAL CƏMġĠD XAN NAXÇIVANSKĠ 
(Sonuncu Kəngərli generalı) 
 
Azərbaycan öz suverenliyi, tam azadlığı barədə fikirləşirsə, o ilk növbədə 
öz milli ordusu, Milli zabitləri barədə fikirləşməlidir. Mən bunların hamısını 
düşünürdüm.. 
İyirmi beş il öncə mən Azərbaycanda əvvəllər heç vaxt oxşarı, analoqu 
olmayan ixtisaslaşdırılmış hərbi orta məktəb yaratmaq haqqında fikir irəli sürdüm. 
Bu məktəbi yaratdıq. Doğrudan da, mənim həyatımda gördüyüm işlər içərisində bu 
addımı, bu işi, bu təşəbbüsü o dövrdən artıq iyirmi beş il keçəndən sonra özüm də 
yüksək qiymətləndirirəm. 
Heydər Əliyev 
 Azərbaycan Respublikasının Prezidenti 
 (1990-cı ildə verdiyi müsahibədən) 
 
Hər şeyin ilki gözəl və yadda qalan olur. İlk müəllim, ilk general, ilk 
kosmonavt, ilk məhəbbət... Bunlar ilk övlad qədər şirin və əzizdir. Bu gün hərbi 
qüdrət tariximizin zabit heyətindən söz düşəndə istər-istəməz general Cəmşid xan 
Naxçıvanski adına hərbi litseyin məzunlarını yada salırıq. 
Fəxr etməliyik ki, Cəmşid xanın “şinelindən çıxmış” bu zabitlər suveren 
Azərbaycan Milli Ordusunun sıralarında torpaqlarımızın qəsbkarlardan 
təmizlənməsi uğrunda şərəflə vuruşmuşlar. 
1918-ci ilin iyun ayında məşhur sərkərdəmiz Əliağa Şıxlinski Gəncədə 
Milli yunkerlər məktəbinin banisi olmuşdur. Totalitar rejimin məngənəsində ikinci 
dəfə belə bir məktəbin 1971-ci ildə yaradılması Heydər Əliyevə qismət oldu. 
Əlbəttə, o dövrün acı abı-havasını udanlar yaxşı bilirlər ki, həmin illərdə Milli zabit 
heyətinin yetişdirilməsi üçün nəinki məktəb açmaq, hətta bu barədə fikirləşmək 
belə böyük cəsarət və risk tələb edirdi. Bütün zamanlarda xalqını düşünən Heydər 
Əliyev haqlı olaraq millətimizin sonsuz məhəbbətinə layiq şəxsiyyətdir. 
Cəmşid Naxçıvanski Kəngərli nəslindən olan axırıncı generaldır. Onun 
general babaları Ehsan xan, Kəlbalı xan, Hüseyn xan və İsmayıl xan qoca 
yaşlarında öz əcəlləri ilə vəfat ediblər. Tale Cəmşid xana cəmi qırx üç il ömür 
qismət elədi. Onun da 26 ilini hərbi fəaliyyətdə keçirdi. Ömrünün ən qaynar 
çağında otuzuncu illərin haqsız qurbanlarından biri oldu. Günahı da bu idi ki, 
qardaşı Davud xan və Kəlbalı xan İranda şah qvardiyasında xidmət edirdi. Guya 
215 
 
Cəmşid xan da başçılıq etdiyi “casus təxribatçı dəstəsi” ilə onlarla sıx əlaqə 
saxlayırdı. Azərbaycanda Şura hökuməti qurulanda hər iki qardaş rəsmi şəkildə 
icazə alıb İrana getmişdilər. Tezliklə İran ordusunda ad-san qazanıb yüksək rütbə 
almışdılar. Lakin otuzuncu illərdə şahənşah onlara inamını itirdi. Səbəbi qardaşları 
Cəmşid xan Naxçıvanskinin Qızıl Orduda briqada komandiri olması idi. Vaxtilə 
onların ata-babaları rus qoşunlarının tərkibində İran ordusuna qarşı vuruşmuşdular. 
Görünür, şahənşaha bu məlumatda da çatdırılıbmış... Ona görə də şah onları 
güllələtdirdi. Bu tayda, 1938-ci ilin mayında Cəmşid xan həbs edildi. Həmin ilin 
avqustun 26-da güllələnəndə artıq dörd il əvvəl qardaşları İranda qətlə yetirilmişdi. 
Onda C.Naxçıvanski Moskvada M.Frunze adına Ali Hərbi-Siyasi Akademiyanın 
ümumi taktika kafedrasının rəisi kimi yüksək vəzifədə işləyirdi. 
1938-ci il avqustun on ikisində “Sovet Hökumətinin qatı düşməni, 
müqəssir” Cəmşid xan Naxçıvanskiyə olunan ittihamnamədən: 
Birinci: - Azərbaycan Milli Mərkəzi adlanan Azərbaycan antisovet millətçi 
təşkilatın fəal iştirakçısıdır. O, təşkilata Qarayev tərəfindən cəlb olunmuşdur. 
İkinci: - Azərbaycanda Sovet hökumətinin devrilməsi planının 
hazırlanmasında və Azərbaycanın Sovet İttifaqından ayrılmasında fəal iş aparmış, 
Azərbaycanda hərbi üsyan planını şəxsən özü hazırlamışdır. 
Üçüncü: - İran ordusunda xidmət edən qardaşı, mühacir Kəlbalı xanla əlaqə 
saxlamışdır. Azərbaycanda üsyan başlarkən mühacirlərdən ibarət kömək məqsədilə 
qardaşına hərbi dəstələr göndərmək tapşırığını vermişdir. 
Dördüncü: - 1931-ci ildə həbsdən azad oldunduqdan
28
 sonra Moskvaya 
gələrək Qarayevlə yenidən əlaqə yaratmışdır. Azərbaycan Milli Mərkəzində 
antisovet fəaliyyətini daha da gücləndirmiş və mərkəzin işlərində yaxından iştirak 
etmişdir. 
Beşinci: - Antisovet hərbi qəsdlə bilavasitə əlaqə saxlamış və onlara 
Azərbaycan Milli Mərkəzinə konkret kömək göstərəcəyi barədə razılıq vermişdir. 
Altıncı: - 1921-ci ildən 1926-cı ilə kimi casusluqla məşğul olmuş, Az. 
Pambığının keçmiş sədri Məmməd Hacıyev vasitəsilə qardaşı  Kəlbalı  xana  ordu  
barəsində  (RKKA)  tam  məxfi məlumatlar vermişdir. 
Bu ittihamnamələrdən on dörd gün sonra SSRİ Ali Məhkəməsinin Hərbi 
Kollegiyası bağlı məhkəmə iclası keçirdi. Hərbi Kollegiyanın sədri V.V.Ulrixin və 
3 nəfərin şahidliyi ilə cəmi 15 dəqiqə çəkən məhkəmə iclası saat 12
50
-də general 
Cəmşid xan Naxçıvanskiyə ölüm hökmü oxudu. Hökm oxunandan sonra ona son 
sözünü deməyi təklif etdilər. Döyülüb ağır yaralar almış Cəmşid xan kəkələyə-
kəkələyə danışmağa utandı. Bir də ki, şər və iftira dolu ölüm hökmü kəsiləndən 
sonra vida sözünü deməyi xan kimi qüruruna sığışdırmadı. Həmin gecə onu 
Moskvada güllələdilər... 
                                                          
28
Cəmşid xanı antisovet millətçi təşkilatın fəal üzvü kimi birinci dəfə 1931-ci il fevralın 22-də 
Zaqafqaziya Baş Siyasi İdarəsinin xüsusi şöbəsi Tiflisdə həbs etmişdi - Ş.N.  
216 
 
*** 
“Onun dalınca gecə gəldilər. Axtarış aparmaq üçün şahid gərək idi. 
Dalandar şahidlik etməkdən boyun qaçırdı: “Kim olsaydı gedərdim, bircə 
Naxçıvanskidən başqa. Mən onun gözünə necə baxaram?” Həbs barədə orderlə 
qara “Emkada” gələnlərdən biri pillələri tələsik qalxdı. Qapını açan ev sahibəsinə 
hövlank dedi: “Qiymətli nəyiniz varsa, gizləyin”. Qızıl ordunun xan nəsilli briqada 
komandiri Cəmşid Naxçıvanski pula, mala qətiyyən tamah salmayan, bir insan idi. 
Vidalaşarkən  o, qızı Aliyənin yuxulu gözlərindən öpdü, arvadını bağrına 
basdı: “Özündən və uşaqlardan muğayat ol. Mənim heç bir günahım yoxdur. 
Tezliklə qayıdacağam” dedi. 
O, uzun illər keçəndən sonra qayıtdı. Qayıtdı ki, xalqın yaddaşında əbədi 
qalsın” (Qreqori Akselrod, “Xan nəsilli briqada komandiri”, “Nedelya” qəzeti № 
17, 1988-ci il). 
Represiya illərində haqsız güllələnən briqada komandiri Cəmşid xan 
Naxçıvanski, diviziya komandiri Qambay Vəzirov, komissar Heydər Vəzirov, 
Cabir Əliyev, polkovnik Cəlil Əliyev, Seyfulla Mehdiyev, Qalib bəy Vəkilov və 
Soltanhəmid Paşayevin sənədləri ilə tanış olanda, sağ qalan müasirlərdən general-
mayor Akim Abbasovun, professor Əyyub Əsgərovun və onların ailə üzvlərinin 
xatirələrini dinləyəndə yanıb-yaxılırsan. Adamı yandıran odur ki, bu igid 
komandirlərin fəaliyyətində yeni quruluşa qarşı hardasa zərrəcə inamsızlıq, səhv və 
büdrəmələr tapa bilmirsən. Bəs haqsız qan niyə axıdılıb, onların ailələri 
sürgünlərdə niyə min bir əziyyət çəkib? Stalinin əshabələri - Beriya, Bağırov belə 
görkəmli hərbi xadimlərimizi qanlı “təmizləmə” maşınında niyə məhv ediblər? 
Suallar, suallar... Onlara cavab tapmaq çətindir. 
Otuzuncu illərdə bağları doğradılar ki, bəylər salıb, bəhrəsini yemək olmaz. 
Mülkləri uçurdular ki, ağalardan, xanlardan qalıb. Məscidləri bağlayıb Allahsızlar 
ittifaqı yaratdılar. Oğulları həbs edib öldürdülər ki, nəsli bəy olub, xan olub. 
Müsavat hökumətinə qulluq edib. 
Bu gün tarix bu səhvləri etiraf edərək otuz-qırxıncı illər dövründə və əllinci 
illərin əvvəllərində repressiya qurbanlarına bəraət verir. Onların şərəinə abidələr 
ucaldır, küçələrə, meydanlara adları verilir. Nəhayət, gənc nəsil gec də olsa 
görkəmli ata-babalarının xatirəsi önündə mənəvi borcunu yerinə yetirir. 
Heç bir “casus-təxribatçı dəstəsi” olmayan (əslində belə bir dəstə yox idi), 
İrandakı qardaşları ilə heç vaxt məktublaşmayan Cəmşid xan da o vaxt çox adi bir 
hala çevrilən müdhiş cəzanın qurbanı oldu. 
 
ĠĞTĠġAġLI ĠLLƏRĠN HƏYƏCANI 
 
...Naxçıvanda mütərəqqi ziyalılar az deyildi. Kəngərli nəslindən olanları da 
mən ehtiramla yada salıram. Bu nəsildən bir sıra məşhur ziyalılar yetişmişdir. 
Böyük xan, general İsmayıl xan, Hüseyn xan, Cəfərqulu xan, Məmmədqulu bəy, 
217 
 
Məmməd ağa Şahtaxtinski, rəssam Bəhruz Kəngərli buna misal ola bilər. 
Naxçıvanlılar bu adamlara inanır, onlara müşkül bir işdə müraciət etməkdən 
çəkinmirdilər. Onu da qeyd edim ki, məhşur general Cəmşid xan Naxçıvanski də 
bu nəslin layiqli nümayəndəsidir. 
Əli Səbri (1892-1983)  
naşir, tərcüməçi 
 
Haqqında söhbət açdığımız Kəngərlilərin xan nəsli Azərbaycan hərb 
tarixinə qızıl səhifələr yazmış Cəmşid xanı 1895-ci il avqustun 15-də dünyaya bəxş 
etdi. O, yeddi yaşına çatanda anası Fərəntac xanımdan Azərbaycan dilində 
yazmağı, dayəsi Anna İvanova Nikolayevadan isə rus və fransız dillərində 
danışmağı öyrənmişdi. Rus ordusunun zabiti olan atası Cəfərqulu xan səkkiz yaşlı 
Cəmşidi Tiflisdəki yunkerlər məktəbinə qoydu, 1914-cü il noyabrın 8-də onu Qərbi 
Ukraynadakı Yelizavetqrad (indiki Kirovqrad - Ş.N.)  qvardiya  məktəbinə  
göndərdilər. 1914-cü  ildə praporşik rütbəsi ilə həmin məktəbi bitirdi. Birinci 
Dünya müharibəsi başlananda imperiyanın müsəlman əhalisindən təşkil olunmuş 
tatar süvari eskadronunun komandiri təyin olundu. Cəmşid xan Naxçıvanski öz 
hərbi məharəti ilə ilk dəfə Birinci Dünya müharibəsində ad-san qazanmışdı. 
“Brusilov cəbhəsi”nin yarılmasında iştirak etmiş, “Müqəddəs Georgi” ordeninin 
dördüncü dərəcəsi ilə təltif olunmuşdur. Avstriya və Rumıniyanın cəbhələrində üç 
dəfə yaralanan Naxçıvanski igid bir süvari zabit kimi 1916-cı ilin fevralından 
1917-ci ilin yanvarınadək xidməti müddətində gümüş silahla təltif edilmiş və 
ikinci, üçüncü və dördüncü dərəcəli “Müqəddəs Anna”, ikinci, üçüncü dərəcəli 
“Müqəddəs Stanislav” ordenləri ilə mükafatlandırılmışdır. 
Cənub-qərb  cəbhəsi  dağıdıldı.  Ştab-rotmistri  Naxçıvanski başçılıq etdiyi 
süvari alayı ilə birgə doğma Azərbaycana qayıtdı. 
1918-ci il sentyabrın 15-də Türk qoşunları Azərbaycan Əlahiddə Korpusu 
ilə birgə Bakını düşmənlərdən təmizlədi. Əlahiddə Korpusun sıralarında 
Azərbaycanın müstəqilliyi uğrunda Cəmşid xan da inamla vuruşurdu. Füsunkar 
Qarabağın Şuşa şəhərində yerləşən Cəmşid xan Naxçıvanskinin alayı 1920-ci ilin 
martında daşnak tör-töküntülərinə və daxili düşmənlərə qarşı döyüş 
əməliyyatlarında fəal iştirak etdi. 
Azərbaycanda Sovet hakimiyyəti qurulandan bir neçə gün sonra Respublika 
Xalq Komissarları Sovetinin sədri Nəriman Nərimanov Şuşaya təcili teleqram 
göndərdi. Milli Ordu hissələrinin təşkilinə başlansın. Cəmşid Naxçıvanskinin 
komandirlik etdiyi ikinci Qarabağ  süvari  polku  könüllü  olaraq  sovet ordusu  
tərəfinə keçdikdən sonra birinci fəhlə-kəndli polku adı ilə XI Ordunun tərkibinə 
daxil edildi. Podpolkovnik Cəmşid xan Naxçıvanskinin özü isə ilk Azərbaycan  
Birləşmiş Komanda məktəbinin rəis müavini, az sonra isə rəisi təyin olundu. İgid 
komandir kimi ilk günlərdən ləyaqətlə xidmət edən C.Naxçıvanskiyə həmişə 
müsbət xasiyyətnamələr verilmişdir. 
218 
 
İstedadlı sərkərdənin xalqına, Vətəninə sədaqəti, yüksək hərbi biliyi XI 
Ordunun komandanı M.İ.Levandovski, Hərbi İnqilab Şurasının üzvü 
S.Orconikidze, Azərbaycan Hərbi Dəniz Xalq Komissarı Əliheydər Qarayev 
tərəfindən yüksək qiymətləndirilmişdir. 
1921-ci il martın 14-də ordu komandanı M.İ.Levandovskinin Cəmşid 
Naxçıvanskiyə verdiyi xasiyyətnamədə oxuyuruq: 
“Korpus da daxil olmaqla bütün hissələrə operativ, taktiki cəhətdən 
komandanlıq etməyə tam layiqdir. Sakit, təmkinli, fəal və təşəbbüskardır. 
Azərbaycan MİK-in və Zaqafqaziya MİK-in tərkibinə seçilmişdir. Diviziya 
komandirliyi vəzifəsinə tam uyğundur”. İllər keçdi. Qızıl Ordunun məşhur 
komandirlərindən biri olmasına baxmayaraq, otuz yeddinci ilin qara tufanlarında 
M.İ.Levondovskiyə də inam, etibar azalıb yox dərəcəsinə endi. 1938-ci ilin 
martında onu da həbs etdilər. Martın 23-də çekistlər ondan zor gücünə Cəmşid 
xanın əleyhinə belə bir ifadə aldılar: 
“Mənim Cəmşid xan Naxçıvanski ilə 1927-ci ildən yaxın dostluq əlaqəm 
vardır. Elə o zaman - 1927-ci ildə Naxçıvanski Azərbaycan MK-nın keçmiş katibi 
Qarayev (Əliheydər Qarayev - Ş.N.) tərəfindən burjua-millətçi əksinqilabi təşkilata 
cəlb olunmuşdu. Bu barədə mənə şəxsən Qarayev özü demişdi. Eyni zamanda o, 
mənə bildirmişdi ki, Naxçıvanskinin nüfuzunu orduda artırmaq üçün onu Sov. İKP 
sıralarına keçirmək lazımdır. 
Qarayev öz kabinetində mənə kollektivin zəmanətini öz imzası ilə 
hazırlamışdı. Xatırlaya bilmirəm, deyəsən, Bakı şəhər partiya komitəsinin keçmiş 
katibi Levon Mirzonyan da ona imza atmışdı. Az. K/ B/ PMK-nın Naxçıvanskiyə 
həsr olunmuş iclasında qərar qəbul olunmuşdu ki, mən “şəxsən” açıq şəkildə 
onunla söhbət aparmalıyam. 
Mən Cəmşid Naxçıvanskini “Avropa” mehmanxanasına öz yanıma 
çağırdım. Ona aid olan ittihamların hamısını dedim. Yəni ki, onun qubernator 
işləyən əmisi ilə əlaqələri və casusluq işləri barəsində danışaraq ittiham etdim. 
Naxçıvanskini qorxutduqdan sonra mən ona mənimlə birgə keçmiş zabitlərin 
əksinqilabi təşkilatın üzvü kimi işləməyi təklif etdim. Naxçıvanski razılıq verdi. 
Mən ona məsləhət gördüm ki, şübhələri öz üzərindən götürmək üçün yığıncaqlarda 
çıxış etmək, riyakarlıq edərək sözdə Sovet hökumətini müdafiə etmək mövqeyində 
durmalıdır. Bundan sonra Naxçıvanski mənə bildirdi ki, onun tərəfindən təşkilata 
Azərbaycan alayının keçmiş komandiri Veysov
29
 və digərləri də cəlb olunmuşlar. 
Milli diviziya yaratmaq işindəki fəallığına görə Cəmşid xan Naxçıvanskiyə 
1921-ci il dekabrın 19-da Azərbaycan Hərbi-Dəniz Xalq Komissarlığı təşəkkür 
                                                          
29
Polkovnik Məmməd Kərim oğlu Veysov (1900-1972) M.V.Frunze və V.İ.Lenin adına Ali Hərbi 
Akademiyanı bitirmişdir. Otuz yeddinci ildə həbs olunmuş, günahsız olaraq doqquz il Sibir sürgünü 
çəkmişdir – Ş.N. 
  
219 
 
elan etmiş və mükafat olaraq ona gümüş dəstəkli qılınc hədiyyə vermişdi. O, yeni 
yaradılan Azərbaycan Dağ-Atıcı diviziyasına komandir təyin olundu. 
1923-cü ildə Moskvadakı qısa müddətli Ali Hərbi Akademiya kursuna 
göndərilən Cəmşid xan Naxçıvanski 1924-cü ilə qədər orada hərbi təhsil almışdı. 
Azərbaycana qayıdandan sonra yenidən diviziya komandiri təyin edilmişdi. Üç il 
sonra o, ikinci dəfə Hərbi Akademiyaya oxumağa göndərilmiş və 1928-ci ildən 
1929-cu ilədək məşhur generalımız Əliağa Şıxlinskinin təşəbbüsü ilə Azərbaycan 
dilində nəşr olunan “Hərbi bilik” jurnalının redaktorlarından biri olmuşdur. 
Mərhum general Akim Abbasov vaxtilə Naxçıvanskinin komandir olduğu 
diviziyada xidmət edib. Onun dediklərindən: 
- Cəmşid Naxçıvanski qətiyyətli komandir idi. Onun gözəl cizgili siması, 
səliqəylə yana ayrılıb daranmış qara saçları və qalın qaşları altında açıq, aydın 
baxışları indi də gözümün önündədir. O, yaraşıqlı qaməti, hərbçilərə məxsus 
dəyanəti ilə müasirlərindən seçilirdi. Biz - Cəmşid xan Naxçıvanskinin 
divizyasında xidmət edənlər, bu istedadlı sərkərdədən hərbi peşənin sirlərini 
öyrənmiş komandirlər onu iftixarla xatırlayırıq. Biz bu gün də keçmiş ənənələrə 
görə onu “Xan Naxçıvanski”, döyüş təxəllüsünə görə “Şamo” deyə yad edirik. 
Xanlar rayon ərazisindəki iki kilometr cənub-şərqdə yerləşən dağı biz komandirlər 
və qızıl əsgərlər, həmçinin yerli sakinlər komandirimizə ehtiram əlaməti olaraq 
“Xan Naxçıvanski dağı” adlandırırdıq. 
Cəmşid xan komanda məntəqəsini bu dağda qurmuşdu. Buranın reylefi 
elədir ki, həmin dağdan ətrafda Azərbaycan diviziyasının təlim meydançaları aydın 
görünürdü. 
Cəmşid Naxçıvanski hərtərəfli mütəxəssis, siyasi cəhətdən hazırlıqlı, hərb 
işinə sədaqətli zabit idi. Məhz bu yüksək keyfiyyətlərinə görə 1923-cü ildə Hərbi 
İnqilab Şurasının əmri ilə Cəmşid Qızıl Ordunun Ali Komanda Heyəti kursuna 
dinləyici qəbul olundu. Bu kursu müvəffəqiyyətlə bitirən Naxçıvanski 1931-ci 
ildən M.V.Frunze adına Ali Hərbi Siyasi Akademiyanın xüsusi qrupunda təhsilini 
davam etdirdi. Buranı da fərqlənmə diplomu ilə başa vuran Cəmşid Naxçıvanski 
Xalq Müdafiə Komissarının əmri ilə akademiyada müəllim saxlanıldı. 
Həmin dövrdə C. Naxçıvanskiyə verilmiş attestasiya sənədində oxuyuruq: 
“C.Naxçıvanskiyə əvvəllər verilən müsbət rəylər öz qüvvəsində saxlanılsın. 
O, hər cəhətdən inkişaf etmişdir. Cəmşid xan Naxçıvanski hərbi təlimlərdə, 
operativ taktiki təlimatlarda özünü bacarıqlı sərkərdə kimi göstərmişdir. 
C.Naxçıvanskidən korpus komandiri kimi də istifadə etmək olar. O, təmkinli, sakit 
təbiətlidir, tükənməz enerjiyə malikdir, təşəbbüsskardır, gözəl inzibatçıdır, yaxşı 
təşkilatçılıq qabiliyyəti vardır...” 
Bu da Hərbi Akademiyanın kurs rəisi və komissarı, sonralar Sovet İttiaqı 
marşalı Boris Şapoşnikovun həmin attestasiyasının təsdiqi barədə rəyi: 
“Cəmşid Naxçıvanskinin attestasiyası ilə razıyam, atıcı diviziyasının 
komandiri vəzifəsinə münasibdir”. 
220 
 
Vaxtilə süvari qoşunun qızğın pərəstişkarı olan Cəmşid xan orduda bir 
qoşun növünə vətəndaş müharibəsinin təəssüratı ilə həddən artıq aludə olanlarla 
razılaşmır. Akademiyanın dinləyicilərini köhnəlmiş şablonlardan tezliklə yaxa 
qurtarmağa çağırırdı. Sübut edirdi ki, gələcək müharibədə cinahların dövrələnməsi 
üstünlük təşkil edəcək: döyüş meydanlarında o kəs qalib goləcək ki, müxtəlif 
qoşun növlərinin qarşılıqlı fəaliyyətini təmin edə bilsin, döyüşün idarə olunmasına 
yaradıcı şəkildə yanaşmağı öyrənsin. Toxum münbit zəminə düşmüşdü. Lakin bu 
toxumun cücərməsi. 
Bəli, nadanlar, şər və iftira düşgünləri bu toxumun cücərməsinə imkan 
verməlidilər. Onun tərbiyə edib yetirdiyi müdavimləri - S.Biryuzov, A.A.Qreçko, 
P.F.Batistki marşal rütbəsinə çatdılar. Özü isə günahsız məhv edildi. Onun 
fəaliyyətinə verilən xasiyyətnamələrlə, rəylərlə tanış olandan sonra Cəmşid 
Naxçıvanskinin “xalq düşməni” olmasına inanmaq çox çətindir. Bu ağa qara 
demək kimi bir şeydir. Ona görə də polad kimi əyilməyən Cəmşidi sındırdılar. 
Lakin o, istintaqda heç bir iftiranı boynuna almayıb, özünün günahsız dostlarını 
satmayıb, xalqının, nüfuzlu nəslinin adını ləkələməyib. 
İllər keçdi. Başqaları kimi sonralar ona da bəraət verildi. Vaxtilə haqqında 
ürək dolusu ilə danışan bilmədiyimiz bu görkəmli komandir haqqında gənc nəslə 
məlumat vermək imkanı yarandı. İndi onun adına Bakıda Hərbi litsey var. Boya-
başa çatdığı Naxçıvanda isə ev muzeyi açılmışdır. 
Bakı Dövlət Universitetinin müəllimi, hüquq elmlər doktoru, professor 
Əyyub Əsgərov vaxtilə yetmiş yeddinci Azərbaycan atıcı diviziyasının sıralarında 
zabit kimi xidmət edib. O, istedadlı sərkərdə Cəmşid xan Naxçıvanskinin son 
günlərinin şahidi olub: 
- 1937-ci ilin payızında Sankt-Peterburqda keçirdiyim məzuniyyətdən geri 
qayıdırdım. Moskvada hərbi kursda oxuyan yoldaşlarımla gorüşmək üçün Frunze 
adına Hərbi Akademiyaya getdim. Yaxın dostum və Akademiyanın müdavimi 
Hacıbaba Zeynalovun qonağı oldum, həmyerlilərimiz Cəlil Əliyev, Əhmədəli 
Əliyev, Bayram Şıxıyev, Fərhad Şahbazov və başqaları ilə də burada görüşdüm. 
Bir gün Hacıbaba Zeynalovun otağında şam yeməyinə toplaşmışdıq. Bu 
vaxt C.Naxçıvanski otağa girdi. Biz hamımız ayağa qalxdıq, ehtiramla, rəsmi təzim 
edərək onu salamladıq. Görkəmli sərkərdə hər birimizlə ayrı-ayrılıqda görüşdü. 
Üz-gözündə xoş təbəssüm cilvələnirdi... O, 77-ci Azərbaycan atıcı diviziyasında 
xidmət etdiyimi biləndə məni söhbətə tutdu. Azərbaycan xalqının həyatı ilə 
yaxından maraqlanırdı, diviziyanın siyasi döyüş hazırlığı sahəsində əldə etdiyi 
uğurlar barədə məlumatları çox diqqətlə dinlədi və ürəkdən sevindi. O, Vətənin 
müdafiə qüdrətini daim möhkəmləndirməyin, dövrün tələblərinə uyğun olaraq, 
yüksək bilikli kadrlar hazırlanmasının, xüsusilə yeni texnikaya yiyələnməyin vacib 
olduğunu bildirdi. Sonra: “Oğul, bizim xalqımıza yaxşı hazırlıqlı kadrlar 
lazımdır”,-dedi. Gedərkən hamıya müraciət etdi: “Bu Ali Hərbi məktəb-
Akademiya əsl siz gənclərin yeridir, sizin üçündür, əfsus ki, bizim 
221 
 
nümayəndələrimiz burada çox azdır”. Üzünü mənə döndərdi: “Çalışın, qoçaq olun, 
mən elə sizi də burada görmək istərdim”. 
 
DÖRD QARDAġIN FACĠƏSĠ 
 
Xan nəsilli generalın Naxçıvandakı ev muzeyində 1898-ci ildə çəkilmiş 
köhnə bir şəkli var. Tən ortada oturmuş ana - Fərəntac xanım körpə qızını bağrına 
basıb. Yanında şux qamətli üç oğlu - Ehsan xan, Kəlbalı xan və Cəmşid xan 
əyləşib. Çərkəzi geyimdə olan üç qardaşın duruşunda yaşlarına uyuşmayan 
ciddilik, mərdanəlik və vüqar oxunur. Həyatın hələ dinclik və rahatlıq dövrüdür. 
Yastığın üstündə oturan iki yaşlı Cəmşid uşaqlara məxsus heyranlıqla obyektivə 
baxır. Dünyaya uşaq marağı ilə baxan, iki ildən sonra başlanacaq yeni əsrdə onu 
nələr gözlədiyindən hələ bixəbərdir. Dünyanın inqilab tufanı, həyat qasırğası və 
müharibənin alovları balaca Cəmşidi on altı il sonra polad kimi bərkitdi... Hələ 
qarşıdakı həyat faciəsinə bir qərinədən çox qalırdı. Elə bir faciə ki, orada Cəmşid 
xan yox, onun qardaşları Ehsan xan, Kəlbalı xan və hansı təsadüfdənsə bu 
fotoşəkilə düşməyən Davud xan da məkr və böhtanın qurbanı olacaq. 
1920-ci ilin iyununda Cəmşid xanın xidmət etdiyi ikinci Qarabağ süvari 
alayı Şuşada yerləşirdi. Podpolkovnik Naxçıvanski nizami hissə üzrə müavin idi. 
Bir gün gecədən xeyli keçmiş qaldığı evin qapısı döyüldü. Qardaşı Ehsan xan onun 
qonağı idi. Ondan iki yaş boyük olan Ehsan xan da peşəkar hərbçi idi. O, 
Moskvada zadəgan balalarına məxsus kadet korpusu məktəbini bitirmişdi. Ehsan 
xanın da, çox saylı gənc Naxçıvanski zabitlərinin də tam süvari generalı Hüseyn 
xan Naxçıvanski kimi örnək əmiləri vardı. Hüseyn xanın şöhrəti bütün Rusiyaya 
yayılmışdı. Onlar belə igid əmiləri ilə fəxr edir, onun hərb sənətinin davamçısı 
kimi orduda şərəflə xidmət edirdilər. 
Elə Əlahəzrət imperator adına şöhrətli on yeddinci Nijeqorodsk Draqun 
alayında ştabs-rotmistr Murad xan, qvardiya rotmistri Kəlbalı xan (nəvə), poruçik 
İsgəndər xan Naxçıvanskilər göstərdikləri şücaətlərə görə cəbhədə ad-san 
qazanmışdılar. 
1914-cü ildə bölüyü ilə düşmən qüvvələrini pərən-pərən salan Murad xanın 
döyüş xidmətləri “Müqəddəs Anna” ordeninin dördüncü dərəcəsinə, 1915-ci ildə 
“Müqəddəs Stanislav” ordeninin üçüncü dərəcəsinə (qılınc və bantla birgə), 
“Müqəddəs Anna” ordeninin üçüncü dərəcəsinə (qılınc və bantla birgə), 
“Müqəddəs Stanislav” ordeninin ikinci dərəcəsinə (qılıncla birgə) və 1916-cı ildə 
“Müqəddəs Anna” ordeninin ikinci dərəcəsinə (qılıncla birgə) layiq görülmüşdür. 
Birinci Dünya müharibəsindən sonra Vətənə qayıdan rotmistr Murad xan 
Naxçıvanski Milli Ordunun üçüncü Şəki alayında birinci bölüyün komandiri oldu. 
Döyüşlərdə igidliklə vuruşan poruçik İsgəndər xan Naxçıvanskinin 
xidmətləri isə “Müqəddəs Anna” ordenin üçüncü dorəcəsinə (qılınc və bantla 
birgə), “Müqəddəs Anna” ordeninin dördüncü dərəcəsinə (İgidliyə görə yazısı ilə) 
222 
 
və “Müqəddəs Stanislav” ordeninin üçüncü dərəcəsinə (qılınc və bantla birgə) 
layiq görülmüşdür. 
1916-cı il aprelin 1-də “Kaspi” qəzeti yazırdı: “Ulan Leyb - qvardiya 
alayının rotmistri Kəlbalı xan Naxçıvanski 1914-cü il avqustun 15-də Sokokov 
kəndini düşməndən geri aldığına görə “Georgi silahı” ilə təltif olunmuşdur. Onun 
komandir olduğu vzvod heyəti alayın sol cinahında döyüşlər apararkən qəflətən 
avstraliyalıların bir eskadronunun basqısına məruz qalmışlar. Özünü itirməyən 
rotmistr Kəlbalı xan az saylı qüvvə ilə hücuma keçərək düşməni qaçmağa məcbur 
etmiş, qaranlıq düşənə qədər onları təqib edərək döyüş ərazisindən çıxartmışlar. 
Ötən döyüşlərdə də uğurlu qələbələr qazanan rotmistr Kəlbalı xanın xidmətləri 
üçüncü dərəcəli “Müqəddəs Anna” (qılınc və bantla birgə) və ikinci dərəcəli 
“Müqəddəs Anna” ordenləri ilə (qılıncla birgə) qiymətləndirilmişdir”. 
1918-1920-ci illərdə Azərbaycan Milli ordusunda xidmətini davam etdirən 
Kəlbalı xan Naxçıvanski və Kərim xan İrəvanski haqqında Respublika Nazirlər 
Soveti sədrinin adına 1919-cu ilin mart ayında yazılmış raport saxlanılır. Həmin 
sənədi Hərbiyyə naziri, tam artilleriya generalı Səməd bəy Mehmandarov və Baş 
Qərargah rəisi general-mayor Həbib bəy Səlimov imzalamışlar. Sənəddə oxuyuruq: 
“Qvardiya ştab-rotmistrləri Kəlbalı xan Naxçıvanskinin və Kərim xan İrəvanskinin 
keçmiş Rusiya hərbi nizamnaməsinə görə rütbələri ştab-rotmistr idi. Bu günkü 
orduya dəyişdirildikdə isə həmin rütbə podpolkovnik olmalıdır. Şərur və Naxçıvan 
qəzalarının erməni daşnaklarından azad olunmasında fərqləndiklərinə görə onlar 
polkovnik rütbəsi almağa tam mənada layiqdirlər”. 
Naxçıvan və Şərur qəza qoşunlarının komandanı olan Kəlbalı xanın 
polkovnik rütbəsi alması barədə fakta təəssüf ki, sonrakı sənədlərdə rast gəlmədik. 
Dörd qardaşdan ikisi - Ehsan xanın və Cəmşid xanın doğma qardaşı Davud xan və 
Kəlbalı xan 1920-ci ildə bolşevik istilasından sonra İrana mühacirətə getməyə 
məcbur oldular. 
Birinci Dünya müharibəsi illərində ştab-rotmistr Ehsan xan da leyb-
qvaridya Varşava Ulan alayında şöhrətli döyüş yolu keçmişdir. 1914-1916-cı 
illərdə üstü “İgidliyə görə” yazılı dördüncü dərəcəli “Müqəddəs Anna”, yenə 
həmin ili üçüncü dərəcəli “Müqəddəs Stanislav” (qılınc və bantla birgə), 1915-ci 
ildə “Müqəddos Anna” (qılınc və bantla birgə), 1916-cı ildə ikinci dərəcəli 
“Müqəddəs Anna” (qılınc birgə) ordenləri ilə təltif olunmuşdur. 
Polkovnik Tuqanov 1918-ci il avqustun 20-də Tiflisdə Ehsan xana verdiyi 
xasiyyətnamədə yazırdı ki, alayın bütün yürüş və döyüşlərində, xüsusilə 1916-cı il 
aprelin 3-də apardığı kəşfiyyat işlərində bacarıqlı komandir kimi fərqlənmişdir. 
İmperiya ordusu dağılandan sonra Vətənə qayıdan ştab-rotmistr Ehsan xan 
1919-cu il mayın altısınadək dördüncü Borçalı süvari alayında bölük komandiri 
kimi Lori nahiyyəsində və Qarayazı ərazisində daşnak ermənilərə qarşı döyüşlər 
aparmışdır. Həmin ildən üçüncü süvari alayında, üçüncü bölüyün komandiri olan 
223 
 
Ehsan xanın Qarabağda göstərdiyi qəhrəmanlığa görə rütbəsi də polkovnikə 
çatmışdı. 
Cəmşid xan kiçik qardaş kimi onun şücaətinə, döyüşlərdə aldığı ordenə və 
rütbədə sürətlə irəliməsinə çox sevinirdi. Podpolkovnik Ehsan xan yenə Qarabağı 
daşnaklardan qorumağa gəlmişdi. 1920-ci ilin aprelində Azərbaycana soxulan 
silahlı bolşeviklər hər şeyi tar-mar eləmişdi. Azərbaycan hökuməti buraxılmış, 
ordusu dağıldılmışdı. Bolşeviklər Bakıda və Gəncədə talan həftəsini yenicə 
qurtarmışdılar. Amma müsavat əsgər və zabitlərin sorğu-sualsız güllələnməyi hələ 
də davam edirdi. Gecə yarısı qapı döyüləndə Ehsan xan hamıdan tez ayıldı. 
Qardaşı Cəmşidin oyanmasına qıymayıb durub qapını açdı. Bolşevik-daşnak 
əsgərlərinin tüfənglərindəki süngülər ay işığında parıldadı. Taxta qoburlu mauzeri 
olan daşnak zabiti soruşdu: “Cəmşid xan Naxçıvanski sizsiniz?” Ehsan xan dərhal 
məsələni anladı. Bir anlığa ləngidi, kandarı o tərəfə adlayıb qapını bağladı. “Bəli, 
Cəmşid xan mənəm” - dedi. 
Onu şəhərin kənarına aparıb müsavat zabiti olduğuna görə sorğusuz sualsız 
güllələdilər... 
1920-ci il iyunun 11-də isə Fövqəladi Komissiya 1108 saylı “Həbs sənədi” 
tərtib etdi. 
Nəyə görə həbs olunub güllələnmişdir sualının qarşısında: on birinci orduda 
xidmət etmək istəmədiyinə görə müsavat zabiti kimi güllələnmişdir. - Cavabını 
yazdılar. İyirmi yeddi yaşı yenicə tamam olan Ehsan xan Naxçıvanskinin ömrünə 
namərdlər nöqtə qoydular. 
Otuzuncu illərin axırlarında isə İran ordusunda xidmət edib yüksək 
rütbələrə çatan Davud xanı və Kəlbalı xanı şah 1934-cü ildə qvardiyaçılarına 
güllələtdi. Çünki bu taydan gedən bolşevik-daşnak donoslarına əsaslanan şah, igid 
Kəngərli qardaşlarına inamını itirmişdi. 
Dörd qardaşdan heç biri otuzuncu illərin tufanlarından salamat çıxmadı... 
 
İyul 1991-ci il 
 
KOMĠSSAR SARI ġƏMĠSTAN 
(1895-1937) 
 
“Komsomol poeması” ötən əsrin otuzuncu illərində yazılıb. 1970-ci ildə bu 
əsər əsasında “Yeddi oğul istərəm” bədii filmi çəkilib. Hər iki əsərdə eyniadlı 
qəhrəmanı - San Şəmistan obrazını çoxları şairin bədii təxəyyülündən yaranmış 
surət kimi qəbul edirdilər. Sarı Şəmistanın tarixi şəxsiyyət olmasını bilənlər indi də 
çox azdır. 
El-obada Sarı Şəmistan adı ilə məşhur olumuş Şəmistan Mahmud oğlu 
Əyyubov 1895-ci ildə Qazax qəzasının Dağ Kəsəmən kəndində əkinçi ailəsində 
anadan olub. Aprel inqilabından əvvəl Qazaxda ikiillik məktəbi bitirib. 
224 
 
1924-cü ildə banditizmə qarşı mübarizənin fəal iştirakçısı olub. Hələ 1918-
ci ilin oktyabr ayında iyirmi üç yaşlı Şəmistan Əyyubov bolşevik partiyasının üzvü 
olub. 
İnqilabın məzlum xalqlara səadət gətirəcəyinə sidq ürəklə inanan Şəmistan 
Əyyubov könüllü olaraq qızıl ordu sıralarına qoşulub. O, Zakaspi, Əndican, 
Aktubə cəbhələrində baş verən döyüşlərdə iştirak edib. 
1918-ci il oktyarbın 25-də RK(b)P Daşkənd təşkilatına çağırılan Şəmistan 
Mahmud oğlu həmin gün bolşeviklər partiyasına qəbul edilib. Qəbul vaxtı o deyib: 
“Mən bolşeviklər partiyasına qorxuya görə yox, namusa görə daxil oluram. Mən 
ideyama görə şüurlu surətdə bu partiyanın sıralarında canla-başla xidmət etməyə 
söz verirəm. Heç bir qüvvə məni fəhlə-kəndli bacı-qardaşımın seçdiyi bu sağlam 
yoldan döndərə bilməz”. 
Komissar Şəmistan Əyyubov Daşkənddə baş verən (1919-cu il yanvar 
ayında) əksinqilabçı Osipov üsyanının yatırılmasında mərd komissar kimi əldə 
silah vuruşmuşdu. 
Həmin ilin mart ayında mətin bolşevik kimi Buxara ərazisində 
əksinqilabçılara qarşı döyüşə göndərilib. O, burada Türküstan Bürosunun 
Poltorotski şəhər RK(b)P Müsəlman Komitəsinin və Zakaspi Müsəlman 
Bürosunun sədr müavini vəzifəsində çalışıb. 1920-ci ilin iyun ayında Şəmistan 
Əyyubov Azərbaycana qayıdıb. Qazax Qəza Partiya və İnqilab Komitələrinin sədri 
təyin edilib. Bir il yarım Qazaxdakı fəaliyyətindən sonra onu Şamaxı və Göyçay 
qəzasına məsul işə göndəriblər. O, bu qəzalarda neçə-neçə qaçaq-quldur yuvalarını 
dağıdıb. 
Komissar Şəmistan Əyyubov 30-cu illərdə Qazax Rayon Partiya 
Komitəsinin katibi, Yevlax pambıq zavodunun direktoru, Biləsuvar Rayon İcraiyyə 
Komitəsinin sədri, Azərbaycan Toxucular İttifaqının sədri kimi məsul vəzifələrdə 
çalışıb. 
1937-ci ilin qara günləri kabus kimi ölkəmizə yeriyəndə təhlükə mərd 
komissar Şəmistan Əyyubovun da qapısını döyüb. Hələ 1935-ci ilin noyabr 
ayından bu faciə, hökumət adamlarının inamsızlığı qarabaqara onu izləməyə 
başlamışdı. Həmin il, həmin ayda onun üçün qondarma sənəd Mir Cəfər Bağırovun 
və Şahverdiyanın imzası ilə hazırlanmışdı: “Antipartiyaçı hərəkətlərinə, burjua ailə 
mühitində irticaçı ənənələrinin qalıqlarına rəğbət bəslədiyinə görə Şəmistan 
Əyyubov RİK-in sədri vəzifəsindən azad edilsin. Şəmistan Əyyubovu partiya 
məsuliyyətinə cəlb etmək üçün sənədlər Partiya Kollegiyasına göndərilsin”. 
 
AK(b)P MK katibi M.C.Bağırov  
AK(b)PMK və BK xüsusi 
bölməsinin müdiri Şahverdiyan 
 
225 
 
Mərd komissar Şəmistan Mahmud oğlu Əyyubovu SSRİ Ali məhkəməsinin 
Hərbi Kollegiyasının səyyar sessiyası əksinqilabçı-trotskçi və millətçilik 
fəaliyyətinə görə birinci kateqoriya ilə güllələnməyə məhkum etdi. Onu 1937-ci 
ildə yanvarın 5-dən 6-na keçən gecə güllələdilər. 
Komissar Şəmistan Əyyubov güllələndikdən sonra Pəri xanım Abdulla qızı 
Vəlikova-Əyyubova “vətən xaini”nin həyat yoldaşı kimi cəzasını İslah Əmək 
Düşərgəsində çəkməklə SSRİ XDİK-in 1938-ci il  9 aprel tarixli qərarı ilə 8 il 
müddətində azadlıqdan məhrum edildi. Dörd uşaq anası Pəri xanım Mordoviyaya 
sürgün olundu. Böyük oğlu on beş yaşlı Mahmud həbs olundu, Bayıl həbsxanasına 
salındı. On bir yaşlı İsmayıl, on dörd yaşlı Gülzar və on üç yaşlı Ədiləni isə 
Şüvəlandakı “bezprizorniklər” saxlanan kaloniyaya göndərdilər. 
Sarı Şəmistanın kiçik qızı Ədilə xanım Əyyubova (05.10.1925 -
06.06.2006): - Koloniyadakı uşaqların hamısı cinayət üstündə tutulanlar idi. 
Onlarla bizə heç bir fərq qoyulmurdu. Koloniyada hər gün bizi də cinayətkar 
uşaqlar kimi vəhşicəsinə döyürdülər. 
Biz koloniyadakı bu ağır cəzalara, müsibətlərə dözməyərək Moskvaya, 
V.İ.Leninin arvadı N.Krupskayaya məktub yazdıq. Yazdıq ki, heç bir günahımız 
olmadan iki bacı, bir qardaşı cinayətkar uşaqlarla bir koloniyada saxlayır və bizə 
əzab verirlər. Xahiş edirik bizə kömək edəsiniz. 
Aradan iki-üç həftə keçər-keçməz məni Rostova, o biri qardaş-bacımı isə 
Krasnodar vilayətindəki uşaq evinə göndərdilər. Böyük qardaşım Mahmudu on beş 
yaşı olduğuna görə həbs etmişdilər. Bunu eşidən anam türmədə aclıq elan etmişdi. 
Yuxarılara yazıb bildirmişdi ki, əgər oğlumu buraxmasanız özümü öldürəcəm. 
Ananın bu məktubundan sonra böyük qardaşım Mahmudu həbsxanadan birbaşa 
əsgərliyə göndərmişdilər. 
Məni Rostovun Proletarskaya stansiyasındakı bir saylı uşaq evinə gətirdilər. 
Uşaq evinin müdiri İrina Mizaylovna Tarasova məni çox istəyirdi. Bir azdan 
müharibə başlandı. 1942-ci ilin noyabr ayında faşistlər Rostovu işğal etdilər. Onda 
bizi vaqonlara doldurub Almaniyaya apardılar. 
Bizi Almaniyada Zigen şəhərindəki silah zavodunda işlədirdilər. Üç il həbs 
düşərgəsində qaldıq. 1945-ci ildə Sovet ordusu Almaniyaya hücum edəndə bizi 
mühafizə edən alman əsgər və zabitləri qaçıb dağıldılar. Əsirlərlə birgə hasarı 
söküb qaçdıq. İki gün, iki gecə yol gedəndən sonra gəlib sovet ordusuna çatdıq. 
Bizi siyahıya aldılar. Kim haradan gəlibsə, oraya da göndərdilər. Mən yenidən 
Rostov uşaq evinə gəldim. Artıq on yeddi yaşım vardı. İki ildən sonra dayım oğlu 
Abdulla Vəkilovdan məktub aldım. Yazırdı ki, anan sürgündən qayıdıb, sən də 
qayıt gəl Bakıya. 
Bakıya gəldim. Getməyə yerim olmadığına görə Mehdixan dayımgilə 
getdim. Dayım arvadı Ruqiyyə xanım məni tanımadı. Soruşdu ki sən kimin qızısan, 
sənə kim lazımdır? Cavab verdim ki, mən Sarı Şəmistanın və Pəri xanımın 
qızıyam. Rostov uşaq evindən qayıdıb gəlmişəm. Burada evimiz yoxdur, anamın 
226 
 
da yerini bilmirəm. Bəs indi hara gedim?... Ruqiyyə xanım dərhal qaynı Səməd 
Vurğuna zəng edib əhvalatı danışdı. Səməd əmim Abdullanı tapıb tapşırdı ki, bunu 
Şəmkirə-anası Pəri xanımın yanına apar. O vaxt da anam “xalq düşməni” Sarı 
Şəmistanın arvadı olduğuna görə ona nə Bakıda, nə də Qazaxda yaşayıb-işləməyə 
icazə verməmişdilər. Ona görə də Şəmkirdə uzaq qohumlarımızdan birinin evində 
qalırdı. 
Kiçik əmim Əyyub Krasnodara məktub yazıb uşaq evindən bacımla 
qardaşımı gətirmişdi. Onları Dağ Kəsəmənə aparıb özü saxlayırdı. Bacım Gülzar 
müəllimlik texnikumunu bitirmişdi. “Xalq düşməni”nin qızı olduğuna görə heç 
yerdə işə götürmürdülər. 
Böyük qardaşım Mahmud müharibədən bir gözü şikəst qayıtdı. Mən Gəncə 
Tibb texnikumunu əla qiymətlərlə bitirib, imtahansız Tibb İnstitutuna qəbul 
olundum. Kiçik qardaşım İsmayıl Gəncə Kənd Təsərrüfatı İnsititutunu bitirib 
aqronom işlədi. Mən otuz iki yaşımda dayım oğlu Abdulla Paşa oğlu Vəkilovla ailə 
qurdum. 
O vaxtlar Səməd dayım - Səməd Vurğun bizə tez-tez gələr, təsəlli verər, 
bizdən qayğısını əsirgəməzdi... 
Pəri xanım Vəkilovanın 1954-cü ildə Gəncədən Səməd Vurğuna yazdığı bir 
məktubunu həyəcansız oxumaq mümkün deyil. Həmin məktub Əlyazmalar 
İnsititutunun elmi arxivində (Arx.46, Q-51(929); s.v.429) saxlanılır. 
Bu təsirli məktubu oxuyanda əsilzadə nəslin qızının və igid komissar Sarı 
Şəmistanın həyat yoldaşının necə böyük bir ehtiyac içində yaşadığına görə keçmiş 
totalitar sovet rejminə insanın nifrəti qat-qat artır. 
Pəri xanım Abdulla qızı Vəkilova (1898-1975) yazır: Əziz Səməd! Əvvəla, 
məndən və İsmayıldan böyük salamlar. Əzizim, mən xəstəyəm, göz xəstəsi olmaq 
çox pisdir. Bir gözüm tamam kor olub, heç bir müalicənin xeyri yoxdur. Neyləmək 
olar, görünür, qismətim belə imiş. Allah sənə can sağlığı versin, əgər sənin 
köməyin olmasaydı, çoxdan bu dünyadan getmişdim. Səməd, elə düşünmə ki, mən 
sənə müraciət edərkən mənəvi ağrı hiss etmirəm. Mən çox məğrur adamam, lakin 
qismətin acılığı məni sənə müraciət etməyə məcbur edir. Bunun müqabilində mən 
gecə-gündüz Allahdan sənə sağlamlıq diləyirəm. Eybi yoxdur, mənim 
iztirablarımın sona yetməsinə az qalıb. İsmayıl artıq Kənd Təsərrüfatı İnsititutunda 
təhsilini başa vurmaq üzrədir. Bəlkə, bir az onda vəziyyətimiz düzəldi. Sən elə 
bilmə ki, mənə sənə müraciət etmək asan gəlir. Gözümün yaşını saxlaya bilmirəm, 
lakin çıxılmaz vəziyyətdəyəm. İsmayıl cəmi 320 manat pul alır, iki nəfərik. O, indi 
işləyə bilmir, səhər saat doquzdan axşam saat beşə, bəzən yeddiyə kimi dərsdə 
olur. Ona görə də xahiş edirəm ki, söz verdiyin kimi bizə kömək edəsən. Qışdır, 
soyuqdur, aclıqdır, çox çətindir. Hələ bütün bunlardan əlavə İsmayılın geyimi 
yoxdur, təkcə bir köynəyin içində qalıb. Bu vəziyyətdə dərsə gedir, ətrafdakıların 
ona necə münasibət göstərdikləri, ona nə gözlə baxdıqlan sənə aydındır. Bir daha 
üzr istəyirəm, yoxluq məni səni narahat etməyə məcbur edir. Ümid edirəm ki, bu 
227 
 
ağır vəziyyətimdə sən məni darda qoymayacaqsan. Nə qədər mümkün edərsənsə, 
artıq bir neçə gecədir ki, acıq. 
Sənin bədbəxt Pərixanım bacın (Vəkilova) 
Ünvanım: Gəncə şəhəri, ev 31 
Eyyubov İsmayıl 
 
İstəyirsən pulu Ədiləyə ver, Paşa qağamgildə qalır. O, mənə çatdırar, onun 
ünvanı: Bakı şəhəri, İkinci Parallel küçəsi, 65, Vəkilova Nigar. 
 
POLKOVNĠK QALĠB BƏY VƏKĠLOV 
(1888-1937) 
 
Bizim işimiz müqəddəs, haqq işidir, bizim ölməyimizlə o məhv olmayacaq. 
- Qalibiyyət yolunda bizim qanımız hələ çox töküləcək, ancaq göstərilən 
fədakarlıqla, verilən qurbanlarla böyük ideyalar qalib gəlir. Biz ölməklə, al 
qanımıza boyanmış azadlıq və bərabərlik bayrağını, intiqam və qabiliyyət irsini 
gələcək nəsillərə qoyub gedirik. 
Spartak 
 
Topoqraf-general İbrahim ağa Vəkilovun qəribə taleyi ilə bağlı axtarışlar 
aparıb mətbuatda çıxış etdikdən sonra onun doxsan iki yaşlı oğlu Faris baba ilə 
dostluğumuz başlandı. Bir neçə dəfə görüşdükdən sonra qoca mənə etibar edib öz 
həyat yolundan, general-mayor İbrahim ağa Usubovdan danışdı. Hər dəfə 
görüşəndə günahsız olaraq həbs edilib əvvəl Mordoviyada, sonra Karaqandada on 
səkkiz il çəkdiyi əziyyətlərdən, iztirablardan yana-yana, bir-birindən dəhşətli 
əhvalatlar söyləyirdi. 
Eşitmişdim ki, Faris babanın kiçik qardaşı polkovnik Qalib bəy Vəkilovun 
1918-ci ildə yaranan Milli Orduda böyük xidmətləri olub. Onu da otuz yeddidə 
həbs ediblər. Arabir qardaşı haqqında soruşurdum. Hər dəfə də o, söhbətin yönünü 
dəyişir və bu barədə danışmaq istəmirdi. Yüzü haqlayıb, uşaq kimi kövrək olan 
qocanın qəlbinə dəyməyə qıymırdım. Bir dəfə söhbəti Çingiz İldırımdan saldım. 
Bilirdim ki, Çingiz İldırımla Qalib bəy dost olublar. Qoca məcbur olub ötəri bir 
əhvalat danışdı. Mən əl çəkməyib, - Qalib bəy niyə tutulub? - deyə soruşanda qoca 
qəmli-qəmli üzümə baxıb xeyli dinmədi. Bu an divardakı saatın səsi bizi 
diksindirdi. Hər ikimiz dönüb ona baxdıq. Əqrəblər düz on birin üstündə 
dayanmışdı. Bu gün Faris baba ilə söhbətimiz həmişəkindən daha çox olmuşdu. 
Həqiqətən onu bərk yormuşdum. Durub getmək istəyəndə qoca əlimdən yapışıb: 
- Bərk yorulmuşam, - dedi. Qoy qardaşım Qalib haqqında söhbət qalsın, 
onun faciəsi çox uzundur. Bu illərlə ürəyimdə gəzdirdiyim yaralı bir söhbətdir. 
Yazıq görkəm alan qoca üzrxahlıq elədi; - İncimə, gələn şənbə-bazar 
gözləyəcəyəm... 
228 
 
Təəssüf ki, Faris baba mənə görüşmək üçün vəd etdiyi bazar gününə kimi 
yaşamadı... 
Sonralar Qalib bəy Vəkilovun doğma qızı Leyla xanımla bir neçə dəfə 
görüşdüm. Pedaqoji elmlər doktoru, professor Leyla xanım Vəkilova 
M.F.Axundov adına Rus Dili və Ədəbiyyatı İnstitutunda işləyirdi. 
General Əliağa Şıxlinskinin onlarda saxlanan nadir şəkillərinin üzünü 
çıxartdıranda, general babası İbrahim ağa Vəkilov haqqında veriliş hazırlayanda 
arabir atası haqqında da soruşdum. O da əmisi kimi suallarıma çox qısa cavab verir 
və nədənsə bu mövzunun üstündən sükutla keçirdi. 
“...Bu gün bütün bunlar qəribə görünür, ancaq o illər repressiya olunanların, 
hətta uşaqları da bəzən öz ata-analarının günahkar olmasına inanır və açıq-aşkar 
onlardan üz çevirirdilər. Bu nə ilə əlaqədar idi? Qorxaqlıqla, yoxsa öz şəxsi 
həyatını qorumaqla? Bu da vardı, amma əsas yalnız kor koranə, fanatik inam idi”. 
Professor Nikolay Truşenkonun bu sətirlərini “Smena” jurnalında (1988,№ 
9) oxuyanda dərhal Leyla xanımı xatırladım. Susmağının səbəbini sanki bu 
sətirlərdə tapmışdım. Elə ki, atası haqda danışmağa başladı, bir daha gördüm və 
hiss etdim ki, Leyla xanımdan qorxu hissi, doğrudan da, çox uzaqdır. Zarafat 
deyildi, doğma atadan danışmaq, yazmaq əlli ildən çox idi yasaq edilmişdi. O, heç 
vaxt “xalq düşməni” atasından üz döndərməmişdi. Nə kor-koranə, fanatikcəsinə 
“ellər atası Stalinə”, nə də cəllad M.C.Bağırova özünün pənahı kimi pərəstiş edə 
bilməmişdi. O illərdə incidilmiş əlli bir min “gözükölgəli” azərbaycanlı ailəsindən 
biri kimi dərdini ürəyində çəkmişdi və, bəlkə də, Leyla xanımın ağlına gəlməzdi ki, 
vaxt gələcək, aşkarlığın, demokratiyanın işığında hər şey açıq-aydın etiraf ediləcək. 
Bütün gümanlar, şübhələr ürəklərdən silinib atılacaq, haqq-nahaq öz yerini 
tapacaq. 
- Təəssüf ki, mən atamı babam İbrahim ağadan daha az görmüşəm, - Leyla 
xanım söhbətinə general babasından başlayır. - ilk dəfə atam Qalib bəy həbs 
ediləndə mənim cəmisi altı yaşım vardı. İkinci dəfə isə on üç yaşında idim. Ona 
görə də atam haqqında anamın söhbətlərindən yadımda qalanlar çoxdur. 
- Bəs general babanız İbrahim ağa Vəkilov atanız həbs ediləndə sizə onun 
haqqında heç nə danışmayıb?  
- Yox, babam heç vaxt oğlunun günahsız həbs olunması haqqında söhbət 
salmazdı. Sonralar mənə məlum oldu ki, babam atamın tutulmasını ürəyində 
sağalmaz yara kimi gəzdirirmiş. Mənim kimi körpə qız uşağına xalqının, Vətəninin 
rifahı üçün çalışan atamın xidmətlərini və onun günahsızlığını başa salmaq 
iqtidarında deyilmiş. Atam tutulandan sonra babamın qəddinin əyilməyini indi də 
gözüm önünə gətirəndə kövrəlirəm. Babam o ağır illərdə qanadları qırılmış quş 
kimi gəzirdi. 
General-topoqraf İbrahim ağa Vəkilovun ailəsində üç övlad böyüyürdü. 
1866-cı il iyunun 20-də isə tale bu ailəyə yeganə qız payı - Rəna xanımı bəxş 
etmişdi. Xoşbəxt ailənin bircə nigarançılığı vardır: ata müsəlman, ana isə xristian 
229 
 
dininə mənsubdur. Bəs övladları hansı məzhəbə qulluq etməlidir? - sualı ailəni 
keçilməz sədd, dibigörünməz qaranlıq qarşısında qoymuşdu. 
1888-ci ildə anadan olan Qleb sənətində atanın yolunu seçdi. O, hərbçi 
olmaq məqsədi ilə Tiflis kadet korpusunu müvəffəqiyyətlə bitirib Xarkovdakı 
üçüncü Aleksandr adına Ali Hərbi-Texniki İnstituta qəbul olundu. İkinci kursdan 
sonra Qleb Vəkilov könüllü olaraq həmin institutu tərk etdi. Sonralar Moskvadakı 
Alekseyev Hərbi Məktəbində Təhsili davam etdirdi. 
Əsrin əvvəllərində fəhlə sinfi ayağa qalxıb mütləqiyyətin rədd olunmasını 
tələb edirdi. Qanlı bazar hadisələrindən hiddətlənən xalq hərəkatı coşmuşdu. 
İmperiyanın hər yerində çarizmin qanlı cinayəti nifrətlə qarşılandı. Belə təlatümlü, 
qarışıq bir dövrdə ananın da, atanın da əzabı onlara dinclik vermirdi. Peterburqda 
təhsil alan böyük oğlu Borisi, Moskvada yunker məktəbində oxuyan Qlebi də bir 
sual düşündürdü. Mən kiməm, hansı millətə məxsusam? Bu izahedilməz sual 
qarşısında qalan hər iki qardaş tez-tez ata-anaya müraciət edirdilər. 
Faris bəy Vəkilovun söhbətindən: - Mənim on doqquz yaşım tamam oldu. 
Dərs məşğələləri ilə bərabər Məhəmmədin dininə keçmək fikri də məni tərk 
etmirdi. 1904-05-ci illərdəki şərait bu niyyətimin həyata keçməsinə kömək etməli 
idi. Bədniyyətli Rus-yapon müharibəsi, xalq kütlələri arasındakı inqilabi əhvali-
ruhiyyə çar hökumətini bəzi liberal qərarlar verməyə məcbur etdi. 
1904-cü ildə “Din azadlığı haqqında manifest” nəşr olundu. Orada hər hansı 
bir səbəbdən öz ata-baba dinindən dönmüşlərə yenidən o dinə qayıtmalarına icazə 
verilirdi. Adama elə gəlirdi ki, müvafiq ərizə vermək kifayətdir ki, bununla da 
məsələ həll olunsun. Təcrübəli adamlar, o cümlədən mənim valideyinlərim, 
Peterburqa gəlişimin birinci ilində pravoslav dinin müdafiəçilərini bilavasitə 
yaxınlığında bu məsələni qaldırmağı məsləhət görmədilər. Anamın Lev Tolstoya 
məktubunda da bu ehtiyat öz əksini tapmışdı. Xoşagəlməz hadisələrdən yaxa 
qurtarmaq məqsədilə mənim niyyətimin həyata keçirilməsini bir qədər ləngitməli 
olduq. 
Ona görə də çıxılmaz vəziyyətdə qalan anam Yelena Yefimovna Vəkilova 
1909-cu il martın 2-də yazıçı Lev Nikolayeviç Tolstoya məktubla müraciət etməli 
olub. 
Lev Tolstoyun məktubundan sonra Yelena Yefimovnanın və İbrahim ağa 
Paşa ağa oğlunun övladlarının üçü də müsəlman dinini qəbul edir. Zaqafqaziya 
müftüsü Mirzə Hüseyn əfəndi Qayıbzadə bu barədə onlara rəsmi sənəd verib 
oğlanlarının adlarını belə dəyişdirir - Baris, Faris, Qleb isə Qalib olur. 
1910-cu ildə yunker Qalib bəy Vəkilov Moskvadakı Alekseyev hərbi-
texniki məktəbini bitirib xidmətə başladı. Birinci Dünya müharibəsi başlananda o, 
Qərb cəbhəsindəki mühəndis alayında döyüşürdü. Molodeçnıy şəhəri uğrunda 
gedən döyüşlərdə göstərdiyi qəhrəmanlığa görə podpolkovnik Qalib bəy Vəkilov 
ikinci dərəcəli “Müqəddəs Georgi” ordeni ilə təltif olundu. Hərbi-texniki 
mütəxəssis kimi Qalib bəy Vəkilovun on başlıca vəzifəsi düşmənin qəfil hücum 
230 
 
edəcəyi keçidlərin möhkəm qurulması, səngərlərdə piyada və tank əleyhinə 
mərmilərin dəqiq yerləşdirilməsi idi. 
Leyla xanımın stolun üstünə qoyduğu müxtəlif sənəd və foto-şəkillərin 
hamısı inqilabdan əvvələ məxsusdur. Onların arasında çox qalın olmayan bir kitab 
da var. Bu məşhur ədəbiyyatşünas Firidun bəy Köçərlinin “Azərbaycan tatarlarının 
ədəbiyyatı” kitabıdır. Onu müəllif 22 oktyabr 1903-cü ildə avtoqrafla Leyla 
xanımın general babasına hədiyyə verib. “Hörmətli İbrahim ağa Vəkilova böyük 
məhəbbət nişanəsi ilə Firidun bəy Köçərlidən. Qori şəhəri”. 
Şəkillərdən ikisi daha maraqlıdır. Onlar general-leytenant Əliağa 
Şıxlinskiyə məxsusdur. İndiyədək heç kəsə məlum olmayan və heç yerdə dərc 
edilməyən bu şəkillər 1915-ci ilə aiddir. Bir qrup zabit və üç nəfər şəfqət bacısı ilə 
birgə çəkilmiş şəkildə isə Əliağa Şıxlinski həyat yoldaşı Nigar xanımla birgə 
dayanıb. 
- Nigar xanımla yanaşı əyləşən anam Aleksandra İvanovna Vəkilovadır. 
Anam da atam Qaliblə birgə Birinci Dünya Müharibəsi illərində döyüşən orduda 
xidmət edib. Anamın rütbəsi leytenant olub. O da Nigar xanım kimi hərbi səhra 
qospitalında şəfqət bacısı işləyib. Oktyabr inqilabı başlananda onlar Minsk 
ətrafındakı cəbhədə olublar. Atam üç ay ordu sıralarında komandir kimi xidmət 
etdikdən sonra komandanlıq onu qulluğunu davam etdirmək üçün Bakıya ezam 
edir. O, yeni yaranan Azərbaycan Milli Ordusunda hərbi-mühəndislər idarəsinin 
rəisi təyin olunur. Podpolkovnik rütbəsində Azərbaycan ordusunun süqutuna qədər 
işləyir. Sonra atam XI Ordunun Ənzəli şəhərindəki mühəndis qoşunları hissənin 
rəisi vəzifəsində qulluq edir. Anam da bu yürüşdə atamla birgə olub. Atam bu 
yürüşdə ağır xəstələnib. O, malta qızdırmasına tutulub. Xəstəliyinə baxmayaraq, 
1922-ci ildə yenidən Azərbaycan Baş Hərbi-Mühəndislər İdarəsinin rəisi 
vəzifəsində işə başlayıb. Sonra Zaqafqaziya Qızıl Ordu Hərbi İnqilab şurasının 
hərbi sənaye komitəsinin direktoru olub. Bu vəzifədə beş il işləyib. 
- Leyla xanım, bayaq dediniz ki, atanız iki dəfə həbs edilib. Otuz yeddinci 
ildən əvvəl nə vaxt həbs olunmuşdu? 
- Atam ilk dəfə 1931-ci ildə həbs edilib. O, inşaatçı-mühəndis sifətilə 
Belomor-Baltik kanalının tikintisində dustaq kimi işləmişdi. 1933-cü ildə o, 
həbsxanadan gəldi. Qocalıb əldən düşmüş, xəstəhal atamın saçı tamam ağarmış və 
dinib-danışmaz olmuşdu. O, tək bircə dəfə mənimlə həbs olunması haqqında 
söhbət edəndə dedi: “Kim mənim haqqımda sənə nə deyir-desin, bilmirəm. Bircə 
onu yadında saxla ki, mən nə Vətənimin, nə xalqımın qarşısında, nə sənin, nə 
ananın, nə də heç kəsin qarşısında günahkar deyiləm”. 
Belomor-Baltik kanalı tikintisindən qayıdandan sonra atam Bakıda Məişət-
Tikinti Trestində direktor müavini işlədi. 
Yadımdadır, çox tez-tez xəstələnirdi. Semaşko adına xəstaxanada, 
dəmiryolu xəstəxanasında, sonra da Bayıldakı xəstaxanada müalicə olunurdu. Onu 
operasiya elədilər. Anamla yanına çox çətinliklə gedib-gəlirdik. Bir xeyli sonra 
231 
 
atamın səhhəti yaxşılaşdı. Ailəmizin güzaranı da pis deyildi. O, işini dəyişmişdi. 
İndi Kür üstündəki Bankə qəsəbəsində işləyirdi. Sən demə, ən dəhşətlisi geridə 
imiş. Otuz yeddinci il gəlib çatdı. Laxa ağzını açan bu dəhşətli qara il yüzlərlə saf 
Azərbaycan ziyalısı ilə birlikdə atamı da uddu
30
... 
1956-cı ildə atamın günahsız məhv edilməsi haqqında iki bəraət məktubu 
aldım. Biri 1931-ci ilə görə, biri də 1937-yə görə. Sonuncuda yazılmışdı ki, 
polkovnik Qalib Vəkilov 19 dekabr 1937-ci ildə həlak olub. Anamla mən isə otuz 
yeddinci ildən əlli altıya qədər onu həbsxanalarda axtarırdıq. 
Leyla xanım Vəkilovanın stolunun üstündə daha bir tarixi şəkil var: süfrə 
arxasında altı nəfər əyləşib. Ovdan qayıdıb nahar edirlər. Məşhur sovet sərkərdəsi 
Mixail Frunze sol əli çənəsində dərin düşüncələrə dalıb. Onun sağ yanında 
dayanmış Əliheydər Qarayevlə Qalib bəy Vəkilov da fikirlidirlər. Təkcə diviziya 
komandiri polkovnik Məmməd Veysov məşğuldur. O, əlindəki çəngəl-bıçaqla 
qarşısındakı qabda nəyisə doğrayır. Qalan iki nəfərin kimliyi məlum deyil. Leyla 
xanım deyir ki, bu şəkil 1925-ci ilin qışında M.V.Frunze ikinci dəfə Azərbaycana 
gələndə Xaçmaz rayonun ərazisindəki keçmiş Neruçev (indiki 1 №-li sovxoz) 
malikanəsində çəkilib. 
Altı ay keçməmiş bu sıradan biri - M. Frunze müəmmalı şəkildə qəflətən 
vəfat etdi. Əliheydər Qarayev, Qalib bəy Vəkilov otuz yeddinin qurbanı oldular. 
Polkovnik Məmməd Veysov isə doqquz illik həbs cəzası çəkib vətənə qayıtdı, 
1957-ci ildə vəfat etdi. 
- Leyla xanım, atanızın dostlarından kimləri xatırlayırsınız? 
- Hələ uşaq idim, yadıma gəlir ki, M.V.Frunze, Əliağa Şıxlinski, Serqo 
Orconikidze və ən çox Çingiz İldırım qonağımız olardı. Çingiz İldırım mənim üçün 
“Çi dayı” idi. 
Onun ailəsi yox idi. Vaxtının çoxunu atamla bizdə keçirərdi. “Çi dayı” 
uşaqlara xüsusi məhəbbət və hörmətlə yanaşardı. 
Onun danışdığı yarımfantastik hekayətlər də yaxşı yadımdadır. O nəql 
edərdi ki, bir dəfə qatar gedə-gedə atılıb ona mindim, ordan da hoppanıb uçan 
təyyarənin üstünə qondum, bunları danışır, özü də mənimlə birgə gah təəccüblənər, 
gah da uğunub gedərdi. 
O danışırdı ki, bir dəfə Lənkəran tərəfdə ov eləyəndə qamışlıqdan qəfil 
çıxan atanı qaban zənn edib az qala qanına qəltan eləmişdim. “Çi dayı” hər 
gəlişində mənə rəngli uşaq kitabları gətirərdi. Bir dəfə ağacdan yonulmuş qaban 
heykəli gətirdi. Pəncəsində anama avtoqraf yazdırmışdı. 
                                                          
30
Polkovnik Qalib bəy İbrahim ağa oğlu Vəkilov 1937-ci il noyabrın 15-dən 16-na keçən gecə 169 
nəfər soydaşımızla birgə güilələnib.- Ş.N 
  
232 
 
Həmin heykəl - qaban budur. İndi də saxlayıram. Atamın yazı stolunun 
üstündə “Çi dayı”nın Qırmızı Bayraq ordeni alandan sonra çəkilmiş foto-şəkli 
qoyulmuşdu. Onu Çingiz əmi avtoqrafla atama bağışlamışdı. 
Birdən-birə “Çi dayı” yoxa çıxdı. Bir müddət bizə gəlmədi. Hər dəfə mən 
atamdan soruşanda ki, “Çi dayı” niyə bizə gəlmir, onlar susardılar. Mənim sualım 
cavabsız qalarda. Xeyli sonra mən başa düşdüm ki, o qara illərin qorxunc əli onun 
da yaxasından yapışıb. Çingiz İldırım cəllad Bağırovdan yaxasını qurtarmaq üçün 
əvvəl Maqnitoqorsk, 1934-də isə Kirovoy-Roqa gedir. Amma M.C.Bağırov orda 
da onu axtarıb tapdırır və güllələtdirir. Leyla xanım stolun üstündəki şəkli götürüb 
kədərli səslə: - “Çi dayı”nın atama bağışladığı bu şəkil qeyri-adi bir təsadüf 
nəticəsində bizdə qalıb, - deyir. Atam həbs olunanda onun kitabları, bağışlanmış 
şəxsi silahı, sənədləri hamısı müsadirə olundu. “Çi dayı”nın bu şəkli isə sonralar 
lazımsız bir kitabın arasından çıxdı. Atam Çingiz İldırımdan sonra həbs 
olunacağını gözləyirdi. O, hətta, “Çi dayı”nın həbs olunmasını eşidəndə anama 
deyib ki, indi növbə mənimdir. 
Görünür, atam bilə-bilə “Çi dayı”nın şəklini lazımsız kitabın arasına qoyub 
ki, ələ düşməsin. 
Çingiz İldırıma bəraət veriləndən sonra bu nadir şəkil o gözəl insandan 
demək olar ki, yegənə yadigar idi. Bizim muzeylər bu şəklin surətini çıxartdılar. 
Adını daşıyan Politexnik İnstitutu qarşısındakı büst də bu şəkil əsasında qoyuldu. 
İndi hər dəfə yolum Nərimanov prospektinə düşəndə o büst qarşısında istər-
istəməz baş əyir, sanki canlı “Çi dayı”yla salamlaşıram. 
1978-ci il sentyabr 
 
POLKOVNĠK AGAHI MƏHƏMMƏD 
(1909. Təbriz, 1946. Miyana şəhəri) 
 
Təbriz şəhərində orta təhsil almışdır. Ailəlikcə Tehrana köçmüş və burada 
Ali hərbi təyyarəçilik məktəbini bitirmişdir. Az bir vaxtda bacarıq və şücaəti ilə 
məharətli təyyarəçi kimi İran ordusunda ad-san qazanmışdır. 1936-cı ildən 1945-ci 
ilə qədər İran ordusunun hava qüvvələrində nümunəvi zabit kimi xidmət etmişdir. 
O, faşizm və onun İrandakı tərəfdarlarını ifşa edən silsilə məqalələrlə kəskin 
çıxışlar etmişdir. 
1945-ci ildə şah ordusu sıralarında xidmət edən azadgah zabitlərə qarşı 
təqiblərin artması ilə əlaqədar qoşunu tərk edib gizli fəaliyyətə keçmişdir. Qəddar 
şah rejiminə qarşı qəti mübarizə aparmaq üçün Təbrizə qayıdıb Azərbaycan 
Demokratik Firqəsinin sıralarına daxil olmuşdur. 
O, Azərbaycanda, xüsusilə Sərab və Qaradağ mahallarında fədai 
dəstələrinin təşkil olunmasında, Sərab mahalının, Təbriz şəhərinin, xüsusilə, 
Qaradağ vilayətinin istilaçılardan təmizlənməsində yaxından iştirak etmiş və 
özünün hərbi bacarığını göstərmişdir. 
233 
 
1946-cı ildə Güney Azərbaycan ordusundakı xidmətini, hərbi bilik və 
bacarığını nəzərə alan Azərbaycan Milli Məclisi onu “21 Azər” medalı ilə təltif 
etmiş və polkovnik rütbəsi verilməsi haqqında fərman imzalamışdır. 
1946-cı ilin sentyabr ayında Miyana cəbhəsində şah ordusuna qarşı 
vuruşarkən sayca və hərbi texnika cəhətdən üstün olan düşmən qüvvələri 
tərəfindən əsir alınmışdır. O, məkrli düşmənin şirnikdirici fitnəkar təkliflərini rədd 
etdiyinə görə edam olunmuşdur. Edam vaxtı gözlərinin bağlanmasına icazə 
verməyən mərd Azərbaycan oğlu son nəfəsində: “Yaşasın Azərbaycan xalqının 
azadlığı” deyərək ölümü şərəflə ləyaqətlə qarşılamışdır. 
 
NURU PAġANIN QAFQAZ YÜRÜġÜ 
 
- Nuru paşa ilə Əşrəf bəyin görüşlərindən hekayətlər. 
- Nuru paşanın xilaskarlıq rolu. 
- Nuru paşa 1920-ci ilin aprelində bolşevik ordusu Azərbaycanı işğal 
edəndə bir qrup türk zabiti ilə Dağıstandan keçərək Şuşaya gəlmiş, Qarabağda 
bolşeviklərə qarşı döyüşlər aparmışdır. 
 
ƏġRƏF BƏYĠN NURU PAġA ĠLƏ GÖRÜġÜ 
 
Tanrımızdan başqa güvəndiyimiz xalqımıza Nuru paşanın açdığı hərbi 
məktəbin məzunları olan zabitlərimizə, Bakının azad olunmasında yanbayan 
vuruşub böyük qardaşlarından təcrübə almış gənc ordumuza güvənərək yaşamaqda 
idik. 
Qədirbilən Azərbaycan xalqı yardımına gələn türk qardaşlarına, 
komandirlərinə, əsgərlərinə olan minnətdarlığını qəlbinin dərin guşəsində 
saxlamaqda və tarixə qeyd edib nəsildən-nəsilə yaşatmaqdadır. 
 
Nağı bəy Şeyxzamanli, 
Azərbaycan hökumətində 
əks-kəşfiyyat idarəsinin rəisi 
 
Yuxarı Qarxunun girəcəyində hündür bir yer var. Adına Domba yeri 
deyirlər. İyunun ilk günləri idi, Şirvanda istilər çəkilməmişdi. Atlı carçılar 
kəndbəkənd xəbər verirdilər ki, sabah hamı Qarxuna yığışsın, türk generalı Nuru 
paşa gəlir, camaatla söhbət edəcək. 
Qəbələdən, Göyçaydan, Şəkidən, Zərdabdan və Aran Qarabağdan gələn 
ağalar, bəylər, süvari dəstələri ilə ayrıca dayanmışdılar. Bir az aralıda mehtərlər 
onların tərli atlarını gəzdirirdilər. 
Günortaya azca qalmış Yevlax yolunda sonu görünməyən qoşun peyda 
oldu. Öndə gələn tunc rəngli süvarilər eyni rəngli yarımqol sətin köynəkdə idi: 
234 
 
onların qıvraq bədənlərinə çalın-çarpaz pulemyot lentləri salınmışdı. Dalısınca 
nizamla hərəkət edən piyadaların süngüləri yerişin ahəngilə Günəş işığında gah 
parlayır, gah da yox olurdu. Qoşunun yerişindən, araba təkərlərindən boğucu toz 
dumanları qalxırdı. İkitəkərli arabalar güllə yeşikləri, tüfəng, pulemyot və ərzaqla 
yüklənmişdi. Rotalar arasında iki atın yorğun-yorğun çəkib apardığı arabalara 
toplar qoşulmuşdu. Dəmir körpüdən ta Qarxuna kimi, yolun o tay-bu tayında 
dayanan izdiham ordunu sevinclə qarşılayırdı. 
Öndəki süvaridən beş-on addım qabaqda gedən dörd atlı şirin-şirin söhbət 
edirdi. Qafqaz İslam ordusunun komandam Fəriq Nuru paşa, Ərəş mahalının 
bəylərbəyi Əşrəf bəy Qarxunlu, ordunun hərbi müşaviri Ağaoğlu Əhməd bəy və 
Azərbaycan hökumətinin əks-kəşfiyyat idarəsinin rəisi Nağı bəy Şeyxzamanlı. 
Oynaq at üstündə qədd-qamətli Nuru paşa vüqarla oturmuşdu. O gah Nağı bəy 
Şeyxzamanlı ilə, gah da Əşrəf bəylə şirin-şirin söhbət edirdi. Hiss olunurdu ki, hər 
ikisilə çoxdan tanışdır. O: 
- Nağı bəy, - dedi, - Qazaxdan başlayaraq hər yerdə səni soruşurdum. Elə 
hey gözüm səni axtarırdı. Ötən il İstanbulda Heydər paşa stansiyasında 
ayrıldığımızdır. Gəncədə mənə dedilər ki, Yevlağa gəlib Əşrəf bəyin yanında 
gözləyəcəksən. Nə yaxşı oldu ki, iki dostumu birgə görmək xoşbəxtliyi mənə 
qismət oldu. Allaha min şükür, Sizi sağ-salamat gördüm, demək səfərim də uğurlu 
keçəcək. 
Əşrəf bəy: 
- Paşam, - dedi, bizim torpağa xoş məramla qədəm qoyanı qurbanla, xoş 
üzlə qarşılayırıq. Pis niyyətlə gələni isə boz üzlü silahla... Bu bizim babalarımızdan 
qalma mirasdır. Onu demək artıqdır, biz din və dilbir qardaşıq. Bu ağır günümüzdə 
bizə hərbi köməklə təşrif gətirmisiniz. Fikir verin, bu yığışanların sevincinə, yayın 
cırhacırında heç bir silahın gücünə bu qədər əhalini buraya toplaya bilməzsən. 
Sizin ordunun Qazağa çatmaq xəbərini eşidəndən xalq sevinc içindədir. 
Qəlbi kövrək hisslər içində çırpınan Nağı bəy Şeyxzamanlı köksünü ötürüb, 
atının üstündə bir az da dikəldi; sağa və sola boylanıb: 
- İlahi, - dedi, - bu sevinci mənim məzlum xalqıma çox görmə. Ona bu 
işıqlı istiqlal yolunda xeyir-dua ver. 
Yığışan camaatm sevinci yerə-göyə sığmırdı. Yol boyu boğazı qotazlı 
erkəklər qurban kəsilir, camaat çalıb-oynayırdı. İzdiham dəniz kimi dalğalanır, 
alqış səsindən qulaq tutulurdu. Ulu Şirvan düzü belə təntənə, təlatüm görməmişdi. 
Gündə yanıb qaralmış tunc sifətli rəiyyət, kəndli ahəngdar səslə xilaskarı olacaq 
din qardaşlarını alqışlayırdı. Qarılar, qocalar sevincdən kövrəlib ağlayırdı. 
Onlar açıq havada qurulmuş kürsünün yanına çatanda, hazır dayanmış 
cilovdarlar üzəngini tutdular. Enlikürək, tökmə bədənli Əşrəf bəy qabağa düşüb 
qonaqları xitabat kürsüsünə dəvət elədi. İzdihama baxanda özü də çaşıb qaldı. Gur 
və məğrur səslə: 
- Camaat, - dedi, - çoxdan gözlədiyimiz qardaşlarımıza qovuşduq. 
235 
 
Hamı sakitləşib diqqət kəsildi. Bayaqkı qarma-qarışıq səslərdən əsər-əlamət 
qalmamışdı. Ani olaraq nəfəs dərən Əşrəf bəy bir az toxtadı. Gözlərini ümidlə 
onlara zilləyən adamlar sıx-sıx dayanmışdılar. Bu dərin sükutu bir az aralıda 
otlayan atların fınxırmaları, kəsik kişnərti pozurdu. 
- Yüz ildən çox gavurlar bizim qanımızı sordular, var-dövlətimizin çox 
hissəsini əlimizdən aldılar. İndi din və dil qardaşlarımızla əl-ələ verib yaşayacağıq. 
Xoş gəlib, gözümüz üstə yeri var türk ordusunun. Onun komandanı general Nuru 
paşanı alqışlayırıq. 
Bir-birinə qarışan alqış səsləri Şirvanın sinəsini yarıb keçən ana Kürə qədər 
sakitləşmədən uğuldayırdı. 
- Bu gün bizim bir xilas yolumuz var. Ancaq özümüz də cavanlarımızdan 
əsgər toplamalıyıq. Hər birimiz oğlumuzu əsgər verməsək, ordu yaratmasaq, türk 
qardaşlarımızla çiyin-çiyinə vuruşmasaq, gavur zəncirini yenidən boynumuza 
salmış oluruq. Bu saat, bu gün bizim ən böyük təhlükəmiz Bakıdan və 
Zəngəzurdan başlayaraq, rusla birləşib millətimizi qıra-qıra gələn erməni 
daşnaklarıdır. Onların qabağına çıxmaq üçün cavanlarımız silaha sarılmalıdırlar.  
Əşrəf bəy çiyninə toxunan əldən geriyə döndü. Arxasında general Nuru 
paşa dayanmışdı. 
Nuru Paşa izdihama göz gəzdirib bir anlıq sakitcə dayandı. Əlini məxmər 
kimi yumşaq Şirvan xalçasının üstündə gəzdirdi. İnsan axını həyəcanla onun 
dinməsini gözləyirdi. Hiss olunurdu ki, təntənəli qarşılama, alqışlar Nuru paşanı 
kövrəldib. 
- Mənim qan qardaşlarım, - dedi, - şəfəqlərindən nur daman Azərbaycana 
gəldiyim üçün özümü xoşbəxt sanıram. Osmanlı torpağından tərpənən gündən 
dayanmadan, durmadan irəliləmişik. Biz yaxşı bilirik ki, sizin bizdən başqa 
ümidiniz yoxdur. Məstəvsiz erməni Azərbaycan xalqına qənim kəsilib. Biz sizə 
köməyə gəlmişik. 
Bizə ən əvvəl sursat daşımağa at və araba ilə kömək edin, qalanı ilə işiniz 
olmasın. Əsgəri qüvvəmiz kifayət qədər var. Hələ üç ay bundan öncə mən Gəncəyə 
üç yüzə yaxın yaxşı təlim görmüş zabit heyəti göndərmişdim. Onlar dostum Əliağa 
Şıxlinskinin və polkovnik Süleyman bəy Əfəndiyevin rəhbərliyi ilə zabit məktəbi 
açmışlar. Bu günlərdə həmin məktəbin ilk buraxılışı olmalıdır. Bayaq dostum 
Əşrəf bəy qeyd elədi ki, sizdən də əsgər toplanmalıdır. Həqiqətən də, əsgəri 
olmayan xalq kimə və nəyə gərəkdir. Əlbəttə, bizim bir türk bölüyünün, heç 
olmasa, on-on beş qara papaq əsgəri sizdən olmalıdır. Çünki onlar öz torpağının 
hər dağına, cığır və yoluna bələddirlər. 
Mənim din və dilbir qardaşlarım, imkanı olanlar əlindən nə gəlirsə, Allah 
tərəfindən verilən zəkat köməyini də əsirgəməsin. Çünki siz başqasına yox, sizi 
qoruyana kömək edirsiniz. Mən və mənim əsgərlərim bura düşmənlə döyüşməyə, 
gavurları silib bu torpaqdan atmağa gəldik. Biz dönməyə yox, ölməyə gəldik. 
Sayca az olsa da, sizin Azərbaycan Əlahiddə Korpusunda döyüş havasına alışmış 
236 
 
komandirləriniz var. Adını, şöhrətini hələ ötən il Qarsda ikən eşitdiyim general 
Əliağa Şıxlinski ilə, podpolkovnik Həbib bəy Səlimovla Gəncədə görüşümdən çox 
məmnun qaldım. Sizin sevincinizi mən yaxşı duyur və buna qəlbən sevinirəm. 
“Bizim Türk ordusunu Qazaxda sizin azərilər tarixdə görünməmiş bir sevinc və 
səmimiyyətlə qarşıladı”
31
. 
Gəncədə, Qarabağda bu səmimiyyətin, sevincin təntənəsi daha çox idi. 
Gəncə camaatı bir nəfər kimi Artilleriya meydanına - bizim görüşümüzə gəlmişdi. 
Ötən müharibədə, bilirsiniz ki, ruslar Türkiyənin şərq vilayətlərini işğal etmişdi. O 
vaxt Gəncənin “Cəmiyyəti-Xeyriyyə”si qardaşlıq naminə o ərazidə sahibsiz qalan 
uşaqları yığıb gətiribmiş. Həmin uşaqlar da meydanda idilər. Onlar əsgərlərə 
yanaşır, əl-ayaqlarına sarılır və haralı olduqlarını soruşurdular. Birdən bərk qışqırıq 
və ağlaşma qopdu. Doqquz yaşında Sarıqamışlı bir oğlan bizim əsgərlərdən olan 
atasını tanımışdı. Ətrafdakılar dözə bilməyib sevinc yaşı axıdırdılar. Biz bu 
yaxşılığı heç vaxt unuda bilmərik. 
Bu təsirli səhnə indi də gözümün önündən silinmir. 
Yenə deyirəm, arxayın ola bilərsiniz, kifayət qədər hərbi gücümüz var. 
Sizin qarşınızda and içib deyirəm ki, Bakını hücumla alacaq oranı rus-erməni və 
sentrokaspi qüvvələrindən təmizləyəcəyik. 
 
NURU PAġA HAQQINDA BĠR NEÇƏ SÖZ 
 
Azərbaycan xalqı, ziyalılar, xüsusilə bəy və ağalar Türkiyə ordusunu, onun 
komandanı general-leytenant Fəriq Nuru Paşanı Gəncə və Yevlaxda böyük 
sevinclə, mehmannəvazlıqla, duz-çörəklə qarşıladılar. Onun gəlişinə təntənəli 
nitqlər söylədilər. Məmməd Əmin Rəsulzadənin etirafına görə, müsavat əks-
kəşfiyyatı Nuru Paşanı “göydən enmiş xilaskar-mələk” kimi qarşıladı. 
Süvari general Mustafa Nuru paşa 1889-cu ildə İstanbulda hərbçi Əhməd 
Tofiqin ailəsində anadan olub. Onun atası Əhməd paşa əslən Rumelidən idi. İlk 
hərbi təhsil almaq üçün Nuru paşa 1906-cı ilin noyabr ayında Quru qoşunları hərbi 
məktəbinə girib. 1909-cu il avqustun iyirmi altısında Quru qoşunları hərbi 
məktəbini leytenant rütbəsində bitirib və xidmət üçün üçüncü ordu komandanlığına 
göndərilib. 1910-cu il yanvarın doqquzunda padşaha məxsus piyada bölüyünə təyin 
edilib. 
1912-ci il oktyabrın on doqquzunda Nuru paşa birinci korpusun altıncı 
alayının birinci taburunun üçüncü bölüyündə baş leytenant rütbəsində qulluq edib. 
O, 1913-cü il noyabrın iyirmi altısında kapitan rütbəsinə yuksəlib. 1914-cü il 
iyulun on beşində Türkiyənin Vyana səfirliyinin Attaşeliyinə və həmin il avqustun 
on beşində hərbi Attaşenin yavərliyinə təyin edilib. 
                                                          
31
Sitat türkpodpolkovniki Rüşdü bəyin “Bakı yollarında” hərbi məcmuəsindən götürülüb, 1934-cü il, 
İstanbul, səh.24-25  
237 
 
Trablusqərbdə italyanlara qarşı aparılan müharibələrdə göstərdiyi qeyrətli 
çalışmalara görə padşahın əmrilə 1916-cı il sentyabrın iyirmi dördündə mayor 
rütbəsilə təltif olunub. Yenə də Trablusqərbdə italyanlara qarşı apardığı 
müharibələrdə göstərdiyi qeyrət-li çalışmalar və oradakı hərbi bölmələri məharətlə 
idarə etdiyinə görə, 1918-ci il martın üçündə padşahın əmrilə ona podpolkovnik 
rütbəsi verilib. Qərbi Afrika qrupları komandanlığının mərkəzi olan Mistratada 
xidmət edən podpolkovnik Nuru bəy Trablusqərbə göndərilmək üçün İstanbula 
gəlib. 
Ənvər paşa Azərbaycanı və Dağıstanı xilas etmək üçün qərargah təşkil 
edəndə, Qafqaz İslam Ordusu Komandanlığına podpolkovnik Nuru bəyi dəvət 
elədi. Padşah, yavəri Nuru bəyə növbədənkənar general-mayor rütbəsi verdi. 
Nuru Paşa 1918-ci il martın iyirmi beşində Mosula gəldi. Altıncı ordudan 
təşkil olunan zabitlərlə birlikdə 1918-ci il aprelin səkkizində Azərbaycana getmək 
üçün Mosuldan yola düşdülər. Həmin il mayın iyirmi beşində Qafqaz İslam 
Ordusunu yaratmağa başladı. 1918-ci il iyulun on yeddisindən sentyabrın on 
dördünədək bir sıra uğurlu döyüş əməliyyatı apararaq işğal altında olan 
Azərbaycan torpaqlarını azad etdi. Həmin il sentyabrın on beşində Nuru Paşanın 
qoşunları Bakını aldı. 
1918-ci il oktyabrın otuzunda imzalanan Mondros banşığından sonra 
Osmanlı qüvvələri Azərbaycandan çıxarıldı
32
. 
Nuru paşa istiqlal savaşında Şərq cəbhəsindəki on beşinci nizami ordudan 
on ikinci diviziyanı yaratdı. İstiqlal savaşından sonra 1923-cü il oktyabrın 
dördündə Nuru paşa təqaüdə çıxdı. Savaşın sonunda İstanbulda yaşamış və 
cümhuriyyət dövründə sənaye sahəsində çalışmışdır. O, İstanbul yaxınlığında 
poladəritmə zavoduna rəhbərlik etmişdir. 
İkinci Dünya müharibəsi illərində İstanbulda ordu üçün minaatan və əl 
qumbarası istehsalı ilə məşğul olmuşdur. Nuru paşa 1949-cu ildə zavodda baş 
verən partlayışdan həlak olmuşdr. 
Xalqımızın xilaskarı Nuru paşa çətin və əzablı hərbçi ömrü yaşamışdır. İgid 
sərkərdə qeyri-adi bacarığına görə iyirmi doqquz yaşında general-leytenant kimi 
fəxri rütbəyə layiq görülüb. Bu yaşda, belə yüksək rütbə hərb aləmində nadir 
adamlara qismət olur. Döyüşən ordu general-leytenantı Nuru paşanın qəlbi həmişə 
Azərbaycanla döyünmüş, din və dilbir qardaşlarını bolşevik-daşnak istilasından 
xilas etmək üçün əzmlə çalışmışdır. Nuru paşa 1920-ci ilin aprelində bolşevik 
orduları Azərbaycanı işğal edəndə bir qrup türk zabiti ilə Dağıstandan keçərək 
Şuşaya gəlib, Qarabağda bolşeviklərə qarşı döyüşlər aparıb. O, Tərtər, Ağdam, 
Bərdə və Zaqatalada əhalisini istilaçılara qarşı üsyana qaldırıb. 
                                                          
32
Antanta dövlətlərilə Sultan Türkiyəsi arasında imzalanan Mondros barışığından sonra Türkiyə silahı 
dərhal yerə qoymalı və öz taleyini qalib dövlətlərin - Antantanın ixtiyarına verməli oldu. Bundan sonra 
Antantanın oyuncağına çevrilən Sultan Türkiyəsinin bir çox hissəsini ingilislər, fransızlar işğal etdilər. 
Türkiyə parçalanmaq təhlükəsində qaldı. - Müəl.   
238 
 
General Nuru paşanın Qafqaza qısa müddətli hərbi yürüşü onun ömründə 
yaxşılı-yamanlı izlər qoyub. 
Azərbaycan Mərkəzi Dövlət Arxivində “tamamilə məxfidir” qrifilə 
saxlanan bir sənəd var. Bu teleqram-sənəd 1919-cu ildə Yevlax Cəmiyyətinin 
üzvləri tərəfindən Azərbaycan Cümhuriyyətinin Parlamentinə vurulub. 
Teleqramdan məlum olur ki, Azərbaycanı sidq ürəklə sevən, onun xilası və 
azadlığı uğrunda yorulmadan çalışan general Nuru paşa Mondros sülh 
bağlanışından sonra da Azərbaycanı tərk etməmişdir. Qafqazın ayrı-ayrı 
bölgələrində gizlin də olsa çalışmışdır. Teleqramda deyilir: “Keçən il anarxiya 
nəticəsində baş vermiş ağır günlərdə Nuru paşa Azərbaycanda peyda olmuşdur. O, 
özünün ədalətli və bacarıqlı hərəkətləri ilə böyük təhlükənin qarşısını ala bilmişdir. 
Yalnız onun bu ədaləti və bacarığı sayəsində millətlər arasındakı milli 
müharibə dayandırıldı. Biz azad nəfəs almağa başladıq. 
Lakin bizə çatan kədərli məlumata görə scvgi və təşəkkürə layiq olan bizim 
xilaskarımız xəbis adamların yaydıqları iftiralar nəticəsində həbs olunmuşdur. 
Vətənimizin sülh şəraitində yaşaması belə nadürüstləri qane etmir. 
Biz Yevlax Cəmiyyətinin üzvləri, Parlamentdən xahiş edirikki, general 
Nuru paşa təcili olaraq həbsdən azad edilsin. Bununla da qəhrəmanımız Nuru 
paşanın qəlbi edilən qəsdlərdən xilas olsun. 
Hörmətlə: Yevlax Cəmiyyətinin üzvləri: Molla Əli Musazadə, İsa bəy 
Qarabəyov, Əşrəf bəy Tağıyev-Qarxunlu, İsfəndiyar İsmayılov, Aslanov, Qamboy 
ağa Quliyev-Qaramanlı, cəmisi 27 imza”. 
Tarixi sənədlərdən və Cümhuriyyətin görkəmli şəxsiyyətlərinin 
xatirələrindən məlum olur ki, general Nuru paşa Azərbaycan uğrunda həyatı 
bahasına mübarizə aparmışdır. 1918-20-ci illərdə Azərbaycan əks-kəşfiyyat 
idarəsinin rəisi Nağı bəy Şeyxzamanlı “Azərbaycan istiqlal mücadiləsi xatirələri” 
kitabının səksən beşinci səhifəsində bu barədə geniş məlumat verir. O yazır: 
“Günlərin bir günü Gəncədə idim. Eşitdim ki, ingilislər Nuru paşanı tutub 
Batuma gətiriblər. Orada ingilis hərbi tribunalına verəcəklər. Buna səbəb də, guya 
Bakının azad olunması vaxtı erməni qırğını törədilməsi idi. Tez Bakı ilə telefon 
danışığı apardım və xəbərin doğru olduğunu öyrəndim. Gəncə ermənilərindən bir 
arayış almaq lazım idi ki, Nuru paşanın Gəncəyə gəlişində ermənilərə heç bir pislik 
etmədiyi kimi, erməniləri mühasirədən qurtarıb hürriyyət verdiyini, həyatlarını 
təhlükəsizlik altına aldığını, bu yaxşılığa qarşı ermənilərin bir heyət göndərərək 
Nuru paşaya təşəkkür etdiklərini isbat etmək mümkün olsun. Arayışın alınması 
üçün Gəncənin görkəmli ziyalıları ilə bərabər erməni milli təşkilatına müraciət 
etdim. Arayışı alacağıma qəti şəkildə inanırdım, çünki həqiqət barədə arayış 
istəyirdim. Ancaq ermənilər xahişimizi rədd etdilər və dedilər: “Biz uşaq deyilik. 
Çox yaxşı bilirik ki, əgər Gəncədə erməni qırğını törədilsəydi, Bakının tutulması 
vaxtı orada bir nəfər erməni belə qalmayacaq idi. O gözlədi ki, Bakını tutub 
239 
 
oradakı qırğını bitirsin və ondan sonra bizi qırsın. Ancaq mütarikə (barışıq - Ş.N.) 
oldu, Osmanlı ordusu qırğına vaxt tapa bilmədi”. 
Biz əliboş geri qayıtdıq. Bakıya gəldim, mərhum Nəsib bəylə (Usubbəyov - 
Ş.N.) görüşərək arayışı almadığımı və çox kədərli olduğumu söylədim. Nəsib bəy 
dedi: “Bəli, mən səni heç bu qədər kədərli görməmişdim”. Mən də dedim: “Nəsib 
bəy, ermənilər çox naşükürlük etdilər. Nuru paşa üçün haqlı olan arayışı mənə 
vermədilər”. Nəsib bəy gülərək dedi: “Üzülmə, Nuru paşanın azad olunmasının 
daha asan yolu var. Batumdan xəbər aldım. Hopa bəyləri plan hazırlayıblar. Nuru 
paşanı basqın ilə qurtaracaqlar. Ancaq pula ehtiyacları var. Sən iki min manat pul 
götürüb Batuma get”. “Əmr et, pul versinlər, axşam yola düşüm”, - sevinərək 
dedim. Pulu alıb Batuma gəldim. Azərbaycan konsulu doktor Mahmud bəylə
33
 
görüşdüm. Məsələni ona anlatdım və soruşdum.  Doktor dedi ki, imkan yoxdur. 
Ancaq Mürsəl paşa ilə görüşə bilərsən. İngilis komandanlığında nəzarət altındadır. 
Mən tez gedib Mürsəl paşa ilə görüşdüm. Mürsəl paşa dedi: “Aman, mənə bir şey 
etməyəcəklər. 
Ancaq Nuru paşanı edam edəcəklər. Onun qaçırılmasının yolunu tapın”. 
Mürsəl paşa gizli saxladığı bir kağızı mənə verdi. Aldım, oxudum. Bu 
bəyannaməni Almaniyadan göndərmişdilər. Paşa dedi: “Bunu çoxaldıb İslam 
dünyasına dağıtmaq. İslam dünyasını böyük cihada çağırmaq. Qurtuluş bundadır, 
başqa çıxış yolu yoxdur”. Onu dinlədikdən sonra dedim: “Ay paşam, bu bir 
mərsiyədir. Çox təsirli yazılıb, bu yanıqlı sözlərə ancaq göz yaşı ilə cavab verilir. 
İslam dünyasında birlik yox, qüvvə yox və olmayacaq. Olsa da bir şey çıxmayacaq. 
Allahıma inandığım kimi inanıram ki, Türkiyənin bir türk kəndində olan qeyrət, 
iman, Vətənə, dinə bağlılıq müraciət etdiyimiz İslam dünyasında yoxdur. Bu boş 
işdir. Varlıq, qüvvə yalnız milli imandır”. Bəyannaməni kimə oxudumsa, hamısı 
mənimlə eyni fıkirdə oldu. Mən Bakıya geri qayıtdıqdan dörd gün sonra Nuru paşa 
ilə Bakıda görüşdük”. 
Türkiyənin Quru qoşunlarının hərbi arxivindən aldığımız rəsmi sənəddə igid 
sərkərdə Fəriq Mustafa Nuru paşanın ümumtürk dünyasında göstərdiyi 
xidmətlərinə görə təltif olunduğu orden və medallar da göstərilmişdir. 
1. 1916-cı il, iyulun iyirmi doqquzunda Almaniya imperatorluğu tərəfindən 
“Dəmir Salib” medalı ilə; 
2. 1916-cı il noyabrın iyirmi ikisində Trablusqərbdəki qeyrətli döyüşlərinə 
görə “Altın Ləyaqət” medalı ilə; 
3.1917-ci il martın on ikisində padşahın qərarı ilə Trablusqərbdəki qeyrətli 
döyüşlərinə görə vaxtından əvvəl hərbi rütbə verilmişdir. 
                                                          
33
Azərbaycan Respublikasının 1918-20-ci illərdə Batum şəhərindəki baş konsulu Mahmud bəy 
Əfəndiyev - Ş.N. 
  
240 
 
4. 1917-ci il aprelin üçündə Qərbi Afrika hərbi qruplarına komandanlıq 
etdiyinə görə Avstriya-Macarıstan dövləti tərəfindən üçüncü dərəcəli fəxri əsgəri 
fərqlənmə nişanı verilmişdir. 
5. 1917-ci il iyunun iyirmi beşində Trablusqərbdəki döyüş xidmətlərinə və 
hərbi birliklərə əla komandanlıq etdiyinə görə padşahın qərarı ilə “Altın-imtiyaz” 
medalı ilə mükafatlandırılmışdır. 
6. 1918-ci il fevralın altısında üçüncü dərəcəli “Osmani” ordeni ilə (qılıncla 
birgə) təltif olunmuşdur. 
7. 1918-ci il avqustun altısında birinci dərəcəli “Məcidiyyə” ordeni ilə 
(qılıncla birgə) təltif olunmuşdur. 
8. Sarıqamış hücumunda könüllü olaraq on ikinci diviziyaya komandanlıq 
etdiyinə görə 1929-cu il yanvarın on altısında 15260 saylı “İstiqlal” medalı ilə təltif 
olunmuşdur. 
*** 
1918-ci ilin noyabr ayında podpraporşiklər məktəbinin ilk buraxılış 
təntənəsində Azərbaycan hökumətinin nümayəndələri ilə birgə Qafqaz müsəlman 
ordusunun baş komandanı Nuru paşanın atası Hacı Əhməd paşa da iştirak etmişdir. 
O vaxt həmin təntənədə çıxış edən Azərbaycan xalq təhsili naziri Nəsib bəy 
Usubbəyov Hacı Əhməd paşaya müraciət edərək demişdir: 
- Zati-aliləri! Sizin şanlı oğullarınız Ənvər paşa və Nuru paşanın adları 
nəinki təkcə Azərbaycanın, eyni zamanda bütün Türk xalqlarının yaddaşında 
həmişəlik qalacaqdır. Belə qəhrəmanların atasının başını dik tutmağa və xoşbəxt 
olmağa haqqı var. Sizin kimi atalar azdır. Allah Sizi və oğullarınızı hifz eləsin və 
Sizin illər boyu köməyiniz olsun. 
Türklərin köməyi ilə açılan Gəncə podpraporşiklər məktəbinin buraxılışı 
günündə on dördüncü Çanaqqala diviziyasının komandiri, polkovnik Nazim bəy də 
çıxış edib üç ay müddətində azərbaycanlı gənclərin qazandıqları müvəffəqiyyətə 
görə xalqımıza öz sevincini bildirmişdir: 
- Cənablar, Azərbaycanın həyatında bu gün ən xoşbəxt gündür. Biz - sizin 
uzaqdan gəlmiş qardaşlarınız sizin istedadınız qarşısında baş əyirik və sizi bu 
günkü ana görə yox, ən çox əldə edilmiş parlaq gələcəyinizə görə təbrik edirik. 
Mən şəxsən müharibə tərəfdan deyiləm, amma belə bir söz var: “Əgər sülh 
istəyirsənsə, müharibəyə hazırlaş”. Ona görə ki, əgər ölkə güclüdürsə və 
müharibəyə hazırdırsa, onda heç kəs cürət edib onun üzərinə hücuma keçə bilməz. 
Cənablar, mən çox şadam ki, siz hərbi işi öyrənmisiniz və əminəm ki, 
Azərbaycanın şanlı və zəhmətsevər zabitləri olacaqsınız, lazım gəldikdə öz 
ölkəmizin mənafeyini qorumağı bacaracaqsınız. Bunun üçün güclü ordu lazımdır 
və ümid edirəm ki, onun yaranmasında siz öz gücünüzü əsirgəməyəcəksiniz. Mən 
ölkəni ilk buraxılış münasibətilə təbrik bir də edirəm və inanıram ki, gələcəkdə siz 
Vətənin iftixarı olacaqsınız (hər iki çıxış “Azərbaycan” qəzetinin (rusca) 8 noyabr 
1918-ci il tarixli sayından götürülüb). 
241 
 
*** 
Nuru paşa ikinci gün idi ki, general Əliağa Şıxlinski ilə Göyçaya getmişdi. 
Müsüslü, Bərgüşad və Göyçay uğrunda döyüşlər gedirdi. Onuncu Qafqaz alayının 
komandiri Osman bəydən həyəcanlı xəbər alınmışdı. İyunun on yeddisində 
Göyçayın qərbində vuruşan alay iki yüz nəfərdən çox itki vermişdi. Günah 
döyüşçülərdə deyildi. Şamaxı və Ağsudan enib gələn bolşeviklərin hərbi 
qüvvəsinin qəfil zərbəsinə məruz qalmışdılar. General Şıxlinskinin təklifilə dörd 
yüz nəfərlik Azərbaycan süvarisi və Ərəş alayından bir vzvod Osman bəyə köməyə 
göndərildi. Nuru paşa gecədən xeyli keçmiş Yevlağa qayıtdı. Məqsədi sabah axşam 
üstü Gəncəyə getmək idi. Dan üzü ağarar-ağarmaz avtomobil Əşrəf bəyin 
Qarxundakı həyətinə çatdı. Küləfirəngidə yatan bəy maşının səsini eşidib dərhal 
yataqdan qalxdı, geyinib aşağı düşdü. 
- Sabahın xeyir, Paşa. Cəbhədə vəziyyət necədir?  
- Yaxşıdır, narahat olmağa dəyməz. 
- Keçin evə, bir az istirahət edin, yol gəlmisiniz. 
Nuru paşa geriyə-Kürə tərəf boylandı. Baxışlarını bir xeyli oradan çəkmədi. 
Əşrəf bəy də Kürə tərəf baxdı, amma ins-cins görmədi. Nuru paşa yorğun-yorğun: 
- Bəy, - dedi, - yol boyu yaxşıca mürgüləmişəm. İki gündü Şirvanın tozu-
torpağı canıma hopub. 
Əşrəf bəy dərhal onun fikrini başa düşdü. Darvazanın yanında dayanan oğlu 
Knyazı çağırıb nəsə dedi. Üzünü Nuru paşaya tutub: 
- Biz gedək, paşam, - dedi, uşaq da dalımızca gəlib özünü bizə yetirər. 
Yarı yolda onları haqlayan Knyaz iki can dəsmalını atasına verib qayıtdı. 
Yarğanın başına çatanda hər ikisi dayandı. Gah sağa, gah da sola dönüb çay 
boyunca baxan Nuru paşa köksünü ötürdü. 
- Nə qılınc çalmalı sudur. 
- O nə deməkdir, paşam. Suya qəzəbin var? 
- Yox, suya hirslənmirəm. Belə dərin çaylara məhəbbətim var. Bu ağır nəhri 
gördüm, uşaqlığım yadıma düşdü. Bilirsən, atam Əhməd bəy biz qardaşlara balaca 
olanda qılınc çalmağı suda öyrədib. Özü sahildə dayanar, bizi isə dizə qədər suya 
salıb, əlimizə də qılınc verərdi, əlbəttə, qılınc balaca olardı. Sağı-solu və qarşını 
döyəcləyə-döyəcləyə “düşmənə” qılınc çalmağı öyrənərdik. Kəl belində, at üstündə 
Ənvərlə o tay-bu taya keçərdik. Mən Ənvərə çata bilməyəndə hirsimdən 
ağlayırdım, qardaşım məni bağrına basıb toxdadardı. İndi harda belə əzəmətli çay 
görürəmsə, elə bilirəm onda qolumun gücü, qəlbimin məhəbbəti var. 
Əşrəf bəy məhəbbət dolu nəzərlərlə ona baxıb gülümsündü:  
- Böyük Füzuli, - dedi, - sağ olaydı, sizin bu qeyri-adi, qəribə məhəbbətinizi 
tarixə salardı. 
- Bu dan üzünün saflığında nə yaxşı elədin aydan arı, sudan duru Füzuli 
babamızı xatırladın. Bəy, mənə elə gəlir, hər bir türk oğlu ilk məhəbbətilə yanaşı, 
qəlbində Füzuli babamızın da sevgisini yaşadır. - Nuru Paşa köksünü ötürüb 
242 
 
dərindən nəfəs aldı. - Of dedi, bircə bu döyüşlər, savaşlar tezliklə bitəydi. 
Oturaydım həyətimizdəki tut ağacının kölgəsində babam Füzulinin şərbət 
dadlı misralarını qəlbimin gözünə yedirəydim. 
- Paşam, xəbəriniz var, Füzuli İraqın Kərbəla şəhərində doğulsa da, atası 
müfti Süleyman əfəndi bizim Ərəşlidir. Hətta bəzi məlumatlara görə, şairin oğlu 
Fəzli atasının ölümündən sonra bizim Ərəş mahalına qayıdıb, qohumlarının 
yanında yaşamışdır. 
Nuru paşa Əşrəf bəyin çiynini qucaqlayıb iri, yorğun gözlərini təəccüblə 
açdı. 
- Bu rəvayətdir, yoxsa özün elə indicə uydurdun. Sırağa gün məclisdə də 
gördüm, müğənniləriniz elə hey Füzulidən oxudu. Sən də babamız Füzulidən 
böyük şövqlə şeirlər deyirdin. 
- Paşam, mən sözümün əvvəlində dedim ki, bəzi məlumatlara görə... Bizim 
Ağdaşda Çələbilər nəsli var. Bu nəslin qocaları deyir ki, Fəzli onların məhəlləsində 
yaşayıb. Bir də ki, paşam, narahat olmağa dəyməz, böyük Məhəmməd Füzuli nə 
sizindir, nə də bizim. O, bütün türk dünyasında şeir-sənət soltanıdır. 
- Bax, bu fəhminə əhsən, bunu gözəl dedin, bəy. Füzuli böyük türk 
dünyasının şeir-sənət soltanıdır. 
Kefi durulan Paşa dostunun dirsəyinə toxundu. Aşağı - çaya düşmək işarəsi 
verdi. Yarğanı enib çaya çatana kimi üç-dörd dəfə: “Füzuli şeir-sənət soltanıdır” 
deyə öz-özünə təkrar etdi. 
Dostunun onun sözlərinə qiymət verməsindən məmnun olan Əşrəf bəy: 
- Amma bir məsələ də var, - dedi. Bizdən bir az əvvəlki və bizim nəsil gün 
çıxandan gün batana kimi olan türk dünyasını qoruya bilmədik. 
- Bunu nə mənada deyirsən, Əşrəf bəy? 
- O mənada ki, görün bir nə gündəyik. Bizi yüz iyirmi il əvvəl sarı ruslar 
parçalayıb. Yarımız o tayda - İranda, İraqda daha nə bilim haralarda. Bu saat elə 
siz də bizim günümüzdəsiniz. Sultan Türkiyəsi Antanta dövlətlərinin əlində fağır 
bir ölkəyə çevrilib. Deyilənə görə, Sultan Türkiyəsinin Şərq vilayətlərini Rusiya 
almaq iştahındadır. Suriya tərəfləri Fransa, Mesopatomiya, İzmir və Aydın dəmir 
yollarının keçdiyi ərazini ingilislər, Anadoluya isə almanlar göz dikib. Bəs bizim 
taleyimiz necə olacaq? Əgər o boyda Türkiyənin taleyi belə acı olsa, parçalansa, 
görün biz Azəri türkləri nə günə düşəcəyik. Paşam, bizim ümidimiz, nicatımız 
sizədir. Sizdə ki, bugündə... 
- Sən lap qardaşım Ənvər paşa kimi yana-yana danışırsan. Onun ən böyük 
arzusu türkçülük, turançılıq uğrunda mübarizə aparmaqdır. İnşallah, vaxt gələr, 
səni onunla tanış edərəm. Siz qardaşımla eyni flkirdəsiniz, eyni zindana 
döyürsünüz. 
- Hər bir türk oğlunun borcudur ki, birlik uğrunda eyni zindana çəkic 
vursun. 
243 
 
- Dərd də bundadır ki, bizim yeni padşah olan Sultan Vahidəddin belə 
düşünmür. Əşrəf bəy, siyasət söhbəti başımızı qatdı, çimməyi unutduq, - deyib 
Paşa suya atıldı... Beş-on dəfə qol atıb üzə-üzə geriyə döndü. - Çıxanda babamız 
Füzulidən sənə bir məktub oxuyacağam, - dedi. - Yadıma salarsan, 
Yarğanın qaşında on iki yaşında bir oğlan uşağı “ata, ata”, - deyə qışqırıb əl 
eləyirdi. Bu, Əşrəf bəyin kiçik oğlu Məhəmmədəli idi. 
- Nə olub? - deyə ata aşağıdan yuxarı qışqırdı. 
- Gəncədən qonağımız gəlib, sizi istəyirlər - dedi. Sudan çıxan Nuru paşa: 
- Gedək, - dedi, - yarğanı çıxana kimi məktubu da sənə oxuyaram. 
- Onda tələsmə, əl-ayağını qurula, məktubu da tap, oxuya-oxuya yarğanı 
çıxarıq. 
Nuru paşa gülümsünüb: 
- Məktub-zad axtarmıayacağam, o burdadır, - deyib əlilə başını göstərdi. 
- Yaddaşındadır? 
- Bəli, necə bəyəm, ola bilməz? 
- Əhsən sənin yaddaşına, qardaş. 
- Sən arada siyasi “dərddən” danışdın. Mənim isə hüsni-xəyalım hələ də 
babamız Füzulidən ayrılmayıb. Sən Çələbi dedin, Füzulinin Bəyazid Çələbiyə 
yazdığı məktubu xatırladım. Oğlu Fəzli Ərəşə qayıdıb, Çələbilər məhəlləsində 
yaşayıbsa, burda bir qanunauyğunluq var. Kim bilir, bəlkə də, Füzuli bu nəsillə 
qohum imiş. Allah onun torpağını pak, yerini behişt eləsin. 
- Paşam, çələbilərin dediyinə görə Füzulinin gəlini, Fəzlinin arvadı bu 
nəsildən imiş. 
- Bəy, onda qulaq as, məktubu oxuyum. Füzuli Sultan Süleymanın oğlu 
şahzadə Bəyazid Çələbiyə yazır: 
“Mənə bir məktub, bəlkə, çiçəkli bir bağça gəldi. Onun işıqları gözümün 
nurunu artırdı. O, ən lətif lövhələr üzərinə diqqətlə təsvir edilmiş gözəl bir şəklə 
bənzəyir. Onun sətirləri, işarələri ulduzlu səmaya oxşayır. Yazıları budaqlar, 
ibarələri çiçəklər kimidir. O, mərifət fənlərini əhatə edən bir səhifə, nemət 
budaqları yetişdirən bir bağçadır. Onun gəlişi göz bağçasını çiçəkləndirdi...” 
Əşrəf bəylə Nuru paşa mülkə dönəndə, bir qədər sükut içərisində 
addımladılar. Buna sükut demək olmazdı. İçlərində lal bir haray vardı. Füzuli 
harayı idi bu: türk qardaşlarım, çiçəkli bağçamızın viranəliyə çevrilməsinə imkan 
verməyin! 
Və onlar sanki bu harayın təsiri ilə addımlarını yeyinlətdilər... 
*** 
Türk qoşunları Azərbaycana ilk dəfə iki qrup halında gəlmişdir. General 
Nuru paşanın təşkil etdiyi birinci qrup 1918-ci il iyunun 7-də, ikinci qrup isə bir 
gün sonra Qazağa və iyunun 9-da Gəncəyə çatmışdı. Hər iki qrup üçüncü türk 
ordusunun beşinci Qafqaz diviziyasından seçilmişdi. Gümrü və Qazax 
istiqamətində hərəkət edən birinci qrupa onuncu Qafqaz alayı, doqquzuncu və on 
244 
 
üçüncü Qafqaz alayına mənsub iyirmi altıncı batalyon, topçu dağ batalyonu, 
istehkam bölüyü, rabitə vzvodu daxil idi. Bu qrupda yüz qırx zabit və iki min 
səkkiz yüz on iki əsgəri qüvvə vardı. 
Lori nahiyəsi boyunca üzüaşağı gələn ikinci türk hərbi qüvvələrinin yolu 
Cəlaloğlu şəhərindən sonra Sadaxlı, Körpülü, Kəmərli və Aslanbəyli kəndlərindən 
keçərək Qazağa iyunun 12-də çatmışdır. On üçüncü Qafqaz alayından təşkil olunan 
bu qrupda güclü dağ topçu batalyonu, yüz on zabit və iki min yeddi yüz altmış üç 
əsgəri qüvvə daxil idi. 
Türk qoşunlarının gəlişini Lenin və Stalinə bildirən daşnak Şaumyan 
həyəcanla Bakıdan yazırdı: “Türklər Qarakilsədən, Dilicandan keçib Ağstafaya 
çatıblar. Oradan da birbaşa Bakıya yeriyəcəklər. Bağlanan sülh müqaviləsinə 
əsasən türklər dəmir yolu ilə qoşunlarını Bakıya və Culfaya daşıyacaqlar. Xəbər 
verirəm: “Hücum başlanmışdır”. 
Türklərin gəlişindən bərk qorxuya düşən ermənilər 1918-ci il iyunun 30-da 
azsaylı rus hərbi qüvvələrinə arxalanaraq qəfildən Göyçaya basqın etdilər. Həmin 
hadisəyə görə türklərə otuz səkkizinci alaydan ibarət yeni qüvvə göndərildi. 
Alayda altmış beş zabit, iki min dörd yüz yetmiş beş əsgəri qüvvə, dörd güclü dağ 
topu və bir güclü dağ batareyası vardı. 
İyulun doqquzunda ehtiyatda olan üçüncü türk ordusundan üçyüz əlli əsgəri 
qüvvə seçilib Bərgüşad və Göyçay uğrunda gedən döyüşlərə göndərildi. Bcşinci 
qrup isə polkovnik Nazim bəyin komandanlığı ilə birbaşa Bakı döyüşlərinə 
çatdırılmışdı. Azərbaycan Əlahiddə korpusu, yerli əhalidən təşkil olunmuş könüllü 
dəstələr də türk ordusu ilə çiyin-çiyinə vuruşurdu. 
Cənub qrupuna azərbaycanlı polkovnik Həbib bəy Səlimov, Şimal qrupuna 
isə türk polkovniki Osman bəy komandanlıq edirdi. 
“Azərbaycan-Türkiyə qüvvələrinin əks hücuma keçməsi bolşevikləri təşvişə 
saldı. Bakı Soveti iyulun 12-də hərbi səfərbərlik elan etməyə məcbur oldu. Lakin 
bu tədbir onları məğlubiyyətdən xilas edə bilmədi. Göyçay ətrafındakı şiddətli 
döyüşlərdə Azərbaycan-Türkiyə birgə qoşunları parlaq qələbə qazanmışdı. 
Biçcraxovların, avetisovların Qırmızı Orduya köməyə gəlişi zəfər yürüşünün 
qarşısını ala bilmədi. Göyçaydan sonra Şamaxını yadellilərdən təmizləyən ordu 
sürətlə Bakıya yaxınlaşırdı” (A.Rüstəmli, “Azərbaycan ordusu” məqaləsi, 
“Həqiqət” qəzeti, 2 dekabr 1992-ci il). 
Həmin döyüşlərin iştirakçısı, türk ordusunun podpolkovniki Rüştü bəy 
1934-cü ildə İstanbulda nəşr etdirdiyi “Böyük hərbdə, Bakı yollarında beşinci 
Qafqasiya piyada firqəsi” adlı memuarında verdiyi məlumata görə, türk hərbi 
qüvvələrinin ümumi sayı on min nəfər olmuşdur. O yazır: “Şamaxının zəbtindən 
sonra Bakıya yaxınlaşan ordu avqustun 5-də Bakı şəhərinə yapdığı 
müvəffəqiyyətsiz bir hücum üzərinə on beşinci firqənin kamilən Azərbaycana 
göndərilməsi üçün müraciət edilmiş və ingilislərin Bakıya İran tərəfindən yardım 
göndərmələrini nəzərə alaraq Qarakilsədən Bakıya min iki yüz hərbçi, mövcud 
245 
 
firqə qərargahı ilə əlli altı və yüz altıncı piyada alayları da gəlmişdi. Bundan başqa, 
cəbhədə min nəfərlik bir Azərbaycan qüvvəsi, iyirmi makinalı tüfəng, altı top və 
bir zirehli qatar hərb edirdi. Əlavə olaraq artan Türkiyə qüvvələrilə bərabər, 
Azərbaycan qüvvələri də artmış, Qazax, Gəncə, Şəki, Zaqatala, Cavanşir, Ağdaş, 
Ağdam, Quba, Səlyan, Göyçay və Bakı ətrafında süvari milis təşkilatı, silahlı 
könüllü qrupları vücuda gəlmişdi”. Bu dövrdə Azərbaycan türklərinin vəziyyəti 
çox ağır idi. İrəvanda, Zəngəzur və Göyçayda rus hərbi qüvvələrinə arxalanan 
daşnaklar xalqı qılıncdan keçirir, tonqalda yandırır, daşqalaq edirdi. 
Yüzlərlə kəndi yerlə-yeksan etmişdilər. Bakıda bolşeviklərin və daşnakların 
fitvası ilə mart qırğını törədilmişdi. Bu qırğında on beş minə yaxın azərbaycanlı 
öldürülmüşdü. Ölkədə anarxiya, başıpozuqluluq hökm sürürdü. 
Martın 20-də Zaqafqaziya seyminin iclasında çıxış edən müsavat lideri 
Aslan bəy Səfikürdski bütün qafqazlıları bolşeviklərə qarşı mübarizəyə səsləyirdi: 
“Biz Zaqafqaziya hökumətindən xahiş edirik, bolşevizmi məhv etmək üçün 
özünümüdafiə şurası yaratsın. Biz müsəlman sosialist bloku adından xəbərdarlıq 
edirik ki, həmişə bolşevizmə qarşı mübarizə etmişik və bu gün də ona hazırıq. 
Əgər bu barədə ölçü götürülməsə, biz özümüz bolşevizmi məhv edəcəyik... Bizim 
tarixdə çox qanlar axıdılıb. Tariximiz başdan-ayağa qanla yazılıb. Biz bolşevizmi 
əzməklə yenə də tariximizi qanlı hərflərlə yazacağıq”. 
Müsavat hökumətinin nümayəndələri türklərin qardaş köməyinə 
arxalanmaqdan başqa yol görmədiklərini açıqdan-açığa bildirirdilər. 
Azərbaycan Xalq Cümhuriyyəti elan olunan gün Tiflisdəki “Oriant” 
mehmanxanasında Zaqafqaziya Seyminin üzvlərindən biri Fətəli xan Xoyskidən 
soruşmuşdu: 
- Siz Bakıya döyüşə-döyüşə gedəcəksinizmi? 
- Bəli, gedəcəyik. 
- Siz döyüşlə Bakıya getsəniz, onda bu imperializm üzərinə ilk hücum 
olacaq. Amma siz o yürüşü təkbaşına edə bilməzsiniz. Siz Türkiyənin və türk 
qoşunlarının köməyi ilə Bakını düşmənlərdən azad edə bilərsiniz. 
“1918-ci ilin iyun-iyul aylarında erməni hərbi hissələri iki istiqamətdə - 
Göyçay-Ərəş-Nuxa istiqamətində və Kürdəmir-Yevlax-Gəncə istiqamətlərində 
irəliləməyə başladılar. Lakin daşnak quldur dəstələrinin Yevlağı ələ keçirmək 
planları baş tutmadı. Ermənilər burada yerli əhalidən təşkil olunmuş könüllü 
dəstələrin güclü müqaviməti ilə üz-üzə gəldilər. 
Daşnakların qarşısının alınmasında o zaman öz igidliyi ilə Qarabağda ad 
çıxarmış M.Ə.Rəsulzadənin yaxın dostu və məsləkdaşı Qaramanlı Qamboy ağanın, 
Qarxunlu Əşrəf bəyin. Bərdəli Sarıtel Aslanın misilsiz xidmətləri və 
qəhrəmanlıqlan olmuşdur. Yaranmış real təhlükəni vaxtında dərk edən Qamboy 
ağa və Əşrəf bəy öz silahdaşları ilə ətraf kəndlərdən qısa müddətdə minlərlə 
könüllü yığaraq onları silah, sursat, paltar, ərzaq, at-araba və digər ən zəruri 
şeylərlə təmin edirlər. Az vaxtda Yevlax ərazisində xeyli könüllü və beş min 
246 
 
nəfərdən çox süvari dəstə toplanır ki, bu da sonralar Azərbaycan Xalq 
Cümhuriyyətinin ilk süvari dəstələrinə çevrilmişdir” (V.İsayev, “Haradan gəlir bu 
köç” kitabı, Azərnəşr, 1995-ci il, səh. 50-51). 
Sonrakı tarixi hadisələr də göstərdi ki, Azərbaycan xalqının Türkiyə və türk 
ordusundan başqa ikinci bir arxası, xilaskarı olmamışdır. Türkçülüyə dərin ehtiram, 
sonsuz məhəbbət bəsləyən gənc bir şairə yaşayırdı Bakıda. 1918-ci il sentyabrın 
15-də türk qoşunları ilə birgə qalib kimi Bakıya varid olan Azərbaycan əsgərlərini 
Ümmügülsüm “Ey türk oğlu” şeirilə alqışlamışdı. 
Əsrin əvvəllərində istiqlalımız uğrunda dönmədən mübarizə aparan on 
doqquz yaşlı Ümmügülsüm böyük öndərimiz Məmmədəmin Rəsulzadənin əmisi 
qızı idi. “Azərbaycan xalqının öz ruhundan doğan ümummilli bir hərəkat və 
hadisədən (M.Ə.Rəsulzadə)” sonra başı bəlalar çəkən şairə Ümmügülsüm cəmi 
qırx beş illik ömrünün çoxusunu Vətəndən uzaqlarda, Mordoviyada sürgündə 
keçirmişdir. Bu nəcib və vəfadar şairə görkəmli yazıçımız, otuz yeddinci ilin 
günahsız qurbanlarından biri olan Seyid Hüseynin həyat yoldaşı idi. 
 
Türkiyənin Hərbiyyə Naziri Ənvər PaĢanın Bakının 
Xilası Haqqında 1918-ci il sentyabrın 16-da Ģərq 
ordular qrupunun komandanı Xəlil PaĢaya 
Təbrik Teleqramı 
 
Bakıdakı uğurlarınıza görə sizin gözlərinizdən öpür və təbrik edirəm. 
Bakının xilasından sonra Azərbaycanda hələlik bir diviziya saxlayaraq, qalan 
qoşunları doqquzuncu ordunun sərəncamına vermək istəyirəm. Nuru Paşaya 
Dərbənd, Petrovsk şəhərlərinin ələ keçirilməsi üçün Şimali Qafqaza bir alay, iki 
batareya və bir pulemyot dəstəsindən ibarət qoşun göndərməyi tapşırdım. Digər 
tərəfdən, Ənzəli və Rəşt şəhərlərinin işğalı üçün qoşunların Cənuba göndərilməsinə 
sərəncam verdim və Təbriz-Qəzvin istiqamətində irəliləyən qoşun dəstəsinin Kiçik 
xana
34
 yardım etməsini və bu məsələ ilə əlaqədar sizinlə görüşməsini tövsiyyə 
etdim. Tapşırıqların qısa bir vaxtda yerinə yetirilməsini rica edirəm. 
Nuru Paşa öz qüvvələrini toplayaraq, yalnız bolşeviklərin irəliləməsinin 
qarşısını almaqla kifayətlənməlidir. 
 
 
 
 
                                                          
34
Kiçik Xan Mirzə (1881-1921) - Cənubi Azərbaycanın siyasi xadimi. Rəşt, Ənzəli və Gilan 
şəhərlərində şah hakimiyyətinə qarşı inqilabi çıxışların rəhbəri. 1921-ci il mayın 8-də yaradılmış Gilan 
Respublikası yeni hökumətinin - İnqilab Komitəsinin sədri olub. 1921-ci ilin noyabrında bolşeviklərin 
əlilə Talış dağlarında öldürülüb. - Ş.N.  
247 
 
KAPĠTAN-ġAĠR MUSTAFA AĞA HƏSƏN AĞA OĞLU QĠYASBƏYOV 
(1824-1873) 
 
Əlahiddə Qafqaz Qoşunlarının Müsəlman Süvari alayında xidmət edib. 
1863-1864-cü illərdə Polşada baş vermiş “Yanvar üsyanı”nı yatırmaq üçün rus 
komandanlığının Qafqazdan aparılan bəylərə məxsus Müsəlman Süvari alayında 
Mustafa ağa Qiyasbəyov da olmuşdur. Üç il Varşavada hərbi xidmətdə olan 
Mustafa ağa fransız, polyak və rus dillərini mükəmməl öyrənmişdir. Üç ildən sonra 
Qafqaza qayıdan Mustafa ağa dağlılara qarşı döyüşlərdə hünərlə vuruşaraq kapitan 
rütbəsi alıb. 
Məşhur ədəbiyyatşünas-alim Firidun bəy Köçərli onun haqqında yazır: 
“Mustafa ağanın hünər və sədaqətləri dövlət nəzərində qədrü-qiyamətsiz qalıb və 
hətta onun haqqında aşkarən ədalətsizlik vüqua gəlməyə görə, Mustafa ağa öz 
vətəninə (Qazax qəzasının Dağkəsəmən kəndinə - Ş.N.) müraciət edib və üzlətü 
(tənha yaşayan) fərağət guşəsini ixtiyar qılıb, vaxtlarını ibadətdə və təhsili-ülumi 
maarifdə keçiribdir”. 
...1804-cü ildən 1917-ci ilə kimi imperiya ordusunda xidmətdə olan 
azərbaycanlı zabitlər, bu gün bəzilərinin dediyi kimi rus təbəəliyini “Ura” ilə qəbul 
etməyiblər. Onların arasında elə qeyrətli zabitlər olub ki, milli dilini, adət-
ənənəsini, milli vüqarını saxlayaraq ata-babalarına sadiq qalıblar. 
İşğalçı rus ordusunun sıralarında xidmətdə olarkən müsəlman əyalətlərində 
zor siyasəti aparıb silah işlədənlərə qarşı etiraz səslərini qalıblar. Rus ordusunun 
1800-cü ildən sonra silah gücünə işğal etdiyi Axalski, Qars, Axal-Təkin, Dağıstan, 
Şimali Qafqaz və başqa ərazilərdə döyüşməkdən imtina edib ordudan təxris 
olunmağı tələb ediblər. 
General-mayor Daniyal bəy İlisulu, şamaxılı podpolkovnik Omar bəy və 
Osman bəy Qasımxanov qardaşları, polkovnik Süleyman xan Şəkinski, şuşalı 
rotmistr Əbdürəhman bəy Vəzirov, praporşik Alxaz bəy İlisulu, praporşik Ağabəy 
Yadigarov, kapitan Mustafa ağa Qiyasbəyov rus istilasına qarşı çıxıblar. Öz torpağı 
uğrunda döyüşən din və dil qardaşlarına silah qaldırmayıblar. 
Onların sırasında kapitan-şair Mustafa ağa Qiyasbəyovun fəaliyyəti və bilik 
dairəsi daha geniş olub. 
*** 
...Alay komandiri, polkovnik Yuri Maxnatski: 
- Kapitan Qiyasbəyov, nə üçün Türküstan Hərbi Dairəsinə xidmətə 
getməkdən imtina edirsiniz? 
- Cənab polkovnik, mən hər şeyi raportumda göstərmişəm. 
- Nə göstərmisən? Yazdığın raportu oxudum. Çox savadlı və səlis rus 
dilində yazsan da orada şovinist bir cümlə işlətmisən. Oxuyuram bir daha, özün də 
eşit: “Din və dil qardaşlarıma silah qaldırmağı nə Allahım, nə də Pcyğəmbərim 
Məhəmməd mənə bağışlamaz. Ona görə də ordudan tərxis olunmağımı Siz 
248 
 
cənablardan təvəqqe edirəm”. Başa düşə bilmirəm, hansı axmaq iyirmi il 
sizi orduda xidmətdə saxlayıb. Üstəlik də kapitan rütbəsi veriblər. 
- Cənab polkovnik, rütbəni heç bir orduda qəşəng qaşa-gözə görə vermirlər. 
Mən Qafqazda, Varşavada üsyançılara qarşı xidməti borcumu nümunəvi zabit kimi 
yerinə yetirmişəm. Tərifəlayiq bütün xidmətlərim Sizin əlinizin altında olan hərbi 
xidmət kitabçamda göstərilib. 
Bu dəfə səsinin sərt ahəngini dəyişən polkovnik: 
- Bəs nə üçün istefaya getməyi arzuladınız? 
- İstər Dağıstanda Saltı döyüşlərində, istərsə də Çərkəz kəndlərinin od 
vurulub yandırılmasından sonra yuxum ərşə çəkilmişdi. Yata bilmirdim. Axı onlar 
da mənim din bacı, qardaşlarımdır. Günahsız körpələri süngüyə taxmaq, isti 
ocağını dağıdıb viran   qoymaq... Gecə-gündüz meşələri qırdırıb quldur axtarmaq, 
füsunkar Qafqaz təbiətini məhv etmək... 
- Sən lap dekabristlər kimi danışırsan. Bu siyasi əhval-ruhiyyə hardandı 
səndə? Sənin fikrincə, biz ruslar daş qəlbliyik, insani hisslərdən uzağıq. Əksinə, biz 
əlahəzrət imperatorun əmri ilə dağlıları Şeyx Şamil və onun quldur dəstəsindən 
xilas edirik. 
- Nə vaxtdan öz torpağının, yurd-yuvasının azadlığı uğrunda vuruşan 
igidlərə quldur ayaması verilib. Əgər elədirsə, monqollar Rusiyanı 300 il çalıb-
çapanda ona qarşı vuruşan rus xalqı onda kim idi? 
- Kapitan Qiyasbəyov, sən gəl məni siyasi söhbətə cəlb etmə. Biz hər ikimiz 
hərbçiyik. Heç bir siyasi qurumun, siyasi söhbətin mövzusuna toxuna bilmərik. 
Buna əlahəzrətin nizamnaməsi yol vermir. Bəs, Türküstan yürüşündən niyə imtina 
edirsən? 
- Ona görə ki, ora türk torpağıdır. Orada da silah qaldırıb öldürəcəyim əhali 
milliyyətcə türkdür. Mən günahsız qan qardaşlarımı öldürməyi vicdanıma sığışdıra 
bilmərəm. 
- Sən bilirsən ki, bunun üçün səni hərbi məhkəmə mühakimə etməlidir, 
cənab kapitan. Sən sıravi əsgər deyil, zabitsən, bir yaxşı düşün, gör, nə danışırsan. 
Bu inadkarlığın sənə ağır otura bilər. 
- Cənab polkovnik, mən gəncliyimdə orduya könüllü gəlməmişəm. Mənim 
ata-babalarım nəslən bəy olduğuna görə Sizin imperatora məni girov veriblər. 
Əvvəllər bir müddət Üçüncü Müsəlman Süvari Alayında xidmətdə olmuşam. Siz 
bunu bilirsiniz. Görünür, o vaxtlar bu düşüncədə, bu ağılda olmamışam. Hərbi 
nizamnaməyə görə iyirmi ildən sonra könüllü surətdə ordudan tərxis oluna bilərəm. 
Siz məni məhkəmə ilə qorxutmayın, orada da cavabım belə olacaq. 
Polkovnik dodaqaltı donquldana-donquldana: 
- Bəzi rus zabitləri doğru deyir ki, imperator aziat müsəlmanları orduya cəlb 
etməkdə özünə düşmən hazırlayır. İndi budur, ən yaxşı nümunə sənsən, cənab 
kapitan Qiyasbəyov, sən orduda bilik, bacarıq qazandın, gözün açılıb düşüncən 
dəyişdi, inkişaf edib oldun bizə düşmən. 
249 
 
- Düşmən niyə, mənim zənnimcə, hər kəs öz torpağında, öz evində yaşasa, 
daha yaxşıdır. “Parçala, hökm sür” siyasəti ilə silah gücünə sayca böyük olan xalq, 
kiçik və qürurlu xalqlara azadlıq verə bilməz. “Slovo” jurnalından keçmiş Qafqaz 
canişini general Aleksey Yermolovun 1819-cu ilin yayında dağlıların başına 
törətdiyi faciələri Sizinlə birgə oxuduq. Nə tez yadınızdan çıxdı. Yermolovun silah 
dostu general P.İ.Pestel xatirələrində yazır ki, ruslara itaət etmək istəməyən Akuşa, 
Başlı, Uplu-Ayya aullarında və bir çox başqa yerlərdə general Yermolov daşı daş 
üstə qoymamış, aulları yerlə-yeksan etmişdir. 
General Yermolov Kubanın çərkəzlər yaşayan on yeddi böyük auluna və 
yüz doxsan xutoruna od vurub yandırmışdır. Özünün bəd əməllərindən ruhlanan 
Yermolov fəxrlə deyərdi ki, mən biz ruslara silah qaldıran canqutayların kəndlərini 
məhv etdim. Özləri ilə birlikdə evlərinə və var-yoxlarına da od vurub yandırdım. 
Bu da əlahəzrət rus çarının “Qafqazda sülh yaradıcısı” deyə təriflədiyi 
general Yermolov. Cənab polkovnik, dağlı analar bu gün də nadinc uşaqları 
yatmayanda “Yermol gələr, səni aparar, yat mənim əziz balam” - deyə onun adı ilə 
qorxudurlar. 
- Oxumusunuzmu şair Mixail Lermontovu? 
- Bəli, amma çoxdan. 
- Onda “İsmayıl bəy” poemasından kiçik bir parçanı yadınıza salım. 
Polkovnik: 
- Siz mənim miliyyətcə polyak oluduğumu bilirsinizmi? 
- Bəli, bilirəm. 
Belə çıxır ki, 1863-cü ildə Polşada üsyançılara silah qaldırmaqda mən də 
cinayətkaram. Öz millətimi, din qardaşımı qanına qəltan eləmişəm. 
Kapitan Qiyasbəyov: 
- Diqqətlə düşünəndə, hə .. elə də olur. Axı, bütün dünya bilir ki, sizin zəif 
və rus çarının məiyyəti olan Polşa kralına qarşı polyak xalqı Varşavada yerləşən 
istilaçı rus qoşunlarının çıxarılması uğrunda üsyana qalxmışdı. Qafqazdan və 
Rusiyadan Polşaya yeridilən güclü qoşun hesabına üsyan yatırıldı. Azadlıq deyib 
küçələrə çıxan polyak xalqının nahaq qanı axıdıldı. 
- Yaxşı, cənab kapitan, səni istefaya buraxsaq, nəynən məşğul olacaqsan? 
Ruslara qarşı təbliğat aparacaqsan? Yəqin, sən də İmam Şamil kimi dağlılan 
toplayıb mübarizəyə... 
- Xeyr, mən elə fikrə düşməmişəm, heç istəmirəm də. Bizim Şərq 
müdrikləri deyir ki, dünyada insan üçün elmdən daha yaxşı dost yoxdur. Elm var-
dövlətdən də yaxşıdır, çünki dövləti sən saxlamalısan. O da sənə qismət ola, 
olmaya, Allah bilir. Elm isə səni saxlayır. 
Mən doğma obama qayıdıb məktəb açacam. Balaların təlim-tərbiyəsi ilə 
məşğul olacam. Günahsız insanların qanını tökməkdənsə, hər hansı bir canlını, bir 
uşağı tərbiyə etmək daha savabdır. 
Polkovnik: 
250 
 
- Sizin raporta qol çəkib icazə verirəm. Tərxis olunun. Amma 
sənədlərinizdə göstəriləcək ki, ciddi xəstəliyiniz olduğuna görə müalicəyə 
ehtiyacınız var. Razısınızmı? 
- Əlbəttə razıyam. 
- Bircə xahişim var. Alayda hamı bilməlidir ki, həqiqətən xəstəliyə görə 
istefaya gedirsiniz. Yoxsa, bayaq dediklərinizi eşitsələr, alaydakı qeyri-millətləri 
də ayıldarsınız. 
Hərbi xidmətdə ədalətsizliyə, din ayrı seçkiliyə qarşı çıxan Mustafa ağa 
ordudan tərxis olunur. Bilik və bacarığını doğma kəndində həmyerlilərinin təlim-
təhsilinə həsr edir. Lakin Mustafa ağanın ailə səadəti üzünə gülməmişdir. O, 
Zəyəmli Məhəmməd bəy Zülfüqarovun qızı Xeyransa xanımla evlənir. Heç altı ay 
tamam olmamış sevimli zövcəsi qəflətən vəfat edir. İlk sevgisini puç görən 
Mustafa ağa Nasir onun ölümünə təsirli bir mərsiyə yazmışdır. 
Bir neçə il sonra Mustafa ağa Qıraq Kəsəmənli podpolkovnik Məhəmməd 
ağanın qızı Bədirnisa xanıma aşiq olmuş, atanın razılığı olsa da qızın anası Səltənət 
xanım bu ülvi izdivaca razılıq verməmişdir. Sevgi bəxtinin ömürlük əzabını çəkən 
kapitan-şair Mustafa ağa ailə xoşbəxtliyindən əl üzüb zahid kimi guşənişin, tərki-
dünya yaşamışdır. Ona görə də şeir və qəzəllərinin əksəriyyətində kapitan-şair 
Mustafa ağa Nasir özünün məhəbbət Kəbəsi Bədirnisanı əzabla, həsrətlə yad edir. 
“Nasir” təxəllüsü kapitan-şair Mustafa ağa Qiyasbəyov öz dövrünün 
görkəmli şairi kimi məşhur olmuşdur. O, Hacı Mirhəmzə Əfəndi “Nigari”, Hacı 
Rəhim ağa “Vəhidi”, Mirzə Nəbi Əfəndi Qaibov, Mirzə Mehdi “Naci”, Mirzə 
Rəhim “Fəna”, İsgəndər ağa Qiyasbəyov, Şahnigar xanım Rəncur və başqa 
görkəmli şairlərlə şeirləşmişdir. 
Kapitan-şair Mustafa ağa Nasirin qırx altı şeir və qəzəlini ilk dəfə 
Zaqafqaziya müftisi Mirzə Hüseyn əfəndi Qaibov (1830-1917) toplamışdır. XIX 
əsrin altmışıncı illərində “Azərbaycanda məşhur olan şüəaranın əşarına 
məcmüədir” dörd cildliyini tərtib edən Mirzə Hüseyn əfəndi maddi imkansızlıqdan 
məcmuəsini nəşr etdirə bilməmişdir. Yalnız 1989-cu ildə Mirzə Hüseyn əfəndi 
Qayıbovun dörd cildlinin ikinci cildində Nasir şeirlərinin bir qismi oxucu üzü 
gördü. 
Mustafa ağa Nasiri Azərbaycan oxucusuna ilk dəfə təqdim edən isə Firidun 
bəy Köçərli olmuşdur. 
Firidun bəy “Azərbaycan ədəbiyyatı” əsərinin ikinci cildində şair-kapitan 
Mustafa ağa Nasirə ayrıca bir fəsil həsr etmiş, onun yaradıcılığını yüksək 
qiymətləndirmişdir. 
Kapitan Mustafa ağa Nasir ilk dəfə dahi Nizami Gəncəvinin “Xosrov və 
Şirin” əsərinin xeyli hissəsini Azərbaycan dilinə tərcümə etmişdir. Tənha yaşayan 
şair bir qış gecəsi mütaliə etdiyi vaxtda yorulub yuxuya getmiş, yanında yanan 
şamdan kitablarına od düşüb, özü də həlak olmuşdur. 
251 
 
Məhşur ədəbiyyatşünas-alim Firidun bəy Köçərli onu misli bərabəri az 
tapılan xoşxlüq, nazik təb və ali nəsəb bir şəxs kimi qiymətləndirir. Qırx doqquz 
yaşında həlak olan Mustafa ağa Nasirin Nizami Gəncəvidən etdiyi tərcümənin 
yarımçıq qalmasına isə təəssüflə yazır ki, pürqiymət zəhməti, heyf ki, yarımçıq 
qaldı. Ədəbiyyat və lisanımız “Xosrov və Şirin” kimi lətif və gözəl əsərin 
tərcüməsindən məhrum oldu. 
Mustafa ağa Nasirin atası Həsən ağa da uzun illər nizami ordu sıralarında 
xidmət etmiş, podpolkovnik rütbəsində istefaya çıxmışdır. 
M.V.Vidadinin oğul, M.P.Vaqifin qız nəvəsi şair Yəhya bəy Qazaği (? - 
1841) podpolkovnik Həsən ağaya 1828-ci ildə “Cəlal olsun” adlı qəzəl yazmışdır. 
1828-1829-cu illər Rus-Türk müharibəsində kapitan rütbəsində olan Həsən 
ağa Mustafa ağa
35
 oğlu üçüncü Qazax Süvari alayının komandiri Meşşeryakovun 
köməkçisi olmuşdur. 1829-cu il iyulun - 19-da Xart kəndi uğrunda gedən 
döyüşlərdə fərqləndiyinə görə Həsən ağa “Müqəddəs Georgi” xaç nişanının 
dördüncü dərəcəsilə təltif olunub. 
 
KNYAZ-PODPOLKOVNĠK 
MEHDĠQULU XAN USMĠYEV
36
 
(1855-1900) 
 
Böyüklük özünü rahat edib, baş girləmək deyil, biçarələrin fəryadına 
yetişməkdir. 
Mir Möhsün Nəvvab (1833-1918), 
şair-alim 
 
Mehdiqulu xan Xasay xan oğlu Usmiyev 1895-ci il fevralın 26-da 
podpolkovnik rütbəsi alıb. O, məşhur şairə Xurşidbanu Natəvanın böyük oğludur. 
1855-ci ildə Şuşada anadan olub. 1874-cü ildə Peterburqdakı zadəgan balalarına 
məxsus Paj hərbi korpusunda təhsil alıb. Rus-türk müharibəsi (1877-78) illərində 
Dunay ordusunun sıralarında süvari alayının komandiri olmuşdur. 
1999-cu ildə Gürcüstan Mərkəzi Dövlət Arxivindən əldə etdiyimiz bu 
yaraşıqlı zabitin foto-şəklinin altında da “1877-ci il, Dunay” yazılıb. İki il 
cəbhələrdə böyük igidlik və şücaət göstərdiyinə görə knyaz Mehdiqulu xan 
Usmiyev dörd dəfə ordenlə təltif olunub. O, “Müqəddəs Anna” ordeninin dördüncü 
dərəcəsinə (igidliyə görə), üçüncü dərəcəli “Müqəddəs Stanislav” (qılınc və bantla 
birgə), üçüncü dərəcəli “Müqəddəs Anna” (qılınc və bantla birgə) və “Müqəddəs 
Vladimir” ordeninin dördüncü dərəcəsinə layiq görülüb. Əlbəttə, qısa ömründə 
                                                          
35
Həsən ağa Qiyasbəyov oğluna atası Mustafa ağanın adını qoymuşdu.- Ş.N.  
36
2002-ci ildə nəşr olunmuş “Topoqraf-general İbrahim ağa Vəkilov” kitabımda bu fəslin adı mətbəə 
xətasına görə səhvən “Xasay xan Usmiyev” getmişdir. Fəsil əlavələrlə yenidən işlənmişdir. (Müəllif).  
252 
 
belə yüksək kavaler ordenləri ilə qeyri-adi igidlik göstərmiş zabitlər təltif olunurdu. 
Şübhəsiz ki, knyaz Mehdiqulu xana bu igidlik irsən keçmədir. Axı, onun atası 
general-mayor Xasay xan Usmiyev (1808-1866) idi. Ötən əsrin məşhur 
tədqiqatçıları Firidun bəy Köçərli, Mir Möhsün Nəvvab, Məhəmmədağa 
Müctəhidzadə və başqaları iftixarla yazırlar ki, cənab knyaz Mehdiqulu xan alicah 
knyaz Xasay xanın oğludur. O, əlahəzrət qüdrətli Çingiz xanın nəslindəndir. 
Qafqaz Əlahiddə Ordusunun süvari qoşunlarında xidmət edən knyaz-
podpolkovnik Mehdiqulu xan Usmiyev ordudakı əla qulluğuna görə sonrakı illərdə 
də təltif olunub. O, 1877-ci ildə “Müqəddəs Stanislav” ordeninin ikinci, 1891-ci 
ildə “Müqəddəs Anna” ordeninin ikinci dərəcəsini və 1881-ci ildə İranın “Şire-
Xorşid” ordeninin üçüncü dərəcəsini ala bilib. 1894-1895-ci illərdə rotmistr 
Mehdiqulu xan Qafqaz Hərbi Dairəsində Qafqaz qoşunları komandanının yavəri 
vəzifəsində olub. 
Klassik üslubda “Vəfa” təxəllüsü ilə Azərbaycan və fars dillərində şeirlər 
yazan knyaz-podpolkovnik Mehdiqulu xan Usmiyev 1897-ci il fevralın on 
yeddisində Şuşada öz xərcinə Azərbaycan əhalisi üçün qiraətxana açdırmışdır. 
Hərbçi olmasına baxmayaraq, o anası Xurşid bəyimin rəhbərlik etdiyi “Məclisi-
üns”də yaxından iştirak edib. Knyaz-podpolkovnik Mehdiqulu xanın poeziyaya və 
füsunkar Şuşaya məhəbbətini əvəzsiz ədəbiyyatşünasımız Firidun bəy Köçərli 
1903-cü ildə Tiflisdə rusca nəşr etdirdiyi “Azərbaycan tatarlarının ədəbiyyatı” 
kitabında yüksək sənət nümunəsi kimi qeyd edir: “İnsana məhəbbət, dostluq, 
mehribançılıq, mərhəmət, əfv və iztirab istedadlı Mehdiqulu xan Usmiyev 
poeziyasının canını təşkil edir”. Şair oxucusuna xitabən deyir: “Çəmənzarə yavaş 
gir ki, xırda böcəklər, yaşıl otlar, yeni gül şaxələri ayaqların altında qalıb 
əzilməsin”. 
 Mehdiqulu xan babası İbrahimxəlil xanın cah-cəlalının dağılmasını, rus 
hakimiyyətinə arxalanıb Qarabağı viran qoyan erməni generalı Mədətovun, 
Lazerevin və Karqanovun müsəlmən qəbirstanlıqlarını kotanın ağzına verib 
əkdirmələrini və xalqa olmazın zülmlərini kədərlə yad edir.  
Mehdiqulu xan 1900-cu il sentyabrın 5-də Tiflisdə Mixaylovski küçəsindəki 
yüz qırx səkkiz saylı mülkündə vəfat etmişdir. Öz vəsiyyətinə görə Ağdamdakı 
İmarətdə ata-babalarının yanında dəfn olunub. 
Görkəmli ədəbiyyatşünas Salman Mümtaz yazır: “Mehdiqulu xanın nəşi 
Qarabağa gətirilərkən ətraf kəndlərdən gələn bütün insanlar yollara çıxaraq onu 
qarşılayırdı. Xan xüsusi bir ehtiramla Ağdamda ata-babalarına məxsus xanlıq 
imarətində dəfn olundu. Qarabağlılar bir neçə səbəbdən onu çox sevirdilər. Birinci, 
fövqəladə səxavətli idi. İkinci, çox alicənab və mərifətli adam idi. Üçüncü, çar 
hökumətinin əleyhinə və xalqın qeydinə qalan idi. 
Mehdiqulu xanın Qafqaz sərdarının yanında xüsusi rütbəsi vardı. Nəsrəddin 
şah Tiflisə gələndə onun qarşılanmasını xüsusi hüsni-rəğbət bəslərdi. Onun at 
çapmaqda böyük məharəti vardı. Çoxlu cins at saxlardı. O cümlədən Gülgün, 
253 
 
Şənhar, Göyərçin, Durna, Ceyran, Ağ cidalı onun sevimli atları idi. Gülgün 
cinsindən çox istədiyi bir atı vardı ki, çox zamanlar onu minərdi. Həmin at ilə 
Sərdarın sarayının salonuna çıxdığı məşhurdur”. 
Haqqında nekroloq verən “Kaspi” qəzeti (1900-cu il, sentyabrın 8-də № 
200) yazırdı: “Nadir şərq kitablarını yığmaq və oxumaq onun ən sevimli 
məşğuliyyəti olmuşdu. Bu kitabları toplamaq xatirinə knyaz Mehdiqulu xan heç bir 
vəsait əsirgəməzdi. Onun şəxsi kitabxanasındakı ədəbiyyat az-az yerlərdə 
tapılardı”. 
Knyaz Mehdiqulu xanın müasiri, məşhur alim Mir Möhsün Nəvvab yazır ki, 
biçarə knyaz Mehdiqulu xan son illər Şuşaya tez-tez gələrdi.  
Bəzi müasir yazarlarımız Mehdiqulu xan Usmiyevin general rütbəsi aldığını 
qeyd edirlər. Lakin nə Tiflis, nə də Bakı arxivlərində Mehdiqulu xanın general 
olması haqqında sənədə biz rast gəlmədik. Bütün sənədlərdə onun son rütbəsi 
podpolkovnik göstərilir. Şübhəsiz ki, tədqiqatçılar onu general-mayor atası Xasay 
xan Usmiyevlə səhv salırlar. Bu səhvin yaranmasında ikinci bir səbəb də var: 
Mehdiqulu xanın adı qoyulan ana babası Qarabağın sonuncu hakimi Mehdiqulu 
xan İbrahimxəlil xan oğluna (1763-1845) ruslar 1805-ci il mayın 14-də Gəncə 
yaxınlığında Kürəkçayda keçirilən sazişdə general-mayor rütbəsi vermişdilər. Bu 
barədə məşhur tarixçi Mirzə Camal Cavanşir “Qarabağ tarixi” əsərində yazır: 
“Həmin yığıncaqda İbrahim xana və Səlim xana (Şəkinin hakimi, İbrahim xanın 
kürəkəni - Ş.N) general-leytenantlıq, mərhum Məhəmməd Həsən ağaya və 
Mehdiqulu xana general-mayorluq, mərhum Xanlar ağaya isə polkovnik rütbələri 
verilməsi haqqında sərdar knyaz Sisianovun vasitəçiliyi ilə padişaha ərizə yazıldı. 
Dörd aydan sonra bu iltifat və daimi məvacibli dərəcələrin verilməsi haqqında 
fərman gəlib çatdı”. 
Ona görə də 1920-ci ilə qədər olan ədəbiyyatlarda Knyaz podpolkovnik 
Mehdiqulu xanın adının yanında “Sani” yəni ikinci sözünü də yazırlar. 
*** 
Əsilzadə nəslindən olan podpolkovnik Mehdiqulu xan sadə təbiəti, səxavəti 
və insanpərvərliyi ilə Qarabağ camaatının məhəbbətini qazanmışdı. Hələ 
sağlığında şairə anası Xurşudbanu Natavan Ağdamdakı mülkləri və bir neçə kəndi 
onun ixtiyarına vermişdi. Mehdiqulu xan mülklərdən və torpaq sahələrindən gələn 
gəliri camaatın özünə paylayır, onlardan bəhrə almırdı. Bu alicənab şəxsiyyət 
haqqında onun müasiri Mirzə Xosrov Axundovun şahidi olduğu əhvalat nəsillərə 
nümunə olmağa layiqdir. 
Mehdiqulu xan Vəfa çox vaxt Tiflisdə olardı. Müəyyən vaxtlarda Ağdama, 
yaxud Şuşaya gələrdi. Ağdamın Sancalı kəndində bir nəfər yoxsul qadın varmış. 
Bu qadının yeganə oğlu xəstələnərək vəfat etmişdi. Oğlunun ölümündən sonra 
qadın həyatın ağırlığı içərisində boğulurdu. 
Knyazın Ağdama gəlib mehmanxanada yerləşdiyini qadına xəbər verirlər. 
Mehdiqulu xan öz səxavətilə şöhrət qazandığından qonşuları qadına məsləhət 
254 
 
görürlər ki, knyazın yanına gedib öz halını ona bildirsin. Yoxsul qadın birdən-birə 
onun yanına getməyə cəsarət etmirdi. Qonşular ona belə məsləhət gördülər ki, bir 
sini “bedanə tut” yığıb onun üstünü qızılgüllərlə bəzəyib knyaza aparsın. Bu vasitə 
ilə knyazla görüşüb öz dərdini ona bildirsin. 
Qadın bu məsləhətə əməl etməyi qərara aldı. Çadır hazırlayıb, tut çırpdırdı. 
Bir sini tapıb “bedanə tut”dan seçib doldurdu və tutun üstünü qızılgül ilə bəzədi. 
Tutu götürüb Mehdiqulu xanla görüşmək üçün mehmanxanaya getdi. Darğa qadını 
görüb dedi: 
- Knyaz yatıbdır, onu narahat etmək olmaz. Qadın nə qədər yalvardısa, 
darğa “İndicə yatağa girib” - deyə, onu knyazın yanına buraxmadı. Doğrudan da, 
knyaz yenicə soyunub yatağa girmişdi. Onu hələ yuxu aparmamışdı Eyvanda olan 
danışığı eşidən knyaz zəngi vurub darğanı içəri çağırdı. Darğa otağa daxil oldu. 
Mehdiqulu xan ondan çöldəki danışığın səbəbini soruşdu. Darğa yaşlı bir kəndli 
qadının onun yanına gələrək tut gətirməsini və knyaz ilə görüşmək istədiyini ona 
xəbər verdi. Knyaz darğaya dedi: 
- Çölə çıx, qadını qoyma getsin. Mən libasımı geyinənə kimi qadını çöldə 
saxla, zəng çalan kimi içəri gəlsin. 
Darğa çölə çıxıb getmək istəyən qadını qaytardı. Bir neçə dəqiqədən sonra 
zəngin vurulmasını eşidən qadın içəri buraxıldı. 
Arvad içəri girən kimi knyaz irəli gəlib onun əlindən tutdu və ona xoş 
gəldin etdi. Qadın gətirdiyi töhfəni mizin üstünə qoyub dedi: 
- Ağrın alım, knyaz, sənə bedanə tut gətirmişəm. Tutların 
hamısını da bircə-bircə öz əlimlə seçmişəm. 
Knyaz gülərüzlə, çox mehribanhqla onu qarşılayıb dedi: 
- Ana, çox zəhmət çəkibsən. 
Qadın ona müraciət edərək dedi: 
- Başına dönüm, knyaz, ye, gör nə gözəl tutdur. 
Mehdiqulu xan qadının könlü sınmasın deyə tutdan bir qədər yedi və onun 
tutunu təriflədi. Sonra qadından əhval-püsan oldu. Qadın cavan oğlunun vəfat 
etməsi, özünün ağır və çətin həyat sürməsi haqqında knyaza danışdı. 
Mehdiqulu xan onun halına acıyaraq qadına başsağlığı verib dildarlıq etdi. 
Bundan sonra da hər çətinliyi olarsa hamısını düzəldəcəyini vəd etdi. 
Darğanı çağırdı, bir siyahı verib bazara göndərdi. Darğa qayıdana kimi 
qadına nələr lazım oduğunu ondan soruşdu. 
- Ana,- dedi, heç ürəyini sıxma, mənim həmişə nəzərim sənin üstündə 
olacaq. - Ağdam bazarında bir nəfəri ona tanıtdırıb dedi: - Mən burada olmayanda 
sən o adama müraciət eylə, çünki mən ona sən haqda lazım olanları tapşıracağam. 
Sənə hər nə lazım olsa, o adam sözsüz düzəldəcək. 
Darğa bazardan qayıdıb gəldi. Knyaz verdiyi siyahı üzrə qənd, çay, düyü, 
yağ və sairə ləvazimat alıb zənbilə yığmışdı. Alınan şeyləri zənbil ilə bərabər 
qadına verdikdən sonra tut gətirən qabı boş qaytarmasın deyə onun içinə on metr 
255 
 
parça, bir ədəd yaylıq, bir ayaqqabı və əlli manat pul qoyub qadına verdi. Knyaz öz 
faytonunu qoşdurub qadını Sancalı kəndinə yola saldı. 
*** 
Nizami Gəncəvi adına Azərbaycan Ədəbiyyatı Muzeyinin elmi fondunda 
podpolkovnik Mehdiqulu xan Usmiyevin 1877-ci ildə Dunay cəbhəsindən ailəsinə 
yazdığı məktubları saxlanılır. Onların imlasına toxunmadan təqdim edirik. 
 
BİRİNCİ MƏKTUB: 
Bu gün ki, ibarət olsun aprelin 12-si padişah cəmi qoşunu bir yerə cəm edüb 
davanı elan etdi və bu gün axşamadək hər tərəfdən qoşun hərəkət edir. Amma biz, 
yəni Nikolay Nikolayeviçin hüzurunda olanlar hənuz padişah Peterburqa 
gedənədək Kişinyovda olarıq, ondan sonra biz həm hərəkət edürük. Amma hansı 
tərəfə hərəkət olmağın yazmağa məzun degiləm. İnşallah, mümkün olduqca hər 
məkandan təbl irsal olar. Xatircəm olun, mənim üçün çəndən düşvar əmir yoxdur. 
Ağabikədən və Bilqeyisdən soruş ki, mənim şəklimi tanıyırlarmı! 
Mehdiqulu xan 
Kişinyov ş.  
12 aprel 1877-ci il 
 
İKİNCİ MƏKTUB: 
 
Keçib Bulayeşt şəhərinə ki, Rumıniyanın şəhərlərindəndir varid olduq. Kim 
bilərdi ki, mənim bu səfərim bu növ bəndülhəd olar. Bu gün bir ildən beş gün 
izafədirki, Qələdən
37
 çıxıb müsafirət əzmin etmişəm. Bu əmr, o növ asan degilmiş 
ki, təsəvvür olurdu. Əlxüsüs davanın ittifaqı məni çox müqəyyəd etdi. Xülasə 
qeydi nəkarədəyəm ki, moyəssər şəvəd... Ağbikə və Bilqeyis mənim şəklimi 
görəndə, yəqin, bir şey zehinlərinə gəlmir. Çünki əslin bəndülhəd qeybəti surəti 
zəhindən zayıl edir. Əlhəmdülillah hər növ salamatlıq və asudə xatırlıq vüsuldur. 
Nigaranlıq həmin sizlər tərəfindədir. Kağız yazmaqda kütahlıq olmasın, mənə 
gələn kağızları zakaznoy edin və əgər firəng dilini bilən olsa ünvanı fırəngcə 
yazdırın. 
Mehdiqulu xan  
12 may 
 
ÜÇÜNCÜ MƏKTUB: 
 
Bu haladək səndən kağız vüsul olmayıb, əgərçi til rəf,e nigaranlıq etdi. 
Amma təfsilən bilmirəm ki, necəsən və uşaqlar necədirlər. Velikiy Knyaz Xaç suya 
düşən zamanda inşallah məni məzun edər və mən Qəl,əyə azim olaram. Hər vəqq 
                                                          
37
Şuşa şəhəri nəzərdə tutulur. - Ş.N.  
256 
 
və hər poçt ilə kağuz yazıb əhvalatdan müxəbbir et. Zəhranı və Ağabikəni, Rüstəm 
bəyi əhval pürsan ol. Bu kağız vüsal olan kimi cəvab yaz. Çünki çox nigaranam. 
Vəssalam. 
Mehdiqulu xan 
 
DÖRDÜNCÜ MƏKTUB: 
 
Bu şəhrə varid ola... 
Ona-bəna bunca gəlməyə ektifa edib əhval-pürsan pərişanlıq çəndan 
yoxdur. Bir müddət Odessada olarıq, sonra sərhədə əzm olar ondan sonra nə olar 
bilmirəm. Oraya kağız təxir ilə çatır. Ancaq səlamatlıq olsa kafidir. 
Ağbikəni, Biqeysi, Əzizəni didə bus ol. 
Bu kağıza cəvab göndər. Vəssalam. Əmanı xanın kağızı burada bənə vüsal 
oldu. 
Mehdiqulu xan 
 17 fevral 
 
Şahnəzərov oraya varid olub, sənə irsal olan şeyləri yetirməkdən xəbər yaz 
və Əkbərə corab anamın və bacımın xoşuna gəlsə yazın irsal olsun. 
 
Mehdiqulu xan 
 
BEŞİNCİ MƏKTUB: 
 
Ruhum, bu gün sübh vaxtı Ağstafaya varid oldum. Yollar nəhayət 
xarabdırlar. Amma bir vəqiə ariz olmayıb hər cəhətdə salamatlıq hasildir. 
Uşaqlardan çox nigaranəm. Bu səfər uşaqları, ələlxüsus Ağbikəni müfariqəti çox 
müəssirdir. 
Xasayı, Ədil xanı, Əzizəni didə bus ol. Amma Ağbikənin sənə dəxli yoxdur. 
Vəssalam. 
Mehdiqulu xan 
 
Qubernator ilə Ərzi rahda mülaqat oldu. Müşarəleyh Gəncəyə azimdir. 
 
Mehdiqulu xan 
 
Uzaq ellərdə müharibədə döyüşən oğlu Mehdiqulu xanın həsrəti ilə yanıb-
yaxılan zərif qəlbli şairə Natəvan təsəllini şeirlər yazmaqda tapırdı. Günümüzə 
qədər qorunub saxlanan şairənin şəxsi albomunda məşhur “Ölürəm” qəzəlində öz 
dəsti-xətti ilə yazdığı belə bir qeydi də qalıb: “Məriz olduğum halda Xanoqlanın 
257 
 
(evdə, ailədə əzizlənən Mehdiqulu xanı belə çağırırdılar) xəyalilə inşa etdiyim 
qəzəl hala xitabdır nəqşdə olan quşa ki, yetirsin”. 
 
GENERAL HEYBƏT HEYBƏTOV 
(1898-1959) 
 
Qanun güclüdür, lakin ehtiyac ondan da güclüdür. 
 
İohan Volfanq Höte (1749-1832),  
alman mütəfəkkiri 
 
General Heybət Heybətovdan söz düşəndə çoxları etinasızlıq göstərirlər, 
xüsusilə, müharibə görməyən cavanlar. Səbəbi də budur ki, guya general doğma ad 
familini atıb, arvadının (Zuvanovanın) familini qəbul edib. Hətta dinini belə 
dəyişib. 
Bəri başdan onu qeyd eləyim ki, generalın 1952-ci il dekabrın 17-də və 
ondan əvvəllərdə də tərtib olunmuş “Hərbi xidmət kitabça”ları bu gülünc faktları 
inkar edir. General Hebətovun həyat yoldaşının qız soyadı Kalakatovadır. Anna 
Feodorovna Kalakatova 1901-ci ildə Həştərxan şəhərində anadan olub. Milliyətcə 
tatardır. General öz əli ilə doldurduğu rəsmi anket və sənədlərdə milliyəti sözünün 
qarşısında: “Azərbaycanlı” yazmışdır. Hətta doğma ana diliniz hansıdır sualının 
qarşısında da general “Azərbaycan dili” yazmışdır. General Heybət Heybətova 
məxsus sənədlərin hamısı bu sətirlərin müəllifində saxlanılır. 
*** 
Yalnız general-mayor Heybətovun döyüş dostları - polkovnik Baxış 
Mehdiyev, yazıçı-jurnalist İbrahim Novruzov, müharibə veteranı Əbdüləli 
Mürsəlov, Bəxtiyar Əfəndiyev və onu tanıyan başqa veteranlar dostlarından söz 
düşəndə fəxrlə danışardılar. 
Qəribədir, əsl həqiqət qalıb kölgədə, amma mənasız bir fakt belə gözəl 
insanın, görkəmli sərkərdənin şəxsiyyətinə yersiz bir ağ ləkə salıb. General 
Heybətov bizim xalqın oğludur. Və mən bu unudulmuş, haqqında söz düşəndə bir 
çoxlarının ağız büzdüyü generalı bizə, özümüzə “qaytarmaq” üçün dəridən-
qabıqdan çıxmaq istəmirəm. Buna ehtiyac da yoxdur. Uzun axtarışdan sonra 1985-
ci ildə general Heybətovun səksən altı yaşlı doğma bacısı Sara xanım Heybətovanı 
tapa bildim. 
Əvvəla, onu deyim ki, indiyədək hansı qəzet və jurnalda, radio və televiziya 
verilişlərində generalın ad-familini çəkirlərsə, atasının adını səhvən Heybət 
yazırlar. Onun əsl ad-famili belədir: - Heybət Atamoğlan oğlu Heybətov. Bu 
barədə generalın bacısı Sara xanımın söhbəti oxucular üçün də maraqlı olar.  
- Ailəmiz çox böyük idi. Yeddi uşaqdıq: Heybət, Həzi, Cahangir, Nəcəf, 
Sara, Salman (Leninqrad müharibəsində həlak oldu), Rəhman. Atam maştağalı idi, 
258 
 
anam Tutixanım Ağagül qızı Saray kəndindən. Atamı zorla, çox dumanlı şəkildə 
xatırlayıram. Onu 1918-ci ildə erməni-müsəlman davasında heç nədən daşnaklar 
güllə ilə vurub öldürdülər. Atamdan sonra ailəmizin dolanacağı çox çətin 
olduğundan anam böyük qardaşım Heybəti, Zuvanov familiyalı bir hərbiçinin 
yanında işə düzəltdirir. Qardaşımın işgüzarlığı, fərasəti, yaxşı hafizəsi Zuvanovun 
xoşuna gəlir və buna görə onu hərbi məktəbə qəbul etdirir. Zuvanov həm də sonsuz 
idi. Anamdan təvəqqi edir ki, Heybəti öz familinə keçirməyə, onu oğulluğa 
götürməyə icazə versin. 
Anam bizi güc bəla ilə saxlayırdı. Ağır ehtiyac və generalın şirnikləndirici 
vədləri anamı məcbur edir ki, belə bir güzəştə getsin. Qardaşım Heybətin başqa 
familiyanı götürməyinin belə bir tarixçəsi olub. 
Heybət kiçik yaşlarından fəhmli, fərasətli uşaq olub. Həyatın hər əzab-
əziyyətinə dözüb. Öz gücünə arxalanıb. Balaca Heybət 1912-ci ildə Rus-
Azərbaycan məktəbini, 1916-ci ildə isə üçsinifli Alekseyev ali-ibtidai məktəbini 
bitirmişdir. İş tapa bilməyən Heybət Bolşaya Morskaya küçəsində (indiki Bülbül 
prospekti - Ş.N.) faytonçu yanında minik tutan günəmuzd (1917-ci ildə), 1918-ci 
ildə Rabinoviç zavodunda hörükçü, Budaqov küçəsində dəmirçi köməkçisi, 1918-
ci ilin mayından 1920-ci ilin oktyabr ayınadək “Abneto” Əmircan-Biləcəri neft 
sənayesi birliyində çilingər kimi ağır işlərdə çalışmışdır. 
1920-cı ilin oktyabr ayında orduya çağırılan gənc Heybət Heybətov 
nümunəvi əsgər kimi xidmət edir. O, Bakıdakı Birləşmiş Azərbaycan Hərbi 
məktəbinə təhsil almağa göndərilir. 1922-ci il yanvarın 1-də məktəbi əla 
qiymətlərlə bitirir. 
Atıcı diviziona vzvod komandiri təyin olunan gənc Heybət Heybətov üç il 
burada xidmət edir. 1923-cü ilin noyabr ayından birinci atıcı “Dəmir alayı”nda beş 
il xidmət edən Heybət hərbi biliyi və bacarığı sayəsində rota komandiri vəzifəsinə 
qədər yüksəlir. 1929-cu ilin oktyabr ayında təhsilini artırmaq üçün Moskvaya, 
Frunze Hərbi Akademiyasındakı “Komentern” adına “Vıstrel” atıcı-taktiki 
təkmilləşdirmə kursuna oxumağa göndərilir. Təhsilini müvəffəqiyyətlə başa vuran 
Heybət Heybətov Azərbaycana qayıdır. Birinci atıcı “Dəmir alayı”nda qərargah 
rəisi, alay hərbi məktəbinin rəisi, Dağ-atıcı diviziyasının rəisi kimi məsul 
vəzifələrdə çalışır. 1939-cu ilin avqust ayında bacarıqlı komandir Heybətov Orlov 
Hərbi Dairəsinə hərbi nəzarət qrupunun rəisi təyin olunur. Az müddət bu vəzifədə 
müvəffəqiyyətlə çalışan Heybət Heybətov həmin dairədə yerləşən 641-ci atıcı 
alayının komandiri olur. Böyük Vətən müharibəsi başlayanda isə ona daha bir 
məsul vəzifə tapşırılır. Eloğlumuz Cənub cəbhəsindəki 347-ci atıcı diviziyanın 
komandir müavini təyin olunur. 1942-ci ilin fevral ayında Zaqafqaziya Hərbi 
Şurasının çağırışı ilə Azərbaycana qayıdır. İki yüz iyirmi üçüncü Azərbaycan atıcı 
diviziyasının komandiri olur. 
*** 
259 
 
General Heybətovun ailəsini axtardım. Dedilər ki, oğlu Boris Əhmədli 
qəsəbəsində yaşayır. Üzümə qapını orta yaşlı bir qadın açdı. Nadejda 
Yevgeniyevna təəssüflə bildirdi ki, Boris 1983-cü il-də vəfat edib. General 
qaynatasından isə evdə heç bir sənəd, foto-şəkil qalmayıb. Elə qapının ağzındaca 
hara, kimə müraciət etməyi “planlaşdırdıq”. Ondan generalın bacısı Sara xanımın 
ünvanını aldım. Bir də polkovnik Baxış Mehdiyevə müraciət etməyi məsləhət 
gördü. - Respublika Hərbi Komisarlığında şəxsi işi qalmalıdır,- dedi. 
“Qalmalıdır, saxlanmalıdır”. Təəssüf ki, nə Nadejda Yevgenyevanın dediyi 
kimi oldu, nə də mənim düşündüyüm kimi, Respublika Hərbi Komissarlığında 
mayor Çebunin Nikolay Mixayloviç dörd günlük axtarışdan sonra bildirdi ki, 
general-mayor Heybət Heybətovun şəxsi işi 1971-ci ildə məhv edilib. Vaxtilə 
generalın yaşadığı ərazinin rayon hərbi komissarlığına müraciət edin, bəlkə, orda 
surəti saxlanılır, - dedi. Ordan da sevindirici cavab ala bilmədim: “Bizdə general 
Heybətovla bağlı heç bir sənəd, fotoşəkil saxlanılmır, vəssalam!” - cavabını alanda 
təəccübləndim. Axı bu adam general olub, adi, sıravi əsgər yox. Zənnimizcə, hər 
bir generalın həyat yolu onun mənsub olduğu xalqın tarixinin solmaz bir 
səhifəsidir. 
Məni sevindirən təkcə mərhum polkovnik Baxış Mehdiyev oldu. Sən demə, 
polkovnikdə generalın zəngin “xəzinəsi” varmış. Heybətovun nadir fotoşəkillərinə 
(bu fotolar müharibə illərində səngərdə, döyüş dostları ilə, Krasnoarmeysk 
stansiyasında, 223-cü atıcı Azərbaycan diviziyasında əla döyüş xidmətlərinə görə 
ona Respublika Ali Sovetinin Keçici Qırmızı Bayrağı təqdim edilərkən və 
müharibədən sonra iş otağında çəkilib) baxdıqca ürəyimi fərəh hissi bürüyürdü. 
Baxış Mehdiyevin qoruyub saxladığı sənədlərin içərisində ən qiymətlisi 
1945-ci il iyunun dördündə Sovet İttifaqı Qəhrəmanı, qvardiya general-leytenantı 
Jerebinin, beşinci zərbə ordusunun komandanı general-polkovnik Berzarinin, hərbi 
şuranın üzvü general-leytenant Bokovun, 416-cı Taqanroq diviziyasının komandiri 
general-mayor Dmitri Sızrovun general-mayor Heybət Heybətova verdikləri 
“Attestasiya” sənədidir. Bu qədər əziyyətdən sonra general haqqında belə qiymətli 
sənəd tapdığıma görə sevinirdim. 
Alay komandiri Baxış Mehdiyev müharibənin ilk günündən sonuna kimi 
diviziya komandiri general Heybətovla çiyin-çiyinə vuruşub. Ona görə də 
generalın müharibə dövrünü yaxşı xatırlayır. 1983-cü ildə nəşr etdirdiyi “İki yüz 
iyirmi üçüncü Qırmızı Bayraqlı Belqrad diviziyası” hərbi memuarında komandir 
dostundan iftixarla söhbət açır: 
“... General Heybətov tibb məntəqəsinin rəisi Şükür Əhmədovun 
müşayiətilə yaralılara yaxınlaşdı. Yaralının üzünü görən kimi Əhmədovun rəngi 
qaçdı. O, döyüş dostunu tanıdı. Yaralı döyüşçü Bəyqulov da gözlərini açıb Şükürü 
tanıdı, gülümsəməyə çalışdı. General Heybətov şinelin künçündən möhkəm 
yapışmış yaralının əlinə ehtiyatla toxundu: 
- Möhkəm ol, oğul... 
260 
 
- Eybi yoxdu, yoldaş general, mən hələ... - Bəyqulov nəsə demək istədi. 
Onu soyuq tər basdı, ağrıdan dişlərini möhkəm sıxdı. 
General Heybətov yaralı əsgərin ipək kimi yumşaq saçlarını ata nəvazişi ilə 
sığalladı. 
-Eybi yoxdu, oğlum, indi qospitala aparıb səni müalicə edərlər. Tezliklə 
qayıdarsan, biz hələ səninlə yeni döyüşlərə gedəcəyik...” 
Polkovnik Baxış Mehdiyevin general haqqında kitabında yazmadığı şəxsi 
xatirələri, söhbətləri çoxdur. Bacısı Sara xanımdan sonra Baxış ikinci adamdır ki, 
general Heybət Heybətovdan ürəklə, yana-yana danışırdı: 
-1959-cu ilin oktyabr ayında Heybət Heybətov vəfat edəndə bir cümə 
axşamı arvadı Anna Fyodorovna çəkinə-çəkinə mənə yanaşdı. - Baxış, - dedi, - 
mənə yaxşı məlumdur ki, həyatda Heybətin sizdən yaxın ikinci bir dostu yox idi. 
Mən çox istərdim ki, onun attestasiyası, sənədləri sizdə qalsın. Mən sizə daha çox 
etibar eləyirəm. Çünki bir dəfə Heybət xəstəykən sənədlərindən söhbət düşəndə 
arzu elədi ki, attestasiyası və sənədləri sizdə qalsın. Otuz doqquz il mənimlə bir 
yastığa baş qoysa da sizi daha etibarlı, daha sadiq dost kimi sevdiyinin şahidiyəm. 
Mən Annanı da yaxşı tanıyırdım. Müharibənin ilk günündən sonunadək 
bizim diviziyada şəfqət bacısı işləmişdi. Diviziyamızda Heybətovlar ailəsindən üç 
nəfər vuruşurdu. General ata, zabit oğul Nikolay və hərbi şəfqət bacısı olan Anna. 
Güclü döyüşlərin birində generalın oğlu düşmən gülləsindən həlak oldu. Anna oğul 
itkisindən bir müddət özünə gələ bilmədi. Əlbəttə, ata kimi general Heybətov da 
yanıb-yaxılırdı. Amma çalışırdı ki, döyüşçülər yanında ümidsizliyini, kədərini 
biruzə verməsin. 
Bir dəfə kəşfiyyatdan “dil” gətirmişdik. Ondan lazım olan məlumatları 
alandan sonra qazmadan çölə çıxardıq. Anna əsir alman zabitini görən kimi qızmış 
şirə döndü, çumub mənim əlimdən naqanı bir göz qırpımında zorla aldı (Naqan əsir 
alman zabitinin idi). 
- Onlar mənim oğlumu güllələyiblər, mən də bu frisi öz silahı ilə 
güllələyəcəyəm, - deyib alman zabitini güllədən keçirdi. 
Generalın adına verilən “Attestasiya” sənədi onun 1943-cü il noyabrın 21-
dən 1945-ci il iyulun 4-nə qədər hərbi fəaliyyətini əhatə edir. Həmin dövrdə 
general Heybət Heybətov Qırmızı Bayraqlı Suvorov ordenli 416-cı Taqanroq atıcı 
diviziyasında komandir müavini olub. “Attestasiya” sənədi on üç bənddən 
ibarətdir. Onu olduğu kimi sizə təqdim edirəm: 
1. Təvəllüdü: 10 sentyabr 1898-ci il 
2. Milliyəti: Azərbaycanlı. Rus dilində yaxşı danışır. İngiliscə oxuyub yaza 
bilir. Sosil mənşəyi fəhlə sinfindəndir.  
3. Partiyalılığı: 1931-ci ilin avqustundan Ümumittifaq Kommunist (b) 
Partiyasının üzvüdür. Məhkum olunmayıb. 
261 
 
4. Təhsili: a) orta; səkkizinci sinfi 1922-ci ildə bitirib, b) hərbi təhsili: 1922-
ci ildə ikiillik Azərbaycan Hərbi Piyada məktəbini və 1929-cu ildə birillik süvari 
qoşunun nəzdindəki “Vıstrel” kursunu bitirib, v) siyasi təhsil almayıb. 
5. Fəhlə-Kəndli Qızıl Ordu sıralarına nə vaxt qəbul olub? - 1920-ci ilin 
oktyabr ayında könüllü gəlib.  
6. Böyük Vətən müharibəsi cəbhələrində iştirak etmə müddəti: - 1941-ci il, 
oktyabrın 13-dən. Həmin ilin noyabr ayında Rostov döyüşlərində yaralanıb, lakin 
döyüş mövqeyini tərk etməyib. İkinci dəfə 1944-cü ilin dekabr ayında Varşava 
ətrafı döyüşlərdə, üçüncü dəfə isə, həmin il Odessa uğrunda gedən vuruşmalarda 
yaralanıb. Qısa müddətli müalicədən sonra yenidən cəbhəyə qayıdıb, döyüş 
əməliyyatlarında fəal iştirak edib. Cəmisi üç il yeddi ay və on yeddi gün iştirak 
edib. 
7. Döyüşən ordu zabitidir, yoxsa ehtiyatdadır? - 1922-ci ildən döyüşən ordu 
zabitidir.  
8. 1942-ci il noyabrın 10-da general-mayor rütbəsi ilə təltif olunub. 
9. Səhhəti: Sağlamdır.  
10. Müharibədən əvvəl xidmət etdiyi hissə və vəzifəsi: - Şimali Qafqaz 
Hava Dairəsində 55-ci atıcı diviziyasının, 641-ci atıcı polkunun komandiri. 
11. Təltifləri: - Lenin ordeni ilə (1945) İki Qırmızı Bayraq ordeni (1942 və 
1945-ci illərdə), birinci dərəcəli Böyük Vətən müharibəsi ordeni ilə (1944), ikinci 
dərəcəli Suvorov ordeni (1945), ikinci dərəcəli Kutuzov ordeni (1945), ikinci 
dərəcəli Boqdan Xmelnitski ordeni (1944), “Qafqazın müdafiəsinə görə”, 
“Varşavanın azad olması”, “Berlin və Almaniya üzərində qələbəyə” görə medalları 
ilə  
12. Müharibə vaxtı yaralanıb, kontuziya olubmu? - Üç dəfə yaralanıb və üç 
dəfə yüngül kontuziya olub. 
13. Nə vaxtdan diviziya komandirinin müavini olub? - 1943-cü il noyabrın 
iyirmi birindən. 
Müharibədən sonra general Heybət Heybətov iki dəfə (1947-1951-ci illərdə) 
Azərbaycan Respublikası Ali Sovetinin deputatı olub. 
1941-ci ildə Vətən ağır günlər keçirəndə xalqımızın say-seçmə oğullarından 
milli diviziyalar təşkil olundu. Həmin il oktyabrın on səkkizində qırx altıncı 
ordunun yüz altmış səkkizinci ehtiyat alayı nəzdində 223-cü atıcı Azərbaycan 
diviziyasının təşkilinə başlandı. Əsasən azərbaycanlılardan ibarət olan bu birləşmə 
1942-ci ilin iyulunadək hazırlıq keçdi. Diviziyanın siyasi rəhbəri, komissar və 
komandirləri xalqımızın qabaqcıl ziyalıları idi. 
İki yüz iyirmi üçüncü diviziyanın ilk komandiri polkovnik Heybət 
Heybətov təyin olundu. 
BaxıĢ Mehdiyev: - 1942-ci ilin sentyabrında döyüşə tam hazır olan diviziya 
Buynakskda dayanmışdı. Mir Cəfər Bağırov diviziyanın əsgərləri ilə görüşə gəldi. 
Elə sıraların qarşısında kinayə ilə Zuvanova - Heybətova dedi ki, bu milli 
262 
 
birləşmədir, komandiri də Azərbaycan millətinin nümayəndəsi olmalıdır. Familini 
gərək dəyişəsən... 
Polkovnikin qəzəbdən gözləri böyüdü. Sərkərdələrə məxsus sərt sifəti 
dartılıb qaraldı. Zabitlər, əsgərlər ürək ağrısı ilə sevimli komandirlərinə 
heyfsiləndilər. Həmin günü Bağırov qonşu diviziyada bir neçə fərarilərin özlərinə 
qəbir qazdırıb güllələtmişdi. Ona görə də o, çox hirsliydi. 
Polkovnikin heç kəsin gözləmədiyi cavabı Mircəfər Bağırovu sarsıtdı: 
- Mən, - dedi, - Azərbaycan xalqının əsgəriyəm. Xalqıma sidq ürəklə xidmət 
edirəm, son nəfəsiməcən də edəcəyəm. O ki qaldı familiya məsələsinə, bu mənim 
şəxsi işimdir. Bunun mətləbə dəxli yoxdur. Zuvanov familyasını daşımaqla nə 
millətimdən, nə də vətənimdən üz döndərməmişəm. Bu günə qədər ölkənin 
müxtəlif bölgələrində hərbi xidmətdə olmuşam, hər yerdə də iftixarla 
Azərbaycanlıyam demişəm. Ən başlıcası bütün varlığımla, ürəyimlə 
azərbaycanlıyam. Vaxtilə mənə ata əvəzi olmuş insana - Zuvanova nankor çıxmaq 
istəmirəm. Müqəddəs Quranda da deyilir ki, səni xoşbəxt edən adama sadiq 
qalmaq borcundur. 
Ta Xarkova qədər general Heybətov bizim diviziyanın komandiri oldu. 
1943-cü ilin iyun ayı idi. Dyaçkino stansiyası uğrunda vuruşurduq. Əmr gəldi ki, 
general-mayor Heybətov 416-cı diviziyaya komandir müavini göndərilir. Əlbəttə, 
belə gözəl, mahir komandir üçün müavinlik aşağı vəzifə idi. Ən dözülməzi də o idi 
ki, general Heybətovu polkovnik Dmitri Sızranova müavin təyin etmişdilər. 
Bağırov ondan heyfini belə çıxdı. 
1943-cü ilin iyununda 416-cı atıcı diviziyanın komandir müavini təyin 
olunan general Heybətovu döyüşçülər ürəkdən sevir və ona dərin hörmət 
bəsləyirdilər. 
General-mayor Heybətov - Zuvanovla Qafqazdan Berlinədək döyüş yolu 
keçən yazıçı-mayor Məmməd Aranlının “Cəbhə gündəliyi”ndən: 
“9 mart 1944-cü il... Bizimkilər hücuma keçmişdilər. Çox qanlı vuruşmalar 
getdi. Nəhayət, faşistlər qaçmağa məcbur oldu. Bəxtiyar Əfəndiyevlə uzun-uzadı 
dərdləşdik. Diviziyanın tarixi haqqında düşünürdük. 
General-mayor Zuvanov bizə gəldi. O, keçirdiyi günlər haqqında danışırdı. 
Xüsusilə Səfər Məmmədovun adını tez-tez çəkirdi. Səfər öz məsləhətləri ilə bir çox 
hərbi əməliyyatlarda generala kömək etmişdi. General Zuvanov çox sadə, 
təvazökar və baməzə adamdır. Familinin rus olmasına baxmayaraq, tipik bir 
azərbaycanlıdır. Söhbəti çox sevir. Yaşayışı da çox qəribədir. Yağ, ət yeməz...” 
Döyüşçü-yazıçı Məmməd Aranlının gündəliyində adı çəkilən Bəxtiyar 
Əfəndiycvi axtardım. Öyrəndin ki, istefada olan kapitan 416-cı Taqanroq 
diviziyasının veteranı, hazırda Nərimanov rayonundakı otuz doqquz nömrəli 
beynəlmiləl orta məktəbin direktorudur. General Heybətovla qələbəni Berlində 
qarşılayan Bəxtiyar müəllim döyüş dostu haqqında xoş xatirələr söylədi: 
263 
 
- Polkovnik Dmitri Sızranov general Heybətovun ona müavin 
göndərilməsini ədalətsizlik kimi qəbul edirdi. Ona görə də generala hədsiz 
dərəcədə hörmət və məhəbbət göstərirdi. Bir dəfə diviziyanın siyasi şöbə rəisi 
polkovnik Rəşid Məcidova dedi: 
- Hiss edirəm ki, general sıxıntı keçirir. Çox nahaq. Mən yaxşı bilirəm ki, 
onun vəzifəsini niyə aşağı salıblar. Heybətov gözəl sərkərdədir. Onu Bağırovun 
tapşırığı ilə gözüm-çıxdıya salıblar. Şəxsən mən general Heybətova mərd bir 
azərbaycanlı kimi baxıram. O, mənə burada çox lazımdır. Çünki əsgərlərin dilini 
və xasiyyətini ondan yaxşı bilən yoxdur. 
Doğrudan da, general Heybətov diviziyaya gələn gündən sadəliyi və 
qayğıkeşliyi ilə əsgərlərin, zabitlərin hörmət və məhəbbətini qazandı. O, hər bir 
döyüşçüyə atalıq qayğısı göstərirdi. Azərbaycan dilində o qədər şirin söhbətlər edər 
və atalar məsəllərini elə yerli-yerində işlədərdi ki, əsgərlər təəccüblənərdilər: 
görəsən, generalın özü azərbaycanlı ola-ola, bəs ad-famili niyə başqadır? Mən də 
zarafata salıb deyərdim, tale belə gətirib, deyirlər, cavanlığında sevgi oduna yanıb. 
Beşinci zərbə ordusu hərbi şurasının keçmiş üzvü, ehtiyatda olan general-
leytenant Fyodor Yefimoviç Bokovun xatirələrindən: 
- 1945-ci ilin iyirmi bir aprel günü Beşinci zərbə ordusu, o cümlədən dörd 
yüz on altıncı diviziya üçün unudulmaz gün idi. Dörd yüz on altıncı diviziya 
Berlinin xarici və daxili müdafiə xətlərini yararaq aprelin iyirmi birində şəhər 
uğrunda döyüşə girişdi. 
Diviziya komandirinin müavini, Azərbaycan xalqının mərd oğlu general-
mayor Heybət Heybətovun rəhbərliyi altında min üç yüz yetmiş üçüncü polk 
hamıdan əvvəl şəhərə daxil oldu. General Heybətov diviziyanın və qoşunların 
əməliyyat zolağındakı vəziyyəti haqqında ətraflı məlumat verdi. 
Min üç yüz yetmiş üçüncü alayın qarşısında Saraya, sonra isə Berlinin əsas 
küçəsi olan Unterden Linden ilə Brandenburq darvazası istiqamətində hücum 
etmək vəzifəsi qoyulmuşdu. Diviziya Şpreye çayı üzərindəki körpüdə döyüşə 
başladı. 
Mən döyüşü müşahidə edirdim. General Heybətov və onun döyüşçülərinə 
demək istəyirdim: “Siz xoşbəxt adamlarsınız! Sizə Almaniyanın ürəyi olan 
Berlinin özündə çox mühüm dövlət və hərbi obyektlərə hücum etmək şərəfi nəsib 
olmuşdur. 
Böyük Vətən müharibəsinin ağır günlərində vəfalı dostum general 
Hebətovla yüzlərlə hadisənin şahidi olmuşam. Onlardan sizə yalnız birini qısaca 
nəql etdim. Hələ siz görəydiniz ki, Brandenburq darvazası önündə tankın üstünə 
qalxan general Heybətov necə alovlu bir nitq söylədi. İnanıram ki, general 
Heybətovun həmin çıxışı azərbaycanlı dostlarımın hələ də yadından çıxmayıb. 
Döyüşçü həmyerlilərinin misilsiz qələbəsinə sevinən general Heybətov deyirdi: 
- Mən xoşbəxtəm ki, bu tarixi qələbə günündə Azərbaycanın mərd oğulları 
ilə çiyin-çiyinə vuruşaraq, oddan-alovdan keçib gəlmiş azərbaycanlı qızlarını da 
264 
 
Berlin torpağında salamlayıram. Böyükxanım Mircavadova, Rəşidə Qasımzadə, 
Zəhra Səlimova, Tahirə Dadaşova ulu Azərbaycanımızın qarşısında müqəddəs 
borclarını kişi qeyrəti ilə yerinə yetirdilər. Bu sinəsi orden-medallı qızlar ulu 
nənələri Məhsətinin, Natəvanın, Həcər xanımın, Nigar xanım Şıxlinskayanın döyüş 
xidmətlərini qeyrətlə davam etdirdilər. Bu gün Berlin uğrunda tarixi vuruşmalar 
gedərkən son atəşi Brandenburq darvazası önündə məhz dörd yüz on altıncı 
Azərbaycan atıcı diviziyasının igidləri açdılar. Yer üzünü fəlakətə düçar etmək 
istəyən faşist Almaniyasının məğlub olmasında mərd Azərbaycan oğullarının da 
misilsiz döyüş xidmətləri olduğuna biz hədsiz dərəcədə sevinirik. Biz o tarixi 
hücumun iştirakçıları və müharibənin necə qurtarmasının şahidləyirik. Qafqazdan 
Berlinədək döyüş yollarından keçmiş igidlərimizin xatirəsi hər zaman qəlbimizdə 
yaşayacaqdır. 
1985-ci ildə sazaqlı fevral ayının yarıdan çoxunu “Hünər” verilişinin çəkiliş 
qrupu Kuban torpağında ezamiyyətdə keçirdi. Məqsədimiz general Heybət 
Hcybətovun komandir olduğu iki yüz iyirmi üçüncü Azərbaycan atıcı diviziyasının 
döyüş yolundan silsilə verilişlər hazırlamaq idi. Diviziyanın min otuz doqquzuncu 
atıcı alayının mərmi bölməsinin komandiri, istefada olan mayor Əbduləli Mürsəlov 
da bizimlə birgə keçmiş döyüş yerlərinə səfərə çıxmışdı. O vaxtdan qırx ildən çox 
keçsə də uğrunda vuruşduğu Ust-Labinskin, Nekrasovskayanın, Stebilyevskayanın, 
Krasnoarmeyskin, Temirqoyevskin və Kurqansk yaşayış məntəqələrinin hər cığır 
və yolunu yaxşı xatırlayırdı. Diviziya Kuban torpağı uğrunda döyüşərək bu yerləri 
düşməndən azad etmişdi. 
Hara gedirdiksə igid oğullarımızın əsgəri rəşadətindən, döyüş məharətindən 
minnətdarlıqla söhbət açırdılar. Bir azərbaycanlı kimi iftixar hissi keçirirdik ki, 
qəhrəman həmyerlilərimizin igidliyi kubanlıların xatirəsindən silinməyib. 
Əbduləli müəllim bizi Krasnodar Diyar Veteranlar Şurasının sədri, general-
mayor Aleksey İvanoviç Kabanovun da görüşünə apardı. Bizi səmimiyyətlə 
qarşılayan general sevinclə; 
- Sizə general dostum Heybətovun-Zuvanovun igidliklərindən danışa 
bilərəm, - dedi. General Heybətovun özünü mən daha yaxşı tanıyırdım. Biz tez-tez 
beşinci zərbə ordusunun hərbi şurasında görüşərdik. İki yüz iyirmi üçüncü 
diviziyanın igid döyüşçülərini, onun mərd komandiri general Heybət Heybətovu 
biz kubanlıların unutmağa haqqı yoxdur. Azərbaycanlılar bizim torpağımızın 
azadlığı uğrunda yüzlərlə oğlunu qurban verib, misilsiz igidliklər göstəriblər. 
... 1943-cü il martın doqquzunda general Heybət Heybətovun diviziyası 
partizan dəstəsi ilə birləşərək Krasnoarmeyski stanitsasını azad etdi. İlk dəfə 
diviziyanın min qırx birinci alayı bizim torpaqda, Azərbaycan SSR Ali Sovetinin 
Keçici Qırmızı Bayrağı ilə təltif olundu. Bayrağı məşhur şair Səməd Vurğun 
general Heybət Heybətova təqdim etdi. Bu bayraq Vyanaya qədər döyüş yollarında 
azərbaycanlı igidləri yeni qələbələrə ruhlandırdı. Üzərində Suvorov və Kutuzov 
ordenləri olan həmin bayraq indi Moskvada - Sovet Ordusunun Mərkəzi 
265 
 
Muzeyində saxlanılır. Kuban torpağının iki guşəsində iki yüz iyirmi üçüncü 
Azərbaycan atıcı diviziyasının əsgər və zabitlərinin döyüş yolunu əks etdirən 
muzey təşkil etmişdik. Kuban torpağının azadlığı uğrunda canından keçən hər bir 
azərbaycanlı əsgərin xatirəsi bizim üçün əzizdir. 
*** 
... “Attestasiya” sənədi hər bir zabitin keçdiyi həyat yolunun, döyüş və hərb 
yolunun güzgüsüdür. Hərbçinin fəaliyyətini öyrənmək üçün hər bir tədqiqatçı-
jumalist onu mütləq diqqətlə oxuyub öyrənməlidir. Xatirələrdə, yazılan hər hansı 
publisist və bədii əsərlərdə müəllif istədiyi kimi təsvirə yol verə bilər. Amma 
“Attestasiya” kimi rəsmi sənddə bu qeyri-mümkündür. Ona görə də general-mayor 
Heybət Heybotova verilən “Attestasiya”nın mətninin burada verməyə ehtiyac 
duyuruq. 
“Yoldaş general-mayor Zuvanov-Heybətov 1943-cü ilin noyabrından (416-
ci diviziyadakı xidməti nəzərdə tutulur, - Ş.N.) indiyədək böyük döyüş yolu keçmiş 
və Dnestr, Kulstrin, Oder, Berlin ətrafında faşist işğalçıları ilə döyüşlərdə, 
düşmənin Visladan Berlinə kimi təqib edilməsində, hərbi hissələrə rəhbərlik işində 
fəal iştirak etmişdir. Taktiki şəraitdən tez baş aça bilir, xüsusi əməliyyatları ümumi 
əməliyyatlara görə uyğunlaşdırmağı yaxşı bacarır. Həm də qoşun növlərinin 
qarşılıqlı hərəkətini təşkil etmək vərdişinə malikdir. Təlim şəraitində hissələrin 
öyrədilməsinin zəruri vaxtını bilir. Qoşunların öyrədilməsində təşkilati vərdişlərə 
malikdir. 
Döyüş və təlimlərdə qoşunların idarəsinin təşkili məsələsini düzgün 
qiymətləndirir, idarə işini təşkil etməyi bacarır. Arxa cəbhə xidmətini və döyüşdə 
arxa cəbhənin rolunu bilir. Yürüşlərdə dözümlüdür, ancaq son vaxtlar 
sağlamlığından tez-tez şikayət edir. Xaraktercə möhkəmdir, general kimi 
mədənidir, icraçıdır, mərd və qorxmazdır, cəsarətli və qətiyyətlidir. Mənəvi 
cəhətcə yenilməzdir, ünsiyyətlidir, xüsusi heyətin arasında nüfuzludur, 
söhbətlərində sadədir. Siyasi cəhətcə savadlıdır. İdeoloji cəbhədə təmkinlidir. 
Yaralı olsa da heç vaxt döyüşdən yarımçıq çıxmayıb, axıra kimi əməliyyatlarda 
fəal iştirak edib. 
ÇIXARIŞ: - Nizami hissə komandirinin müavini vəzifəsinə layiqdir. 
Otuz ikinci Suvorov ordenli atıcı korpusun komandiri, Sovet İtifaqı 
Qəhrəmanı, qvardiya general-leytenantı Jerebin. 
Beşinci zərbə ordusunun komandanı, general-polkovnik Berzarin. 
 
Hərbi Şuranın üzvü, 
 general-leytenant Bokov 
12 iyun 1945-ci il 
 
  
266 
 
*** 
General Heybətov haqqında çox düşünmüşəm. Bəzən bu keşməkeşli həyat yolu 
keçmiş generalın taleyinə acımışam. Elə olub ki, onun haqqında yazdığım bu 
qeydlər günlərlə yazı stolumun üstündə qalıb. Bundan sonra nə yazım, oxucuya nə 
deyim? - sualı mənə əzab verib. Düşünmüşəm ki, yəqin ad-famili dəyişmək 
sonralar - ahıl yaşına çatanda generalın özünə də mənəvi əzab verib, el-oba 
arasında sıxıntı keçirib. Əgər elə olmasaydı, öz azərbaycanlıların arasında dostu-
tanışı azlıq təşkil etməzdi. Belə anlara polkovnik Baxış Mehdiyevin danışdığı bir 
epizod mənim fıkirlərimi alt-üst edib, generalı Azərbaycan xalqına doğmalaşdırıb. 
1944-cü ilin may ayında Dnestr çayı uğrunda döyüşlər gedirdi. Dörd yüz on 
altıncı diviziya da bizim iki yüz iyirmi üçüncü diviziya ilə yanaşı, çiyin-çiyinə 
vuruşurdu. Platsdarmda növbəti döyüş fasiləsi idi. Xəbər gəldi ki, general 
Heybətov bir qrup döyüşçü ilə mühasirəyə düşüb, vəziyyəti çox ağırdır, bəlkə də, 
düşmən onları məhv edib. 
Mən cəsur döyüşçülərdən götürüb köməyə getdim. Dörd saata qədər 
vuruşub onları mühasirədən azad etdik. General Heybətov yaralanmışdı. Özümü 
yetirib onu bərk-bərk qucaqladım. O, boynuma sarıldı. Kövrəldi: - yenə öz 
millətim köməyimə gəldi, yenə öz el oğlum məni ölümdən, dardan qurtardı... 
Onda mənə kortikini bağışladı. Sonralar üstündə belə yazdırdı: 
“İgid kəşfiyyatçı Baxış Mehdiyevə! 
Düşmən arxasına keçərək, alman ober-leytenantını əlbəyaxa döyüşdə tərk-
silah edərkən göstərdiyi igidliyə görə xüsusi silahla mükafatlandırılır. 
General-mayor Heybətov. 5 iyul 1944-cü il” 
... O kortiki mərhum polkovnik Baxış Mehdiyev əziz yadigar kimi 
saxlayırdı. 
Görəsən, bu dar macalda onu ölümdən xilas edən eloğlusunu qucaqlayıb 
öpərək, - yenə öz millətim məni xilas elədi, - deyən general Heybət Heybətov 
həmin anlarda nə fikirləşirmiş? 
Həmin ilin həmin ayında cəbhəçi-yazıçı Məmməd Aranlı gündəliyində 
yazmışdır: 
“İyirmi bir may 1944-cü il. Bu gün axşam son dərəcə kədərləndirici bir 
xəbər eşitdim. Mayor Məmmədov xəbər gətirdi ki, general-mayor Heybət 
Heybətov 223-cü diviziyaya gedən günün səhərisi həlak olub. Bəzi xəbərlərə görə 
meyidi tapılmayıb”. 
... Yazıçı İbrahim Novruzov isə generalın insani keyfiyyətləri və general 
rəşadəti haqqında qısa bir epizodun ən yaxşı müəllifidir desək, mübaliğə olmazdı. 
“Mən general Heybət Heybətovu otuzuncu illərin ortalarından tanıyırdım. 
Yanında əsgər olmuşdum. O vaxt mayor rütbəsində olan Heybətov yetmiş yeddinci 
diviziyanın qərargahının operativ şöbəsinin rəisi idi. Bir ilin içərisində o, əvvəlcə 
qərargah rəisi, sonra da diviziya komandiri oldu. O vaxtdan keçən müddət ərzində 
demək olar ki, zahirən onda heç bir dəyişiklik əmələ gəlməmişdi. Əvvəlki kimi o, 
267 
 
yenə də qıvraq, geyimində səliqəli, yerişində cəld, baxışlarında iti idi. Danışığında 
da maştağalılara məxsus şivəni saxlamışdı.... Ruslar onu “Batya” çağırırdılar, 
azərbaycanlılar ona “ata” deyirdilər. 
O, həqiqətən diviziyadakılara ata idi. Onlara yoldaş, silahdaş və sirdaş idi. 
Onun müsahibələrinə axır öyüdü bu olurdu: 
- Əsgər gərək rəşadət göstərə! 
General Heybət Heybətov özü çox rəşid adam idi. 
... Düşmən yuvası Berlinə də general Heybət Heybətov öz diviziyasının 
önündə girdi 
Mizrab sarı simləri titrədəndə, generalın pərdə-pərdə muğamat dediyini 
eşidən əsgər dostları bu dəfə onun Almaniyanın paytaxtında, Unterden Linden 
ştrassedə, Brandenburq darvazası qarşısında çəpik çalıb “Qaytağı” oynadığını 
gördülər. Dördillik döyüşlərin hesabatını verən birləşmə komandiri Azərbaycan 
diviziyalarından danışanda general Heybət Atamoğlan oğlu Heybətovun adını 
birinci çəkdi, ona cəbhə komandanı marşal Georgi Jukovun təşəkkürünü yetirdi. 
General bu tərifə, bu təşəkkürə layiq əsgər idi”. Bilmirəm, bütün bunlardan sonra 
general Heybotova - xalqına dönük çıxıb demək mümkündürmü? 
Əlbəttə, yox. Mən inanmırdım və indi də inanmıram ki, hardasa ad-familini 
dəyişməklə, general Heybətov öz elinə, obasına, xalqına dönük çıxıb, ondan üz 
döndərib. Bu addımın səbəbkarı yalnız ehtiyac olub. Tanrı heç kəsin bəxtini, 
döndərib, xurcununu əyməsin. Əyəndə insan yerişini də itirir... müdrik Səməd 
Vurğun demişkən: ehtiyac qul eylər qəhrəmanı da. Əgər atası Atamoğlan kişi 
1918-ci ildə heç nədən bir erməni daşnakının, namərd gülləsinin qurbanı 
olmasaydı, oğlu Heybət bu səhv addımı atardımı? Ana Tutixanım Heybət adlı 
oğlundan keçərdimi? Əlbəttə yox! 
İbrahim Novruzovun “Yaşıdlarım” kitabındakı balaca bir cpizodu oxuyanda 
qeyri-ixtiyari kövrəldim. 
“Bir səhər qəzetlər general Heybətovun Kiyev şəhərində uzun sürən 
xəstəlikdən sonra vəfat etdiyini xəbər verdilər. 
Deyirlər ki, general Heybət Heybətov canını tapşırmamışdan qabaq bayatı 
çağırmışdır, “Ölməyə Vətən yaxşıdır” söyləyərək, cənazəsinin Odlar yurdunda 
dəfn olunmasını vəsiyyət etmişdi...” 
Qədirbilən xalqımız general oğlunun vəsiyyətinə əməl etdi. 1959-cu il 
oktyabrın 7-də altmış bir yaşında vəfat edən general-mayor Heybət Atamoğlan 
oğlu Heybətov Fəxri xiyabanda dəfn olundu. Doğma kəndi Maştağada abad bir 
küçə onun adını daşıyır. 
Dünyadan, hərb tariximizdən silinib getməkdə olan bir sərkərdə adı 
xalqımızın yaddaşında əbədi qalacaq. General 1922-ci ildə tatar qızı Anna 
Kalakatorva ilə evlənəndən sonra bu günə qədər min yalan, uydurmalar danışılıb 
və yazılıb. Rəsmi sənədlərin dili ilə bu yalanlara son qoyduq. Müdrik atalar gözəl 
deyib ki, min yalan bir doğruya dəyməz. Generalın ruhunun rahatlığı naminə bu 
268 
 
araşdırmalardan sonra biz də rahat nəfəs aldıq. Allahtəala onun müqəddəs 
məzarına bol günəş işığı, ruhuna əbədi rahatlıq versin. Amin! 
Əziz oxucu! İndi özün düşün, özün saf-çürük elə. Kimdir general 
Heybətov? Onunla fəxr eləmək olarmı? Bu suala özün cavab ver! 
P.S. - Səksəninci illərdə bəzi ziyalılıar general Heybət Heybətov-Zuvanovu 
qəbul etmək istəmirdilər. Buna səbəb də onun daşıdığı rus familyası və danışılan 
mənasız bir əhvalat idi. Guya, gəncliyində o bir keşiş qızına vurulub, qızını vermək 
istəməyən keşiş gənc Heybətin qarşısında iki şərt qoyub: əvvəl soyadını dəyiş, 
sonra xristianlığı qəbul et. Bu ağ yalan saf bir insanın tərcümeyi halına ləkə salırdı. 
Hətta Azərbaycan Sovet Ensiklopediyasının dördüncü cildində belə (səh. 348) 
general Zuvanov Vladimir Pavloçiv kimi təqdim olunur. Mötərizədə isə atasının 
adı səhvən Heybət yazılır. Bir xeyli axtarış aparıb onun çox saylı cəbhə dostları və 
bacısı Sara xanımla görüşdüm. Generalın “Zabitin xidmət kitabıçası”nı çətinliklə 
də olsa tapdım. Bu rəsmi sənədi oxuyanda gördüm ki, onun bioqrafiyası başdan-
başa təhrif olunur. 1990-cı ildə “Sovet kəndi” qəzetində, 1991-ci ildə "Azərbaycan 
generalları" kitabımda, general barədə çıxış edib, generala atılan iftiranı inkar 
etdim. 
1993-cü il iyunun 8-də mərhum şair dostum Nazim Rizvan ünvanıma 
“Azərbaycan generalları” adlı on doqquz bəndlik şeir göndərdi. Şeir general 
Heybət Heybətova həsr olunub. 
 
POLKOVNĠK ƏBÜLFƏT AGA ġAHTAXTĠNSKĠ 
(1858-1913) 
 
Adi adamlar diriykən ölü kimidirlər, elmlilər isə öldükdən sonra da 
yaşayırlar. 
Məhəmməd Peyğəmbər (Ə.S.) 
 
1896-cı il fevralın 26-da Yetmiş yeddinci Tengin süvari alayında xidmət 
edən Əbülfət ağa Nəcəf ağa oğlu Şahtaxtinski podpolkovnik rütbəsi alıb. Əbülfət 
ağa 1858-ci ilin oktyabr ayında Şərur-Dərələyəz qəzasının Şahtaxtı kəndində 
zadəgan ailəsində anadan olmuşdur. Onun nüfuzlu nəsli Azərbaycan tarixinə 
Məhəmməd ağa, Behbud ağa, İsa Sultan ağa, Həmid ağa Şahtaxtinski kimi 
görkəmli şəxsiyyətlər bəxş edib. 
İlk təhsilini Tiflis realnı məktəbində alan Əbülfət ağa Şahtaxtinski 1877-ci 
ildə Peterburq Texnoleogiya Universitetinə daxil olub. Tələbə yoldaşı, ilk marksist 
Q.V.Plexanovla birgə tələbələri qadağan olunmuş yığıncaqlara təhrik etdiyinə görə 
bir il sonra - dekabr ayında Univesitetdən xaric edilib. Mənzilində aparılan axtarış 
zamanı məlum olub ki, Əbülfət ağa həm də Moskva və Peterburqda təhsil alan 
qafqazlı tələbələrin “İmdadiyə” adlı gizli dərnəyin üzvüdür. Bu dəmək 1878-ci ildə 
Həsən bəy Zərdabinin və Nəcəf bəy Vəzirovun təşəbbüsü ilə yaranmışdı. Əbülfət 
269 
 
ağa Moskvada təhsil alan həmyerlisi Nəcəf bəy Vəzirova 1878-ci il 3 mart tarixli 
məktubunda yazırdı: “Mən “İmdadiyyə”nin nizamnaməsini aldım. Üzümüzə gələn 
yay “İmdadiyyə”nin əsas qanunlarının müzakirə etmək bizə zəruridir ki, hərəmiz 
ölkənin bir guşəsinə gedərkən müəyyən bir məqsəd uğrunda hərəkət edə bilək... 
Buna görə də hər şeydən qabaq bu məqsədi özümüzə qət və aydın müəyyən 
etməkdə bütün vasitə və imkanları da dərindən təhlil etməliyik... Bizim 
məqsədimiz zülmü kökündən kəsmək üçün çoxlu mübariz əllər hazılamaqdır. Biz 
ziyalı qüvvəsiyik, silahımız birlikdir. 
Biz cəhalət, nadanlıq, avamlıq əleyhinə mübarizə aparmalıyıq. 
Biz Şərq dünyası ilə Qərb dünyasını bir-birindən ayıran pərdəni qoparmaq 
istəyirik. Biz maarif günəşini və onun şüualarını öz tərəfimizə çevirməyə səy edirik 
ki, onun həyat bəxş edən hərarəti ilə isinib yaşayaq, donmayaq. Biz istibdadı atıb, 
proqressiv həyatla yaşamağa səy etməliyik. Biz ancaq onda öz qabiliyyətimizi başa 
düşə bilərik. Biz silah və imkan axtarırıqsa, demək, biz zəhmətkeş əlləri, qüvvənin 
özünü tərbiyyələndirib yetişdirməliyik... Biz qabaqcıllar kimi nəzərimizi yalnız 
aşağı təbəqəyə dikməliyik. 
Rus təbliğatçılarını xatırlayın! Biz tamam silahlanıb, ciddi fikrə və müəyyən 
qərara gəlməliyik. Siz tezliklə gedir və ictimai həyata atılırsınız. Biz - burada 
qalanlar sizin vətənə nə ilə qayıtmağınızı bilməliyik”. 
Ələ keçən məktubdan sonra Əbülfət ağa Şaxtaxtinksinin üzərində gizli polis 
nəzarəti qoyulmuşdur. Ekstren yolla Lazarev adına Şərq Dilləri İnstitutuna daxil 
olan Əbülfət ağa oranı bitirdikdən sonra Rusiyada ona nə diplom, nə iş 
verilməmişdi. O, Almaniyaya getmiş, 1880-ci ildə Heydelberq Universitetində 
diplom işi müdafiə edərək bakalavr dərəcəsi almışdır. 
Demokratik baxışlarına və monarxiyaya qarşı çıxışlarına görə Rusiyaya 
qayıdan Əbülfət ağa Şahtaxtinskini heç bir qulluğa götürməmişlər. 
1883-ci ildə iyirmi iki yaşlı Əbülfət ağa Şahtaxtinski Peterburqdakı 
Yunkerlər məktəbinə daxil olub, qısa müddətdə oranı fərqlənmə diplomu ilə bitirib. 
Bir il sonra, avqust ayının səkkizində zabit rütbəsində yetmiş yeddinci 
Tengin Süvari alayında xidmətə başlayan Əbülfət ağa Şahtaxtinski qısa müddətdə 
divizion komandiri təyin olunub. 
Hazırda Tiflis arxivində saxlanan podpolkovnik Əbülfət ağının 1904-cü ilə 
məxsus “Şəxsi hərbi kitabça”sında göstərilir ki, əla xidmətinə görə o, 1892-ci ildə 
“Müqəddəs Stanislav” ordeninin üçüncü dərəcəsilə, 1900-cü ildə isə “Müqəddəs 
Anna” ordeninin üçüncü dərəcəsi ilə təltif olunmuşdur. 
Sənədlərdən məlum olur ki, podpolkovnik Əbülfət ağa Şahtaxtinski bir sıra 
şərq dilləri ilə yanaşı, alman, fransız və ingilis dilini də mükəmməl bilirmiş. Ona 
görə də İsveçrə ordusunun manevrlərinə müşahidəçi kimi ezam olunmuşdur. 
Həmin ili nizami ordudakı xidmətlərinə görə Əbülfət ağaya polkovnik rütbəsi 
verilib. 
270 
 
Polkovnik Əbülfət ağa Şahtaxtinskinin şəxsi işinin təltif “qrafasında” aldığı 
xarici ölkə orden-medallarının da sayı göstərilir. O, İranın “Şire-Xorşid” ordeninin 
dördüncü dərəcəsi ilə (1889-cu il), Buxara Əmirinin ikinci dərəcəli “Ucalan ulduz” 
qızıl medalı ilə (1899-cu il), yenə İranın üçüncü dərəcəli “Şire-Xorşid” ordenilə 
(1900-cu il) və “Fransa-Sudan xilasetmə cəmiyyəti”nin Yuxarı Reyn şəhərinin 
qızıl medalı ilə (1903-cü il) təltif olunub. 
1904-1905-ci illərdə Rus-yapon müharibəsində iştirak edən Əbülfət ağa 
Şahtaxtinski batalyon komandiri kimi məsul vəzifədə xidməti borcunu ləyaqətlə 
yerinə yetirib. 
Əsilzadə nəslindən olan polkovnik Əbülfət ağa istər ədəbi, istərsə də 
maarifçilik sahəsində xalqımız üçün təmənnasız xidmətlər göstərib. O, Volfanq 
Hötenin “Gənc Verterin iztirabları” əsərini almancadan Azərbaycan dilinə tərcümə 
edib. 
Cəmi əlli beş il ömür sürən qeyrətli eloğlumuz vətəndən uzaqlarda yaşayıb 
işləsə də, nə ana dilini, nə də mənsub olduğu dinini unutmamışdır. Bu görkəmli 
şəxsdən xalqımıza əvəzsiz bir hədiyyə də yadigar qalmışdır. 
Azərbaycan Tarix muzeyində 1877-ci ildə fransız dilində nəşr olunmuş 
nadir nüsxəli Quran kitabı saxlanılır. Kitabın titul səhifəsinə “Əbülfət ağa 
Şahtaxtinski”nin şəxsi möhürü vurulmuşdur. Hətta Əbülfət ağanın öz dəsti-xətti ilə 
yazdığı avtoqraf da oxunur. M.Kaşimirovskinin orjinaldan tərcümə etdiyi bu 
qiymətli eksponatı polkovnik Əbülfət ağanın vaxtilə Tiblisdə yaşayan qızı Qönçə 
xanım qoruyub saxlamışdır. 
Port-Artur döyüşlərindən sonra polkovnik Əbülfət ağa Şahtaxtinskinin 
komandir olduğu 202-ci Qori Süvari alayı Qori şəhərində yerləşirdi. 1911-ci ilin 
yayında vətəninə növbəti məzuniyyətə gələn polkovnik Əbülfət ağa iki 
azərbaycanlı gəncin təhsil alması üçün xeyirxahlıq göstərib. Mərhum yazıçımız Əli 
Səbri Qasımov “Mühitim...təhsil illərim” xatirə qeydlərində yazır: 
“Bir təsadüf mənim taleyimi əbədi həll etdi. O zaman polkovnik Əbülfət 
ağanın komandir olduğu alay Gürcüstanın Qori şəhərində yerləşirdi. Əbülfət ağa 
Naxçıvana məzuniyyətə gəlmişdi. Məzuniyyət müddəti bitdikdən sonra o öz 
qohumu, mənimsə məktəb yoldaşım Xəlil ağa Hacılarovu özü ilə Qoriyə - 
Zaqafqaziya Müəllimlər Seminariyasına aparmışdı. Mən məramımı heç kəsə 
bildirmədən qohum-qardaşdan pul yığmağa başladım. Xəlil ağa Qoriyə gedən 
günün səhərisi mən də onun ardınca yollandım. Sənədlərimi də özümlə 
götürmüşdüm. Böyük bir çətinliklə Qoriyə gəlib çatdım. Seminariyanın həyətinə 
gələndə Xəlili və polkovnik Əbülfət ağanı orda gördüm. Əbülfət ağanın 
təəccübdən nitqi qurudu, bir az fikrə gedib sənədlərimi aldı. Birlikdə Seminariya 
direktorunun yanına getdik. 
Sabahı günü lövhədə - imtahan verəcək cavanların adları siyahısında öz 
adımı görüb sevindim. 
271 
 
İmtahanlar başlandı. Əynimdə zolaqlı paltar içəri girdim. Birinci 
imtahandan sonra direktor polkovnik Əbülfət ağaya dedi: 
- Etot polosatıy malçişka budet prinyat”... 
Xalqımızın görkəmli ziyalısı, polkovnik Əbülfət ağa Şahtaxtinski 1913-cü il 
martın 13-də Kutaisi şəhərində vəfat edib. Doğma kəndi Şahtaxtıda dəfn edilib. O, 
XIX əsrin görkəmli jurnalisti İsa Sultan Şahtaxtinskinin (1851-1894) kiçik qardaşı 
idi. 
14 oktyabr 2008-ci il 
 
MÜƏLLĠFDƏN 
 
Valideynə yaxşılıq edib, onlara məhəbətlə baxan hər bir övlada Allah 
əvəzində qəbul olunmuş bir ziyarətin mükafatını əta edəcəkdir. 
 
Məhəmməd Peyğəmbər (ə. s.) 
 
Böyük Vətən müharibəsində faşizm üzərində qələbənin 60 illiyi ərəfəsində 
ötən illərdə əzizlərim haqqında yazdığım “Krım dəftəri” tarixi oçerkimi həyəcanla 
yenidən oxudum. Otuz il əvvəl atamın qəbri ilə görüşdüyüm həsrət dolu hisslərim 
mənə istər-istəməz dahi Uilyam Şekspirin: “Öz kökünə xor baxan bir varlıq öz-
özünü uçuruma atmış olur. Canlı gövdədən kəsilmiş budaqlar ancaq çırpı kimi 
yandırılmağa layiqdir” kəlamını xatırlatdı. 
Faşizm üzərində qələbənin qazanılmasında atam Əmiraslanın, əmilərim 
Şəmmətin, Kərimin, Mənsurun və dayım Əhmədin də payı olduğuna görə oçerkə əl 
gəzdirib çapa hazırladım. İstədim ki, cavankən od-alov içində cəbhədə həlak olan 
doğmalarımdan gələcək nəslimə yadigar qalsın. Elə düşünürəm ki, bu gün mənim 
onları xatırlamağımla oğul həsrətilə dünyasını dəyişən nənəm Səyalının, babam 
Qara Omarın ruhu qarşısında qismən də olsa öz borcumu yerinə yetirmiş oluram. 
İnsan hafizəsi elədir ki, illər keçdikcə müəyyən hadisə və şəxsiyyətləri 
unuda bilir. Axı, heç kəs bu dünyaya əbədi yaşamaq üçün gəlməyib. “Bizdən sonra 
nə qalacaq” sualına əziz şairimiz Səməd Vurğun çox doğru olaraq: - Yalnız 
yaradılan və yazılan! - hökmünü vermişdir. 
Müdrik peyğəmbərimiz Məhəmməd (ə. s.) buyurmuşdur ki, ataya itaət 
Allaha itaətdir. 
Mən də əziz atam və əmilərim haqqında bu cüzi hörmət və ehtiramı övlad 
borcu kimi gələcək nəsillərə ərməğan edirəm. 
 
 
 
 
272 
 
KRIM DƏFTƏRĠ 
 
Hər barədə qəhrəman Sevastopol yaxşıdır. Dünyada o şəhərin tayı-bərabəri 
yoxdur. Oranın hər yeri bir yenilməz qaladır. 
 
Xalq yazıçısı Əbülhəsənin  
“Dostluq qalası” romanından 
 
1976-cı il oktyabr ayında Simferepolda həmyerlilərimizin döyüş 
şücaətindən çəkəcəyimiz epizodlar haqqında Krım Vilayəti televiziya komitəsinin 
sədri Yakob Stepanoviç Şerbaçenko ilə müəyyən planlar tutduq. Şerbaçenko: 
- Valeri Kotinev döyüş yerlərini yaxşı tanıyır, - dedi, - bizdə hərbi 
vətənpərvərlik tərbiyəsi redaksiyasının redaktorudur. Budur, özü də gəldi, tanış 
olun. Nə çətinliyiniz olsa... 
- Yakob Stepanoviç, heç bir çətinliyi yoxdur - deyə gülərüzlü, sarışın oğlan 
məni döyüş yerləri ilə tanış etməyi məmuniyyətlə boynuna götürdü, 
azərbaycanlılar bizim torpağın hər qarışı uğrunda mərdliklə vuruşublar. Yaxşı olar 
ki, axtarışlarımıza qəhrəman Sevastopoldan başlayaq. 
Müharibənin ilk aylarında şəhəri yanmdairə şəklində mühasirəyə alan 
faşistlər mərd sovet dənizçilərinin şücaətlərini gördükdə onları “dəniz pişiyi” 
adlandırmışlar. Qəhrəman şəhər iki yüz əlli gün özünü müdafiə edərək düşmənin 
300 min əsgər və zabitini sıradan çıxartmışdır. 
Sovet Ordusu qəhrəmanlıqla vuruşaraq Kerçə doğru irəliləyən 200 minlik 
17-ci faşist ordusunu və rumın diviziyalarını geriyə qovdu. Faşistlər Krımı nəyin 
bahasına olursa-olsun ələ keçirmək istəyirdilər. Düşmənin Kerç boğazından 
keçməsi ölkənin cənubunu, doğma Qafqazı və yaxın Şərq ölkələrini təhlükə altında 
qoyurdu. Geriyə qovulan faşist ordusu Sevastopol rayonunda özünə möhkəm 
müdafiə mövqeyi yaratdı. Feldmarşal Fon Manşteyn Hitlerə göndərdiyi məlumatda 
yazırdı ki, biz Sevastopolun altı kilometrliyində Sapun dağı deyilən yerdə elə bir 
müdafiə mövqeyi yaratmışıq ki, Qızıl Ordu on il də hücum etsə, şəhəri bizdən ala 
bilməyəcək. 
1944-cü il martın yeddisində 51-ci ordu və Əlahiddə Primorsk ordusu 
Balaklavadan Saxaraya Qolovka deyilən yerə qədər on beş kilometrlik cəbhə xətti 
boyunca hücuma keçdi. Sapun dağı və Bezımyannı təpəsi ətrafında gərgin döyüşlər 
oldu. Düşmən Sapun dağından bir addım belə geri çəkilmək istəmirdi. Sovet 
əsgərləri havadan, sudan və qurudan düşməni atəşə tutaraq əfsanəvi qəhrəmanlıq 
göstərirdilər. Azğın düşmənin murdar ayağını əsrarəngiz Krım torpağından kəsmək 
üçün döyüşçülərimiz qana-qan - deyə ölümlə əlbəyaxa olurdular. 
Feldmarşal Fon Manşteynin bu “nikbin” gümanı iki gündə puça çıxdı. 
1944-cü il mayın 9-da artıq Sevastopol üzərində Qırmızı bayraq dalğalandı. 
273 
 
Sevastopol və Sapun dağından qaçan faşist orduları yaxınlıqdakı Xersones 
burnunda özlərinə yeni müdafiə mövqeyi tuturdular. Sovet Ordusu burada da 
düşmən sədlərini dağıtdı. İki günə Xersones burnunda düşmənin iyirmi beş min 
əsgərini əsir alıb, çoxlu texnikasını ələ keçirdi. 1944-cü il mayın 12-də Qara 
dənizin əsas bazası olan Sevastopol şəhəri və limanı düşməndən tamamilə 
təmizləndi. 
Məşhur Sapun dağı Simferepoldan Sevastopola gələn şose yolunun 
üstündədir. Dağ qəhrəman şəhəri qövs şəklində əhatə edir. Sapun türk sözüdür. 
Sabun deməkdir. Sabun kimi sürüşkən olan bu dağa indi möhtəşəm bir abidə - “7 
may 1944 -cü il Sapun dağına hücum” dioqramı ucaldılıb. Burada mərdliklə həlak 
olan qəhrəmanların adı mərmər sütunlara həkk olunub. Tən ortada əbədi məşəl 
yanır. İnsanın qəlbinə, ruhuna işləyən musiqi hər beş dəqiqədən bir səslənir. Bu 
musiqi parçası məşhur “Sevastopol qəhrəmanlarına” mahnısından götürülüb. Hər 
gün qəhrəmanlıq abidəsini ziyarətə gələn yüzlərlə adam bu musiqini dinləyir. 
Böyük Vətən müharibəsində mərdliklə həlak olanların xatirəsini gül-çiçəklə yad 
edirlər. 
Sapun dağının Şərq yamacındakı əzəmətli abidə Azərbaycan zəhmətkeşləri 
tərəfindən 77-ci atıcı diviziyası əsgər və zabitlərinin qəhrəmanlığı şərəfinə 
ucaldılıb. Serqo Orconikidzenin adını daşıyan 77-ci Qırmızı Bayraq və Suvorov 
ordenli Simferopol atıcı diviziyası 1920-ci ildə respublikamızda təşkil olunub. 
1944-cü il aprelin 30-da Simferopolu azad etdiyi üçün diviziya “Simferopol 
diviziyası” fəxri adını alıb. Əlli birinci ordunun tərkibində Sapun dağının və 
Sevastopolun düşməndən təmizlənməsində göstərdiyi əsgəri şücaətinə görə ikinci 
dərəcəli Suvorov ordenilə təltif olunub. Bu diviziyanın döyüşçüsü, ilk dəfə Sapun 
dağına bayraq sancanlardan birini, həmyerlimiz göyçaylı Əbdüləziz Qurbanovu 
sevastopollular hörmətlə xatırlayırlar. Onun adı və soyadı Sapun dağında 
ucaldılmış əzəmətli xatirə abidəsində birinci yazılıb. 
Füsunkar Krım torpağı uğrunda Böyük Vətən müharibəsi illərində 
vuruşmalarda igidlik və qəhrəmanlıq göstərən 350 əsgər və zabit Sovet İttifaqı 
Qəhrəmanı kimi yüksək ada layiq görüldü. Onların arasında Azərbaycan xalqının 
əziz övladları - Şəmsulla Əliyev, Səməd Abdullayev, Əlif Piriyev, Mehdi Quliyev 
və Bəkir Mustafayev də var idi. 
İndi Sevastopoldakı Qırmızı Bayraq ordenli Qara Dəniz Donanması 
muzeyində həmyerlilərimizin də şücaətini əks etdirən ayrıca stend var. Muzeyin 
altıncı salonunda Sovet İttifaqı Qəhrəmanı Əmi Məmmədovun, Mixail 
Avramenkovun misilsiz şücaətindən bəhs olunur. 
Burada ümumdünya şöhrəti qazanmış “1854-1856-cı illərdə Sevastopolun 
müdafiə panoramı”, Kornilov qalası, Şimal buxtasındakı 4-cü bastionda və 
əfsanəvi Malaxov təpəsindəki abidələr Sevastopolun uzaq və yaxın 
qəhrəmanlığından söz açır. 
274 
 
Əsrarəngiz Krımla günəşli respublikamızı bir-birinə yüzillik qırılmaz 
dostluq telləri bağlayır. Krımın müdafiəsi uğrunda vuruşan eloğullarımızın 
qəhrəmanlığı ötən əsrdə də silinməz iz qoymuşdur. 
Məşhur şairimiz Qasım bəy Zakirin oğlu Nəcəfqulu bəy və qardaşı oğlu 
İskəndər bəy 1854-1856-cı il Sevastopol vuruşmalarında qəhrəmanlıq göstərmişlər. 
İskəndər bəy polkovnik rütbəsinə qədər yüksəlmişdir. Q.B.Zakir ilk 
dramaturqumuz M.F.Axundova yazdığı bir qoşmasında həmyerlilərinin mərdliyini 
fəxrlə ona bildirir. 
Görkəmli tarixçi, “Qarabağ xanlığının 1747-1805-ci illərdə siyasi 
vəziyyətinə dair” əsərinin müəllifi Əhməd bəy Cavanşir (1828-1903) isə həmin 
müharibədə Qusar polkunun tərkibində vuruşarkən göstərdiyi şücaət üçün 
“Müqəddəs Stanislav” ordenilə təltif olunub, ştabs-rotmistr rütbəsinə qədər 
yüksəlmişdir. 
Qəhrəman Sevastopolda igidlərin xatirəsinə ucaldılan abidə çoxdur. Sapun 
dağında və müxtəlif kəndlərdə həlak olmuş yüzdən çox həmyerlilərimizin ad-
familiyasını dəftərçəmə yazdım: 
Nəzərov Teymur. Baş serjant. 319-cu qvardiya-dağ atıcı batalyonundan, 
1944-cü il mayın 12-də altıncı təpə uğrunda döyüşlərdə həlak olub. 
Ömərov Kərim Ömər oğlu. Baş serjant. 197-ci dağ atıcı batalyonundan. 
1944-cü il mayın 5-də keçmiş Kiçik-Muskamya kəndində həlak olub. 
Məsimov Balabəy Əzim oğlu. Sıravi. 1944-cü il mayın 7-də Bezımyanın 
təpəsi uğrunda vuruşmada həlak olub. 
Musayev Məmməd Rəhim oğlu. 1944-cü il mayın 7-də həlak olub. Məzarı 
Kamarı kəndindədir. 
Faşist ordusu qəhrəman şəhərin mədəni abidələrini - Frans Alekseyeviç 
Rubonun çox qiymətli sənət əsəri olan “Sevastopolun müdafiəsi” panoramını, iki 
min illik tarixi olan Xersones şəhərində qalan yeganə muzeyi, Vladimirsk 
tikililərini dağıtmışdılar. Şəhərin 64100 evindən yalnız yeddi yarıuçurulmuş bina 
qalıb. 
Bu gün abad Sevastopolun məşhur Malaxov təpəsində abidəyə çevrilmiş bir 
badam ağacı var. Bu odlu döyüşlərdən şəhərdə salamat qalan yeganə ağacdır. 
Qədim arxeoloji tarixə malik olan Xersones şəhərinin yerində isə faşist 
mərmisinin zərbəsindən yarıuçulmuş muzey binası və zəngli sütun ucalır. Bu faşist 
zərbəsi görmüş qədim şəhərin fəryad səsi, haray nidasıdır. Qəhrəman Sevastopolda 
saç-saqqalı ağarmış, sinəsini orden və medal bəzəyən veteranlar çoxdur. Onlar indi 
də həmyerlilərimizin mərdliyindən ağız dolusu söhbət açır, hörmət və ehtiramla 
danışırlar. Keçmiş dənizçi, starşina Lunin Mixail Akimoviçlə Sevastopol 
Veteranlar Komitəsində görüşdüm. O, mənim Bakıdan olduğumu biləndə sevinclə 
dedi: 
- Bilirsinizmi, mənim gözəl bir dostum vardı. O, sizin yerliniz idi. 1942-ci 
ildə Poti şəhərində dayanmışdıq, hər gün sahilə gedəndə qarabuğdayı bir uşaqla 
275 
 
qarşılaşırdıq. Bir gün onu dindirdik, məlum oldu ki, bakılıdır, ata-anadan yetimdir. 
Ehtiyac üzündən gəlib buraya çıxmışdı. Onun familiyası Pənahov idi, on bir yaşı 
ancaq olardı, komandirimizin icazəsi ilə onu gəmiyə götürdük. Adı, ilahi, 
yadımdan necə oldu çıxdı - Mixail Akimoviç şəhadət barmağını xeyli gicgahında 
saxlayıb, nə qədər fikirləşdisə, Pənahovun adını tapa bilmədi. 
Mixail Akimoviçlə veteranlar komitəsindən çıxıb sahilə gəldik. Qoca 
dənizçi nədən danışırdısa yenə sözü Pənahovun üstünə gətirir, balaca dostunun 
adını tapa bilmədiyindən qocalığını və özünü günahlandırırdı, hətta deyirdi ki, beş-
altı il bundan qabaq sizin veteranlar komitəsinə müraciət etdim, heç bir xəbər 
çıxmadı. Bilirsiniz, Pənahov çox tərbiyəli, qoçaq və zirək uşaq idi. Bizimlə 
döyüşlərdə belə iştirak edərdi. Komandir o qədər xətrini çox istəyirdi ki, onun üçün 
hərbi forma tikdirmişdi. Pənahov bizə Lenin, Azərbaycan və Oktyabr haqqında şeir 
və mahnılar oxuyardı. 
- Aha, yadıma gəldi. Ağaməmməd, Ağaməmməd Pənahov - deyə 
müsahibim səsini ucaltdı. Sevastopolu yenicə almışdıq. Bir gün gördüm ki, o 
məktub oxuyub ağlayır. 
- Niyə ağlayırsan? - dedim, heç dənizçi-əsgər də ağlayar? O, titrək əlindəki 
məktubu mənə göstərib: 
- Məktəbli dostum yazıb - dedi. Yazır ki, bacın tək qalıb səni gözləyir, yazır 
ki, artıq bizim kəndə bahar gəlib, həyətimizdəki şaftalı və alma ağacları çiçək açıb. 
Məktəbi buraxıb hara getmisən, qayıt gəl... 
Qəhrəman Sevastopol uğrunda rus, ukraynalı, belarus, azərbaycanlı, latış, 
qırğız və başqa millətlərin nümayəndələri çiyin-çiyinə vuruşublar. Şəhər 
Veteranlar Komitəsində və hərbi Komisarlıqda 1942-ci il iyulun 29-da Sovet 
məlumat bürosunun bir xəbər ilə tanış oldum: 
“Sevastopolun mərd müdafiəçiləri alman-faşist işğalçılarına qarşı hücuma 
keçirlər. Rus Ryabov və Drozdov, ukraynalı Qorodnenkonu və Malışenkonu, 
azərbaycanlı Əliyevi, gürcü Zakaryadzeni bir amal, bir məqsəd birləşdirir. Bu 
müxtəlif millətlərin nümayəndələri indiyənədək üç yüz faşist əsgər və zabitini 
məhv ediblər”. 
Buradakı Əliyev familiyasına rast gəldikdə otuz dörd il ürəyimdə bir arzu, 
bir nisgil kimi gəzdirdiyim atamı xatırladım. Mənim atamın, əmilərimin də 
familiyası Əliyev idi. “Atanı Krım uddu, oğul”, - qulağıma nənəm Səyalının səsi 
gəldi. Başqa heç bir sözün, heç bir səsin bu qədər zəhmlə, dəyanətlə, qəzəblə 
deyildiyini eşitməmişəm. Yaddaşıma bu səs ömürlük həkk olunub. Güclü 
qasırğada, qızıl dilli od-alov içində də olsam bu səsi tanıyar, oduna yanaram. 
Valeri Kotinev sənəd üzərində düşüncələrə daldığımı görüb, mənə 
yaxınlaşdı, əlini çiynimə qoyub soruşdu: 
- Yenə igid həmyerlilərin haqqında, deyəsən, maraqlı bir şey tapmısan? 
Mən nəfəsim qarala-qarala: 
- Valeri, dostum, - dedim, qəhər məni boğdu, özümü güclə ələ aldım: 
276 
 
- Mənim atam da Krımda vuruşub, indiyədək ondan bir xəbər bilmirəm. 
Burada Əliyev familiyasına rast gəldim... 
Valeri bizimlə üzbəüz əyləşən ağsaçlı qadına - Sevastopol Veteranlar 
Komitəsinin sədri Antonina Alekseyevna Sarinaya yaxınlaşıb Sevastopol uğrunda 
həlak olanların siyahısını istədi. Kitabı birgə alıb vərəqlədik. Onun hər bir vərəqi 
açıldıqca ürəyim şiddətlə döyünür, bədənim əsirdi. Qəribədir, mənə elə gəlirdi ki, 
atamın ad-familiyasına yox, özünə rast gələcəyəm, şəxsən özünə! Kitabın iyirmi 
dördüncü səhifəsi açılır. Valerinin barmağı adlar üzərindən sürətlə keçir. 366-cı ad-
familiyanı göstərib, heyrətlə qışqırır: 
- Budur, Əliyev Əmiraslan Ömər oğlu. 1905-ci il oktyabrın 3-də anadan 
olub. 1944-cü il aprelin 28-də həlak olub. Qəbri Kiçik Muskamya kəndindədir. 
Üç yüz otuz doqquzuncu atıcı diviziyasının 1133-cü atıcı alayında xidmət 
edib. Bu kənd yaxındadır - deyə Valeri yarısevinc, yarıkədərlə bildirdi. Gəl, elə 
indi birlikdə gedək. 
- Yox, dostum - dedim - atamın görüşünə tək getmək istəyirəm... 
 
ATAMLA “GÖRÜġ” 
 
Atam nə öldürmək, nə də vaxtsız həlak olmaq üçün doğulmamışdır. 
 
Maşın qalın meşə yolundan ayrılıb bir döngədə dayandı. Bələdçi mənə əlilə 
işarə elədi ki, düşməlisiniz. 
Tək-tənha qaldım. Bir sürətlə uzaqlaşan avtobusa, bir də ətrafıma baxdım. 
Kimsəsiz çöllük məni kədərli qoynuna aldı. Bir müddət haraya, hansı səmtə 
gedəcəyimi müəyyənləşdirə bilmədim. Meşədən əsən sərin payız küləyi məni 
üşütdü, paltomun yaxalığını qaldırıb ətrafda görünən Baydarı dərəsinin dağlarına 
həsrətlə baxdım. Meşə xışıldadı, sarı kəhraba rəngli yarpaqlar həzin-həzin torpağa 
qondu. Scvastopolda Aleksandra Sarinanın bloknotuma cızdığı “Sxemə” baxıb, o 
tayda, meşənin ətəyində ağaran kəndə tərəf irəlilədim. 
Qəribə idi. Təxminən üç kilometrlik yolda bir nəfərə belə rast gəlmədim ki, 
nə üçün, hara getdiyimi bildirim. Bu böyük dərənin sükutunu meşə ətəyində 
traktorun, bir də mənim ayaq səsim pozurdu. 
...Bu da köhnə Kiçik Muskamya kəndi..Müharibədən sonra bura Rezervnı 
adlanır. Dəfələrlə yuxuma girən atamın məktublarında ara-sıra adı çəkilən, dağ 
döşünə sığınmış balaca bir kənd. Atamın həlak olduğu, əbədiyyətə qovuşduğu 
kənd. 
Kəndə girdim, yenə heç kəs gözə dəymirdi. Əlaczıs qalıb kəndin 
girəcəyindəki ikinci evin darvazasını döydüm: 
- Kovo, kovo xotite? - deyə bir ukraynalı qadın darvazaya yaxınlaşdı. 
- Mənim atam ... - dedim, boğazım qurudu, yaş gözümün dərinliklərini 
yandırdı - atam bu kənddə həlak olub, məzarının yerini öyrənmək istəyirəm. 
277 
 
- Qadın kəndin içərilərini göstərdi: 
- Oraya gedin, oradan soruşun, mən heç nə bilmirəm - dedi. Kəndin 
mərkəzində söhbət edən üç-dörd nəfər mənə dedi ki, bu tərəflər uğrunda 
döyüşlərdə həlak olanların qəbirlərini qələbəninin iyirmi beş illiyində qonşu 
Qoncarnoye kəndinə köçürüb, qardaşlıq qəbri düzəldiblər. Sonra biri kəndin 
sağındakı meşə yolunu göstərib: 
- Bu yolla gcdəcəksiniz - dedi, - uzaq deyil, beş kilometr ancaq olar. 
Qalın meşə yolu. Tez-tez ətrafıma boylanır, dayanıb nəyisə dinləyir, daşa, 
ağaca diqqətlə baxıb bir iz, bir ad, bir nişanə axtarıram. Mənə elə gəlir ki, atam 
məni çağırır,atam indicə hərbi geyimdə qarşıma çıxacaq. Mən heç bir qəbir-zad 
axtarmayacağam. Biz birgə, deyə-gülə kəndimizə qayıdacağıq. Bir boy-buxunda, 
bir-birinə oxşar iki nəfər - atamla mən kənddə tək yaşayan anamın yanına 
qayıdacağıq. Təsəvvürümə gətirə bilmirəm, görəsən, dünyada bundan da böyük 
səadət olardımı! 
Yamyaşıl məxmər otlu bir talaya çatdım. Elə bildim, zülmət gecədən sonra 
nurlu bir səhər açıldı. Ara-sıra qan rəngli güllər gördüm, əyilib bir neçəsini 
qopardım. Bu yaz gülləri, görəsən, niyə son payıza qalıb?! Yoxsa, atam təzədənmi 
qaytarıb bu yazı, baharı mənə? Yolun qırağındakı bir daşa söykənib, atamın 
vuruşduğu, can verdiyi bu yerlərə baxıram. Daşı sığallayır, ağlayıram. Bəlkə, atam 
bu daşın üstündə oturub, tüfənginə söykənib, yorğunluğunu alıb... Bəlkə, elə bu 
əsrarəngiz təpələrə, meşələrə baxıb, bir el bayatısı oxuyub - bütün yorğunluğunu 
canından çıxarmaq üçün. 
Niyə lalsan, daş, niyə lalsınız, ulu dağlar, niyə atamdan mənə bir xəbər 
vermirsiniz? 
Bu meşə, bu əyri-üyrü dərələr, təpələr kəndimizin ətrafındakı yerlərə necə 
də oxşayır. 
Qonçarnoye kəndi. Birbaşa kəndin mərkəzinə getdim.Klubun qabağındakı 
daş bulaqdan su içib, əl-üzümü yudum. Adamlara yaxınlaşıb salam verdikdən 
sonra: 
- Müharibə illərində həlak olan əsgərlər harada dəfn olunub, - deyə 
soruşuram. 
Yaşlı bir kişi əlini kəndin üst tərəfinə uzatdı: 
- Odur, meşənin ətəyində, bir az bəri durun, bax, abidə görünür. Kimin var 
orada, oğul? 
- Atam! 
Hər ikimiz xeyli susduq. 
- Mən gedim atama baş çəkim. 
Kişi qolumdan tutub: 
- Yox, oğul, tək yox, birgə gedək, bu qoca babanın ayağı ağır olsa da, gərək 
dözəsən, - deyir. 
278 
 
Yevgeni İvanoviç Zoboyko ilə birgə üzüyuxarı - qardaşlıq qəbristanına 
gedirik. Yolboyu o, mənə müharibənin bu kəndə törətdiyi dəhşətlərdən, 
müharibədə oğlanlarını itirdiyindən, cahan müharibəsi və inqilab illərində 
göstərdiyi şücaətlərdən söhbət açır. 
Balaca bir arxı keçib, yoxuşu çıxırıq. Nəfəsim təngiyir, ürəyim şiddətlə 
döyünür. ilk dəfə ən əziz adamın məzarını görəcəyəm. Hava dumanlı və soyuq olsa 
da, məni tor basıb, paltomun və pencəyimin yaxasını açmışam. Elə bilirəm, 
kürəyimdə ağır, lap ağır bir dağ var. 
Budur, mənim bütün dünyam, otuz dörd il həsrətimdə olduğum, yolunu 
gözlədiyim bir adamla görüşüm. Amansız müharibə məni bircə dəfə də olsun 
atamla görüşməyə qoymadı. Atam cəbhəyə yola düşəndən iki ay sonra anadan 
olmuşam. İndi mavi rəngli darvazanı açıb, onun məzarını qucaqlayıram. Tək onun 
yox, Vətən uğrunda, Sapun dağında şəhid olmuş 507 cəsur bayraqdarın məzarını. 
Dəhşətə bax, cəmi beş kvadratmetrlik bir sahə 507 nəfərin əbədiyyət və xatirə 
məskəni olub. Üzümü soyuq qranit abidədən ayıra bilmirəm. 
- Özünü ələ al, oğul, neyləmək olar, dünyanın işi belədir, -Yevgeni 
İvanoviç mənə təsəlli verir. Yəqin ki, indi özün ata olmusan. 
Qoca dodaqaltı deyinə-deyinə naxışlı müştüyünü çıxarır. Əlləri sə-əsə 
səliqəylə bükdüyü papirosu müştüyə taxır, bir neçə qullab vurur. 
- Sahilsiz dəniz yoxdur, - deyir, - gərək atasız da uşaq olmasın. Bu dağı 
görürsənmi? - Əlini qarşıdakı uca dağa uzadır. - Balaklava dağıdır, bundan bir az o 
yanda məşhur Sapun dağıdır, eşitməmiş olmazsan. Bax orda, bu gözlərimlə 
görmüşəm, qan su yerinə axdı. Ordan atamı salamat çıxardı? Mənim Kostyam da 
orda həlak oldu, burdan-bura hələ də məzarını tapa bilmirəm. Saşamı isə Kursk 
döyüşləri uddu. İndi qarımla çətir dam altında qalmışıq. Bu gördüyün kəndlər 
düşməndən azad olunandan sonra qospitala döndü. Sapun dağında yaralananlar 
buraya daşınır, müalicə olunurdu. Bizim kəndin məktəbi, idarəsi, klubu, hətta bəzi 
evlər belə lazaretə donmüşdü. Şəfqət bacıları çatışmırdı, kəndin əhalisi onların 
yarasını sarıyır, yemək daşıyırdı. Kim bilir, bəlkə, atana bu əllərimlə yemək 
vermişəm, yarasını sarımışam. Onların arasında sizin həmyerliləriniz çox idi. 
Yadımdadır, əksəriyyətinin də familiyası Məmmədovdu, Əliyevdi. 
- Bu yenə də nənəm Səyalinin səsi idi. El yaylağa köçəndə, yaylaqdan 
qayıdanda nənəm oğullu günlərini xatırlayar, yanıb-yaxılar, gözündən bir damcı 
yaş çıxarmadan bayatını oxuyardı. “Bu bulaq üstə pendir-çörək yedik... Burda 
arabanın boyunduruğu sındı, atan düzəltdi... Burda kəhərimizi oğurladılar, atan 
tapdı...” Bu yerləri gördükcə nənəm xatırlar, hey xatırlardı... Əllinci illərə kimi bu 
oğul xatirəli yerlər yaşatdı nənəmi... 
 
 
 
279 
 
ATAMLA “SÖHBƏT” 
 
Ata, vaxtilə sənin həmkəndlilərinlə birgə qurub-yaratmağa başladığın 
Yuxarı Körpülü kəndi indi bilirsənmi necə abad və yaraşıqlı olub? 
Müharibədən lap azca sonra kəndimizə işıq gəldi, nur seli axdı. Vaxtilə 
sənin gördüyün o quraq güneylər, quzeylər əkilib-biçilir. Debet çayından 
kəndimizə su kəməri çəkilib. 
Kəndimiz tamamilə tanınmaz olub. Hər tərəfi alma, şaftalı, üzüm bağıdır. 
Geniş və laləli çöllərimizdə müharibədə səninlə çiyin-çiyinə vuruşan Əsəd 
Abdullayev, Əhməd Rəhimov, Bayram Orucov çalışırlar. Siz bu işıqlı günlər 
uğrunda vuruşdunuz, lakin bu günləri görmək sizə nəsib olmadı. 
Müharibənin ilk günü səninlə birgə silaha sarılan eloğullarının çoxusu geri 
dönmədi. Onların yetmişdən çoxunun taleyi, sənin bəxtin kimi oldu. Neçə ana 
“Oğul,oğul” - deyə dünyadan köçdü. O vaxtın gəlinlərinin qara, qıvrım birçəkləri 
indi dümağdır. Onlar indi də gözlərini cəbhəyə yola düşdüyünüz Dərə bağı 
yolundan çəkmirlər. İstərdim, sən məni öpəydin, oxşayaydın, atıb-tutaydın, saçımı 
sığallayıb, boynumu qucaqlayaydın, can balam deyəydin. 
İstərdim ki, işdən yorğun-arğın qayıdanda qaça-qaça qabağına gəlim, 
boynuna sarmaşım, sənin qırxılmamış tüklü üzünü balaca əllərimlə özümə tərəf 
çəkib doyunca, həsrətlə öpüm. 
Bir gün nənəm Səyalının boxçasından hərbi komissarlığın bir parça kağızı 
çıxdı. Oxudum. Amma necə oxudum, Allah bilir. 
“Oğlunuz qızıl əsgər Əliyev Əmiraslan Ömər oğlu Sosialist Vətənimiz 
uğrunda döyüşlərdə əsgəri anda sadiq qalaraq, qəhrəmanlıq və mərdlik 
göstərmişdir. O, 1944-cü il aprelin 28-də qəhrəmanlıqla həlak olmuşdur. Qəbri 
Krım MSSR Balaklava rayonunun Kiçik-Muskamya kəndindədir”. 
İndi siz dörd qardaşdan biz üç qardaş qalmışıq. Adil, Nadir və mən. Kərim 
əmim Krasnodar vilayətinin Krasnoarmeysk stanitsiyası uğrunda, Şəmmət əmim 
Kursk döyüşlərində həlak olub. Mansur əmimin taleyindən də heç bir xəbər 
yoxdur. 
Bunların hamısını mən nənəmin boxçasından çıxan əl boyda kağızdan 
öyrənib bildim. Nə vaxt, kimə yazdırıb, nə vaxt cavab alıb, nənəm, hələ də bilən 
yoxdur. Nənəmiz nəvələrini kədərləndirməmək, nisgilli qoymamaq üçünmü gizli 
saxlayıb bu kağızı? Yəqin ki, evimizdə indi buna qara kağız deyirlər. 
Heç bilirsənmi sənin yeganə əksini müharibədən çox-çox sonra bizə kim 
verib? Veteran həmkəndlimiz Əmin Hacıəsgər oğlu Məmmədov. Bilmirəm, ona 
necə təşəkkür edim. Minnətdaram Əmin dayıya, yoxsa mən ömrüm boyu üzünə 
həsrət qalardım. 
Gözün aydın olsun, doqquz nəvən var. Mənim balaca atam - oğlum 
Əmiraslan bağçaya gedir. Bəzən məndən soruşur. Hamının babası var, bəs mənim 
babam hanı? 
280 
 
Ata, inan, bu mənim üçün ağır, ən dəhşətli bir sualdır. Lakin təsəlli də var: 
Krım torpağında bir Əmiraslan uyuyur, Azərbaycanda isə biri yaşayır, böyüyür. 
Müharibənin acığına tək mən yox, atası od-alov burulğanından qayıtmayan 
Möhbəddin, Psiri, İsgəndər, Tariyel və başqaları - hamımız böyüdük, oxuduq, ev-
eşik sahibi olduq. Analarımız bizi min bir əziyyətlə böyüdüb ərsəyə çatdırdı. Bir 
birçəyi ağ, biri qara anam Güll bizi atalılardan pis böyütmədi. 
 
PARTĠZAN CIĞIRLARI ĠLƏ 
 
Yaltanı haqlı olaraq “Krım gözəli” adlandırırlar. Qara dənizin sahildə 
quşqonmaz dağlara sığınmış bu şəhər, doğrudan da, əsrarəngiz gözəlliyə malikdir. 
Bir el əfsanəsində deyilir ki, Yunan dənizçiləri yeni torpaq məqsədilə uzun müddət 
dənizlərdə üzmüşlər. Zəifləmiş və taqətdən düşmüş halda onlar yeni torpaq 
tapmağa ümidini itirmiş, ruhdan düşmüşlər. Birdən dor ağacında gözətçi “Yalos! 
Sahil!" deyə qışqırır. Nalşəkilli dağın ətəyində körfəz və arzu olunan torpaq 
görünür. Dənizçilər quruya çıxıb bu yeri “sahil” mənasında Yalta adlandırırlar. 
Hələ antik dövrdə çəkilən bu ad orta əsrlərdə Calita və Yalita kimi təhriflərə də 
uğramışdı. 
Məhşur Nikitin bağı, “Uçan su” şəlaləsi, Voronsov sarayı, Qurzuf yaylası 
günəşli, sevimli Yaltanın şöhrət tacıdır. Bir-birindən gözəl, mənzərəli yerlərini 
saymaqla, müqayisə etməklə qurtaran deyildir. Bu guşələrin hərəsinin öz hüsnü, öz 
gözəlliyi var. 
Dünya ədəbiyyatında, musiqisində öz dəst-xətləri olan füsunkar sənətlərilə 
insanları heyran edən A.Puşkin, M.Qorki, F.Şalyapin, L.Tolstoy, A.Çexov, 
M.Tven, K.Stanislavski və başqaları zaman-zaman Yaltada olmuş, bu ecazkar 
yerləri tərənnüm etmişlər. 
Krımın uzaq və yaxın kəndlərini, şəhərlərini gəzdikcə çiyin-çiyinə vuruşan 
mərd partizanlarımız haqqında çoxlu maraqlı əhvalatlar eşidirdim. 
Həmyerlilərimizdən Məmməd Əliyev və Mahmud Nəzirovdan o yerlərdə az qala 
dastan danışırlar. 
Jurnalist dostum Valeri Kotinev partizanlar haqqında material toplamaq 
üçün ancaq Yaltaya getməyi məsləhət gördü. Yalta və onun meşələri Böyük Vətən 
müharibəsi illərində əsl partizan məskəni olub. 
Yalta ölkəşünaslıq muzeyinin “Döyüş şöhrəti” salonunda partizan 
həmyerlilərimiz haqqında çoxlu sənədə rast gəldim. Muzeyin elmi işçisi 
Demyanenko Marqarita Nikolayevna dedi ki, müharibə illərində Krımda 30 
partizan dəstəsində on bir min xalq qisasçısı cəmləşmişdi. 1941-ci ilin noyabrından 
1944-cü il aprelin 16-na kimi Krım partizanlarının 252 hücum əməliyyatı olub. Bu 
hücumlar zamanı onlar düşmənin otuz min əsgər və zabitini öldürmüş, dörd minini 
əsir almış, yetmiş doqquz hərbi eşelonunu, iki zirehli qatarını, üç dəmir yolu 
stansiyasını və külli miqdarda hərbi texnikasını məhv etmişlər. 
281 
 
Muzeydə bir sənəd var. Onu Krım partizanlarının şücaətini öz gözü ilə 
görən, Krımın faşist işğalçılarından azad olunmasında yaxından iştirak edən, iki 
dəfə Sovet İttifaqı Qəhrəmanı, marşal Aleksandr Mixayloviç Vasilyevski yazmışdı: 
“Krım partizanları bütün döyüşlərdə Sovet ordusuna fədakarlıq və fəallıqla 
kömək göstərmişlər. 1944-cü ildə Krım əməliyyatı zamanı Sovet partizanlarının bu 
böyük fəaliyyətini nəzərə alaraq mayın 3-də Krım Vilayəti Partiya Komitəsininin 
razılığı ilə biz mükafata təqdim olunmaq üçün partizan hərəkatının 
iştirakçılarından altı nəfərinə Sovet İttifaqı Qəhrəmanı adı verilməsini, on dörd 
nəfərinin Lenin ordeni, bir qrup əsgər və zabitinə isə Qırmızı Bayraq Ordeni, 
Birinci dərəcəli Vətən müharibəsi ordeni ilə təltif olunmasını layiq gördük və bu 
barədə Dövlət Müdafiə Komitəsinə təqdimat verdik”. 
Krımın və xüsusilə Yaltanın azğın düşməndən təmizlənməsində partizan 
həmyerlilərimiz də şücaətlə vuruşaraq, mühüm əməliyyatlarda yaxından iştirak 
ediblər. İndi yerli əhali partizan həmyerlilərimizin qəhrəmanlığından həvəslə 
söhbət açır, onları hörmət və ehtiramla xatırlayır. 
Məmməd Kərim oğlu Əliyevi hər yerdə “Mişa” təxəllüsü ilə tanıyırlar. 
Şimali Qafqaz cəbhəsində 43-cü atıcı briqadasında top batareyasının 
komandiri olmuş Məmməd Əliyev ağır yaralı ikən əsir alınır. Səhhəti bir qədər 
yaxşılaşdıqdan sonra Məmməd meşələrə qaçaraq Krımın Göygöz kəndinə gəlib 
çıxır. Kəndin sakini, Əbdülkərim adlı Krım tatarı onu bir müddət evində saxlayıb 
müalicə edir. Xeyirxah ev yiyəsi Məmmədi Göygöz kəndindəki gizli partizan 
dəstəsinin üzvü Fatma Səlimova və Gülsüm Əbilova ilə tanış edir. Məmməd az 
vaxtda təşkilatın ən fəal üzvlərindən biri olub, həmyerliləri Sahib Hacıyevi, 
Mahmud Nəzirovu, Əsgərəli Əliyevi, Hüseyn Rzayevi, Naib Nəbiyevi, Məmməd 
Sultanovu və Yunis Məmmədovu təşkilata cəlb edir. 
Məmməd Əliyevin təşkilatçısı və komandiri olduğu dəstə “Səkkizinci 
Azərbaycan partizan dəstəsi” 1943-cü ilin sentyabrında Fatma Səlimovanın köməyi 
ilə Mustafa Səlimovun kommisar olduğu Cənubi Krım partizan birləşməsinin 
Yeddinci briqadasına daxil olur. 
Dörd qrupdan ibarət olan bu dəstədə yüz yetmiş iki nəfər fəaliyyət 
göstərmişdir. Əksəriyyəti azərbaycanlılardan ibarət olan bu dəstəyə rus, ukraynalı, 
gürcü, tatar, çex, slovak, ləzgi və başqa qardaş millətlərin nümayəndələri faşistlərə 
qarşı mərdliklə vuruşaraq otuz iki əməliyyatda düşmənin mindən çox əsgər və 
zabitini öldürmüş, çoxlu pulemyotunu, topunu, tüfəngini ələ keçirmişdir. 
Sənəddə göstərilir ki, Yalta uğrunda gedən döyüşlərdə öz vəzifəsini 
namusla yerinə yetirən Məmməd Əliyevin dəstəsi tez-tez düşmən qarnizonuna 
hücum edərək, onları güclü tələfata uğratmışdır. 
1944-cü il aprelin 14-də “Səkkizinci Azərbaycan partizan dəstəsi” Yaltanın 
beş kilometrliyindəki Nikitinin kəndi uğrunda gedən döyüşdə düşmənin dörd yüz 
əsgər və zabitini əsir almış, iki yüzdən çoxunu məhv etmişdir. 
282 
 
Yalta ölkəşünaslıq muzeyində Məmməd Əliyevin şəkli və adına verilən 
müxtəlif sənədlər saxlanılır. Hərbi xasiyyətnamədə göstərilir ki, o 1912-ci ildə 
Gəncədə anadan olub. 1939-cu ildən partiyanın üzvüdür. Orta təhsili var. 
Marqarita Nikolayevna daha bir qovluq açdı. Həmin qovluqda Krım 
uğrunda hitlerçilərə qarşı partizan döyüşlərində xüsusilə fərqlənənlərdən biri, qrup 
komandiri Mahmud Mahmud oğlu Nəzirov haqqında sənədlərə rast gəldim. 
Mahmud Nəzirov İ916-cı ildə Ermənistanın Yuxarı Körpülü kəndində anadan olub. 
1938-ci ildən partiyanın üzvüdür. Sənədlərdə göstərilir ki, müharibədən əvvəl 
müəllim işləyən Mahmud Nəzirov igid partizan Məmməd Əliyevin ən yaxın 
silahdaşı olub. Onlar 1943-cü ildə Yaltadan Balakvaya gedən üç faşist gəmisini 
batırmış, Böyük Ozendaş kəndində yerləşən düşmən qarnizonunu məhv etmişlər. 
Bu döyüşdə Mahmud Nəzirov qəhrəmanlıqla vuruşaraq təkbaşına on səkkiz nəfər 
faşisti məhv etdiyi üçün komandanlığın təşəkkürünü almışdır. 
Qovluqlardan birindən gözəl hüsnü-xətlə yazılmış “Krım xatirələrim” adlı 
çox da böyük olmayan yazıya rast gəldim. Onu Gəncədən 1974-cü ildə keçmiş 
partizan Mahmud Nəzirov göndərib. O yazır: “Müharibə başlananda sərhəd şəhəri 
Peremışldə hərbi xidmətdə idim. Baş leytenant rütbəsində pulemyot rotasının 
komandiri vəzifəsində döyüşürdüm. 
İlk dəfə düşmən qarşısına çıxan rotamız güclü döyüşlər apardı. Elə olurdu 
ki, bir gündə dörd-beş dəfə faşistləri San çayının o biri sahilinə kimi qovurduq. İlk 
sınaq döyüşlərimiz çox uğurlu olurdu. Bizdə hələ o vaxtlardan möhkəm əminlik 
vardı ki, düşmənə mütləq qalib gələcəyik... 
Krım uğrunda gedən döyüşləri daha yaxşı xatırlayıram. Vətənin ağır günləri 
idi. Faşistlər güclü qüvvə ilə hücuma keçmişdi. Bir dəfə diviziya komandiri məni 
yanına çağırdı. - Nəzirov, - dedi, biz belə qərara gəlmişik ki, sizin rotanı 
məsuliyyətli tapşırığa göndərək. Rotanız düşmən arxasına keçib Krım meşələrində 
fəaliyyət göstərən “Səkkizinci partizan dəstəsi” ilə birləşməlidir. Faşistlərə arxadan 
zərbə vurmaq lazımdır. Peşakar zabit olduğunuza görə bu işdə sizin kifayət qədər 
təcrübəniz və cəsarətiniz olduğuna əminəm. 
Səhərisi gecə qaranlığında bizim dəstə cəbhə xəttini düşmənin ağlına 
gəlməyən sıldırım bir qayalıqdan keçdi. Gecə-gündüz faşistlərə zərbə endirib 
dinclik vermədik. Bir-birinin dalınca körpüləri, maşınları partlatdıq, silah 
anbarlarını yandırıb kül etdik. 
Kerç, Zuyev və Yalta meşələrində iki ildən çox döyüşlər apardıq. 
Dəstəmizdə Krım tatarları ilə yanaşı bizim azərbaycanlıların da sayı çox olduğuna 
görə onu “Səkkizinci Azərbaycan partizan dəstəsi adlandırdıq”. 
Yaltada Marqarita Nikolayevanın mənə fəxrlə göstərdiyi təltifat vərəqində 
həmyerlimiz haqqında yazılıb: 
“Baş leytenant Mahmud Nəzirovun partizan dəstəsi Göygöz kəndi ətrafında 
güclü döyüşlər aparmışdır. Çoxlu sayda faşist əsgər və zabitini məhv edən dəstə 
283 
 
düşmənin xeyli texnikasını da ələ keçirə bilmişdir. Hərbi sursatla dolu avtomobil, 
barj tipli bir gəmi ələ keçirmiş, qırx iki nəfər əsgər və zabit əsir alınmışdır.” 
Krım döyüşlərində üç dəfə yaralanan baş leytenant Mahmud Nəzirov 
“Qırmızı Bayraq” və birinci dərəcəli “Böyük Vətən Müharibəsi” ordenləri ilə təltif 
olunmuşdur. 
Hazırda doxsan bir yaşlı veteran Mahmud Nəzirov Gəncədə Xanlar 
küçəsində yaşayır. 
1944-cü ildə Mahmud Nəzirovun bölməsi Göygöz kəndi ətrafında faşistlərlə 
döyüşdə heç bir itki vermədən düşmənin qırx iki əsgər və zabitini məhv etmişdir. 
Yalta ölkəşünaslıq muzeyindəki sənədləri araşdırarkən partizan 
həmyerlilərimiz Sərvər Əlişanov, İsmayıl İsgəndərov, Balakərim Məmmədov, 
Qırmızı Bayraq və Suvorov ordenli 382-ci Feodosiya-Brandenburq diviziyası 
qəzetinin redaktoru İsmayıl Davıdov və başqaları haqqında maraqlı sənədlərə rast 
gəldim. 
Əgər siz Yalta ölkəşünaslıq muzeyinə getsəniz, “Odlu illər” salonunda polk 
komandiri Cəlil Bəbir oğlu Nəcəfovun adını fəxrlə oxuyub, yaraşıqlı zabit geyimli 
həmyerlimizlə qarşılaşacaqsınız. Həmyerlimiz podpolkovnik Cəlil Nəcəfov 
uğrunda mərdliklə vuruşduğu gözəl Yalta şəhərinin fəxri vətəndaşıdır. Yüz iyirmi 
səkkizinci Qırmızı Bayraq ordenli Türküstan diviziyasında onun komandir olduğu 
323-cü qvardiya atıcı polku 1944-cü ilin aprelində mərdliklə vuruşub. Cəlil 
Nəcəfovun polku Akmonay bərzəxində düşmənin müdafiə xəttini yarıb dörd min 
əsgər və zabitini əsir almış və çoxlu hərbi sursat ələ keçirmişdir. 
Hazırda igid komandirin ailəsi Bakıda yaşayır.  
 
DOST   XATĠRƏSĠ 
(Sovet İttifaqı Qəhrəmanı Müseyib Allahverdiyev haqqında) 
 
Krıma təyyarə ilə yol Simferepolda tamamlanır, ordan da başlayır. Şəhərdən 
vilayətin hər yerinə yollar şaxələnir. Qara dənizin suları ilə dövrələnmiş sahil boyu 
şəhər və kəndləri gəzdikdən sonra Yaltadan Simferopola qayıdıb təyyarəyə bilet 
aldım. Sağollaşmaq üçün dostum Valeri Kotinevə zəng vurdum. 
- İnanmıram, bu gün yola düşə biləsən, - deyə həyəcanla bildirdi. - Çünki 
qəhrəman həmyerlinlə çiyin-çiyinə vuruşan veteranlardan biri xahiş edib ki, onu 
səninlə tanış edim. Vaxtı itirmədən Veteranlar Komitəsinə gəl, mən də oraya 
gedirəm. 
... Axtardığımız adamı Veteranlar Komitəsində tapmadıq. Birbaşa onun 
evinə yollandıq. Mərkəzi meydandan keçib Leonov küçəsindəki otuz üç nömrəli 
evin darvazasını döydük. Taxda darvaza alçaq idi. Həyətdə ucaboylu bir kişi 
göründü. Bizi görən kimi qapını daha geniş açdı. Valerini qabağa buraxıb diqqətlə 
mənə baxdı: 
284 
 
- Salam, oğul, - deyib məni qucaqladı. On günlük səfərimdə ilk dəfə 
qocanın dilindən doğma sözləri eşidəndə özümü saxlaya bilmədim, mən də onu 
qucaqladım. O, ana dilimizdə bu iki kəlməni çox şirin və aydın dedi. Elə güman 
etdim ki, bu adam həmyerlimizdir, müharibədən sonra burada məskən salıb. Qoca 
bir daha diqqətlə mənə baxıb: 
- Cavan oğlan, - dedi. - Sovet İttifaqı Qəhrəmanı Müseyib Allahverdiyevi 
tanıyırdınızmı? 
- Şəxsən tanımırdım, - dedim. - Amma bir qəhrəman kimi haqqında çox 
eşitmişəm.Övladlarını - Abdullanı və Şamili tanıyıram. 
- Bax, belə bir qəhrəmanı nəinki şəxsən tanımaq, hətta onunla çiyin-çiyinə 
vuruşmaq mənə qismət olub, - deyə veteran fəxrlə bildirdi. 
Bizi evə dəvət elədi. Pəncərəsi günçıxana baxan otaq geniş və işıqlı idi. 
Ötən illərin xatirələri yavaş-yavaş vərəqləndi. 
İstefada olan polkovnik Orlov Yakob Matveyeviç Sovet İttifaqı Qəhrəmanı, 
həmyerlimiz Müseyib Allahverdiyevlə Volqa sahillərindən Berlinə qədər dördüncü 
qvardiya ordusunun yüz on doqquzuncu qvardiya atıcı polkunda şərəfli döyüş yolu 
keçib. 
- Müseyib mənim polkumda ikinci batalyonun komandiri idi, - deyə Yakob 
Matveyeviç igid həmyerlimizlə döyüş dostluğundan söhbət açdı. - Onunla hələ 
Moskva yaxınlığında gedən ölüm-dirim vuruşmalarında dostlaşmışdıq. 
Polkumuzda yeganə komandir idi ki, o müharibədən əvvəl süvari dəstəsində 
xidmət etmişdi. Ən qızğın döyüşlərdə belə onun səsini eşidərdim. Nə döyüşdən 
qabaq, nə də döyüş ərəfəsində onu qanıqara görməzdik. Bu nikbin komandirdən 
döyüş zamanı öz dilində alovlu sözlər eşidərdim. Bir dəfə istirahət vaxtı soruşdum: 
- Allahverdiyev, döyüş vaxtı sənin dilindən başa düşmədiyim sözlər 
eşidirəm. Onları bizə də başa sal görək, nə deyirsən? 
Dostumun qarabuğdayı sifətinə xoş bir təbəssüm qondu, gülüm-sündü: 
- Hə, - dedi, - mən bəzən qızışanda ana dilimdə “Haydı əsgərlərim, yeriyin 
düşmən üstünə!” - deməkdən özümü saxlaya bilmirəm. Bu sözlər mənim deyil, 
vaxtilə Azərbaycanı istilaçılardan qorumuş milli qəhrəmanımız Koroğlunundur. 
O gün Müseyib mənə Azəbaycan dilində iki söz öyrətdi: “Salam” və “oğul” 
sözlərini. O gündən sonra komandir dostumu “oğul” deyə çağırmağa başladım. 
Görüşümüz zamanı bu sözləri eşidəndə təəccübləndiyinizi hiss etdim. Amma 
üstünü vurmadım. Bax, o vaxtdan, o tufanlı illərdən bu iki kəlməni hafizəmdə 
xatirə kimi saxlayıram, oğul, - deyib müsahibim gülümsünür. Sonra ayağa durub 
kitab rəfindən sarı cildli “Volqa çöllərindən Avstriya dağlarına qədər” adlı kitabı 
gətirdi. Vərəqləyib 126-cı səhifəni tapdı. Orada 119-cu polkun döyüş yolundan 
bəhs olunurdu. 
... Dunayın ucsuz-bucaqsız sahillərinə qardan ağ yorğan sərilmişdi. Dan yeri 
ağardıqca, səmadakı qatı duman qərbə doğru çəkilir, çöllər yavaş-yavaş işıqlanırdı. 
Batalyonun əsgərləri döyüşə hazır dunnuşdular. Kapitan Allahverdiyev balaca bir 
285 
 
dikdirdə uzanıb qarla örtülü çöllərə baxıb, doğma Qarayazını. Kür qırağını 
xatırlayırdı.  Ceyrançöl düzünü də qar beləcə örtəndə yataqlara gediş-gəliş azalır, 
yollar, cığırlar itirdi. Yalnız xırda təpələrdə ac canavarlar və azğın küləklər 
ulaşırdı. İndi Dunayın o tayında soyuqdan ulaşan frislər kimi... Onun qəlbi 
müqəddəs Vətənimizə soxulmaq istəyən düşmənə qarşı acı bir kinlə dolmuşdu... 
Kapitana çayın o tayında düşmənin güclü bir qüvvəsi olduğunu 
bildirmişdilər. Kəşfiyyat dəstəsinin gətirdiyi məlumata görə düşmən Dunayın 
sahillərini yeni tipli tanklarla müdafiə edirdi. 
Alınan tapşırıq çox ciddi və məsuliyyətli idi: necə olursa-olsun çayı o taya 
keçib qoşunlarımıza yol açmalı. 
Cəsur kapitan vzvod və ratoları yoxlayıb əsgərlərin döyüşə hazır 
olduqlarına tam əmin olduqdan sonra hücum əmri verdi. Sol sahildən köməyə 
gələn Aleksandr Kuznetsovun topçuları düşmənə şiddətli atəş açdılar. 
Qəfil hücumdan özlərini itirən hitlerçilər yeddi kilometr geriyə qovuldular. 
Bu vuruşmada Kapitan Allahverdiyevin batalyonu beş yüzə qədər faşist əsgər və 
zabitini məhv edib, iki yüz iyirmi nəfərini əsir aldı. İyirmi dörd top, otuz altı 
pulemyot, üç avtomaşın, on araba, səkkiz minaatan, iki hərbi sursat və bir ərzaq 
anbarı qənimət olaraq ələ keçirildi. 
- Dağlar qartalı üç ay sonra Budapeşt yaxınlığında daha cəsarətlə vuruşaraq 
düşmənin 700 əsgər və zabitini əsir aldı. – Yakob Orlov həyəcanla və fəxrlə ağır 
gün dostunun qəhrəmanlığından danışır - Budapeştdə bizim üçün, şəxsən mənim 
üçün böyük bayram idi. Burada qollarımı geniş açıb “oğlumu” doğma balam kimi 
sinəmə sıxdım. Müseyib Abdullayev SSRİ Ali Soveti Rəyasət heyətinin 1945-ci il 
24 mart tarixli fərmanı ilə Sovet İttifaqı Qəhramanı kimi şərəfli ada layiq 
görülmüşdü. 
İstefada olan polkovnik Yakob Orlov da şərəfli döyüş yolu keçib. O, iki 
dəfə “Qırmızı ulduz”, iki dəfə Suvorov və başqa ordenlər, çoxlu medallarla təltif 
edilib. Veteran Moldaviyanın Çadurluq və Yenakiyev rayonlarının fəxri 
vətəndaşıdır. 
- Bu yaxınlarda məni Xmelnitsk şəhərinə əsgərlərlə görüşə dəvət etmişdilər. 
Vaxtilə Müseyiblə bu şəhər uğrunda çiyin-çiyinə vuruşmuşduq. Şəhərin “Döyüş 
şöhrəti” muzeyində “oğlum” haqqında ayrıca guşə var. Xmelnitskindən on beş 
nömrəli orta məktəbin pioner dəstələrindən biri Müseyib Allahverdiyevin adını 
daşıyır. 
Krım veteranı “Sovet İttifaqı Qəhrəmanı Müseyib Allahverdiyev” adına 
dəstənin pionerlərilə birgə çəkdirdiyi şəkilləri bir-bir mənə göstərir. 
- Yakob Matveyeviç, “oğlunuzun” ailəsilə necə, görüşürsünüzmü? 
- Biz Müseyiblə çox gec əlaqə saxlaya bildik. 1967-ci ildə qəfildən ondan 
bir məktub aldım. O, neçə illərdi ki, məni axtardığını yazırdı. Bir xeyli 
məktublaşdıq. Həmişə də bu yaxınlarda görüşmək üçün vədələşirdik, amma imkan 
olmurdu. Qəfildən ölüm onun başının üstünü aldı. Düzü, qəhrəman dostumun 
286 
 
ölümünü eşidəndə böyük Marksın müdrik kəlamlarım xatırladım: “Qəhrəmanların 
ölümü günəşin batmasına bənzəyir”. Bir müddət mənə elə gəldi ki, doğrudan da, 
bu füsunkar Krımda günəş doğmur. Sonralar oğlu, general-mayor Abdulla 
Allahverdiyevlə görüşüm mənə ən yaxşı təsəlli oldu. Ata oğula necə də 
oxşayarmış. Qəribə də olsa, mən indi Abdullanı da “oğlum” deyə çağırıram. Sağ 
olsun, o hər il mənim görüşümə gəlir. Havalar xoş olan kimi Abdullanın dəvətilə 
Qazağa gedib, “böyük oğlumun” məzarın ziyarət edəcəyəm. 
*** 
Bakıya qayıdanda Krım veteranı Yakob Matveyeviçdən qəhrəmanın oğlu 
general Abdulla Allahverdiyevə onun salamını çatdırdım. İgid atanın general oğlu 
Abdulla atalı günlərə qayıdıb dedi: 
- Atam Dağkəsəməndə kəndli ailəsində anadan olub. Otuz birinci ildə 
könüllülər dəstəsində ordu sıralarında xidmətə gedib. Bir müddət Bakıdakı mili 
Azərbaycan diviziyasında xidmət edib. 
Özü danışırdı ki, o vaxt general Əliağa Şıxlinski tez-tez bizim diviziyaya 
gəlib artilleriyadan, süvari qoşun növündən, hərbi döyüş taktikasından mühazirələr 
oxuyar və təlim məşqlərinə nəzarət edərdi. Bir dəfə dörd nəfər əsgəri müşahidə 
məntəqəsinə çağırdılar. Onların arasında mən də vardım. General bizim hər 
birimizlə ayrılıqda söhbət elədi, sonra isə bizə: balalarım, - dedi, sizi Tbilisidəki 
üçillik Zaqafqaziya Hərbi-Siyasi məktəbinə oxumağa göndərməyi qərara almışıq. 
Bacarıqlı və cəsur olun, bizə, xalqımıza milli hərbi mütəxəssislər çox lazımdır. 
Unutmayın, bir millətin ki, silah tutan oğlu, milli ordusu yoxdur, onun torpağına da 
təcavüz edərlər, ana və bacısının namusuna da toxunarlar. 
Atam general Əliağa Şıxlinskinin xeyir-duası ilə min doqquz yüz otuz 
altıncı ildə hərbi məktəbi baş leytenant rütbəsində bitirir. Bundan sonra bütün 
şüurlu həyatını hərbi işə həsr edir. 
Qazax şəhərinin mərkəzində bir küçə var: - General Əliağa Şıxlinski 
küçəsi... Bu küçənin lap başlanğıcında isə Sovet İttifaqı Qəhrəmanı, qvardiya 
mayoru Müseyib Allahverdiyevin tunc büstü qoyulub. Bilmək olmur, bu kimin 
səhvidir. Bəlkə də, küçəyə ad verənin, ya da büstü məhz burada qoyanın vaxtilə 
Şıxlinskinin iyirmi bir yaşlı Müseyib Allahverdiyevə verdiyi xeyir-duadan, ata 
qayğısından xəbəri varmış. Ata Əliağa Şıxlinski oğul Müseyibə qonaq gəlib. Hər 
halda yanlış da bir naxışdır. 
Üzü Göyəzənə, Avey dağlarına baxan tunc heykəlin gözlərində döyüşdən 
qalib qayıtmış əsgər məğrurluğu, oğul vüqarı var... 
 
Krım-Bakı, oktyabr 1976-cı il 
  
287 
 
QORXU 
 
Hamı kimi mənə də uşağlığımda, gəncliyimdə keçirdiyim hisslər, yaşadığım 
illər çox əzizdir. Nəyi unutsam da, anam Güllü Osman qızının, nənəm Səyalı Alı 
qızının mənə elədikləri əvəzsiz qayğılarını unuda bilmərəm. Unuda bilmərəm o 
günü ki, üstü naxışlı çanta tikib məktəbə anam məni özü apardı. İki, ya da üç dərs 
keçəndən sonra müəllim bizə evə getməyə icazə verdi. Hamımız haray-həşirlə 
bayıra atıldıq. Məktəb qapısının ağzında dayanıb, məni gözləyən nənəmi görəndə 
təəccüb etdim. “Gözümün nuru, nə uzun çəkdi sənin oxumağın” deyib səhər 
anamın gətirdiyi çantanı əlimdən aldı. 
Böyük Vətən Müharibəsinin od-alovunda dörd oğlunu-atam Əmiraslanı, 
əmim Mənsuru, Şəmməti və Kərimi itirən nənəmdə kişi vüqarı, qadın isməti vardı. 
Bu hekayəni son nəfəsində də “Oğul” deyib dünyasını dəyişən nənəmin əziz 
xatirəsinə ərməğan edirəm. 
 
Az getdi, üz getdi, dərə-təpə düz getdi... 
Daha nənəmin səsi gəlmədi. Mən ehmalca dönüb ona baxdım. Nənəm 
yatmışdı. Onun arıq, ətsiz sinəsi enib qalxırdı. Pəncərədən düşən ay işığında 
evimizin içində nə vardısa, hamısı aydın görünürdü: odu sönmüş qara sobanın 
silueti, babamın öz əli ilə düzəltdiyi mənim ağac beşiyim, şkafımız, stol və stullar... 
Yorğanımın üstündə qıvrılıb yatan qara pişiyimizin xorultusundan başqa evdə heç 
bir səs yox idi. Həmişə anamla yatdığım köhnə taxta çarpayı boş qalmışdı. Hər 
dəfə ona baxanda ürəyim ana həsrəti ilə qovrulurdu. O, miskin bir görkəmdə 
gecənin həzin, hüznlü sükutunu dinləyirdi. Otaq elə işıqlı idi ki, atamın, babamın 
və əmilərimin divardan asılmış şəkilləri aydınca görünürdü. 
Nənəm sağ qolunu başmın altında qoyub şirin yuxuya getmişdi. Evimizin 
dirəyi nənəm. Gündüzləri bizə bir parça çörək qazanmaq üçün dəridən-qabıqdan 
çıxardı. 
Atam müharibəyə gedəndən bir il sonra anamın ölümü nənəmin yükünü 
daha da artırdı. İki bacım, birdə mən ev işlərində ona nə qədər kömək etsək də, bu 
çörək qazanmaq deyildi. Çörək qazanmaq üçün gərək bel, yaba, dəryaz götürüb 
işləyəydin. Bizim əlimizdən ancaq sünbül və pencər yığmaq gəlirdi. O vaxtın 
sünbülü yerə düşmürdü, pencəri də tez dərilirdi. Çünki bizim kimi o qədər aclar, 
atasızlar vardı ki... 
Bir aydan çox idi ki, müharibənin qurtarması xəbəri kəndimizə yayılmışdı. 
Bu xəbər evlərə, insanlara nə qədər şadlıq, sevinc gətirmişdi. Nənəm hər gün bizi 
aldadırdı ki, atanız sabah gələcək. Nənəmin sabahları qurtarmaq bilmirdi. 
O, son vaxtlar lap əsəbi olmuşdu. Atamdan söz salanda bəzən 
eşitməməzliyə vurur, cavab da qaytarmırdı. Yadımdadır, bir dəfə mən atamın nə 
vaxt gələcəyini soruşdum. Nənəm titrək əlini irəli uzadıb, “Qaçaq vurulan təpə”nin 
yamacından enən ağ yolu göstərib dedi: 
288 
 
- Nənən sənə qurban, bax o yolu gözlə, atan ordan gələcək. Mən 
qonşulardan yığıb otardığım quzuları hər gün o təpəyə aparırdım. Təpədə oturub 
qollarımla dizlərimi qucaqlardım. Tikanlıqlar arasında gah görünən, gah da itib-
batan bu sonu görünməz yolda əsgər atamı həsrətlə gözlərdim. Bəzən boylanıb 
evimizə tərəf də baxardım. Qapımızda əsgər paltarlı adam görməyəndə ata həsrəti 
balaca ürəyimi əriməz buza döndərərdi. 
Nənəm axşamlar daha çox əsəbi olurdu. Gün batıb qaş qaralanda o, öz-
özünə kimisə danlayır, söyür, dcyinə-deyinə gəzinirdi. Axşamlar təknədən bir neçə 
çörək götürüb, dəstərxana büküb, pəncərə ağzına qoyurdu. Qalanını gizlədirdi. 
... Gecənin ağır sükutunu qıran ayaq səsləri eşidilirdi. Gələn adam 
darvazaya yaxınlaşdı. Sonra qapını iki dəfə bərkdən taqqıldatdı. Qorxudan başımı 
yorğanın altına çəkdim. Bir az beləcə nəfəs almadan yorğanın altında gizləndim. 
Qapı yenə iki dəfə bərkdən vurulanda: 
- Nənə, ay nənə, - dedim. 
- Can nənə, yat, qalanını səhər danışaram... 
- Nənə, qapımızı döyürlər. 
- Nə? Qapı? 
Nənəm yuxulu gözlərini bir neçə dəfə qırpıb qapıya baxa-baxa dinmədi. 
Yad adam qapını üçüncü dəfə vuranda, nənəm durub qalın şalını başına saldı. 
Axşamdan dəstərxana büküb pəncərə ağzına qoyduğu çörəyi kiməsə verdi. Sonra 
deyinə-deyinə qayıdıb yerinə girdi. Ayaq səsləri qapıdan uzaqlaşdı. Bir qədərdən 
sonra at ayağının tappıltıları və kəsik-kəsik kişnərti səsi eşidildi. 
Mən nənəmi bərk-bərk qucaqlayıb, gözümü qapıya zilləmişdim. Nənəm 
saçlarıma əl gəzdirib, alnımdan öpdü. Sakit, zorla eşidiləcək səslə: 
- Yat, mənim balam, qorxma, rədd olub getdilər - deyə şikayətləndi. - 
Bunlar hamısı bir qaşıq qanından qorxan tülkülərdir. Gündüzlər meşədə gizlənib, 
gecələr çörək dilənirlər. 
Nənəm ani olaraq dayanıb, kədərlə köks ötürdü. Yarıqaranlıq otağımıza 
düşən ay işığında onun nurani sifəti mənə daş kimi göründü. 
- Kişisiz ev belədi. Əgər evdə başıpapaqlı olsaydı, onlar cürət 
edib bizə çörəyə gələ bilərdimi? Eh, bircə atan gəlib çıxsaydı. Sizi sağ-salamat ona 
tapşırıb, sonra rahatca ölərdim. 
- Nənə, onlar kimdi ki? 
O duruxdu. Heç nə dinib-danışmadı. Küsmüş kimi, üzünü yenə pəncərəyə 
tərəf döndərib, sualıma cavab vermədi. Bilmirəm, onlar kim idi, nəçi idi, hər axşam 
güc bəla ilə qazandığımız çörəyə ortaq çıxırlar. 
Bir dəfə nənəm onlara çörək vermək istəmədi. Həmin adamlardan biri 
pəncərəni zərblə vurub, şüşəsini sındırdı. Tüfəngin lüləsini yarıya kimi içəriyə 
salıb, vəhşi bir səslə: 
-Qarı, deyəsən əcəl səni hərləyir - dedi, - barı, yetimlərinə yazığın gəlsin. 
Tez ol, çörək ver, yoxsa... 
289 
 
Nənəm əsə-əsə yerindən durdu... 
Səhər bacılarım məktəbə, mən də quzu otarmağa ac getdik. Çöldə nə qədər 
yemlik, quzuqulağı yedimsə də çörək yadımdan çıxmırdı. Onun üçün burnumun 
ucu göynəyirdi. Toran qovuşanda evə gəldim. Acından ürəyim sıyrılırdı. Özümü 
təknənin üstünə saldım, bircə çörək vardı. Baxa-baxa qaldım. Bircə tikə kəsib 
yeməyə ürəyim gəlmədi. Çörəyə baxdıqca, nənəmin qayğılı çöhrəsi, bacılarımın 
arıq, çuxura düşmüş gözləri şirin iştahama acı zəhər qatdı. Kim bilir, nənəm bu 
çörəyi necə tapmışdı... 
Axşam nənəm bircə qarğıdalı çörəyini dörd yerə böldü. O gecə yataqda 
nənəm o üz, bu üzə çevrilirdi. Gah da arxası üstə uzanıb bir müddət hərəkətsiz 
qalırdı. Mən başa düşürdüm ki, nənəm hirsindən yata bilmir. Gecənin lal sükutu 
ağır bir qurğuşun olub, bizim evə çökmüşdü. Başımda o qədər suallar dolaşırdı ki, 
nağıl istəyirdim, qorxumdan dinə bilmirdim. Nənəm lap bərk narahat idi. Mən 
bilirdim ki, indicə çörək üçün gələcəklər. O, naməlum adamlara verəcəyi cavab 
haqqında fikirləşirdi. Yenə lüləsi qaralan tüfəng boz üzünü göstərəcək. 
Ağır addımlarla evimizə yaxınlaşan adam qapımızı iki dəfə taqqıldatdı, 
nənəm diskindi, mən daha da bərk-bərk nənəmə qısılıb, sakit səslə dedim: 
- Nənə, bunların öz evləri yoxdur? 
- Var, niyə yoxdu, evə gəlsələr, hökumət onları tutub aparar. 
Nənəm də qorxudan pıçıltı ilə danışırdı. 
- Niyə, ay nənə? 
- Ona görə ki, onlar qaçaqdı, Vətən... Qapı yenə döyüldü. 
- Ay bala, vallah, billah, bu axşam bircə tikədə çörəyimiz yoxdu. Sonra - ev 
tikən, evin yıxılsın - deyib, oğlunun qarasınca deyindi. - Hələ dedim ki, bu küməni 
köhnə dam yerində tikdir. Gətirib çıxartdı kəndin lap qırağına ki, yox, ay ana, bura 
yaxşıdı, meşəyə yaxındı, havası təmiz olar. Eh, anan ölsün, görən hardasan?.. 
Qapı bu dəfə vurulanda nənəm hirslə yorğanı üstündən atıb, yaşına 
yaraşmayan hərəkətlə qapıya doğru cumdu. Sərt hərəkətlə qara, uzun cəftəni 
qaldırdı. Qapını taybatay açıb qışqırdı: 
- Gəlin, nə varsa aparın, od vurun, bu yetimlərin küməsini yandırın. Bir 
parça çörəyini boğazından kəsin. Yoxdu çörək. Yox, bir tikə də yoxdu. - Nənəm 
səsi gəldikcə bağırdı: - Alın, bu da çörək təknəsi, bax... 
Nənəm birdən-birə qapı ağzında quruyub qaldı. Zəiflədi, süstləşdi. Taxta 
təknə əlindən düşüb iki yerə bölündü. Taqətsiz halda ay işığında əsən qollarını 
zorla irəli uzadaraq, “Oğul!” deyib atamın boynuna sarıldı. 
 
  
290 
 
ANAM MƏNĠM 
 
Ən gözəl ana o anadır ki, uşaqları atasız qalanda da, onlara atalarını əvəz 
edə bilsin. 
Volfanq Höte 
 
... Anam, zəhmətkeş anam. Gözümü açandan onun əllərini qabarlı, başına 
örtdüyü şalı qara görmüşəm. Əgər bacarsaydım, gəncliyimi ona bağışlar, qara 
saçlarımı onun ağ birçəklərinə dəyişərdim. Anam nədənsə həmişə qara geyinərdi. 
Mənə elə gəlir ki, heç vaxt onun rəngbərəng paltarı, başında ağ yaylığı olmayıb. 
Qonşumuz Gülşən xala ipək məxmərdən tikilmiş qəşəng, naxışlı paltarlar 
geyərdi. Onu görəndə kədərdən, qəzəbdən əhvalım tamam pozulardı. Gülşən 
xalaya acığım tutardı. Fikirləşərdim. Düşünərdim ki, anam niyə belə qəşəng 
paltarlar geyinmir. Axı mənim anam ondan yaşca cavan idi. 
... Müharibə qurtardı. Anam kimi qara geyinən qonşularımız Əsmər xala da, 
Səyalı bibi də al-yaşıl geyindi. İndi kəndimizdə qadınların çoxusu qara paltarını 
cürbəcür rəngli paltarlarla əvəz etmişdilər. Həmişə idarənin yanındakı uca dirəkdən 
asılmış çantaya oxşar qabdan “müharibə”, “qoşunlarımız”, “cəbhə”, “hissələrimiz” 
sözləri əvəzinə indi şən, oynaq musiqi sədaları yayıhrdı. 
... Bir dəfə, hələ müharibədən qabaq atamın aldığı qırmızı sandıqda anamın 
qat kəsmiş güllü paltannı gördüm. Öz-özümə dedim, yəqin, anamın yadından çıxıb, 
sevincək yerimdən durmaq istəyəndə başımın üstündə anamı gördüm. Tez-tələsik 
soruşdum: 
- Ana, bu güllü paltarları qonşularımız kimi sən niyə geyinmirsən? Axı, 
müharibə qurtarıb. 
O tutuldu. Yanaqları titrədi. Qaşları sərt bir ifadə ilə yuxarı dartıldı. Sanki 
indicə leysan yağış tökəcək qara bulud kimi doluxsundu. Heç nə dinib-danışmadı. 
Kədərli gözləri qəmli-qəmli məchul bir nöqtəyə dikildi. Qabarlı, titrək əlləri ilə 
başımı sığallamağa başladı. Yaşarmış gözləri kədərlə, təşvişlə mənə baxdı. Sonra 
asta, ağır addımlarla evimizin baş tərəfində divardan asılmış atamın, əmilərimin, 
dayımın şəkilləri önündə gəlib dayandı. Vücudu titrədi, mənə elə gəldi ki, bütün 
kainat da onunla bərabər titrədi. Onun qara paltarı şəkillərin üzünə qara bir pərdə 
kimi çəkilmişdi. 
1970-ci il avqust 
 
 
 
 
 
291 
 
 
1845-ci il sentyabrın 4-də istilaçı rus qoşunlarına qarşı general 
Daniyal bəy Sultan İlisununun (1800-1870) döyüşçüləri mərdliklə 
vuruşurdu. Rəssam N.Karatkinin “İlisu döyüşləri” əsəri 
TARĠXĠN AĞ SƏHĠFƏLƏRĠ 
  
292 
 
İlk hərbiyyə naziri, Tam 
artilleriya generalı Səməd bəy 
Sadıq bəy oğlu Mehmandarov 
(1855-1931) 
Hərbiyyə nazirinin müavini, 
Tam artilleriya generalı 
Əliağa Hacı İsmayıl oğlu 
Şıxlinski (1865-1943) 
Polkovnik Bəhram 
bəy Həbibbəyov 
(1884-1930) 
General-mayor 
Həbib bəy Hacı 
Yusif oğlu Səlimov 
(1881-1920) 
1919-1920-ci illərdə 
Qarabağın general-
qubernatoru Xosrov bəy 
Paşa bəy Sultanov 
(1879-1941) 
 
  
293 
 
1919-cu il aprelin 5-də Azərbaycan Milli Ordusunun Gəncədən Bakıya 
girdiyi gün. İstiqlal küçəsi 
Портрет Ген-м Исрафил 
бека Иедигарова. Место 
сьемки Тифлис Фотограф 
(З.Вестли) 
General Mirkazım xan Talışxanov, xanımım 
Məsumə xanım Yadigarova, oğlu Mirəli xan, 
qızı Sara bəyim və Züleyxa xanım. 1916-cı il. 
 
294 
 
Polkovnik Vəli bəy 
Yadigarov (1898-1973) 
1921-1945-ci illərə Polşa 
ordusunda xidmətdə 
olarkən. 
Sadıq bəy Yadigarov və xanımı 
Olqa Russiya-Korçibaşeva 
1912-ci il, Tiflis. 
Polkovnik İsrafilağa 
Məmməd ağa oğlu 
Yadigarov (1888-1944) 
Cengiz Alkazak Hv. 
Ulş. Kd. Alb.  
1938-1992 
 
  
Abbasqulu bəy 
Yadigarov 
295 
 
Süvari Korneti 
Osman ağa Şıxlinski 
(1841-1908) 
Qiyas bəy Cahandar ağa oğlu Şıxlinski 
(1895-1970) 27 avqust 1925-ci il, 
Dilican yaylağında 
İkinci sırada soldan birinci Qiyas bəy və sağdan ikinci Alay bəy 
Şıxlinski, 1927-ci il. 
 
  
296 
 
Milli ordu generalı 
Cavad bəy Məmməd 
ağa oğlu Şıxlinski 
(1874-1959) 
Xalq yazıçısı İsmayıl Şıxlı general Əliağa 
Şıxlinskinin xatirə günündə çıxış edərkən. 
Polkovnik Rüstəm 
bəy Məmməd ağa 
oğlu Şıxlinski 
(1877-1920) 
Sağdan 3-cü general-mayor Süleyman bəy Əfəndiyev 
(05.10.1864-21.02.1919) Gəncə ziyalıları arasında 
 
  
297 
 
Ştabs-kapitan Qiyas bəy 
Şıxlinski 
Poruçik Zülfüqar 
Mirzə Ələkbər 
oğlu Bağırbəyov 
(1874-1915) Vitse-admiral İbrahim 
bəy Allahveerdi bəy 
oğlu Aslanbəyov 
(1822-07.02.1901) 
Защитники Портъ-Артура— изъ бригады генераль-Maiopa Ирмана. Группа офицеровъ-
артилеристовъ во главъ со своимъ командиромъ Али-Ara Шахлинскимъ: Шишкинъ, 
Михайловъ, Карамышевъ, Гюнтертъ, Шулейкинъ. бухало. По фот. авт. “Нивы”. 
 
  
298 
 
Tаm artilleriya generalı 
Səmədbəy Mehmandarov 
1916-cı il Birinci Dünya 
Müharibəsində. 
 
 
Sadıq bəy 
Yadigarov 
Qafqaz Canişinliyində 
saray müşaviri Ağabəy 
Yadigarov (1823-1892) 
 
Sağdan 6-cı General Əsədulla bəy Yadigarov (1844-1903), 7-ci general 
Firidun bəy Vəzirov (1850-1925) qarşısında, ağ paltarda həyat yoldaşı 
Zeynəb xanım Cəlil qızı. 1879-cu il. 
 
  
299 
 
  
300 
 
Vəli bəy Sadıq bəy oğlu 
Yadigarov Birinci Dünya 
Müharibəsi 
 
General Əmir Kazım 
xan Qacar (1853-1920) 
Şahzadə Bəhmən Mirzə 
Qacar (1811-1884) 
 
  
301 
 
Ərçilbəy Sadıq bəy oğlu 
Yadigarov 1916-cı il, 
Qərb cəhhəsində. 
 
Polkovnik Vəlibəy Yadigarov 1930-cu ildə Polşa ordusunda 
verilmiş şəxsi vəsiqə. 
 
General-mayor 
Feyzulla Şəfi xan 
oğlu Qacar 
 (1872-1920) 
General  Rzaqulu 
Mirzə Qacar 
 
  
302 
 
General Əmənulla xan 
Qacar (1857-1937) 
Хосров-Мирза 
персидский принцъ 
р. 1813-1875. 
Rotmistr 
Əbdülhəmid bəy 
Qaytabaşı 1906-cı 
il, Peterburq 
General Əbdülhəmid bəy 
Şərif bəy oğlu Qaytabaşı 
(10.06.1884-1920) 
 
General-leytenant  
Məmməd bəy Sulkeviç 
(1863-1920). 
 
Süvari generalı İbrahim 
ağa Musa ağa oğlu 
Usubov (1875-1920). 
 
  
303 
 
Firidun bəy Vəzirov 
və həyat yoldaşı 
Zeynəb Səlim qızı. 
 
Polkovnik  Daniyal bəy Abdulla bəy oğlu 
Həlləcov (1876-1920). Şəkil 1908-ci ildə 
Qars şəhərində çəkilib 
Sağdan 3-cü general Həbib bəy Hacı Yusifoğlu Səlimov (1881-1920) 
general-qubernator Cavad bəy Məlikyeqanov və.b. Lənkəran ziyalıları. 
10 avqust 1919-cu il. 
 
 
  
304 
 
General-mayor 
Firidun bəy Vəzirov 
(1850-1925) 
 
General Əsədullah 
xan Əbülfəthzadə 
(?-1918) 
 Şahzadə Xosrov 
Mirzə  Qacar 
Port-Artur, 1905-ci il yanvarın 14-də polkovnik Hüseyn xan 
Naxçıvanskinin alayı Landunqoy kəndini azad edərkən. Rəssam 
V.V.Mazurovskinin əsəri. 
 
 
 
  
305 
 
Port-Artur qəhrəmanı 
poruçik Ağababa 
Hacıbaba oğlu 
(1875- 1905) 
Müsavat ordusunun zabitləri: ön cərgədə soldan proporşik K.İsmayılov, 
kapitan Bahadır bəy Vəkilov, M.Sadıqov, podpolkovnik Cəmşidxan 
Naxçıvanski, 2-ci cərgədə sağdan 3-cü general Murad Garay bəy Tlexas, 
kapitan Meydayev, 4-cü polkovnik Şirin bəy Kəsəmənli, 3-cü kapitan 
Heydər Vəzirov və.b. 1919-cu il. 
 
Şahzadə-general 
Həsən xan Qacar 
(?-1855) 
 
Şahzadə -general 
Kamran Mirzə 
Qacar (1855- 1928) 
 
 
  
306 
 
Fətəli xan Qacar 
(1766-1834) 
Şahzadə Abbas 
Mirzə Qacar 
(28.08.1789-25.10.1833) 
Şahzadə Xosrov Mirzə 
Abbas Mirzə oğlu Qacar 
(1813-1875) 
 
Fətəli xan Şeyda 
(1784-1851) 
Podpolkovnik- şahzadə 
Əliqulu Bəhmən Mirzə 
oğlu Qacar (1854-1908) 
 
Mayor İbrahim ağa 
Usubov  
(1875-1920) 
 
  
307 
 
Qambay Məmməd oğlu 
Vəzirov (1899-1937) - 77-ci 
Azərbaycan diviziyasının 
коmandiri. 1937-ci il 
oktyabrın 13-dən 14-nə keçən 
gecə güllələnmişdir. 
Naxçıvan 
 
Cəmşidxan Cəfərqulu xan 
oğlu Naxçıvanski 
(1895-1938) - komdiv. 
1938-ci il avqustun 26-da 
“Troyka”nın şahidliyi ilə 
Moskvada güllələnmişdir. 
Naxçıvan 
 
Şəmistan Mahmud oğlu 
Əyyubov (1896-1937) - diviziy 
komissarı. 1937-ci il yanvarın 
5-dən 6-na keçən gecə 
güllələnmişdir. S.Vurğunun 
“Komsomol poeması”nın 
qəhrəmanı. 
Qazax 
 
Cəlil  Məşədipaşa   oğlu   
Əliyev (1905-1938)-
qərargah rəisi. 1938-ci il 
yanvarın  3-dən 4-nə keçən 
gecə güllələnmişdir. 
Mayor. 
Şəmkir 
 
  
308 
 
Məmməd Kərim oğlu 
Veysov (1900-1972) - 
polkovnik. 37-ci ildə həbs 
olunmuş, 9 il Sibir sürgünü 
çəkmişdir. 
Şamaxı 
 
Qalib bəy İbrahimağa oğlu 
Vəkilov (1888-1937) - 
polkovnik. 1937-ci noyabrın 
15-dən   16-na keçən gecə 
güllələnmişdir. 
Qazax, Tbilisi 
 
Seyfulla Hacı Rüstəm oğlu 
Mehdiyev (1902-1937) - 
polkovnik. 1937-ci il 
oktyabrın 13-də 
güllələnmişdir. 
İsmayıllı, Lahıc kəndi 
 
Heydər Sadıqoğlu Vəzirov 
(l893-1937) - komissar. 1937-
ci il oktyabrın 13-dən 14-nə 
keçən gecə güllələnmişdir. 
Naxçıvan 
 
  
309 
 
Cabir Əmrulla oğlu Əliyev (1902-
1937) - 77-ci Azərbaycan atıcı 
diviziyasında briqada komissarı. 
1930-cu ildə Leninqradda 
N.T.Tolmaçov adına Hərbi-Siyasi 
Akademiyanı bitirmişdir. 1937-ci il 
oktyabrın 13-də güllələnmişdir. 
Bakı 
 
Murtuz Heydər oğlu 
Talıbzadə (1902-1938) - 
polkovnik.  1938-ci il 
yanvarın 8-dən 9-na keçən 
gecə güllələnmişdir. 
Bakı 
 
Soltanhəmid     Cəbrayıl     
oğlu Paşayev (1898-1938) - 
hərbi komissar. 
1938-ci il yanvarın 3-dən 4-
nə keçən gecə güllələnmişdir. 
Şamaxı 
 
 
  
310 
 
Mehdibəy Eynalı oğlu Sultanov 
(1880-1937) - polkovnik. 1918-ci 
ildə Bayılda yerləşən Göyçay 
piyada alayının komandiri. 1920-ci 
ildə isə Azərbaycan diviziyasında 
3-cü alayın komandiri. 1937-ci il 
iyulun 26-dan 27-nə keçən gecə 
güllələnmişdir. 
Gəncə 
 
Hacıbaba Hacı Ələsgər oğlu 
Nəzərli (1895-1938). Hərbi yazıçı, 
Azərbaycan Dağ-atıcı dviziyasının 
коmissarı. 1938-ci il yanvarın 8-
dən 9-na keçən gecə gülələnmişdir. 
“Laçın”, “Cəsusun yardımçısı”, 
“Yüz iyirmidən ikisi” və b. 
əsərlərin müəllifidir. “Qızıl əsgər” 
qəzetində və “Azərbaycan Hərbi 
nəşriyyat”ında şöbə rəisi olub. 
Şamaxı 
 
Həsən   Paşa   oğlu   Rəhmanov (1902-
1938) - komissar. 1922-ci ildən 
“Savadlı Qırmızı Əsgər” və “Hərbi 
bilik” jurnallarının məsul redaktoru 
olmuşdur. 1930-cu ildə “Azərbaycan 
Dağ-Nişançı diviziyasının on illiyi” 
kitabçasını nəşr etdirmişdir. 1938-ci ildə 
həbs edilib güllələnmişdir. 
Bakı 
 
 
 
  
311 
 
MÜNDƏRĠCAT 
 
HƏQĠQƏT UĞRUNDA DÖYÜġƏN QƏLƏM .................................................... 4 
ĠYĠRMĠNCĠ ĠLDƏ QARABAĞ DÖYÜġLƏRĠ ................................................. 11 
POLKOVNĠK BƏHRAM BƏYĠN ĠGĠDLĠYĠ ................................................... 14 
QƏHRƏMAN ALAY ........................................................................................... 15 
DÜġMƏN TƏSLĠM OLMAYANDA .................................................................. 18 
GENERAL SƏMƏD BƏY NARAHATDIR... ................................................... 20 
GENERAL YADĠGAROV QARDAġLARI ...................................................... 24 
GENERAL-LEYTENANT ĠSRAFĠL BƏY YADĠGAROV ............................. 25 
NƏSLĠN   KEÇMĠġĠNDƏN... ............................................................................. 29 
DOĞMA   YERLƏRĠN   ƏTRĠ ........................................................................... 32 
GENERAL-MAYOR ƏSƏDULLA BƏY YADĠGAROV ................................. 35 
GENERAL-MAYOR DAVUD BƏY YADĠGAROV ........................................ 37 
POLKOVNĠK VƏLĠ BƏY YADĠGAROV......................................................... 38 
“MƏN HƏMĠġƏ ƏSĠL-NƏCABƏTĠMLƏ FƏXR ELƏMĠġƏM” ................... 39 
POLKOVNĠK ĠSRAFĠL BƏY YADĠGAROV .................................................. 45 
NƏRMĠN XANIMLA MÜSAHĠBƏ ................................................................... 48 
GENERAL ƏLĠAĞA ġIXLĠNSKĠNĠN HƏRBÇĠ QARDAġOĞULLARI ...... 51 
ġTABS-KAPĠTAN QĠYAS BƏY ġIXLĠNSKĠ VƏ... ......................................... 67 
ĠLK MĠLLĠ ORDU GENERALIMIZ ................................................................ 73 
MÖHTƏRƏM BĠR GENERALIN ÖLÜMÜ ..................................................... 77 
GERERAL SÜLEYMAN BƏY ........................................................................... 78 
YENĠ AÇILAN ARXĠVDƏN .............................................................................. 79 
AZƏRBAYCANIN ĠLK ADMĠRALI ................................................................. 81 
BƏLƏDÇĠ QIZIN DEDĠKLƏRĠ ........................................................................ 81 
SƏNƏDLƏRDƏN SORAQ ALDIM ................................................................... 82 
312 
 
MƏNBƏLƏRDƏN GƏLƏN SƏSLƏR ............................................................... 85 
ADMĠRALIN ÖMÜR YOLU .............................................................................. 87 
QƏRĠBƏ VƏ XOġ BĠR TƏSADÜF .................................................................... 89 
ADMĠRAL HƏM DƏ ALĠMDĠR........................................................................ 90 
PORT-ARTURUN AZƏRBAYCANLI QƏHRƏMANLARI ........................... 91              
                                                                                                                        
GENERAL SƏMƏD BƏY MEHMANDAROV PORT-ARTUR  
                                                                                                                                                  
DÖYÜġLƏRĠNDƏ ............................................................................................... 95 
GENERAL ƏLĠAĞA ġIXLĠNSKĠ PORT-ARTUR DÖYÜġLƏRĠNDƏ ...... 102 
ORDU VƏ DONANMAYA ƏMR ..................................................................... 105 
GENERAL MURAD GƏRAY BƏY TLEXAS ................................................ 108 
GENERAL HƏBĠB BƏY SƏLĠMOV ............................................................... 117 
QARABAĞ DÖYÜġLƏRĠ HAQQINDA MƏLUMAT ................................... 121 
GENERAL-LEYTENANT MƏMMƏD BƏY SULKEVĠÇ ............................ 129 
SÜVARĠ GENERALI HÜSEYN XAN NAXÇIVANSKĠ ................................ 136 
BĠRĠNCĠ DÜNYA MÜHARĠBƏSĠNDƏ .......................................................... 140 
UZUN ÖMRÜN SƏHĠFƏLƏRĠ ........................................................................ 145 
GENERAL ĠBRAHĠM AĞA USUBOV ........................................................... 148 
 
QACAR NƏSLĠNĠN GENERAL OĞULLARI 
 
GENERAL - ġAHZADƏ ƏMĠR KAZIM MĠRZƏ QACAR .......................... 154 
GENERAL- ġAHZADƏ FEYZULLA MĠRZƏ QACAR ............................... 157 
GENERAL- ġAHZADƏ MƏHƏMMƏD MĠRZƏ QACAR ........................... 158 
GENERAL - ġAHZADƏ ƏMƏNULLA XAN QACAR ................................. 159 
GENERAL - ġAHZADƏ RZAQULU MĠRZƏ QACAR ................................ 161 
GENERAL - ġAHZADƏ HƏSƏN XAN QACAR ........................................... 162 
313 
 
GENERAL - ġAHZADƏ KAMRAN MĠRZƏ QACAR .................................. 164 
ġAHZADƏ XOSROV MĠRZƏ QACAR .......................................................... 165 
VAXTSIZ GƏLƏN GECƏ QONAĞI .............................................................. 167 
SƏFĠRĠN ERMƏNĠ HĠMAYƏÇĠLĠYĠ............................................................. 172 
ġAHZADƏNĠN PETERBURQ SƏFƏRĠ ......................................................... 176 
ĠRANA QAYIDIġ............................................................................................... 182 
GENERAL ƏLĠYAR BƏY HAġIMBƏYOV ................................................... 183 
GENERAL  ƏBDÜLHƏMĠD  BƏY  QAYTABAġI ........................................ 184 
GENERAL FĠRĠDUN BƏY VƏZĠROV ........................................................... 187 
POLKOVNĠK DANĠYAL BƏY HƏLLƏCOV ................................................ 191 
GENERAL ƏSƏDULLA XAN ƏBÜLFƏTHZADƏ ....................................... 197 
 
37-NĠN GENERAL QURBANLARI 
 
GENERAL QAMBAY VƏZĠROV ................................................................... 199 
KOMĠSSAR HEYDƏR VƏZĠROV .................................................................. 207 
SAHĠBƏ XANIMLA SÖHBƏT ........................................................................ 211 
GENERAL CƏMġĠD XAN NAXÇIVANSKĠ (Sonuncu Kəngərli generalı) . 214 
ĠĞTĠġAġLARIN HƏYƏCANI .......................................................................... 216 
DÖRD QARDAġIN FACĠƏSĠ .......................................................................... 221 
KOMĠSSAR SARI ġƏMĠSTAN (ƏYYUBOV) ................................................ 223 
POLKOVNĠK QALĠB BƏY VƏKĠLOV .......................................................... 227 
POLKOVNĠK AGAHI MƏHƏMMƏD ........................................................... 232 
NURU PAġANIN QAFQAZ YÜRÜġÜ ............................................................ 233 
ƏġRƏF BƏYĠN NURU PAġA ĠLƏ GÖRÜġÜ ................................................ 233 
NURU PAġA HAQQINDA BĠR NEÇƏ SÖZ .................................................. 236 
KAPĠTAN-ġAĠR MUSTAFA AĞA QĠYASBƏYOV ...................................... 247 
KNYAZ-PODPOLKOVNĠK MEHDĠQULU XAN USMĠYEV ..................... 251 
314 
 
GENERAL HEYBƏT HEYBƏTOV ................................................................ 257 
POLKOVNĠK ƏBÜLFƏT AGA ġAHTAXTĠNSKĠ........................................ 268 
KRIM DƏFTƏRĠ ............................................................................................... 272 
ATAMLA “GÖRÜġ” ......................................................................................... 276 
ATAMLA “SÖHBƏT” ...................................................................................... 279 
PARTĠZAN CIĞIRLARI ĠLƏ .......................................................................... 280 
DOST   XATĠRƏSĠ ............................................................................................ 283 
QORXU ............................................................................................................... 287 
ANAM MƏNĠM ................................................................................................. 290 
 
TARĠXĠN AĞ SƏHĠFƏLƏRĠ.............................................................................291 
 
  
315 
 
ġƏMĠSTAN ƏMĠRASLAN OĞLU NƏZĠRLĠ 
 
 
 
1920-CĠ ĠLDƏ QARABAĞ DÖYÜġLƏRĠ 
 
 
Redaktor: 
Mehman Süleymanov 
polkovnik, tarix elmləri doktoru 
 
 
Kompüter tərtibatçısı: 
Namiq Vəlioğlu 
 
Texnoloq: 
Nəriman Rəhimov 
 
Rəssam: 
Məmmədbağır Hüseynov 
 
Korrektor: 
Bənarə Hüseynquliyeva 
 
 
Yığılmağa verilib: 02.03.2009 
Çapa imzalanıb: 25.05.2009 
Kağız formatı 64/90, 1/16 
Fiziki ç.v.: 60 
Tirajı: 500 
 
 
Kitab ofset üsulu ilə çap olunmuşdur. 
 
 
“Təfəkkür” Universitetinin mətbəəsi 
 Ünvan: Bakı, Təbriz 19. 
 
