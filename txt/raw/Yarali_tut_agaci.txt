 
 
 
 
 
Məhərrəm MUSTAFA 
 
 
 
 
 
 
 
Yaralı tut ağacı 
 
(Seçilmiş hekayələri) 
 
 
 
 
 
 
 
 
 
 
 
 
2 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
MUSTAFA Məhərrəm Nüsrəddin oğlu 1956 -cı il avqust ayının 11- də Xaçmaz 
rayonunda anadan olmuşdur. "Xalqlar Dostluğu" ordenli Moskva Kooperativ 
İnstitutunun İqtisadiyyat fakültəsinin məzunudur.Ailəlidir. İki övladı var.  Kitabda 
təqdim olunan hekayələr  , Qarabağ  və hərbi vətənpərvərlik  mövzusundadır. 
 
 
 
 
Müəllif:Məhərrəm MUSTAFA 
Redaktor: Mehri MUSTAFA(yazıçı) 
Korrektor: Füzuli Baratov 
              
 
 
 
3 
 
 
                                                           
                                                           Ön söz 
           Hekayələrində Qarabağ yanğısı, Vətən dərdi göyərdən yazıçı 
     Məhərrəm Mustafa ilə onun iş yerində rastlaşdım.Mənə özünün yazdığı bir neçə 
hekayəni  göstərdi.Xoşum gəldi.Mən peşəkarlığını daha da artırmaq üçün onun 
ədəbi məclisimizə gəlməsini məsləhət bildim.O, ədəbi məclisimizə gəldi və bir 
neçə yazısını oxudu. Məclis üzvləri onun yazılarını bəyəndilər. Belə bir yazarın 
ədəbi məclisə gəlməsi onların ürəyincə oldu. Nə idi Məhərrəm Mustafanı məclis 
üzvlərinə sevdirən? Təbii ki,onun hekayələri. O hekayələr ki, onları oxuduqca 
onlarda Qarabağ yanğısı, Vətən dərdi göyərməyə başlayır. Adam kövrəlir, 
vətənpərvərlik hissləri aşılayan bu hekayələr insanın xəyalını Qarabağa, cəbhə 
xəttinə aparır. Müharibədə həlak olmuş qəhrəman oğullarımız, bu gün cəbhə 
xəttində ayıq-sayıq duran əsgərlərimiz gözümüz önündə canlanır. Bir daha 
Azərbaycanımızı ürəkdən sevir,ona qəlbən bağlanırıq. "Yaralı tut ağacı"nda bu 
ağacın insanlardan imdad diləməsi,"Damsız ev"də ananın evin damını 
müharibədən oğlu gəlməyənə qədər vurmaması, "Səngərdə Qurban süfrəsi"ndə 
qurbanlıq ətin əsgərləri ölümdən xilas etməsi, "Müqəddəs duz"da ananın oğlunun 
cibinə büküb qoyduğu duza Qarabağın ətri, sevgisi hopduğu üçün müqəddəs 
sayılması bu əsərlərin yüksək məziyyətlərindən xəbər verir. "Ata əmanəti"ndə 
İntiqamın atasının ona əmanəti olan Azərbaycan Bayrağını yaralanmış vəziyyətdə 
də sinəsinə basıb qorumuşdu. Bəli, bu hekayələrin əsas mövzusu vətənpərvərlikdir. 
Təbii ki, vətənpərvərlikdən yazan adam özü birinci növbədə vətənpərvər olmalıdır. 
Bu vətənpərvər yazarımıza yeni-yeni yaradıcılıq uğurları arzulayırıq.  
                                Fərzalı Ziyanur, şair, Xaçmazdakı "Ulduzlar" ədəbi  məclisinin 
sədri. 
 
 
 
 
 
 
 
 
                
 
                                  
4 
 
                            Məhərrəm Mustafanın söz qüdrəti 
  Ədəbiyyat, poeziya həyatımızı, mənəviyyatımızı əks etdirən bir güzgüdür. Onun 
qarşısında yeni insan tərbiyə etmək, cəmiyyətimiz, dövrümüz üçün faydalı 
vətəndaş püxtələşdirmək kimi  böyük əhəmiyyət kəsb edən bir vəzifə durur. Öz 
dövrü ilə səsləşən müxtəlif səpkili romanlar, poemalar, povest və hekayələr, şerlər 
yazan sənət adamlarımız yaratdıqları poeziya nümunələrinə həmçinin ürəklərinin 
arzu və istəklərini, xəyallarını, daxili gözəlliklərinin rəng çalarlarını da əlavə 
edirlər. Əlbəttə ki, oxucu ilk növbədə onu çəlb edən mövzunu seçir, belə səpkili 
sənət nümunələrinin növü də oxucunun zövqünə görədir. Amma, mən bütün 
oxuculara Məhərrəm Mustafanın “Yaralı tut ağacı” hekayələr kitabını məsləhət 
görərdim. Hərbi vətənpərvərlik mövzusuna həsr olunmuş bu hekayələr həm 
aktuallığı, həm də sənətkarlığı baxımından seçilir. Mən sizlərlə bu hekayələr 
haqqında bəzi mülahizələrimi bölüşümək istəyirəm. 
     Ədəbiyyatda hekayə janrı yazarlarımız tərəfindən həmişə müraciət olunan və ən 
çox oxunan bir janrdır. Məhərrəm Mustafanın hərbi vətənpərvərlik mövzusunda 
qələmə aldığı “Yaralı tut ağacı” hekayələr kitabı da dövrümüzlə səsləşən dəyərli 
sənət nümunələrindən  hesab oluna bilər. Uzun illərdir ki, Azərbaycan torpaqları 
mənfur erməni siyasətinin, onun məkrli oyunlarının qurbanıdır. Günahsız insan 
qanları axıdılır, soydaşlarımız torpaqlarımızdan, öz yurd-yuvalarından didərgin 
düşmüşlər. Vətənimizin cənnət guşəsi olan Qarabağımız: Şuşamız, Laçınımız, 
Kəlbəcərimiz, günahsız sakinlərinin qanı axıdılıb, yerlə-yeksan edilən Xocalımız,  
bir çox şəhər və kəndlərimiz erməni qəsbkarları tərəfindən amansızcasına işğal 
olunmuşdur.Vətənin ən layiqli oğulları canlarını Vətən yolunda şəhid ediblər. 
Bütün bunlar  bir yazar kimi Məhərrəm Mustafanın hekayələrində ürək ağrısı, 
Vətənə sonsuz sevgi və bacarıqla qələmə alınmışdır. Yazar hekayədə təsvir etdiyi 
qəhrəmanlarının simasında haqlı qələbəmizə böyük inam, Azərbaycanın  hər qarışı 
üçün şəhid yetişdirib tərbiyə edən ata və analarımıza dərin rəğbət, məhəbbət hissi 
yarada bilmişdir. 
     “Yaralı tut ağacı”nın qəhrəmanı, xüsusi hərbi təlim hazırlığı keçmiş Novruz 
təyin olunduğu hərbi hissədə səngərə yaxın, erməni gülləsi ilə dəlik-deşik olmuş 
tut ağacının “yaralarına” dözə bilmir... Onu gecə vaxtı, həyatını təhlükəyə 
atmaqdan çəkinməyərək , erməni gülləsindən qorxmayaraq “ xilas ” edir. 
     -  “Hə, tut ağacı, səni xilas etdim, çox çəkməz Qarabağı da azad edərik”- deyə 
qələbəyə möhkəm inanır.  
     “Ata əmanəti” hekayəsində isə müəllif  Xocalı faciəsi günü dünyaya gəlmiş 
İntiqamın xidməti borcunu yerinə yetirərkən göstərdiyi şücaəti, Azərbaycan 
bayrağına olan hörmət və məhəbbəti  ön plana çəkir. Qarabağ cəbhəsində həlak 
olmuş atasından yadigar qalan  bayrağı sinəsinə sıxaraq güllədən qoruyan əsgər 
gənclərimizn soy-kökünə bağlılığının bariz nümunəsidir. 
    
5 
 
 
 
  “Əlinin müqəddəs əmanəti” isə cəbhə dostlarının bir-birinə sədaqətindən, anda  
vəfalılığından, əqidə, məslək dostlarının yenilməzliyindən bəhs edir. Müəllif 
qələminin qüdrəti ilə Ömərin qismində Qarabağ cəbhəsində, səngərdə püxtələşib 
mətinləşmiş əsil Vətən oğlunun, Azərbaycan əsgərinin dolğun obrazını yaradır. 
Ordudan tərxis olunsa da kəşfiyyata gedərkən qayıdıb gələcyinə və çörək paylarını 
birgə yeyəcəklərinə söz verən Əlini ümidlə, inamla gözləyir. Bacısı Fatimənin, 
“Qardaş, o gələcəkmi?”, sualına isə belə cavab verir: “Bacı, söz verib ki, gələcək. 
Söz veribsə mütləq gələcək !” 
     Müəllif bununla demək istəyir ki, heç bir çətinlik, heç bir itki Azərbaycan 
əsgərinin döyüş əzmini, iradəsini qıra bilməz. 
     “Qaranquşun Xocalı arzusu” və “Müqəddəs duz” hekayələrini də həyəcansız 
oxumaq olmur. Kövrəlirsən, dərindən düşünməyə çalışırsan. Ulu torpaqlarımıza 
zaman-zaman xain, işğalşçı əllərini uzadan ermənilərin əsil yırtıcı simasını 
görürsən.   
     Ana qaranquş erməni işğalçıları tərəfindən yerlə-yeksan edilən Xocalını öz 
balalarına göstərib deyir: - “ Balalarım, bura Azərbaycanın Xocalı kəndidir. Bir 
vaxtlar burada insanlar yaşayırdı. Gözəl evlər, bağlar, meşələr, bulaqlar göz 
oxşayırdı. Bax, gördüyünüz bu uçuq-sökük evdə biz insanlarla birlikdə yaşayırdıq”. 
     Müəllif ana qaranquşun dili ilə erməni cəlladlarının viran qoyduqları elləri, 
obaları deyir, yurd həsrəti ilə yaşayan insanların ağrı-acılarını təsirli boyalarla 
təsvir edir. Ana qaranquş saç-birçəyini övladları yolunda ağardan 
ağbircəklərimizin simvoludur hekayədə. O öz övladlarına doğma yurda məhəbbət, 
hörmət aşılayır, torpaqlarımız uğrunda mübarizəyə, işğala, əsarətə qarşı 
amansızlığa səsləyir. 
     Duzu, çörəyi müqəddəs bilib uca tutan xalqımız hər zaman duz-çörəyinə sadiq 
olub. Belə ki, “Müqəddəs duz” hekayəsində ana  oğlunu cəbhəyə əsgəri xidmətə 
yola salarkən ona bir bükülü verir. Tapşırır ki , hər zaman yanında saxlasın, bu onu 
qoruyacaq! Hərbi xidməti müddətində hər zaman yanında gəzdirdiyi və ehtiyacı 
olanda yararlandığı bu düz bükülüsü bir ana nəfəsinə, ana hənirtisinə dönüb Altayı 
qoruyur. Əsgər hərbi xidməti başa vurub geri qayıdanda isə Duz gölünün yanından 
keçərkən sürücüdən avtobusu saxlamağı xahiş edir və özündə saxladığı duz 
bükülüsünün qalanını həmin gölə səpir. Sərnişinlərin ona təəccüblə baxdığını 
görəndə isə belə cavab verir: “Əsgər gedəndə anam mənə bu gölün duzundan bir 
bükülü verib. Bu gölə səpdiyim duz bütün Qarabağı mənimlə birgə gəzib. Bu duza 
Qarabağın ətri, ruhu, sevgisi, məhəbbəti hopub. İstəyirəm ki, bütün süfrələrdə də 
bu duzdan olsun. Hamıya özü ilə Qarabağ sevgisi çatdırsın”. 
6 
 
     Təsirlidir, elə deyilmi ?... Ürəyi eli, onun doğma Qarabağı üçün yanmayan, 
vətən təəssübü çəkməyən bir yazar belə sevgini duya, onu təsvir edə, yaza bilməz! 
     Məhərrəm Mustafanın yazı üslubu, hekayə dili də çox yapışıqlı, xırdaçılıqdan 
uzaqdır. O yazılarında sıra xətri üçün cümlə düzmür, uzun-uzadı yorucu təsvirlər 
vermir. Müəllif oxucunu boş yerə yorub, təxəyyülünü “yükləmir”.  Lakonik dil, 
aydın, rəvan ifadə tərzi onun hekayələrini səciyyələndirən xüsusiyyətlərdəndir. 
Mən Məhərrəm Mustafaya daha böyük sənət uğurları arzu edirəm! 
                                                         Sevinc MƏMMƏDOVA, şair-publisist 
 
                           Məhərrəm Mustafa yaradıcılığına baxış 
 
     Şairlik nə qədər ürəyin məhsuludursa, yazıçılıq da bir o qədər beynin və 
məntiqin təcəssümüdür. Məktəb illərindən kitablardan yığdığımız söz ehtiyatını, 
bir gün gəlir, öz qələmimizlə bu dünyada qalacaq əsərlərə çevirmək istəyirik. Mən 
belə düşünürəm ki, hər bir insanın içində öz qəlbindəkini demək, çatdırmaq və 
yaxud buna oxşar sözlə desək, yazaraq bildirmək istəyi olur. Qələm adamlarına 
verilən bu xüsusi özəllik bundan ibarətdir ki, onlar minlərin, milyonların demək 
istədiyini deyə bilir. 
     Bütün bunları bir kənara qoyaq. Bu gün hələ də sözdən layiqincə və tam 
formada istifadə edilməklə güclü, insanın beynini və düşüncəsini özünə məhkum 
edən əsərlər çox az yazılır. Bölgələrimizdə özünəməxsusluq və üslub tərzi 
fərqliliklər təşkil edir. Şimal zonasını götürsək, Xaçmazda yaşayan, "Ulduzlar" 
ədəbi məclisinin üzvü Məhərrəm Mustafanın hekayələri artıq bu günlər üçün tam 
oxunaqlı və orijinaldır.Yazıçı qələmini vətən mövzusunda yazılan hekayələrində 
sınayaraq ürəyimizdən tikan çıxaracaq əsərlər araya, ərsəyə gətirməklə əsl vətənini 
sevən bir vətəndaş olduğunu diqqətlərə çatdırmağa çalışır... 
     Müasir durum elə tələb edir ki, bir vətəndaş olaraq hər bir yazarımız öz 
qələmini belə əsərlər yaratmaqla gələcək nəsillərə çatdırmaq məqsədi ilə 
sınamalıdır. Dövrün, zamanın süzgəcindən keçəcək hekayələr və eləcə də şerlər bir 
gün gələcək, bizim ədəbi həyatımızda öz sözünü deməyi bacaracaqdır. Bu ağır və 
çətin yolda bütün dostlara müvəffəqiyyətlər arzu edirəm. 
                  AY Bəniz Əliyar, şair, Azərbaycan Yazıçılar Birliyinin üzvü 
 
 
 
7 
 
    
                                          YARALI  TUT  AĞACI 
 
  Qarabağda   şiddətli döyüşlər gedirdi. Xüsusi hərbi xidmət 
görmüş  Novruzu cəbhə xəttinə 
göndərmişdilər. Hərbi hissəyə çatanda 
artıq axşam düşmüşdü. Hissə 
yamacın aşağısında yerləşirdi. Yol 
yorğunu olduğundan gəlişi barədə 
növbətçiyə məlumat verib yatmağı 
qərara  aldı. Səhərin gözü açılar-
açılmaz güllə səslərinə yuxudan 
oyandı. Cəld geyinib silahını çiyninə 
keçirib sürünə-sürünə səngərə doğru 
irəlilədi. Özünü əsgər yoldaşlarına 
çatdırıb düşmənin mövqelərinə  atəş 
açmağa başladı. Bir saatdan çox davam edən  atışma ara verdi. Artıq gün 
çıxmışdı. Başı döyüşə qarışdığı üçün ətrafa düz-əməlli fikir verməmişdi. 
İndi isə yaranmış sakitlikdən istifadə edib ətrafa göz gəzdirməyə başladı. 
Qəribədir, bu qədər ərazidə cəmi bircə ağac vardı. Kölgəsi  onun üstünə 
düşmüşdü. Kürəyini səngərin divarına söykəyib başının üstündəki ağaca 
baxdı. Gözləri ağaca baxa-baxa donub qaldı. Bu ağac tut ağacı idi. 
Diqqətlə baxdı. Tut ağacının gövdəsi güllələrdən dərmə-deşik olmuşdu. 
Bədənindən elə bil cərəyan keçdi. Saysız-hesabsız güllə “yarasına” 
baxmayaraq ağac qurumamışdı. Novruz adından göründüyü kimi Novruz 
bayramı günü anadan olmuşdu. Ona görə də adını atası Məlik, Novruz 
qoymuşdu. Atası və anası bir neçə il evli olmalarına baxmayaraq övladları 
olmurdu. Bu səbəbdən də kənddə yaranmış söz-söhbətdən uzaq olmaq, 
həmçinin müalicə almaq məqsədilə Bakıya köçməyi qərara aldılar. İkisi də 
eyni fabrikdə işə düzəldilər. Bir neçə ay kirayədə yaşadıqdan sonra, ailə 
yataqxanasında onlara otaq verdilər. Hər şey öz qaydasında 
gedirdi.   Şənbə günü idi, səhər yeməyini elə təzəcə yeyib çay içirdilər ki, 
qapı döyüldü. Qapını Məlik  özü açdı. Gələn adam bildirdi ki, onu həmkarlar 
təşkilatının sədri təcili çağırır. İçəri gəlib yoldaşını çağırdı: 
     - Səlmi. 
     Yoldaşının adı Səlminaz olmağına baxmayaraq uşaqlıqda olduğu kimi 
yenə də Səlmi deyə çağırırdı. Cavab gözləmədən yenə səslədi: 
     - Səlmi, ay Səlmi. Məni “həmkarlar” çağırır, fabrikə gedirəm. 
     – İstirahət günüdür,sənsiz darıxacağam. 
     - Niyə darıxırsan? Uzağı iki saata qayıdıram. 
8 
 
     Səlminaz  üzündə təbəssüm dilləndi: 
     - Deyirəm neçə vaxtdı qadın məsləhətxanasına getməmişəm. Necə 
bilirsən, gedimmi? Vaxtım da boş keçməsin. 
     - Lap yaxşı. Onda hazırlaş. 
     Evdən birgə çıxmaqlarına baxmayaraq, hərəsi bir səmtə getdi. Hardasa 
bu “ayrılıq”dan təxminən iki saata yaxın vaxt keçdi. Qayıdan 
vaxtı  yataqxananın girişində rastlaşdılar. İkisinin də üzündə sevinc var idi. 
Ətrafdakılara heç biri fikir vermirdi. Özlərindən asılı olmayaraq 
qucaqlaşdılar, ikisi də birdən dilləndi: 
     - Sənə şad xəbərim var. 
     Bu qoşa səs elə bil ilahi səs idi. Hər ikisi sehrlənmişdi. Üzbəüz dayanıb 
bir-birlərinin əlindən tutub donub qalmışdılar. Heç biri dillənməyə ürək 
etmirdi. Nəhayət, sükutu Səlminaz pozdu. Buna heç sükutu pozmaq da 
demək olmazdı.Titrək səslə, pıçıltı ilə deyilən sözləri ancaq bircə Məlik 
eşitdi: 
     - Məlik. 
     Bir neçə saniyəlik fasilədən sonra yenidən o titrək səs bir də eşidildi: 
     - Məlik, ay Məlik, gözün aydın, sən ata olacaqsan. 
     Qəribədir bu xəbəri Məlik çox sakit qarşıladı. İstəmirdi ki, onların səsini 
kimsə eşitsin. Səlminaz elə bil öz səsini  Məlikə ötürmüşdü. Məlik də 
eynilə  titrək və pıçıltılı səslə dilləndi: 
     - Səlmi,ay Səlmi,  bizə yeni tikilmiş binada mənzil veriblər.Bu  həftə 
köçürük. 
   … Məlik və Səlminaz artıq onlara verilmiş mənzilə köçmüşdü. İstirahət 
günləri Məlik evdə duruş gətirə bilmirdi. Bakıya gəlməyinə peşman deyildi. 
Amma isti yay günlərində onu kənd həyatı özünə çəkirdi. Günlər keçir, 
Məlik də yeni məhəlləyə alışırdı. Novruz bayramı idi. Hər ikisi köməkli 
novruz süfrəsini hazırlayıb masa arxasında oturmuşdu. Qonaq 
gözləyirdilər. Amma heç özləri də bilmirdilər ki, kimi gözləyirdilər. Birdən 
Səlminaz diksindi və üzünü Məlikə tutaraq həyacanla dilləndi: 
     - Məlik, tez təcili yardıma zəng vur, körpə qonağımız gəlir. 
9 
 
     Məlik əl-ayaq açmışdı. Elə sabahı günü əlində bir ağac qələmi gətirib 
oğlunun adına həyətdə əkdi. Bu ağacla çox adam maraqlandı. Məlik isə 
hamıya təbəssümlə eyni cavabı verirdi: 
     - Bu, tut ağaсıdır. Əkmişəm ki, övladlarımız meyvəsini yesinlər, 
kölgəsində də sərinlənsinlər. Alma, armud ağacı əksəm hamıya çatmaz. 
Tut belədir ki, hamıya çatacaq. 
     Novruz böyüdükcə tut ağacı da böyüyürdü. Bütün məhəllə uşaqları 
hamı tut ağacının altına yığılırdı. Kim-kimi axtarırdısa daha heç yerə yox, 
elə bu ağacın yanına gəlirdi. Adını da qoymuşdular Novruzun ağacı. 
     …Novruz gözünü tut ağacından çəkmirdi. Əsgər yoldaşları onu birinci 
dəfə idi ki, görürdülər. Növbədə onlar idilər. Tanımadıqları əsgər isə 
könüllü  döyüşə qöşulmuşdu. Heç kim onu xəyaldan ayırmaq istəmirdi. O 
isə məhəllə uşaqlarıyla tut ağacında qaçdı-tutdu oynayırdı. Elə bil ki, yerdə 
yer qəhət idi. Necə oldusa birdən Novruzun ayağı budaqdan sürüşdü və 
diksinərək xəyaldan ayrıldı. Gah tut ağacındakı güllə yerlərinə, gah da 
yanındakı əsgərin üzünə baxırdı. Cəbhənin də öz qanunları var.Hamını öz 
qanunlarına tabe edir. Bir-birlərini dillə başa düşə bilməyənlər, cəbhədə 
sözsüz-söhbətsiz bir-birlərini başa düşürlər. Əsgər dilləndi: 
     – Hər gün səhər-səhər, hava açılar-açılmaz atəşkəsi pozurlar. O qədər 
əclafdırlar ki, gördüyün bu ağacı da gülləyə tuturlar. 
     Bu cavabdan  həm qaşları, həm də yumruğu düyünləndi. Heç bir söz 
demədən əsgərin boynundan asılmış durbini alıb, sürünə-sürünə 
səngərdən aralandı və təxminən bir saatdan sonra geri qayıdaraq durbini 
əsgərə qaytarıb kazarmaya qayıtdı. Bütün günü hava qaralınca  əsgərlərə 
təlim keçdi. Axşam yatmaq komandası verilməyinə baxmayaraq  yuxusu 
gəlmirdi. Gözünü yuman kimi yaralı tut ağacı  qabağında dayanırdı. Nə 
qədər yatmağa çalışsa da  xeyri olmadı. Dikəlib yerinin içində oturdu. Yenə 
tut ağacı gözünün qabağına gəldi. Amma çox qəribədir.Sanki tut ağacının 
budaqları yox idi. Budaqları ona tərəf uzanan əllər əvəz etmişdi. Bu əllər 
ondan imdad istəyirdi. Get-gedə həyacanı artır,ürəyi də tez-tez döyünürdü. 
Səbri tükəndi. Sıxılmış dodaqlarından çıxan sözü belə özü eşitmədi, amma 
ürəyinin səsini eşitdi: 
     - Səni xilas edəcəyəm. Səni xilas edəcəyəm. Səni xilas 
edəcəyəm.Geyindi və kazarmadan çıxanda növbətçi əsgərin gözlərinin 
içinə düz baxaraq dedi: 
     - Qayıdacağam. Mütləq qayıdacağam. 
      Növbətçi əsgərin gözü qaranlıqda yox olana kimi Novruzu izlədi. 
Növbətçi əsgər həyacanlı idi. Gah bayıra çıxır, gah da içəri girirdi. Xeyli 
vaxt keçmişdi, Novruz  gəlib çıxmırdı. Əsgərin gözləri hərbi hissənin 
10 
 
girəcəyinə ilişib qalmışdı. Nəhayət, gözünə yaxınlaşmaqda olan bir qaraltı 
dəydi. Yox, bu, Novruz deyildi. Gələn adam lap sərxoş adamlar kimi gəlirdi 
,ara-bir səntirləyərək yıxılır, sonra zorla qalxıb yeriyirdi. Əsgər  hazır 
vəziyyət almışdı. Qaraltı  yaxınlaşmaqda idi.Əsgər əlindəki fanarı 
“qaraltı”nın üzünə tutdu.Qaraltını zorla da olsa tanıdı. Onda təqsir yox idi. 
Novruz tanılası halda deyildi.Üst-başı ,üzü-gözü toz-torpaq və qan içində 
idi.Əsgər ona üz-gözünü yumağa, üst paltarlarını çıxarmağa və yerində 
uzanmağa kömək etdi. O, ürəyində ürəyilə danışırdı. Tut ağacına hesabat 
verirdi: 
     – Hə, tut ağacı, səni xilas etdim, çox çəkməz Qarabağı da azad edərik. 
     Beləcə, tut ağacı ilə danışa-danışa onu yuxu apardı. Bu yuxu necə 
gözəl , necə şirin idi. 
     …Tut ağacının yaralarının yeri qalsa da sağalıb,daha da böyüyüb qol 
budaq atıb. Bolluca tut gətirib.Tutlar daha iri və ətli idi. Baxanda adamın 
ağzı sulanırdı. Ağacın yarpaqları isə xışıltılı səslə Novruzu səsləyirdi: 
     - Novruz, ay Novruz, mən bu tutu sizin məhəllə üçün yetişdirmişəm. 
Gəlin bolluca yeyin. 
     Məhəllə uşaqları da  hardansa peyda olub tut ağacına dırmaşdılar. 
Novruz da  onlara baxıb dırmaşdı. Uşaqlar bir - birlərinə atmaca ata-ata, 
ağızlarını marçıldada-marçıldada, ləzzətlə tut yeyirdilər. Amma bu uşaqlar 
necə deyərlər bığlı, saqqallı idilər.Balkondan  anasının səsi gəlirdi: 
     - Novruz, ay Novruz, hardasınız? 
     - Ana, biz Qarabağdayıq. Tut yeyirik! Gəl sən də ye. 
     Qəfil səsdən diksinərək oyandı: 
     - Əsgər qalx! 
     Səhər idmanı və yeməkdən sonra bir qədər keçmişdi ki,leytenantın gur 
səslə verdiyi əmri hamısı eşitdi: 
     - Əsgər,düzlən! 
     Bir neçə dəqiqəyə hamı cərgədə idi. Novruz  cərgədə dayansa da, 
ürəyində götür-qoy edirdi, fikri gördüyü yuxuda qalmışdı: 
11 
 
     - Mənim yuxularım həmişə çin çıxır.Böyük bir avtobus tutub bütün 
məhəllə uşaqlarını Qarabağa tut yeməyə gətirəcəyəm.  Bu an 
leytenant  növbəti əmri verdi: 
     - Fərəqət! Diqqət mərkəzə! 
     Komandirə tərəf dönüb sağ əlini gicgahına apardı: 
     - Cənab polkovnik, növbə ərzində nəzarət etdiyimiz cəbhə xəttində nisbi 
sakitlik olmuş, atəşkəs pozulmamışdır. 
 
 
 
 
 
 
 
 
 
 
 
 
 
 
 
 
 
12 
 
                                                             Damsız ev 
 
     Rayona kim gəlirdisə girəcəkdə 
hamının diqqəti bir həyətdə daxma və 
onunla yanaşı   müasir şərq memarlıq 
üslubu ilə tikilmiş iki mərtəbəli ev 
diqqəti çəkirdi. Marağına səbəb olan  
səbəb isə bu gözəl binanın damının 
olmaması idi. Rayona ezam olunmuş 
gənc jurnalisti də maraq üstələdi.  
Sürücüdən xahiş etdi ki, həmin 
binanın qabağında saxlasın. 
Maşından aşağı düşüb küçə qapısını 
döydü. Qapını üzü nurlu yaşlı qadın 
açdı. Onu da sürücünü də içəri dəvət 
etdi. Heç biri etiraz etmədi. Otaq  çox sadə bəzənmişdi.Divarlar dağ şirəsi 
ilə şirələnmiş və divar boyunca təxminən eni bir metr olan güləbətin parça 
vurulmuşdu. Döşəməyə Dərbənd palazı sərilmiş və üstünə  çox da böyük 
olmayan nalçalar düzülmüşdü.Çox çəkmədi ki, samovar çayı hazır oldu. 
Jurnalist və sürüçü rahat oturub çay içirdilər. Ətirli çay onlara ləzzət etmişdi. 
Tələsmək bilmirdilər. Bu otaq jurnalistə çox doğma gəlirdi. Fikrə getmişdi. 
Onun xəyalları Qarabağda dolaşırdı. Dolaşa-dolaşa gəlib Laçının Əhmədli 
kəndindəki babasının evində dayandı. Bu ev babasının evlərini xatırladırdı. 
İndi başa düşdü ki, bu ev niyə ona doğma gəlir.Elə bil hansısa bir sehirli 
qüvvə həmin evi  ordan bura gətirib yerləşdirib. Xəyallardan ayıldı. Üzünü 
ev sahibinə tutaraq dilləndi: 
     - Xala, olar Sizə bir sual verim? 
     - Qızım, əlbəttə olar. Niyə olmur? 
     - Həyətdəki  evin damı niyə yoxdur? İcazə ver atama deyim  vurdursun. 
     O, bu sualı, nə də ki, belə təklifi tanımadığı və birinci dəfə gördüyü 
qonaqdan gözləmirdi: 
     - Qızım, elə bilmə ki, bu evin damı imkansızlıqdan qalıb. Fikirləşdiyin 
kimi deyil,  pulum da var, xeyirxah insanlar da kömək etmək itəyiblər. Razı 
olmamışam. Oğlum Qarabağa müharibəyə gedib,hələ gəlib çıxmayıb. 
Gedəndə dedi ki,evin damını gəlib özü vuracaq. İstəmirəm ki, oğlumun 
evinin damını başqa adam vursun. Gəlib özü vurar. 
     Sükut çökdü. Ananın gözləri yol çəkirdi. Bu ümid dolu gözlər belə 
deyirdi:– Oğlum mütləq gələcək. 
 
 
                                                
13 
 
 
 
Ata əmanəti 
 
       “N” saylı hərbi hissədə üç nəfər xüsusu 
təyinatlı əsgərə məxvi tapşırıq verilərək 
kəşfiyyata göndərilmişdi. Bir yerdə çıxsalar 
da ayrı-ayrı istiqamətlərə getmişdilər. Artıq 
kəşfiyyatı yerinə yetirmək üçün verilmiş 
vaxtdan xeyli keçməsinə 
baxmayaraq    ikisi  geri qayıtsa da, 
İntiqamdan  heç bir xəbər  yox idi. Səhərin 
açılmasına az qalmışdı. Komandir  get-gedə 
həyəcanlanırdı. Təcili olaraq kəşfiyyat 
rəhbərlərini məşvərətə çağırdı. Onun 
axtarışı üçün iki nəfərdən ibarət təcrübəli 
kəşfiyyatçı ayrıdı. Kəşfiyyat qrupu İntiqamın getdiyi istiqamətə-Murovdağa 
tərəf yol aldı. Necə deyərlər gecənin qaranlığında göz-gözü görmürdü. Ay da 
buludların arxasında gizlənmişdi. Üzlərinə qarı çırpan küləyin vıyıltısına 
çaqqal və canavarların da ulartısı qarışaraq qorxunc bir gecə təəssüratı 
yaradırdı. Amma belə vəziyyət kəşfiyyat üçün əlverişli idi. Hər tərəfi diqqətlə 
nəzərdən keçirirdilər. İtmiş kəşfiyyatçını tapmaq ümidləri get-gedə azalırdı. Bir 
çıxış yolu vardı: təmas xəttini keçmək. Hər ikisi təmas xəttini keçməyi qərara 
aldı. Çox təhlükəli yol seçmişdilər. Amma başqa çarələri də yox idi. Mütləq 
İntiqamı tapmalı idilər.Birinci səbəb hərbi əmr idi. İkincisi isə o hamının 
dostuydu. Bir də hər biri özü-özlüyündə fikirləşirdi ki, onlar da bu cür çətinliyə 
düşə bilərlər. Bir-birlərindən müəyyən qədər məsafə  saxlayıb, asta-asta 
sürünürdülər. Bunu ona görə edirdilər ki,  mina partlayarsa ikisi də həlak 
olmasın. Kiçik bir qayanın yanından sürünüb kecərkən üzərini qar örtmüş, 
bükülmüş bir vəziyyətdə bir nəfər aşkar etdilər. Diqqətlə baxdılar. Bu 
İntiqam  idi. Onun sağ olub olmamasını heç biri ayırd edə bilmədi. O, hər iki əli 
ilə  ürəyini tutmuş,dizlərini də qarın nahiyyəsinə  sıxmış vəziyyətdə şaxta 
vuraraq qıc olmuşdu. Düşünməyə vaxt yox idi. 
        ...Yaralını təcili  hərbi hospitala  çatdırdılar. İlkin müayinədə məlum oldu 
ki,  sağdır. Amma həyatı  təhlükədə idi. Vaxt itirmək olmazdı.Yaralını  təcili 
yardım helikopteri ilə Bakıya hərbi xəstəxanaya çatdırdılar. Həkim heyəti təcili 
işə başladı. Baş cərrah bildirdi: 
     - Əsgər böyründən və ehtimal ki, sinəsinin sol hissəsindən də 
yaralanmışdır. 
     Böyründəki yara açıq-aşkar bilinirdi. Ona görə də həkim cərrahlardan 
ikisinə tapşırıq verdi: 
     – Siz böyrək nahiyyəsilə məşğul olun. Mən isə köməkçimlə sinəni 
əməliyyat edəcəyəm. 
14 
 
     Çətinliklə də olsa yaralının əllərini sinəsindən araladılar. Təəccübləndilər. 
Əsgərin sinəsində güllə yeri yox idi.Tez paltarını qayçılayıb çıxardılar. 
Həkimlər mat qalmışdı.Yaralının sinəsinin üstündən, paltarın altından səliqə 
ilə bükülmüş Azərbaycan Bayrağı çıxdı. Bayraq qanlı idi. Amma qan ləkəsi 
təzə yox, köhnə idi. Onlar üçün müəmmalı bu idi ki, əsgər yaralanarkən güllə 
dəyən böyrünü deyil,  iki əli ilə sinəsini tutmuşdu. Əməliyyat uğurla 
keçdi.Yaralı isə hələ də özünə gəlməmişdi. Cərrahlar yaralı əsgərin vəziyyəti 
barədə baş həkimə məlumat verdilər. Diqqətlə dinləyən baş həkim fikrə 
getmişdi. Nəhayət, dilləndi: 
     - Əsgər əsl igidlik göstərib. O özünü yox, vətənimizin hamımız üçün 
müqəddəs olan bayrağını qoruyub. Bayrağı palataya gətirin. Elə yerdən asın 
ki, gözünü açarkən birinci Bayrağı görsün. 
     Günlər keçirdi. Xəstə hələ də özünə gəlmirdi. O, bütün hospitalın 
sevimlisinə çevrilmişdi. Həkimlər də, xəstələr  də onunla maraqlanırdılar. 
     İntiqam Xocalı faciəsi günü anadan olmuşdu. Səhəri günü  bu faciədən 
hamı kimi atası Osman da xəbər tutmuş və Qarabağın azadlığı uğrunda 
könüllü olaraq müharibəyə getmişdi. Gedərkən onu yola salmağa anası və 
bacısı gəlmişdi. Ananın sual dolu nəzərləri oğluna dikilmişdi.Osman çox arif 
adam idi. Anası dillənməsə də onu başa düşürdü. 
     - Ana, oğlumu inşallah sağ-salamat gəlib görərəm. Adını da  İntiqam 
qoyuram. 
     - Ay bala, bəs deyirdin oğlum olsa atamın adını qoyacağam. 
     - Yox ana, vətənin bu günündə bunu edə bimərəm. Böyüyəndə özü də 
bilsin ki, onun adı niyə İntiqam qoyulub. 
     Hərbi xəstəxanadakılar da, tanış-biliş də sevinirdi. Əsgər hələ  özünə 
gəlməsə də gündən-günə yaxşılaşırdı. Hərəkətsiz olsa da hərdən 
yanındakıların danışıqlarını eşidirdi: 
     – Allah qoruyub. 
     - Sağ qalması möcüzədir. 
     - İnamı, iradəsi güclü olduğu üçün sağ qalıb. 
     - Anası namaz üstə imiş. 
     Kimsə də palatanın yanından keçərkən zümzümə edirdi: 
     - Şuşanın dağları, başı dumanlı… 
     O isə ürəyində belə oxuyurdu: 
     – Şuşanın dağları, başı dumansız…    Eşitdiyi bu sözlər onun ümidlərini 
daha da artırırdı. Gözlərini açmaq istəyirdi. Lakin göz qapaqları o qədər ağır 
idi ki, sanki kirpiklərindən dünyanın yükü asılmışdı. Nəhayət, az da olsa 
kirpiklərini aralaya bildi. Ən əvvəl onun nəzərləri Azərbaycan Bayrağına 
dikildi.  Ani olaraq   onun kipriklərindəki ağır yükü elə bil ki sehrli bir qüvvə yox 
etdi. Gözlərini geniş açdı.Bəli, divardan asılmış Bayraq onun sinəsində 
həmişə gəzdirdiyi Bayraq idi. O, bu Bayrağı tanımaya bilməzdi. Bayraq heç 
vaxt üzünü görmədiyi atasından yadigar qalmışdı. Atasına  onu görmək 
qismət olmamışdı. O,  erməni işğalçılarına qarşı döyüşdə  şəhid olmuşdu. 
Bayrağın  üzərindəki  ləkələr də atasının qanı idi. Bayrağı yumağa anasının əli 
gəlməmişdi. İntiqam  Bayrağa diqqətlə baxdıqca  sevinirdi. Ona görə sevinirdi 
ki, Azərbaycan Bayrağını qorumuş, düşmən gülləsi ona dəyməmişdir.Onun bu 
sevincinə həkimlərin, tibb bacılarının və xəstələrin də göz yaşı qarışmışdı.       
15 
 
 
 
 
                                ƏLİNİN  MÜQƏDDƏS  ƏMANƏTİ 
 
      Çinarlı kəndində böyükdən kiçiyə kimi hamı sevinirdi. Cəbhədən əsgər 
qayıtmışdı. Dörd ildən yuxarı olan müddətdə kəndə sağ və salamat qayıdıb 
gələn birinci əsgər idi. Bu qaranquş Ömər idi. Hamının deyib gülməsinə, əl-
ayaq etməsinə baxmayaraq  o, susurdu, bir kəlmə olsa da belə danışmırdı. 
Ətrafındakılar nə qədər çalışsalar da xeyri olmadı. Ona verilən sorğu-
suala  çox qısaca, necə deyərlər can dərdi cavab verirdi. Elə bil gülüşünü, 
danışığını  Qarabağda – cəbhədə qoyub gəlmişdi. İyirmi üç  yaşı hələ 
tamam olmamasına baxmayaraq, 
tanımayanlar ona 35-40 yaş verərdilər. 
Saçının ağı qarasından çox idi. Səhərisi 
günü hərbi komissarlığa qeydiyyata 
gedəcəkdi. Bacısı Fatimənin təkidi ilə 
əsgər geyimini çıxararaq ütüləməyə 
vermişdi. Bu məclisdə ən çox 
canfəşanlıq edən, deyib-gülən də elə 
Fatimə idi. Göz aydınlığına gələnlər 
yavaş-yavaş dağılışırdı. Ömər onun üçün süzülmüş çay  içməli olmağına 
baxmayaraq içməyə tələsmirdi. Tək qalmaq istəyirdi. Elə bil illər uzunu bu 
kəndin səsi, küyü, toyu, düyünü üçün darıxan o deyildi. Nə üçün tək 
qalmaq istədiyinin səbəbini   bilmirdi. Yox o tək deyildi, öz xəyallarıyla birgə 
idi. Bu xəyallar idi ona rahatlıq verməyən. Əslində  bunlar xəyal deyil, 
geridə qalmış reallıq idi.  Ölümün belə bu keçmişi, bu reallığı onun 
yaddaşından silməyə  gücü çatmayacaqdı. Ölsə də belə bu reallıqlar onun 
ruhunun yaddaşında qalacaqdı. O həmişəlik bu yaddaşı daşımağa 
məhkum olunmuşdu.  Elə bu vaxt  bacısı Fatimə əlində ağ parcaya  nə isə 
bükülü yavaşca  Ömərə yaxınlaşdı. 
     - Qardaş, bu nədir? Diksindi. 
     Fatimə heç özü də səbəbini bilmədən bükülünü açdı. Elə bil hansısa 
məlum olmayan bir qüvvə bükülünü açmağı ona əmr etmişdi. Öməri sanki 
bu an ildırım vurdu. Bükülü neçə il bundan qabaq bükülən idi. Həmişə 
onu  ürəyinin üstündə, qoltuq cibində saxlayırdı. Bu bükülü ona cəbhə 
yoldaşı olmuş və birinci dəfə idi ki, açılırdı. Quruyub qalmışdı. Bacısına 
cavab vermək iqtidarında deyildi. 
16 
 
     …Əli və Ömər hərəsi  Azərbaycanın  bir bölgəsindən idilər. Onlar 
kəşfiyyat bölüyünə gəldikləri gündən dostlaşmışdılar. Təlimlər qurtardıqdan 
sonra  kəşfiyyata  bir yerdə gedirdilər. Yenə də növbəti hərbi tapşırıq alaraq 
kəşfiyyata yollandılar. Düşmən çox hiyləgər və məkrli idi. Havadarlarından 
istifadə edərək güclü silahlanmışdı. Demək olar ki, minalanmamış cığır, yol 
qalmamışdı. Əli və Ömər üçün hərəkət etmək çox çətin idi. Düşmən 
kəşfiyyatı da duyuq düşmüş və  müdafiəni qat-qat artırmışdı. Hərbi tapşırığı 
mütləq yerinə yetirməli idilər. Bir neçə gün keçməsinə baxmayaraq  heç bir 
məlumat əldə edə bilməmişdilər. Ancaq gecələr hərəkət edirdilər. Bu 
gecənin  qaranlığına  duman da qarışmışdı. Kəşfiyyat üçün münasib vaxt 
idi. Çörək yeyib davam etməyə qərar verdilər. Su və ərzaq ehtiyatı 
tükənmişdi. Əli  əsgər çantasından kiçik bir ağ parça çıxarıb otun üstünə 
süfrə əvəzi sərərək əsgər payını çıxardı. Cəmi bir dilim 
quru  çörək  qalmışdı. 
     – Bölüb yeyək. Atalar deyib ki, bir tikə bir dağı aşırar. 
Elə bunu demişdi ki, sükut pozuldu. Mərmilərin partlayışından yer titrəyirdi. 
Elə bil bu dəqiqə yerin bağrı çatlayacaqdı. Süfrə ortalıqda qaldı.  Nə 
edəcəklərini hələ müəyyənləşdirib bir qərara gəlməmişdilər. Yerə 
uzanmışdılar. Birdən Əli nə isə fikirləşərək cəld düşmənin səngərinə tərəf 
sürünmıyə başladı. Ömər çağırdı: 
     - Əli, hara gedirsən? Belə şeyləri çox görmüşük. Qayıt, çörəyimizi yeyib 
sonra gedək. 
     - Ömər, sən ye. Mən sonra gəlib yeyərəm. 
     - Qardaş, sən nə danışırsan? Bu da təzə çıxdı. Bilmirsən ki, mən sənsiz 
bir tikə də yemərəm. 
     Əli iki barmağını qoşalayaraq qulağını göstərərək , sonra isə şəhadət 
barmağını dodaqlarına yapışdırdı. Bu hərəkəti ilə yerində qal,  “sus, 
düşmən eşidər” işarəsini verərək sakitcə pıçıldadı: 
     - Yaxşı, onda gözlə, indi qayıdıram, bir yerdə yeyərik. 
     - Oldu, gözləyirəm. Qayıdarsan bir yerdə yeyərik. Sənsiz bu tikəni yedi 
yoxdu. 
     - Qayıdacağam. 
17 
 
     - Əli! 
     - Dedim ki, qayıdacağam. 
     Ömər quru çörəyi həmin “süfrəyə” büküb cibinə qoyub  bir daha açmadı. 
Özünə söz verdi ki, o bükülünü Əli gələndə açacaq və  iki cəbhə qardaşı 
birlikdə yeyəcəklər. 
     Fatimənin səsi onu xəyaldan ayırdı. 
     - Qardaş, səninləyəm. 
     Ömər dərindən nəfəs alaraq, dilləndi: 
     - Bacı, bu çörək əmanətdir-Əlinin müqəddəs əmanəti. Gözləyirəm ki, 
gəlsin bir yerdə yeyək. 
     Fatimə titrək səslə soruşdu: 
     - Qardaş, Əli  gələcək? 
     - Bacı,  söz verib ki, gələcək. Söz veribsə mütləq gələcək. 
 
                                                 
 
 
 
 
 
 
 
 
18 
 
                                                      
 
                                     Qaranquşun  Xocalı arzusu 
 
     Yenə yaz gəlmişdi.Uçuq-sökük bir 
evin divarına üç qaranquş  qondu.Bu 
qaranquşlardan biri ana, ikisi də 
bala idi.Xeyli vaxt keçməsinə 
baxmayaraq ana qaranquş 
susurdu.Nəhayət,bala qaranquşlardan 
birinin səbri tükəndi: 
     –    Ana,ay ana,bizim burada nə 
işimiz var,bu qədər 
oturmuşuq?Yorulmuşam,həm də 
acmışam.Gəl uçub gedək evimizə. 
Ana qaranquş elə bil bu sözə bənd idi. Bala  qaranquşa bir söz deyə 
bilmədi.Əvəzinə göz yaşları tökməyə başladı.Bala qaranquş yenə də 
dilləndi. 
     –     Ana, mən sənə məgər ağır söz dedim?Nə deyirəm ki, uçaq gedək 
evimizə. 
     –     Yox, ay bala,yox.Sən mənə ağır söz demədin.Axı, elə bura bizim öz 
evimizdir. 
     Anasının bu cavabına bala qaranquş çaşıb qaldı. 
     –      Ana, onda indi yaşadığımız yer evimiz deyil? 
     –     Yox,can bala,indi yaşadığımız yer evimiz deyil.Əsl evimiz elə 
buradır,ata – babadan da elə bura olub. 
     –      Ana,bəs bunu bu vaxtacan bizə niyə deməyib indi deyirsən? 
     –      Ay bala,necə deyəydim,axı siz uşaq idiniz.İndi ,maşallah 
böyümüsünüz,qanad açıb göylərdə uçursunuz.Acını,şirini indi başa 
düşürsünüz. 
     –     Ana,axı burda bütün kəndin evləri dağılıb.Heç kim yoxdu. Bəs 
burda yaşayanlar hanı? 
     Ana qaranquş dərindən ah çəkdi.Susdu.Bu sükut xeyli 
çəkdi.Nəhayət,  özündə güc tapıb danışmağa  başladı. 
     –     Balalarım,bura Azərbaycanın Xocalı kəndidir.Bir vaxtlar burada 
insanlar yaşayırdı.Gözəl evlər,bağlar,meşələr,bulaqlar göz oxşayırdı.Bax 
gördüyünüz bu uçuq – sökük evdə biz insanlarla birlikdə 
yaşayırdıq.Həyətdə bir qocaman tut ağacı da vardı.Bütün yayı bülbüllər bu 
ağacda oxuyurdular.İndiki kimi yadımdadır,biz hər yaz bu kəndə uçub 
gələndə uşaqlar sevinclərindən atılıb – düşərdilər.Hamı bir – birinə 
19 
 
gəlişimizi sevinclə çatdırırdı.Bu evdə atanızla birgə yuva qurmağa 
başlayanda bir yaşlı qadın oğlunu muştuluqladı. 
     –    Oğul,gözün aydın.Qaranquşlar sənin evində  yuva qururlar. 
Bir yaz da uçub gələndə buraları bu vəziyyətdə gördük.Məcbur olub, indi 
yaşadığımız yerə köçdük.Çünki biz qaranquşlar insanlarla bir yerdə 
yaşamağa alışmışıq.Onlarsız burada yaşaya bilməzdik.Buraları tərk etmək 
nə qədər acı olsa da çarəsiz idik.Çox əziyyət çəkdik.İnsafən,indi 
yaşadığımız yerdə də insanlar bizə hörmət edirlər.Amma bura bizim ata – 
baba yurdumuzdur.Ona görə sizi bura gətirmişəm ki, tanıyasınız.Hər 
il  yazda ümidlə  birinci bura gəlirəm.Təəssüf ki,neçə yazdır gələndə 
buraları belə halda görüb çox məyus oluram. İnanıram ki,bir də gələndə 
yenə burada əvvəlki tək Xocalının sakinlərini, evləri, bağları, meşələri, 
bulaqları görəcəyəm. Yenə də  biz onların, onlar da bizim gəlişimizə 
sevinəcəklər. 
 
 
 
                                                                     
 
 
 
 
 
 
 
 
 
 
 
 
 
 
                                 
                                                
 
20 
 
                                               
 
                                                Müqəddəs duz 
                                                                                                                        
        Altay bu gün əsgər gedirdi.Onu yola salmağa ailə üzvləri və yaxın 
dostları  gəlmişdilər.Hərbi komissarlığın işçısi avtobusa minmək üçün 
çağırışçıların siyahısını oxuyurdu.Altayın da adı çəkildi.O hamı ilə vidalaşdı. 
Ən axırda  anası Rəfiqəyə yaxınlaşıb onu qucaqlayaraq üzündən dəfələrlə 
öpdü. 
     -Ana,məndən nigaran qalma.Əsgərliyimi bitirib geri qayıdacağam.  Sağ 
ol,ana. 
        Aralanmaq istədi.Lakin anası onun əllərindən bərk-bərk 
tutmuşdu.Buraxmaq istəmirdi.Altay bir də anasını qucaqlayıb ondan 
aralanmaq istədi.Anası: 
     -Altay,bir dəqiqə ,dayan. 
       Cibindən balaca bir bükülü çıxarıb ona verdi: 
    – Oğul, həmişə bu bükülü üstündə saxla,səni qoruyacaq. 
     Altayın adı təkrarən səsləndi.Altay bükülüdə nə olduğunu belə soruşa 
bilməyib cibinə qoyub cəld avtobusa mindi.Yola düşdülər. Beləliklə Altayın 
əsgər həyatı başladı.Artıq iyirmi gün idi ki,xidmət edirdi. 
      Hərbi hissədə “düzülüş” komandası verildi.Növbətçi zabit əlindəki 
siyahıya baxıb Altayın və ondan başqa  iki nəfərin adını çəkdi.Onlara hərbi 
hissənin komandirinin yanına getməyi əmr etdi.Komandir  bildirdi: 
     -Siz kəşfiyyat təlimlərinə göndərilirsiniz. 
      Altaygil  kəşfiyyat təlimələrinə başladılar.İstirahət günü idi. O, əsgər 
paltarlarını ütüləməyi qərara aldı. Birinci növbədə ciblərini boşaltmağa 
başladı.Əlinə əsgərliyə yola düşəndə anasının verdiyi bükülü gəldi.Xidmət 
etdiyi müddətdə bir dəfə də olsun onu açmamışdı. İndi də əlində bükülü 
çaşıb qalmışdı: ”Açım,ya açmayım? ” Bükülünü açmağa qərar verdi. Amma  
açmağa ürəyi gəlmirdi.Bilirdi ki,anası verdiyi bu bükülünün içərisində 
nədirsə həqiqətən onu qoruyacaq. Açmaq istəmədi. Ona elə gəlirdi ki, bu 
bükülünü açsa sehirli qüvvəsini itirəcək. Qapı qəflətən açıldı. Əsgər yoldaşı 
Barat içəri girdi. Gördü ki,Altay əlində bir bükülü donub qalıb, özündə deyil. 
verdiyi salamı belə eşitmədi. Ona yaxınlaşıb ucadan dilləndi: 
      -  Ay Altay, səninləyəm. 
      Altay bu səsdən diksindi. 
      –  Nə olub? 
      -  Altay, mənə yox,sənə nə olub? Əlindəki nədir? 
     - Bunu mənə əsgər gələndə anam verib. Deyib ki, üstündə saxla, bu 
səni qoruyacaq. 
21 
 
      - Bəs onun içindəki nədir? 
      - Bilmirəm. 
      - Necə yəni bilmirəm? 
      - Bilmirəm də. Bilmirəmin necəsi olur? 
      - Onda aç baxaq görək nədir? 
      - Qardaş, üz vurma, açan deyiləm. 
      - Uşaqlıq etmə, aç baxaq. 
     Baratın inadından sonra elə özündə də güclü maraq oyandı ki, görəsən 
bu bükülünün içindəki nədir? Bükülünü açmaq istədi. Yenə ürəyi 
gəlmədi.Bükülünü Barata uzadıb dedi: 
      - Yaxşı, onda sən aç. 
     O, bükülünü çox ehtiyatla açmağa başladı. Elə açırdı ki, elə bil mina 
zərərsizləşdirirdi. Birdən ikisinin də nəzərləri bir-birinə dikildi. Bükülüdəki 
duz idi.  Hər ikisi susmuşdu. Barat bükülünü necə açmışdısa eləcə də 
səliqə ilə büküb Altaya qaytardı. 
       Altaygil dədə-babadan Bakının Masazır kəndində yaşayırdılar.Altay 
uşaqlıqda ata-anasından daha çox babası və nənəsinin yanında olurdu. 
Babası duz satmaqla məşğul idi. Dəvəyə duz yükləyib Bakıya , həmçinin 
Azərbaycanın digər rayon və kəndlərinə satmağa aparırdı. Dolanışıqları 
əsasən duzdan və balıqdan çıxırdı. Babası çox vaxt gölə duz gətirməyə 
gedəndə onu da özü ilə aparırdı. Duz gölünə çatanda babası həmişə 
özünün və onun yol gəldiyi ayaqqabıları çıxarıb özü ilə gətirdiyi 
ayaqqabılarla dəyişirdi. Bir dəfə Altay babasından soruşdu: 
     -Baba,biz bu gölə gələndə niyə ayaqqabılarımızı dəyişirik? 
Babası bu suala gec cavab verdi. Yadına uşaq vaxtı öz babası ilə gölə 
gəldiyi günlər düşdü.Axı eyni sualı o da  babasına vermişdi. 
         -Baba, ay baba. 
Nəvəsinin səsi onu xəyallardan ayırdı. Ona babasının bu suala verdiyi 
cavabı nəvəsi üçün təkrarladı. 
         -Bala, bu duz gölü müqəddəsdir. Murdarlamaq olmaz.Ona görə də 
ayaqqabılarımızı dəyişirik. Dədə-babalarımız  and içəndə duz-çörəyə and 
içiblər. 
       … Artıq Altaygilin təlimləri başa çatmışdı. Komandir Altayı və onunla 
birgə o biri iki nəfəri də yanına çağırdı: 
     -Siz kəşfiyyata göndərilirsiniz. Cəbhə xəttində atəşkəs düşmən 
tərəfindən müxtəlif istiqamətlərdə tez-tez pozulur. Siz düşmənin atəş açdığı 
yerləri dəqiqləşdirib xəritədə qeyd etməlisiniz. Sizə inanıram. Rabitə 
olmayacaq,  müstəqil hərəkət edəcəksiniz. Vaxt məhdudiyyəti də yoxdur. 
Ancaq hərbi tapşırığı yerinə yetirdikdən sonra qayıdacaqsınız. Sizə uğurlar. 
        Altay ixtisasca topoqraf idi. İndi başa düşdü ki, bu qədər əsgərin 
içərisindən məhz niyə onu  seçiblər. Onlar üçün ayrılmış ərzağı alıb yola 
22 
 
düşdülər. Yollarla deyil, ancaq cığırlarla hərəkət edirdilər. Danışmaq 
olmazdı. Bir-birləri ilə jestlərlə danışırdılar.Acmışdılar. Nahar etmək işarəsi 
verildi. Münasib yerdə süfrə açıb iştahla yeməyə başladılar.Barat süfrədə 
nəyisə axtarırdı. Soruşdu: 
   Nə axtarırsan? 
Duz axtarıram. Süfrədə duz yox idi. Ərzaq çantasına baxmalı oldular. 
Amma  nə qədər axtarsalar da tapılmadı. Məlum oldu duz yaddan çıxıb. 
Barat  sakitcə Altaya yaxınlaşıb zarafatla, pıçıltı ilə onun qulağına dedi: 
    -Dolamısan bizi?Duzu qoymusan cibinə, özün də də deyirsən ordan 
duzu ver. 
      Başqa çarə yox idi. Cibindən duzu çıxarıb süfrəyə qoydu. Günlər 
keçirdi. Hərbi tapşırığı tam yerinə yetirə bilməmişdilər. Vaxt uzandıqca 
ərzaq da azalırdı. Duzdan  qənaətlə istifadə edirdilər. Hər dəfə çörək 
yeyəndə hamı ürəyində Altayın anasını yada salır, ona minnətdarlıq 
edirdilər. Altay da  ürəyində  anasına deyirdi: 
      -Sağ ol,ay ana. Sən necə də diqqətlisən. 
         Nəhayət, kəşfiyyat  dəstəsi hərbi tapşırığı yerinə yetirib geri qayıdırdı. 
Arabir Altay əlini ürəyinin üstünə aparırdı. Bundan narahat olan Barat 
ondan soruşdu: 
    – Altay,nə olub? Ürəyin səni narahat edir? 
        -Yox qardaş, ürəyim məni narahat etmir, lap yaxşıdır,sadəcə vərdiş 
etmişəm,duzu yoxlayıram. 
      Barat gülümsədi. 
        Günlər keçdi. Altayın hərbi xidmət müddəti qurtardı və tərxis olundu. 
        Altay əsgər formasında avtobusda oturmuşdu, sərnişinlərin əksəriyyəti 
onu tanımasa da  sağ– salamat qayıtmağı  münasibəti ilə gözaydınlığı 
verirdi. Avtobus duz gölünün yanından keçəndə nə fikirləşdisə sürücüdən 
avtobusu saxlamağı xahiş etdi. Gölə yaxınlaşıb cibindəki bükülünü çıxardı. 
Ehtiyatla açıb içində qalan duzu gölə səpdi. Sərnişinlər təəccüblə onun bu 
hərəkətinə baxırdılar. Geri qayıdanda  sərnişinləri intizarda qoymadı: 
  -Əsgər gedəndə anam mənə bu gölün duzundan bir bükülü verib. Bu gölə 
səpdiyim duz bütün Qarabağı mənimlə birgə gəzib.Bu duza Qarabağın ətri, 
ruhu,sevgisi,məhəbbəti hopub. İstəyirəm ki, bütün süfrələrdə də bu duzdan 
olsun.Hamıya   özü ilə Qarabağ sevgisini çatdırsın. 
 
                                                            
                                                        
                                       
 
23 
 
                                          Səngərdə Qurban süfrəsi 
. 
     Qurban bayramına bir gün qalmışdı. Nadir axşamçağı evə iki qoçla 
qayıtdı.  Həyat yoldaşı İlahə onu həyətdə qarşıladı.  İlahə ona təəccüblə 
baxırdı.  Onun sualını gözləmədən dilləndi: 
     - Bunları qurban kəsəcəyəm. 
     Gördü ki,yenə də o, təəccüblə baxır. 
     – Nə olub sənə? Quruyub qalmısan. 
     - Heç nə olmayıb. Uşaqla da elə bu gün danışmışam. Onu demək 
istəyirəm ki, həmişə  qurbanda bir qoç kəsirdin. İndi isə iki qoç gətirmisən. 
     - Bu sualın cavabını sənə bu gün yox,sabah deyəcəyəm. 
     …Nadir və İlahə əslən Qarabağdan idilər. İkisi də bir kənddə böyümüş 
və evlənmişdilər. Onların ataları  dost idilər. Yaylağa və qışlağa bir yerdə 
gedirdilər. İndi isə onlar qaçqın həyatı yaşayırdı. Oğlanları Elnur bir neçə ay 
idi ki,Ağdamda hərbi xidmətdə idi. 
     Səhəri gün Nadir yuxudan tezdən durdu. Dəstəmaz aldıqdan sonra 
qurban duası oxuyub hər iki qoçu kəsdi. Birini doğrayıb, paylamağı İlahəyə 
tapşırdı. Digərini  çit parçaya büküb maşınına qoydu. Üzünü İlahəyə tutub 
dedi: 
     - Balalarımız əsgərlikdədir. Düşmənlə üz-üzədirlər. Onlar bu qurbandan 
yeməsələr boğazımdan bir tikə belə keçməz. 
     Sonra mühərriki işə salıb yola düzəldi. Yollara yaxşı bələd olduğu üçün 
dağlar arası kəsə yolla gedib iki saatdan sonra Elnurun xidmət etdiyi hərbi 
hissəyə çatdı. 
     Hərbi hissənin girəcəyində keçid postundakı növbətçi əsgərə Elnurun 
atası olduğunu və komandirlə görüşmək istədiyini bildirdi. Bir neçə 
dəqiqədən sonra növbətçi əsgər komandirin onu gözlədiyi barədə məlumat 
verdi. Nadir gətirdiyi qurban əti olan bağlamanı götürüb içəri girəndə 
komandir artıq hörmət əlaməti olaraq onu qarşılamaq üçün kazarmanın 
qabağına çıxmışdı. Qucaqlaşıb bayramlaşdılar. Nadir dilləndi: 
24 
 
     - Balalarımız üçün qurbanlıq ət payı gətirmişəm. 
     Komandir sevindi. Ən yaxındakı əsgərə dedi: 
     - Aşbazı bura çağır. 
     - Bir neçə dəqiqə sonra aşbaz gəlib çıxdı. Komandir aşbaza tapşırdı: 
     - Ağsaqqal əsgərlər üçün qurban əti  gətirib. Çalış nahara kimi hazır 
olsun. Elə et ki,hamıya çatsın. Heç kim kənarda qalmasın. 
     Sonra da üzünü Nadirə tutub dedi: 
     - Elnur  kazarmada deyil, sərhəddə növbədədir. 
     …Səngərdə süfrə salınmışdı. Əsgər yeməklərindən başqa menyuda 
olmayan xörək də də var idi. Çavuş bildirdi ki, həmin yemək qurban 
ətindəndir. İştahla yeməyə başladılar. Elə bu zaman vıyıltı səsi gəldi. Bu 
səslə birlikdə çavuşun: 
      – “Əsgər,uzan!”- əmri eşidildi. 
      Həyəcanlı saniyələr keçirdi. Vıyıltı səsini yaxınlıqda boğuq taqqıltı səsi 
əvəz etdi. Saniyələr keçdikcə əsgərlərin həyəcanı daha da artırdı. Partlayış 
səsi eşidilmədi. Çavuş başını yavaş-yavaş  qaldırıb ətrafı müşahidə etməyə 
başladı. Nəzərləri özlərindən 5-6 metr aralıda səngərin torpaq divarına 
sancılmış partlamamış top mərmisində ilişib qaldı. Möcüzə baş vermişdi. 
Bir qədərdən sonra özünə gələn çavuş üzünü hələ də uzanmış əsgərlərə 
tərəf çevirib dedi: 
      - Uşaqlar,süfrəyə gəlin. 
      Əsgərlər iştahla yeməklərinə davam etdilər. Heç kim dillənmirdi. Hamı 
ürəyində  müqəddəs bayram günündə səngərdə qurban süfrəsində bu 
qurbanın onları ölümdən qurtaran ALLAH tərəfindən qəbul olunmasına 
əmin oldu. 
 
 
                            
 
 
 
 
 
 
 
25 
 
 
QANLI NİŞAN ÜZÜYÜ 
 
                                
      Vəfanın qardaşının toyu  çox da böyük olmayan şadlıq 
saraylarından  birində idi.   Toy öz axarı ilə davam edirdi. O,  sevinə 
bilmirdi. Hərdən qonaqlarla görüşərkən gülümsəsə də, bu süniliyə görə özü 
özündən utanırdı. Onunla birgə masa arxasında olan yeniyetmə qızların 
yerli-yersiz deyib gülmələri və şit-şit zarafatları da bu yandan onun 
kefsizliyini  artırırdı. Bütün bunlara baxmayaraq,  ərköyün yeniyetmələrə 
fikir vermirdi. Nəhayət, ona da növbə çatdı. Qızlardan biri onun 
barmağındakı nişan üzüyünə işarə edərək 
gülə-gülə dilləndi: 
     - Bəs sənin toyun nə vaxt olacaq? 
     Digəri isə atmaca atdı: 
     - Yəqin nişanlısı kasıbdır, toy ona görə 
gecikir. 
     - Ay çox bilmiş, haradan bildin? 
     - Üzüyündən. 
     O biri isə lap ağ elədi. Başladı gülə-gülə  astaca oxumağa: 
     - Nə vaxta qaldı? Nə vaxta qaldı? 
     Bimirdi ki, bu qızlara nə cavab versin. Söz tapıb tutarlı cavab verə 
bilərdi. Amma etmədi. Ürəyində dedi: 
     - Cavandırlar, mən də o yaşda olsaydım yəqin ki,  onlara qoşulacaqdım. 
     Ürəyindəki bu cavabdan razı qaldı. Üzündə təbəssümlə birgə xəyalı onu 
keçmişə apardı… 
     Vəfa Tibb universitetində təhsil alırdı. Hələ təhsilini başa vurmağa bir 
neçə il qalmışdı. Arzusu universiteti bitirib doğma elində, obasında həkim 
işləmək idi. Yay tətilini Qarabağda-öz kəndlərində keçirməyi qərara aldı. 
26 
 
Amma , sakitlik get-gedə təhlükəli hala çevrilirdi. Buna baxmayaraq Bakıya 
qayıtmaq fikri yox idi. Onun ağ xalat geyməkdən  xoşu gəlirdi. Az qalırdı ki, 
gecələr belə ağ xalatda yatsın. Adını bilməyənlər onu  “ağ xalatlı qız”  deyə 
çağırırdılar. Ondan çıxmayan iş, bu gecə, necə deyərlər, lap daş kimi 
yatmışdı.  Amma  nə qədər bərk yatsa da səs-küyə oyandı. Kəndə gecə 
ikən hərbçilər daxil olmuşdu . Hərbi bölmənin komandiri mülki əhaliyə 
təxliyyə olunmaq üçün hazır olmaq əmri vermişdi. O da hamı kimi camaatın 
arasında idi. Təbii ki, ağ xalatda, hərbi maşınlara və piyada o tərəf-bu 
tərəfə tələsən əsgərlərə baxırdı. Elə bil ki, bu vaxta kimi heç əsgər 
görməmişdi. Bu an əsgərlərdən biri çağırdı: 
     - Ey, həkim qız, orda niyə dayanmısan? Tez ol bura gəl. Yaralımız var. 
Vəfa isə çaşıb qalmışdı. Özünü ələ alıb əsgər çağıran tərəfə tələsdi. 
Bununla da  onun cəbhə həyatı başladı. Vicdanı yaralıları qoyub Bakıya 
qayıtmağa yol vermədi. Günlər keçirdi. Onun  xidmət etdiyi hissədə könüllü 
olaraq Rusiyadan vətənini qorumağa gəlmiş Murad adlı əsgər də vardı. 
Vəfa və Murad bir-birlərini sevirdilər. Qəribə də olsa heç biri sevməyini dilə 
gətirmirdi.  Onların sevgisi səssiz idi. İkisinin də dillərinin əvəzinə gözləri” 
danışırdı”. Bu  baxışların  nə dediyi hər ikisinə aydın idi: 
     - İnşallah, vətənimizi xilas edərik ,müharibə qurtarar sonra evlənərik. 
Cəbhə həyatı isə öz qanunları ilə davam edirdi. Yenə də atışma 
başlamışdı. Öz qorxmazlığı, mərdliyi və bacarığı ilə  hamının sevimlisinə 
çevrilmiş  Vəfa  güllələrə əhəmiyyət verməyərək, səngərdən-səngərə keçir, 
yaralılara yardım edirdi. Atışma  dayanmaq bilmirdi. Hər iki tərəf tutduğu 
mövqedən çəkilmək istəmirdi. Çətinliklə də olsa  əsgərlərimiz üstünlüyü ələ 
alaraq irəliləyirdi. Onun bir saniyə belə dayanmağa, yaralı əsgərin kimliyini 
belə müəyyən etməyə vaxtı  yox idi. Yaralının üzünə  baxmadan bir başa 
yardıma başlayırdı. Güllə əsgərin  ürəyinə dəysə də nəfəs alırdı. Yaralının 
köynəyinin yaxasını  qayçıyla kəsib  yarasını təmizləməyə başladı. Elə bu 
an görmədiyi, eşitmədiyi bir möcüzəylə rastlaşdı. Əlinə güllə əvəzinə  qanlı 
nişan üzüyü gəldi. Güllə üzüyə dəyib  çovumuşdu. Vəfa zədələnmiş 
qanlı  nişan üzüyünü sahibinə tərəf uzatdı. Əli uzanılı qaldı. Üzüyün sahibi 
üzüyü almadı. Yaralı əsgər  onun biləyindən tutub qanlı nişan 
üzüyünü  barmağına keçirdi. Bu gözlənilməz hərəkətindən  çaşdı, onun 
üzünə baxdı və sarsıldı. Bu yaralı  əsgər - Murad idi. Onun nəzərləri 
Muradın gözlərində donub qaldı. Murad yaralı olmasına baxmayaraq özünü 
toplayıb, sakitcə dedi: 
     - Anamın  yadigarıdır. Vəsiyyət edib ki, onun bu gəlinlik üzüyünü 
nişanlımın barmağına keçirim. 
27 
 
        Bu qəribə nişan Vəfaya yeni bir güc, yeni bir ruh verdi.  Döyüş isə get-
gedə şiddətlənirdi. Geri çəkilən düşmənin uzaq vuran toplardan atdığı 
mərmi   bir qədər aralıda partladı. Yaxşı ki, səngərə düşməmişdi… 
        Gözünü açanda əvvəl harada olduğunu anlaya bilmədi. Huşu get-
gedə  qayıdırdı.Artıq olduğu yer  tanış gəlirdi. Hətta ona qoşulmuş süni 
nəfəs vermə aparatının da markasını ürəyində təkrarladı. Müalicə  çox 
çəkdi. Hərbi xəstəxanadan  çıxandan sonra hər şeydən əvvəl birinci olaraq 
Muradı görməyə tələsdi. Günlər keçirdi.Sonra aylar, sonradakı illər. Onu 
gördüm deyən olmadı. Özünə tam əmin idi ki, aldığı yara təhlükəli deyildi. 
Muradı ölümdən nişan üzüyü xilas etmişdi. Vəfa ruhdan düşmür, Muradı 
axtarmaqda davam edirdi. İnanırdı ki, bir gün Muradı tapacaq və  ya da ki, 
Murad  onu tapacaq… 
      Vəfanı acılı, şirinli xəyallarından ayırdılar. Kimsə onun nişan üzüyü 
taxılmış əlindən tutub, özünə tərəf çəkərək yallı oynamağa dəvət edirdi. 
Vəfa üzünü yanında oturmuş dillərini dinc saxlamayan şıltaq qızlara tutub 
sevinclə dilləndi: 
      – Hə qızlar, durun sizdə gəlin, yallıya qoşulun. Yallı birlik rəqsidir. 
Toyumu soruşdunuz. Tezliklə olacaq. Mən də Muradıma çatacağam. 
                                                                               
 
 
 
 
 
 
 
 
 
                        
 
 
28 
 
Yas məclisində şənlik 
 
         Gecənin bir vaxtı qəfil bir səs hərbi xəstəxananın palatasından 
dəhlizə yayıldı: 
        -Ayıldı, ayıldı! 
        Bu səsə tibb bacısı, həkim və gözünə yuxu getməyən bir neçə xəstə 
də özlərini yetirdilər. Həkim və tibb bacısı xəstənin şoka düşməməsi üçün 
hərəkətə keçdilər. Dalbadal iynələr vurulurdu. Arabir də tibb bacısının ürək-
dirək verən səsi gəlirdi: 
      -Yaxşısan,sakit ol,hər şey yaxşıdır. 
 
      Nəhayət, xəstə rahat nəfəs almağa başladı. Hamı bu naməlum əsgərə 
baxırdı. Yeganə xəstə idi ki, onun çarpayısının aşağısındakı lövhədə adı, 
soyadı, atasının adı yeri boş qalmışdı. Əsgər sağ qalmağına şükr etsə də, 
bir neçə ayaq barmağının və sol qolunun çiynindən bir qarış aşağıdan 
amputasiya olunması onu həyacanlandırırdı. Dolaşıq fikirlər onu tərk 
etmirdi. Həsrətlə səhərin açılmasını gözləyirdi ki, yola çıxsın. Gözləri önünə 
atası, anası, qardaşı, bacısı və bir də müharibəyə getməmişdən qabaq 
əhd-peyman bağladığı Sevinc gəldi. Onu kədər bürüdü. Görəsən Sevinc 
onu necə qarşılayacaqdı?  Bütün bunları ürəyində götür-qoy edirdi.  Qəfil 
bir səs onu xəyaldan ayırdı.Bu həkimin səsi idi: 
           -Əsgər, sabahın xeyir. Hazırlaş evə gedirsən. 
          Avtobusun pəncərəsindən, bayırı seyr etməkdən doymurdu. 
Kəndlərinə yaxınlaşırdı. Sürücüdən qabaqdakı dayanacaqda saxlamağı 
xahiş etdi. Düşərək kəndə tərəf səmt aldı. Kənd magistral yola yaxın,  evləri 
də lap elə girəcəkdə idi. Fikirli-fikirli yavaş-yavaş  başını aşağı salıb gedirdi. 
Qəribədir, yolda bir nəfər də olsa ona rast gəlmədi. Hiss etdi ki, kəndə az 
qalıb. Başını qaldırıb evlərinə tərəf baxdı. Gördüyü onun qanını  damarında 
dondurdu. Dünya başına dolandı. Ürəyi sürətlə döyünürdü. Sanki , daş 
heykələ dönmüşdü. Nə qədər etsə də ayağını yerdən qadıra bilmirdi. Elə bil 
ayaqlarının hər biri azman bir dağ ağırlığında idi. Evlərinin qabağında 
mağar qurulmuşdu. Mağarın qabağındakı adamlar açıq-aşkar görünürdü. 
Bu mağar görünüşündən yas mağarına oxşayırdı. Beynində qarışıqlıq 
yarandı.  
         -  Anamdımı, yoxsa atamdımı…? 
         Sözünün ardını gətirə bilmədi. Bədənindən bir gizilti keçdi. Elə bil onu 
cərəyan vurdu. Bu gizilti onu hərəkətə gətirdi.Təngə-nəfəs olmuşdu. 
29 
 
Mağara çatmağa  cəmi 10-15 addım qalırdı. Adamların arxası ona tərəf 
olduğundan onu görmürdülər. Səbəbini özü də bilmədən addımlarını 
yavaşıtdı.Açıq-aydın eşidirdi: 
       - Qardaş, allah oğluna rəhmət etsin. 
       - Dayı, allah sənə səbr versin.  
       - Axır qəminiz olsun. 
    Yenidən  sarsıntı keçirdi, qulağı uğuldamağa başladı:-Qardaşımmı ölüb? 
Beli büküldü. Başı aşağı keçib atasının qabağında dayandı.  Müharibə onu 
tanınmaz hala salmışdı. Atası gözlənilmədən qabağında peyda olmuş 
dinməz əsgərə baxırdı. Bunun yuxu, yaxud gerçəklik olduğunu, əsgərin isə 
kim olduğunu aydınlaşdırmağa çalışırdı. Amma heç nə ayırd edə bilmirdi. 
      - Can qardaş! 
      Qəflətən bir nəfər onu iki əliylə bərk-bərk qucaqladı. Bu onun qardaşı 
idi. Əsgər isə qardaşını ancaq bir əllə qucaqlaya bildi.  
       Kəndi  ağlamaq və hönkürtü səsi  bürümüşdü.  Elə bil ki, bu kənddə 
illər uzunu heç kim ağlamayıb, ağlamaqlarını   bu günə saxlamışdılar. Hamı 
ağlayırdı. Böyüklərə baxıb kiçiklər də ağlayırdı. 
       Çox çəkmədi ki, mollanı musiqiçilər əvəz etdi. Qoçlar qurban kəsildi. 
Onun ili üçün ehsan bişirilmiş bozbaş  şənliyə qismət oldu. Kəndin camaatı, 
qonşu kəndlərdəki tanış-bilişlər, qohum - əqraba, hamı  gözaydınlığına 
axışırdı. 
       Günlər keçirdi, onun gözləri  giriş qapısına  mühafizə kamerası kimi 
tuşlanıb qalmışdı. Bacısı gözlərindəki kədəri oxuyurdu. Bilirdi ki, o gözlər 
Sevinci gözləyir. Bacısı ona yaxınlaşaraq  qucaqlayıb saçından öpərək 
dedi: 
     - Qardaş,nə qədər çətin olsa da səni intizarda qalaraq əzab çəkməiyinə 
dözə bilmirəm. Özünü ələ al. Sevinc ərə gedib. 
      Ax, yenə sarsıntı, sarsıntı. 
    -Nə?- deyib bir əliylə başını tutub yerə çökdü. Dünya başına dolandı. 
Özündən asılı olmayaraq sol qolunda, biləyindən yuxarı müharibənin ilk 
günlərində sevinclə döydürdüyü tatirovkaya: “Etibar + Sevinc = M” yazısına 
baxmaq istədi. Çaşdı. Yazı yox idi. İlk dəfə olaraq qolunu itirdiyinə görə 
heyifsilənmədi. 
 
 
 
30 
 
Gözlənilməz görüş 
 
         Qatı duman idi. İki addımlıqdan belə kimisə tanımaq mümkün deyildi. 
Hərbi hissənin komandiri Qələmdar bütün əsgərlərə  diqqətli və  ayıq-sayıq 
olmağı tapşırmışdı. Hər gün ermənilər tərəfindən atəşkəs dəfələrlə pozulsa 
da bu gün sakitlik idi. Elə bu vaxt postda növbədə olan Faiq Əliyevin düz 
qabağında qəflətən əynində mülki geyim, çiynində də  xurcun olan bir nəfər 
peyda oldu.  Faiq özünü itirmədi. 
        – Dayan, -deyərək silahı ona tərəf tuşlayıb xəbərdarlıq etdi. 
    Naməlum adam dilləndi: 
         –Ay bala, sən məni lap qorxutdun. Dumana düşüb azıb qalmışam. 
         –Bəs buralarda nə edirsən? 
         –Sizin üçün meyvə payı gətirmişəm, -deyərək xurcunu göstərdi. 
         –Bu dumanda nə meyvə? 
         –Ay oğul,mən evdən çıxanda hava çox yaxşı idi, duman birdən gəldi. 
Mən də yolu itirdim. 
    Faiq rabitə vasitəsilə komandirə naməlum şəxs barədə məlumat verdi. 
    Çox keçmədi ki, bir neçə nəfər əsgər gəldi.Onlardan biri onu növbəsini 
çəkib qurtardığı üçün dəyişməyə gəlmişdi. Faiq və digər əsgərlər naməlum 
adamı hərbi hissəyə doğru aparırdılar. Naməlum adam isə yol boyu 
əsgərlərlə deyib-gülür, zarafatlaşır, hətta lətifə də danışırdı. Nəhayət, hərbi 
hissəyə çatdılar. Faiq komandirin qapısını döydü. İçəridən “Gəl” sözünü 
eşitdikdən sonra içəri keçdilər. O, hərbi salamdan sonra naməlum adam 
barədə raport verdi. Lakin verilmiş raporta cavab gəlmədi.  Komandir donub 
qalmışdı. Elə bil Faiq ona nə hərbi salam vermişdi, nə də ki, raport. 
Handan-hana komandir yerindən asta-asta durub naməlum adama 
yaxınlaşıb gözlərini düz onun gözlərinə zillədi. Otaqda qəribə sükut 
yarandı. Bu ükutu elə komandirin  səsi pozdu: 
       -Suren, bu sənsən? 
     Surendən səs çıxmadı. Elə bil ayaq üstə dayanmış meyit idi. Faiq də 
çaşıb qalmışdı. Komandir tərəfindən “Azad”  komandası verilməsə də 
özündən asılı olmayaraq çevrilib Suren tərəfə baxdı. Ani olaraq ona elə 
gəldi ki, indicə gətirdikləri  adam həmin adam deyil. Onun əsl erməni sifəti 
həmişəlik olaraq Faiqin yaddaşına həkk olundu… 
        Əslən Ağdamın Çəmənli kəndindən olan Qələmdar Surenlə bir 
kənddə böyümüşdü.Danışığından,hərəkətlərindən Surenə erməni demək 
olmazdı. Kəndin cəmaatından başqa onun erməni olduğunu az adam 
bilirdi.Qarabağ münaqişəsi başlamazdan bir qədər əvvəl Surengil ailəliklə 
kənddən köçüb getmişdi. Qələmdar isə orta məktəbi qurtaran kimi Ali Hərbi 
Məktəbə qəbul olub vətənə xidmət etməyi qərara aldı. Qurtaran kimi xahiş 
31 
 
etdi ki, onu birbaşa cəbhə bölgəsinə göndərsinlər. Qısa müddətdə özünü 
bacarıqlı kadr kimi göstərdiyi üçün onu hərbi hissəyə komandir təyin 
etmişdilər.  Cəbhədə olduğu müddətdə kəşfiyyat məlumatlarından bilirdi ki, 
çox təhlükəli təxribatçıların sırasında Suren də vardır. Amma bu Surenin 
həmin Suren olduğunu bilmirdi. Bu gözlənilməz görüş Qələmdarı 
sarsıtmışdı. Ani olaraq Surenlə bir süfrədə kəsdiyi çörək, bir 
bardaqdan  içdikləri su yadına düşdü. 
         Özünü ələ alan komandir əmr etdi: 
        – Aparın , xüsusi nəzarətdə saxlayın. Gətirdiyi payı isə ekspertizaya 
yollayın. 
         Komandir xüsusu rabitə vasitəsilə hərbçilərimiz tərəfindən təhlükəli 
təxribatçının ələ keçirilməsi barədə rəhbərliyə məlumat verdi. 
         Rəhbərliklə danışdıqdan sonra əsgərlərə “Düzlən” komandası verildi. 
         Kapitan Qələmdar Hüseynov əmr etdi. 
         -Əsgər Faiq Əliyev, sıradan çıx. 
    Təhlükəli erməni təxribatçısının ələ keçirilməsində göstərdiyiniz 
fədakarlığa görə rəhbərlik sizə təşəkkür elan edir. 
        Bir neçə gündən sonra komandir ekspertizanın nəticəsi ilə maraqlandı. 
Nəticə bir daha sarsıdıcı oldu, gətirilmiş erməni “payı” zəhərli imiş. 
 
                                                        
 
 
 
 
 
 
 
 
 
                                     
32 
 
                                    Əzizinəm, Qarabağ… 
 
        Şirin yuxum yavaş-yavaş qaçırdı. Hiss edirdim ki, səhər açılır. 
Gözlərimi   açmırdım. İstəmirdim ki,   yuxu məni tez tərk etsin. Axı bu 
yuxunu zorla, gecədən xeyli keçəndən sonra tapmışdım.İstəyimin əksinə 
olaraq şirin yuxu məni tərk etdi. Yenə də gözlərimi açmayıb yerimdə 
qurdalanırdım. Gözlərimi açdım. Könülsüz yerimdən qalxıb su kranına 
doğru getdim. Yerimi yığışdırmadım. Sanki yenə də anamın: “Yekə kişisən, 
hələ də yerini mən yığışdırıram,” – deyə öz-özünə deyinməsini 
eşitmək  üçün yerimi qəsdən yığışdırmamışdım. Otağın sükutunu su 
kranının şırıltısı pozdu. Candərdi yuyunaraq kranı bağladım. Yenə də 
sükut. Darıxdırıcı sükut məni sıxdı. Çay içməyə də həvəsim olmadı. Qapını 
bağlayıb pilləkənlərlə aşağı düşdüm. Sükut pozuldu. Avtomobillərin əcaib 
siqnalları, sirena səsləri… Bu səslərdən “qaçmağa” başladım. Sakit bir yer 
axtarırdım. Necə də qəribə adamam. Özüm özümü başa düşə bilmirəm. 
Elə bil evdən sükuta görə qaçmamışdım. İndi də səs-küydən sükuta döğru 
qaçıram. Parka yetişdim. O qədər də sakitlik olmasa da məni qane edirdi. 
Boş yer axtarırdım.. Skamyalarda oturanlar olsa da boş yerlər vardı. Mən 
isə bu böyük şəhərdə tək qalmaq istəyirdim. Dalda bir yerdə tamam boş 
skamya tapıb oturdum.Yavaş-yavaş özümə gəlirdim… 
         Rahat nəfəs alıram, ürək döyüntülərim qaydasına düşüb, qan 
təzyiqim də,  yaxşıdır. Xəzri də sərinlik gətirir.  Ağaclarda oturmuş 
bülbüllərin, bəzək kollarının arasından qaratoyuqların cəh-cəhi 
eşidilirdi.Bir az aralıda qovaq ağacının kölgəsində ahılların kimisi şahmat 
oynayır, kimisi  kəklikotulu çay içə-içə şirin-şirin söhbət edirdi.Nədənsə 
onlara qoşulmayıb, seyr etməklə kifayətlənirdim. Kəkliotunun ətri gül və 
çiçəklərin ətri ilə qarışaraq xoş  rayihə yaradırdı.     Bu rayihəni ciyərlərimə 
çəkməkdən doymurdum.Bir az aralıda bir neçə yaşlı qadın bir-birilərinin 
üzünə baxmayaraq, söhbət edə-edə nəsə toxuyurdu. Onlardan azca aralı 
uşaqlar  oynayırdı.Arabir onlardan biri aralanaraq anasının yanına qaçır və 
barmağı ilə dəstədə hansı uşağısa göstərərək nəsə deyirdi. Ana əyilərək 
uşağın qulağına yavaşca, eşitmədiyim səslə pıçıldayır. Şikayətçi uşaq 
yenidən dəstəyə qoşulur. Mən də uşaqlara qoşulmaq istəyirəm. Gizlənpaç, 
qaçdı-tutdu, çiling-ağac, bənövşə-bənövşə, qazlarım-qazlarım oynamaq 
istəyirəm. Anamın yanına qaçıb uşaqlardan şikayət etmək istəyirəm. 
Ağlamaq istəyirəm. İstəyirəm ki, anam başımı tumarlasın, qucaqlasın… 
           Qəfil bir səs məni xəyallardan ayırdı. Bir vaxt gerçək 
olan  xəyallardan ayrılmaq istəmirdim.Fikrim məni xəyallardan ayıran, 
əlində yandırılmamış siqaret tutan yeniyetmədə qalmışdı.Nə dediyini 
eşitmirdim. Qəribədir, diqqətim mənə lazım olamayan bu yeniyetmənin 
33 
 
oğlan və ya qız olduğunu ayırd etməyə yönəlmişdi.Özüm də bilmirdim ki, 
bu, mənim nəyimə lazımdır? O səs bir də eşidildi: “Dayday, səninləyəm e, 
yandırmağa “zajiqalkan” var?” Məni xoş xəyallardan ayıran yeniyetmənin 
üzünə baxa-baxa qalmışdım.  Cavab vermək iqtidarında deyildim. 
Boğulmağa başladım, nəfəsim çatmırdı. Tərslikdən öskürək də 
başladı. “Niçeqo ne ponil”-deyərək  çiyinlərini çəkərək uzaqlaşdı. 
Qulaqlarım uğuldayırdı.İki əllə qulaqlarımı tutdum. Əksinə qulaqlarımda 
səs-küy,  daha da artdı. Bu səs-küydən “qaçmağa” başladım.Nağıllarda 
olduğu kimi, sağa getdim, sola getdim, düz getdim.Enli pilləkənlərlə, tələsə-
tələsə aşağı düşən insanları gördüm.Bir az dayanmağa üstünlük verdim. 
Düşənlərin ardı-arası kəsilmirdi. Elə bil bu boyda şəhərin boyüklü-kiçikli 
bütün əhalisini  doymaq bilməyən nəhəng bir əjdaha kimi udacaqdı.Bu 
pilləkənlərin  nə olduğunu aydınlaşdırmaq istəyirdim.  Girəcəkdə  dairəvi 
lövhədə M hərfi yazılmışdı. İnsan axını  çoxalmışdı.Geri qayıtmaq müşkül 
idi. Bir də gördüm ”sehrli” pilləkənlərdəyəm. Yerimdə dayansam da məni  
həmin pilləkənlər aparırdı.Birdən qəfil səs gəldi: 
      ”- Hörmətli sərnişinlər”… Bu xoş səsin kəsilməyini istəmirdim. Qatar 
dayandı.Qapılar açıldı.Yenə o xoş səsi eşitdim: “- Qapılar bağlanır”… Qatar 
sürətlə uzaqlaşırdı.Təkərlərinin səsi eşidilməz oldu. Yenə də sakitlik, sükut. 
Bu qədər geniş yerdə, yerin altında iki nəfər qalmışdıq.Bir mən, bir də 
əynində uniforma olan bir qız. Geyimi  qızın gözəlliyini  dahada  artırırdı. 
Yadıma bir atalar sözü düşdü: “Gözəllik ondur, doqquzu dondur”. Ürəyimdə 
güldüm.Qəlbimin səsinə qulaq asmağa başladım.Qəlbimdəki səs get-gedə 
çoxalırdı:”- Əzizinəm, Qarabağ… yaddan çıxmaz Qarabağ”.  Bu, Seyidin 
səsi idi.Bu səsi elə bil anadan olanda həmişəlik beynimə həkk 
etmişdilər.Mənə elə gəlirdi ki,bu səs məni o dünyada da tərk etməyəcək. 
Gah Şuşa qayalarına dırmanır, gah Bazar düzündə at çapır, gah da İsa 
bulağının gözündən su içirdim.Yenə o xoş səs məni xəyallardan ayırdı.Bu 
sükutu pozan həmin o ikinci nəfər idi. İndi onu yaxından görürdüm. 
Qarşımda üzündə təbəssüm olan bir mələk dayanmışdı. Bu”mələk” dilləndi: 
-Baba, hara  getmək istəyirsiniz? 
       -Qarabağa. 
      Mələyin üzündəki təbəssüm kədərlə əvəz olundu. 
       Qəlbimdəki səs isə get-gedə yüksəlirdi: Əzizinəm, Qarabağ…yaddan 
çıxmaz Qarabağ…                  
 
 
34 
 
Oğul əvəzi 
 
          Əvəz hərbi xidmətini qurtarıb evə 
getməyə hazırlaşırdı.  Ona  yeni 
gəlmiş bir əsgər yaxınlaşdı və dedi: 
         - Qardaş, səndən bir şey xahiş 
etmək istəyirəm. 
         - Eşidirəm,sözünü de. 
         - Bizim ev Bakı yolundadır. Sənə 
zəhmət də olsa anama baş çək. Məndən nigarandır. 
         - Bəs deyirdin ki, qarabağlısan? 
         - Hə, elədir, qarabağlıyam. Kəndimizi ermənilər işğal edib. 
       Əvəz, düşünmədən dediynə  utandı. Başını belə qaldırmayıb dilləndi: 
      - Evin nömrəsini, küçənin və ananın adını bir kağıza yaz ver. 
      - Yazmağa ehtiyac yoxdur. Ümid qəsəbəsində yaşayırıq. Kimdən 
soruşsan ki, Şuşalı Xanımın evi hansıdır, göstərəcəklər. 
        Əvəz hamı ilə sağollaşıb yola çıxdı. 
       …Avtobus sürücüsündən xahiş etdi ki, Ümid qəsəbəsində saxlasın. 
Gözünü pəncərədən çəkmirdi. Getdikcə Qarabağın dağlarını,yamaclarını, 
meşələrini təpələr, sonra da kasıb, şoran düzənliklər  əvəz edirdi. Sürücü 
avtobusu kənara çəkib saxladı: 
       - Əsgər, dediyin yerə çatdıq, düşə bilərsən. 
       Qəsəbə elə yolun kənarında idi. Bir qədər getdikdən sonra birinci rast 
gəldiyi doqquz-on yaşlı oğlandan soruşdu: 
      - Bilmirsən Xanım xalanın evi hardadır? 
      - Bilirəm. Niyə bilmirəm?  Gəl gedək göstərim. 
35 
 
      Əsgərin əlindən tutub sevinə-sevinə aparırdı. 
     - Hə, çatdıq. Sən burda gözlə. 
     Daha uşağın sözünə bir söz deməyib dayandı. Uşaq küçə qapısını açıb 
içəri keçdi və var səsiylə çağırmağa başladı: 
     - Nənə, Xanım nənə, tez gəl muştuluğumu  ver. Oğlun əsgərlikdən 
qayıdıb. 
     Heç yarım dəqiqə keçməmiş Xanım xala ayaqyalın, baş açıq özünü 
yetirdi. 
     - Hanı oğlum? 
     Oğlan cəld elə qapı ağzında dayanmış Əvəzi içəri dartdı. Xanım xala 
hönkürtü ilə ağlaya-ağlaya onu qucaqladı: 
     - Can oğul, nə bildin ki, sənin üçün çox darıxmışam.Nə yaxşı gəldin. O 
da ananı qucaqladı.Bərk kövrəlmişdi. Özünü saxlaya bilməyib səsiz-səssiz 
ağlayırdı. İçəri keçib üzbəüz oturdular. Ana çaşıb qalmışdı. Bu  onun oğlu 
deyildi. Gözlərini hələ də için-için ağlayan əsgərdən çəkə bilmirdi. Yaxılaşıb 
başını tumarlamağa başladı: 
     -Nə oldu sənə? Niyə belə ağlayırsan? Ağlama, elə sən də mənim 
oğlumsan. 
     Bu sözlərdən və tumardan sonra əsgərin ağlamağı daha da şiddətləndi. 
Axı, necə deyəydi ki,hələ onu bu  vaxta kimi ürəkdən qucaqlayan, oğul 
deyən  olmayıb. 
     Xanım xala  mətbəxə keçib çay qoydu. Daha otağa keçmədi. Hazır 
olduqdan sonra əsgərə və özünə  çay apardı. 
     Əvəz çayını içib getmək istədiyini bildirdi. 
     - Hara gedirsən?  Elə indi gəlmisən ki. Heç çörək də yeməmisən. 
Təkəm. Bir-iki gün qal sonra gedərsən. Qoy oğlumun ətrini səndən alım. 
     - Yaxşı, nə deyirəm,olsun. 
36 
 
     Əvəzlə Xanım xala mehribanlaşmışdılar. Çay içə-içə şirin söhbət 
edirdilər. Xanım xala dilləndi: 
     - Ay oğul, neçə gündür bir yerdəyik. Heç demirsən harada 
yaşayırsan,eviniz hardadır? Adını belə bilmirəm. 
     Bu sualdan çöhrəsi tutuldu. Bir qədər keçdikdən sonra qəmli-qəmli 
dilləndi: 
     - Deyilənə görə Laçındanam. Ata-anamın kim olduğunu bilmirəm. Onlar 
haqqında heç bir məlumat yoxdur. Körpə ikən məni əsgərlər xilas edib 
uşaq evinə veriblər. İnternat məktəbini bitirib peşə məktəbində oxumuşam. 
Ordan da əsgərliyə getmişəm. Adımı da tərbyəçilər qoyub - Əvəz. 
     Bu cavabdan Xanım xala çox pis oldu. Əsgərə yaxınlaşıb əlini üzünə 
qoyub diqqətlə baxmağa başladı.O, bu üzdə Xocalıda itirdiyi ərinin və 
oğlunun doğma cizgilərini axtarırdı. 
     - Mən sənin getməyinə razı deyiləm.  Bilirsən ki, oğlum əsgərlikdədir, 
gələnəcən oğlumu əvəz elə. 
     Xanım xalanı tək qoyub getməyə ürəyi gəlmirdi. Ona 
isinişmişdi.  Günlər, aylar keçirdi. Artıq Xanım xalanın oğlunun gələn vaxtı 
idı. Lakin, gəlib çıxmırdı. Əvəzin səbri çatmadı. Xanım xalaya oğlunun 
dalınca getmək istədiyini bildirib yola düzəldi. Xidmət etdiyi hərbi hissəyə 
çatdı. Komandir və zabitlər onu hörmətlə qarşıladılar. Amma aldığı xəbər 
sarsıdıcı idi: “Əsgər bir ay bundan qabaq hərbi tapşırığı yerinə yetirməyə 
getsə də hələ  gəlib çıxmayıb.” 
     Əvəz Xanım xalaya nə deyəcəyı barədə düşünürdü. Gəlib 
çatdı.Avtobusdan düşdü. Onu yolun kənarında  dayanmış Xanım xala 
gözləyirdi. Üz-üzə dayandılar.  Sükutu Əvəz pozdu: 
     - Ana. 
     O, həyatında  birinci dəfə idi ki,ana deyirdi.Təkrar dilləndi: 
     - Ana, qardaşım hərbi tapşırığı yerinə yetirməyə gedib. 
     Heç biri dillənmədi. 
37 
 
     Aylar keçdi. Ayları illər əvəz etdi. 
     Evdə tək idilər. Əvəz hiss elədi ki, Xanım xala sözlü adama oxşuyur. 
Amma sözünü deməyə ürək eləmir. 
     - Ana , sözünü saxlama, de. 
     - Bilmirəm necə deyim. Səni evləndirmək istəyirəm. 
     Bu təklifdən Əvəz diksindi: 
     - Yox , ana. Qardaşım gəlməmiş evlənə bilmərəm. 
     - Oğul, get-gedə yaşlaşıram. İstəyirəm ki, gəlin çayı içim,qucağıma nəvə 
alım. Gəl ananın sözünü yerə salma. 
     Bu sözün qabağında daha dillənməyib başını aşağı saldı. 
     Həyətdə  toy mağarı qurulmuşdu. Xanım xalaya nə qədər məsləhət 
versələr də ki, toyu şadlıq sarayında elə. Etiraz etmişdi: 
     - Yox əhd etmişəm ki, toyu həyətdə edim. 
     Toy davam edirdi. Yerlilərindən biri ona yaxınlaşıb gülə-gülə dilləndi: 
     - Xanım, bəy axı sənin oğluna oxşamır. 
     - Bu mənim böyük oğlumdur. 
     - Onda bəs kiçik oğlun hanı? 
     - Kiçik oğlum əsgərlikdədir.İnşallah gələr. Onun da toyuna hamınızı 
çağıracağam. 
 
 
 
 
38 
 
YAXŞILIQ 
  
      Asifin qulaqlarına şəlalə səsi, bülbüllərin cəh-cəhi,yarpaqların xışıltısı 
və bir də  bu səslərin ahənginə şirinlik gətirən incə qız səsi qarışırdı. 
Hərdən də bu səslərə xırıltılı, iniltili bir səs də qoşulurdu. Necə də gözəl 
yuxudu.Özünü cənnətdə hiss edirdi.O, bu yuxudan ayılmaq istəmirdi. 
Bu   yuxunun uzun çəkməsini arzulayırdı. Hiss etdi ki, gözünə günəş şüası 
düşür. Oyanmaqdan qorxdu. Cəld əliylə gözlərini tutdu. Elə bu an incə səs 
həyəcanla çağırırdı: 
     - Baba, baba, hardasan? Əsgər özünə gəlib. Tez gəl. 
     Bu səsə Asif tez gözlərini açdı. Heç nə anlamadı. Diqqətlə ətrafı 
nəzərdən keçirdi.  Hər tərəf daş və qayalıq idi. Buranın mağara olduğunu 
anladı. Çox çəkmədi ki, mağaraya saçları ağarmış, beli bükülmüş yaşlı kişi 
və onun əlindən tutmuş 13-14 yaşlı qız daxil oldu. 
     Yaşlı kişi əsgərə yaxınlaşdı. Əlini onun alnına qoydu. Asif yerindən 
qalxmaq istədi. Amma bacarmadı. Yaşlı kişi dilləndi: 
     - İndi qalxa bilməzsən. Əl-ayağın yadırğayıb. Tezliklə  sağalacaqsan. 
     Əsgər gündən - günə yaxşılaşırdı. Baba, nəvə və əsgər bir-birlərinə 
isinişmişdilər. 
     Havalar get-gedə soyuyurdu. Gecələr mağarada ocaq qalayırdılar. 
Xoşbəxtlikdən ocağın işığı kənardan görünmürdü. Ocaq başında idilər. 
Baba dilləndi: 
     - Oğul, biz təxminən bir ildən yuxarıdır ki, bu mağaradayıq. Keçən qışı 
bir təhər keçirdik. Bu qış sərt olacaq. Burda qala bilmərik.Allaha şükür, 
daha yaxşısan. Getməliyik. 
     - Baba, nə dedin? Bir ildən yuxarıdır burdayıq? Heç nə başa düşmədim. 
     - Hə oğul, elədir. Biz səni cığırda huşsuz halda tapıb bir təhər bu 
mağaraya gətirmişik. Yollar təhlükəli olduğu, həm də maşallahlar olsun, 
kəndə aparmağa gücümüz çatmadığı üçün hələlik burda qalmağı qərara 
aldıq. Səni  kimsəsiz qoyub gedə bilməzdik. Bu çığır çətin və təhlükəli 
39 
 
olduğu üçün burdan ancaq bələd olanlar istifadə edir. Oğlum və gəlinim 
hərbi xidmətdədir.Oğlum zabit, gəlinim isə həkimdir. Kənddə bu nəvəmlə 
yaşayırdıq. Bir gecə  ermənilər qəflətən hücum edib kəndimizi darmadağın 
edərək yandırdılar. Biz də məcbur olub  kəndi tərk etməli olduq. Hə oğul, 
de görək sən kimsən? Bura necə olub çıxmısan? 
     - Baba,  hərbi xidmətimi başa vurub qurtarmışam. Hərbi hissəmiz 
dağların arasındadır. Evə tez çatmaq üçün kəsə yolla getməyi qərara 
aldım. Qəflətən zəlzələ qopdu. Dağın başından iri-iri daşlar tökülməyə 
başladı. Mən də qayaya sığınmışdım.Bu qaya mənə Təngəaltını xatırlatdı. 
Məndən azca aralı mina partladı.Sən demə daşlardan biri düz minanın 
üstünə düşüb. Məni də ölumdən qaya qurtarıb. Sonrasını xatırlamıram. 
     ... Ala toranlıqda üç nəfər qayaların arasıyla sakit-sakit irəliləyirdi. Heç 
biri dillənmirdi. Nəhayət, uzun,üzücü çığır qurtardı. Kənd  yoluna 
çıxmışdılar.Yaxınlaşan avtobusa əl edib saxlatdılar.  Bir neçə saatdan 
sonra Asif yaşadığı rayona çatdı. Sürüçüdən saxlamağı xahiş etdi. Baba və 
nəvə ilə sağollaşıb avtobusdan düşüb onların oturduqları yerə, pəncərənin 
qabağına gəlib onlara əl etdi. Bircə anda gördüyü onu sarsıtdı.Baba və 
nəvənin gözləri doluxsunmuşdu. Elə bil yuxuda idi. Birdən ayıldı.Öz-özünə: 
     - Mən nə edirəm? Axı onların gedəsi yeri yoxdu. 
     Qaçaraq tərpənməkdə olan avtobusun böyrünü əliylə möhkəm 
şappıldatıb ucadan qışqırırdı: 
     - Saxla, saxla! 
     Cəld avtobusa qalxıb, onların əlindən tutaraq avtobusdan düşürdü. 
     - Bizə gedirik. Bir yerdə yaşayacağıq. 
     Yoldan keçənlər baş-başa verib  bir-birlərini  qucaqlayaraq sakit-sakit 
ağlayan üç nəfərə təəcüblə baxırdılar. 
 
 
40 
 
 
KİTABIN İÇİNDƏKİLƏR 
 
 
Ön söz. Hekayələrində Qarabağ yanğısı, Vətən dərdi göyərdən yazıçı.......3 
Məhərrəm Mustafanın söz qüdrəti................................................................. 4 
Məhərrəm Mustafa yaradıcılığına baxış......................................................... 6 
YARALI  TUT  AĞACI..........................................................................................7 
 Damsız  ev  .......................................................................................................12 
Ata əmanəti      ..................................................................................................13 
ƏLİNİN  MÜQƏDDƏS  ƏMANƏTİ........................................................................5 
Qaranquşun  Xocalı arzusu...............................................................................18 
Müqəddəs duz....................................................................................................20 
 Səngərdə Qurban süfrəsi..................................................................................23 
QANLI NİŞAN ÜZÜYÜ.........................................................................................25 
Yas məclisində şənlik........................................................................................28 
Gözlənilməz görüş..............................................................................................30 
Əzizinəm, Qarabağ…..........................................................................................32 
Oğul əvəzi............................................................................................................34 
YAXŞILIQ..............................................................................................................38 
 
 
 
