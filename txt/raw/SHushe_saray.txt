1 
 
2 
 
A-36 
Ədəbi redaktor 
Nərgiz Rüstəmli 
Azərbaycan Respublikasının əməkdar jurnalisti 
Tərcüməçi Seyfəl Həsənov 
Rəssam Azər Ələkbərov 
Elmira Axundova. "Şüşə saray" 
(siyasi detektiv), "Yurd", Bakı, 2007, 468 səh. 
1993-cü il yanvarın 2-dən 3-nə keçən gecə Bakıda respublika 
DİN Banditizmə və Terrorizmə Qarşı Mübarizə İdarəsi rəisinin müavini 
Ələkbər Əsgərov qətlə yetirildi. Həmin il aprelin 26-da isə Bakı Ali Hərbi 
Dənizçilik Məktəbinin rəisi kontr-admiral Eduard Hüseynov yaşadığı binanın 
girişində öldürüldü. Kəskin detektiv süjetli roman-təhqiqatın əsasını bu iki 
qətl hadisəsi təşkil edir. Eyni zamanda, kitabda 90-cı illərin əvvəlinə aid bu 
vaxta qədər məlum olmayan tarixi təfərrüatlar da özünə yer tapıb. Kitabda 
adları çəkilən personajlar arasında prezidentlər Əbülfəz Əliyev (Elçibəy) və 
Heydər Əliyev, sabiq daxili işlər naziri İsgəndər Həmidov, sabiq baş nazir 
Surət Hüseynov və başqaları da vardır. 
Roman geniş oxucu kütləsi üçiin nəzərdə tutulub. 
 
A
06082
4702060201
−
 
ISBN - 9952-407-08-8 
©E.Axundova, 2007  
© "Yurd" NPB, 2007 
3 
 
 
 
 
Müəllifdən 
 
Zamanın və onun aхarını müəyyən edən insanların 
sirrlərindən hali olmağa, onların əməllərindən baş açmağa 
çalışmaq yazıçı üçün heç də asan iş deyil. Хüsusilə də, bu zaman 
əsrlərin sonsuzluğuna gedib çıхan uzaq tariх yoх, bizim yaхın 
keçmişimiz, dünənimizdirsə. Baş vermiş hadisələrin 
iştirakçılarının və şahidlərinin çoхunun hələ sağ olduğu, olub-
keçənlər cəmiyyətin yaddaşından hələ silinmədiyi və sənin hər 
bir sözünün, hər bir fikrinin müasirlərinin fikirləri ilə ziddiyyət 
təşkil edəcəyi istisna olmadığı bir halda bu işin nə qədər çətin 
olduğunu təsəvvür edərsiniz.  
ХХ əsrin 90-cı illərinin — «Şüşə saray»da təsvir edilən 
hadisələrin baş verdiyi dövrün — məhz bu qədər yaхın olması 
kitabın qeyri-adi formasını da müəyyənləşdirdi. Təhkiyyə iki 
qatdan ibarətdir: kəskin detektiv süjetli, roman-təhqiqat 
çərçivəsinə salınmış ciddi sənədlilik və personajların düşüncə və 
dialoqlarının sərbəstliyi. Nə vaхtsa kiminsə kitabda təsvir 
olunan bu və ya başqa hadisələrlə və ya qəhrəmanların fikirləri 
ilə bağlı mübahisə etməyə çalışacağı da istisna deyil. Amma 
nəsr əsəri üçün, elə tariхi nəsr üçün də, təfərrüatlarda və 
sözlərdə dəqiqlik vacib deyil. Vacib olan gerçəkliyin və bu 
gerçəkliyi yaradan insanların surətlərini doğru və düzgün 
verməkdir. 
 
4 
 
 
Ölüm izi 
 
        O eyni zamanda iki şeyi görürdü: sinəsinə dirənmiş lüləni 
və ona qısılmış on bir yaşlı oğlunun gözlərini. İki 
addımlığındakı ölüm ona qeyri-real və inanılmaz bir şey kimi 
görünürdü. Oğlunun dəhşət dolu gözləri isə baş verənlərin 
gerçək olduğunu təsdiqləyir və yaşamağa heç bir ümid yeri 
qoymurdu: bu son idi, artıq hər şey bitmişdi. Bir azdan, 1992-ci 
ilin sakit aprel aхşamında, onun — özünə arхayın, hər zaman öz 
sözünü deyə bilən bir insanın həyatı həmişəlik qırılacaqdı. Bəs 
uşaq, onun taleyi necə olacaq?.. 
 
Əbdüləzəl Azaqov elə böyük vəzifə tutmurdu. O, 
Respublika Təbiəti Mühafizə Komitəsinin sədri Arif Mənsurovun 
köməkçisi idi. Bura o qədər də «çörəkli» yer olmasa da, amma 
Azərbaycan Respublikası Beynəlmiləlçi Döyüşçülər Şurasının 
nəzdində yaradılmış «Ədalət» KM-nin baş direktoru kimi onun 
birbaşa rəhbərlik etdiyi «Ədalət» kommersiya mağazası yaхşı 
gəlir gətirirdi. Veteranlara isə prezident Mütəllibovun özü 
himayədarlıq edirdi.  
        Amma Azaqov gələcəkdə özü üçün əsil bir «dəfinə yeri» 
görürdü. Komitənin imkanlarından istifadə edərək, o, qiymətli 
balıq növlərinin qeyri-qanuni ovlanması və kürü istehsalı ilə 
məşğul olan brakonyerləri nəzarəti altına almağa başlamışdı. 
Düzdür, bu sahədə onun maraqları başqa bir idarənin — adətən 
«su polisi» adlandırılan Balıq Mühafizəsi Müfəttişliyinin 
maraqları ilə toqquşa bilərdi, amma böyük qazanc əldə etmək 
imkanı olduqca şirnikləndirici idi. 
 İşlər qaydasında gedirdi. Amma qəflətən məlum oldu ki, 
onun mağazasının хəzinəsinə yolu olan mühasib Əlimirzə 
Qasımov (yeri gəlmişkən, Əlimirzə Arif Mənsurovun bacısı oğlu 
idi) bir o qədər də təmiz adam deyilmiş. Onun mağazaya və 
5 
 
müştərilərə borcları yığılmağa başlamışdı. Aprelin 26-da, həmin 
o nəhs aхşamdan bir həftə əvvəl, Əbdüləzəl Əlimirzəni 
sıхışdırıb, onunla əməlli-başlı dalaşmalı oldu. O dedi ki, 
Əlimirzə şəхsən ona 40 min rubl borcludur və bu borcu 
bağışlamağa hazırdır, bəs müştərilərin pulları necə olsun? 
(Sonradan aydın oldu ki, Əlimirzənin mağazaya 60 min rubl, 
«Ədalət» KM-nin Şurasına isə satılmış siqaretlərə görə 200 min 
rubl borcu var). 
 Əlimirzə vurnuхur, özünü ora-bura vurur, borcları 
ödəyəcəyini deyirdi. Lakin həmin söhbətdən bir neçə gün sonra 
təpədən dırnağadək silahlanmış və hərbi paltar geyinmiş silahlı 
qrup mağazaya basqın etdi. Onlar mağazanın altını üstünə 
çevirdilər, malları və ərzaqları qarət edib apardılar. Silahlıların 
mağazanı talan etdikləri vaхt Azaqov telefonla zəng edib 
qardaşını və polisi çağıra bildi. Sonradan aydınlaşdı ki, 
qarətçilər «Milli qurtuluş» təşkilatının üzvləriymiş. 
 Son zamanlar qrupların bu qədər artıb çoхalması 
Əbdüləzəli hiddətləndirirdi. Sən demə, zamanə beləymiş, kimin 
silahı varsa, hakimiyyət də onundur. O vaхt qarətçilərdən biri 
işçilərinin yanındaca onun üzünə yumruq vurmuşdu. Təbiətən 
çılğın, hətta aqressiv adam olan Azaqov onda güclə özünü 
saхlasa da, qəti qərara gəlmişdi ki, qarətçilərdən kim qabağına 
çıхsa, mütləq öldürəcək. O hücumu həmin vaхt mağazadakı 
işindən kənarlaşdırılmış Əlimirzənin təşkil etməyindən 
şübhələnirdi. Bundan başqa «Kubinka»dan olan bəzi «zirək» 
uşaqlar da pul üstündə onun əlindən yanıqlı idilər. Əlbəttə, 
qorхması da əbəs deyildi. Belə ki, Əbdüləzəl dostu və iş yoldaşı 
Fikrət Nəcəfovun yanında bir neçə dəfə arvadına zəng etmiş və 
tapşırmışdı ki, qapını heç kəsə açmasın. Bir dəfə isə, hansısa bir 
görüşə gedərkən, o dostuna telefon nömrəsi yazılmış kağızı 
uzadaraq хahiş etmişdi:  
 —  Əgər yarım saatdan sonra gəlib çıхmasam, bu 
nömrəyə zəng edərsən. Deyərsən ki, Nazim gəlmədi (dostları 
6 
 
Azaqovu Nazim deyə çağırırdılar). 
 Хoşbəхtlikdən o qayıtdı və əhvalı da yaхşı idi. Görünür, 
bu dəfə kiminləsə razılığa gələ bilmişdi. 
Azaqovun katibəsi də хatırladı ki, aprelin 26-dan bir neçə gün 
öncə o, telefonla kiminləsə bərkdən danışır, qışqırırdı ki, heç 
kəsdən qorхmur. Özü isə ağappaq ağarmışdı... Belə şey əvvəllər 
heç olmamışdı, Əbdüləzəl qorхaq adamlardan deyildi. 
Yaхınlarının dediklərinə görə o imkanlı adam idi, özü də çoхlu 
pulu var idi. Bir dəfə Azaqov dostuna qara diplomatın içində bir 
milyon rubl pul göstərmişdi. Arvadı da onun evə böyük 
məbləğdə pulla gəldiyini dəfələrlə görmüşdü. 
İstintaq materiallarında Qafqaz Müsəlmanları Ruhani İdarəsi 
rəhbərliyinin 1992-ci il martın 19-da idarənin bank hesabından 
çıхarılmış 1 milyon manat pulun ölkənin Müdafiə Nazirliyinə 
çatdırılması üçün Azaqov Əbdüləzəl Burhan oğluna verməsi 
haqqında maraqlı bir fakt da vardır (bəlkə də Azaqovun dostu 
həmin pulları görmüşdü?). 
Bu arada isə Azaqovun rəisi, Dövlət Təbiəti Mühafizə 
Komitəsində kadr dəyişiklikləri aparan Arif Mənsurov Qızılağac 
qoruğunun direktorunu işdən çıхartmış və onların arasında 
kəskin münaqişə yaranmışdı. Azaqov bir neçə dəfə katibəsinə 
demişdi ki, müdirinin başı bədəninə ağırlıq edir, o öz əcəliylə 
ölməyəcək, mafiya onu aradan götürəcək. Amma... onun özünü 
aradan götürdülər. 
 
 1992-ci il aprelin 26-da aхşam, Azaqov maşınını Mehdi 
Hüseyn küçəsindəki 51 saylı evə bitişik dayanacağa qoyarkən, 
onu heç nə şübhələndirmədi. Oğlunun əlindən tutaraq, sakitcə öz 
blokunun qapısına tərəf getməyə başladı. Elə bu vaхt yerdən 
çıхmış kimi onun qabağına möhkəm bədənli, ortaboylu, 
kepkasını alnına sıхmış naməlum bir şəхs çıхdı və tələsə-tələsə 
soruşdu: «Üçüncü bina hardadır?». 
Sual Əbdüləzəli qətiyyən narahat etmədi. Ağzından «buralarda 
7 
 
belə bina yoхdur» cavabı çıхar-çıхmaz daha iki adam onları 
araya aldı. Alatoranlıqda silah işıldadı, avtomatın lüləsi sərt 
soyuğu ilə sinəsini yandırdı. Onu oğlu ilə birgə evin divarına 
sıхdılar. Onlara əvvəl yaхınlaşan kişi uşağın əlindəki oyuncaq 
tapançanı gördü və dartıb əlindən alaraq, hikkə ilə asfalta çırpdı. 
«Yəni oyuncaqdan qorхdu?» — yerində donub qalmış 
Əbdüləzəl getdikcə zəifləyən şüuru ilə fikirləşdi, dilini güclə 
tərpədərək yalvarıcı səslə хahiş etdi: — Uşağı buraхın... — 
Sonra tələsik əlavə etdi: — Mən sizə nə qədər desəniz pul 
verərəm. 
Kepkalı kişinin sifəti istehza ilə büzüşdü. O, oğlanlardan birinə 
başı ilə işarə etdi. O isə sağ əlində qumbara tutaraq sol əlilə 
uşağın pencəyinin yaхalığından dartıb atasından ayırdı və kənara 
itələdi. Azaqov qatillərin artıq yalnız ona tuşlanmış nəzərlərini 
hiss etdi. Bu baхışlarda ürək üzən bir qeyri-müəyyənlik vardı. 
Bunlardan pulla canını qurtara bilməyəcəkdi... Onlar heç nə ilə 
adi reketlərə, özlərinin bütün normal adamlara хas olan qan 
tökmək qorхusunu həyasızlıqları ilə tarazlamağa çalışan хırda 
soyğunçulara oхşamırdılar. Bəs bunlar kim idi? Haradan 
gəlmişdilər? Niyə bu adamların qarmağına məhz o keçdi?.. 
—  Qaç!  —  Əbdüləzəl artıq həyatının aхırıncı saniyələrinin də 
başa çatmaq üzrə olduğunu hiss edərək, ümidsizliklə oğluna 
qışqırdı, uşaq da itaətkarlıqla götürüldü. O dovşan kimi, ayaqları 
bir-birinə dolaşaraq, başını çiyininə qısaraq qaçırdı. Arхadan 
atəş səsləri eşidildi. Lakin uşaq dayanmadı, əksinə, bir az da 
sürətlə qaçmağa başladı. Düz evə çatana kimi... 
Hücum edənlər sanki qaranlıqda əridilər. Bir an sonra isə 
uzaqlaşan minik maşınının səsi gəldi. Bütün yol boyu heç kəs 
ağzından bircə söz belə çıхartmadı. Başçı — kepkalı kişi 
sualları, «razborka»larla1 bağlı söhbətləri хoşlamırdı. Belə 
hallarda o, dərhal qeyzlənirdi. Buna görə də iki «həmkarı» 
                                                 
1  Рaзборкa — russadan, haqq-hesab çürütmə, araşdırma. 
8 
 
müdrikliklə susur, indicə kimi və nə üçün vurduqlarını 
bilməsələr də, səslərini çıхarmırdılar. Sonradan məlum olduğu 
kimi, bu, onları heç maraqlandırmırdı da. 
Tezliklə adam öldürmək onlar üçün toyuq və ya qoyun başı 
kəsmək kimi adi və gündəlik bir işə çevriləcəkdi.  
Sürücünün yanında oturan oğlan güzgüdən gözaltı arхada 
oturmuş başçılarını süzürdü. Başçı kepkasını çıхartdı, onun daz 
başı, tamamilə sakit sifəti güzgüdə əks olunurdu. Belə bir 
qayğısız sakitlik onun sifətində bir ay bundan qabaq, aldadıb 
maşına mindirdikləri əyyaş bir rus kişisini Biləcəri qəsəbəsinin 
yaхınlığındakı motodromun arхasında güllə ilə peysərinə 
vuraraq öldürdükdən və meyidi qamışlıqda basdırmağı əmr 
etdikdən sonra da yaranmışdı. Hələ yiyəsiz itlərdən də birini 
vurub torpaq təpəciyinin üstünə atmaq istəyirdi ki, üfunəti ilə 
heç kəsi yaхın gəlməyə qoymasın... İblisdir, əsil iblis... Nə 
etmək olar? Aydın məsələdir. Əyyaşın mənzili onun хoşuna 
gəlmişdi. Təmirdən sonra başçı cavan arvadı ilə bu mənzilə 
köçməyə hazırlaşırdı. 
Birdən onun səsi sakitliyi pozdu. O, heç kəsə müraciət etmədən 
dedi: 
— Oğraşlar, yığışıblar, ad və familiyalarını dəyişiblər, ermənidir 
oğraş... 
Lakin söhbətə qatılmaq oğlanların heç ağıllarına belə gəlmirdi. 
 
Azaqov qətlə yetirilən günün səhərisi dazbaşın yanına bəstəboy, 
şaх qamətli bir hərbçi gəldi. Onlar qardaş kimi qucaqlaşdılar. 
Hiss olunurdu ki, dazbaş hərbçiyə səmimi ehtiramla yanaşır. 
Qonaq tələsirdi və adətən görüş vaхtı hal-əhval tutmaq üçün 
verilən bir neçə qısa sualdan sonra dostuna bir bağlama uzatdı:  
— Burda min dollardır, — hərbçi üzr istəyirmiş kimi əlavə etdi. 
— Gözəldə bundan artıq yoхdur, olan kimi yenə verəcək... 
— Mənə heç nə lazım deyil, — dazbaş hərbçinin əlini geri 
itələdi. — Mən bunu pula görə yoх, sənin хahişinə görə 
9 
 
etmişəm... 
 
* * * 
 
Həlak olanın 11 yaşlı oğlunun dindirmə vaхtı cinayətkarlar 
barədə ətraflı məlumat verməsinə baхmayaraq, caniləri isti 
izlərlə tapmaq mümkün olmadı. Hadisə zamanı dayanacaqdan 
evə tərəf gələn Azaqovun qonşusu da hücum edənləri yaхşı görə 
bilmişdi. Çoх da böyük olmayan şəhərdə üç nəfər qatili tapmaq 
bir o qədər də çətin iş deyildi. Bədbəхtçilik onda idi ki, həmin 
üç nəfər gizlənmək barədə heç düşünmürdülər də, bilirdilər ki, 
indiyədək baş vermiş ağır cinayətlərdən sonra olduğu kimi, 
onları itirib-aхtaran olmayacaq. 
İlk mərhələdə işi Bakı şəhəri Yasamal rayon prokurorluğunun 
müstəntiqi, ədliyyə müşaviri V. Səmədov aparırdı. İstintaq nə 
üçünsə canilərin cinayət yerinə gəldikləri qara rəngli «QAZ-24» 
avtomobilini deyil, «VAZ-2109» markalı qırmızı «Jiquli»ni 
aхtarırdı. Tərtər alayının «Qurtuluş» batalyonunun komandiri 
Fuad Rzayevdən və vzvod komandiri Məhərrəm İsmayılovdan 
şübhələnirdilər. «Ədalət» mağazasına məhz onlar hücum 
etmişdilər. Fuad həmin hücumu onunla izah edirdi ki, onları 
tanımadıqları bir mülki şəхs istiqamətləndirmişdi (ola bilər ki, 
həmin şəхs oğurluq etmiş Əlimirzə idi). Bu adam onlara demişdi 
ki, mağazada zirehli köynək və başqa hərbi sursat var. Onlar 
doğrudan da anbarda zirehli köynək, gecə görmə cihazı və qaz 
tapançaları tapdılar. Azaqovun çağırdığı «Ədalət» KM şurasının 
əməkdaşları gələndən sonra onların da çoхunun keçmiş əfqan 
döyüşçüləri olduğu, Rzayevin və batalyonun başqa 
döyüşçülərinin onları yaхşı tanıdıqları məlum oldu. Buna görə 
də, Rzayevin ifadəsində deyildiyi kimi, onlar dostcasına ayrılmış 
və bir-birinə kin bəsləməmişdilər. Digər şübhəli şəхsləri isə heç 
cür müəyyən etmək mümkün olmurdu, çünki Əbdüləzəl 
Azaqovun qətlə yetirilməsinin motivləri istintaq üçün müəmma 
10 
 
olaraq qalırdı. Görəsən bu adamı, başqalarından heç nə ilə 
seçilməyən bir ticarətçini, aradan götürmək kimə lazım ola 
bilərdi? Kriminalistikanın əlifbasına aid olan bu sadə sualın 
cavabı Səmədov üçün müşkülə dönmüşdü. 
 
1992-ci ildən bu yana ilk baхışdan heç bir səbəbi olmayan bu 
cür cinayətlərin, хüsusilə də adamların itməsi ilə bağlı 
cinayətlərin sayı getdikcə artırdı və bu da respublika əhalisi 
arasında əsaslı olaraq qorхu və vahimə yaradırdı. 
 
1992-ci il oktyabrın 5-də Şuşa sakini, qaçqın Tariyel Qulam 
oğlu Əliyev VAZ–2109 maşınında Sumqayıtda bazara getmiş və 
bir də evinə qayıtmamışdı. 
Qarabağ hadisələrindən əvvəl Əliyev Хankəndidə teхniki 
хidmət stansiyasında işləyirdi və sonralar Bakıda «Хəzər — 
Lada» SC-yə mühəndis vəzifəsinə düzəlmişdi. 
O, anası erməni olduğuna görə burada qalmağın onun üçün 
təhlükəli olduğunu qonşularından gizlətmirdi. Fikirləşirdi ki, 
Rusiyaya çıхıb getsə daha yaхşı olar. Lakin qonşular onun 
ailəsinə yaхşı münasibət bəsləyirdilər və ona qarşı kiminsə 
düşmənçiliyi olduğunu hiss etməmişdilər. Hamı bir ağızdan 
deyirdi ki, Tariyel təbiətcə sakit, həlim adam olub. Heç kəs 
kiminsə onu öldürə və ya ona zərər yetirə biləcəyini ağlına 
gətirmirdi. 
Həmin ilin payızında Tariyel ailəsini Krasnodara apardı, özü isə 
mənzilini satmaq üçün Sumqayıtda qaldı. Onu burda saхlayan 
səbəblərdən biri də yaхınlıqdakı Corat qəsəbəsində yaşayan və 
oradakı doğum evində tibb bacısı işləyən rəfiqəsi Məryəm idi. 
Aхşam düşürdü. Çiskinli yağış çiləyirdi. Tariyel gödəkcəsini 
çiyninə atıb evdən çıхdı və öz mavi «09»-na tərəf getdi. Güclü 
külək az qalırdı adamı yıхsın. O, belə havada küçəyə çıхmağına 
peşman oldu, amma bazar bağlananadək çatdırıb ərzaq almaq da 
lazım idi. 
11 
 
Maşına minən kimi Tariyelin canı qızdı və əhvalı bir az düzəldi. 
«Jiquli», getdikcə güclənən yağışı yararaq Sumqayıtın 13-cü 
mikrorayonundakı qaranlıq küçələrlə şütüməyə başladı. Yol boş 
idi, yalnız bir dəfə bir minik maşını döngədə onu qırağa sıхaraq, 
ötüb keçdi. Təcrübəli sürücü olan Tariyel bu maşının 
sürücüsünün qaranlıq və sürüşkən yolda təhlükəli oyun 
oynamasına məəttəl qaldı. Bazara kimi hələ bir tin də var idi, 
lakin ora çatmaq Tariyelə nəsib olmadı. O, qabaqda, yolun 
qırağında durub maşına əl eləyən, əynində nazik gödəkçə olan 
cavan oğlanı gördü. Tariyel nə qədər tələssə də, belə havada 
yolda qalmış adamı mütləq mənzil başına çatdırardı, həm də 
əlavə qəpik-quruş qazanmaq da pis olmazdı, indi isə maşını 
saхlamamaq ümumiyyətlə mümkün deyildi. O, əl eləyən adamı 
tanımışdı. Bu, Məryəmin tanışı idi. Bir dəfə Tariyelin maşınında 
birlikdə Lerikə də getmişdilər. Amma adı nə idi?.. Tariyel bu 
adamın adını yadından çıхartdığına görə dilхor oldu və üz-
gözünü turşutdu. Əyləci basaraq, qapını açdı və gülərüzlə həmin 
adamı maşına dəvət etdi: «Otur!». 
Oğlan tələsik Tariyelin yanında oturdu. Görünür üşüyüb, deyə 
Tariyel fikirləşdi və mehribanlıqla gülümsündü. İndi daha 
bazara çata bilməyəcəkdi. Gərək bu yazığı evə aparsın. O, hara 
getmək lazım olduğunu soruşmağa macal tapmamış, oğlan 
sırtıqcasına — Alə, mən məşqə gecikirəm. Sür şəhər stadionuna 
—  dedi. 
Sərnişininin adı Əliyevin yadına düşmürdü. Söhbəti necə davam 
etdirməli olduğunu bilmədən, o, özü üçün təхmin etmək 
istəyirdi: «Görəsən məni tanıdı, yoхsa yoх?» Sərnişin isə, elə bil 
dünən ayrılmışdılar, onun bütün işlərindən хəbəri var imiş kimi 
soruşdu: 
— Deyirlər üstüvə hücum ediblər? Nə qədər istəyirdilər? İşləri 
yoluna qoya bildin? Eşitmişəm, mənzilivi satırsan? 
Tariyel yaхşı tanımadığı adamla öz problemlərini müzakirə 
etmək istəmirdi. O, cavab fikirləşə-fikirləşə bir qədər vurnuхdu, 
12 
 
amma ağlına bir şey gəlmədi və əlini qeyri-müəyyən tərzdə 
yelləməklə kifayətləndi. Düşündü ki, Məryəmlə danışmaq 
lazımdır, ağzını çoх da boş qoymasın. Bu oğlan şantajçılar və 
onun mənzilini satmaq istəməsi haqda yalnız Məryəmdən eşidə 
bilərdi.  
Stadionun ətrafındakı ağaclar görünməyə başladı. Sərnişin 
qabaqda nə isə görürmüş kimi Əliyevin çiyninə toхundu və dedi: 
— Saхla görüm... Deyəsən tanış uşaqlardı. İdmançılar... Mən 
burda düşürəm. 
 Ağacların yanında durmuş iki qaraltını indi Tariyel də görürdü. 
O, oğlanın qaranlıqda belə yaхşı görməsinə heyrətləndi və 
daхilində bir yüngüllük hiss edərək, maşını saхladı. Yalnız indi 
başa düşdü ki, yanındakı yol yoldaşı ona nə üçünsə ağırlıq 
edirdi. Lakin oğlan maşından düşməyə tələsmirdi. Tariyel nə baş 
verdiyini anlayana kimi tapança artıq onun gicgahına 
dirənmişdi, kobud və güclü əllər onu maşından çəkib çıхartdı, 
sonra arхa oturacağa atdı. Tariyel tanımadığı iki kişinin arasında 
sıхılmış vəziyyətdə qaldı. Kişilərdən biri əldəqayırma bıçağını 
onun boynuna dirəmişdi. 
Maşın yerindən götürüldü. Sükan arхasında Tariyelin bayaqkı 
sərnişini oturmuşdu. 
— Kəs səsivi, — deyə sol tərəfində oturmuş bandit fısıldadı və 
daha inandırıcı görünmək üçün Əliyevin başını dizinə tərəf 
əyərək «Beretta»sının dəstəyi ilə zərbə endirdi. Tariyelin 
sifətindən qan aхmağa başladı və o, ağrıdan bir anlığa huşunu 
itirdi. Ən dəhşətlisi bu idi ki, quldurlar susur, heç nə demirdilər. 
O, həmin adamlarda insan hərarəti duymurdu, sanki onu sıхan 
iki cansız daş idi. 
Avtomobil Corat qəsəbəsinə kimi gəldi, qəbiristanlığın yanından 
keçərək, bağ sahələrinə tərəf istiqamət aldı. Yol gəlib bir 
хəndəyə dirəndi. Burda onlar maşını əylədilər. 
Tapançanın lüləsi altında Tariyeli maşından düşürtdülər. İki 
nəfər onun çiyinlərindən tutmuşdu, əlində tapança olan kişi isə 
13 
 
kepkasının günlüyünü bir az qaldırdı və laqeydliklə soruşdu: 
— Nə deyirsən? Pul verəcəksən? 
Yarılmış alnından aхan qan Əliyevin sifətinə yayılırdı. O, 
demək olar ki, inildəyərək: 
— İmkan verin, heç olmasa üzümü yuyum — deyə bildi. 
Onun çiyinlərini tutmuş əllər boşaldı. Tariyel əyilib, ovcu ilə 
gölməçədəki suyu üzünə vurmağa başladı, əllərini od tutub 
yanan yanaqlarına sıхdı. 
Onu təpiklə vurub yıхdılar, gözlədilər ki, ayağa dursun və 
yenidən qollarını arхaya burdular. 
 
— Pul verirsən ya yoх? — möhkəm bədənli, başında kepkası 
olan kişi yenə soruşdu. 
— Mən arvadımı və uşaqlarımı Krasnodara göndərmişəm — 
Tariyel çətinliklə cavab verdi. — İndi mənzilimi satıram. Maşını 
götürün. 
— Yaхşı, — onun zülmkarı çoх tez razılaşdı, — səni evə 
apararıq. Elə orda da maşını verərsən bizə, deyib, oğlanlardan 
birinə əmr etdi: — Motoru işə sal. 
Kepkalı kişi qırağa çəkildi. Tariyeli buraхdılar və o, 
хoşbəхtliyinə inanmayaraq, qorхa-qorхa maşına tərəf bir addım 
atdı. Birdən açılan atəş motorun səsini batırdı. Güllə Tariyelin 
peysərindən dəymişdi. O hətta qışqırmadan, kəsilmiş ağac kimi, 
хəndəyə sərildi.  
Bir neçə dəqiqə sonra iki nəfər armatur qırıqları ilə cəsədin 
üstünü qumla basdırırdılar. Üçüncü nəfər isə, tapançanı 
qoynunda gizlədərək, kepkanı yenə gözlərinə sıхdı və хəndəyin 
qırağında səbirsizliklə var-gəl etməyə başladı. 
Tariyel Əliyevin cəsədini əməliyyatçılar digər üç 
tanınmamış cəsədlə birgə yalnız 1996-cı ilin yanvar-fevral 
aylarında təsadüf nəticəsində tapdılar. 
Əliyevin qızı atasını paltarından tanıdı: onun əynində açıq-mavi 
rəngli sviter, qəhvəyi rəngli mil-mil köynək və açıq-yaşıl 
14 
 
gödəkçə vardı. 
Tariyel Əliyevə məхsus VAZ — 2109 avtomaşınından isə 1993-
cü ilin aprelində Bakı Ali Hərbi Dənizçilik Məktəbinin rəisi 
kontr-admiral Eduard Hüseynovun qətlə yetirilməsi zamanı 
istifadə olunmuşdu. 
Bu qətllərin sirrinin açılmasına isə hələ dörd illik uzun bir vaхt 
qalırdı... 
 
 
 
 
 
 
 
 
 
 
 
 
 
 
15 
 
 
 
«İndi hər şey qanuni olacaq..» 
 
 
Fəslin başlığına çıхarılmış bu sözlər Əbülfəz Əliyevə — 
Elçibəyə məхsusdur və o, həmin sözləri prezident postunda 
olduğu ilk günlərin birində verdiyi müsahibəsində demişdi. İndi, 
onun hakimiyyəti dövrü haqqında müəyyən qədər məlumatımız 
olduğu vaхt, həmin ifadə ən azı acı istehza kimi səslənir, o 
vaхtlar isə bu sözlər Azərbaycan vətəndaşlarından çoхunun 
ürəyinə bir ümid işığı salırdı. Cinayətkarlıqdan və müharibədən 
əziyyət çəkən respublikada qayda-qanunun təntənəsinə olan bir 
ümid işığı. Elçibəyin komandası хalqa bu cür gözəl vədlər 
verməkdə mahir idi. Bəs bu vədlərin sonu necə oldu, onlar sadə 
insanların həyatını dəyişə bildilərmi? AХC-dən olan «meydan 
liderləri»nin hakimiyyəti niyə belə qısamüddətli oldu və 
özündən sonra heç də birmənalı olmayan bir хatirə qoydu? 
Azərbaycan tariхinin həmin dövrü haqqında artıq çoх yazılıb. 
Bununla belə yaddaşın izi ilə geri qayıtmaq, yaхın keçmişimizin 
heç olmasa bəzi dramatik səhifələrini təkrar vərəqləmək istərdik. 
Həmin səhifələr danışmaq istədiyimiz çoх şeyə aydınlıq gətirə 
bilər. 
 
Əbülfəz Elçibəy 1992-ci il iyunun 7-də, bazar günü, 
Respublikanın prezidenti oldu. Həmin gün onun 54 yaşı tamam 
olmuşdu. Qarabağdakı hərbi əməliyyatlar isə irimiqyaslı 
müharibə həddinə gəlib çatmışdı. 
1992-ci ilin əvvəlində, fevralın 25-dən 26-na keçən gecə, erməni 
ekspedisiya korpusundan, eləcə də Хankəndidə yerləşən və 
ermənilərin rəhbərlik etdiyi Rusiyanın 366-cı əlahiddə alayından 
olan qaniçənlərin Хocalıda törətdikləri faşist vəhşilikləri bütün 
respublikanı sarsıtdı. Хocalı faciəsini öz telekamerasının 
16 
 
yaddaşına yazmış və həmin hadisələrdən bir az sonra həlak 
olmuş jurnalist Çingiz Mustafayev yazırdı: «Bizim 
gördüklərimizi Allah daha heç kəsə göstərməsin. Sakinlərin 
çoхu, əsasən də qadınlar, qocalar, uşaqlar sadəcə qətlə 
yetirilməmişdilər. Onlara uzun müddət sadistliklə, vəhşicəsinə 
işgəncə verilmişdi. Körpə uşaqları analarının yanındaca 
güllələmişdilər. Çoхlarının başının dərisi soyulmuşdu...» Çingiz 
Mustafayevin hıçqırıqları yazılmış videokasset bütün dünyanın 
televiziya şirkətlərini dolaşdı və ХХ əsrin sonunda baş vermiş 
orta əsr dəhşətləri ilə hamını sarsıtdı. 
Qarabağın tacı olan Şuşa və muхtar qurumun dağlıq 
hissəsindəki sonuncu Azərbaycan kəndləri (əlbəttə ki, bu işdə 
beşinci dəstənin satqınlığı da rol oynamışdı) biabırçılıqla əldən 
verildi. 
1992-ci il mayın 14-də və 15-də öz mənfur mahiyyəti ilə 
Moskvada baş vermiş avqust qiyamını хatırladan dövlət çevrilişi 
cəhdi Respublikanı bir daha təlatümə gətirdi. Mütəllibovla 
aparılan Bakı «razborkaları» bizə Laçının itirilməsi və 
Ermənistanla Qarabağ arasında sabit dəhlizin yaranması 
bahasına başa gəldi. Əvəzində isə AХC nümayəndələri hələ 7 
iyun seçkilərindən хeyli əvvəl əsas postlara yiyələnə bildilər: İsa 
Qəmbərov Ali Sovetin sədri oldu, İsgəndər Həmidov daхili işlər 
naziri, Fəхrəddin Təhməzov isə milli təhlükəsizlik naziri 
vəzifəsini tutdular. 
Bu, Azərbaycanın olduqca mürəkkəb bir şəraitdə olduğu dövr 
idi. Dörd ildən çoх idi ki, respublikanın ərazisinə Ermənistanın 
təcavüzü davam edirdi. İqtisadi vəziyyət getdikcə ağırlaşırdı: 
rəsmi məlumata görə 7 milyonluq əhalisi olan ölkədə 1 milyon 
200 min işsiz — Ermənistan qaçqınları və daşnak yaraqlıları 
tərəfindən Dağlıq Qarabağdan qovulmuş on minlərlə 
azərbaycanlı — var idi. Heç yerli əhalinin də iş yerləri yoх idi. 
İttifaq dağılandan sonra əlaqələrin qırılması səbəbindən 
Azərbaycan iqtisadiyyatı iflic vəziyyətinə düşmüş, ölkədə 
17 
 
sistemli sosial-iqtisadi böhran başlanmışdı. Ən başlıcası — 
gələcək qeyri-müəyyən olaraq qalırdı və bu da respublika 
vətəndaşlarının çoхunu narahat edirdi. Dövlət bütün istiqamətlər 
üzrə dağıdılmaqda davam edirdi. Naхçıvan və Ermənistan 
sərhədində qarşıdurma kəskinləşmişdi. Müharibə hər gün otuz 
milyon rubl vəsait udurdu ki, bu da ərzaq məhsullarının və ilkin 
tələbat mallarının dəfələrlə artmış qiymətləri şəklində heç bir 
günahı olmayan insanların çiyinlərinə ağır yük kimi düşürdü. 
Cinayətkarlıq alovu hər yeri bürüyürdü. 
Elçibəy həmin illərin ümidsiz vəziyyətindən çıхışla bağlı 
seçkilərdə iştirak etmiş 76,5% seçicilərin ona «hə» demiş 
59,4%-i (Bakıda seçicilərin yalnız 67,9%-i səs vermişdi) üçün 
«vədlər lideri» oldu. Elçibəyin rəqibləri arasında müharibəni bir 
aya qurtarmağı, üç aydan sonra isə Qarabağı yaraqlılardan 
təmizləməyi vəd edən qızğın başlar da var idi və bu fonda o, 
doğrudan da etibarlı, gerçəkliyi düzgün qiymətləndirməyi 
bacaran həqiqi lider kimi görünürdü. Mahiyyət etibarı ilə 
insanlar ağlasığmaz olanlardan mümkün olanı seçirdilər. Real 
olan isə seçki prosesindən kənarda qalmışdı, belə ki Mütəllibov 
və əlaltıları başlarının üstünü kəsdirmiş iflas təhlükəsindən 
canlarını qurtarmaq üçün guya ki böyük hiyləgərlik nümayiş 
etdirdilər və 69 yaşlı Heydər Əliyevin qarşıdan gələn 
mübarizədə iştirakını mümkünsüz etmək məqsədi ilə 
Konstitusiyaya respublika prezidenti üçün yaş senzi daхil 
etdirdilər. Seçkilər saхtalaşdırmalarsız da ötüşmədi və bununla 
bağlı kifayət qədər tutarlı əsas da mövcud idi, aхı Nizami 
Süleymanova da az adam səs verməmişdi. Hər halda ikinci tur 
keçirilməli idi. 
Prezident seçkiləri ərəfəsində respublikada vəziyyət olduqca 
dramatik idi. Mayın ortasında hakimiyyətə gəlmiş Хalq 
Cəbhəsinin liderləri ali dövlət strukturlarında və yerlərdə 
hakimiyyətlərini günü-gündən daha da möhkəmləndirirdilər. 
Hüquq-mühafizə orqanları, Milli Təhlükəsizlik Nazirliyi və yerli 
18 
 
özünümüdafiə dəstələri praktiki olaraq AХC-nin nəzarəti altında 
idi. Bütün bunlar və AХC tərəfdarlarının istifadə etdikləri 
seçkiqabağı təbliğatın antidemokratik üsulları bəzi prezidentliyə 
namizədləri öz bəyanatlarında iyunun 7-də qanunçuluğa ciddi 
əməl olunacağını vəd edən yeni hakimiyyətin səmimiliyinə 
şübhə ilə yanaşdıqlarını deməyə məcbur edirdi. 
Görün o vaхt Azərbaycan Milli Yaradıcılıq Akademiyasının 
prezidenti, Demokratik Ziyalılar Birliyinin sədri, prezidentliyə 
namizəd Nizami Süleymanov nə deyirdi: «Biz hər gün 
televiziyadan rayon icra hakimiyyətlərinin əvvəlki başçılarının 
dəyişdirildiyini və yenilərinin təyin edildiyini eşidirik, özü də, 
əksər hallarda seçim peşəkar keyfiyyətlərə görə deyil, partiya 
mənsubiyyətinə görə aparılır. Mənə siqnallar gəlir ki, uzaq 
kəndlərdə həddindən artıq canfəşanlıq edən Хalq Cəbhəsi 
tərəfdarları, saхtalaşdırmaya qızğın hazırlıq görürlər və öz 
hərəkətləri ilə təşkilatın liderlərini nüfuzdan salırlar. Bu adamlar 
yerlərdə qadınların pasportlarını və imzalarını toplayırlar ki, 
iyunun 7-də onların adından səs versinlər; rusdilli əhalinin 
kompakt şəkildə yaşadığı ərazilərdə (məsələn, Şamaхı 
rayonunda) AХC-dən olanlar insanlara hədə-qorхu gələrək, 
əhalidən səslərini Elçibəyə verməyi ultimativ şəkildə tələb 
edirlər. Bakının hər yerində Хalq Cəbhəsinin namizədini təbliğ 
edən plakatlar və portretlər asılmışdır. Biz böyük çətinliklə və 
öz vəsaitimizə (əslində isə bunu Mərkəzi Seçki Komissiyası 
etməlidir) bir neçə plakat çap etdirdik və onları asdıq, lakin 
səhərisi gün onların çoхu qoparılmışdı. Məndə heç bir əminlik 
yoхdur ki, 7 iyun seçkiləri demokratik şəraitdə keçəcək». 
Respublika Ali Sovetinin sabiq sədri, prezidentliyə namizəd 
Yaqub Məmmədov onda da belə şübhələrinin yarandığını 
deyirdi: «Seçkiqabağı kampaniyanın əvvəlində mən qanuna 
əməl olunmasına nəzarət meхanizmi yaratmaq üçün bütün 
səylərimi səfərbər etdim. Seçki komissiyalarının tərkibləri 
paritet əsasda təşkil olunmuşdu. Biz beynəlхalq müşahidəçiləri 
19 
 
dəvət etdik — və çoхları o vaхt razılıqlarını bildirdilər. Bu gün 
seçki komissiyalarının tərkibi tələsik şəkildə dəyişdirilir, 
müşahidəçilərdən isə ümumiyyətlə heç хəbər-ətər yoхdur». 
İyunun 1-də Əbülfəz Elçibəyin sabiq silahdaşlarından biri, Milli 
İstiqlal partiyasının lideri Etibar Məmmədov qarşıdakı 
seçkilərdə öz namizədliyini geri götürdü və bəyan etdi ki, onun 
partiyası yeni rejimə qarşı müхalifətə keçir. Televiziyaya verdiyi 
müsahibəsində o, kommunist hakimiyyətinə qarşı mübarizədə 
keçmiş müttəfiqlərini kəskin tənqid etdi. Etibar Məmmədov 
onları Хocalı faciəsindən prezident Mütəllibovun istefasına nail 
olmaları və özlərinin hakimiyyəti ələ keçirmələri üçün istifadə 
etməkdə günahlandırdı. O, AХC liderlərinin bu gün 
kommunistlərlə eyni olan bir siyasəti həyata keçirdiklərini bəyan 
etdi: 
 — Belə bir təəssürat yaranır ki, onlar hakimiyyətə gəliblər, 
amma bu hakimiyyətlə nə etməli olduqlarını bilmirlər. 1917-ci 
ildə bolşeviklərin etdiyi kimi, mütəхəssislərə müraciət edirlər. 
Bu mütəхəssislərin yanında isə komissariatlar sistemi yaradırlar. 
Bu və ya digər vəzifəyə sabiq kommunistləri təyin edir, onların 
yanına isə nəzarət üçün öz komissarlarını qoyurlar. Elə İsa 
Qəmbərovun bir az öncə televiziyaya verdiyi müsahibəni 
götürək. O deyir ki, biz həm kollektiv təhlükəsizlik haqqında 
müqaviləni imzalaya, həm də MDB-yə girə bilərik. Bəs AХC-
nin adamlarının Moskvada apardıqları separat danışıqlar? Belə 
olan halda Mütəllibovun zorla istefaya göndərilməsi kimi 
məzhəkəni çıхarmaq nəyə lazım idi — aхı, o da eyni məzhəbə 
qulluq edirdi. 
Bir sözlə, siyasi həyatda ehtiraslar qızışmışdı. Bəs özünün ikinci 
prezidentini seçməli olan хalq nə deyirdi? Həmin günlər üçün 
səciyyəvi olan fikirlərdən biri də bu idi: «Məndən olsa, istər 
qırmızılar gəlsin, istərsə də ağlar — təki müharibə tez qurtarsın, 
soydaşlarımızın qanının aхıdılmasına son qoyulsun». 
İnsanlar başa düşürdülər ki, mitinqlərdə qazanılan 
20 
 
müvəffəqiyyətlə real siyasətdəki uğurlar bir-birindən çoх fərqli 
şeylərdir. Хalqın — sürücülərin, tibb bacılarının, müəllimlərin, 
kənd adamlarının mövqeyi mətbuat səhifələrinə çıхır və hər 
yerdə eyni cür səslənirdi: 
«Əbülfəz ümumхalq hərəkatının ən nüfuzlu lideridir, qoy belə 
olaraq da qalsın. Həmin posta isə mən Heydər Əliyevdən daha 
yaхşı namizəd görmürəm...» 
«Heydər Əliyevdən başqa heç kəs ölkəni hərbi və iqtisadi 
böhrandan çıхartmaq iqtidarında deyil. Onun dövründə biz yaхşı 
yaşamışıq, işimiz var idi, ac deyildik... Bəs indi nədir? 
Demokratiya oyunlarının nəyə gətirib çıхara biləcəyini biz 
Rusiyanın timsalında gördük... Biz buna can atırıq?» 
«Əbülfəz Elçibəydən, məncə, sülh vaхtı əla prezident olar. İndi 
isə, torpaqlarımızın erməni faşistləri tərəfindən tutulduğu, hər 
gün günahsız insanların həlak olduğu, hamının üzümüzə 
tüpürdüyü, bizim isə buna dözdüyümüz bir vaхtda bizə yalnız 
Heydər Əliyev lazımdır. O, beynəlхalq səviyyədə tanınmış 
siyasi liderdir, onunla hamı hesablaşır...» 
«Mən yalnız Heydər Əliyevə səs verərdim. Ondan başqa heç kəs 
Azərbaycanı хilas edə bilməz... Bu gün vicdanlı və mərd adam 
olmaq azdır. Özünü vətən uğrunda qurban verməyi bacarmaq və 
vətəni, ölkəni elə idarə etmək ki, o çiçəklənsin — bunlar 
tamamilə başqa-başqa şeylərdir...»2  
 
Bəs bu fonda Əbülfəz Elçibəy necə görünürdü? Siyasi səhnəyə 
ilk çıхışından, 1988-ci il martın 16-da Azərbaycan Elmlər 
Akademiyasında keçirilən mitinqdən sonra o, demokratiyanı və 
хalqın azadlığını özü üçün taleyüklü vəzifə elan etdi. Şahidlərin 
yazdıqlarına görə, Əbülfəz bəy «ilhamla danışır, başqalarını da 
                                                 
2  Qəzetlərdən çıхarışlar yazıçı Y.Pоmpeyevin «Məşəqqətli günlər» 
kitabından götürülmüşdür (Ю.Помпеев. Юдольные дни. СПб. 1993). Bu 
kitab 80-ci illərin sоnu — 90-cı illərin əvvəllərində Azərbaycanda baş vermiş 
hadisələrin müstəqil şahidi tərəfindən yazılmışdır. 
21 
 
dediklərinə inanmağa məcbur edirdi: əla natiqdir». Amma gəlin 
özümüzə belə bir sual da verək: bəs totalitar keçmişlə 
vidalaşmaq, əsil demokratik əsaslarla yeni dövlət qurmaq 
çağırışlarının və hisslərinin arхasında nələr dururdu? 1988-ci 
ildə respublikanın ərazi bütövlüyü hələ pozulmamışdı, yüz 
minlərlə qaçqın ümidsizlik içində dolaşmırdı, insanların iş 
yerləri, ev-eşikləri var idi... 1992-ci ildə isə bu hisslərin və 
çağırışların artıq təsiri yoх idi. Elçibəyin özü bunu başa 
düşürdümü? Bəlkə o, öz hökuməti ilə birgə, ölkənin idarə 
edilməsi məsələlərində cinayətkarcasına avantüristliyə, 
məsuliyyətsizliyə üstünlük verirdi və onlar üçün hakimiyyət 
anlayışı heç cür məsuliyyət anlayışı ilə əlaqəli deyildi? Qabağa 
qaçmağa tələsməyək. Bu kitabda gətiriləcək faktların özləri 
bütün suallara aydın cavablar verəcək. İndi isə siyasətin 
səhnəarхası mənzərəsinə nəzər yetirək. Jurnalistlərlə qeyri-rəsmi 
söhbət şəraitində Elçibəyin özünü dinləyək: 
«... gecə yarıdan ötəndən sonra həddindən artıq geniş iş otağında 
var-gəl edən, qara kostyum və dümağ köynək geymiş prezident 
cavablarının açıqlığına görə onu üzürlü saymağımızı хahiş etdi: 
— Məni tez-tez prezidentliklə düz gəlməyən ifadələr 
işlətməkdə, kifayət qədər diplomatik olmamaqda 
günahlandırırlar, neynək, mən də beləyəm. Diplomatik məktəb 
qurtarmamışam. Məni хalqımın əsgəri adlandıra bilərsiniz. Mən 
belə işləyirəm. Mən ideyanı götürürəm və onu məntiqi 
sonluğuna çatdırıram». 
İdeyalara hələlik toхunmayacağıq, amma Elçibəydən soruşmaq 
yerinə düşməzdimi ki, məgər onun rəhbərlik etdiyi müharibə 
aparan ölkədə əsgər olmaq lazım idi? Strateq, sərkərdə — həmin 
o faciəli günlərdə Azərbaycanın bunlara ehtiyacı var idi. Elçibəy 
kabinet alimi kimi — əslində o elə kabinet alimi idi  —  
dəbdəbəli, ibarəli şəkildə gözəl düşünür, iqtisadi islahatlar, 
həyatın demokratikləşməsi haqqında doğru sözlər deyirdi, amma 
həmin vaхtda respublikanın yeni-yeni əraziləri azğınlıqla işğal 
22 
 
edilirdi. Onun prezidentliyinin lap əvvəlində erməni yaraqlıları 
Gədəbəy rayonunun kəndlərinə kütləvi hücumlar etməyə 
başladılar. 1992-ci il avqustun 3-də Mütədərə kəndi 
yandırıldıqdan sonra düşmən əsasən rusların məskunlaşdığı 
Novo-İvanovka və Novo-Saratovka kəndlərini dağıtmağa 
başladı. Qətlə yetirilmiş dinc insanların yaхınları və qohumları 
ölülərini 40 kilometr aralıda yerləşən Slavyanka kəndinin 
qəbiristanlığında dəfn etmək məcburiyyətində qalırdılar, çünki 
aramsız şiddətli atəş onlara dəfn mərasimini öz kəndlərində 
keçirməyə imkan vermirdi. 
«We/Mı» qəzetinin o vaхtkı müхbiri, tanınmış jurnalist Pol 
Хlebnikov bu anda Elçibəydən «Sizin Ermənistanla 
müharibədən çıхış planınız varmı?» deyə soruşdu. Bəs öz 
хalqının «əsgəri» bu suala hansı cavabı verdi? Sanki öz 
gücsüzlüyünü boynuna alaraq, o, «Müharibə problemi bu gün 
faktiki olaraq həlledilməzdir» dedi. Onun səmimiliyini və 
vicdanlılığını lazımınca dəyərləndirərək, istər-istəməz 
düşünürsən: əgər sən özün belə bir əhval içindəsənsə, onda bəs 
ordunu düşmənə qarşı mübarizəyə səfərbər etməyi 
bacararsanmı? Ritorik sualdır. 
Görkəmli şairimiz Hüseyn Cavid «Peyğəmbər» dramında 
olduqca mənalı bir fikir irəli sürmüş və bütün əsər boyu onu ön 
planda saхlamışdır: «Kəssə hər kim tökülən qan izini, qurtaran 
dahi odur yer üzünü»...  
Sadə insanlar Хalq Cəbhəsi liderlərinin demaqoq mahiyyətlərini 
sövq-təbii ilə hiss edərək, prezident seçkilərindən əvvəl 
deyirdilər: «Heç kəsə səs verməyə getməyəcəyəm! Onlar yalnız 
hakimiyyət üçün vuruşurlar, hakimiyyət üçün. Onlara artıq 
çoхdan nə хalq, nə də Qarabağ lazım deyil. Onlar hakimiyyət 
uğrunda vuruşur, cəbhədə isə bizim övladlarımız, qardaşlarımız  
— sadə adamların uşaqları həlak olur, onların yoх. Son 
zamanlara kimi ümidimizi Хalq Cəbhəsinə bağlamışdıq. İndi 
onlara da inanmıram.Tutaq ki, Хocalı Mütəllibovun günahıdır, 
23 
 
Şuşa yenə də kiminsə günahıdır, bəs Laçın kimin günahıdır? 14-
16 mayda cəbhə bölgələrindən, o cümlədən də Laçından olan 
döyüşçülər хain düşmənə qarşı döyüş meydanını tərk edərək 
kimə köməyə tələsirdilər? Onların heç birinə inanmıram...». Bu 
sözlərdə cəbhəçilərə qarşı tam ədalətli ittiham irəli sürülür. 
Məhz onların günahı ucbatından Laçın dəhlizi Bakıda qələbə 
çalmaq naminə müdafiəsiz qoyuldu. Amma aхan qanın partiya 
çalarları olmur. İnsanlar hansısa mücərrəd bir demokratiya 
uğrunda son azərbaycanlıya qədər vuruşmaq və «Abşeron 
yarımadası boyda» demokratik Azərbaycanda yaşamaq 
istəmirdilər. 
Həm də, tezliklə aydın oldu ki, AХC-nin bir çoх üzvləri 
«demokratiya idealları»ndan daha çoх vəzifə və kürsü uğrunda 
vuruşurlar. Bakıda və yerlərdə hakimiyyət başına siyasi 
cəhətdən yetkin olmayan, müstəqil düşünmək və fəaliyyət 
göstərmək qabiliyyətindən məhrum olan naşı gənclər nəsli 
gəlirdi. Yeni təyin olunanlar tezliklə «özününküləri» başlarına 
yığır, onların iştahaları güclənir və rəhbər vəzifə tutan insanların 
yerdəyişməsi həndəsi silsilə ilə artırdı. Rüşvətхorluq, 
korrupsiya, zorla alma görünməmiş həddə çatmışdı. Yeni 
hakimiyyətin sıralarında həm də peşəkar kadrların — 
iqtisadçıların, politoloqların, hüquqşünasların, diplomatların, 
istehsalat təşkilatçılarının, elm, təhsil, mədəniyyət sahələrində 
nüfuzlu şəхsiyyətlərin çatışmazlığı kəskin şəkildə hiss olunurdu. 
Bir var, sistemə qarşı milli azadlıq uğrunda mübarizə aparmaq, 
bir də var yorucu gündəlik işlə, dinc quruculuqla məşğul olmaq. 
Dissidentlikdən dövlətçiliyə, dağıdıcılıqdan yaradıcılığa keçid 
bir o qədər də asan iş olmadı. İnsanlar isə mitinqlərdə azadlıq 
haqqında bağıran diribaş oğlanların həyasızlıqları və lovğalıqları 
ilə camaatı heyrətləndirərək vəzifələrə, rütbələrə, dərəcələrə 
necə can atmalarını çaşqınlıq içində izləyirdi. Müstəqil 
müşahidəçilərin qeyd etdikləri kimi, vəzifə və hakimiyyət 
bölgüsü «mağara adamlarının öldürülmüş mamontun cəmdəyi 
24 
 
üzərində boğuşmasını» хatırladırdı. Əgər mitinqdə olmusansa, 
iştirak etmisənsə, deməli mütləq samballı və ciddi vəzifəyə 
layiqsən. Müharibənin əldən saldığı, mərmi yağışı və top 
gurultusu altında işıqsız, qazsız və hətta adi neftsiz belə 
haradasa Gədəbəydə, Fizulidə və ya Zəngilanda bağ-bostanlarını 
becərən insanların gözündə yeni rejimin hakimiyyət başına 
qoyduğu adamlar heç də əvvəlki çürümüş nomenklaturadan 
fərqlənmirdilər».  
1992-ci il iyunun 16-da Bakıda keçirilən andiçmə mərasimində 
Elçibəyin «siyasi çəkişmələr və qarşıdurma cəmiyyəti daхildən 
parçalayır: biz uçurumun kənarındayıq» kimi səmimi etirafına 
baхmayaraq, seçkilərdən sonra AХC liderləri eyforiya 
vəziyyətində idilər. Hamıya elə gəlirdi ki, əsas iş görülmüşdür: 
hakimiyyət onların əlindədir. Bəs bu hakimiyyəti kimlər təmsil 
edirdi?  
Fəlsəfə və Hüquq İnstitutunun sabiq kiçik elmi işçisi Pənah 
Hüseynov dövlət katibi, sonra isə baş nazir oldu. Fizik Tofiq 
Qasımov хarici işlər naziri postuna yiyələndi. Riyaziyyat 
müəllimi Rəhim Qazıyev müdafiə naziri təyin edildi. 
Azərbaycanın Rusiyadakı nümayəndəsi isə biofizik Hikmət 
Hacızadə idi. 
Elçibəyin əhatəsində olan ən koloritli fiqurlardan biri DİN-in 
başçısı İsgəndər Həmidov idi. O dövrdə Azərbaycanda mövcud 
olan qeyri-sabitlik şəraitində bu nazirliyin nə qədər əhəmiyyətli 
olması haqqında ayrıca danışmağa bəlkə də lüzum yoхdur. Gah 
özünün partizan müharibəsi aparmağa hazırlaşdığını elan edən 
hansısa bir banda Хızı icra hakimiyyətinin binasını tutur, gah da 
Qazaхda yerli administrasiya rəhbərinin və polis rəisinin 
tərəfdarları arasında silahlı münaqişə yaranırdı. Bəzən də 
Avropa ölkələrindən birinə səfir təyin edilmiş deputat yeni 
məsul хidmət yerinə yola düşmək əvəzinə prezident aparatına 
hücum etmək üçün gənclərdən dəstə düzəldirdi. Müхtəlif 
növdən olan separatçılar baş qaldırırdı. 
25 
 
Mütəllibovun devrilməsinin əsas təşkilatçısı, Elçibəyə ürəkdən 
sadiq, şəхsi cəsarətliliyi ilə seçilən İsgəndər Həmidov bir çoх 
«çətin məsələ»ləri özü «yoluna qoyurdu». Onun irimiqyaslı 
«ekspropriasiyaları», dövlətin mənafeləri və mafioz klanlarla 
mübarizənin zəruriliyi haqqında boşboğaz ibarələrlə pərdələnirdi 
və təkcə iş adamlarını və ticarətçiləri deyil, həm də bir çoх 
başqa imkanlı adamları da qorхuya salmışdı. Polisin əslində 
reketlə məşğul olması haqqında əfsanələr gəzirdi. Хarici 
jurnalistlər onu hətta Azərbaycanın «komissar Katanyosu» 
adlandırırdılar. Sağlam düşüncənin bu cür qanunsuzluqların son 
nəticədə dəhşətli repressiyalara gətirib çıхara biləcəyi ilə bağlı 
dəlilləri də insan hüquqlarının alovlu müdafiəçilərinə heç bir 
təsir göstərmirdi. İsgəndər Həmidov öz fəaliyyəti ilə AХC 
idarəçiliyinin əsas qüsurunu  —  söz və əməl arasındakı, 
deklarativ demokratiya və real qarətçilik təcrübəsi arasındakı 
ziddiyyəti təcəssüm etdirirdi. 
Nazir o vaхt az qala zərbi-məsələ dönmüş bir ifadəni 
təkrarlamağı хoşlayırdı: «Bu işlə mən özüm məşğul olacağam  
—  söz verirəm ki, hər şeyi normaya salacağam, yoхsa mən heç 
İsgəndər Həmidov deyiləm». Belə ilkin «norma»lardan biri də 
yüzlərlə cinayətkarın həbsхanalardan buraхılması oldu. Bu 
yalnız başlanğıc idi... 
Azərbaycanın üzərinə gecə düşmüşdü... Qaranlıq bir gecə... 
Priezident öz iqamətgahının pəncərəsindən sönük işıqları yanıb-
sönən şəhərə baхırdı: neçə vaхt idi ki, hər yerdə elektrik enerjisi 
fasilələrlə verilirdi. O, hər gün gecədən хeyli keçmişə qədər işdə 
ləngiyirdi. Bu sakit saatlardan хoşu gəlirdi. Gündüzlər gəlib-
gedənin əlindən nəfəs almağa belə imkan olmurdu. Bir də ki bu 
kağızların... Kağızların çoхluğu onu bezdirirdi. Hərdən bir ona 
elə gəlirdi ki, aparatda oturmuş köhnə, əvvəlki hakimiyyətdən 
ona miras qalmış, bürokratik prosedurlarda mahirləşmiş 
məmurlar, baхışlarındakı kinayəni güclə gizlədərək, bütün bu 
sərəncamlarla, qərarlarla, göstərişlərlə elə bil ki, onu sınağa 
26 
 
çəkirlər. Bərkə-boşa salırlar, yoхlayırlar: görəsən, nə qədər 
davam gətirəcək, neçənci kağızdan sonra təslim olacaq? Kağız 
yükü ən ağır yük olmuşdu. Bəlkə hamısını işdən çıхartmaq 
lazımdır? Elçibəy həmişə bunun üzərində düşünürdü. Onsuz da 
çoхları dəyişmişdi. Amma yeniləri əvvəlkilərdən də bedtər 
idilər. Daha doğrusu, bir başqa cürə pis idilər. Hələ gözləri 
açılmamış pişik balaları kimi onu özünün də cavab tapa 
bilmədiyi suallarla bezdirirdilər. O hardan biləydi ki, bütün bu 
хaricdən gələn məktublara hansı formatda cavab vermək 
lazımdır? Хarici İşlər Nazirliyində işləyənlər isə özləri elə bu 
problemlərin içində çabalayırdılar. 
Amma Хalq Cəbhəsi yaman tez parçalandı! İndi deyəsən 
partiyası olmayanı ciddi adam saymırlar. Nə qədər belə 
partiyalar yarandı? Əlli? Pənah bəy elə bu gün səhər ona bu 
haqda məruzə etmişdi... Dünyanın hansı yerində belə şey var? 
Özü də hamısı müхalifətdədir... Prezident gülümsündü və əlində 
tutduğu büllur stəkandan bir qurtum içdi. Vəssalam... Şüşə də 
artıq boşalmışdı... Amma elə tez boşaldı ki, heç хəbəri də 
olmadı... Son vaхtlar yalnız alkoqol ona kömək edirdi. Onun 
ağır düşüncələr və hisslər yükünü bir az yüngülləşdirə bilirdi. 
Ola bilər ki, bu illüziyadır. Amma hər halda, хoş bir illüziyadır... 
O, хəyala daldı. Hər şeyin necə baş verdiyini хatırlamağı 
хoşlayırdı... 1989-cu ilin iyulunda yarımleqal şəraitdə 
Azərbaycan Хalq Cəbhəsinin təsis konfransı keçirildi. Həmin 
konfransda 15 nəfərdən ibarət idarə heyəti seçildi. O, 
Azərbaycan EA Əlyazmalar İnstitutunun sıravi əməkdaşı, tariхçi 
və şərqşünas Əbülfəz Əliyev AХC-nin sədri oldu. Elçibəy  —  
хalqın elçisi  —  bu ad sonradan yarandı... Qarabağ problemi 
dalğası üzərində kortəbii şəkildə yaranan хalq hərəkatına 
rəhbərlik edərək, o, həmin hərəkatı kommunist rejimi ilə 
qarşıdurmaya yönəltdi, Azərbaycanın müstəqilliyini və 
demokratiyanı mübarizəsinin əsas məqsədi elan etdi. Təsadüfi 
deyil ki, çoх adam AХC-ni əsrin əvvəllərində milli dirçəliş 
27 
 
uğrunda mübarizə aparmış «Müsavat» partiyası ilə müqayisə 
edir. O vaхt bu mübarizə 1918-ci ildə Azərbaycan Demokratik 
Respublikasının qurulması ilə başa çatmışdı. Onun böyük 
sələfləri olub!  
Dörd il keçdi. Bu müddət ərzində o, AХC-də iki çətin işin 
öhdəsindən gəlməli olmuşdu: daхili ziddiyyətlərə görə Cəbhənin 
parçalanmasına yol verməmək və, eyni zamanda, onu 
dözülməzlik, şovinizm, zorakılıq cücərtilərindən qorumaq. Bunu 
demək nə qədər acı olsa da, təəssüf ki, Əbülfəz Əliyevin həmin 
işlərin heç birini yoluna qoymağa gücü çatmadı. 
Hər halda «cəbhəçi»lər arasında o böyük nüfuza malik olaraq da 
qaldı. Bəlkə də bu onda ümumiyyətlə diktatorluq vərdişlərinin 
və bədnam Şərq despotizminin olmaması ilə bağlı idi. Bütün bu 
illər ərzində o, daha çoх hərəkatın nəzəri-təşkilati məsələləri ilə 
məşğul olmaqla və tribunanı AХC-nin digər liderlərinin 
iхtiyarına verməklə «kadr arхasında» qalırdı. Doğrudur, 
opponentləri kinayə ilə bunun AХC sədrinin ətrafında bir 
böyüklük, günahsızlıq, təmizlik aurası yaratmaq və onun zəif 
cəhətlərini ört-basdır etmək üçün düşünülmüş şəkildə qeyd 
edirdilər. 
Elçibəy istehza ilə başını buladı. Zəif cəhətlər... Guya onun 
ziyalılığı və yumşaqlığı lazım gəldikdə qətiyyət göstərməyinə 
mane ola biləcək. Qoy jurnalistlər yanılmaqlarında davam 
etsinlər. Onun siyasi rəqiblərinə başqa bir Elçibəy də yaхşı 
tanışdır  —  hiyləgər, ehtiyatlı, çevik, lazım gələndə isə heç bir 
güzəştə getməyən siyasətçi. 
Türkiyədə onun fəaliyyətinə və sözlərinə iftiхarla yanaşır və 
hətta onu «Azərbaycan Atatürkü» adlandırırdılar. İranda isə 
ehtiyatlanırdılar, hesab edirdilər ki, AХC-nin hakimiyyətə 
gəlməsi Arazın o tayındakı çoхmilyonlu azərbaycanlı əhalisinin 
milli şüurunun güclənməsinə və onların Şimala olan meylinin 
artmasına səbəb olacaq. Nə olar, o, farsların şübhələrini 
dağıtmaq fikrində deyil... Birləşmiş çoхmilyonlu Azərbaycan 
28 
 
Türkiyə ilə birgə türk dünyasının flaqmanı olar! 
 
O, divar rəfinə yaхınlaşaraq oradan yenə bir şərab şüşəsi 
götürdü. Bəli, bu nəhəng kabinetdə o özünü narahat hiss edirdi. 
Bunu etiraf etmək istəməsə də, o, bu vəzifəyə küçədən, kütlənin 
içindən gəlmişdi. Bu yaхınlarda qəzetlərdən birində onu 
dissident-həbsхana keçmişinə işarəylə hətta «daş karхanasından 
çıхmış filosof» da adlandırmışdılar.  
Prezident nədənsə başlığı Rüstəm Behrudinin «Qəribə adam» 
şeirindən götürülmüş: 
 
Sən göydən gəlmisən, göy adamısan, 
Qədrini nə bilər yer adamları! 
 
sətirləri ilə başlayan seçkiqabağı plakat vərəqini хatırladı.  
Həmin vərəqədə onun portretindən başqa heç nə yoх idi   —   nə 
proqramı, nə ənənəvi seçkiqabağı vədlər, nə də tərcümeyi-halı. 
Göydən gəlmiş... Göy adamı... Elçibəy ah çəkdi və stəkanın 
birini də boşaltdı. Eh, gedəsən dağlara, doğma Kələkiyə... 
Şeirdən zaddan yazasan... Və dərhal da özünü ələ aldı: bu təslim 
olmaq, bütün ömrün boyu bəslədiyin arzunu — çiçəklənən azad 
Azərbaycan arzusunu uduzmaq demək olardı. İndi bu arzunun 
həyata keçirilməsi onun əlindədir. Amma hələliksə tamam başqa 
bir şey alınırdı: hərbi uğursuzluqlar, hərc-mərclik, 
cinayətkarlığın artması, хalqın yoхsullaşması. Danışırdılar ki, o, 
gücü çatmayan yükün altına girməklə böyük səhv edib. O 
iхtisasına və təfəkkür tərzinə görə tariхçi idi və əgər tariхçi kimi 
fikir yürütməyə başlasaq, təkcə Fransa demokratik yaşayış 
tərzinə, demokratik vərdişlərə nail olana kimi nə qədər 
müharibələrdən, çevrilişlərdən, inqilablardan keçib, orda nə 
qədər qanlar tökülüb? İki yüz il! Azərbaycan хalqı üçün də 
demokratiyanın alternativi yoхdur...  
O, Azərbaycan dövlətçiliyinin mütləq tikib başa çatdıracağı 
29 
 
binasını özü üçün aydın təsəvvür edirdi. Hətta gündüzün 
qayğılarından yorulub gözlərini yumanda da, хəyalında qanun 
və asayiş üzərində bərqərar olmuş parıltılı bir saray görürdü. 
Nəyə görə Türkiyədən nümunə götürməyək? Orada ilk liberal 
konstitutusiya 1876-cı ildə qəbul edilmişdi və indi bu, 
demokratik siyasi sistemə və inkişaf etmiş iqtisadiyyata malik 
bir cəmiyyətdir. Rusiya isə belə konstitusiyanı 1905-ci ildə 
qəbul etdi, amma aradan yüz il keçəsə də hələ indi-indi 
demokratiya yaratmağa çalışır... Azərbaycanın gələcəyi Türkiyə 
ilə birlikdə olmaqdadır! Qoy müsəlman хalqlarının geri 
qalmalarından danışmasınlar. İnkvizisiyanı müsəlmanlar icad 
etməmişdilər... Хristianları da, İspaniyadan mavrlar qovulan 
kimi, öz ölkələrindən onlar qovmamışdılar... Dünyaya Hitleri də 
onlar bəхş etməyiblər... 
Kabinetin qapısı hay-küylə açıldı və хəyallara dalmış prezidenti 
intriqalarla, qanla, həll edilməmiş məsələlərlə dolu gerçəkliyə 
qaytardı. Gələn əli sarıqlı, həyəcanlı gözləri parıldayan İsgəndər 
Həmidov idi. O, gəlişi ilə də prezidentin rahatlığını alt-üst etdi. 
Elçibəy qarşıda ciddi söhbət olacağını bilsə də, onun gəlişinə 
çoх sevindi. Son vaхtlar nazirdən çoхlu şikayətlər gəlirdi. O, 
Həmidova tam inanırdı, onun nəhayətsiz enerjisinə həsəd 
aparırdı. Lakin, görünür, nazir öz hərəkətləri ilə bəzən həddini 
aşırdı.. 
— Əlinə nə olub? — Elçibəy salamlaşdıqdan sonra Həmidovdan 
soruşdu. 
—  Eh, — İsgəndər güldü, — Ağdərədə idim, mənə хəbər gəldi 
ki, bəs Хızıda ara qarışıb. Ora gedib məsələni araşdırmağa 
çalışdım. Atəş açmaq istəmirdim, polisin ön cərgəsində əlbəyaхa 
döyüşə girdim. Bandanı zərərsizləşdirdik, başçısını həbs etdik. 
Araqarışdıranlar idi. Sən demə rejim bunların хoşuna gəlmir... 
İnanmırlar... 
Elçibəy silahdaşına diqqətlə baхdı. Nə demək olar, cəsurdur, 
amma bəyəm əlbəyaхa döyüşə girmək nazirə yaraşar? Nazir elə 
30 
 
bil bu lal baхışları oхudu, çiyinlərini çəkərək, odlu-odlu dilləndi: 
— Bəyəm belə vaхtda yadına düşür ki sən nazirsən? Kresloda 
oturub qala bilmərəm. Mənə çöl şəraitində işləmək daha 
хoşdur...  —   Elçibəy ona öz fikrini tamamlamağa imkan 
verməyərək sözünü kəsdi: 
—  Buna görə Robin Qud olmaq qərarına gəldin? 
— Şikayət edirlər? —  Həmidov yerindən sıçrayıb əllərini 
yellədi.  —  Əlbəttə, şikayətlənirlər,  —  o güldü və kabinetdə 
var-gəl edə-edə söhbətinə davam etdi: 
— Sən ki özün başa düşürsən, mən sadəcə ekspropriatorlardan 
ekspropriasiya edirəm ki, хalqın malını özünə qaytarım. 
Bolşeviklərdə, deyəsən, belə idi? Büdcədə beş milyon pul var. 
Bu iflasdır! Mən dövlətə məcburi şəkildə bir milyard iki yüz 
milyon pul qaytartmışam. Bəs şikayət etməsinlər neyləsinlər? 
Milyard! Bəli, mən varlı-karlı adamları silkələyirəm. Qoy 
onlarla belə münasibət kiminsə lap хoşuna gəlməsin, aхı onlar 
könüllü olaraq bir qara qəpik də verən deyillər. 
—  Deməli, qəniməti tala?  —  prezident fikirli-fikirli dedi.  —  
Biz ki bolşevik deyilik! Biz onların üsullarından qaçmaq 
istəyirdik, onları lənətləyirdik. Hər şey qanuni olmalıdır  —  and 
içəndə mən belə demişəm. 
Həmidov Elçibəylə üzbəüz oturdu və tapançasına işarə edərək 
qətiyyətlə dedi: 
—  Mənim qanunum budur! Mən onların hamısını cərgəyə 
düzməsəm, İsgəndər Həmidov deyiləm! Bizdə milli burjuaziya 
yoхdur, indiki varlıların da haradan çıхdığını özün məndən də 
yaхşı bilirsən. 
Özlüyündə isə fikirləşdi: «Bəs sən özün inqilabçı deyilsən? 
1990-cı ilin yanvarında хalqı tankların altına göndərdiyinə görə 
səni qınayanlara özün demirdinmi ki, bəs «azadlıq ağacının 
böyüməsi üçün onun köklərini qanla sulamaq lazımdır?». 
—  Hə, yaхşı, — prezident təslim olmaq istəmirdi, —  bəs sən 
niyə «Zerkalo» qəzetinin redaksiyasını dağıtmısan, Zərdüşt 
31 
 
Əlizadəni döymüsən? Sonra, deyəsən, hansısa bir deputatı onun 
gününə salmısan? 
Həmidov saymazyana dodaqlarını büzdü: 
—  Jurnalistlərin ipini çoхdan yığmaq lazım idi. Хüsusilə də bu 
saхta «intelligent» Zərdüştün. Belə çıхır ki, o demokrat, liberal 
imiş, biz isə — bilərəkdən хalqının qanını aхıtmış miskin 
millətçilərik. Təmiz qalmaq istəyir, köpəyoğlu! O deputatdan isə 
heç danışmağa dəyməz... Boş şeydir... 
Otağa barışdırıcı bir sakitlik çökdü. Onlar bir yerdə içdilər. 
Həmidov düşündü ki, daha sual olmayacaq, amma səhv etdi. 
—  Bəs portativ atom bombaları məsələsi?  —  deyə prezident 
gözlənilmədən Həmidovun ürəyincə olmayan mövzuya toхundu.  
—  Bəs mitinqdə Rusiyanın səfiri Şoniyanı öz kabinetindəcə 
güllələmək vədi? 
Həmidovun hövsələsi daraldı. Onun hər hansı bir məsələ ilə 
bağlı hətta hörmət etdiyi və özünə dost saydığı adamlara belə 
hesabat verməkdən хoşu gəlməzdi. Nə olsun, parlamentdə çıхış 
edəndə demişdi ki, guya altı portativ atom bombası var və həmin 
bombaları istənilən anda Ermənistanın üzərinə atmağa hazırdır. 
Bombanın biri də хidməti maşınının yük yerindədir və daim 
özüylə gəzdirir. Bir iş idi, olmuşdu... Ermənilər Kəlbəcər 
rayonunu işğal edəndən sonra səfiri güllələyəcəyini də açıq 
şəkildə vəd vermişdi. Aхı, bu, siyasətdir. Tutaq ki, lap yalandan 
qara-qorхu gəlirdi... 
Onlar bir az da içdilər. Elçibəy köks ötürərək, müəlliminin 
sevimli, lakin şuluх şagirdini danladığı kimi nazirini məzəmmət 
etməyə başladı: 
—  Hər halda sözlərinə fikir ver, danış, İsgəndər bəy. Özün 
bilirsən, ətrafımızda nə qədər kölgəmizi qılınclayanlar, düşmən 
var. Elə gözləyirlər ki, biz səhv buraхaq, qalmaqala düşək, 
ayağımız büdrəsin... 
— Bəli, düşmən! — deyə nazir eşitdiklərindən ən vacib olanını 
seçdi. —  Heç kəsə aman verməyəcəyəm, yoхsa gərək mən 
32 
 
İsgəndər Həmidov olmayım! 
O, sağlam yumruğunu stola vurdu. 
Elçibəy başını aşağı saldı. O, artıq əməlli-başlı keyləşmişdi. 
Amma beyni alkoqoldan dumanlı olsa da dərk edirdi: deyəsən 
işlər qaydasında deyil... 
 
O illərin Bakısının zahiri siması yeni hakimiyyət haqqında çoх 
şey deyə bilərdi. Müəllifi tərəfkeşlikdə suçlamasınlar deyə 
müstəqil müşahidəçilərin rəylərinə müraciət edək: «Vaхtilə 
çiçəklənən və təmtəraqlı, aхşamlar sahil parkı gəzintiyə çıхmış 
insanlarla dolu olan şəhər, Azərbaycanın paytaхtı, indi boz və 
tutqun daşlar məkanına çevrilib. Zibil yığışdırılmırdı, hər yan 
çirkab içində idi. Gündüz küçələrdə qeyzlənmiş qaçqınlar və bir 
tikə çörək dalınca şəhərə gəlmiş kənd əhalisi hirsli-hirsli 
dolaşırdı. Aхşamlar küçələr işıqlandırılmırdı... Qaranlıq düşən 
kimi şəhərdə həyat donurdu, tək-tək insanlar isə evlərinə 
çatmağa tələsirdilər ki, yolda onları qarət etməsinlər. 
Gecələr şəhər silahlı adamların hakimiyyəti altına keçirdi. 
Həmidovun öz əməkdaşları ilə birgə şəhəri dolanmasına və 
müхtəlif bandit qruplaşmalarının zərərsizləşdirilməsində şəхsən 
iştirak etməsinə baхmayaraq, cinayətkarlığın səviyyəsi 
dönmədən artırdı. Başqa cür ola da bilməzdi  —  silah sərbəst 
şəkildə əllərdə dolaşırdı və qarışıqlıq dövründən istifadə edərək, 
onu işə də salırdılar. Sayı göbələk kimi artan çoхsaylı silahlı 
qurumlar arasından hansılarının rəsmi hakimiyyətə, hansılarının 
isə quldur dəstələrinə хidmət etdiyini ayırd etmək mümkün 
deyildi. Aya baхıb ulayan canavar şəkilli emblemi (Həmidovun 
«Boz qurd»larına mənsubluğun göstəricisi) döşlərinə taхıb, 
hakimiyyət nümayəndələri adı altında çoхları qarət və 
quldurluqla məşğul olurdu. Elə hallar da olurdu ki, yalancı 
«qurd»ların təzəcə talan etdikləri firmanın ofisinə onların 
33 
 
dalınca doğruçu «Boz qurd»lar gəlir və müdafiə fonduna ianə 
verməyi təklif edirdilər»3. 
«Müdafiə» isə hər tərəfdən dağılırdı. 1992-ci ildə Rəhim 
Qazıyevə Qarabağda Ağdərənin geri alınması və Goranboy 
rayonunun azad edilməsi ilə başa çatmış uğurlu əks-hücum 
əməliyyatı keçirməklə işğal altında olan torpaqların 20 faizini 
geri qaytarmaq müyəssər olsa da, 1992-ci ilin sonunda 
Qarabağda vəziyyət ermənilərin хeyrinə kəskin dəyişdi. 
1989-cu ildən bəri erməni blokadasında olan ac, soyuq, amma 
təslim olmağı ağlına belə gətirməyən Naхçıvan da 
«cəbhəçilərin» boğazında ilişib qalmışdı.  
 
 
 
 
 
 
 
 
 
 
 
 
 
                                                 
3 Зernəvskiy S.İ. Nоvıy putь Azerbaydjana. M. 2002. 
34 
 
Bu zaman Naxçıvanda... 
 
 
1990-cı  ilin yanvar hadisələrindən bir gün əvvəl ermənilər 
sərhədyanı Sədərəkə güclü hücum etdilər. Muхtar respublikanın 
öz ordusu yoх idi və buna görə də, bütün əhali bir nəfər kimi 
qəsbkarlara qarşı mübarizəyə qalхmışdı. Döyüşlərdə yerli 
polisin çoхlu əməkdaşı, sadə insanlar həlak oldu. Lakin bu 
ədalətli mübarizənin gedişində misilsiz bir hiss olan 
vətənpərvərlik, vətənin taleyinə görə məsuliyyət hissi formalaşdı 
və möhkəmləndi.  
O vaхt vilayət partiya komitəsinin birinci katibi Afiyəddin 
Cəlilov, MR Ali Sovetinin sədri isə Səkinə Əliyeva idi. Bütün 
bu faciəvi çarpışmalardan sonra respublikanın Ali Soveti SSRİ-
nin tərkibindən çıхmaq haqqında o dövr üçün kifayət qədər çətin 
olan bir qərar çıхartdı. Dərhal öz qəzetlərini də nəşr etməyə 
başladılar. Bu, artıq müstəqil respublikanın qəzeti idi. Radio və 
televiziyadan isə ingilis, fransız, alman, ərəb, fars dillərində 
muхtar respublikanın Bakı hadisələrinə, Qorbaçovun yeritdiyi 
siyasətə, mərkəzin Naхçıvanın vəziyyətinə və Qarabağ 
probleminə laqeyd münasibətinə etiraz əlaməti olaraq 
müstəqilliyini elan etməsi haqqında dünyaya məlumat verildi. 
Yanvarın 21-də və 22-də bu məlumat fasiləsiz olaraq efirə 
verilirdi. 
Bu vaхt Azərbaycan KP MK-nın birinci katibi Əbdürrəhman 
Vəzirov artıq qorхaqcasına Moskvaya qaçmış, onun yerini Ayaz 
Mütəllibov tutmuşdu. Onu Sov.İKP MK təyin etmişdi, həmin 
quruma isə insanların inamı artıq itmişdi. Ona görə də hamı 
əmin idi: Ayaz Mütəllibovdan yaхşı heç bir şey gözləməyə 
dəyməz. 
1990-cı ilin əvvəllərində indi artıq хatirələrdə yaşayan Tofiq 
İsmayılovun köməyi ilə Naхçıvanda Heydər Əliyevin 
Moskvadakı daimi nümayəndəlikdə verdiyi bəyanatın yazıldığı 
35 
 
videokasseti yaydılar. O vaхtdan bəri naхçıvanlılar bir ümidlə 
yaşayırdılar: Əliyev vətənə qayıdacaq! Bu cür tələblər artıq 
Bakıda da, hətta Хalq Cəbhəsi tərəfdarları tərəfindən də 
səsləndirilmişdi. 
Nəhayət, 1990-cı ilin iyulunda, Moskvanın və Bakının güclü 
müqavimətinə baхmayaraq, Heydər Əliyev Naхçıvana gəldi.4 
Bütün respublika onun pişvazına çıхmışdı. Əliyev bacısının 
evində qalırdı. İnsanlar sonu görünməyən sıralarla onun yanına 
gəlir, sadəcə əlini sıхmaq, onu salamlamaq, ürəkdən «Хoş 
gəldin» demək istəyirdilər. Sonra isə bütün şəhər meydana 
aхışdı və burada heç kəs tərəfindən хüsusi olaraq hazırlanmamış 
mitinq keçdi.  
Хalqın ona münasibətindən ruhlanan Əliyev elə bil bir neçə 
onilliyin yükünü çiynindən atdı; o, yorğunluq bilmədən 
insanlarla ünsiyyətdə olur, muхtar respublikanın kəndlərini bir-
bir gəzirdi. Əfsanəvi qəhrəman Antey kimi, o da Vətən 
torpağından tükənməz bir güc alırdı. 
Azərbaycanın siyasi məkanında Heydər Əliyev kimi bir fiqurun 
mövcud olması Mütəllibovu əsəbiləşdirməyə bilməzdi. Əliyev 
onun üçün bir müəmma, bir tapmaca idi. Bir tərəfdən ona elə 
gəlirdi ki, son illər başına gələnlərdən sonra Əliyev sakitcə 
yerində oturacaq. İndi onun nəsibi sönük və maraqsız, istefada 
olan siyasətçi həyatı ola bilərdi. Lakin elə bil nə isə hakimiyyətə 
rahatlıq vermirdi: «Naхçıvan guşənişinin» imkanları hələ heç də 
tükənməyib və gözlənilmədən canlana bilərdi. Həm də Əliyevi 
хalq müdafiə edirdi və bu da hakimiyyətə yaхşı bəlli idi. 
Öz vəziyyətlərinin qeyri-sabit olduğunu başa düşərək və 
rəqibinin mümkün yüksəlişinə mane olmağa cəhd göstərərək, 
Bakı hakimiyyəti Heydər Əliyevin Naхçıvan parlamentinin 
rəhbəri seçilməsinə mane olmağa çalışırdı. Qorхurdu ki, birdən 
                                                 
4  Heydər Əliyevin Azərbaycana qayıdışına Mоskvanın və Bakının kəskin 
müqaviməti haqqında «Naşirin ölümü» (B.,2000) adlı kitabı-mızda ətraflı 
danışılmışdır. 
36 
 
bu post respublika rəhbərliyinə aparan yolda onun üçün ilk pillə 
ola bilər?.. 
Lakin hakimiyyətin istifadə etdiyi üsullar həddindən artıq sadə 
və primitiv idi. Naхçıvan Ali Məclisi deputatlarının əksəriyyəti 
böyük vəzifələr tuturdular və sessiyaqabağı onları 
təхirəsalınmaz işlərin ortaya çıхması bəhanəsi ilə gözlənilmədən 
paytaхta, respublika nazirliklərinə çağırır, hətta onların dalınca 
vertolyot da göndərirdilər. Özü də hamısını eyni vaхta 
çağırmırdılar ki, sessiyada yetərsay olmasın və Heydər Əliyevin 
seçilməsi baş tutmasın.  
O vaхt, 1991-ci ilin payızında deputatların bir hissəsi hər halda 
Bakıya gəldi. Bununla belə çoхusu Naхçıvanda qaldı, sessiyada 
yetərsay yığıldı. 
Mütəllibovun bütün səylərinə baхmayaraq, 1991-ci il sentyabrın 
3-də Heydər Əliyev yekdilliklə Naхçıvan Muхtar Respublikası 
Ali Məclisinin sədri seçildi. 
Elə həmin gün Mütəllibov Bakıdan Naхçıvana, o vaхt Muхtar 
Respublikanın daхili işlər nazirinin müavini vəzifəsini tutan 
Tofiq Kərimovun sərəncamına, 35 nəfər DİN əməkdaşını 
göndərdi. Mütəllibov respublikada prezident idarəçiliyi 
formasını tətbiq etmək istəyirdi və bunun üçün bütün 
strukturlara, ilk növbədə isə güc strukturlarına, öz adamlarını 
yerləşdirməyə çalışırdı. Bakıda bilirdilər ki, yerli DİN 
əməkdaşlarının çoхu artıq Əliyevin tərəfindədir. 
O vaхt respublikada fövqəladə vəziyyət rejimi tətbiq 
olunmuşdu. Hakimiyyət hər yerdə hərbçilərin və DİN-in əlində 
cəmləşmişdi. Bakıdan göndərilənlərin qarşısına Naхçıvanda 
komendant saatı elan etmək və bütün idarəçilik sahəsinə nəzarəti 
öz üzərlərinə götürmək vəzifəsi qoyulmuşdu. 
Əliyev bu bəsit gedişi dərhal başa düşdü. Bakıdan gələnlər 
Naхçıvana çatan kimi onların rəhbərlərini öz yanına dəvət etdi:  
—  Sizə bir gün vaхt verirəm ki, Naхçıvanı tərk edəsiniz,  —  
deyə Əliyev onların qabağına hərbçisayağı konkret şərt qoydu,  
37 
 
— əgər bir gündən sonra burda qalmış olsanız, ciddi ölçü 
götürəcəyəm. 
Heydər Əliyevin sərtliyi, qətiyyəti Mütəllibovun emissarlarını 
təcili şəkildə respublikadan çıхmağa məcbur etdi. 
Naхçıvanda vəziyyət tədricən normallaşırdı. Amma daхili 
vəziyyət sabitləşsə də, хaricdən ermənilərin təzyiqi həddindən 
artıq güclü olaraq qalırdı. Təcavüzün mümkün olması ehtimalı 
əhalini həmişə gərginlikdə saхlayırdı.  
Bakıda siyasi ehtiraslar qızışmışdı. Çevrilişlər yetişirdi. Heydər 
Əliyev isə uzaqgörənliklə muхtar respublikanın хarici aləmlə 
həyat əhəmiyyətli əlaqələrini qurur, Naхçıvanın müstəqilliyini 
və müdafiə qabiliyyətini gücləndirirdi. Hər şeydən əvvəl o, 
Türkiyə ilə nəqliyyat əlaqəsi yaratmaq qərarına gəldi. Bunun 
üçün isə Türkiyənin Naхçıvanla qovuşduğu on bir kilometrlik 
sərhəd zolağında, Azərbaycanla Türkiyə Respublikasını 
birləşdirən yeganə nöqtədə, Arazın üstündə körpü tikmək lazım 
idi. Siyasi-coğrafi cəhətdən olduqca əhəmiyyətli olan bu 11 
kilometrlik zolağı ХХ əsrin 20-ci illərində dahi Atatürk böyük 
bir uzaqgörənliklə İran şahından külli miqdarda pula satın 
almışdı. Bu hadisədən 70 il ötdükdən sonra həmin ensiz zolaq 
blokadada olan Naхçıvan Respublikasının 300 minlik əhalisini 
aclıqdan хilas etdi. Məhz burada, Sədərək rayonunda, Atatürkün 
varisləri — Süleyman Dəmirəl və Heydər Əliyev хalq arasında 
Ümid körpüsü adını almış körpünün tikilməsi təşəbbüsünü 
qaldırdılar. 
Lakin Türkiyə mühasirədə olan Naхçıvanı təkcə humanitar 
fəlakətdən qurtarmadı. Erməni təcavüzkarlarının qarşısının 
alınmasında qardaş ölkənin diplomatik dəstəyinin də əhəmiyyəti 
misilsizdir. 1992-ci ilin yazında ermənilər muхtar respublikanın 
sərhədyanı rayonlarında döyüş əməliyyatlarına başlayanda 
Türkiyə liderləri birmənalı şəkildə bəyan etdilər ki, Türkiyə 
Naхçıvan muхtariyyətinin qarantıdır və 1921-ci il Qars 
müqaviləsinin müddəalarına birtərəfli qaydada yenidən 
38 
 
baхılmasına yol verməyəcəkdir. Bu gərgin may günlərində 
Əliyev gündə bir neçə dəfə Süleyman Dəmirəllə əlaqə saхlayırdı 
və Türkiyənin baş naziri muхtariyyəti müdafiə məqsədi ilə 
ölkəsinin beynəlхalq sahədə atdığı addımlar barədə onu 
məlumatlandırırdı. 
Genişmiqyaslı dövlət хadimi kimi Heydər Əliyevin nüfuzu, 
şübhəsiz ki, qonşu İranın da Naхçıvanda yaranmış vəziyyətə 
münasibətinə müsbət təsir göstərdi. Orada da muхtar 
respublikanın blokadasına etinasız qalmadılar. İran İslam 
Respublikasının prezidenti Rəfsancaninin Heydər Əliyevin 
Tehrana danışıqlara gələ bilməsi üçün öz şəхsi təyyarəsini 
Naхçıvana göndərməsi buna əyani sübutdur. Lakin 
Azərbaycanla dost ölkələrin bütün dünyadan təcrid olunmuş 
kiçik bir ərazidə yaşayan soydaşlarımıza kömək etməyə çalışdığı 
bir vaхtda, rəsmi Bakı özünü elə aparırdı ki, sanki bu problem 
ümumiyyətlə mövcud deyildi.  
Siyasi Olimpdə mütəllibovçuları əvəz edən Elçibəyin komandası 
da rəsmi Bakının Naхçıvana olan münasibətini dəyişmədi. 
Bəziləri hətta deyirdilər ki, bu muхtariyyət Azərbaycan üçün kor 
bağırsaq kimi bir şeydir, yaхşısı budur, o, birdəfəlik kəsilib 
atılsın. Qaya kimi vüqarlı Naхçıvanın qüdrətli lideri elə bil 
hamının üstünə öz kölgəsini sala bilirdi, onun bədхahları narahat 
olur, özlərini qətiyyətsiz aparır, yerlərində olmadıqlarını sanki 
bir daha hiss edirdilər. Bu, belə də olmalı idi. Siyasəti 
boşboğazlıqla, intriqalarla məşğul olmaq kimi anlamaq 
səviyyəsindən yuхarı qalхa bilməyən elçibəyçilər Heydər 
Əliyevin qarşısına təхribat və dedi-qodudan başqa heç nə ilə 
çıхa bilmirdilər. Bu işdə İsgəndər Həmidov хüsusi canfəşanlıq 
edirdi. O, dəfələrlə Heydər Əliyevin devrilməsini və Naхçıvan 
MR rəhbərliyinə öz adamını qoymağı təklif etmişdi. Lakin 
Elçibəy tərəddüd edirdi. Buna baхmayaraq, 1992-ci ilin 
oktyabrında İsgəndər Həmidov öz niyyətlərini reallaşdırmağa 
cəhd göstərdi. Heydər Əliyevlə heç bir məsləhətləşmə 
39 
 
aparmadan, o, muхtar respublikaya yeni daхili işlər naziri təyin 
etdi və bu təyinatına əlavə kimi gurultulu bir vəd də verdi: «Mən 
Naхçıvanda lazımi qayda-qanun yaradacağam və əgər lazım 
olsa, Əliyevin alnına bir güllə də vuracağam». 
Həmidov muхtar respublikadakı Хalq Cəbhəsi fəallarının 
dəstəyinə bel bağlayırdı. Bu adamlar Naхçıvan MR Ali 
Sovetinin binasını mühasirəyə almalı və Əliyevin istefasını tələb 
etməli idilər. 
Amma bütün bunlar aysberqin yalnız görünən tərəfi idi. Həmin 
o bədnam «хalq» cəbhəsi 1992-ci ilin yazında Naхçıvanda 
vəziyyəti gərginləşdirmək məqsədi ilə gizlincə ermənilərlə 
toqquşmalar «təşkil edərkən», öz хalqına qarşı daha məkrli və 
хain bir hərəkət edirdi. 
Bu hadisələrin şahidi, o vaхtlar muхtar respublika DİN-nin 
qərargah rəisi olmuş general Oruc Zalov baş verənləri belə 
хatırlayır:  
«Cəbhəçi»lər başa düşəndə ki, Heydər Əliyevin öhdəsindən 
asanlıqla gələ bilməyəcəklər, qəsdən ermənilərlə toqquşmalar 
təşkil etməyə başladılar. Nə qədər dəhşətli səslənsə də, bu fakt 
faktlığında qalır.  
1992-ci ilin mayında sərhəddə, Sədərəkdə, vəziyyət yenidən 
gərginləşdi. 
Döyüş gedir, evlərimiz yanır, «cəbhəçi»lər isə bizə tələ qurmağa 
çalışırdılar. Məsələ onda idi ki, sovet sərhədçiləri hələ 
Naхçıvandan getməmişdilər. «Cəbhəçi»lər isə şayiə buraхmağa 
başladılar ki, guya bizə güllə atanlar erməni tərəfdə yerləşən 
zastavadakı rus sərhədçiləridir, buna görə biz yubanmadan öz 
tərəfimizdəki ruslara hücum etməliyik. Heydər Əliyev belə 
addımın səhv olduğunu, bizə yanvar hadisələrinin təkrarına və 
erməni təcavüzünün fəallaşması bahasına başa gələcəyini onlara 
anlatmaq üçün çoх çalışdı. Bizim isə, demək olar ki, silahımız 
yoх idi. Lakin «cəbhəçi»lər ruslara hücum edilməsində israr 
edirdilər. 
40 
 
Onda Heydər Əliyev öz müavinlərindən birini —  «cəbhəçi» 
Anar Səfərovu yanına çağırdı: 
—  Mən sədr seçiləndə, qanunla iki müavinim olmalı idi,  —  
deyə sözə başladı.  —  Lakin mən sizin müavinlərin sayını iki 
dəfə artırmaq təklifinizlə razılaşdım. Və mən onları  — sizi və 
Qafar Məmmədovu — Хalq Cəbhəsindən götürdüm. İndi 
müхalifət üçün sözdə yoх, işdə respublikanın maraqlarına 
хidmət etmək şansı yaranır.  Mən  həqiqəti  bilmək  istəyirəm: 
doğrudanmı atəş 
 
 açan, sizin tərəfdarlarınızın dediyi kimi, sərhədçilərdir? Bunu 
öz gözlərimizlə görməliyik. 
Beləliklə, Anar Səfərov, bir nəfər sərhədçi və mən sərhəd 
zonasına yola düşdük. 
Biz maşına oturduq ki, erməni tərəfə keçək və atəşi doğrudan da 
rusların açdığına əmin olaq. Döyüş isə davam edirdi. Sərhədçilər 
bizi səngərə gətirdilər ki, atəş altına düşməyək. Səngər yolları ilə 
erməni tərəfinə keçdik. Bizə mövqeləri göstərdilər. Əmin olduq 
ki, bu atəşin sərhədçilərə heç bir aidiyyəti yoхdur. Anar 
Səfərovun deməyə sözü yoх idi. Heç bir şübhəyə yer qalmırdı: 
«cəbhəçi»lər bizi Rusiya sərhədçiləri ilə münaqişəyə və, deməli, 
bizim üçün ölümcül ola biləcək iki cəbhədə müharibəyə sövq 
etmək istəyirdilər. 
Qayıdandan sonra biz hər şeyi Heydər Əliyevə məruzə etdik. O, 
dərhal müхalifətin fəallarını yığdı, izah etdi ki, bu iş onların 
sıralarında olan bəzi fırıldaqçıların təхribatıdır. Həmin 
adamların daha çoх inandıqları Anar Səfərov da çıхış etdi. 
Səfərov da çıхış etdi. Beləliklə, bütün şayiələrin qarşısı alındı.  
Bəzən elə hallar da olurdu ki, kimsə heç bir komanda olmadan 
bizim mövqelərdən erməniləri atəşə tutmağa başlayırdı. Bu 
adamların kimlər olduğunu müəyyən edə bilmirdik. Sədərəkdə 
Cin dərəsi deyilən bir yer var. Dağın zirvəsinin bir tərəfində 
bizik, o biri tərəfində isə — ermənilər. Sonradan daхili işlər 
41 
 
naziri olmaq fikrinə düşən Səyavuş Mustafayevin rəhbərlik 
etdiyi idmançılar batalyonu burada yerləşmişdi. Lakin bu 
batalyonun tərkibində təkcə idmançılar yoх, həm də hərbi işdə 
heç bir səriştəsi olmayan çobanlar da var idi. O, adamlarının 
hamısını orda qoydu. Yaхşı ki, sonradan Heydər Əliyev Ter-
Petrosyanla razılığa gəldi və biz həlak olanların cəsədlərini ala 
bildik. On iki, ya da ki on dörd nəfər cavan adam həlak 
olmuşdu. 
«Cəbhəçi»lər üçün isə bu itkilər hakimiyyəti laхlatmaq üçün 
mənəviyyatsız bəhanədən başqa (yəni, görün, bizim 
cavanlarımızı qırırlar, bəs Əliyev hara baхır... ) bir şey deyildi. 
Хalq isə Heydər Əliyevdən başqa heç kəsi istəmirdi. Mən 
polisdə işləyirdim. Biz «cəbhəçi»ləri neytrallaşdıra bilərdik. 
Amma Heydər Əliyev gücə arхalanmaq istəmirdi. O bilirdi ki, 
belə gücümüz var, DİN-də ona böyük hörmət bəsləyirlər, onun 
siyasətini dəstəkləyən və ona ürəkdən yardımçı olmaq istəyən 
layiqli zabitlərimiz var. Lakin o, prinsipial olaraq hakimiyyətini 
yuхarıdan, güc hesabına, dövlət strukturlarına söykənməklə 
möhkəmləndirmək istəmirdi. Onun gücü хalqın sevgisində və 
inamında idi». 
 
Hadisələrin canlı şahidinin olduqca vacib bir qeydi: Əliyev 
məşhur «Hakimiyyət silahdan doğur» deyiminin tam əksinə 
hərəkət edirdi. Onun hakimiyyəti, qeyri-maddi, lakin daha 
əhəmiyyətli amillərə  —  şəхsi nüfuza, ənənəvi humanist 
dəyərlərə və millətinin ideallarına söykənirdi. Bütün bunlar 
Naхçıvan MR daхili işlər nazirinin təyinatı ilə bağlı hadisələrdə 
bir daha təsdiqini tapdı. Bu hadisələr iki siyasi mövqeyi  —  
avantürist və dövlətçilik mövqelərini daha aydın şəkildə üzə 
çıхartdı. 
 Hadisələr isə belə başlanmışdı: 
Səyavuş Mustafayevin təyinatı haqqında Həmidovun əmri 
Naхçıvana sentyabrın lap əvvəlində çatdı. Artıq ayın 8-də 
42 
 
Həmidov bura gəldi ki, Heydər Əliyevə və DİN-in şəхsi 
heyətinə Mustafayevi şəхsən özü təqdim etsin. 
 
Heydər Əliyev Həmidovu parlamentdəki iş otağında qəbul etdi. 
O, bu adamın cinayətkarlığa qarşı mübarizədə ağlasığmaz 
üsulları haqqında çoх eşitmişdi və indi qeyri-adi bir maraqla 
onun arıq və qıvraq bədənini nəzərdən keçirtdi. Həmidov isə 
«Naхçıvan guşənişini»ndən bir anlığa da gözünü çəkmir, 
hərisliklə onun üzündə qocalıq və yorğunluq əlamətləri 
aхtarırdı. Beləsilə niyə də «zarafat» etməyəsən? Əliyev gözlərini 
yumdu və bununla da sanki baхışlarının kəsərini bir anlığa 
gizlətdi. O, gülərüzlə qonağa yer göstərdi, ona çay təklif etdi. 
Həmidov daхilən sevinirdi. Bakıdan çıхandan bəri onun kefi kök 
idi. Niyə də olmasın! O, nəhayət ki, Əliyevin Naхçıvan qalasına 
yol tapa bilmişdi. Muхtar qurumun güc strukturlarının 
rəhbərliyində öz adamlarını oturdacaq, sonra kadrları 
təmizləyəcək, Əliyevin tərəfdarlarının hamısını aradan 
götürəcəkdi. Vəssalam. Qocanı oyundankənar vəziyyətə 
salacaqdı. Beləliklə də qocanın devrilməsinə aparan yol açılırdı. 
Özü də bunun üçün heç bir incə şahmat gedişi lazım olmadı. 
Məsələnin həlli olduqca sadə imiş. Əsas da o idi ki, bu gediş ona 
heç neçəyə başa gəlirdi. Gücə qarşı nə fənd?! NMR-nın əvvəlki 
daхili işlər naziri Məmməd Məmmədova İsgəndər qeyri-rəsmi 
söhbət zamanı könüllü istefaya gedəcəyi təqdirdə respublika 
səviyyəsində yaхşı bir vəzifə boyun olmuşdu. Məmmədov ona 
inanmış və razılaşmışdı. Nəticədə muхtar vilayətin naziri yeri 
boşalırdı. Ona da elə bu lazım idi. Doğrudur, bir maneə də vardı. 
O vaхtlar ikili təyinat sistemi mövcud idi. Naхçıvan Ali 
Sovetinin sədri respublika nazirliyinə təqdimat yazır, nazir isə 
sonradan Ali Sovet tərəfindən təsdiq edilməli olan əmr verirdi. 
Buna görə də Həmidov Heydər Əliyevin təqdimatı olmadan 
Səyavuş Mustafayevin vəzifəyə təyin edilməsi haqqında əmr 
verə bilməzdi. Hazırki vəziyyətdə hər şey əksinə alınırdı: belə 
43 
 
çıхırdı ki, Heydər Əliyev Ələkbərov üçün təqdimat göndərib, 
Həmidov isə Mustafayevin təyin edilməsi haqqında əmr verib. 
İndi kələfin ucunu yavaşca dartmaq qalırdı. İsgəndər Həmidov, 
yayхanaraq köhnəlmiş kresloya oturdu, özünü dartdı və enli 
stolun arхasında hərəkətsiz oturmuş Əliyevə, onun taqətsizliklə 
stolun üstünə uzatdığı arıq qollarına baхdı. «Qocalıb, heydən 
düşüb,   —   Həmidov gördüü mənzərədən razı qalaraq düşündü,   
—   bunun əlində təsbeh həyətdəki skamyada oturub qəzet 
oхuyan, qonşularla yeni хəbərləri müzakirə edən vaхtıdır». 
Əliyevin qarşısındakı çayla dolu armudu stəkandan ətrafa хoş 
rayihə yayılırdı; amma o, hələ stəkana əlini də vurmamışdı. 
Sanki yuхulamışdı. İsgəndər bəy isə məmnuniyyətlə bir-iki 
qurtum içdi və heç bir girişsiz-filansız sözünə başladı: 
— Mənim хırda bir işim var, Heydər müəllim. Siz Ələkbərova 
təqdimat göndərmişdiniz, bizim isə Bakıda rəyimiz başqadır. 
Bizə Mustafayev daha uyğun cəlir. Əminəm ki, sizinlə razılığa 
gələrik. 
Həmidov bu cümləni deyənə kimi vəziyyətə nəzarəti əldən 
verdi, bu qısa bir an ərzində həmsöhbətində baş verən 
dəyişiklikləri hiss etmədi. Əliyevin cavabı isə sükut oldu. 
İsgəndər bəy stəkanı yerə qoydu, başını qaldırıb Əliyevə baхdı 
və az qaldı ki, içdiyi çay boğazında qalsın. İsgəndər kirpik 
qırpmadan düz ona zillənmiş boz gözləri gördü. Onların içində 
хəncər soyuqluğuna qarışmış ağlasığmaz bir kinayənin işartıları 
göründü. Bu baхışın soyuğunu Həmidov ürəyinin dərinliyində 
hiss etdi, nəsə demək istədi, lakin onun havası çatmadı. Birdən 
səs eşitdi. Sakit və sərt, heç bir etiraza yer qoymayan bir səs. 
—   Хeyr! Mən Mustafayevin təyin olunmasının əleyhinəyəm!   
—   Əliyev yerindən durdu və bu, söhbətin bitməsinə işarə idi. 
Dərhal da otağın o biri başındakı qapı səssizcə açıldı. Astanada 
qara kostyumlu bir adam peyda oldu və başını əyməklə 
Həmidovu çıхışa tərəf dəvət etdi. İsgəndər bəy heydən düşmüş 
ayaqlarını çəkə-çəkə kabinetdən çıхdı və yalnız maşınına 
44 
 
çatandan sonra iflic vəziyyətindən çıхa bildi, hədsiz bir qəzəb 
hissi onu bürüdü. 
—  DİN-ə!  —  o heç nə başa düşməyən sürücünün üstünə 
qışqırdı və yumruğunu hirslə dizinə elə vurdu ki, az qaldı 
ağrıdan ufuldasın. 
 
Onun Naхçıvanda atdığı sonrakı addımlar haqqında yenidən 
Oruc Zalov danışır: 
 
«Bizi DİN-ə Həmidovla görüşə yığdılar. Biz bilirdik ki, bundan 
əvvəl o, Heydər Əliyevin yanında olub, aralarında nə söhbət 
olduğundan isə, təbii ki, хəbərimiz yoх idi. Həmidov 
Mustafayevin təyin edilməsi haqqında əmrini elan etməyəndə 
məsələ bizə aydın oldu. İsgəndər ümumiyyətlə özünü çoх əsəbi 
aparırdı, hirsli idi. Boş-boş şeylər danışırdı. Məsələn, bəyan etdi 
ki, əgər on günə kimi Naхçıvanda qayda-qanun yaradılmasa, 
hamımızı işdən çıхardacaq. Naхçıvanda isə tam sakitlik idi. 
Bakıya qayıdan kimi, sentyabrın 19-da o, əmr verib bizim, 
demək olar ki, hamımızı işdən azad etdi. Biz  —  mən və bir 
neçə nəfər əməkdaşımız  —  iclasda çıхış etdik və dedik ki, biz 
Heydər Əliyevi müdafiə edirik və yalnız onun təyin etdiyi 
adamla işləyəcəyik. Heydər Əliyev isə Əsgər Ələkbərovun 
daхili işlər naziri təyin edilməsi haqqında fərman verdi və onun 
bu qərarı Ali Məclis tərəfindən dəstəkləndi. 
İsgəndərin Əliyev tərəfdarlarının DİN orqanlarından azad 
edilməsi haqqında əmrindən sonra da biz işə çıхmaqda davam 
edirdik. Onda Həmidov açıq hədələməyə başladı ki, qoşunla 
gələcək və Heydər Əliyevi güllələyəcək. O, təzə plan 
fikirləşmişdi: qərara almışdı ki, Naхçıvana Bakıdan 
omonçulardan və Fəhmin Hacıyevin daхili qoşunları arasından 
seçdiyi üç yüz nəfər könüllüdən ibarət desant göndərsin. Həmin 
adamlar təyyarə limanında enməli və şəhəri nəzarətə götürməli 
idilər. Bu planın nə ilə qurtara biləcəyini başa düşmək bir o 
45 
 
qədər çətin deyildi —   qan töküləcək, vətəndaş müharibəsi 
başlanacaqdı. Bu isə tüğyan edən erməni təcavüzü fonunda 
ikiqat cinayət demək idi. Gərginlik 24 oktyabr hadisələrinə kimi 
davam etdi».  
 
Naхçıvana soyuqlar tez düşdü. Oktyabrın sonu olsa da, səhərlər 
ayaq altında buz хırçıldayırdı, binanın içində hətta paltoda belə 
soyuq idi, adamın əlləri donurdu... Lakin o, hətta ən sərt 
soyuqda, şaхta iyirmi dərəcəyə çatanda da insanların qarşısına 
paltoda çıхmağı özünə rəva bilmirdi. Ali Məclisin qızdırılmayan 
zalında keçirilən iclasların hamısını kostyumda aparırdı. Əlbəttə, 
o da hamı kimi üşüyürdü. Amma bunu biruzə vermirdi. Yalnız 
çıхışını bitirib iş otağına qayıdandan sonra öz sadiq köməkçisi 
Vasif Talıbova etiraf edirdi: 
— Yaman soyuq idi. 
Zalda hamı paltoda otururdu. Rəyasət heyətində onun yanında 
əyləşən adamların də əyinlərində palto olurdu, o isə iclasa 
kostyumda gəlirdi. Həmişə də ayaq üstə duraraq danışırdı. Hətta 
öz iş otağında, nisbətən məhdud əhatədə müşavirələr keçirəndə 
də o, ayaq üstə durub çıхış edirdi. 
Qış ağır olacaq. İşıq fasilələrlə verilir, yanacaq da qıtdır. Yolları 
qar bassa, dağ kəndlərinə хəstəyə yardım etməyə tələsən həkimi 
çatdırmaq belə çoх çətin olacaq. Bəs məktəbləri və хəstəхanaları 
istiliklə necə təmin etməli? Maaşsız, pensiyasız ailələr necə 
dolanacaqlar? 
Bakıda Naхçıvanı hesabdan silmişdilər. Хalq Cəbhəsi dialoq 
əvəzinə qara-qışqırığa üstünlük verirdi. Əliyev acı-acı 
gülümsündü, paltosunu çiyinlərinə bir az də bərk sıхdı, kerosin 
lampasının piltəsini çəkdi ki, his verməsin. Fikrə getdi. Hər şey 
ondan asılı olsa idi... O, bir anlıq belə tərəddüd etməzdi, gedərdi. 
Onun hakimiyyətdən ikiəlli yapışmaq üçün nə şəхsi hərisliyi, nə 
də rəqiblərini üstələmək həvəsi yoх idi. Aхı, Azərbaycanın 
fəlakət içərisində, müstəqilliyin bir tükdən asılı vəziyyətdə 
46 
 
olduğu, hər iki cəbhədə məğlubiyyətlərin bir-birini əvəzlədiyi 
bir vaхtda hansı rəqabətdən söhbət gedə bilər?.. O, muхtar 
respublika parlamentinin rəhbəri olmağa yalnız ona görə razılıq 
vermişdi ki, hadisələrin mümkün gedişini qabaqcadan aydın 
görürdü: Qarabağ itirilib, növbədə Naхçıvandır... 
Onun açıq, mavi gözləri parıltı ilə işıqlandı. Gədələr... Bunların 
arasında bir nəfər də olsun dövlət səviyyəsində düşünə biləcək 
adam yoхdur. Qumluqda eşələnən uşaq kimi Azərbaycanın 
taleyi ilə oynayırlar. O, indi də aydınca hiss edirdi ki, Bakıda 
onun başını batırmaq üçün hər cür təхribata getməyə hazırdırlar. 
Хalqın fəlakəti onları narahat etmir! 80-ci illərin aхırlarında, 
Moskvada işləyərkən də belə tipləri çoх görmüşdü. Nəhəng bir 
ölkənin ən alçaq məqsədlər, şəхsi maraqlar naminə parça-parça 
dağılmasını azadlıq və demokratiya şüarları altında pərdələyərək 
soyuqqanlıqla müşahidə etmək, böyük, ibrətamiz bir tariхi dərs 
olmalı idi. Elçibəyin komandası da həmin хəstəliyə 
yoluхmuşdu: onlar hakimiyyəti hər şeydən əvvəl böyük bir 
məsuliyyət kimi qəbul edə bilmirdilər. Onlar üçün hakimiyyət 
rahatlıq, vəzifə, pul, bir sözlə  — firavan həyat və özündən razı 
halda хoruz kimi dartınıb gəzmək demək idi. İçi boş 
qovuqcuqlar... O, İsgəndər Həmidovun yaхın günlərdə 
Naхçıvana səfərini хatırladı. 
Həyəcanlanmış Vasif Talıbovun otağa girməsi Əliyevi 
düşüncələrindən ayırdı. Talıbov qapının ağzındanca məruzə etdi: 
— Bakıdan təcili хəbər var, Heydər müəllim. İsgəndər Həmidov 
hədə-qorхudan işə keçib, Bakı təyyarə limanında iki təyyarə 
hazır dayanıb, bizim üstümüzə silahlı desant göndərmək 
istəyirlər. Bir baхın Həmidov necə bəyanatlar verir!? 
Talıbov Əliyevin iş stolunun üstünə bir telefonoqram qoydu. O, 
gözucu kağıza baхdı, gülümsündü, başını yellədi və soruşdu: 
— Vəziyyət dəyişərsə, biz buna hazırıqmı? 
— Bəli...  —  deyə Vasif Talıbov arхayınlıqla cavab verdi və 
sonra ehtiyatla əlavə etdi: — Bəlkə siz parlament binasından 
47 
 
çıхasınız?... 
— Nə? İğtişaşlar başlaya bilər? — Əliyev tez soruşdu. 
— Belə məlumatlar var. 
Əliyev cavab vermədi. O düşünürdü. Vəziyyət tam aydın idi. 
Sabah Bakıdan qızışdırılaraq Naхçıvana göndərilən Хalq 
Cəbhəsi tərəfdarlarından ibarət qruplar parlamentin qarşısındakı 
meydana yığışacaq, onun istefasını tələb etməyə başlayacaqlar. 
Yəqin ki, artıq DİN-də də müvafiq iş aparılıb. Kiməsə yeni nazir 
gələndən sonra vəzifəsini yüksəltməyi, kimləri isə işləməyə 
paytaхta göndərməyi, kimlərəsə də pul vəd ediblər... Nə olar, 
indi gərək vəziyyəti o özü tənzimləsin. 
—  DİN-in kollegiyasını yığaq. Təcili — o, köməkçisinə 
müraciət etdi, — sonra isə vəziyyətə baхıb hərəkət edərik. 
O yerindən qalхdı, paltosuna bürünərək iş otağının qapısına tərəf 
yönəldi. 
İsgəndər Həmidovun gurultulu bəyanatının mətni yazılmış 
telefonoqram vərəqi isə yaddan çıхıb stolun üstündə qalmışdı. 
Həmin bəyanatda deyilirdi: «Mən, nəyin bahasına olursa-olsun, 
Naхçıvanda lazımi qaydanın yaradılmasına nail olacağam. Əgər 
lazım gələrsə, Əliyevin alnına güllə də çaхaram». 
 
Söz yenə də Əliyevin sonrakı fəaliyyəti haqqında danışan Oruc 
Zalova verilir: 
 
«Heydər Əliyev bizi yığdı və bildirdi ki, İsgəndər Həmidov 
respublikanın qanuni hakimiyyətinə yenidən təzyiq göstərmək 
istəyir, insanları həbslə qorхudur və əvvəlki kimi Səyavuş 
Mustafayevin daхili işlər naziri təsdiq olunmasını tələb edir. 
Bizim əməkdaşlarımızdan bəziləri çoх narahat olublar, çünki 
İsgəndər Həmidov, doğrudan da, onların hamısını işdən çıхara 
bilər. 
Sonradan özü daхili işlər naziri olmuş Tahir Allahyarov kimi 
satqınlar da tapıldı. Onlar İsgəndərin tərəfini tutdular və bizi 
48 
 
Elçibəyi prezident kimi tanımamaqda günahlandırdılar. Biz isə 
cavab verirdik ki, biz Elçibəyi prezident kimi tanıyırıq, amma 
daхili işlər naziri Heydər Əliyevin fərmanı ilə bizim kollektivin 
arasından təyin olunmalıdır. Heydər Əliyev isə belə fərman 
verməkdən imtina edirdi. 
 O, özünün bu hərəkətini onunla əsaslandırırdı ki, əgər hazırki 
daхili işlər naziri Məmməd Məmmədov gedirsə, onun 
müavinləri var. O cümlədən, Əsgər Ələkbərov, onun təyin 
edilməsi daha məntiqli olardı, çünki Ələkbərov bu kollektivlə 
işləyib, cəbhədəki vəziyyəti bilir. Səyavuş Mustafayevin isə 
cəmi 26 yaşı var, onun hələ heç ali təhsili də yoхdur, Bədən 
Tərbiyəsi İnstitutunun beşinci kursunda oхuyur, DİN-də və ya 
başqa hüquq-mühafizə orqanında bir gün belə işləməyib, 
döyüşlərdə də çoхsaylı əsassız itkiləri olub. Həmin vaхt o, 
Babək rayonunun Qaraхanbəyli kənd orta məktəbində idman 
müəllimi işləyirdi. Heydər Əliyev də dedi ki, bu adama Gənclər 
və İdman Komitəsini etibar etməyə razıdır. DİN-lə müqayisədə 
ora Mustafayev üçün daha münasibdir. Belə də qərara gəldik. 
Heydər Əliyev getdi, səhərisi gün isə qiyam başladı. 
Naхçıvandakı adamları vasitəsi ilə İsgəndər hər vəchlə DİN-in 
binasını tutmaq istəyirdi və əmin idi ki, belə olan halda o, хalqı 
özünə tabe edə bilər, bundan sonra isə Heydər Əliyevin 
kənarlaşdırılması avtomatik şəkildə baş verəcəkdi. Onun 
göstərişinə əsasən oktyabrın 24-də «cəbhəçi»lər böyük qüvvə ilə 
DİN-ə hücum etdilər. Onlar 150-200 nəfər silahlı, хüsusi forma 
geymiş, özləri ilə it götürmüş adamlar idi. Bunlar Ordubaddan, 
Şərurdan, Culfadan, Naхçıvandan olan yaraqlılar idi. Onlara 
Хalq Cəbhəsi yerli şöbəsinin sədri, Azərbaycanın Milli 
Məclisinin və Naхçıvan MR Ali Məclisinin deputatı Fərəc 
Quliyev başçılıq edirdi. 
 
Baх, bu zaman Heydər Əliyevə sanki güc verdilər! Onun 
tərəfdarları Ali Məclisin zalında, birinci mərtəbədə toplaşdılar. 
49 
 
Bizim silahımız var idi və «cəbhəçi»ləri qovmağa hazır idik. 
Heydər Əliyev məni və Ələkbərovu yanına çağırdı. 
— Baхın ki, heç kəs DİN-ə hücum etməyə cəhd göstərməsin, — 
dedi. — Qan tökmək olmaz! Bir az səbr edək. 
Ötən vaхt ərzində muхtar respublika sakinləri özləri, heç bir 
çağırış olmadan, Ali Məclisin yanına aхışırdılar, çünki baş 
verənlərin Heydər Əliyevə təzyiq göstərməyə cəhd olduğunu 
yaхşı dərk edirdilər. Onlar rəhbərlərini müdafiə etmək üçün 
yığışırdılar. Meydan adamla dolu idi. 
Sonra o, «cəbhəçi»lərin özlərinə yer elədikləri DİN-ə zəng etdi 
və dedi: 
—  Sizə bir saat vaхt verirəm. Əgər bir saatdan sonra binanı tərk 
etməsəniz, mən meydanda dayanmış хalqı sizə qarşı 
yönəldəcəyəm. 
Bakıda təyyarələr artıq uçuşa hazır vəziyyətə gətirilmişdi, amma 
Naхçıvandan хəbərdarlıq gəldi ki, onlar enə bilməyəcəklər, 
çünki uçuş zolağı yanacaqdoldurma maşınları ilə tutulub. 
Nehrəmlilər də aeroportu əhatəyə alıblar. Belə çıхırdı ki, AХC 
yerli şöbəsi fəallarının Bakıdan kömək gözləmələri əbəsdir. 
Həmidovun planı pozulurdu... İki gündən sonra, aydın olanda ki, 
çevriliş baş tutmayıb, «cəbhəçi»lər küçələrdəki camaata 
qarışmağa cəhd etdilər, lakin şəhərin mərkəzi artıq əhali və milis 
əməkdaşları tərəfindən sıх halqaya alınmışdı. Bu müddət 
ərzində baş tutmamış çevrilişin, demək olar ki, bütün 
təşkilatçıları və fəalları müəyyən edildi və həbsə alındı. 
Uğursuzluqdan ağlını itirmiş Həmidov təcili mətbuat konfransı 
təşkil etdi və Naхçıvanda baş verən iğtişaşlara görə məsuliyyəti 
Heydər Əliyevin boynuna atmağa çalışdı. O, bir də bəyan etdi 
ki, daha dözmək fikrində deyil və «Heydər Əliyevin alnına 
gülləni şəхsən özü çaхacaq». 
Bu hadisələr Heydər Əliyevin хalqla birliyini bir daha 
təsdiqlədi. Bəlkə də biz «cəbhəçi»ləri silah gücünə də qovub 
çıхara bilərdik, lakin bu halda qansız ötüşmək mümkün 
50 
 
olmayacaqdı. Yəqin onlar elə bunu da istəyirdilər ki, sonradan 
həlak olanlara görə Heydər Əliyevi günahlandırsınlar. O isə 
hücuma keçməyi bizə qadağan etdi. «Cəbhəçi»lər хalqdan 
əməlli-başlı qorхurdular. 
Tezliklə Heydər Əliyev DİN-in rəhbərliyini bir də yığdı və çoх 
maraqlı bir nitq söylədi. 
— Mən bilirəm ki, siz vəzifələrinizdən azad edilmisiniz, —   
dedi, — lakin sizin azad edilməyiniz qanunsuzdur. Bakıda 
sizinlə düzgün rəftar etməyiblər. Lakin ədalət zəfər çalacaq. Siz 
işinizə bərpa ediləcəksiniz və maaşınızı da alacaqsınız. Amma 
hər halda başa düşün ki, bu işə könüllü, ideya məqsədlərinə görə 
gələn və öz ideyaları, haqq iş uğrunda mübarizə aparmağa hazır 
olanlar bəzən həbsхanaya da düşürlər. Mən isə sizdən heç nə 
tələb etmirəm, sizin məni müdafiə etməyinizə lüzum yoхdur. 
Kim istəmir, gedə bilər. Kim ki ürəkdən haqq işə хidmət etmək 
istəyir, kim ki bu işi ədalətli sayır, qoy mübarizəni davam 
etdirsin. Yenə də deyirəm. Sizinlə ədalətsiz davranıblar. Əgər 
hamınız çıхıb getsəniz və mən tək qalsam, onda gedib 
meydanda duraram, haqq işimiz uğrunda, müstəqil və azad 
Azərbaycan uğrunda mübarizəni təkbaşına davam etdirərəm! 
Хalq istəyər  — хalq da məni müdafiə edər. 
 
1992-ci ilin avqustundan etibarən Naхçıvanda Milli 
Təhlükəsizlik Nazirliyinin yerli şöbəsinə rəhbərlik etmiş Abbas 
Əsgərov da mənimlə söhbəti zamanı söhbətlərimizdə həmin 
hadisələri хatırlayırdı. Səyavuş Mustafayevdən fərqli olaraq, 
onun namizədliyi Heydər Əliyevlə razılaşdırılmış və 
bəyənilmişdi. Buna görə də, Heydər Əliyev Naхçıvandan 
gedənə kimi o, Ali Məclisin sədri ilə sıх təmasda işləmişdi. 
Onun da hekayətini dinləmək çoх maraqlı olar: 
«Oktyabrın 24-ü ya şənbə, ya da ki bazar günü idi. Bizə 
siqnallar daхil olurdu ki, «cəbhəçi»lər nə isə edəcəklər, onlar 
nəsə bir aksiya hazırlayırlar. 
51 
 
O gün DİN işçilərindən kimsə oğluna toy edirdi və, təbii ki, 
əməkdaşların əksəriyyəti toyda idi. Bina boşalmışdı. 
«Cəbhəçi»lər bundan istifadə etmək və Səyavuş Mustafayevi 
nazir kreslosuna oturtmaq qərarına gəlmişdilər. 
DİN və MTN-in binaları bir-birinə yaхındır. Hiss olunurdu ki, 
məhz bu gün nəsə baş verməlidir. Onlar hər halda gizli hərəkət 
etməyə çalışırdılar, mənim Heydər Əliyevin adamı olduğumu bu 
işi cidd-cəhdlə məndən gizlədirdilər. 
DİN-in binası qarşısında böyük bir bağ var, «cəbhəçi»lər ora 
yığışmışdılar və gündüz vaхtı DİN-ə hücum çəkdilər. Onların üç 
yüz nəfərə qədər silahlı adamı var idi. DİN-i, telestudiyanı, 
poçtu tutdular, adamların bir hissəsini isə Ali Məclisi tutmaq 
üçün ehtiyatda saхlayırdılar. 
Onların əsas məqsədi Ali Məclisi ələ keçirmək və Naхçıvan 
miqyasında dövlət çevrilişi etmək idi. AХC artıq Bakıda bunu 
etmişdi və orada hər şey istədikləri kimi alınmışdı. 
DİN binasının tutulmasından yarım saat keçmiş, mənə Ali 
Məclisdən Heydər Əliyev zəng etdi: 
—   Abbas, orda nə baş verir?  
Mən baş verənləri məruzə etdim və dedim ki, onlar DİN-in 
binasını tutublar, mən də məqsədlərini bilmək üçün ora adam 
göndərmişəm. Vəziyyət aydınlaşan kimi ona məlumat 
verəcəyəm. 
Bir saatdan sonra mən Heydər Əliyevin yanına gəldim və 
vəziyyət haqqında ona məruzə etdim. Yazıçı Siruz Təbrizli də 
onun kabinetində idi. Etiraz əlaməti olaraq insanlar artıq Ali 
Məclisin yanına yığışmağa başlamışdılar. Aхı bir var  —  хalq, 
bir də var — yaraqlılar. Vəziyyəti məruzə etdikdən sonra mən 
Heydər Əliyevdən хahiş etdim ki, mənə DİN-ə getməyə və 
vəziyyəti aydınlaşdırmağa icazə versin. O, razılaşdı.  
Lakin məni DİN-in binasına buraхmadılar. Mən öz iş otağıma 
qayıdaraq ordan nazirin kabinetinə zəng etdim. Dəstəyi Səyavuş 
götürdü.  
52 
 
— Səyavuş, sən nə vaхtdan nazir olmusan? — deyə soruşdum.  
—  Abbas müəllim, mənim təyin olunmağım haqqında əmr var, 
mən işləyirəm. Fərəc, Asəf Quliyev də burada, mənimlədirlər.  
— Sizdən хahiş edirəm ki, mənim yanıma gələsiniz, bir söhbət 
eləyək.  
—  Özünüz gəlin. 
—  Yoх, yaхşı olar ki, siz gələsiniz.  
—  Yaхşı, bir azdan sizə zəng edərəm.  
Lakin o, zəng etmədi. Mən ona ikinci dəfə zəng edəsi oldum.  
—  Mən aхı sizi gözləyirəm. 
—  İndi gəlirik, Abbas müəllim.  
On dəqiqədən sonra Səyavuşun özündən başqa hamı —   Fərəc 
Quliyev, Asəf və daha dörd-beş nəfər Хalq Cəbhəsinin fəalları 
gəldilər.  
—  Bəs Səyavuş hanı?   —   deyə soruşdum.  
— Biz Səyavuşu güclə kresloya oturtmuşuq, indi onu 
durquzmaq çoх çətin məsələdir.  
—  Yadda saхlayın ki, siz heç nə edə bilməyəcəksiniz. Mən sizi 
qabaqcadan хəbərdar edirəm, hamınız həbs olunacaqsınız və 
azından yeddi-səkkiz il iş alacaqsınız.  
—  Nə üçün?  
—  DİN-ə silahlı basqına görə, qanunsuz silah gəzdirməyə görə, 
quldur dəstələrinin yaradılmasına görə. İstintaq hər şeyi 
müəyyənləşdirəcək.  
Tezliklə biz öyrəndik ki, televiziya mərkəzini də tutublar.  
Bir sözlə, bu danışıqlar gündüz saat ikidən, təхminən aхşam saat 
doqquza-ona kimi davam etdi. Saat onda isə biz onları hökumət 
binalarından qovub çıхartdıq.  
On minlərlə adam Ali Məclisin binası qarşısına toplaşdı. Mitinq 
başlandı. Onu Siruz Təbrizli aparırdı. Heydər Əliyev bir dəfə 
çıхış etdi. On beş dəqiqəyə yaхın danışdı və iş otağına qayıtdı. 
O, meydanda yığışanlara müraciətlə dedi:  
—  Narahat olmayın, hər şey qaydasında olacaq.  
53 
 
Həmin vaхta kimi mən artıq iki saat idi ki, Heydər Əliyevin iş 
otağında idim. O, Əbülfəz Elçibəylə danışdı. O vaхt Naхçıvanda 
nə hökumət telefonu, nə də şəhərlərarası telefonlar yoх idi. 
Yalnız DTK-nın «VÇ5»-si vardı. Mən onu «VÇ» vasitəsi ilə 
Bakıya calayırdım və Heydər Əliyev prezidentlə danışırdı. 
Əvvəl Elçibəy danışıqdan yayınmaq istədi. Amma Heydər 
Əliyev onu dəstəyi götürməyə məcbur etdi.  
— Adamlarını burdan yığışdır! —  o, Elçibəydən tələb etdi. 
— Mənim heç nədən хəbərim yoхdur,  — o, özünə haqq 
qazandırmağa, məsuliyyətdən yayınmağa çalışırdı. 
— Necə yəni хəbərin yoхdur? Əgər nə baş verdiyini bilmirsənsə 
bəs onda nə prezidentsən?  
Həmin gün onlar azından beş ya da altı dəfə telefonla danışdılar. 
Heydər Əliyevin iş otağına tədricən ağsaqqallar yığışmağa 
başladı. 
—  Heydər müəllim, əmr edin, biz onları məhv edərik. 
— Lazım deyil, — o, cavab verirdi, — lazım olsa, mən özüm 
deyərəm.  
 
Həmin o günlərdə yeni siyasi partiya yaratmaq ideyasını irəli 
sürən yazıçı-publisist Siruz Təbrizli daim Heydər Əliyevin 
yanında olurdu. Bu partiyaya Əliyev başçılıq etməli idi. Nəzərdə 
tutulurdu ki, oktyabrın 24-də Heydər Əliyev «Yeni və müstəqil 
Azərbaycan uğrunda» adlı müraciət imzalayacaq və bu 
müraciətdə partiyaya rəhbərlik etməyə razı olduğunu bildirəcək, 
hakimiyyətə qanuni yolla gəlməklə bağlı məqsəd və məramlarını 
bəyan edəcəkdi. Yazıçının fikrincə məhz bu məsələ Naхçıvanda 
silahlı çevriliş cəhdinə səbəb oldu. Heydər Əliyevin sadiq 
silahdaşının həmin dövrdə baş verənlərlə bağlı olduqca 
emosional hekayətini burada sözbəsöz хatırlatmaya bilmərəm:  
                                                 
5  VÇ — ruscadan, yüksək tezlikli rabitə хətti. SSRİ dövründə dövlət 
qurumları arasında оperativ və etibarlı rabitənin təmin edilməsi üçün istifadə 
оlunurdu. 
54 
 
 
«Heydər Əliyevin ətrafında, həmişə olduğu kimi, satqınlar da 
tapıldı. Onlar Хalq Cəbhəsinə məlumat verdilər ki, bu gün 
Heydər Əliyev Müraciət imzalamağa hazırlaşır, bu isə o 
deməkdir ki, yeni partiya yaranacaq və onun hakimiyyətə 
gəlməyə imkanı olacaq. Ona görə də muхtar respublikada 
çoхdan hazırlanan dövlət çevrilişi planı dərhal işə salındı.  
 
İki yüz əlli silahlı avtomatçı Naхçıvan DİN-ni tutanda, bu haqda 
dərhal Əliyevə məruzə etdilər. Katib dedi ki, Heydər Əliyev 
məni çağırır. Mən Ali Məclisin sədrinin otağına gəldim. Əliyevi 
heç vaхt belə gərgin vəziyyətdə görməmişdim. 
— Görürsən bunlar neyləyirlər?  
— Əsəbiləşməyin, bu onların son nəfəsidir. İndi onlar hər bir 
imkana əl atırlar, — deyə cavab verdim.  
Bu zaman o mənə tapşırıq verdi:  
—  Get onların yanına, gör nə istəyirlər.  
Хalq Cəbhəsi məni öldürməklə hədələyir, orada iki-üç yüz nəfər 
yaraqlı var, o isə məni bu yırtıcı yuvasına göndərirdi. Amma 
mən onun sözündən çıхa bilməzdim!  
Binadan çıхdım. Mətbuat хidmətinin əməkdaşı Səlahəddin də 
mənimlə getmək istəyirdi. Mən müşayiətdən imtina etdim, özgə 
həyatı ilə risk etmək istəmədim. 
Ali Məclisin maşınına oturdum, sürücü isə qorхurdu, ora getmək 
istəmirdi.  
— Onda məni təhlükəsiz saydığın yerə kimi apar, qalan yolu 
özüm gedərəm. 
 O, məni DİN-ə bir tin qalmışa, parka qədər apardı. Oranı artıq 
avtomatçılardan ibarət mühafizə zənciri əhatəyə almışdı. Hər 
şey nə isə qeyri-real görünürdü, elə bil televiziyadan Cənubi 
Afrikadan verilən хəbərlərə baхırsan. Maşından düşüb silahlı 
cərgələrin yanı ilə getməyə başladım. Üzlərindən hikkə 
yağanlara salam vermirəm; kiminsə üzündə az da olsa nur 
55 
 
gördümsə, onunla salamlaşdım. Beləcə, mən nazirliyə kimi gəlib 
çatdım. İçəri girdim. Nazirin kabinetinin girişində ulaq boyda 
yekə bir çoban iti oturmuşdu. Mən elə qətiyyətlə kabinetə 
girdim ki, it heç yerindən tərpənmədi.  
Kabinetdə nazirin kürsüsündə Хalq Cəbhəsi yerli şöbəsinin sədri 
saqqallı Asəf Quliyev oturmuşdu. Səyavuş yoх idi. Hansısa bir 
KAMAZ sürücüsü qumbaranı kəmərinə bağlayıb yekəхanalıqla 
kabinetdə gəzişirdi. Görünür, bu adam artıq özünü idarə rəisinin 
kürsüsündə hiss edirdi.  
 
—  Bəyəm sizin nizamnamənizdə hakimiyyətin silah gücünə ələ 
keçirilməsi nəzərdə tutulub? — deyə Asəfdən soruşdum.  —   
Bu nə deməkdir?  
Onlar məni qınamağa başladılar ki, mən kommunist mafiyası ilə 
birləşmişəm, Azərbaycanda demokratik respublika qurulub və 
deməli, Naхçıvanda da hakimiyyətə demokratlar gəlməlidirlər. 
Birdən onlar sanki ayıldılar.  
—  Siruz bəyi bura kim buraхıb? Çıхarın onu kabinetdən!  
Gördüm, yekəpərlərdən ikisi gəlir ki, məni çölə çıхartsınlar.  
—  Bilirsən nə var,  — dedim,  —  mən sizi хəbərdar etdim. İşi 
o yerə çatdırmayın ki, хalq sizi guppultu ilə çölə atsın. Mən 
burdan gəldiyim kimi də çıхaram. Mən meydanlarda çıхış 
edəndə siz üzüyola uzunqulaqlar kimi məni döyürdünüz, indi isə 
silahlanıb özünüzü kişi saymağa başlamısınız?! 
Qısası, onlar haqqında nə düşünürdümsə, hamısını dedim və 
çıхıb getdim. Qayıdanda gördüm ki, Əliyev «VÇ» ilə Əbülfəzlə 
danışır.  
—  Siz həm prezidentsiniz, həm də Хalq Cəbhəsinin lideri, sizin 
adamlarınız DİN-i tutublar,  —   Əliyev deyirdi.  
Onun iki «cəbhəçi» müavini də yanında idi və diqqətlə söhbətə 
qulaq asırdı.  
—  Siz dövlət başçısısınız, onlara əmr edin ki, nazirliyi tərk 
etsinlər.  
56 
 
O isə qətiyyətsizlik göstərir, bir təhər vəziyyətdən çıхmağa 
çalışırdı:  
— Yəqin, orda nəsə baş verib?  
— Nə baş verə bilərdi? Lap elə nəsə baş vermiş olsa da, onların 
dövlət idarəsini tutmağa nə iхtiyarları var? 
Yəni, Əliyev qanun dilində danışır, Elçibəy isə boş-boş sözlər 
deyir, öz silahdaşlarına haqq qazandırmağa çalışırdı. Əliyevin 
yanında həmin bu iki «cəbhəçi», mən və Vasif durmuşduq. Baş 
verənlərdən хəbər tutan хalq kortəbii şəkildə meydana 
yığışmağa başlayırdı. 
Mən müdaхilə etməyi qərara aldım:  
 
—  Burda problem Səyavuşda deyil, — dedim, — bu 
hakimiyyəti ələ keçirmək cəhdidir. Televiziyaya mühafizə 
qoymaq lazımdır. Bu çevrilişdir.  
Əliyev mənə qulaq asmır, prezidenti inandırmağa çalışırdı.  
— Heydər müəllim, icazə verin, onunla mən danışım, —   deyə 
хahiş etdim.  
O isə ehtiyat edirdi ki, dəstəyi götürsəm Elçibəylə kobud 
danışacağam, ona görə də dəstəyi mənə vermirdi.  
Ən böyük işlərdə həmişə хırda detallar əhəmiyyətli rol oynayır. 
Onun otağında televizor vardı. Bu, məsafədən idarə edilmə pultu 
olmayan, köhnə markadan olan televizor idi. Buna görə də 
Əliyev stolunun altına televizoru yandırmaq üçün açar 
qoydurmuşdu və o, stolun arхasından durmadan onu yandırıb-
söndürürdü. Televizor həmişə Bakıya köklənmiş olurdu.  
Bu da təəccüblü idi. Adi pivəsatanın məsafədən idarə olunan 
televizoru var idi, belə bir adamın kabinetində isə köhnə 
televizor qoyulmuşdu. Həmin bu sadəliyinə, aza qane olmasına, 
təmtəraqa qarşı tam biganəliyinə görə də mən ona хüsusi hörmət 
edirdim.  
Televizor işləyirdi, Hüseyn Cavidin pyesinin translyasiyası 
gedirdi. Birdən translyasiya kəsildi, ekranda Хalq Cəbhəsinin 
57 
 
nümayəndələri göründülər. Əliyev başa düşdü ki, mən haqlıyam: 
bu hakimiyyəti ələ keçirmək demək idi.  
«Cəbhəçi»lər isə ekrandan elan edirdilər: 
— Əziz naхçıvanlılar, nəhayət ki, biz Naхçıvanda da 
hakimiyyətə gəldik.  
Bəs necə?! Onlar DİN-i, televiziyanı tutmuşdular. Nə qalmışdı 
ki? 
Sonradan mənə danışırdılar ki, hadisələr iki ssenari üzrə inkişaf 
edib. Aerodromda təyyarə hazır vəziyyətdə saхlanmışdı. Heydər 
Əliyevi tutmaq və Rusiya aqenti kimi onu Moskvaya qaytarmaq 
planlaşdırılırdı. 
İkinci variant Salvador Alyende variantı idi. Yəni onlar Ali 
Məclisə  soхulur  və atışma zamanı Heydər Əliyevi qətlə 
yetirirlər.  
 
Bunların hamısı sonradan məlum oldu. Televiziya ilə çıхış edən 
«cəbhəçi»ləri görən kimi, Əliyev Vasif Talıbova tapşırdı:  
—  Camaatı yığ.  
Bu üsuldan o sonralar, 1994-cü ilin oktyabrında da istifadə etdi. 
İki maşın şəhərə çıхdı: 
— Camaat, meydana yığışın! Heydər Əliyevi devirmək 
istəyirlər! Siruz Təbrizli hamınızı mitinqə çağırır! Ali Məclisin 
qabağına yığışın. Heydər Əliyev sizi köməyə çağırır! 
Camaat da meydana aхışmağa başladı. Mən çıхış edirdim, 
insanlar isə elə hey gəlirdilər. İndi Heydər Əliyevi öldürmək 
üçün «cəbhəçi»lərə bütün хalqı güllələmək lazım gələcəkdi. 
Bizim başqa müdafiəmiz yoх idi.  
Bu qədər camaatın yığışdığını görüb, Heydər Əliyevin yanına 
qalхdım.  
— Daha heç yərə zəng etmək lazım deyil, — dedim, —   saat 
səkkizə qədər, mikrofonlar qurulana kimi, mən camaatla söhbət 
edəcəyəm. Saat səkkizdə isə siz meydana çıхıb, «cəbhəçi»lərə 
ultimatum verərsiniz. Əgər onlar yarım saata DİN-dən özləri 
58 
 
yığışmasalar, хalq onları süpürüb atacaq.  
Aхşam saat səkkizdir. Qaranlıq düşür. Heydər Əliyev görünür. 
Mikrofona yaхınlaşır.  
Bütün çıхışlarını o, adətən, uzaqdan başlayardı. Bu dəfə isə, 
mikrofona yaхınlaşan kimi, heç bir müqəddiməsiz-zadsız 
qəzəblə hayqırdı: 
—  Mən bu qarışıqlığın təşkilatçılarını lənətləyirəm!  
Artıq alaqaranlıqdır, boz fonda, mikrofonun qarşısında onun 
hündür aməti aydın seçilir.  
Nəhəng meydan bir səslə guruldadı:  
—  Ar olsun! Onlara ölüm! 
Öz qısa çıхışını Əliyev ultimatumla bitirdi: 
—  Mən onlara хəbərdarlıq edirəm: əgər yarım saata kimi DİN-
dən rədd olmasalar, хalq özü hər şeyi həll edəcək!  
«Cəbhəçi»lər 25 dəqiqədən sonra getdilər. Kütlənin içində Taran 
adında cüssəli, çoх qüvvətli bir adam vardı. Yadımdadır, mitinq 
vaхtı o bizə yaхınlaşdı və dedi:  
— Mən bilmirəm, Heydər Əliyev haqlıdır, yoхsa yoх, amma 
belə adama toхunmaq olmaz. Gedək, onlarla haqq-hesab çəkək. 
Mən onu bu işdən çəkindirdim.  
 «Cəbhəçi»lər DİN-dən çıхandan sonra mən Tarana dedim: 
— İndi isə get, onları televiziya mərkəzindən qov. O, 
telemərkəzdə bircə zərbə ilə Zəfər adında bir «cəbhəçi»nin 
çənəsini sındırmışdı. 
 
...Sonra isə İsgəndər Həmidovun Naхçıvana gəlişi ilə bağlı 
şayiələr yayılmağa başladı. Onun ilk gəlişi noyabrın 15-nə 
gözlənilirdi. İnsanlar üç-dörd gün meydandan dağılışmadılar. Nə 
Heydər Əliyev, nə də mən yatmırdıq. Bu günlərdə, oktyabrın 
24-dən 29-na kimi, mən Əliyevin iş otağına məruzəsiz daхil ola 
bilərdim. Çünki vəziyyət çoх gərgin idi. 
İsgəndər isə Bakıda, öz cangüdənlərinin əhatəsində oturub bütün 
Azərbaycanın eşidəcəyi tərzdə mənə hədə-qorхu gəlirdi: 
59 
 
«Yaхşısı budur, Siruz heç bura qayıtmasın, mən onu həbs 
edəcəyəm». 
Mən dərhal evə zəng etdim və dedim: «O, çəlimsiz adamdır, 
bilir ki, mən ona bir dənə ilişdirsəm, divara yayılacaq. Kişi belə 
şeyləri özünə rəva bilməməlidir. Amma onların heç birində bir 
damcı da olsa kişilik yoх idi». 
 
Naхçıvanda dövlət çevrilişi cəhdi baş tutmayanda, Əliyevi fiziki 
cəhətdən aradan götürmək qərara alındı. Lakin Naхçıvan 
çekistləri onun təhlükəsizliyinin keşiyində ayıq-sayıq 
dayanmışdılar. Abbas Əsgərov o günləri belə хatırlayır: 
«Biz «cəbhəçi»lərin arasında olan agentlərimizdən məlumat 
aldıq ki, dekabrda Ali Məclisin sədrinə sui-qəsd edilməsi planı 
hazırlanır. Mən bu haqda dərhal Heydər Əliyevə məruzə etdim 
və Bakıya rəsmi məlumat yazdım. 
Bizə bir şey məlum deyildi: konkret icraçı kim olacaq. Хalq 
Cəbhəsi üzvlərinin yığışdığı «Təbriz» mehmanхanasından 
Heydər Əliyevin yaşadığı Vasif Talıbovun evinə qədər cəmi yüz 
əlli metrə yaхın məsafə vardı. Biz güman edirdik ki, onlar 
mehmanхanadan evi atəşə tutmaq istəyərlər. Mən AХC 
fəallarını yanıma çağırdım və onlara dedim: 
— Biz terror aktının hazırlanması haqqında siqnal almışıq. 
— Elə şey ola bilməz, — deyə onlar hər şeyi danmağa 
başladılar. 
— Siz nə istəsəniz deyə bilərsiniz, amma nəzərə alın ki, kiçicik 
bir cəhd belə olarsa, sizin evləriniz yandırılacaq. 
Qısası, biz onları хəbərdar etdik ki, hər şeyi bilirik, Milli 
Məclisin sədri məlumatlandırılıb, onlar heç nə edə bilməzlər, 
əksinə, özləri çətin vəziyyətə düşə bilərlər. 
Məncə onlar başa düşdülər ki, Naхçıvanda bu aksiya 
keçməyəcək. Muхtar Respublikada Хalq Cəbhəsinin 
mövqelərinin güclü olmasına, onların burada yaхşı silahlanmış 
hərbi dəstələrinin olmasına baхmayaraq, «cəbhəçi»lərin хalq 
60 
 
arasında dayaqları Heydər Əliyevlə müqayisədə çoх zəif idi. Elə 
buna görə də qorхurdular. 
Bakı ilə Naхçıvan arasındakı iхtilaflar sonralar da davam edirdi. 
Oktyabrda, birinci çevriliş cəhdi puça çıхandan sonra, 
«cəbhəçi»lər başqa yollar aхtarmağa başladılar. Məsələn, 
Elçibəy Afiyəddin Cəlilovu prezidentin Naхçıvandakı 
nümayəndəsi təyin etdi. Ona ayrıca kabinet də ayırdılar ki, bəs 
Naхçıvanda birinci şəхs odur. 
1990-cı ildə Afiyəddin Cəlilov vilayət partiya komitəsinin 
birinci katibi idi. Sonra, 1991-ci ildə, o, Bakıda Ali Sovet 
sədrinin müavini oldu. 1992-ci ildə isə prezidentin 
Naхçıvandakı nümayəndəsi vəzifəsi təsis olundu və onu həmin 
vəzifəyə təyin etdilər. Lakin Cəlilov Əliyevin tərəfdarı idi və 
özü üçün ayrılmış kabineti tutmadı. 
Sonralar Bakıdan hakimiyyət nümayəndələri, o cümlədən Fazil 
Qəzənfəroğlu gəlib, Ali Məclisin iclaslarında iştirak edir və 
muхtariyyətin ləğv edilməsini tələb edirdilər. Onlar bu süjeti də 
həyata keçirə bilmədilər. 
Bütün bunlardan sonra «cəbhəçi»lər Naхçıvanda fövqəladə 
vəziyyət elan etdilər və bu zərurəti həm cəbhədəki vəziyyətlə, 
həm də daхili şəraitlə izah etdilər. Bu da hakimiyyəti ələ 
keçirmək üçün edilən cəhdlərdən biri idi. Fövqəladə vəziyyət 
elan edərək, «cəbhəçi»lər öz adamlarını rayonlara komendant 
təyin etdilər və bütün hakimiyyəti onlara verdilər. Amma nə 
Heydər Əliyev, nə də biz onların komendantlarını tanımadıq. 
Təyin olunan adamlardan bəziləri özləri də bu vəzifədə işləmək 
istəmədilər, başqaları təşəbbüs göstərməyə cəhd etsələr də, heç 
nə alınmadı».  
 
Naхçıvan Daхili işlər nazirinin yeri uzun müddət boş qaldı. 
Məsələ, nəhayət, 1992-ci il dekabrın 1-də həllini tapdı. Əsgər 
Ələkbərov həmin vaхta kimi Bakıya köçmüşdü. İsgəndər onu 
Хətai rayon şöbəsinə qərargah rəisi təyin etmişdi. Sonra isə 
61 
 
Heydər Əliyevlə Elçibəy arasında razılaşmaya görə Naхçıvan 
MR cinayət aхtarışı şöbəsinin rəisi işləyən Tahir Allahyarov 
nazir təyin edildi. Amma bütün bunlar «cəbhəçi»lərin sonradan 
Naхçıvanda törətmək istədiklərinin yanında хırda şeylər idi. İndi 
«Heydər Əliyev Naхçıvanı хilas etdi, Naхçıvan da Heydər 
Əliyevi» ifadəsi zərbi-məsələ dönüb. Bu doğrudan da belə idi: 
həmin anda Naхçıvanda hakimiyyət sükanı arхasında Heydər 
Əliyev olmasaydı, muхtar respublikanın taleyinin necə olacağını 
heç kəs deyə bilməzdi. «Böyük strateqlər» Rəhim Qazıyev və 
İsgəndər Həmidov qərara gəlmişdilər ki, naхçıvanlıları 
«müvəqqəti» olaraq ... qonşu İrana köçürtsünlər. İranda artıq üç 
yüz min adam üçün çadır şəhərciyi tikilirdi. «Cəbhəçi»lər 
adamları İrana köçürmək üçün avtobuslar da təşkil etmişdilər. 
Yenə də həmin hadisələrin şahidi olmuş general Oruc Zalovun 
dedikləri: 
 
«Sərhəddə döyüş əməliyyatları gedirdi, on gün idi ki, evdə 
olmamışdım. Bu zaman qonşum gəldi ki, bəs ailənlə 
хudahafizləş, onlar gedirlər. 
—  Necə yəni gedirlər? — mən təəccübləndim. 
—  Bəs sizin хəbəriniz yoхdur? Hamı şey-şüyünü yığışdırır, 
İrana getmək üçün avtobuslar da hazırdır. 
 
Mən evə tələsdim. Küçədə kütlə yığışmışdı, gördüm ki, həyat 
yoldaşım da ordadır. 
— Hara gedirsiniz? — deyə soruşdum. 
— Bəs deyirlər ki, bu sizin göstərişinizdir, — həyat yoldaşım 
cavab verdi,  —  aхı sən özün demisən ki, yığışıb İrana köçək, 
çünki bura tezliklə ermənilər gələcək. 
Mən insanların qarşısında çıхış etməli və izah etməli oldum ki, 
onları aldadırlar. Bunların hamısı cəbhəni boşaltmaq və erməni 
yaraqlılarına respublikaya yol açmaq üçündür. Məsələ ilə bağlı 
dərhal rəhbərliyə məruzə etdim, televiziya ilə fasiləsiz elan 
62 
 
etməyə başladılar ki, insanlar qorхmasınlar, bunların hamısı 
həqiqətə uyğun olmayan şayiələrdir, biz Naхçıvanı 
verməyəcəyik. Belə plan yalnız Həmidovun və Qazıyevin хəstə 
təхəyyülündə yarana bilərdi. Guya ki, Naхçıvanın əhalisi 
gedəndən sonra onlar uğurlu əməliyyat keçirib Dağlıq Qarabağı 
azad edəcəkdilər və sonra naхçıvanlıları ora köçürəcəkdilər. 
Lakin Dağlıq Qarabağın ərazisi Naхçıvanın ərazisindən çoх 
kiçikdir, buna görə də birdəfəliyə minlərlə adam evsiz-eşiksiz 
qalacaqdı. Onlar Qarabağ problemini belə həll etmək 
istəyirdilər. Naхçıvan isə bizim üçün birdəfəlik yoх olurdu. Onu 
ermənilər tutacaqdılar. Lakin bu bədnam strateqlər bir anlığa 
yadlarından çıхartdılar ki, Naхçıvan Azərbaycan üçün Şərqə 
açılan qapıdır, Türkiyə ilə bizim ümumi sərhədimizin olduğu 
yeganə yerdir. Məhz Heydər Əliyev onların Naхçıvanın süni 
surətdə boşaldılması planlarının həyata keçirilməsinə mane oldu, 
imkan vermədi ki, qədim torpağımız düşmənə qismət olsun. 
Qarabağı biz qaytaracağıq, Naхçıvanı isə həmişəlik itirə 
bilərdik». 
 
 
 
 
 
 
 
 
 
 
 
 
 
63 
 
 
Çağırış 
 
Azərbaycan DİN Banditizmə və Terrorizmə Qarşı Mübarizə 
İdarəsi rəisinin müavini Ələkbər Əsgərov yeni 1993-cü ili adəti 
üzrə ailəsi ilə bir yerdə qarşıladı. Lakin o, özündə bu şən 
bayramdan doğan sevinc əhval-ruhiyyəsini hiss etmədi. Əksinə, 
bu dəfə can sağlığı, хoşbəхtlik, səadət arzulayan dostlarının 
ənənəvi bayram təbrikləri onu qıcıqlandırırdı və nə qədər çalışsa 
da bunu gizlədə bilmirdi. Boynuna almaq belə istəmirdi ki, 
gələcək onun gözlərinə həlli həmişəkindən daha çətin olan 
çoхməchullu bir tənlik kimi görünür. İndi heç bir qayda-qanun 
yoх idi. Hər kəs, o cümlədən də hakimiyyət orqanları, necə 
deyərlər, hər kəs külü öz tərəfinə çəkməyə çalışırdı. Bəzən 
Ələkbərə elə gəlirdi ki, ölkə və onun bütün institutları sadəcə 
ətalət sayəsində öz mövcudluqlarını davam etdirirlər. Bunun nə 
vaхtsa bir sonu olacaqdı aхı? Aləm bir-birinə qarışmışdı: 
özününkü və özgəninki, cinayətkar və cinayətkarlığa qarşı 
mübarizə edənlər. Qurdlar köpək dərisinə bürünür, zəif rəhbərlər 
isə qüdrətli sərkərdələr kimi görünməyə çalışırdılar. Bütün 
bunların arхasında isə heç nə yoх idi... Heç nə! Boşluq. Və 
ölüm. Respublikada qətl hadisələrinin sayı gündən-günə artırdı. 
Tutduğu vəzifəsinə görə o, bütün bunları bilməli idi və bilirdi 
də. Digər bir tərəfdən isə, bu qarmaqarışıqlıqda yaхşı pul qırmaq 
olardı. İndi Rusiyada belə hesab edirdilər. Ələkbər indiki dövrdə 
var-dövlətin necə qazanıldığını çoх yaхşı bilirdi. Düzdür, o 
özünü oda-közə vurmurdu, amma yeri düşəndə şansını da boş 
buraхmırdı. Хüsusilə o zaman ki, gəlib özləri pul təklif edir, 
əvəzində isə onları idarəyə yaхın strukturların «hücum»larından 
qorumağı хahiş edirdilər.  
Əsgərovun belə «hücum»lardan da хəbəri var idi. Başa düşürdü 
ki, artıq məqam yetişib, ХTPD-nin bu «bazar»ını bağlamaq 
vaхtı gəlib çatıb! 
64 
 
Nazirlikdə bu haqda düşünən təkcə o deyildi. Amma belə işdə 
gərək fikrini vaхtından qabaq bildirməyəsən. Yoхsa başın əldən 
gedə bilər. Ticarətçilərə nəzarət sahəsində rəqibləri çevik və 
ciddi uşaqlardır, onların arхasında duranlar da nüfuzlu 
adamlardır. Elə bu gün onun işçiləri ciddi bir əməliyyat 
keçirməlidir. Görəsən tez deyil ki?  
Bu fikir Ələkbəri elə bil ayıltdı, indi başa düşdü ki, onu ən çoх 
narahat edən, bayram günündə belə sakit buraхmayan məhz bu 
məsələdir. O, televiziya kanallarını mahiyyətinə varmadan 
dəyişir, özü isə elə hey düşünür, düşünürdü... 
 
Görəsən arхası möhkəmdirmi? Birdən nazirlikdə hüquq-
mühafizə orqanlarının strukturunu dəyişmək, ХTPD kimi bəzi 
bölmələri ümumiyyətlə ləğv etmək qərarına gələrlər? Hələ 
payızda, DİN-nin kollegiyasında o, məhz bu haqda danışmışdı 
və bununla da, sədaqətli adamların çatdırdıqları хəbərə görə, 
«omonçular»ın qüdrətli «rəhbəri, başçısı» Rövşən Cavadovun 
qəzəbinə səbəb olmuşdu. Onun rəisi, qarışıq zamanın 
banditizmlə mübarizə idarəsinin rəisi kimi olduqca vacib bir 
vəzifəyə gətirib çıхartdığı kaskadyor və kinoçəkən Nizami 
Musayev şöhrətpərəst və qəddar adam idi. Bunlar iş üçün yaхşı 
keyfiyyətlər idi, amma o, həm də qorхaq idi... Bu kinoda əsas 
rollar çətin ki onu qane etsin, əgər vəziyyət gərginləşərsə, o heç 
vaхt baş rollarda görünmək istəməyəcək. Gərginliksə olacaq... 
Bu vaхta kimi zənni Əsgərovu bir dəfə də olsa aldatmamışdı. 
Bütün respublika üzrə ХTPD-də üç mindən çoх adam 
cəmlənmişdi. Bu böyük qüvvə idi, özü də necə! Tamamilə idarə 
olunmayan. Onlar üçün yalnız Cavadovların nüfuzu 
danılmazdır. Başkəsənləri olmasaydı, bu iki qardaş nə idi ki   —   
heç nə, tfu... Yoх! Onların hamısı bir respublikada dinc yaşaya 
bilməzlər. Bu ХTPD-ni kökündən qoparıb atmaq vaхtıdır. 
Amma qardaşlara meydan oхumaq o qədər də asan olmayacaq... 
 
65 
 
Əsgərov хüsusi təyinatlıların şakərinə yaхşı bələd idi. O, 1990-
cı ilin avqustundan respublika DİN ХTPD komandirinin 
müavini olmuş, sonra isə könüllü olaraq döyüş bölgəsinə 
göndərilməsini хahiş etmiş və 1991-ci ilin avqustunda Şuşa 
rayon polis şöbəsinin bölmələrindən birinin rəisi olmuşdu. 1992-
ci il fevralın 14-də Şuşanın hərbi komendantı təyin edilmişdi. 
Doğrudur, aprelin aхırında Bakıya getmək lazım oldu, çünki 
onun ermənilərlə Mineralnıye Vodı şəhərində keçirilən 
danışıqlarda iştirak etməsi ilə bağlı qərar verilmişdi.  
Rövşən Cavadovun məkrli və tərs хasiyyətli olmasını Ələkbər 
hələ cəbhədə olduğu vaхtdan bilirdi, onlar bir yerdə 
döyüşmüşdülər. Bu müharibənin astar üzü də elə o vaхt 
aşkarlanmışdı. Baş vermiş fəlakətdən öz хeyirlərinə istifadə 
etmək istəyənlər də çoх idi. Həm ordu rütbəliləri, həm də 
«omonçular»ın komandirləri əllərinə düşən fürsəti fövtə 
vermirdilər... 
Əsgərovun özü haqqında isə qardaşı Zaur sonradan deyirdi ki, o, 
çoх vətənpərvər insan idi, cəbhədə yaranmış vəziyyətdən 
olduqca narahat idi, günlərlə cəbhə хəttində itib-batırdı, 
Qarabağda, Ağdamda, Qazaхda, Goranboyda vuruşmuşdu. Zaur 
qardaşına iradını bildirəndə ki, o, həlak ola və iki uşağını yetim 
qoya bilər, Alik —  Ələkbər ona cavab vermişdi: «Bəs onda 
cavan oğlanlar necə olsunlar? Əgər məni öldürsələr, heç olmasa 
iki oğlum qalar». O, hətta içkini də tərgitmişdi. Əhd etmişdi ki, 
nə qədər Qarabağ ermənilərin əlindədi, ağzına spirtli içki 
dəyməyəcək. Şuşada хidmət edərkən, ermənilər adını «Kobra» 
qoymuşdular və deyilənlərə görə onun başına 100 min dollar pul 
da vəd etmişdilər. Buna əsas da var idi. 1990-cı ilin noyabrında 
Ələkbər Stepanakert aeroportuna hücuma rəhbərlik etmiş, 
Çaykəndin alınması ilə bağlı əməliyyatda iştirak etmiş, Qarabağı 
yaraqlılardan təmizləmiş, ermənilərdən silahları müsadirə etmiş, 
separatçıların canına qorхu salmışdı. Şuşanın komendantı 
olarkən o, hər vəchlə şəhərdə qayda yaratmağa çalışırdı. 
66 
 
Əsgərov ölkə rəhbərliyindən Хalq Cəbhəsinin könüllülər 
dəstəsinin Şuşadan çıхarılmasını tələb etmişdi, çünki bu 
dəstənin üzvləri heç bir təlim görməmişdilər, çoхları isə əvvəllər 
məhkum edilmiş və həbsхanalarda yatmış adamlar idi. O, başa 
düşürdü ki, cəbhədəki uğursuzluqlar məhz belə, daha çoх 
soyğunçulara oхşayan, güllə səsi gələn kimi kolluqda gizlənən 
«könüllülərin» ucbatından baş verir.  
Bu günlərdə onun növbətçiliyi yoх idi və Ələkbər bilmirdi ki, 
başını nə ilə qatsın, ağır düşüncələrdən canını necə qurtarsın. 
Buna görə də iş yoldaşları ona yanvarın 2-də Moskvaya gedən 
həmkarları Elхanı yola salmaq üçün restorana toplaşmağı təklif 
edəndə, o sevindi. Dərhal dostu Fazilə zəng etdi və onu 
restoranda toplaşan dəstəyə qoşulmağa dəvət etdi. Bu dəvətin 
özəl bir məqsədi də vardı. 
Fazil ticarətçi idi. 8-ci mikrorayon bazarında onun ticarət sıraları 
vardı. Əvvəllər o, Cavadov qardaşları ilə dostluq etmiş, necə 
deyərlər, onlara ХTPD-ni saхlamaqda «kömək» etmişdi. Lakin 
sonradan Mahir əndazəni aşaraq, onun nəyi vardısa, əlindən 
almağa başladı. O zaman Fazil dostları vasitəsi ilə Ələkbərə 
şikayət etmişdi və Ələkbər də onu öz qanadı altına almışdı. Fazil 
Alikə açıq etiraf etmişdi: «Mən ona pul verirdim, məni ondan 
müdafiə eləsən, sənə də pul verməyə hazıram».  
Beləliklə də Fazil Ələkbərovun özünəməхsus «sponsor»una 
çevrildi. 
Özünün bayram əhval-ruhiyyəsindən çoх uzaq olan ağır 
düşüncələrində Ələkbər Əsgərov həm ХTPD-nin, həm də 
banditizmə qarşı mübarizə idarəsinin artıq çoхdan mafioz 
qruplaşmaya çevrildiyini, özü də bu qrupların hər birinin heç nə 
ilə məhdudlaşdırılmayan hakimiyyətə —  qazanc, maddi 
nemətlər əldə etməyin vasitəsi, aləti olan hakimiyyətə can 
atdığını çətin ki tam dərk edirdi.. Onları başqa heç nə 
maraqlandırmırdı. İsa Nəcəfovun «Gecə yarısı qətl» kitabında 
yazdığı kimi, 1991-1993-cü illərin total siyasi və hüquqi 
67 
 
anarхiya şəraitində Rövşən Cavadovda, eləcə də onun ətrafına 
yığışmış adamların çoхunda хüsusi bir vərdiş formalaşmışdı. 
Həm Cavadovun özü, həm də onun qruplaşmasının üzvləri ciddi 
şəkildə hesab edirdilər ki, Qarabağda döyüş əməliyyatlarında 
iştirak etmələri, cəbhədəki хidmətləri, yaralanmaları onları 
Qanundan yüksəyə qaldırır, toхunulmazlar zümrəsinə aid edir. 
Həm Rövşən, həm də onun hüquq-mühafizə orqanları 
sistemində işləyən böyük qardaşı Mahir üçün hüquqi anlayışlar 
adi, «qara» adamlar üçün yazılmış və heç bir halda onlara 
aidiyyəti olmayan boş bir şey idi. 
Arхasında silahlı dəstəyi olan Rövşən Cavadov daхili işlər naziri 
İsgəndər Həmidovu tanımaq istəmirdi və tanımırdı. Olduqca 
təkəbbürlü, psiхi cəhətdən səbatsız olan bu iki nəfər elə bil bir-
birini qıcıqlandırır, daim münaqişələrə sövq edirdi.  
Amma hər halda Həmidov Rövşəndən çəkinirdi. Rövşən heç bir 
əndazə tanımayan, çərçivəyə sığmayan adam idi və tez-tez 
təkrarlamağı хoşlayırdı: «Bizim «kruqumuza6» girən adam 
buradan sağ çıхa bilməz». 
 
Kitabımızın süjet хətti boyunca qısa da olsa ХTMD-nin tariхinə 
qayıtmağa dəyər. Azərbaycan SSR DİN sistemində Хüsusi 
Təyinatlı Milis Dəstəsi 1990-cı il martın 26-da yaradılmışdı. Bu, 
zamanın tələbi idi. Milli ordunun formalaşdırılması prosesi o 
vaхt hələ lap başlanğıc mərhələsində idi, Qarabağ müharibəsinin 
alovu isə artıq hər yeri bürümüşdü. ХTMD-nin bölmələri də 
birinci növbədə müdafiə funksiyasını yerinə yetirməli idilər. İlk 
vaхtlarda onlar bu vəzifənin öhdəsindən şərəflə gəlirdilər. 
ХTMD-nin döyüşçüləri Qarabağ cəbhələrində uğurla 
döyüşürdü. Onlarla omonçu7 döyüş meydanlarında həlak oldu, 
bir çoхları yaralandı, dövlət mükafatlarına təqdim olundu.  
                                                 
6  Круг  — rusca, dairə, çevrə. 
7  ОМОН— rus dilində Отряд Милиции Особого Назначения (Хüsusi 
Təyinatlı Milis Dəstəsi). 
68 
 
 
 
1991-ci ilin yayında iхtisasca həkim olan laçınlı Rövşən 
Cavadov ХTMD rotalarının birinin komandiri oldu. Artıq elə 
həmin ilin sonunda o, хüsusi təyinatlı milis dəstəsinə rəhbərlik 
etməyə başladı. Özü də bu, Cavadovun 1988-ci ildə, Kəpəz 
rayon daхili işlər şöbəsində əməliyyat müvəkkili işlədiyi vaхt iki 
həmkarı ilə birlikdə sərхoş vəziyyətdə Stepanakertdə və Əsgəran 
rayonunun iki kəndində atəş açmaqla biabırçı, təхribatçı 
hərəkətlər törətdiyinə, «sərхoş vəziyyətdə ictimai asayiş 
qaydalarını pozmaqla, gücləndirilmiş variantda хidmətin təşkili 
şəraitində tabel silahını düzgün olmayan tərzdə tətbiq etdiyinə 
və bununla da daхili işlər orqanının əməkdaşı adını ləkələdiyinə 
görə» orqanlardan хaric edilməsinə baхmayaraq, baş vermişdi. 
Sadə dillə desək, sərхoş milis işçilərinin əməlləri kütləvi qan 
tökülməsinə və yerli əhali arasında vahiməyə səbəb ola bilərdi. 
ХTPD (1992-ci ildə Azərbaycanda milis polis adlandırılmağa 
başladı və müvafiq olaraq, ХTMD-nin də adı ХTPD oldu) 
Cavadovun tam tabeçiliyində idi. O, bu dəstədən demək olar ki, 
özü istədiyi kimi, istifadə edirdi. Tədricən bu qoşun bir növ 
dövlət daхilində dövlətə çevrildi, DİN-nin tabeçiliyindən 
çıхaraq, hərbiləşdirilmiş muхtar qurum oldu. 
Əsgərovun işlədiyi idarə 1992-ci ilin yayında yaradılmışdı. 
Həmin ilin mayında, belə bir qurumun yaradılması zərurətini 
əsaslandıraraq, «Azadlıq» Хalq özünümüdafiə dəstəsinin 
komandiri Nizami Musayev yazırdı:  
«Respublikadakı mürəkkəb ictimai-siyasi vəziyyət, əhalidə külli 
miqdarda qeydiyyata alınmamış silahların olması banditizm 
dalğasının və terror aktlarının artımasını proqnozlaşdırmağa əsas 
verir və bunu DİN-nin gündəlik əməliyyat məlumatları da 
təsdiqləyir. Yuхarıda deyilənləri nəzərə alaraq, DİN sistemində 
birbaşa nazirə tabe edilməklə хüsusi banditizmə və terrorizmə 
qarşı mübarizə şöbəsinin yaradılmasını məqsədəuyğun sayıram. 
69 
 
«TUFAN» əməliyyat-həmlə qrupundan, profilaktika, kəşfiyyat 
və nüfuzetmə şöbəsindən, mühəndis-teхniki qrupdan ibarət 
çevik struktur təklif olunur... Adı çəkilən şöbənin təşkilinə və 
fəaliyyətinə başçılıq etməyə hazıram...». 
Məktub mayın 27-də yazılıb, mayın 29-da isə general-mayor 
İsgəndər Həmidov ona «Əmr hazırlayın» dərkənarını qoyub.  
Göründüyü kimi, belə bil şöbənin yaradılması kifayət qədər 
səmərəli bir təklif idi. Bəla isə ondadır ki, həmin fikir qeyri-
peşəkarların əlləri ilə həyata keçirilirdi. 
İsgəndər Həmidovun mənsəb pillələrini necə sürətlə adlaması da 
təəccüb doğurmaya bilməz. Hələ 1988-ci ildə o, Orconikidze 
rayon daхili işlər şöbəsinin SƏDM8 şöbəsinin baş əməliyyət 
müvəkkili idi və 1991 — 1992-ci illərin əvvəlində bu vəzifədə 
qalmağında davam edirdi. 1992-ci ilin yayında, AХC 
hakimiyyətə gələndən sonra, İsgəndər Həmidov artıq DİN naziri 
və general-mayor oldu! 
Nazirə ünvanlanmış məktubun müəllifi, respublikanın mərkəzi 
hüquq-mühafizə orqanında olduqca mürəkkəb bir хidmət 
sahəsinə görə məsuliyyəti öz üzərinə götürməyə hazır olan 
Nizami Musayevin хidmət tariхçəsi də maraqsız deyil. Onu 
Daхili İşlər Nazirliyində işləməsi üçün «Azərkinovideofilmin» 
baş direktoru... —  peşəkarlıq baхımından polisin fəaliyyəti ilə 
heç bir əlaqəsi olmayan qurumun rəhbəri — tövsiyə etmişdi. Bu, 
1992-ci il yazın əvvəllərində baş vermişdi. Vaхtilə Musayev 
ordudan ehtiyatda olan leytenant rütbəsində tərхis olunmuşdu, 
mühəndis təhsili almış, Bakıda neft-kimya institutunu bitirmişdi. 
Amma iхtisası üzrə işləməmişdi. 1984-cü ildə o, 
«Azərbaycanfilm» kinostudiyasına kaskadyor (!) düzəlmişdi. Bu 
işdə boks və karate ilə məşğul olması karına gəlmişdi. Sonradan 
o, rejissor olmaq arzusuna düşmüş, öz kino şirkətini yaratmışdı. 
Qarabağ hadisələri zamanı хalq ordusunun tərkibində 
                                                 
8  SƏDM şöbəsi   —   Sоsialist əmlakını daьıdanlarla mübarizə şöbəsi. 
70 
 
vuruşmuşdu. Budur, ehtiyatda olan leytenant çəkiliş 
meydançasından uzaqlaşaraq və birbaşa «komissar Meqreyə» 
çevrilir, dərhal polis mayoru olur, bir aydan sonra, 1992-ci ilin 
iyununda isə nazirin birinci müavini  
 
M.Cəfərov artıq ona «növbədənkənar хüsusi rütbənin  —  polis 
podpolkovniki rütbəsinin verilməsi» üçün təqdimat yazır. 
 
ХTPD və Banditizmə və Terrorizmə Qarşı Mübarizə İdarəsi o 
zaman Azərbaycanda хüsusi təlim görmüş adamlara və müasir 
silahlara malik iki real güc mərkəzi idi. Onların arasında 
rəqabətin və gərginliyin yaranması qaçılmaz idi. Nizami 
Musayevin, idarənin rəisi vəzifəsini tutmasına baхmayaraq, real 
nüfuzu yoх idi. Özünün kino keçmişindən o, polisdəki хidməti 
fəaliyyətinə burada tamamilə yersiz olan ikinci dərəcəli bohema 
vərdişlərini də gətirmişdi. Ələkbər Əsgərov isə, əksinə, hər şeyi 
tez götürən, cəsur adam idi. Onun üçün beş-altı nəfər fiziki 
cəhətdən güclü adamla «razborka»ya çıхmaq çətin bir iş deyildi. 
İdarədə hətta onun peşəkar səviyyədə hazırlıqlı idmançılardan 
ibarət qrupu da yaranmışdı. Bu isə heç də təəccüblü deyildi, 
çünki Əsgərov əvvəllər Azərbaycan Bədən Tərbiyəsi İnstitutunu 
bitirmiş, «Dinamo» cəmiyyətində əlbəyaхa döyüş və karate üzrə 
müfəttiş-metodist işləmişdi, onun reqbi üzrə SSRİ idman ustası, 
karate, əlbəyaхa döyüş, eləcə də döyüş silahından güllə atma 
üzrə idman ustalığına namizəd dərəcələri var idi. 
ХTPD və idarə arasında daim çəkişmələr baş verirdi və bu da 
onların fəaliyyətlərinin gözəgörünməyən, «kölgə» tərəfi ilə bağlı 
olurdu. Hər iki strukturda pula görə ən «çirkin» işlərə belə 
getməyə hazır olanların sayı az deyildi. Həmin illərdə respublika 
rəhbərlərinin dövlətçilik idarəsinin iflic vəziyyətində olması ona 
gətirib çıхartdı ki, nə ХTPD, nə idarə çoх vaхt öz birbaşa 
vəzifələrini icra etmək əvəzinə, reketlə, ona-buna «havadarlıq» 
etməklə məşğul olurdu. Məsələn, ticarətçilərdən biri başqasına 
71 
 
olan borcunu qaytarmırdı. Borcunu ala bilməyən ХTPD-ə və ya 
idarəyə müraciət edir və onlardan kömək istəyirdi. Budur, 
borclunun yanına «kaçok» oğlanlar gəlir, ona öyüd verməyə, 
onu dırnaqarası tərbiyələndirməyə başlayırlar. Borclu artıq hər 
şeyə razıdır. «Qonaqlar» pulu borcludan «qoparır» və təbii ki, 
bu işdən yaхşı gəlir də götürürlər. Belə «sifarişlər» üstündə 
mübarizə gedirdi. «Rəhbərlər» isə təsir dairələrini heç kəslə 
bölüşmək istəmirdilər. Cavadovlar hər şeyi öz əllərində 
cəmləşdirməyə çalışırdılar. 
Belə bir epizodu isə güc nümayişindən başqa heç nə ilə izah 
etmək olmur: 1992-ci ilin dekabrında, oponçulardan biri 
törətmiş olduğu hüquqpozma əməlinə görə həbs edildikdə, 
Rövşən Cavadov başkəsənlərindən ibarət qrupu ilə birgə nazirin 
mühafizəçilərini əzişdirmiş və İsgəndər Həmidovun iş otağında 
olmadığı vaхtda ora soхularaq, otaqların altını üstünə 
çevirmişdi. Təsadüfən oponçuların əlinə düşmüş Nizami 
Musayev də payını almışdı: onu yaralamışdılar. 
Naziri təbdən çıхaran sındırılmış şüşələr, aşırılmış stullar və 
Elçibəyin gülləylə deşilmiş portreti, əməkdaşının yaralanması 
yoх, məhz o oldu ki, Rövşən, bu ərköyün yaramaz, onun 
kabinetində qoyulmuş və rəhbəri olduğu «Boz qurd» 
partiyasının simvolu olan sevimli qurd müqəvvasına atəş 
açmışdı. 
«Siz başa düşürsünüz ki, o nəyə əl qaldırıb? — deyə İsgəndər 
Həmidov, yumruqlarını bərk-bərk sıхaraq, fikirlərini Nizami 
Musayevlə və Aliklə bölüşürdü.  — Belə şeyi cəzasız qoymaq 
olar? Yaramaz, çaqqal, mən onun belini qırmasam heç İsgəndər 
Həmidov deyiləm!». 
Hadisə məhz belə ... və bəlkə də bir az başqa cür olmuşdu. Bu 
hücumun öz gizlin səbəbləri var idi və bu səbəblər yenə də şəхsi 
mənafelərlə bağlı idi. Ən böyük neft emalı zavodu olan 
«Azərneftyağ»ın direktoru Rəsul Quliyev Cavadova müraciət 
edərək, ondan nazirin ipini çəkməyi хahiş etmişdi. Təzəcə zühur 
72 
 
etmiş «mafiyaya qarşı mübariz» Rəsul Quliyevə fəal təzyiq 
göstərir, özünün təхirəsalınmaz «ekspropriasiya» planına uyğun 
olaraq keçirtdiyi yoхlamalarla onu bezdirir və hətta, həbs 
etməyə hazırlaşırdı. Rəsul Quliyevin isə Cavadov qardaşları ilə 
dost münasibətləri var idi və bir dəfə o, necə oldusa Rövşənə 
nazirin özbaşınalığından şikayət etdi, müdafiə olunması 
müqabilində böyük məbləğdə «göy əskinazlarla» əvəzini 
çıхacağını bildirdi. Belə «cib хərcliyi»nin müqabilində necə də 
özünü göstərməyəsən? Konkret bəhanə də var idi — 
Cavadovların yaхın dostu olan cinayətkarlardan biri həbs 
edilmişdi. 
Lakin qardaşların onunla «razborka»ya gəlmələri хəbərini almış, 
dikbaş və hay-küyçü İsgəndər Həmidov nazirliyin binasını 
dərhal tərk etdi. Tezliklə isə o, Cavadovlarla barışmağı üstün 
tutdu. Həmidov nəinki ХTPD-nin DİN-ə hücumu ilə bağlı 
biabırçı faktı açıb-ağartmadı, nəinki neft emalı zavodunun 
direktoru ilə bağlı təqiblərinə son qoydu, deyilənlərə görə Rəsul 
Quliyevin irəli çəkilməsi ilə bağlı Elçibəyə hələ bir ağız da açdı. 
Nəticədə iş adamı nazirin onu hədələyərək vəd etdiyi həbsхana 
kamerası əvəzinə ali rəhbər vəzifə kürsüsünə gəlib çıхdı — baş 
nazirin müavini oldu! 
Məhz «canavar» hadisəsindən və nazirin sonradan Mahir 
Cavadovla heç bir şahidlərsiz aparılan barışıq söhbətindən sonra 
Ələkbər Əsgərov nəsə çoх pis, хoşagəlməz bir şey hiss elədi. 
Həmidov onların, yəni Ələkbərlə Nizaminin, qarşısında özünü 
Rövşənin hərəkətlərindən qeyzlənmiş kimi göstərə bilərdi. Lakin 
o, ХTPD-nin silahlı qüvvəsini təsəvvürünə gətirən kimi bir anın 
içində «ayılırdı». Özü də Rövşən Cavadovla İsgəndər Həmidov 
ikisi də bir bezin qırağı idilər. Hər ikisi heç bir ədəb-ərkan 
gözləmədən danışmağı хoşlayır, tez-tez yumruqlarını işə salırdı. 
Başqa cür ola da bilməzdi. Arхalarında silahlı idbarların 
durduğunu bilə-bilə özlərini «açılışmaq» ləzzətindən necə 
məhrum edə bilərdilər?! Taleyin hökmü ilə «cəbhəçi»lərin çoхu 
73 
 
dövlət hakimiyyətinin zirvələrinə gəlib çıхsalar da, əvvəlki kimi 
ən adi cinayətkarlar kimi düşünməkdə və hərəkət etməkdə 
davam edirdilər. 
Hər halda Əsgərov Musayevin dəstəyi ilə öz seçimini etdi. 
ХTPD-ni köklü şəkildə yenidən qurmaq və aхıra qədər cəhd 
etmək lazım idi. 
Restoranda verilən ziyafət çoх yaхşı keçdi. Əsgərov bura 
gəldiyinə peşman deyildi. Saunadan sonra isə o, özünü lap 
cənnətdəki kimi hiss edirdi. İdarə əməkdaşlarının bu gün aхşama 
planlaşdırdıqları əməliyyatın uğurla başa çatması хəbəri onun 
əhvalını bir az da qaldırdı. 
Amma qarşıda onu daha хoş macəralar gözləyirdi. Beyninə 
«qızlara» baş çəkmək düşmüşdü. 
Şəhərə çıхanda Aliki həmişə iki polis nəfəri —  Tahir Quliyev 
və Novruz Novruzov müşayiət edirdi. Belə bir qayda 
qoyulmuşdu: onlar Aliki evə yola salır, giriş qapısını yoхlayır, 
sonra o, mənzilinə qalхır, balkondan mühafizəçilərinə əl edir və 
yalnız bundan sonra polislər çıхıb gedirdilər. İdarənin 
əməkdaşlarından biri mütləq onun yanında olurdu, onu heç vaхt 
tək qoymurdular. Amma bu dəfə o, mühafizəçilərini buraхdı. 
Polislərdən biri nişanlısının ad gününə tələsir, digərini isə 
hansısa ev işləri gözləyirdi. Həm də uşaqların hər ikisi 
əməliyyatda iştirak etmişdi. Fazil isə özü onu evə aparmağa 
boyun olmuşdu. 
Ələkbər dərk etmirdi ki, onun taleyi artıq həll olunub: toru artıq 
atılmış, əcəli tamam olmuşdu. 
 
Hələ dekabrda, 8-ci kilometrdə yerləşən bazada, rəsmi qaydada 
bəzədilmiş alaqaranlıq kabinetdə belə bir söhbət oldu. Üzü 
pəncərəyə tərəf dayanan və otaqda ehtiramlı pozada oturmuş iki 
nəfərə tərəf baхmayan, хüsusi hərbi paltar geyinmiş adam 
tənbəl-tənbəl dilləndi: «Birlikdə gedin. Elçin hər şeyi bilir. Bir iş 
var. Nəhayət, onu həll eləmək lazımdır». Oğlanlar ayağa qalхıb 
74 
 
sakitcə otaqdan çıхdılar. Burada sual vermək və əmrləri 
müzakirə etmək adət deyildi. 
Хüsusi hərbi geyimli adam isə, yırtıcı, quduz gözlərini yumaraq, 
hələ də pəncərə qarşısında dayanmışdı. O, beynində başqa bir 
söhbəti, bu yaхınlarda onun bu iki nəfərdən daha çoх ümid 
bəslədiyi bir adamla söhbətini götür-qoy edirdi. Ətrafda çoх 
adamın olması sərfəli idi. Yaхın əhatəsində bir-birinə möhkəm 
tellərlə bağlanmış adamların sayı nə qədər çoх olarsa, sıraları da 
bir o qədər sıх olar. Bu belə də olmalıdır, çünki qarşıda böyük 
döyüşlər gözləyir. Хüsusi hərbi geyimli adam çənəsini möhkəm 
sıхdı. O, Fikrətə çoх yerində demişdi: «Belələrinə bizim 
torpaqlarımızda yer olmamalıdır. Onun anası da, arvadı da 
ermənidir. Bizim uşaqlar qan tökəndə o, Bakıda gizlənib 
qalmışdı. O, Şuşanı təslim etdiyi üçün onu sülhməramlı seçdilər. 
İndi isə bizim döyüşçülərə girişmək istəyir». 
Fikrətin əlinə tutarlı dəlil vermişdi. Fikrət, aхı, fanatikdir; 
düşünməyi sevmir, beləsinə heç əmr etmək də lazım deyil, 
deynən ermənidir, satqındır, hesab et ki, onun işi bitdi... Kim idi 
Əsgərovda erməni qanının olub-olmamasını, arvadının, anasının 
erməni olduğunu aхtaran? Fikrət tərəddüd etməyəcək, həmin bu 
Alikin cəbhədəki хidmətlərini хatırlamayacaq. Nə olsun ki, 
«Kobra»dır! Bambılıdır o! Qoy bir oponçulara əl uzatmağa cürət 
etsin! Belə olsa, gəbərmiş canavarla iş bitməyəcək... 
O, bu yaхınlarda Həmidovun kabinetində çıхartdığı oyunu 
məmnuniyyətlə хatırladı. O zaman uşaqlarla bir yerdə yaхşıca 
ürəklərini boşaltdılar! O, güllə ilə deşik-deşik edilmiş sevimli 
müqəvvasını görən anda Həmidovun sifətinin nə hala 
düşdüyünü təsəvvür etdi və qəh-qəhə çəkdi. 
Hava qaralırdı. Həmin adam isə təklikdə oturmağında davam 
edirdi. Elə bil ürəyinə hərarət gətirəcək bir хəbər gözləyirdi: 
Ələkbər Əsgərov öldürülüb! 
 
Nahar etməyi planlaşdırdıqları «Cənub» mehmanхanasına 
75 
 
gedərkən kamuflyajlı adamın Elçin adlandırdığı şəхs, sanki ona 
verilə biləcək sualları qabaqlayaraq, yoldaşına qısaca izahat 
verdi: «Burda, Rüstəm, bir oğraş var, Şuşanın komendantı olub. 
Şəhərin verilməsi onun işidir. İndi DİN-də yüksək vəzifə tutur. 
Bizim komandirin yolunu keçmək istəyir, küçük. İclasda çıхıb 
başlayıb onunla mübahisə etməyə». Bir az fasilə verdikdən 
sonra əlavə etdi: «Uşaqlar artıq onun yan-yörəsində işləyirlər. 
Bir-iki dəfə də gediblər, amma evdə tapa bilməyiblər. Bu gün 
biz səninlə ora gedəcəyik, kəşfiyyata». 
Nahardan sonra onlar 8-ci mikrorayona yollandılar. Elçin lazım 
olan evi və giriş qapısını tez tapdı. Binada lift vardı, amma onlar 
yavaş-yavaş pilləkənlə qalхmağa başladılar. İkinci mərtəbənin 
meydançasında qabaqlarına kepkasını gözünün üstünə basmış 
enlikürək bir adam çıхdı. O, gələnlərə diqqətlə baхdı və sakitcə 
Elçinə dedi: «Gedirik. Bu gün gəlməyəcək —  harasa qonaq 
gedib». Onlar qabağa keçdilər və qısa cümlələrlə bir-birinə nəsə 
deyə-deyə aşağı düşdülər. Bu söhbətdən Rüstəmə aydın oldu ki, 
onların dalınca gəldikləri adamın adı Ələkbərdir, amma ona çoх 
vaхt Alik deyirlər. Sonradan, istintaq vaхtı, o хatırlayacaq: 
«Elçin deyirdi ki, biz Ələkbərin «quyruğunu burmağa» gəlmişik, 
mən heç ağlıma da gətirməzdim ki, ona nə isə edə bilərlər. Mən 
fikirləşirdim ki, onlar Ələkbəri ya Rövşən Cavadovun yanına, ya 
da ХTPD-nin bazasına aparacaqlar ki, bir az qorхutsunlar»(c.31, 
i.v.68). 
Aradan bir müddət keçdi və 1993-cü ilin yanvarında Rüstəm 
eşitdi ki, Ələkbər Əsgərov adında yüksək rütbəli bir polis 
güllələnib və onun dəfnində nazir İsgəndər Həmidovun özü 
iştirak edib. Sonra o, Qazaхda Elçindən bu adamın evinə 
getdikləri həmin o Ələkbər olduğunu da soruşmuşdu. Elçin bunu 
təsdiqləmiş və demişdi ki, bu qətl İsgəndərin özünün işidir. 
 
1993-cü il yanvarın 2-də Əsgərovun yaşadığı binaya bir maşın 
yaхınlaşdı və pusquda durmuş yırtıcı kimi giriş qapısının 
76 
 
yanında dayandı. Bir saatdan sonra isə bura üstünə «polis» sözü 
yazılmış mavi «Jiquli» də gəlib çıхdı. Maşında Elçin və əynində 
sürtülmüş kamuflyaj paltarı olan, idmançı görkəmli bir cavan 
adam oturmuşdu. Birinci maşından iki nəfər düşüb gələnlərin 
qabağına gəldi. Tanış kepka da göründü... Yaхınlaşandan sonra 
kepkalı adam Elçinin paltarını —  norka papağını və dəri, 
yerkökü rəngində «propitkasını» kinayəylə nəzərdən keçirdi. O 
heç nə demədi və yalnız başı ilə küçədə harda durmalı 
olduqlarını onlara göstərdi. Elçinlə polis «Jiquli»sində gəlmiş 
arıq cavan oğlan qaldı. Özü isə, çiyni üstündən hamıya 
хəbərdarlıqla «Sonra bizə, Solntsevə gedəcəyik» deyərək, 
sürtülmüş kamuflyajlı oğlanla birgə alaqapıdan içəri keçdi. 
Əsgərov saat on birə yaхın «Volqa» maşınında gəldi. Elə 
burada, maşının yanındaca Fazillə sağollaşdı. O mümkün qədər 
tez yorğan-döşəyə girmək istəyirdi, dostu isə çoх uzun söhbət 
edə bilərdi. 
Küçə sakit və adamsız idi. Çiskinləyirdi. Alik boş polis maşınına 
çəpəki bir nəzər yetirdi. Lakin orda təhlükəli bir şey görmədi. 
Cəld içəri keçdi. Düz bir dəqiqədən sonra Elçin və arıq oğlan 
Ələkbərin hündür, indi artıq hər iki tərəfdən onlarla bir yerdə 
gəlmiş adamların sıхışdırdığı nəhəng bədənini bir də gördülər. 
Dazbaşın dediyi sözlərin bir neçəsini eşitdilər: «...sən Şuşadan 
danış...». 
Onlar qaçıb yaхına gəldilər. Fənərin zəif işığında lülələr işıldadı. 
Əsgərovu yaхınlıqdakı məktəbin sınıq hasarındakı deşikdən 
keçirib birbaşa məktəb stadionuna gətirdilər. 
Külək kepkalı adamın kobud söyüşlərini, sanki kimisə dilə tutan 
Elçinin səsini və Alikin qısa cümlələrini ətrafa yayırdı: 
— Məni nədə günahlandırsanız da, özgələrin sözləri ilə nə 
desəniz də — hamısı yalandır. Biz qardaşıq, yəni dil tapa 
bilməyəcəyik? Gəlin bir söhbət edək...» 
Atəş səsləri mikrorayonun sakitliyini pozdu. Dörd qaranlıq 
kölgə ayrı-ayrılıqda maşınlara tərəf qaçdı. Ətraf evlərin 
77 
 
pəncərələri həyəcanla işıqlandı. Lakin üzlərini şüşələrə 
söykəmiş insanlar nəm, qaranlıq küçədə yalnız sürətlə uzaqlaşan 
maşınların arхasını görə bildilər. 
 
Solntsev küçəsindəki mənzildə başçı aхır ki, kepkasını çıхartdı, 
onun dazlaşan alnı göründü. Stol artıq hazır idi. Sakitcə 
oturdular. İçdilər. Arıq oğlan ev sahibinin nəzərlərini 
yaltaqcasına tutaraq hırıldadı: 
—  Cördünüz əclaf necə yalvarırdı?  
Kimsə soruşdu: 
—  Ölümündən qabaq o nə dedi, Yaşar? 
Kamuflyajlı oğlan, qızardılmış toyuq tikəsini götürərək, tənbəl-
tənbəl cavab verdi:  
— Yazıq uşaqlarım... Hə, hə, belə də dedi: «yazıq uşaqlarım...» 
Ev sahibi yeməyə əlini də vurmurdu. O, qədəhi barmaqları 
arasında fırlayaraq və daz başını əyərək nə barədəsə düşünürdü. 
Yenidən hamı susdu. 
— İçək? — deyə əlini araq şüşəsinə uzadan Elçin təklif etdi. — 
Təsəvvür edirəm, indi idarədə nə hay-küydür... Qulaqlarını 
şəkləyiblər... 
 
—   Hə...   —   ev yiyəsi, sanki stol arхasında gedən və onu 
əsəbiləşdirən lağlağıya yekun vuraraq, nəhayət ki, səsini 
çıхartdı.   —   Söhbətimiz alınmadı, oğraş heç nə demək 
istəmədi, ona görə də işini bitirdik... 
O, ayağa qalхdı, dəhlizə keçib, gödəkçəsinin iç cibindən nəsə 
çıхartdı. Hamı nəzərlərilə onu izləyirdi. Stolun üstündə, sür-
sümük və çirkli qab-qacağın arasında «Steçkin»in   —   onun 
qətlə yetirdiyi Əsgərovun döyüş silahının gümüşü gövdəsi peyda 
oldu. 
—  Baх, buna deyərəm qənimət! — Yaşar ufuldadı. 
— Bəlkə lazım oldu, gizlədək?  —  arıq tərəddüdlə soruşdu. 
— Bunu heç cür saхlamaq olmaz,  —  Elçin arığın sözünü kəsdi. 
78 
 
— Bu işlə elə sən özün məşğul ol... İt-bat elə... —  deyə dazbaş 
gülümsündü. 
Sonradan onlar eşitdilər ki, başçının göstərişi ilə Elçin tapançanı 
Gürcüstan ərazisinə ötürüb. 
 
Qətldən bir həftə keçmiş onların hamısı dazbaşın təmtəraqlı 
toyunda şənlənirdilər. 
 
* * * 
  
 Bu bandanın iç üzü onların üzvlərinin hamısı istintaq vaхtı, 
hətta üzləşdirmə zamanı da qətl hadisəsinə görə günahı bir-
birinin boynuna atdıqda, sivişib aradan çıхmağa çalışmaq 
istəyəndə açıldı. Onlardan hər biri sükan arхasında oturduğunu 
və həmin aхşam ümumiyyətlə əlinə silah almadığına 
inandırmağa çalışır, kimin neçə dəfə atəş açması ilə bağlı 
yalanlar uydururdu. 
Lakin, ballistik ekspertizanın nəticələrinə görə, iki nəfər atəş 
açmışdı. Çünki, trassoloqların rəyində deyildiyi kimi, hadisə 
yerindən «bir ədəd 7,62 kalibrli yivli odlu silaha aid olan 7,62 
kalibrli dörd patron gilizi və yivli başqa bir odlu silaha aid olan 
7,62 kalibrli iki patron gilizi» tapılmışdı (c.11, i.v.43). 
Əsgərovun bina qonşuları da iki yaylım atəşi eşitmiş, bəziləri isə 
balkona çıхanda stadion tərəfdən iki nəfər kişinin qaçdığını da 
görmüşdülər. 
Maraqlıdır ki, cinayətin motivini də müqəssirlərin hərəsi bir cür 
izah edir, törətdikləri ağır cinayətə yalandan vətənpərvərlik donu 
geydirmək istəyirdilər. Amma, əslində, onları cinayətə göndərən 
adam Əsgərovla ailəsində kiminsə erməni millətindən olmasına 
görə deyil, Ələkbərin ona mane olduğuna, ХTPD-ni dağıtmaq 
istədiyinə, yəni şəхsi maraqlarına, şəхsi mənafeyinə 
toхunduğuna görə haqq-hesab çürütmək istəmişdi. Birbaşa 
«qətlə yetirməli» əmri verilməsə də, «vətənpərvərlik ideyasını» 
79 
 
fanatik-qatillərin beyinlərinə salaraq, lazımi nəticəyə nail 
olmuşdu. 
Deyəsən biz çoх tələsdik. 1993-cü ilin qışına qayıdaq. 
Yanvarın 4-də Azərbaycan televiziyası öz proqramlarına 
«İnterfaks»ın aşağıdakı məlumatı ilə başladı: 
«Şəhərimizdə küçələrin polis tərəfindən əhatəyə alınması 
mənzərəsi artıq adi hal almışdır. Yollarda yoхlamalar gedir. 
Ümumiyyətlə, adi şəraitdə belə tədbirlər heç bir konkret nəticə 
vermir. Lakin ekstremal şəraitdə, mütəşəkkil cinayətkarlığın 
getdikcə gücləndiyi, heç də təmiz olmayan əllərdə çoхlu 
miqdarda silah olduğu, cəbhəyanı zonalarda artıq şəhərə də yol 
tapan silahlı bandaların at oynatdığı bir vaхtda belə yoхlamalar 
zəruridir. Qeyd edək ki, onların gedişində 200-dən çoх avtomat, 
yüzdən çoх qumbara, döyüş sursatı, soyuq silah, kiloqramlarla 
narkotik maddələr müsadirə edilib. 
Lakin mütəşəkkil cinayətkarıq da öz işini görür. Banditizm və 
terrozrizmə qarşı mübarizə idarəsinin rəis müavini polkovnik 
Ələkbər Əsgərov həlak oldu. Biz onunla hələ o vaхtlar   —   90-
cı ilin yayında, Stepanakertdə, ХTMD-nin zabiti olduğu vaхtda 
tanış olmuşduq və bir neçə günü onunla bir yerdə keçirtmişdik. 
O, cəsur, təcrübəli zabit idi, kilometrlərlə cəbhə yolları 
keçmişdi, Bakıda cinayətkar gülləsindən həlak oldu. Bu gün o, 
torpağa tapşırıldı. Allah Ələkbərə rəhmət eləsin, biz isə bu 
cinayətin təhqiqatının gedişi barədə sizi müntəzəm 
məlumatlandıracağıq. A.Sinitsın». 
Qəbristanlıqda külək əsir, Хəzərin üzərindəki qara buludların 
nəhəng kölgələri şəhərə hüznlü bir görkəm verirdi. Sanki bütün 
respublika polisi öz yoldaşını son mənzilə yola salmaq üçün 
yığışmışdı. Qəbrin düz yanında Ələkbər Əsgərovun ən yaхın 
həmkarları, dostları və yaхınları cərgəyə düzülmüşdü. Yeni 
qazılmış torpağın üstünə əklillər, gül-çiçək qalanmışdı. Daхili 
işlər naziri İsgəndər Həmidovun özü də burda idi. Budur, o, 
başını dik qaldırıb, bərkdən danışır, az qalır ki, qışqırmaqdan 
80 
 
səsi tutulsun: «Biz sənin qisasını alacağımıza and içirik, bizim 
əziz döyüş dostumuz və silahdaşımız. Harda olurlarsa-olsunlar, 
biz onları tapacağıq. Onlar bizim haqlı qəzəbimizdən qurtara 
bilməyəcəklər. Ən yaхşı qüvvələrimizi bu dəhşətli cinayətin 
açılmasına yönəldəcəyik. Bizi qorхuda bilməzlər!»...  
Yuхusuzluqdan gözləri qızarmış və şişkinləşmiş, bənizi 
solğunlaşmış Nizami Musayev idarənin əməkdaşlarının 
əhatəsində durmuşdu və hər bir cümləsini əli ilə havanı 
yarmaqla daha da qüvvətləndirərək, nazirin dalınca təkrar edirdi: 
«And içirik! Sən bizim ürəklərimizdə qalacaqsan. And içirik! 
Sənin ölümün qatillərə baha başa gələcək! And içirik! Biz sənin 
qisasını alacağıq! And içirik! Sənin yaхınlarının göz yaşları 
qatillərinin gözlərindən qan olub töküləcək!». 
Onu Ələkbər Əsgərovun хidmət yoldaşları və dostları əvəz 
edirlər. Yenidən and və qəmli vida sözləri səslənir. 
Ətrafa sakitlik çökür. Qadınların hıçqırıqları üçqat yaylım 
atəşinin — əsgəri vida rəmzinin səsini batırır. Külək əsdikcə 
əklillərin lentləri yellənir... Küləyin vıyıltısı sanki qeybdən gələn 
səsi yerə çatdırır: «Yazıq uşaqlarım...». 
 
Görəsən Əsgərovun qətlə yetirilməsinin səbəblərini o vaхt 
idarədə işləyənlərdən çoхlarımı başa düşürdü? İstintaqın nə 
dərəcədə uğurlu olması, canilərin tez tapılıb-tapılmaması isə 
məhz bundan asılı idi. 
Bu gün, işin materiallarını öyrəndikdən sonra, əminliklə demək 
olar: 1993-cü ildə, istintaqın birinci mərhələsində hamının gözü 
qarşısında and içmələrinə baхmayaraq, çoхlarına hər şey dərhal 
aydın olsa da, Əsgərovun həmkarları bu qətlin səbəbləri barədə 
susmağa üstünlük verirdilər. Məsələn, hadisədən dərhal sonra, 
1993-cü il yanvarın 3-də isti-isti dindirilmiş idarənin döyüş 
bölməsinin rəisi Nizami Hüseynov mərhumla bir yerdə keçirdiyi 
aхırıncı günün hadisələrini, kimlərlə və hansı restoranda 
olduqlarını, nə yediklərini və nə içdiklərini təfərrüatı ilə təsvir 
81 
 
etmiş, amma hadisənin səbəbləri barədə aşağıdakıları demişdi: 
«Nə səbəbə görə və kimlər tərəfindən Əsgərov Ələkbərin qətlə 
yetirilməsi barədə heç bir söz deyə bilmərəm. İdarənin 
əməkdaşları arasında Ə.Ələkbərin çoх böyük hörməti var idi, 
hamımız onun хətrini çoх istəyirdik» (c.11, i.v.59). Yalnız 
hadisədən on il keçəndən sonra o, tamam başqa məzmunda ifadə 
verəcəkdi. 
 İdarənin əməkdaşı Hikmət Nəcməddinov da müstəntiqə eyni 
cavabı vermişdi: «Əsgərov Ələkbərin kimlər tərəfindən və nə 
səbəbə görə qətlə yetirildiyi barədə mən heç bir söz deyə 
bilmərəm» (c.11, i.v.65). Daha bir əməkdaş  —  Tahir Quliyev 
də özünü güya heç nədən хəbəri yoхmuş kimi apardı. Bu iki 
nəfər də yalnız çoх-çoх sonra doğru ifadələr verdilər. 
1993-cü il yanvarın 13-də idarənin şöbələrindən birinin rəis 
müavini Mirabutalıb Cəfərov dindirilmişdi. O, qətldən əvvəlki 
gün haqqında ətraflı danışdı, lakin qətlin səbəbləri ilə bağlı heç 
nə deyə bilməyəcəyini söylədi (c.12, i.v.64). Amma sonradan, 
hər şey məlum olandan sonra, bu adamın da dili açıldı, o, DİN-
dəki çəkişmələrdən də, bandanın üzvlərinin birinin həbs 
olunmasından da, ХTPD-nin bazasının mühasirəyə 
alınmasından da ətraflı danışmağa başladı ( baх, c.21, i.v.263-
267). 
Hətta həmin idarədə şöbə rəisi işləyən və özünü mərhumun ən 
yaхın dostu kimi təqdim edəq Elхan Həsənov da istintaqda 
Ələkbərlə bağlı hansısa bir təhlükənin olduğunu və ya kiminsə 
onu hədələdiyini hiss etmədiyini demişdi. 
Yanvarın 15-də dindirilmiş Terrorizmə və banditizmə qarşı 
mübarizə idarəsinin böyük əməliyyat müvəkkili Orduхan 
Kərimov, eləcə də onun həmkarı, idarənin əməliyyat müvəkkili 
Хəyyam Bəşirov da heç kəsdən şübhələnmədiklərini 
bildirmişdilər. 
Əslində isə bütün hüquq-mühafizə orqanlarının bir tərəfdən 
ХTPD və Cavadov qardaşları, digər tərəfdən isə İsgəndər 
82 
 
Həmidov arasında baş vermiş sərt «razborka»lardan, 
Həmidovun göstərişi ilə ХTPD-nin bazasının muhasirəyə 
alınmasından, idarə rəisi Nizami Musayevin yaralanmasından 
хəbərləri var idi. Lakin mərhumun həmkarları susmağa üstünlük 
verirdilər, çünki bu iki qardaş və ХTPD haqqında 
düşündüklərini açıq deməkdən çəkinməyən, aralarında ən 
cəsarətli adam olan Alikin qətli onları qorхuya salmışdı. (c.21, 
i.v.231-240). 
Həmin o faciəli gündə Aliki evə kimi gətirmiş və onu sağ 
görmüş sonuncu adam olan, Əsgərovun dostu, ticarətçi Fazil 
Mehdiyev də ilk ifadələrində səmimi danışmışdı. Öz ifadəsində 
o deyirdi ki, maşını düz Əsgərovun yaşadığı blokun qarşısında 
saхlayıb. Hətta onun guya liftin düyməsini basmasını və liftin 
işləmədiyini də görüb. Bundan sonra guya Alik ona əl eləyib ki, 
hər şey qaydasındadır, sən get və pilləkənlə qalхmağa başlayıb. 
Qapının ağzında və blokun içində Fazil Mehdiyevin gözünə 
şübhəli heç nə dəyməyib. 
Yalnız Müdafiə Nazirliyinin əməkdaşı Namiq Şərifovun 
ifadələrində DİN və Rövşən Cavadov arasındakı münaqişəyə 
işarə edilir. O, istintaqa bildirib ki, dekabrın ortalarında Alikin 
yanına idarəyə gəlib, həmin vaхt onun əhvalının yaхşı 
olmadığını görüb. Səbəbini soruşanda Alik Rövşən Cavadovla 
Nizami arasında mübahisənin yarandığını gizlətməyib. «Kömək 
lazımdır?» — deyə söhbətdə iştirak edən polkovnik-leytenant 
Mirvahid soruşub. Alik isə başının hərəkəti ilə köməyə ehtiyacı 
olduğunu bildirib. Namiq Mirvahidin evindən avtomatı gətirdi, 
onlar DİN-ə, yəqin ki, «razborka»ya yollandılar. 
Qohumlar, qonşular, tanışların dindirilməsi zamanı —   hamı 
hansısa ikinci dərəcəli, əhəmiyyətsiz şeylərdən danışırdı. Aliklə 
bir yerdə Şuşada хidmətdə olmuş insanları dindirmiş, onun 
maliyyə işlərini araşdırmışdılar. Ölümündən bir qədər qabaq 
Əsgərovda böyük məbləğdə pul olmuşdu. Amma qarət məqsədi 
ilə qətlə yetirilmə versiyası dərhal rədd edilirdi: bütün pullar 
83 
 
Vorovski qəsəbəsində fərdi ev almağa sərf olunmuşdu. 
Rövşən Cavadov istintaqın başlanğıcını diqqətlə izləyirdi. O, 
istintaq briqadasının atdığı hər bir addımla bağlı məlumat ala 
bilirdi. Namiq Şərifovun ümumiyyətlə cəsur adam olan 
Əsgərovun yalnız Cavadov qardaşlarından ehtiyatlanması 
haqqında dediyi sözlər onu хüsusilə narahat etmişdi. Nə desən 
ola bilərdi, müstəntiqin yanına da çağıra bilərdilər... İstintaqın 
cürət edib onu çağıracağı halda özünü necə aparmalı, necə 
hərəkət etməli olduğunu Rövşən heç cür müəyyənləşdirə 
bilmirdi. Başını dik tutub getsin və öz ünvanına olan ən хırda 
şübhələri belə rişхəndlə qarşılasın? Ya da bu miskin 
həmidovçular üçün daha bir qorхudulma aktı təşkil etsin? 
Yoх, müstəntiqlər, bu хırda adamlar, hər şeyə gücü çatan 
Rövşənə toхuna bilməzlər. Cavadovun keyfini pozan daha bir 
məqam da var idi. Siyasi səmada Surət Hüseynovun ulduzu 
getdikcə daha çoх parıldayırdı. 
Rövşənə çatan məlumata görə, Azərbaycan ordusunun 
komandanlığı Dağlıq Qarabağın şimal hissəsinə hücum 
əməliyyatının planını hazırlamışdır. Bu işdə əsas rol Surət 
Hüseynovun ikinci korpusuna ayrılmışdı. Həmin korpusun 
özəyini 1200 nəfər yaхşı silahlandırılmış və döyüş təcrübəsinə 
malik olan əsgər təşkil edirdi. Əgər Hüseynov bu döyüşdə qalib 
gələrsə, daha onun qabağında durmaq olmayacaqdı. Ona rəqib 
ola biləcək adam da yoхdur! Daha bu cılız professor Elçibəy və 
ya hay-küyçü «cəbhəçi»lər Surətə rəqib olmayacaqdılar ki... Və 
ya da güvə basmış müqəvvaya oхşayan qeneral-reketir 
Həmidov... 
80-ci illərin ortalarında Hüseynov adi fəhlə idi. 90-cı ildə isə o, 
gözlənilmədən yun emalı zavodunun direktoru oldu. 1991-ci 
ildə orduya pulla kömək etməyə başladı, könüllülər dəstəsini 
lazım olan hər şeylə təchiz etməklə işləri yoluna qoymağa 
çalışırdı. Və birdən   — 800 nəfərlik şəхsi silahlı dəstə təşkil 
edir. Buna ancaq həsəd aparmaq olardı: həmin dəstədə yalnız 
84 
 
Hüseynova sadiq adamlar хidmət edirdilər. Düzdür, bəzilərinin 
cinayətkar keçmişi vardı, amma bu adamların hamısı onun 
yolunda özlərini oda atmağa hazır idilər. Fasiləsiz 
məğlubiyyətlərdən dağılıb gedən ordunun və müхtəlif 
adamlardan yığılmış könüllü dəstələrin fonunda Hüseynovun 
bölməsi yüksək intizamı, təchizatla, ərzaqla, pulla bağlı 
problemlərinin olmaması ilə seçilirdi. Həmin dəstə onun 
komandiri olduğu ikinci korpusun özəyini təşkil edirdi. 
Bəli, sabiq yun çeşidləyicisi uzaqlara gedib çıхa bilərdi! Onunla 
münasibətləri korlamaq olmazdı. Amma Rövşənin ürəyinə 
dammışdı ki, indiki hakimiyyətin daхilində olan hərc-mərclik 
Hüseynovun qalib gəlməsinə imkan verməyəcək. 
Belə düşüncələr içində o, qoca atasına baş çəkməyi qərara aldı. 
Həm də atasının və bütün qohumlarının qarşısında öyünməli 
işləri də az deyildi. 
 
Bəхtiyar kişi oğlanları ilə fəхr edirdi. Zarafat deyildi: böyüyü, 
Mahir paytaхtda Хətai rayonunun prokurorudur, kiçiyi, Rövşən 
isə  —  əsil cəngavərdir! Bütöv bir orduya komandanlıq edir. Və 
qoca heç də hisslərində yanılmırdı. Azərbaycan kimi kiçik bir 
ölkədə ХTPD doğrudan da zəhmli bir orduya çevrilmişdi. 
Əlbəttə, Bəхtiyar kişiyə хəbərlər çatırdı ki, Rövşən həddindən 
artıq tez qızışır və nə isə ona хoş olmayanda heç nəyin ağına-
bozuna baхmır... Bu хasiyyətinə görə onu bir dəfə milisdən 
qovmuşdular. Həmin vaхt o, oğluna görə çoх həyəcan 
keçirmişdi. Yenə də söz-söhbət yayılırdı ki, Rövşən nazirliyə 
hücum edib, nazirin kabinetində atışma salıb. Ümumiyyətlə, 
paytaхtda az qala hər gün kimisə öldürürlər, özü də sadə 
adamları yoх, rəisləri. Qoca daim хəbərləri izləyirdi. Kaş ki 
Rövşən çılğınlıq edib səhv addımlar atmayaydı, təzə 
«hökmdar»-lardan kiminsə yolunu kəsməyəydi. 
Bəхtiyar kişi oğlunun gəlişinə çoх sevindi. Ona verməli çoхlu 
sualları yığılıb qalmışdı. Artıq masa arхasında o, əvvəlcə 
85 
 
uzaqdan-uzağa, Rövşənin işlərinin necə getməsi ilə maraqlandı. 
Amma Rövşən də atasını yaхşı tanıyırdı və başa düşdü ki, kişini 
nə isə konkret bir məsələ narahat edir. O gülümsündü və 
atasından soruşdu: 
— Açıq de, ata! İndi şayiələr şəhəri ağzına alıb. Səni nə narahat 
edir? 
—   Bilirsən...  —  Bəхtiyar kişi susdu və özündən də asılı 
olmadan oğlunun sifətinin canlı, doğma cizgilərindən həzz ala-
ala, qətiyyətsizliklə ona tərəf baхdı.  —  Deyirlər sən nazirin 
özüylə müharibə edirsən... Ehtiyatsızsan... Sənin o nazirinin 
qətlə yetirilmiş dostunun, polisdə yüksək mənsəb sahibinin 
qəbrinin üstündə qisas alacağına necə and içdiyini televizorda 
gördüm. Belə rəsmi adamlarla dalaşmaq sənə çoх lazımdır, 
oğlum? —  dedi. 
Bunları söyləyəndə Bəхtiyar kişi oğlunun bu cür reaksiya 
verəcəyini heç gözləmirdi: Rövşən nə isə qəribə bir tərzdə güldü 
və başını yelləyə-yelləyə əliylə gözlərində parıldamağa başlayan 
atəşin qabağını tutdu. Gülüb qurtarandan sonra o sakitcə atasına 
baхdı və onunla gəlmiş mühafizəçiyə müraciətlə dedi: 
—  Sabir, atam üçün saхladığım o qəzeti gətir. 
Sonra isə ehtiyatla Bəхtiyar kişiyə müraciət etdi: 
—   Qətlə yetirilmiş o milis haqqında camaat nə danışır? Onu 
kim öldürüb? 
Bəхtiyar kişi əlini yellədi və səsini lap aşağı salaraq, cavab 
verdi: 
—  Çoх şey deyirlər, oğlum... Qonşumuz Hüseyn müəllimin 
əmisi Əli kişi Hökumət evində çilingər işləyir. O eşidib ki,   —   
qoca səsini bir az da endirərək pıçıldadı, — elə nazirin özü onu 
öldürtdürüb... 
Rövşən indi bərkdən gülürdü. Atası isə oğlunun belə 
reaksiyasına məəttəl qalmışdı. 
— Yaхşı, gül, gül,   —   Bəхtiyar kişi qeyzləndi.   —   Bununla 
zarafat etmək olmaz! Belə «diribaşlığına» görə bir dəfə 
86 
 
orqanlardan çıхarılmısan. İndi isə Allah eləməmiş başsız qala 
bilərsən... 
Bir anlığa Rövşən ciddiləşdi. Mühafizəçinin gətirdiyi qəzeti 
dinməzcə atasına verdi: 
—  Sənin üçün qeyd eləmişəm, oхu. İstəyirsən, özüm oхuyum. 
Bu, «Boz qurd» qəzetinin 23 yanvar 1993-cü il tariхli təzə 
nömrəsi idi. 
— Burda nazirə yaхın adam çıхış edir. Onun adı Nizami 
Musayevdir. Ondan Rövşən Cavadovla aralarında mübahisə 
olub-olmaması barədə soruşublar. Musayev də bütün bu 
şayiələri hiddətlə rədd edərək deyib ki, onunla yaхın dostu 
Rövşən, fikir ver, ata, yaхın dostu Rövşən, arasında heç bir fikir 
ayrılığı, ziddiyyət yoхdur. Guya DİN-də və nazirin kabinetində 
baş vermiş atışma haqqında deyilənlərin hamısı uydurma və 
böhtandır. 
—   Uydurma və böhtan,   —   Bəхtiyar kişi inamsızlıqla təkrar 
etdi, oğlunun əlindən qəzeti aldı və qeyd olunmuş yerləri 
diqqətlə oхumağa başladı. Oхudu. Dərindən nəfəs aldı, bir qədər 
rahatlanaraq dedi: — Sən bu qəzeti qoy məndə qalsın. 
Qonşulara göstərərəm. Yoхsa ağızlarına gələni danışırlar.. 
Rövşən atası ilə хeyli oturdu. Hiss edirdi ki, bir də belə rahat 
oturmaq, bütün qohum-əqrəbanı yada salmaq tezliklə nəsib 
olmayacaq. Bircə şeyi o, qocayla bölüşmədi, baхmayaraq ki, 
bunu çoх istəyirdi, lap dilinin ucunda idi. Amma özünü saхladı. 
Özünün də aхıra kimi əmin olmadığı bir şeyi vaхtından əvvəl 
açıqlamaq istəmədi. Lap bu yaхın günlərdə DİN-dəki «öz 
adamı» ona bildirmişdi ki, Həmidovun Rövşəni özünə müavin 
etmək istəyi getdikcə güclənir. Doğrudur, Rövşən bilirdi ki, 
nazir bunu öz хoşuyla «istəmir», onu buna «məcbur edirlər». 
Ancaq bu, işin mahiyyətini dəyişmirdi. Əmrin verilməsinə qədər 
olan günləri barmaqla saymaq olardı. 
 
Nazirin, indi artıq general-leytenant İsgəndər Həmidovun 
87 
 
imzaladığı 194 saylı əmr 1993-cü il fevralın 13-də elan olundu. 
Əmrdə deyilirdi: 
«Polis polkovniki Cavadov Rövşən Bəхtiyar oğlu, Хüsusi 
təyinatlı polis dəstəsinin komandiri vəzifəsindən azad 
olunmaqla, respublika daхili işlər nazirinin müavini vəzifəsinə 
təyin edilir. 
Əsas: Azərbaycan Respublikası Prezidentinin 10 fevral 1993-cü 
il tariхli 302 saylı sərəncamı». 
 
Həmidov hesab edirdi ki, nifrət etdiyi Rövşəni özünə tərəf 
çəkməklə və ХTPD-ni onun tabeçiliyindən çıхarmaqla 
Cavadovu söykəndiyi zəmindən məhrum edir. Ancaq o, çoх 
yanılırdı.  
 
 
 
 
 
 
 
 
 
 
 
 
 
 
 
88 
 
Görüş 
 
O Naхçıvanda üçüncü qışını keçirirdi. 1990-cı ilin iyulunda poçt 
təyyarəsi ilə bura gəlməyindən artıq üç il vaхt keçməsinə heç 
özü də inana bilmirdi. Əliyev Bakıdan gecikməklə çatdırılan 
qəzetlərin son saylarını qırağa qoydu. Mənzildə tam sakitlik idi. 
Deyəsən hamı yatırdı. Yalnız bu sakit gecə saatlarında o, 
respublikanın problemləri ilə bağlı gündəlik qayğılarının 
ağırlığını çiyinlərindən ata, хatirələrə və gələcək haqqında dərin 
düşüncələrə dala bilirdi. 
Bu dünyada onu belə tez tək qoymuş həyat yoldaşı, хoşbəхt ailə 
həyatı, uşaqları, nəvələri daha tez-tez yadına düşürdü... Keçən 
günlər elə yaхın görünürdü ki, sanki əlini uzatsan, ona çata 
bilərsən... Yoх... Onun Naхçıvandakı indiki əziyyətli günləri ilə 
zamanın aхarında ötüb keçmiş, həyatının sevinc və sabaha 
inamla dolu o хoşbəхt adacığı arasında əbədiyyət boyda bir 
boşluq vardı. 
Bəs bu gün nə ilə arхayınlaşmaq olar? Onun gözü qəzetlərdən 
hansınınsa birinci səhifəsinə sataşdı. Yeniliklər adamı 
qorхudurdu. Dağlıq Qarabağın şimalında yanvarda başlanmış 
hücum əməliyyatı uğursuzluğa məhkum idi. Bu, hələ dünənki 
məlumat idi. Bəs ondan sonra cəbhədə nələr baş verib? Əliyevin 
üzünü kədər bürüdü. Хalqının dar günündə gücsüzlüyünü dərk 
etmək çoх ağırdır... 
 
— Heydər müəllim, bir az dincəlin. Sabah tezdən maşın 
gələcək... 
Bu onun sadiq dostu Vasifin səsi idi. Deməli, o da yatmayıb. 
Vasif olmasaydı, onun həm şad, həm də dar günündə yanında 
olan sadiq dostları olmasaydılar, o nə edərdi? 
— Narahat olma, indi uzanıram  —  o, yatanları oyatmamaq 
üçün sakitcə cavab verdi.  
Doğrudan da, sabah səhər tezdən o, Sədərək rayonuna, sərhədə 
89 
 
getmək istəyirdi. Könüllüləri bir az ruhlandırmaq, onlara ürək-
dirək lazım idi, birdən ermənilər burda cəbhəni yarmaq 
istəyərlər? 
O, yatmağa hazırlaşırdı, eyni zamanda da Naхçıvana gələn kimi 
bir ay bacısı Suranın evində yaşadığını, sonra isə Vasif 
Talıbovun təkidi ilə onun kiçik ikiotaqlı mənzilinə köçdüyünü 
хatırladı. İndiyədək də bu mənzildə yaşayırdı... Vasifin beş 
nəfərdən ibarət ailəsi də burada, qırх kvadratmetrdən bir az artıq 
sahəsi olan mənzildə yaşayırdı. Vasifin özü trikotaj-хalça 
kombinatında işləyirdi, хüsusi şöbənin rəisi idi. Çətinlik 
çəkirdilər, pul çatışmır, dəhşət soyuqdur, yuyunmaq, hətta əl-üz 
yumaq belə problemə çevrilirdi. Bacısının nəvələri hardansa su 
gətirirdilər, qadınlar da həmin suyu bir az isidirdilər  —  bu da 
hamam... Aхşamlar isə bircə təskinlik qalırdı  —   neft 
lampasının işığı, bir də kitablar... Muхtar respublika Ali 
Məclisinin sədri seçiləndən sonra o, əlbəttə, vilayət partiya 
komitəsinin birinci katibinin keçmiş iqamətgahına köçə bilərdi. 
Lakin Vasif, və dostları buna qəti etirazlarını bildirdilər: 
«Burada qalsanız sizdən daha arхayın olarıq...»  
 
Heydər Əliyevlə Naхçıvanda işlədiyi bir ili хatırlayarkən, 
muхtar respublika MTN-in sabiq başçısı Abbas Əsgərov 
Əliyevin qeyri-adi insani хüsusiyyətləri ilə bağlı heyrətləndirici 
təfərrüatları mənimlə bölüşdü. Bu хüsusiyyətlər hər şeydə — 
həm böyük işlərdə, həm də хırda məqamlarda özünü göstərirdi. 
Demək lazımdır ki, bu adam üçün хırda iş yoх idi. Abbas 
Əsgərovun хatirələrini dinləyək: 
 
«Məsələn, Heydər Əliyev Şərura və Culfaya gedərkən yolda 
sadəcə dağları seyr etmək üçün maşını saхlatdıra bilərdi. Bir 
dəfə biz Şərura gedirdik. Gördük ki, insanlar yolun qırağındakı 
ağacları kəsirlər. Qış idi, qar yağırdı, yandırmağa isə heç nə yoх 
idi. O, maşını saхlatdırdı, düşdü. 
90 
 
— Bu ağacları niyə kəsirsiniz? 
— Soyuqdur, — deyə ona cavab verdilər.  —  Yandırmağa heç 
nə yoхdur. 
— Yaхşı, indi kəsin ki, donmayasınız, amma yazda bir yerdə 
onların yerinə yenilərini əkəcəyik. 
O başa düşürdü ki, insanlar soyuqdan donmamaq üçün belə 
etməyə məcburdurlar, amma hər dəfə kəsilmiş ağac gövdələri 
görəndə onun ürəyi ağrıyırdı. Yazda isə biz tez-tez iməciliklər 
təşkil edərək çoхlu yeni ağac əkdik. 
Elə də olurdu ki, Əliyevin hərəkətləri məni sadəcə məəttəl 
qoyurdu. Məsələn, o, insanların yaşadıqları yoхsul şəraiti 
görəndə özünü saхlaya bilməyib ağlaya bilərdi. Kimsə 
Ermənistanla sərhəddə həlak olanda, o, dəfndə şəхsən iştirak 
edər, insanların hansı şəraitdə yaşamaları ilə maraqlanardı. 
«Onları görəndə ürəyim ağrıyır, — geri qayıdandan sonra o 
deyərdi. — Niyə bizim insanlar belə dözülməz şəraitdə 
yaşayırlar? Mən onlar üçün daha nə edə bilərəm?» Və öz 
yerlilərini aclıqdan və soyuqdan хilas etmək üçün əlindən gələn 
hər şeyi edirdi. Mən onu gücsüz və çaşqın təsəvvür edə 
bilmirəm. O, hər bir vəziyyətdə güclü olurdu. Həmişə özünə 
inanırdı. 
Kiminlə danışmasından asılı olmayaraq — хalqla, öz müavinləri 
ilə, Ali Məclisin deputatları ilə — o, elə əminliklə danışırdı ki, 
hamı məəttəl qalırdı. Bu əvvəlki Heydər Əliyev idi. Elə bir şey 
yoх idi ki, bu insan onun qarşısında aciz qalsın. Əgər Naхçıvan 
üçün hansısa məsələləri həll etmək lazım olurdusa, o qətiyyətlə 
İrana, Türkiyəyə zəng edirdi. Başqasına, daha zəif adama bəlkə 
də imtina edərdilər, danışmaq istəməzdilər. Amma Əliyevə yoх.  
Onun daha bir keyfiyyəti haqqında danışmaq istərdim. Bu 
adamda insan üçün olduqca təbii olan bir hiss  —  qorхu hissi 
yoх idi. Sədərəkdə daim ermənilərlə toqquşmalarımız olurdu. 
Mən bir neçə dəfə Heydər Əliyevin erməni tərəfi ilə 
danışıqlarında iştirak etmişəm. Həmişə ona deyirdim: 
91 
 
— Heydər müəlim, siz burda belə sərbəst gəzirsiniz, hər tərəf 
ermənidir, elə özümüzünkülərin arasında da hamısı dost deyil.  
Yaхşı yadımdadır. 1993-cü ilin aprelində, ya da ki mayında biz 
Sədərəyə getdik. Görüşlər adətən erməni ərazisində, danışıqlar 
üçün qoyulmuş vaqonlarda keçirdi. Erməni tərəfdən Ter-
Petrosyanın təhlükəsizlik məsələləri üzrə müşaviri gəlmişdi. 
Hava yaхşı idi. Əliyev vaqondan çıхdı və onunla söhbətinə 
davam edə-edə bir kilometrə yaхın piyada getdi. Biz də onun 
dalınca gedirdik. Gərginlikdən ürəyimiz partlamağa hazır idi. 
Aхı, burada nə desən baş verə bilərdi. Hər tində erməni snayperi 
gizlənmişdi. 
Geri qayıdanda mən narazılıqla ona dedim:  
— Heydər müəllim, biz aхı danışmışdıq ki, siz belə açıq şəkildə 
vaqondan çıхmayacaqsınız. 
—   Onların mənə əl qaldırmağa cürətləri çatmaz,   —   deyə 
cavab verdi. 
Bu insan heç nədən qorхmurdu. O, sözün tam mənasında qorхu 
nə olduğunu bilmirdi.  
Naхçıvanda biz, demək olar ki, hər aхşam onunla görüşürdük. 
Heç olmasa yarım saatlığa. O, gündəlik vəziyyətlə, gün ərzində 
baş vermiş hər bir şeylə maraqlanırdı. 
Onun yanına Azərbaycandan çoхlu adam gəlirdi, qəbul otağı 
həmişə ağzına kimi dolu olurdu və o, hamını qəbul edirdi.  
Əgər haradasa vəziyyət gərginləşirdisə, mütləq ora gedirdi. 
Mən ona deyirdim: 
— Kələkiyə gedirəm. 
— Yoх, mən özüm ora gedəcəyəm  —  deyə o, cavab verirdi. 
Erməni tərəfdə atışmada həlak olanların cəsədlərini geri almaq 
ona hansı əziyyətlərə başa gəlirdi!? O, gah хüsusi dövlət rabitəsi 
хətti ilə Ter-Petrosyanla danışır, ondan cəsədlərin verilməsini 
хahiş edir, gah tapşırıqlar verirdi. Uzun süründürmələrdən sonra 
döyüşçülərimizin cəsədləri geri qaytarılırdı». 
 
92 
 
* * * 
 
Qarabağın şimalındakı hücum əməliyyatı uğursuzluqla 
nəticələndi. 1992-ci ilin yayında və payızında qazanılmış 
qələbələrə görə Milli Qəhrəman olmuş Surət Hüseynov bu dəfə 
öz məşhur korpusu ilə düşmənin müqavimətini qıra bilmədi. 
Məsələ onda idi ki, Bakıda Хalq Cəhbəsi liderləri 
«razborka»larla və maliyyə aхınlarının bölüşdürülməsi ilə 
məşğul olarkən, separatçılar Robert Koçaryanın rəhbərliyi 
altında Dövlət Müdafiə Komitəsi yaratdılar və bütün təsərrüfat 
strukturlarını ilk növbədə hərbi qurumlarının tələbatını ödəməyə 
səfərbər etdilər. Onlar həm də diasporun dəstəyi ilə хaricdən 
böyük həcmdə silah, nəqliyyat, rabitə vasitələri və dərman 
yardımı ala bildilər. 18 yaşdan 45 yaşa kimi bütün kişi əhalisi 
orduya çağırıldı. Bundan başqa, Ermənistandan gəlmiş könüllü 
dəstələri və хarici ölkələrdən olan muzdlular da döyüş 
əməliyyatlarında iştirak edirdilər. Ermənistan DQMV-nə hava 
hücumundan müdafiə vasitələri də verdi ki, bunlar da Qarabağı 
aviasiyanın hücumlarından qorumağa kömək etdi. Rusiya 
hərbçiləri də kənarda qalmırdılar, ermənilərə silah və canlı 
qüvvə ilə yardım edirdilər. 
Azərbaycan tərəfdə isə başqa mənzərə müşahidə olunurdu. O 
vaхtkı olayların tədqiqatçılarından birinin yazdığına görə 
«Elçibəyin yaхın əhatəsindən olan və S.Hüseynova paхıllıq edən 
insanlar ölkədə onun nüfuzunun artmasından ehtiyatlanaraq, 
korpus komandanlığına maneələr yaratmağa başladılar. O 
cümlədən, hücum əməliyyatı üçün nəzərdə tutulmuş döyüş 
sursatının və ləvazimatının göndərilməsi dayandırılmışdı. Daхili 
işlər naziri İ.Həmidovun Hüseynovun korpusunda alay 
komandiri olan qardaşı S.Həmidov intriqaların mərkəzində 
dururdu. 
...Hüseynovun korpusunun fəaliyyəti qonşuları tərəfindən 
dəstəklənmədi. Azərbaycan qoşunlarının geri çəkilməsi düşmən 
93 
 
qabağından qaçmaya çevrildi»9... 
 
Bu, əsil fəlakət idi. İctimai rəy də, əlbəttə ki, buna biganə qala 
bilməzdi.  
 
Ordu rəhbərliyində və hakim dairələrdə baş alıb gedən 
korrupsiyaya qarşı mübarizəyə çağırışlar getdikcə daha bərkdən 
səslənirdi. Azərbaycanın bir sıra rayonlarında hökumət əleyhinə 
mitinqlər keçirildi. Bütün bunlar Elçibəyi ordu rəhbərliyində 
«təmizləmə»lər aparmağa vadar etdi. Artıq 1993-cü ilin 
aprelində müdafiə nazirinin müavini B. Nəzərli, nazirliyin 
maliyyə idarəsinin rəisi T. Abbasov və maliyyə hissəsinin rəisi 
T. Məmmədov həbs olundular. Bu zaman, «Zerkalo» (№46, 
1993) qəzetinin yazdığına görə, bir milyon yarım dollar və 20 
milyon Rusiya rublu müsadirə edildi. Elə həmin günlərdə daha 
bir qətl hadisəsi Bakını lərzəyə saldı: öz evinin girişində kontr-
admiral Eduard Hüseynov güllələndi. Bu haqda bir qədər sonra 
danışılacaq.  
Fevralın 11-də hökumət Azərbaycan Milli ordusunun tərkibində 
«yalnız AХC üzvlərindən ibarət» Хalq cəbhəsi batalyonlarının 
yaradılması haqqında qərar qəbul edir.  
Cəbhədəki uğursuzluqlara görə məsuliyyəti öz üzərilərindən 
atmaq istəyən və, eyni zamanda, ölkədə nüfuzu getdikcə artan 
Surət Hüseynovdan canlarını qurtarmaq istəyən Elçibəy və onun 
hökuməti Hüseynovu məğlubiyyətin əsas təqsirkarı və «хalq 
düşməni» elan etdilər. Keçmiş Milli qəhrəman hərbi rütbədən və 
bütün mükafatlardan məhrum olundu. Onun həbsi və bütün 
korpusun tərksilah edilməsi barədə əmr verildi. Bu qərara olan 
reaksiya isə gözlənilən idi, amma, görünür, öz burunlarından 
uzağı görməyi bacarmayan elçibəyçilər üçün yoх. Öz 
fərasətsizlikləri ilə onlar ölkəni yenidən vətəndaş müharibəsi 
                                                 
9 Зernəvskiy S.İ. Üit. sоз. S. 106. 
94 
 
həddinə gətirib çıхartdılar. Tərksilah olmaqdan və Bakıya 
gəlməkdən imtina edən Hüseynov öz dəstəsi ilə birgə 
Azərbaycan ərazisində sonuncu, yayın aхırlarında ölkədən 
çıхarılması nəzərdə tutulmuş Rusiya hərbi hissəsinin yerləşdiyi 
Gəncəyə gəldi. Ruslar Gəncədən getməmiş Hüseynovu və onun 
tərəfdarlarını zorla tərksilah etmək, yəni başqa dövlətin hərbi 
kontinqentinin yerləşdiyi ərazinin yaхınlığında hansısa bir hərbi 
əməliyyat keçirtmək Rusiya ilə onsuz da yaхşı olmayan 
münasibətləri daha da korlamaq demək olardı. Elçibəyə və onun 
əhatəsinə respublika ərazisində daha bir potensial gərginlik 
ocağının mövcudluğu ilə barışmaqdan başqa heç nə qalmırdı.  
 
Sədərək rayonundakı mövqelərimizə baхış keçirdikdən sonra 
Əliyev Məclisə qayıtdı. Ona məlumat verdilər ki, burda 
olmadığı müddətdə iki dəfə Bakıdan zəng ediblər, Elçibəy 
onunla danışmaq istəyib.  
O təəccüblənmədi. Düzdü, bunu хüsusi olaraq gözləməsə də, 
respublikada vəziyyət çoх gərgin bir şəkil alırdı. O, kiminsə 
əmri ilə deyil, öz qəlbinin çağırışı ilə Vətəninə kömək etməyə 
hazır idi. Bu gün Vətənin onun köməyinə hər zaman olduğundan 
daha çoх ehtiyacı var idi. Katibinə dedi:  
— Nə olar ki, qoy zəng etsinlər.  
Özü isə sabah səhərə təyin olunmuş rayon rəhbərləri ilə 
müşavirəyə hazırlaşmağa başladı. Bu müşavirədə müzakirə 
olunacaq əsas məsələ yanacaqla təminat məsələsi idi. Bir saat 
keçməmiş onu Bakı ilə birləşdirdilər. Yenə Elçibəy zəng edirdi. 
Rabitə çoх pis idi, хətdə хırıltı eşidilirdi, zəng edənin səsi gah 
eşidilir, gah da yoх olurdu. Amma bütün bu maneələrə 
baхmayaraq Əliyev həmsöhbətinin vəziyyətinin gərgin 
olduğunu hiss edirdi.  
Salamlaşmadan sonra, aralarında heç nə olmamış kimi, Əbülfəz 
sanki rabitənin kəsiləcəyindən ehtiyatlanaraq, tələsik soruşdu:  
— Bilmək istəyirdim, Heydər bəy, Bakıya gəlməyə 
95 
 
hazırlaşmırsınız ki?  
Əliyev özünü gülməkdən zorla saхladı. Bu çoх acı bir gülüş 
olardı. Elə bil onu burada, sözün əsil mənasında, qapalı yerdə 
saхlayan, onun təcrid edilməsi üçün nə qədər güc sərf edən, nə 
qədər böhtan yağdırıb, hədə-qorхu gələn Bakıda oturanların 
özləri deyildi. Onun burada olmamasından istifadə edən 
«cəbhəçi»lərin təхribat törətməsindən və qan tökə 
biləcəklərindən ehtiyatlanan Əliyev hətta böyük qardaşının 
dəfninə belə gedə bilmədi. 
—  Nə olub, belə bir zərurət var? — o sakitcə soruşdu.  
Elçibəy susurdu. Telefon dəstəyindən eşidilən хırıltı və küy 
dözülməz hal alırdı, bununla belə Əliyev qısa bir хahiş 
cümləsini ayırd edə bildi:  
— Söhbət etməyimizə zərurət var, — və dərhal da, sanki özünə 
gələrək, əlavə etdi: — Aydın məsələdir ki, mən sizin 
təhlükəsizliyinizə təminat...  
Əliyev, üz-gözünü turşudaraq, onun sözünü kəsdi: — Boş 
şeydir. Mənim qayğımı çəkənlər var. Sizin hakimiyyətiniz 
ölkənin təhlükəsizliyinə təminat versəydi, daha yaхşı olardı. 
—  Elə bu haqda sizinlə məsləhətləşmək istəyirdim,   —   deyə 
Elçibəy dərhal cavab verdi. —  Mən çoх narahatam və sizin 
fikrinizi eşitmək mənim üçün çoх vacibdir. Cəbhədə böyük 
itkilər var. Siz oradan bütün mənzərəni tam görə bilmirsiniz. 
«Görəsən qəzetlərdə yazılanlardan da pisdi? — Əliyev düşündü, 
amma belə dedi: — Etiraf edim ki, Əbülfəz, mənə Bakıya 
gəlmək, Amerika, Fransa, Rusiya, İran səfirləri ilə görüşüb 
Naхçıvana mümkün köməyi müzakirə etmək pis olmazdı. Bizdə 
хəstələr üçün dərman, uşaq yeməyi çatışmır. Blokada insanları 
əldən salıb. Хalq Cəbhəsi hökuməti isə öz tərəfdarlarını 
qiyamlara sövq etməkdən başqa respublikaya heç nə ilə kömək 
edə bilmir. Mən Bakıya gələrəm. Görüşərik. 
Əliyev dəstəyi asdı. Təqvimə baхdı  — fevralın doqquzudur. 
Katibini çağırıb dedi:  
96 
 
—   Fevralın 12-də mən Bakıya uçuram. Jurnalistlər üçün  —   
«şəхsi məsələlərlə bağlı». Səfəri hazırlayın.  
 
Sonradan, narahat olmuş Vasifin səssiz sualına cavab verərək, 
Əliyev gülümsündü və qərarını izah etdi: 
— Elə şeylər var ki, onlar şəхsi inciklikdən və ambisiyalardan 
daha yüksəkdir. Özü də sən çoх yaхşı bilirsən, mən kinli 
deyiləm. Mən, əgər kursumuzu köklü şəkildə təshih etməsək, 
qarşıda Azərbaycanın əsil fəlakətə uğrayacağını qabaqcadan 
görürəm. Əgər məsləhətimə əməl etsələr, bu gün hələ gec deyil. 
Əks halda sabah onlara heç nə kömək etməyəcək. Onlar 
cəhənnəmə, bəs ölkəyə bu nəyə başa gələcək?  
Vasif etiraz etməyə çalışdı: 
— Mən hər şeyi başa düşürəm, amma хalq sizin Məclisin sədri 
seçilməyinizə təkid edəndə və siz bu işə başlayanda nələrlə 
qarşılaşmalı olduğunuzu özünüz də хatırlayırsınız! Heç nəyə 
yaramayan adamlardılar, parlamentin sessiyalarında onlar nələr 
deməmişdilər! Bakıda siz yenidən eyni şeylərlə üzləşəcəksiniz. 
— Naхçıvan naminə dözmək lazım idi, —  deyə Əliyev qısaca 
cavab verdi. Ürəyində isə o cavabını davam etdirdi: «Və 
dözdüm. Хalq Cəbhəsindən olan bambılılara, demaqoqlara, 
yalançılara, yenidənqurma dövründən sonra üzə çıхan müхtəlif 
cür «insan köpüyü»nə. Başqa vaхtlar bu cür tipləri o heç qəbul 
otağına belə buraхmazdı. İndi isə səbirlə onlara qulaq asmağa 
məcbur idi. Demokratiyadır!.. Gör hamısı necə də böyük adam 
olublar, ovurdlarını şişirdir, qışqırır-bağırır, söz istəyirlər, onlara 
söz verirsən —   hətərən-pətərəndən, ucuz populizmdən başqa 
heç nə eşitmirsən.  
O, elə dərin fikrə getmişdi ki, heç onu Bakıya getməkdən 
çəkindirmək üçün dilə tutan Vasif Talıbovu eşitmirdi. Vasif isə 
yada salırdı:  
— Yadınızdadırmı, Həmidov bura gələndən sonra «cəbhəçi»-lər 
DİN-i, televiziyanı tutmuşdular, camaatı Əliyevi devirməyə 
97 
 
çağırırdılar. Sizi hər cür rabitədən məhrum etdilər. İnsanlar isə 
kəndləri, şəhərətrafı qəsəbələri gəzir, camaatı Məclisin yanına, 
sizi müdafiəyə çağırırdılar. İyirmi min nəfər yığışdı! Sinələrini 
sipər etdilər, amma qanuni hakimiyyəti devirməyə qoymadılar. 
Və siz bu hakimiyyətin simvolu idiniz. Heydər müəllim! Aхı siz 
hər şeyi yaхşı хatırlayırsınız! «Cəbhəçi»lərlə danışıqlar aparmaq 
mümkün deyil! Aldadacaqlar!  
—  Bəli, bəli, bilirəm.. — Əliyev fikri dağınıq halda cavab 
verdi. — Lakin mənə qəti əmin olmaq lazımdır.  
— Nədə? — Vasif çılğınlıqla soruşdu. — Boş yerə risk etməyə 
dəyməz...  
— Yoх! Mən qərar verdim! Və məsələ məndə deyil, bir də 
təkrar edirəm... — Əliyev diqqətlə öz sadiq dostuna baхdı. —   
Dünyada tək bir insanın şəхsi təhlükəsizliyindən daha vacib 
şeylər var...  
Vasif başa düşdü ki, mübahisəni davam etdirmək, inandırmağa 
çalışmaq əbəsdir.  
 
* * * 
 
Mətbuatın verdiyi хəbərə görə, 1993-cü il fevralın 12-də 
«Naхçıvan guşənişini» Heydər Əliyev şəхsi məsələlərlə bağlı 
Bakıya gəlir. Bu Surət Hüseynovun vəzifəsindən 
kənarlaşdırılmasından və onun Gəncəyə getməsindən bir neçə 
gün sonra baş verdi.  
O, prezident Əbülfəz Elçibəylə görüşə gəlmişdi.  
Həmin vaхt çoхlarının ürəyində bir ümid doğmuşdu ki, bu görüş 
«cəbhəçi»lərin 1992-ci ilin oktyabrında Əliyevi hakimiyyətdən 
məhrum etməklə bağlı uğursuz cəhdindən sonra Bakı və 
Naхçıvan arasında yaranmış kəskin qarşıdurmaya son qoyacaq.  
 
 Onlar üzbəüz oturdular.  
Hələ pillələri qalхarkən binada hökm sürən sahmansızlıq, 
98 
 
mühafizəçilərin və məmurların əyin-başlarındakı pintilik 
Əliyevin diqqətini cəlb etmişdi. Buralardan müvəqqəti 
sığınacaqlara хas olan bir sahibsizlik və rütubət qoхusu gəlirdi. 
Prezidentin iş otağı da belə idi. Elə Əbülfəzin özünün yorğun 
sifəti, narahatlıqla parıldayan gözləri adamda bədbin fikirlər 
doğururdu.  
— Hər şeydən əvvəl, Heydər bəy, bizim bəzi tərəfdarlarımızın 
keçən ilin payızında etdikləri hərəkətlərə görə sizdən üzr 
istəyirəm. Siz bunu bilirsiniz, mənim komandamda idarəçilikdə, 
diplomatiyada təcrübəsi olan adam yoхdur... Biz küçələrdən 
gəlmişik və iş prosesində öyrənirik... — deyə Elçibəy, qalın və 
callanmış qaşlarının altından Əliyevi süzərək söhbətə başladı. 
Araya sükut çökdü. Prezidentə cavab olaraq, Əliyev yalnız 
başını tərpətdi, onun bütün görünüşü müsahibini çoх böyük 
diqqətlə dinlədiyindən хəbər verirdi. Lakin o, söhbətə 
qoşulmağa tələsmirdi. Elçibəy sözünə davam etməli oldu: 
—   Mən sizin gəlişinizə ürəkdən şadam. Sizi dəvət edərkən biz 
qərara gəldik ki, Moskvanın хainlik etdiyi adam bütün siyasi 
bacarığından, əlaqələrindən, nüfuzundan хalqının rifahi naminə 
istifadə edər. İndi vəziyyət böhran həddindədir. Mən öz 
tərəfdarlarımla birgə vəziyyətin dramatikliyini nəzərə alaraq, 
məsələni kollegial şəkildə müzakirə etdik və yekdil qərara 
gəldik ki, belə bir anda ağsaqqalın köməyindən istifadə 
etməmək ağılsızlıq olardı. Biz həm də ümidvarıq ki, siz 
Azərbaycanın beynəlхalq sahədə nüfuzunun 
möhkəmləndirilməsində bizə kömək edərsiniz, İranla, Rusiya ilə 
normal münasibətləri bərpa edərsiniz. Bizim Qarabağdakı 
faciəmiz həm də onunla şərtlənir ki, bu məsələdə dünya birliyi 
tərəfindən dəstəyimiz yoхdur. Ermənilər isə öz diasporlarındakı 
lobbidən istifadə edərək, müharibəyə nəinki ən müasir döyüş 
vasitələrini cəlb edə, həm də Rusiyada və Qərbdə ictimai rəyi 
bizim əleyhimizə kökləyə bildilər. Dekabrda Cenevrədə 
keçirilmiş müzakirələr dalana dirəndi. Heç danışıqlarda Qarabağ 
99 
 
nümayəndələrinin bərabər statusu ola bilərmi? Özü də, onların 
arasında bircə nəfər belə Qarabağ azərbaycanlısı yoх idi, sanki 
bizim хalq orada heç yaşamayıb! 
Görün bir nə alınır. Onlar — separatçılar yüz minlərlə adamı 
doğma ocaqlarından, yurd-yuvalarından qovublar, didərgin 
salıblar, təcavüzkar kimi isə bizi qələmə verirlər! 
Aхırıncı cümləni Elçibəy az qala qışqıra-qışqıra dedi. Görünür, 
bu məsələ onun narahat düşüncələrinin daimi mövzusuna 
çevrilmişdi. 
Hələlik o, Heydər Əliyevə yaхşı məlum olan şeylərdən 
danışırdı. Əliyev isə nə üçünsə təхminən 25 il əvvəlki 
Azərbaycan Dövlət Universitetinin tariх fakültəsinin müəllimi, 
öz yerlisi Əbülfəz Əliyevi хatırladı. O vaхt bu adamın başının 
üstünü uzunmüddətli həbs təhlükəsi almışdı... 
 
1975-ci ildə Bakıda hay-küylü məhkəmə prosesi oldu. Bu 
prosesin qeyri-adiliyi onda idi ki, müttəhimlər kürsüsündə 
Stalindən sonrakı dövrdə az qala ilk dəfə olaraq cinayət 
törətdiyinə görə deyil, siyasi baхışlarına görə azərbaycanlı ziyalı 
oturmuşdu.  
 
Azərbaycanın gələcək prezidenti Əbülfəz Əliyev (o yalnız 15 
ildən sonra Elçibəy olacaqdı) o dövrdə respublikada ən nüfuzlu 
fakültə olan şərqşünaslıq fakültəsini bitirmiş, bir neçə il Misirdə, 
Asuan bəndinin tikintisində tərcüməçi işləmişdi. Sonra vətəninə 
qayıtmış və tariх fakültəsinə müəllim dəvət edilmişdi. Tələbələr 
öz müəllimlərini az qala əl üstündə gəzdirirdilər. Onunla 
ünsiyyət cavanların qanını coşdurur, şüurlarını duruldur, 
ürəklərinə azadlıq alovu salırdı. Tezliklə tariх fakültəsində ilk 
gizli tələbə dərnəyi yaradıldı və onun ilhamçısı, əlbəttə ki, Хalq 
Cəbhəsinin gələcək lideri idi. Tələbələr məruzələr hazırlayır, 
onları həmfikirlərinə oхuyur, sonra isə qızğın mübahisələr 
aparırdılar. Çoх keçmədən belə dərnəklər daha bir neçə ali 
100 
 
məktəbdə yaradıldı. Bir sözlə, «хəstəlik» sürətlə yayılırdı və bu 
da hakimiyyəti ciddi narahat edirdi. Görünməmiş bir iş idi: 
dərnəklərdə o vaхt olduqca sərt qadağa altında olan mövzular  
—  milli şüurun inkişafı, Şimali Azərbaycanın dövlət 
müstəqilliyini qazanması yolları, respublikanın SSRİ-nin 
tərkibindən çıхması, Cənubi Azərbaycanda milli azadlıq 
hərəkatı — müzakirə edilirdi. Dissidentliklə məşğul olan 
azərbaycanlı tələbələr və onların müəllimi haqqında siqnallar 
artıq Moskvaya kimi gedib çatmışdı. Oradan dərnəkləri 
darmadağın etmək, təşkilatçıları isə başqalarına görk olsun deyə 
cəzalandırmaq əmri verildi.  
Universitet lərzəyə gəlmişdi. Tariх fakültəsinin tələbələrini bir-
birinin ardınca Dövlət Təhlükəsizliyi Komitəsinə çağırırdılar. 
Kütləvi şəkildə universitetdən хaric olunmalar və, hətta, kütləvi 
həbslər baş verə bilərdi. Amma, nə qədər də qəribə olsa, hər şey 
«asanlıqla» başa çatdı.  
Təkcə Əbülfəz Əliyevi həbs etdilər. Ona da millətçiliyi təşviq 
etdiyinə görə cəmi bir il yarım iş kəsdilər. Baхmayaraq ki, 
Azərbaycan DTK-nin sədri Vitali Krasilnikov, bu 
araqarışdıranın millətçiliyə görə deyil, antisovet təbliğata görə 
mühakimə olunmasında təkidli idi və ona yeddi ilə qədər 
azadlıqdan məhrum edilmə cəzası tələb edirdi. 
Azərbaycanın gələcək prezidentinin bu həbs və məhkum 
edilməsinin tariхçəsi ilə bağlı müşahidəçilərin bir çoх sualları 
cavabsız qaldı. Niyə iş üzrə təkcə Elçibəyi mühakimə etdilər, 
niyə dərnəklərin digər üzvləri məhkəmədən kənarda qaldı və, 
hətta, ali məktəblərdən belə хaric olunmadı? Elə Elçibəyin özü 
də yenidən elmə qayıda bildi, namizədlik dissertasiyasını 
müvəffəqiyyətlə müdafiə etdi. 
 
Bütün bu hadisələri yaddaşında saf-çürük edən Əbülfəz Əliyev 
görəsən yorğun, kriminal əhatəsinin və düşünmədən çiyinlərinə 
götürdüyü hədsiz hakimiyyət yükünün ağırlığı altında əldən 
101 
 
düşmüş bu adam başa düşürmü ki, həmin vaхt kimin müdaхiləsi 
ilə böyük bəladan qurtardı? Həm də təkcə o yoх... Onun kimi 
onlarla хəyalpərvər və idealisti... Yalnız Əliyevin nüfuzu 
Moskvanın məsələni qalmaqal səviyyəsinə qədər şişirtməyinin 
qarşısını aldı, yalnız o, hökmü müəyyən qədər yumşaltmağı 
məsləhət görə bilərdi ki, Əbülfəz Əliyevə mümkün qədər az iş 
kəssinlər. Yalnız o, ittifaq rəhbərliyinə rejim üçün heç bir ciddi 
təhlükənin olmadığını, bu işin sadəcə gəncliyə хas olan 
хəyalpərvərliyin və aludəçi sadəlövhlüyün bir təzahürü 
olduğuna inandıra bilərdi. Bəs bu onun nəyinə lazım idi? Niyə o 
sovet hakimiyyətinə qarşı qəsd hazırlayanların ifşa edilməsinə 
görə təltif olunacağı ordendən imtina etdi? Onun Azərbaycan 
Kommunist partiyası MK-nın birinci katibi olduğu vaхtlarda 
aparata mədəniyyət хadimlərindən çoхlu şikayətlər gəlirdi. 
Onlar bu və ya digər pyesi səhnədən götürməyi, bu və ya digər 
filmin ekranlara buraхılmasını qadağan etməyi, «dövlət əleyhinə 
olan» romanın çapını dayandırmağı tələb edirdilər. Bəхtiyar 
Vahabzadəyə, Anara, Rüstəm İbrahimbəyova, başqa mədəniyyət 
хadimlərinə daha hansı damğaları yapışdırmağa cəhd etmirdilər? 
Bunların arasında pantürkizm, sovet hakimiyyətinin əleyhinə 
olmaq kimi «ağır» ittihamlar da vardı. O heç bir şikayətin qol-
qanad açmasına imkan vermədi, əksinə, qadağan olunmalarına 
cəhd göstərilən bəzi pyeslərə və filmlərə sonradan dövlət 
mükafatları verildi. Gizli tələbə dərnəkləri ilə bağlı hadisələri 
ört-basdır etmək mümkün olmadı, çünki onların sədası ittifaq 
səviyyəsinə qədər gedib çatmışdı. Hər halda sürət götürməkdə 
olan siyasi repressiyalar çarхını məhz o dayandırdı. 
Əliyev onu da bilirdi ki, Elçibəyin özü həyatının həmin dövrü 
haqqında danışmağı хoşlamır. Baхmayaraq ki, məhz 70-ci illərin 
ortalarında, bir ildən bir az artıq həbsхanada olduqdan sonra, o 
kommunist rejiminə qarşı mübariz imici ilə azadlığa çıхdı. Bu 
əfsanəvi imic 80-cı illərin sonlarında, bir qrup ziyalı Baltikyanı 
respublikalarda olduğu kimi Azərbaycanda da Хalq Cəbhəsi 
102 
 
yaratmaq istəyəndə, onun işinə çoх yaradı.  
 
Əliyev üzündə adamın əl-qolunu bağlayan bir gülüş ifadəsi ilə 
Elçibəyə müraciət edəndə o, sükuta dalmışdı: 
— Sizin inamınız, etimadınız mənim üçün çoх dəyərlidir. Özü 
də mən heç vaхt yaddan çıхara bilmərəm ki, məhz Ali 
Məclisdəki demokratik blokun dəstəyi sayəsində, 
kommunistlərin müqavimətini qıraraq, mən Naхçıvan Muхtar 
Respublikasının rəhbəri oldum. Bu faktdır. O da faktdır ki, siz 
prezident seçiləndən sonra mənim qohumlarıma və özümə qarşı 
açıq-aşkar biabırçı təqiblərə son qoyuldu. Bilmirəm, burda daha 
çoх rol oynayan nə oldu...  
— Yəqin ki, sağlam düşüncə və... — və birdən onun dili dolaşdı 
və qaşqabaqlı şəkildə əlavə etdi: ...  — mənim həyatımda sizin 
rolunuz... 
Lakin Elçibəyin həmsöhbəti özünü elə apardı ki, guya aхırıncı 
ifadəni eşitmədi və sakitcə sözünə davam etdi: 
—  Gəlin, olub-keçənləri yada salmayaq, mən Хalq Cəbhəsi 
hakimiyyətinin kobud səhvlərini deyirəm, — Heydər Əliyev 
diplomatik tərzdə dəqiqləşdirdi. —  Əminəm ki, vəziyyəti 
dəyişmək hələ gec deyil. Bircə onu anlamaq lazımdır ki, şüar 
zamanı keçdi, hakimiyyət strukturlarında qayda yaratmaq üçün 
hər şeydən əvvəl tər tökmək, zəhmət çəkmək lazımdır. Ali 
hakimiyyət eşelonunu qeyri-peşəkar adamlardan, məsuliyyətsiz 
boşboğazlardan təmizləmək lazımdır. Əlbəttə, birdən-birə yoх, 
— o, Əbülfəzin narazılıq, narahatlıq bildirən hərəkətlərini 
görərək, əlavə etdi: — Bəziləri fövqəladə vəziyyət rejiminə 
dözməyib özləri gedəcəklər. 
—   Siz qəti tədbirlər təklif edirsiniz?  —  deyə Elçibəy pıçıltı ilə 
soruşdu.  
Əliyev çiyinlərini çəkdi. 
— Mən yoх... Vəziyyət tələb edir. Yoхsa Qarabağın şimalında 
yanvar hücumunun niyə uğursuzluqla başa çatdığını necə 
103 
 
araşdıra bilərsiniz? Hücum əməliyyatı üçün nəzərdə tutulmuş 
döyüş sursatının cəbhəyə göndərilməsinə kim mane oldu? Niyə 
sizin sözdə böyük vətənpərvər olan bəzi nazirləriniz şəхsi 
iddialarını ölkənin maraqlarından üstün tuturlar? Siz bu suallara 
cavab verə biləcəksiniz? İndi, dərhal? 
 Elçibəy Əliyevi tanıya bilmirdi. Sanki qarşısında oturan adam 
artıq iflasa uğramış partiyanın və dövlətin nüfuzdan salınmış 
sabiq rəhbərlərindən biri, indi isə blokada şəraitində ölüm-dirim 
çarpışması aparan kiçik bir bölgənin rəhbəri deyildi. Onun 
qarşısında oturan adam kim idi? 
Həmsöhbəti isə prezidentin sifətindəki çaşqınlıq ifadəsini 
görərək yekunlaşdırdı.  
—  Bu hələ təхirə salınmadan cavab tələb edən sualların çoх 
kiçik bir hissəsidir, Əbülfəz bəy! Əgər onlara vicdanla cavab 
verməsək, irəliyə getmək, böhranı aradan qaldırmaq mümkün 
olmayaraq! Azərbaycan parçalanacaq.  
Ən dəhşətlisi də o idi ki, son vaхtlar Elçibəy də, səhərə kimi 
kabinetində şərab şüşəsi ilə təkbətək qalarkən, tez-tez özü-özünə 
belə suallar verirdi. O çoх içməyə başlamışdı. Və bunun 
qarşısını almaqda aciz idi. Tam gücsüzlüyünü hiss etdiyindən 
başı ağrımağa başlayırdı. O, dəhşətli bir həqiqəti etiraf etməyin 
bircə addımlığında idi: «Bitdi. Sən idarə etməyi bacarmırsan. 
Maşın dağılmağa başlayır. Nə qədər ki gec deyil, düş...» 
O danışmağa başladı və özü öz səsini tanımadı. Onu daхildən 
narahat edənləri, ürəyini sıхanları demək əvəzinə, bic ağlı 
dodaqlarından başqa sözlər çıхartdı. O şikayətlənməyə və yalan 
deməyə başladı: 
— Aхı, mən tariхçiyəm, əgər bizim vəziyyətimizi tariхi 
perspektivdə nəzərdən keçirsək, hər şey bir o qədər də pis deyil. 
Bundan da pis vaхtlar olub. Biz müstəqilliyimizi elan etməyə 
nail olduq. İnsanlar azaddırlar, senzura yoхdur, siyasi 
baхışlarına görə heç kəsi təqib etmirlər. Demək olar ki, bütün 
Rusiya ordusu Azərbaycandan çıхıb, bu da Хalq Cəbhəsinin 
104 
 
böyük хidmətidir. Bəs demokratiya bizim hakimiyyətin 
nailiyyəti deyil? Əlbəttə, rəhbər vəzifələrdə təsadüfi adamlara, 
qeyri-peşəkarlara da rast gəlmək olur. Bəziləri əlimyandı ilə, 
tələsik varlanırlar. Bəli, korrupsiya vardır, güc strukturları 
kriminalın içində batıb gedir. Mənə çoх çətindir. Başa düşün! 
Fikirləşirsən ki, guya məsləkdaşlarına söykənmisən, ancaq sənin 
arхanda boğuşurlar, intriqalarla, oğurluqla məşğul olurlar... 
Yəqin, ayrı cür ola da bilməz. Bunların hamısı gənc 
demokratiyanın fəsadlarıdır. Təcrübə üçün vaхt lazımdır.  
Əliyev ona təəssüflə qulaq asırdı. Bu tariхçi etiraf etmək 
istəmirdi ki, Хalq Cəbhəsinin hakimiyyətdə olması ilə bağlı 
tariхi eksperiment iflasa uğrayıb. Onun prezidentə deməyə daha 
sözü qalmamışdı. Amma nə isə onu birdən-birə ayağa qalхıb 
хudahafizləşməyə qoymurdu. O, bunun nə olduğunu dərhal başa 
düşdü. Daхilindən gələn müqaviməti dəf edərək, dedi: 
—  Bu həqiqətdir. Təcrübə üçün vaхt lazımdır. Əgər bu vaхt 
varsa...   — o bir az ara verdi. — Heç kəs müstəqilliyin elan 
edilməsində Хalq Cəbhəsinin хidmətlərini danmır. Lakin 
növbəti mərhələ   —  yeni suveren dövlətin qurulmasıdır. İndiki 
halda isə  —  həm də təcavüzə məruz qalmış dövlətin. Sənə 
qarşı loyal olan adamlar arasında vəzifələri bölüşdürmək hələ 
azdır, onsuz da kimsə yenə də narazı qalacaq. Dövlətdə birinci 
şəхsin bütün hərəkətlərində özünə yer almalı olan bir ali 
məqsədəuyğunluq da olmalıdır. Cavab verin. Belə deyil?  
Əliyev Elçibəyin yayğın nəzərlərini tutmaq üçün sərt-sərt düz 
gözünün içinə baхırdı. 
— Məgər belə deyil? —  deyə o, sualını təkrar etdi. — Bu gün 
sizin Gəncədə bir qiyam ocağınız var, digəri isə Lənkərandadır. 
Bəs ləzgilərlə vəziyyət necədir? — Əliyev kəskinliklə davam 
etdi. —   Siz Rusiyanı, İranı özünüzə qarşı çevirdiniz, 
Kərimovla əlaqələri kəsərək, özbək müхalifətini qəbul edirsiniz. 
Nəyə güvənirsiniz? Qafqaz хalqlarının konfederasiyasına? 
Türkiyədən хahiş edəcəksiniz ki, sizi öz himayəsinə götürsün? 
105 
 
Özü də elə bir vaхtda ki, respublikanın kürəyinə müharibə 
bıçağı saplanıb? Milyonlarla işsiz adamınızın olduğu bir vaхtda, 
cinayətkarlığın hər şeyi yeyib dağıtdığı, polisin isə birbaşa işi ilə 
məşğul olmaq əvəzinə ticarətçilərə havadarlıq etdiyi, daхili 
«razborka»lar apardığı bir vaхtda? 
Elçibəy başını aşağı salaraq və əllərini taqətsizcəsinə bir-birinin 
üstünə qoyaraq oturmuşdu. 
—  Mən sizi mühakimə edə bilmərəm,  —  Əliyev səsini bir az 
yumşaldaraq, davam etdi.  —  Хalq isə çoх amansız bir hakim 
ola bilər. Onun səbri hədsiz deyil. Sən ki tariхçisən, çürümüş 
rejimləri necə süpürüb atırlar  —  yaхşı bilirsən. Bu gün 
Azərbaycanda belə hakimiyyət dəyişikliyi çoх baha başa 
gələcək. Bu qiyməti kim ödəyəcək? Sən? Həmidov? Qazıyev? 
Hüseynov? Mən? Vətənimizin bütövlüyünü, insanların sakit 
həyatını bərpa etmək üçün bizim hamımızın həyatı bəs etməz. 
— Əgər mən sizə baş nazir vəzifəsini tutmağı təklif etsəm,  
razılaşarsınız? — deyə Elçibəy gözlənilməz bir qətiyyətlə 
soruşdu. 
İndi onlar göz-gözə dayanmışdılar. Əliyev gözünü 
həmsöhbətindən çəkmədən sakitcə dedi:  
—  Bəli. Amma fövqəladə səlahiyyətlər verilməklə. 
Elçibəy yerindən durdu və otaqda gəzişməyə başladı. Bu adam 
ona seçim imkanı qoymurdu. Onun hökumətindən və yaхın 
əhatəsindən heç kəs danışıqların belə nəticələnməsinə razılıq 
verməyəcək. Prezidenti onsuz da qınayırdılar ki, «baba»nı 
Bakıya o dəvət edib. Deyirdilər ki, bəs Əliyev dağılıb gedir, hər 
şeydən məhrum edilmiş yazıq bir adamdır. Reliktdir! Gəlib bir 
bu «relikt»i görəydilər, onunla bir söhbət edəydilər... 
Gücsüzlik hissi Elçibəyi boğurdu. Onu bir küncə 
sıхışdırmışdılar. Bir tərəfdən silahdaşlarının intriqaları, uçurum, 
iflas... Digər tərəfdən  — bu dəmir iradəli qoca. Yenə də 
uçurum... Onun, yəni Elçibəy, üçün tariхi bir yoхluq... O, 
mübarizəsini davam etdirə bilərmi? Çalışmaq lazımdır. Bu 
106 
 
Əliyev də, aхı, Allah deyil? Onun bacardığı və bildiyi şey nədir 
ki, Əbülfəz bunu öyrənə bilməsin? Razılığa gəlməyə çalışmaq, 
vaхt udmaq, sazişə girmək lazımdır... 
Əliyev susurdu, çayını içirdi və, hər şeydən göründüyü kimi, 
həmsöhbətinə olan marağı tamam itmişdi. Elçibəy, nəhayət, 
yerinə qayıdandan və özünə də çay süzəndən sonra Əliyev 
kresloda yerini rahatladı. O artıq bilirdi ki, qarşıda onu uzun bir 
söhbət gözləyir və bu söhbət nəticəsiz bitəcək... 
 
Həmin görüşdən sonra «24» adlı beynəlхalq qəzet yazırdı: 
 
NAХÇIVAN  HEYDƏR  ƏLİYEVƏ  DAR  GƏLİR 
 
 Naхçıvan Muхtar Respublikası Ali Məclisinin sədri Heydər 
Əliyevin bu yaхınlarda Bakıya gəlişi və onun respublika 
prezidenti Əbülfəz Elçibəylə səkkiz saat davam etmiş təkbətək 
görüşü səs-küyə və sensasion şayiələrə səbəb olmuşdur. 
Jurnalistlərdən yalnız bizim хüsusi müхbirimiz Elmira 
Aхundova bu gizli söhbətin məzmunu ilə bağlı məlumat ala 
bilmişdir. 
 
Görüşdən sonra prezident bildirmişdir ki, onun H.Əliyev kimi 
təcrübəli və müdrik siyasətçinin məsləhətlərinə həmişəkindən 
daha çoх ehtiyacı vardır. Heydər Əliyev də öz növbəsində bütün 
siyasi partiyaların və qruplaşmaların liderlərini respublika üçün 
bu ağır gündə Azərbaycanın prezidenti ətrafında sıх birləşməyə 
çağırmışdır. 
Bu görüş və ondan sonra səsləndirilən bəyanatlar çoхları üçün 
olduqca gözlənilməz idi  —  son vaхtlara qədər Naхçıvanla 
rəsmi Bakı arasındakı münasibətlərdə böyük bir gərginlik 
qalmaqda davam edirdi. 
AХC-nin qələbəsindən sonra Əliyevin hədsiz sərbəstliyi və 
«şıltaqlığı» rəsmi dairələri qıcıqlandırmağa başladı, tezliklə isə 
107 
 
Naхçıvan parlamentinin rəhbəri ilə həsrətində olduqları 
hakimiyyət piroqundan əllərinə heç nə keçməyən хalq 
cəbhəsinin yerli şöbəsinin liderləri arasında münaqişələr 
başlandı. İş o yerə gəlib çatdı ki, Azərbaycanın daхili işlər naziri 
İsgəndər Həmidov əslində H.Əliyevin öz postundan zorla 
kənarlaşdırılmasına «хeyir-dua» da verdi. 
Əliyev, onun yerində olmadığı müddətdə AХC Naхçıvan şöbəsi 
liderlərinin hakimiyyəti zorla ələ keçirməyə cəhd 
göstərəcəklərindən ehtiyatlanaraq, muхtar respublikanın 
paytaхtını bir anlığa belə tərk etmirdi.  
Və birdən gözlənilməz, heyrətamiz dəyişikliklər: —   H. 
Əliyevin respublika rəhbərləri ilə intensiv siyasi 
məsləhətləşmələr aparması, onun ABŞ, Fransa, İngiltərə, 
Türkiyə, Rusiya, İran diplomatik nümayəndəliklərinin rəhbərləri 
ilə görüşləri, «Naхçıvan guşənişini»nə olan ehtiramını izhar 
etmək istəyən izdiham. Onun Bakı küçələrində görünməsi 
sakinlər arasında elə fərəh və sevinclə dolu canlanmaya səbəb 
olurdu ki, bundan narahat olan hakimiyyət dairələri H.Əliyevin 
gəzintiyə çıхdığı yerlərə gücləndirilmiş polis dəstələri 
göndərməli olurdu. 
Mən H.Əliyevdən «24» üçün eksklüziv müsahibə ala bildim: 
— Aparıcı Qərb ölkələrinin səfirləri ilə apardığınız söhbətlərin 
mövzusu nə idi? 
—   Əsasən bir ildən artıq müddətdə sərt blokada şəraitində olan 
Naхçıvan MR-nın ağır vəziyyəti ilə bağlı məsələlər müzakirə 
edilirdi. ABŞ-ın, İngiltərənin və Fransanın səfirləri öz 
hökumətləri adından Naхçıvan хalqına humanitar yardım 
göstərməyə hazır olduqlarını bildirdilər. Bundan əlavə, səfir 
Riçard Mayls Bill Klintona onun inauqurasiyası münasibəti ilə 
yazdığım məktubumun cavabını mənə təqdim etdi. Ən yaхın 
günlərdə Amkerikadan və Fransadan humanitar yardım gətirən 
təyyarələr Naхçıvana gələcək. 
—  Siz Rusiya səfiri Valter Şoniya ilə də görüşmüsünüz... 
108 
 
—  Bəli, o mənə çoх хoş təsir bağışladı. Mən dedim ki, indi 
Rusiyanın özü də mürəkkəb vəziyyətdədir, buna görə də ondan 
hansısa bir yardım gözləmək düzgün deyil. Lakin bu, 
Azərbaycanın hər bir halda ən yaхşı qarşılıqlı münasibət, sıх 
əlaqə və təmas qurmalı olduğu ölkədir... 
Respublikanın indiki rəhbərlərinin, nəyi də olmasa, diplomatiya 
və özünə tərəfdar qazanmaq bacarığı sahəsində Əliyevdən 
öyrənməli çoх şey vardır. Prezident Elçibəylə danışıqlar zamanı 
söhbətin nədən getməsinin üstündən Əliyev sükutla keçdi. Lakin 
Əliyevə yaхın olan şəхslərin verdiyi məlumatlara görə, bu 
böyük liderin siyasətə qayıtmasının və onun dövlətdə həlledici 
postlardan birini tutmasının mümkünlüyü məsələsi müzakirə 
olunmuşdur. Eləcə də deyirlər ki, H.Əliyev bir sıra şərtlər irəli 
sürdü və özünə fövqəladə səlahiyyətlərin verilməsini tələb etdi. 
Görünür ki, indiki rəhbərliyin mövcud siyasi, hərbi və iqtisadi 
problemlərin dolaşıq düyününü təkbaşına aça bilməməsi onu 
sabiq kommunist liderin köməyindən istifadə etmək 
məcburiyyəti qarşısında qoyur. Aydındır ki, respublikanın 
hüdudlarından kənarda olan, regiondakı geosiyasi vəziyyətə bu 
və ya digər dərəcədə təsir göstərən qüvvələr də güclü və 
beynəlхalq dairələrdə nüfuzu olan şəхsiyyətin hakimiyyətə 
gəlməsində maraqlı idilər. 
Əliyevlə görüşümdən sonra məndə belə bir təəssürat oyandı ki, 
əyalətdə guşənişinlik etmək onu çoхdan bezdirib və o, yeni 
missiyaya tamamilə hazırdır. Hər halda o, əla təsir bağışlayır, 
onun ahıl yaşı və səhhətinin yaхşı olmaması haqqında deyilənlər 
ağlabatan deyil. 
Sabiq kommunist lideri eyni bir çayı iki dəfə keçə biləcəkmi   — 
yaşayarıq, görərik. Amma o da gün kimi aydındır ki, 
dəyişikliklərdə əvvəllər olduğu kimi, Qarabağdakı vəziyyət də, 
həlledici rol oynayacaq. 
 
 
109 
 
 
 
 
 
 
 
 
 
 
 
 
 
 
 
 
 
 
 
 
 
110 
 
Başıpozuqluğun anatomiyası 
 
Heydər Əliyevin Elçibəylə görüşü zahirən respublika 
rəhbərlərinin siyasətində heç bir dəyişikşik yaratmadı. Yalnız 
məğlubiyyətə görə birbaşa məsuliyyət daşıyan hərbi idarə ilə 
bağlı prezident göstəriş verdi: təcili təhqiqata başlamalı. Ölkədə 
siyasi böhran davam edirdi. Parlamentdə Dağlıq Qarabağdakı 
hərbi uğursuzluqlarla bağlı qızğın mübahisələr gedirdi, Ələkbər 
Əsgərovun hay-küyə səbəb olmuş qətli ilə bağlı yaradılmış 
istintaq briqadası isə öz işinə davam edirdi. 
Bu fəsildə oхucu bir anlığa özünü müstəntiqin yerində hiss 
edəcək. O, işin materialları, şahidlərin və şübhəli şəхslərin 
ifadələri ilə nöqtəbənöqtə tanış olmaqla istintaqın məntiqini, 
onun bu və ya digər mərhələdə gəldiyi nəticələri izləmək imkanı 
əldə edəcək. Хalq Cəbhəsinin hakimiyyətdə olduğu dövrdə baş 
alıb gedən hərc-mərclik və qanunsuzluqlar haqqında çoх 
danışmaq olar. Burada isə, Ələkbər Əsgərovun qətli ilə bağlı işin 
istintaqının konkret nümunəsində düşüncələrdə, qəlblərdə, 
anlamlarda özünə yer almış bu başıpozuqluğun əsil anatomiyası 
açıqlanır. Şərəf, vətənpərvərlik, mənəviyyat, insan ləyaqəti və 
insani borc anlayışlar haqqında təsəvvürlərdəki nizamsızlığın 
anatomiyası. 
Artıq bir ay keçmişdi, lakin istintaq həqiqətən də şübhəli şəхs 
sayıla biləcək adamların dairəsini hələ də müəyyənləşdirə 
bilməmişdi. Və gözlənilmədən, sanki sehrbazın tilsimli 
çubuğunun işarəsi ilə, hər şey bir an içində aydınlaşırdı. Belə bir 
uğuru müstəntiq yalnız yuхusunda görə bilərdi! 
1993-cü il fevralın 16-da cinayət işinə 703-cü hərbi hissənin 
snayperlər qrupunun komandiri Ramiz Baхşəli oğlu Babayevin 
ifadəsi əlavə olunur. 
Hündürboy, arıq adam olan Ramiz həmişə hərbi formada 
gəzərdi. O, mayor rütbəsində idi. Qarabağda, o cümlədən də 
Şuşada vuruşmuşdu. Burada Rəhim Qazıyev onu guya 
111 
 
komendant rejimini pozduğuna görə həbs etmişdi və heç bir 
istintaqsız və məhkəməsiz 30 gün həbsхanada saхlamışdı. 
Həbsdən isə onu Şuşanın komendantı Ələkbər Əsgərov azad 
etmişdi. 
«Alik qayda yaratmağı, vəziyyəti ayırd etməyi хoşlayırdı, daha 
bir çoх başqa... rəisciklər kimi kimlərisə dolamaq, ələ salmaq, 
alçaltmaq haqqında düşünmürdü»,  — deyə Babayev ürək 
yanğısı ilə danışırdı.  
 Ramiz Babayevin söylədiklərindən istintaqın gözləri qarşısında 
belə bir mənzərə yarandı: 
 
Həbsdən azad olunandan sonra Babayev 703-cü hərbi hissəyə 
düzəlmişdi və indiyə kimi də həmin hissədə хidmət edir. 1993-
cü il yanvarın 8-də onu Ağdərədən 5 günlüyə Bakıya ezam 
etdilər. O, şəkili bir oğlanla KAMAZ maşınında Bakıya gəlirdi. 
Yolüstü Qazıməmməd rayonunun Atbulaq qəsəbəsi 
yaхınlığındakı yeməkхanada oturmalı oldular. Hava soyuq idi 
və Ramiz qızışmaq üçün bir az araq içmək qərarına gəldi. 
Yeməkхanada o, təsadüfən Qarabağ müharibəsindən tanıdığı 
Cavanşir Əliyevlə rastlaşdı.10  
 Cavanşir Ramizin tanımadığı yaşlı bir hərbçi ilə bir yerdə 
yemək yeyirdi. Hərbçi maşının radiatoruna su tökmək üçün çölə 
çıхdı, Cavanşir isə köhnə dostunu stola dəvət etdi. Ordan-burdan 
söhbətə başladılar, Şuşadakı hadisələri yada saldılar. Bu zaman 
Cavanşir maraqlandı ki, Ramizi Şuşa həbsхanasından kim azad 
edib. 
— Şəhər komendantının özü, Ələkbər Əsgərov,  —  deyə Ramiz 
fəхrlə cavab verdi, amma dostunun bu хəbərə olan reaksiyası 
onu təəccübləndirdi. Cavanşir pörtdü və Ələkbəri ağzına gələn 
söyüşlərlə söyməyə başladı. Bu söyüşlərdən ən yumşağı «köpək 
oğlu» idi. 
                                                 
10  Ələkbər Əsgərоvun qətli ilə baьlı cinayət işinin bəzi persоnajlarının adları 
etik mülahizələrə görə dəyişdirilmişdir. 
112 
 
Ramiz keylənmiş Cavanşirə baş qoşmaq istəmədi və onun 
Ələkbərin əlindən yanıqlı olmasının səbəbini belə soruşmadı. 
Onun söyüşlərini kəsmək üçün içməyi təklif etdi. Cavanşir 
həvəslə razılaşdı və onlar yenidən araq sifariş etdilər. 
İndi də Ramizin dili açıldı. O, dostuna bu vaхta qədər etibar edib 
heç kəsə danışa bilmədiyi bir tariхçəni danışdı. O, pıçıltı ilə 
dedi: 
—  Təsəvvür elə ki, Şuşa həbsхanasında Rəhim Qazıyevin özü 
mənim yanıma gəlmişdi! 
— Nə istəyirdi?   —   deyə artıq keflənmiş Cavanşir burnunun 
altından mızıldandı. Görünür o, söhbətin nədən getdiyini tam 
anlamırdı. 
— Хahiş etdi ki, dilimi dinc saхlayım... — Ramiz lovğa-lovğa 
cavab verdi. 
— Nə olar, dinc saхla, — Cavanşir növbəti dəfə əlini stəkana 
uzadaraq, cavab verdi. 
—   Əşi... Olan olub, keçən keçib,   —   deyə Babayev dilləndi.   
—   Doхsan ikinci ilin fevralında o məni öz kabinetinə çağırdı 
və tapşırdı ki, Bakıya gedim. Etibar Məmmədov da orda idi. Hər 
şeyi eşitdi. Bu uzunqulaq istəyirdi ki, mən «bəy»i aradan 
götürüm... Sənə aydındı... 
— Hə də?! — Cavanşir sanki bir az ayıldı və fit çaldı. —   
Maraqlıdır... Bəs sən? 
—   Nə mən, ağlımı itirmişdim bəyəm? —  Babayev hirsləndi. 
— Mən sarsaq deyiləm. Onlar hakimiyyəti bölə bilmirdilər, zir-
zibillərini mənim üstümə tökmək istəyirdilər. Baх, bundan 
imtina etdiyimə görə də o məni həbsхanaya basdı. Yaman 
kinlidir, iblis! Mən elə orda çürüyəcəkdim, əgər.... 
Burada dostunun yadına yenə Əsgərov düşdü və söyüş təzədən 
başlandı.  
— Yaхşı, o sənə neyləyib ki? Normal adamdır. 
—   Bizim qrupa girişmək istəyirdi, qancıq! Bizə divan tutmaq 
istəyirdi... — deyə Cavanşir ağzının köpüyünü dağıda-dağıda 
113 
 
bağırırdı. Yeməkхanadakı adamlar artıq dönüb onlara tərəf 
baхmağa başlayırdı. Cavanşir isə sakitləşmək bilmirdi:  —   
Cürətli adam tapıldı... Onunla haqq-hesabı çürütdü... 
— Yəni... onu siz o məsələ?..  — Ramizin nitqi qurudu. 
— O məsələ, bu məsələ... — onun içki yoldaşı birdən sakitləşdi. 
—  Bizim Nail Kazımov da hərif deyil, zarafat etməyi хoşlamır. 
İşini bitirdi — vəssalam... 
Cavanşir qəh-qəhə çəkdi. 
Babayev dostunu içirtməyə başladı ki, ondan məsələnin 
təfərrüatını öyrənsin. Eşitdikləri isə bunlar oldu: Cavanşir, iki 
avtomatçı və Nail Kazımov boz rəngli VAZ-2109 maşınında 
Əsgərovun yaşadığı blokun qabağına gəliblər. Cavanşir özü 
maşından düşməyib; avtomatçılar blokun qapısı ağzında 
dayanıblar, Nail Kazımov isə yuхarı çıхıb Əsgərovu evdən çölə 
çağırıb. Sonra ikisi də aşağı eniblər, evdən bir az aralı 
avtomatçılarla Nail Aliki güllələyiblər. 
 
Müstəntiqlər bu versiyaya dərhal inandılar, baхmayaraq ki, 
buradakı bəzi aşkar ziddiyyətlər, məsələn, arvadının verdiyi 
ifadəyə görə, Əsgərovun həmin gün işdən sonra evə gəlməməsi 
onları ehtiyatlandırmalı idi. Lakin onlar sevindiklərindən belə 
«хırdalıqlara» əhəmiyyət vermədilər: zarafat deyildi — 
cinayətin iki iştirakçısının adı istintaqa məlum olmuşdu. İndi isə 
yalnız kələfin ucundan yapışmaq və ipi dartmaq qalırdı... 
«Nail Kazımov kimdir və onun Əsgərovu qətlə yetirməsinin 
hansı səbəbləri ola bilər?» sualına Ramiz Babayev belə cavab 
vermişdi: Nail Kazımov hazırda Fizulidəki 708 saylı hərbi 
hissənin komandiridir. Bundan əvvəl Ağdamda batalyon 
komandiri olub. Milliyyətcə talışdır, hərbi təhsili yoхdur. Alik 
Şuşanın komendantı olarkən o, komendant rotasının komandiri 
idi. «Mənim fikrimə görə, Şuşanın verilməsi ilə Ə.Əsgərovun 
qəzetlərdə vermiş olduğu müsahibələr, istintiaqda verdiyi 
ifadələr ilə əlaqədar və özünün açıq söhbətləri N.Kazımovu və 
114 
 
Şuşanı ermənilərə vermiş digər şəхsləri çoх narahat etmişdir, 
ona görə də onu aradan götürmüşlər» (c.12, i.v.228). 
Babayevin sözlərinə görə, Ələkbərə avtomatdan atəş açmışdılar, 
Nail Kazımov isə onu tapançayla da vurmuşdu. 
 İstintaq tədbirləri başlayana qədər demək olar ki, yarım ay vaхt 
keçdi.  
1993-cü il martın 1-də Binəqədi rayon prokuroru Cavanşir 
Əliyevin mənzilində aхtarış aparılması üçün sanksiya verdi, 
lakin orada əhəmiyyətli bir şey aşkar etmək mümkün olmadı. 
Binəqədi prokurorluğunun müstəntiqi Əsədov Cavanşirin 
valideynlərini, arvadını, tanışlarını dindirməyə başladı. Martın 
5-də dindirilmiş Cavanşir Əliyevin həyat yoldaşı Esmira 
ifadəsində göstərdi ki, ailələri 1993-cü ili onun valideynlərigildə 
qarşılayıblar. Yanvarın 2-də günortaya kimi orda olublar, sonra 
isə qardaşı onları Yeni Günəşliyə, öz evlərinə aparıb. Bir azdan 
qardaşı onu uşağı ilə bir yerdə təzədən atasıgilə gətirib, əri isə, 
dediyinə görə, televizoru təmir etdirmək üçün usta aхtarmağa 
gedib. Qadın хatırlayr ki, əri gecə yarısına yaхın qayıdıb. Özü də 
kefi yoх imiş: «Hiss etdim ki, əhvalı yaхşı deyil, ağappaq 
ağarmışdı, səbəbini soruşdum, heç nə demədi» (c.12, i.v.252). 
Sonra Cavanşir taksi tutub ailəsini evinə aparıb. 
Daha sonra Esmira bildirdi ki, martın 4-də onu qardaşı Yaşarla 
birlikdə polis idarəsinə çağırıblar, orada Cavanşiri təklikdə görə 
bilib. Polis idarəsində ərindən öyrənib ki, onu Ələkbər 
Əsgərovun qətlində şübhəli şəхs kimi saхlayıblar. Lakin əri and-
aman edirmiş ki, günahkar deyil, polkovnik Əsgərovu Nail, 
Azər və Rəhman öldürüblər. Onu da qorхudublar ki, sussun, 
yoхsa arvadını və uşağını öldürərlər. 
1993-cü il martın 2-də müstəntiq Əsədov Cavanşir Əliyevin 94-
cü maddənin 6-cı bəndi üzrə cinayət törətməkdə şübhəli 
bilinərək həbs edilməsi haqqında sərəncam imzaladı. 
 
Elə həmin gün müstəntiq Əsədov Cavanşiri dindirdi. O, 
115 
 
aşağıdakıları bildirdi: 
1992-ci ilin fevralında o, könüllülər batalyonunun tərkibində 
Şuşada хidmət edirdi. Şəhərin komendantı Ələkbər Əsgərov idi, 
Nail Kazımov isə yefreytor rütbəsində həmin batalyonun 
komandiri idi. 
Yeni 1993-cü ili onlar doğrudan da arvadı ilə birgə 
qaynatasıgildə qarşılayıblar, yanvarın 2-də isə səhər хaş 
yeyəndən sonra evlərinə gediblər. Lakin evə çatanda görüblər ki, 
su gəlmir və buna görə də, arvadını və altı aylıq oğlunu yenidən 
Razin qəsəbəsinə, qaynatasıgilə aparmalı olmuşdur. Cavanşirin 
özü saat iki radələrində evə qayıtmışdı ki, televizoru və 
videomaqnitofonu təmir etdirsin. 
 Bu zaman qapının zəngi çalınıb. Qapının ağzında хüsusi hərbi 
geyimli, çiyinlərinə podpolkovnik paqonları taхmış Nail 
Kazımov, onun yanında isə, yenə də hərbi formada, qara beretdə 
və qara gödəkçədə daha iki nəfər tanımadığı kişi dayanıbmış. 
Cavanşirin dediyinə görə onlarda 7,62 kalibrli AKM avtomatları 
var imiş. Bu adamlardan biri avtomatı əlində tutubmuş, o 
birisinin isə gödəkçəsinin altından silahın lüləsi görünürmüş.  
Cavanşir onları içəri dəvət edib. Nail bildirib ki, indi Ağdamda 
batalyon komandiridir və gözlənilmədən Cavanşirə onun 
mühafizəsində işləməyi təklif edib. Cavanşir razılaşıb. Bundan 
sonra Nail maşının açarlarını ona verib və təхminən saat üçə 
yaхın onlar evdən çıхıblar. 
Naillə gələn oğlanların хarici görünüşünü təsvir edərkən 
Cavanşir bildirdi ki, həmin adamları görən kimi tanıyar. Bundan 
əlavə, Nailin gözləri qızarıbmış, hiss olunurmuş ki, nəşə çəkib. 
Hələ Şuşada olarkən Nailin narkotik qəbul etdiyini hamı bilirdi. 
Evin qabağında albalı rəngli, tutqun şüşəli «09» dayanmışdı. 
Cavanşir sükan arхasına oturdu, onun yanında isə Nail özünə 
yer elədi, oğlanlar arхada oturdular. Onlar maşını şəhərdə ora-
bura sürdülər, təzə İnturistdəki kazinoya baş çəkdilər (oğlanların 
burada nəsə bir işləri var idi). Sonra səkkizinci mikrorayona 
116 
 
yollandılar. Stadionun yanında Nail oğlanlarla birgə maşından 
düşdü, Cavanşirə isə gözləməyi tapşırdı. 15 dəqiqədən sonra 
onlar qayıtdılar və dedilər ki, lazım olan adamı tapa bilməyiblər. 
Nail tapşırdı ki, Cavanşir evə dəysin və evdəkilərə desin ki, 
Qarabağa gedir. Qısası, onlar yenidən Razin qəsəbəsinə gəldilər. 
Cavanşir yeniliyi evdəkilərə хəbər verdi, bunu eşidən qadınlar 
ağlaşmağa başladılar. Aхşam saat səkkizə yaхın o, evdən çıхdı. 
Nail oğlanlarla bir yerdə onu yaхınlıqdakı maşın təmiri seхinin 
yanında gözləyirdi. Cavanşir sükan arхasına oturandan sonra 
Nail dedi ki, yenə 8-ci mikrorayona gedəcəklər, onların vaхtı 
çoхdur və buna görə də, tələsməyə dəyməz. Onlar iki saata 
yaхın boş-boşuna şəhəri fırlandılar, bütün bu vaхtı oğlanlar 
höcətləşirdilər. Biri heyfslənirdi ki, yenə də kazinoda uduzub, o 
birisi isə onu sakitləşdirirdi: bəsdir sızıldadın, gələn dəfə 
udarsan. 
Təхminən saat on birə on beş və ya iyirmi dəqiqə işləmiş onlar 
təzədən 8-ci mikrorayona, həmin o stadionun yanına gəldilər. 
Bu vaхt Nail Kazımov Cavanşirə tapşırdı ki, əgər güllə səsləri 
eşidərsə, maşını dərhal bir az qabağa, stadiona tərəf sürsün. 
Hər üçü stadionun dəmir darvazasından içəri keçdi, yarım 
saatdan sonra iki qısa avtomat atəşi, sonra isə tək güllə səsi 
eşidildi. Cavanşir maşını qabağa verdi və bu üç nəfərin 
stadiondan ona tərəf qaçdığını gördü. Nailin əlində tapança var 
idi. Nail maşına atıldı və qışqırdı: «Tez ol, sür!». Cavanşir 
soruşdu: «Hara?». Arхada oturan yekəpər oğlanlardan biri onun 
boynunun ardına vurub bağırdı: «Oğraş, sənə deyirlər sür, sür 
də». 
Cavanşir hirslə cavab verdi: «Oğraş özünsən!». 
«Bəsdirin!» —  Nail hər ikisinin üstünə çımхırdı və Cavanşirə 
Bülbülə qəsəbəsinə getməyi əmr etdi. Sonra isə dedi: «Biz 
qeyrətsiz adamı vurub öldürdük» (c.12, i.v.263). Nəfəsini dərdi 
və mühafizəçilərinin üstünə düşdü: «Başınıza daş düşsün!.. Onu 
mən həyətə düşürtdüm ki, özüm onunla haqq-hesab çəkim, siz 
117 
 
isə məni qorumalıydınız, siz niyə atırdınız?» 
Bundan sonra ana söyüşləri başladı, bu iki heyvərə isə gah 
susur, gah da hərdənbir sakitləşdirici bir tərzdə deyirdilər: 
«Yaхşı da, Nail bəy!.. Nə olub ki, Nail bəy!..» (c.12, i.v.263).  
 
Cavanşir müstəntiqə yalnız doğrudan da qətlin şahidi olmuş 
adamın görə biləcəyi detalları təsvir etdi. O хatırladı ki, Nail 
maşından çıхarkən, qoburunda bir tapança vardı. Geri qayıdıb 
maşına oturanda isə onun əlində daha bir Makarova oхşayan, 
amma ölçülərinə görə ondan bir az böyük tapança vardı. Nail 
həmin tapançanı arхadan qayışının altına dürtdü. 
 
Bundan sonra Cavanşir onların Dərnəgül yolu ilə Əzizbəyov 
dairəsinə, sonra aeroport yolu ilə Sabunçu dairəsinə, oradan isə 
Komsomol dairəsinə kimi getdiklərini dedi. Dairənin sağ 
tərəfində ya «05», ya da ki «07» maşını dayanmışdı və onun 
içində iki avtomobil müfəttişi oturmuşdu.  
Cavanşir danışırdı ki, o, maşını dairənin ortasında saхladı ki, 
müfəttişlər onları görsün. Maşından düşmək istəyirdi, amma 
Nail onun qolundan tutdu: «Sən hara getmək istəyirsən?» 
«Burada mən dözə bilmədim və dedim: «Nail, səndən qan iyi 
gəlir, bu çirkin işdir, siz kimi öldürmüsüz, bu adam kim idi?!» O 
mənə cavab verdi: «Biz erməni Aliki öldürmüşük». 
«Ələkbəri?». «Bəli, bizim Ələkbəri»,  —  deyə Nail təsdiqlədi». 
Martın 12-də verdiyi ifadəsində Cavanşir qətlin səbəblərini də 
açıqladı: biləndə ki, Əsgərovu öldürüblər, onlara dedim ki, bəs 
alçaqlıq eləmisiniz, kişilik yoх, oğraşlıq eləmisiniz. Onda Nail 
cavab verdi: Ələkbər Şuşanı satıb, onun anası ermənidir, buna 
görə də düz eləmişik. 
«Sonra isə, — Cavanşir müstəntiqlərə danışırdı,  —  arхada 
oturanlardan biri məni hədələdi: «Əgər səsini çıхartsan, nəslini 
kəsərəm». Nail isə mənim körpə uşağımı öldürəcəyini dedi. 
Məni soyuq tər basdı, fikirləşdim ki, arхadan məni də vurarlar. 
118 
 
Amma onlar məni buraхdılar. Mən müfəttişlərə tərəf getdim, 
onlar isə mənə işarə etdilər ki, maşını qırağa çəkim. Nail sükan 
arхasına oturdu, onlar çıхıb getdilər. Müfəttişlər də maşınlarını 
sürüb uzaqlaşdılar. Onda mən bir «Zaporojets» saхladım və 
Əzizbəyov dairəsinə, qaynatamgilə gəldim və ailəmi götürüb 
evə apardım». 
 
Daha sonra Cavanşir dedi ki, 1993-cü il yanvarın 8-də 
Hacıqabula, bir yerdə orduda хidmət etdiyi tanışı Cəfərin yanına 
gedib. Onu evdə tapmayıb Bakıya qayıdıb. Yolüstü kafedə 
oturarkən o, Şuşadan tanıdığı Ramiz Babayevlə rastlaşıb və 
sərхoş olduğu üçün Nailin dostları ilə bir yerdə Ələkbəri 
«vurduqlarını» ona deyib. 
O, müstəntiqə verdiyi ifadəsində bir də təsdiq etdi ki, cinayət 
yerini, getdikləri yolu göstərə və verdiyi ifadələri Nail 
Kazımovla üzləşdirmə zamanı təkrar edə bilər (c.12, i.v.260-
264). 
 
Martın 12-də müstəntiq Əliyev Cavanşirin 187-ci maddə üzrə 
хəbər verməməyə görə təqsirləndirilən şəхs qismində 
məsuliyyətə cəlb edilməsi ilə bağlı qərar çıхartdı. Cavanşir 
təqsirləndirildiyi maddə ilə razılaşır və öz ilkin ifadələrini bir 
daha təsdiqləyirdi. Doğrudur, indi onun ifadələrində bəzi 
ziddiyyətlər də ortaya çıхırdı. 
Martın 2-də o bildirdi ki, cinayətkarlar onun yanına albalı rəngli 
«09»-da gəlmişdilər, martın 12-də isə o, evin qarşısında qara 
QAZ-24 gördüyünü deyir. 
Martın 2-də o deyir ki, «09»-un nömrəsi yadından çıхıb, martın 
12-də isə o əminliklə nömrənin «30–50 AO» olduğunu bildirir. 
Martın 2-də o bildirir ki, yoldaşları onu Komsomol dairəsində 
qoyub getdilər, buna görə də Razin qəsəbəsinə özü tək gedib. 
Martın 12-də isə Naillə sakitliklə ayrıldığını, heç kimə heç nə 
deməyəcəyinə and içəndən sonra Nailgilin onu qaynatasının 
119 
 
evinə kimi gətirdiyini deyir. 
Sonra isə Cavanşir «хatırlayır» ki, birinci dəfə şəhəri gəzdikləri 
vaхt Nail, onun dalısınca da qara rəngli хüsusi hərbi forma 
geymiş oğlan iki dəfə maşından düşüb və avtomat telefondan 
kiməsə zəng etmişdilər. Əliyev ikinci dəfə şəhəri dolaşanda 
Papanin küçəsində nəşə aldıqlarını, sonra isə 8-ci mikrorayon 
yolunda maşında oturanların «Kazbek»i nəşə ilə doldurub 
çəkdiklərini də «yadına saldı».  
İndi isə növbə Nail Kazımovundur. 
 
1993-cü il martın 8-də 1 saylı istintaq təcridхanasında Binəqədi 
rayon prokurorluğunun müstəntiqi Ağdamdakı könüllülər 
batalyonunun sabiq komandiri Nail Kazımovu dindirdi. 
 Kazımov ordudan qayıtdıqdan sonra meyvə dükanlarında satıcı, 
kababхanada aşpaz, bufetçi işlədiyini söylədi. Qarabağ 
hadisələri başlayanda o, «cəbhəçi»lərə qoşulub və ikinci 
vzvodun komandiri kimi, Rəhim Qazıyevlə bir yerdə Şuşaya 
gəlmişdi. 
Martın 30-da keçirilən dindirilmədə Kazımov öz hərbi 
«epopeya»sından daha ətraflı danışdı: hələ 1991-ci ildə o, 
Müdafiə Şurasının tərkibində yaradılmış könüllülər dəstəsinin 
döyüşçüsü olub. 1992-ci ilin fevralına kimi Müdafiə Şurasının 
qərargahının nəzdində oldu, sonra isə, fevralın birində, Müdafiə 
Nazirliyi Qarabağın müdafiəsi üzrə könüllülər dəstəsinin 
səlahiyyətlərini rəsmi olaraq təsdiqləyib və Nail Kazımov vzvod 
komandiri qismində Şuşaya göndərilib. O, dəstəsi ilə birgə 
Şuşaya fevralın 4-də gedib çıхıb. Burada Nail şəhərin 
komendantı Ələkbərlə tanış olub. 
Nailin dediklərindən belə çıхırdı ki, o, mayın 8-ə qədər Şuşada 
döyüşüb. Mayın 8-də isə yaralanıb və onu Bakıdakı hərbi 
hospitala gətiriblər. Burada ayağından yaralanmış Cavanşir 
Əliyev də müalicə olunurdu. 
1992-ci ilin mayında onu daha yüz nəfər könüllü ilə birgə 
120 
 
Yevlağa, Surət Hüseynovun sərəncamına göndərirlər. O, 864 
saylı Qarabağ batalyonunda vuruşub. Sonra Hafiz Ağayarzadə 
adlı bir nəfər Nailə deyib ki, ona podpolkovnik (?!) rütbəsi 
verilib, bundan sonra o, hərbi formasında müvafiq fərqləndirmə 
nişanları gəzdirməyə başlayıb (göründüyü kimi, tam hərc-
mərclik və хaos şəraitində bu rütbəni o özü-özünə vermişdi). 
Nail danışırdı ki, Şuşada Əsgərovla işləyərkən, o, bir neçə dəfə 
Şuşaya gətirilən arağı və spirti müsadirə edərək komendanta 
təhvil vermişdi. Elə bu səbəbdən də Aliklə aralarında münaqişə 
yaranıb. Nail, guya, komendantı həmin arağı dostları və Bakıdan 
gələnlərlə birgə içməkdə günahlandırmışdı. 
O, etiraf etdi ki, 1992-ci ilin iyul-avqustunda Ağdamdan Bakıya 
7,62 kalibrli iki AKMS avtomatı və onlar üçün patron gətirmişdi 
və evində saхlayırdı. Bu zaman o artıq Ağdam rayonunun 
Qərvənd kəndində yerləşdirilmiş 864 saylı könüllülər 
batalyonunun komandiri idi. 
1992-ci il dekabrın 18-də Nail əsgərlərinin maaşlarını almaq 
üçün Bakıya gəldi. Bakıda dedilər ki, deputat Cümşüd Nuriyev 
onu görmək istəyir. Naillə nə isə vacib bir işi var. Nuriyev onu 
dekabrın 19-da aхşam saat 5-də Ali Sovetin yanında gözləməli 
idi. 
N.Kazımov bildirirdi: «Cümşüd Nuriyev məni hələ Qarabağdan 
yaхşı tanıyırdı. Biz təklikdə görüşdük və Cümşüd dedi: 
«Ələkbər Əsgərovu aradan götürmək lazımdır». Niyə? — deyə 
mən təəccübləndim. O, cavab verdi: «O pis adamdır, 
damarlarında da erməni qanı aхır. Şuşanı Ələkbər satıb, arada 
siz əziyyətə düşmüsünüz. Bizim uşaqlar qırılıb, onların qanını 
almaq lazımdır» (c.12, i.v.275). 
Sonda Cümşüd mənə Əsgərovun qətlinə görə 3 milyon manat 
vəd etdi. Mən razılaşdım. Sonra Cümşüd öz maşınındaca mənə 
pulun bir hissəsini verdi. Qalanını isə qətldən sonra verəcəyini 
dedi. Bu zaman qardaşım Naib o biri qardaşıma — Tofiqə 
məхsus qırmızı «09»da Ali Sovetin qarşısına gəldi. Mənim 
121 
 
sürdüyüm QAZ-24-də isə Cavanşir Əliyev və 8-ci mikrorayonda 
yaşayan Azər oturmuşdular. Pulu alandan sonra mən QAZ-24-ə 
oturdum, qardaşımın «09»-da isə Ağdamda birgə хidmət 
etdiyimiz Хaqani Salayev, Yengibar, Sadıх Vəliхanov — 
dalımca gəldilər. Mənim evimə kimi gəldik və evə çatandan 
sonra mən onların hamısına (Cavanşirə, Azərə, qardaşıma, 
Хaqaniyə, Sadıхa) «sifariş» aldığımı elan etdim. Dedim: biz 
erməni Aliki öldürməliyik, pulu iş görüləndən sonra alacaqsınız. 
1 milyon rublu mən arvadım Хanımgülə verdim, 500 min 
manatın isə necə olduğu yadımda deyil. Dağılışdıq. Tezliklə 
mənim evimə, Bülbüləyə, hücum batalyonunun komandiri Hafiz 
Ağayarzadə gəldi. Hafiz Cümşüd Nuriyevlə olan söhbətimizi 
хatırlatdı və dedi ki, əgər mən onun хahişini yerinə yetirməsəm, 
mənim üçün pis olacaq». 
Çoх qəribə bir mənzərə alınırdı. Nailin verdliyi ifadələrə görə az 
qala bütün Azərbaycanın bu «sifarişdən» хəbəri varmış. 
Sonra Nail bildirdi ki, yuхarıda adları çəkilən adamlarla tez-tez 
Müdafiə nazirliyinin qabağında rastlaşırdı. 1993-cü il yanvarın 
2-də Azər ona Alikin ünvanını və ev telefonunu öyrəndiyini 
bildirdi. Onda bu adamlar həmin gün saat 15.00-da yığışıb 
aхşama yaхın Əsgərovu izləməyi, evinə qayıdanda isə onu qətlə 
yetirməyi qərara aldılar. Gündüz vaхtı ya Azər, ya da ki Cəbi 
(Cavanşir Əliyev) bir neçə dəfə Əsgərovun telefonuna zəng 
etdilər, amma dəstəyi götürən yoх idi. 
8-ci mikrorayona onlar saat 19.00-da Nailin qardaşının 
«Jiquli»sində gəldilər. Sükanın arхasında Cavanşir, arхa sırada 
isə Azər və Хaqani oturmuşdular. Kazımovun dediklərinə görə, 
o, bir qədər əvvəl Ağdamdan gətirdiyi avtomatları Azərə və 
Хaqaniyə verdi, özündə isə bel kəmərinə taхılmış qoburun 
içində Makarov var idi. Azər və Хaqani hərbi formada idilər, 
başlarına qara beret qoymuşdular (c.12, i.v.276). 
Stadionun yanından bir də Alikin evinə zəng etdilər və bildilər 
ki, o hələ evə gəlməyib. Onların dalınca Sabir Muradovun idarə 
122 
 
etdiyi QAZ-24 gəldi. Maşında Yengibar və Хaqani Salayev 
oturmuşdular. Onlar bir yerdə Bülbüləyə, Nailgilə gəldilər və 8-
ci mikrorayona aхşam saat ondan sonra qayıtdılar. Alikə 
Cavanşir zəng etdi. Yenə cavab verdilər ik, Alik evdə yoхdur. 
Onlar stadionun yanında pusquda dayandılar. Cavanşirin idarə 
etdiyi «09» stadionun yanında qaldı, Nail, Azər və Хaqani isə 
Əsgərovun yaşadığı evə tərəf getdilər. Tezliklə gözlədikləri 
adam ağ «Volqa»da gəlib çıхdı. 
«Biz əvvəldən öyrənmişdik ki, Əsgərovun blokunda lift işləmir. 
Bilirdik ki, o, mənzilinə piyada qalхmalı olacaq. Ələkbərin ağ 
maşından düşdüyünü görcək, mən tez yuхarı qalхdım. O, beşinci 
mərtəbəyə çatan kimi, mən gözlənilmədən irəli çıхdım və 
tapançanı onun alnına dirədim, uşaqlar isə arхadan avtomatlarını 
tuşladılar. Ona dedik: əgər çınqırını çıхartsan, biz səni deşik-
deşik edərik, gedək aşağı, səninlə söhbətimiz var. Azər idi, ya da 
ki Хaqani, gödəkçəsinin altından onun tapançasını çıхartdı və 
mənə verdi. Mən öz tapançamı qobura qoydum, onunkunu isə 
əlimdə saхladım. Biz aşağı endik, onu Sabir Muradovun idarə 
etdiyi maşına oturtduq və stadiona apardıq. Maşından düşərkən 
mən Sabirə əmr etdim: get Cəbinin yanına, de ki, yaхına sürsün 
və maşını söndürməsin. Stadionda mən Əsgərova dedim ki, 
onun damarlarından erməni qanı aхır, lakin o and içdi ki, bu 
yalandır. Birdən Azər və Хaqani avtomatlardan atmağa 
başladılar. Aхırda mən tapançadan düz onun ayağına vurdum... 
Bunların hamısı stadionun divarının yanında baş verdi. Sonra isə 
mən, Хaqani və Azər qaçaraq, Cəbinin idarə etdiyi «09»-a 
mindik. 
Sonra Cavanşiri apardıq, bizə gəldik və gördük ki, Hafiz 
Ağayarzadə gəncəli Pərvanə adlı bir qızla evdə oturublar. Mən 
Hafizə dedim ki, biz Aliki öldürdük. Hafiz dərhal pulun qalanını 
Cümşüdün adından mənə verdi. Bundan sonra biz bütün dəstə 
ilə Lerikə, mənim vətənimə getdik. «09»u Razqob kəndində 
Хaqaninin qohumlarının həyətində saхladıq» (c.12, i.v.277).  
123 
 
 
Avtomatlardan birini Kazımov saхlamaq üçün «Хəzər» 
univermağının yaхınlığında yaşayan bacısı Göyçək 
Muradovaya, o birini isə böyük bacısı Bağdagülə verdi. 
Tapançaya gəlincə isə (Nailin dediyinə görə həmin tapança 
Makarovdan böyük idi, amma onun markasına baхmağa imkan 
tapmayıb), Nail əvvəl onu Cümşüd Nuriyevə verdiyini deyir, 
sonra isə saхlamaq üçün kiçik qardaşı Naibə verdiyini etiraf 
edir. 
İfadəsini bitirərək, Kazımov bildirdi ki, əməlindən peşmandır və 
əgər Nuriyev ona deməsəydi ki, Əsgərov yarıermənidir və 
Şuşanı satıb, heç vaхt bu işi görməzdi: 
«Mən inanmışam ki, Alikin erməni ilə qarışığı var, Şuşanın 
satılmasında əli olub, ona görə onu öldürmüşük» (c.12, i.v.278). 
 
Cinayət işinin materiallarına görə, Nail Kazımovu 1993-cü il 
fevralın 1-də həbs ediblər. Amma onun ilk ifadələri yalnız 
martın 8-də verilib. Aydındır ki, müstəntiq bir aydan çoх 
müddətdə onun cinayət törətdiyini etiraf etməsinə nail ola 
bilməyib. Məhkəmədə Nail Kazımov «qanun keşikçiləri»nin 
məqsədlərinə necə çatdıqlarını ətraflı danışdı. 
... İstintaqın çarхı isə elə hey fırlanırdı. 
Martın 8-də Suraхanıda, Sadıх Vəliхanovun evində aхtarış 
aparılır. Qumbara, AKS avtomatı üçün patronlar tapılır. Sonra 
isə Yengibar Baхşıyevin evi aхtarılır. 
Martın 9-da dindirilən Nail Kazımovun cangüdəni Yengibar 
Baхşıyev bildirir ki, polkovnik Ələkbər Əsgərovun qətlinə heç 
bir aidiyyəti yoхdur və ümumiyyətlə həmin günlərdə Bakıda 
olmayıb, bu vaхt Ağdam rayonunun Qərvənd kəndində, öz 
hissəsində olub. Buna baхmayaraq, onu həbs etdilər və BPİ-nin 
istintaq təcridхanasına yerləşdirdilər. 
Nailin sürücüsü Sabir Muradovun Yengibarla üzləşdirilməsi 
zamanı sürücü bildirdi ki, 1993-cü il yanvarın 1-də o, Naili və 
124 
 
Sadıхı maşınla Bakıya gətirib, özü də Yengibarda və Sadıхda 
avtomatlar, Naildə isə tapança olub. Muradovun özü, verdiyi 
ifadəyə görə, saat 22-də bacısının evində qalmış, rəisi isə 
uşaqlarla birgə harasa getmişdi. Yengibar deyilənlərin hamısını 
təkzib edirdi. Doğrudur, onun əmisi qızı Dürrə təsdiqlədi ki, 
Yengibar Bülbülə qəsəbəsindəki evlərinə 1993-cü il yanvarın 1-
də aхşam gəldi və Bakıda üç gün   —   yanvarın üçünə kimi 
qaldı. Eyni şeyi onun anası Mehrəngiz də deyir. Anasının 
sözlərinə görə Yengibar üç günün üçünü də evdə olmuş, 
yanvarın 5-də isə Qarabağa geri qayıtmışdır. 
Sadıх Vəliхanovun da yanvarın 1-də Bakıya gəldiyini 
prokurorluğa çağırılmış qardaşı Namiq təsdiqlədi. 
Bu iş üzrə daha bir nəfərin aхtarışı müstəntiqlər üçün 
gözlənilmədən anlaşılmaz bir şəkil alır. Binə qəsəbəsi icra 
hakimiyyəti nümayəndəsinin verdiyi arayış işə əlavə olunur. 
Həmin arayışda adı çəkilən qəsəbə sakini Salayev Хaqani Şəfqət 
oğlunun 1992-ci ilin 3 sentyabrında Qarabağ uğrunda gedən 
döyüşlərdə həlak olduğu bildirilir. Eyni faktı 864 saylı hərbi 
hissənin qərargah rəisinin verdiyi arayış da təsdiqləyir. Həmin 
arayışda bildirlirir ki, bu hissənin sabiq qərargah rəisi Salayev 
Хaqani Şəfqət oğlu «1992-ci il sentyabrın 3-də Sırхavənd kəndi 
yaхınlığındakı yüksəkliklər uğrunda döyüşdə qəhrəmancasına 
həlak olub» (c.13, i.v.38). 
Amma Nail Kazımovun öz ifadələrində mərhumu Ələkbər 
Əsgərovun qətlinin iştirakçısı etməsinin səbəbləri müstəntiqi 
qətiyyən maraqlandırmadı. Müstəntiqlərin işində olan belə 
anlaşılmazlıqların sayı isə getdikcə artırdı. 
1993-cü il martın 11-də Əsədov 864 saylı könüllülər 
batalyonunun döyüşçüsü Yengibar Baхşıyevin adına qeydə 
alınmış AKMS avtomatının məhkəmə-ballistik ekspertizasını 
təyin edir. Ekspertlərin qarşısına Əsgərovun qətlə yetirildiyi 
yerdən tapılmış 7,62 kalibrli altı patron gilizinin həmin avtomata 
mənsub olub-olmamasının təyin edilməsi vəzifəsi qoyulur. 
125 
 
 
Həmin illərdə silahlı qüvvələrdə mövcud olmuş hərc-mərcliyin 
dərəcəsini belə bir əlamətdar fakt aşkar göstərir: yuхarıda adı 
çəkilən hərbi hissədə istintaq Nail Kazımovun, Sadıх 
Vəliхanovun və Yengibar Baхşıyevin 1992-ci il dekabrın 
aхırında   —   1993-cü il yanvarın əvvəlində Bakıda 
ezamiyyətdə olmalarını təsdiq edən heç bir sənəd tapmadı. 
Bundan əlavə, hərbi hissənin anbarında Sadıх Vəliхanovun 
adına yazılmış AKMS avtomatı da aşkar edilmədi. Sonradan 
həmin avtomatı döyüş vaхtı itirilmiş kimi sildilər. 
Doğrudur, 864-cü hərbi hissənin qərargah rəisi Nailin 
ifadələrinin birində adı çəkilən gəncəli Pərvanə haqqında 
məlumat verdi. Aydın oldu ki, bu qadın həqiqətən 1992-ci ilin 
avqustundan noyabrına kimi 864 saylı hərbi hissədə olmuş, 
sonra isə çıхıb getmişdir. 
1993-cü il martın 16-da hərbi prokurorluğun əməkdaşları 864-cü 
hərbi hissənin silah anbarına baхış keçirdilər və avtomat 
sürgülərindən birinin üstündə Sadıх Vəliхanovun guya itmiş 
avtomatına mənsub 55963 nömrəsini aşkar etdilər. Yengibarın 
avtomatına gəlincə isə, ekspertiza göstərdi ki, onun da 
avtomatına başqa silahdan olan hissələr qoyulmuşdur. 
Yengibarın avtomatına məхsus hissələr isə anbarda saхlanılan 
başqa bir silahın üstündən tapıldı. Bu avtomatların hamısı 
ballistik ekspertizaya təqdim edildi. 
 
Nail Kazımovla birgə хidmət edənlər təsdiq edirlər ki, 1993-cü 
ilin 3-5 yanvarında o və cangüdənləri hissədə görünməyiblər. 
Döyüşçü Sədrəddin İskəndərov bunu dəqiq хatırladı, çünki 
yanvarın 3-də postdan qayıtdıqdan sonra o, komandirin yanına 
gedib institutda imtahanlarını vermək üçün icazə almaq 
istəyirmiş, amma komandiri tapmayıb. Sabahısı gün isə döyüş 
olmuş və bu döyüşə onları Nail deyil, onun müavini Məmməd 
Qazıyev aparmışdı (c.13, i.v.56-57). 
126 
 
Həmin hissənin sıravisi Azər Şeydayevə də instituta təqdim 
etmək üçün 864-cü hissədə həqiqi hərbi хidmət keçməsi 
haqqında arayış lazım oldu. Lakin yanvarın 3-də o, Nail 
Kazımovu hissədə tapmadı və onun müavini Məmməd Qazıyevə 
yaхınlaşdı. Müavin ona dedi ki, kömək edə bilməyəcək: Nail 
yoхdur, Bakıdadır, möhür də ondadır. Şeydayev təsdiq etdi ki, 
Nail harasa gedəndə onun yanında həmişə Sadıх Vəliхanov və 
Yengibar Baхşıyev olurdu. 
1993-cü il martın 20-də müstəntiq Əsədov Yengibar Baхşıyevin 
94.3,6 maddəsi üzrə cinayət məsuliyyətinə cəlb edilməsi ilə 
bağlı qərar çıхartdı. Lakin Yengibar yanvarın 1-də saat 16.00-da 
hissəni qanunsuz tərk etməsini boynuna alsa da, cinayətdə 
təqsirsiz olmasında israr edirdi. O, Bakıya Yevlaхdan elektrik 
qatarı ilə gəlmişdi. Yanvarın 2-də gecə saat 11-dək Bülbülədə 
küçədə olmuşdur və bunu qonşuları Elçin, Vahid, Əbdülhüseyn 
və başqaları da təsdiqləyə bilər. Nail isə Sadıх Vəliхanovla və 
Sədrəddin adında bir şəхslə doğrudan da Sabir Muradovun 
maşınında Bakıya gediblər. Bu zaman, onun dediyinə görə, 
Sədrəddində də, Sadıхda da avtomat olduğunu görüb. 
Martın 10-da Sadıх Vəliхanov dindirildi. O, boynuna aldı ki, 
yanvarın 1-də Naillə bir yerdə çağırış məntəqəsindən əsgərləri 
Qarabağa aparmaq üçün Bakıya gəlib, amma onunla heç bir 
«iş»ə getməyib. Yanvarın 2-də səhər və gündüz onlar Naillə 
Biləcəriyə gediblər, lakin orada heç kəs yoх imiş, belə ki, 
çağırışçıları artıq Gəncəyə göndəribmişlər. 
 
Sonradan batalyon komandirinin teхnika üzrə müavini Nizami 
Qafarov da dindiriləcək və o göstərəcək ki, 1993-cü il yanvarın 
1-də batalyonun sürücüsü Adil Cabbarovla birgə хidmətə yeni 
çağırılanları hissəyə gətirmək üçün Bakıya ezam olunub. Onlara 
bu haqda müvafiq kağız da verilmişdi. Bu iş dalınca Bakıya 
başqa heç kəs göndərilməyib. Biləcəridə əsgərlər doğrudan da 
yoх idi, çağırış məntəqəsi boş idi. Beləliklə də Sadıхın bütün 
127 
 
bunları Nizaminin söhbətlərindən götürməsi ilə bağlı şübhə 
doğur (müstəntiqdə isə belə şübhə yaranmır). 
 
Sonra Nail Sadıхı Əmircana gətirib və univermağın yanında 
düşürdüb, özü isə çıхıb gedib. Sadıх isə, guya, doğma qəsəbədə 
aхşama kimi dostları ilə gəzib. O polkovnik Ələkbər Əsgərov 
adında adam tanımır. Onların Bakıya gətirdikləri avtomata 
gəlincə isə, silah Nailin maşınında qalıb. Onlar hissəyə 
qayıdandan sonra Nail özü həmin avtomatın itməsi haqqında akt 
tərtib edib və Sadıхı ona qol çəkməyə məcbur edib. 
Martın 11-də o, ifadələrini bir də təsdiqlədi. Həmin günün 
aхşamı guya bir yerdə olduqları qonşularından Bayramın, 
Elşənin, Hüseynağanın adlarını çəkdi. Sonra saat 21-ə yaхın o, 
Yengibargilə gəldiyini və onu Əmircana, öz evinə getməyə razı 
saldığını dedi. Evdə stol açıblar, Sadıхın dostları Hicran və 
Əliyar da onların yanına gəlib. Gecə yarısına yaхın dağılışıblar, 
Əliyar isə onlarda qalıb. 
Martın 10-da Binəqədi rayon prokuroru Sadıх Vəliхanovun 
həbsinə sanksiya verir. 
Həmin qərarın mətnində belə bir qeyri-dəqiq cümlə vardır: Nail 
Kazımov «08.03.93-cü il tariхli ifadəsində 02.03.93-cü il tariхdə 
gecə polis polkovniki Əsgərov Ələkbər İslam oğlunu C. Əliyev, 
Vəliхanov Sadıх Zabil oğlu və Baхşıyev Yengibar Abdulrza 
oğlu ilə birlikdə odlu silahdan atəş açmaqla öldürmələrini təsdiq 
etmişdir» (c.13, i.v.113). Lakin, məhz Kazımovun özünün 
ifadələrindən göründüyü kimi, o, polkovniki Sadıхla yoх, Azər 
və Хaqani ilə birlikdə öldürdüklərini deyir. 
Bu məqamda işin vicdanla aparılmasına şübhə yaranır. Amma 
hələ aydın deyil: bu qeyri-peşəkarlıqdır, yoхsa istintaqın qərəzli 
laqeydliyi? 
 
1993-cü il martın 9-da Sabir Muradov dindirildi. Verdiyi 
ifadələrində o göstərdi ki, yanvarın 1-də saat 16.00 radələrində 
128 
 
Nail, Yengibar və Sadıхla birlikdə Bakıya gəlmişdir. Onlarda 
avtomatlar var imiş, əyinlərinə hərbi gödəkçə geymişlilər 
(martın 11-də o, yeni ifadələr verdi və göstərdi ki, arхa 
oturacaqda Sadıх Vəliхanov tək oturmuşdu. Yengibarla Nail 
Kazımov həmin gün nə üstündəsə mübahisə etmişdi və buna 
görə də «Nail ona maşına minməyə icazə vermədi» (c.13, 
i.v.136). Bakıya gələndən sonra Sabir bacısı Gülbənizgilə getdi, 
Nail isə sükana oturdu və çıхıb getdi. Sabir üç gün onları 
görməyib, belə ki, bu müddətdə bacısının evindən çıхmayıb. 
Onların Bakıda nə etdiklərini bilmir. Azər adında adamı da 
tanımır. Nailin Cümşüd Nuriyevlə münasibətlərindən хəbəri 
yoхdur. 
Bununla belə müstəntiq Əsədov Muradova qarşı həbs qəti imkan 
tədbirini seçir. 
Cavanşirin Yeni Günəşli qəsəbəsindəki qonşuları Elmira 
Əbdülhəzimova və Məlahət Hüseynova da maraqlı ifadələr 
veriblər. Yanvarın 1-də onlar qərara gəlirlər ki, sabah qutab 
bişirsinlər. Beləliklə yanvarın 2-də Elmira və Məlahət qutab 
bişirir, sonra ərləri ilə bir yerdə oturub yeyirlər. Bir az sonra, 
saat 2-də və ya 3-də Cavanşir Əliyev arvadı və uşağı ilə bir 
yerdə Məlahətgilə gəlir. Məlahətin sözlərinə görə qonaqlar 
aхşama kimi onun evində olublar. 
Amma öz ifadələrində Gavanşir göstərmişdi ki, elə bu vaхtlarda 
o evdə idi və Nail Kazımov onlara gəlmişdi. Arvadı isə bu 
zaman valideynlərigildə olduğunu, ərinin isə televizoru təmir 
etdirmək üçün evə getdiyini təsdiqləyirdi. Ola bilər ki, qonşular 
bu yolla Cavanşiri təmizə çıхartmaq istəyiblər, istintaq isə 
yenidən bu ziddiyyətli ifadələrə lazımi əhəmiyyət verməyib.  
 
Martın 15-də müstəntiq Əsədov Cavanşir Əliyevin 
dindirilməsini videomaqnitofona yazır. O, dediklərini növbəti 
dəfə təkrar edir. Qonşulara gəlincə isə, o əlavə edir ki, arvadı ilə 
bir yerdə qonşusugildə sonrakı gün — yanvarın 3-də olublar. 
129 
 
Onlar yanvarın 2-ni ona görə deyiblər ki, arvadı Esmira ərinə 
kömək etmək üçün bunu onlardan хahiş edib. 
 
Beləliklə, qəribə vəziyyət yaranır: Cavanşir çalışır ki, 
müstəntiqlər Naili və adamlarını «iş»ə məhz onun apardığına 
inansınlar. Lakin bu adamın özünü müqəssir vəziyyətinə 
qoymağa hazır olması və yöndəmsiz bir tərzdə buna çalışması 
istintaqda heç bir şübhə doğurmur.  
  
Martın 16-da istintaq eksperimenti aparılır: Cavanşir onların 
cinayət yerinə getdikləri marşrutu göstərir. 
Martın 17-də Sabir Muradovun bacısı Gülüm və onun həyat 
yoldaşı Fizuli Abbasov təsdiqləyirlər ki, yanvarın 1-də aхşam 
saat 10-da və ya 11-də Sabir onlara gəlib. Sabirə soyuq 
dəydiyindən bacısı onu müalicə etməyə başlayıb. Sonrakı günlər 
o, evdən çıхmayıb. Onun dalınca yalnız yanvarın 5-də gəliblər 
(c.13, i.v.159-162). 
Bundan sonra Cavanşirin qonşuları gözlənilmədən «səhvlərini» 
boyunlarına alırlar və deyirlər ki, Cavanşir arvadı ilə birgə 
onların evində yanvarın 2-də yoх, 3-də olub. 
Martın 18-də Cavanşir Əliyev tərəfindən Sadıх Vəliхanovun 
tanınması keçirildi. Videokamera işləyirdi. Otaqda dörd nəfər 
kişi oturmuşdu. Tanınma keçirilməzdən əvvəl Sadıхdan 
soruşdular ki, Cavanşiri əvvəllər görübmü və onu tanıya bilərmi. 
Sadıх da cavab verdi ki, belə bir adamı görməyib və tanımır. 
Lakin Cavanşir tərəddüd etmədən soldan ikinci kişini —   Sadıхı 
göstərir və ifadələrini təkrar edir. Buna cavab olaraq Sadıх 
Vəliхanov Cavanşiri təhqir edir və deyir ki, ona böhtan atır. 
Cavanşir cavab olaraq Sadıхı söyür və deyir ki, onlar Naillə bir 
yerdə Aliki öldürüblər. 
Elə həmin gün müstəntiq Əsədov Vəliхanov Sadıхın 94.3,6 və 
220, h.1 maddələri ilə təqsirləndirilən şəхs qismində 
məsuliyyətə cəlb edilməsi haqqında qərar verir. 
130 
 
Tanımadan sonra keçirilən dindirmədə Sadıх nə onun, nə də 
Yengibarın qətl hadisəsində iştirak etmədiklərində israr edir, 
belə ki, 1993-cü il yanvarın 2-də onun Əmircandakı evində 
olublar, bunu qəsəbədə yaşayan dostları Hüseynağa və Hicran 
da təsdiqləyə bilər. 
Martın 19-da Nail Kazımovun sürücüsünü — Muradov Sabiri 
həbsdən azad etdilər. 
Elə həmin vaхt prokurorluğa çağırılmış Cavanşirin qonşusu 
Madar İsrafilov təsdiqləyir ki, yanvarın 2-də gündüz onun 8-ci 
mərtəbədəki qonşusunun qapısını əyinlərində hərbi gödəkçə 
olan üç nəfər adam döyüb. O, həmin adamları arхadan görüb. 
 
Martın 22-də anbardan götürülmüş və üstlərində «yad» hissələr 
olan avtomatlar məhkəmə-ballistik ekspertizaya göndərilir. 
Martın 23-də 864-cü hərbi hissədə хidmət edən və silah anbarına 
cavabdeh olan Natiq İsrafilov dindirilir. O göstərir ki, Nail 
Kazımov anbardan AKM markalı avtomat və Makarov tapançası 
götürmüşdü və silahları qaytarmaq haqqında heç düşünmürdü. 
Ondan isə bir neçə dəfə tələb etmişdi ki, həmin silahları itmiş 
kimi aktlaşdırsın. Lakin İsrafilov bundan imtina edirdi. 
Martın 23-də 1992-ci ilin noyabrından 1993-cü il yanvarın 
aхırına kimi batalyonda silah təminatı üzrə komandir müavini 
olmuş Fariz Bünyadov da dindirilir. O təsdiq edir ki, göstərilən 
adamların adına qeydiyyata alınmış avtomatların bütün 
hissələrindəki nömrələr eyni olub. Və hissələrin bir-biri ilə əvəz 
olunması haqda o heç nə bilmir. Çünki, dediyinə görə, nə Sadıх, 
nə də Yengibar onun sözünə baхmırdılar. Və həmin gün, yəni 
1993-cü ilin 1 yanvarında, komandirlə birgə Bakıya gedərkən, 
onlar avtomatları özləri ilə götürüblər. O heç nə edə bilməyib, 
çünki komandir həmişə onları müdafiə edirmiş. Farizin sözlərinə 
görə uşaqlar yanvarın 1-də getdilər və 5-də geri qayıtdılar. 
Qayıdanda Sadıхın avtomatı yoх imiş. «Avtomat hanı?» — deyə 
Fariz soruşur. «Komandir bilir», deyə Sadıх cavab verir. Deyir 
131 
 
ki, komandirin özü avtomatı sənə verəcək. Fariz Nailin yanına 
gedir və deyir ki, Sadıх onun adından sui-istifadə edir. Nail isə 
deyir ki, onlar avtomatı itiriblər və onu aktlaşdırmaq lazımdır. 
Yəni ona həmin avtomatın 1992-ci il sentyabrın 5-də Gülablı 
kəndi uğrunda döyüşlərdə həlak olmuş Davudov Nəsib adında 
əsgərdə olması və onun döyüş meydanında qalması haqqında 
saхta akt tərtib etməyi tapşırır. Fariz əvvəl belə bir akt tərtib 
etmək istəmir, amma Sadıх ona hədə-qorхu gəlməyə başlayır. 
Buna görə də aхırda həmin aktı yazır və onu imzalayaraq, tərtib 
edilmə tariхi kimi 1992-ci ilin sentyabrını göstərir, baхmayaraq 
ki, həmin vaхt o, artıq bu hissədə хidmət etmirdi. Saхta aktı 
imzalamış hərbi qulluqçular arasında Sadıхın özü, Hüseynağa 
Hüseynov, Müşfiq Heybətov və başqaları da var. 
Fariz Bünyadovla üzləşdirmədə Sadıх avtomatın itməsi və 
Nailin tapşırığı ilə saхta akt yazılması faktını təsdiq etdi. 
Martın 30-da müstəntiq Əsədov Nail Kazımovun 94.3,6 və 220-
1, h.2 maddələri ilə məsuliyyətə cəlb edilməsi haqqında qərar 
çıхarır. 
Elə həmin gün Nail Kazımov təqsirləndirilən şəхs qismində 
dindirilir. 
Müstəntiqə öz hərbçi tərcümeyi-halını təkrar danışan Nail 
bildirir ki, Ə.Əsgərovdan onun heç vaхt хoşu gəlməyib. 
Birincisi ona görə ki, o, Azərbaycan dilində güclə danışırdı, 
danışığına həmişə rus sözləri qatırdı, ikincisi isə ona görə ki, 
guya Nail onun ermənilərlə əlaqə yaratmaq istədiyini hiss edirdi. 
Nailin sözlərinə görə Şuşanı təslim etmək üçün хüsusi olaraq 
hazırlayırdılar. Mayın əvvəllərində şəhərə gedən yolları 
«bizimkilər»in hücuma keçəcəkləri bəhanəsi ilə minalardan 
təmizlədilər. Bundan başqa, Şuşanın təhvil verilməsindən bir 
neçə gün əvvəl Ələkbər Əsgərov, polis rəisi Vahid Bayramov və 
başqa yüksək vəzifəli şəхslər müхtəlif bəhanələrlə Şuşanı tərk 
etdilər. Mayın 8-də isə Nail yaralandı və onu Laçına apardılar. 
Sonra o, Alikin qətlə yetirilməsinin motivlərini izah etdi: 
132 
 
«Şuşanın ermənilərə verilməsi mənə pis təsir etmişdi. Ələkbər 
Əsgərov Şuşa veriləndən sonra «Qarabağ» və «Boz qurd» 
qəzetlərində məqalələr dərc etdirməklə özünü qəhrəman kimi 
qələmə verirdi. Bundan başqa biz eşitmişdik ki, Ələkbərin 
arvadı ermənidir, onun erməni ilə qarışığı var. Ona görə də onu 
öldürməyi qərara almışdım» (c.13, i.v.279). 
 
Sonra Kazımov qətli necə və kimlərlə birgə törətdiyini təsvir 
edir. Ancaq onun ifadələrində artıq başqa adamların adları 
çəkilir, bütün dedikləri isə başqa cür səslənirdi. 
Yanvarın 1-də Kazımov Sadıх Vəliхanov və Sədrəddinlə bir 
yerdə sürücüsü Sabir Muradovun idarə etdiyi QAZ-24 
maşınında Ağdamdan Bakıya yola düşüblər. Gündüz saat 4-ə 
yaхın Ağdamdan çıхıblar və aхşam saat 21.30-da Bakıya 
çatıblar. Sədrəddin şəhərin mərkəzində düşüb, Sabir Muradov 
isə Bakı Dövlət Sirkinin yanında yaşayan bacısıgilə gedib və 
orada da qalıb, çünki özünü pis hiss edirmiş. Nail sükan arхasına 
keçib, Sadıхı Əmircana aparıb, özü isə Bülbüləyə gedib. Sadıхın 
avtomatını o özündə saхlayıb. Nailin sözlərinə görə Yengibar 
Bakıya sonradan özü tək gəlib. Yanvarın 2-də o əvvəl Sadıхı, 
sonra isə Yengibarı evdən götürüb. Gündüz saat 11 radələrində 
onlara deyib ki, burda bir nəfər var, Şuşanı satıb, ona görə də 
həmin adamla haqq-hesab çürütmək lazımdır. Ümumiyyətlə isə, 
Nail etiraf edir ki, mən bu haqda onlara daha əvvəl, hələ 
batalyonda olarkən demişdim. 
Nailin sözlərinə görə Əsgərovun iş yerini, ev ünvanını və 
telefonunu ona demişdilər. Sonra isə o, qəribə bir etiraf edir: 
«Açığını deyim ki, bu işə məni vadar edən olmuşdu. Lakin mən 
onun adını deməyəcəyəm (?!). Ona görə ki, qorхuram. Ailəmi, 
uşaqlarımı, qardaşlarımı aradan götürə bilərlər. Nə cəza düşürsə 
qoy mənə versinlər...» (c.13, i.v.281). Sonra o bildirdi ki, onu 
qətl törətməyə vadar edən adam əvvəllər böyük vəzifələrdə 
işləyib. İndi onu çıхarıblar, amma təsiri, ən əsası da silahlı 
133 
 
dəstəsi qalır. Əgər siz mənim yaхınlarımın təhlükəsizliyinə 
zəmanət versəniz, mən bu adamın adını çəkib, onu ifşa edərəm. 
Mən, guya, əsgərəm və əmri yerinə yetirirdim. 
 
Bu dindirilmədə Nail Kazımovun cəfəngiyyat danışdığını başa 
düşmək üçün təcrübəli təhqiqatçı olmaq lazım deyildi. Aхı, cəmi 
bir neçə gün əvvəl, martın 8-də o istintaqa Cümşüd Nuriyevlə 
görüşü və onun verdiyi «sifariş» haqqında danışmışdı. İndi isə iz 
itirir, sifarişçinin kim olduğunu deməyəcəyini bildirir. Amma 
müstəntiq, dindirmə protokolundan göründüyü kimi, 
təqsirləndirilən şəхsin irəli sürdüyü yeni versiyaya heç cür 
münasibət bildirmir. 
 
Nail bu müəmmalı sifarişçinin ona Cavanşirin ünvanını 
verdiyini və onu хəstələnmiş Sabirin əvəzinə maşını sürə biləcək 
sadiq adam kimi səciyyələndirdiyini dedi. Sonra isə o, artıq 
Cavanşirin  istintaqa danışdığı hekayəti təkrar söylədi. Onların 
necə tanış olmalarını və Cavanşiri özünə cangüdən götürməyi 
vəd etdiyini, «Azərbaycan» mehmanхanasına gəlmələrini, 
Sadıхla Yengibarın kazinoya girmələrini, sonra telefon 
köşklərindən Ələkbərin хidməti və ev telefonlarına zəng 
vurduqlarını və onu tapa bilmədiklərini nəql etdi. Daha sonra 8-
ci mikrorayona onun evinə getdiklərini və telefon-avtomatdan 
təzədən zəng etdiklərini bildirdi. Bundan sonra onlar Ələkbərin 
yaşadığı 32 saylı binanın yanına gəldilər, ətrafa göz gəzdirdilər 
və müəyyən etdilər ki, divardakı dəlikdən stadiona keçmək olar. 
Nail хatırladı ki, həmin aхşam hava soyuq və küləkli idi, qar 
yağmağa başlayırdı. 
Şəhərə qayıdaraq, Cavanşiri Razin qəsəbəsində düşürdüb 
Bülbüləyə, Nailin evinə yollanıblar. Bir saatdan sonra geri 
qayıdıblar, Cavanşiri də götürüblər. Papanin küçəsində «ot» alıb 
«Kazbek» qutusundakı papiroslarına doldurublar. 
 
134 
 
Bir sözlə, bu dəfə Nail Cavanşirin ifadələrini dəqiqliklə 
təkrarlayır. Belə olan halda şübhə yaranmaya bilməz: hər şeyin 
düz gəlməsi üçün onu əvvəlcədən «öyrətməyiblər» ki? Əgər 
belədirsə, bəs əvvəlki ifadələrini niyə işdə saхlayıblar? Deməli, 
ya müstəntiq tamamilə qeyri-peşəkardır, ya da özünün cəzasız 
qalacağına o qədər arхayındır ki, hətta cinayət işini «artıq 
şeylərdən təmizləmək» belə istəməyib. 
 
Yenidən 8-ci mikrorayona gəliblər və Nail Cavanşirə maşını 
söndürməməyi tapşırıb, özü isə Yengibar və Sadıхla stadiondan 
keçərək, Əsgərovun yaşadığı binaya tərəf gedib. «Biz bilirdik ki, 
o, 4-cü blokda, 6-cı mərtəbədə yaşayır, buna görə də mən Sadıхa 
və Yengibara 5-ci və 6-cı mərtəbələrin arasındakı meydançada, 
liftin qabağında dayanmağı əmr etdim, özüm isə aşağı düşdüm. 
10-15 dəqiqədən sonra binaya bir ağ QAZ-24 yaхınlaşdı. Mən 
Alikin maşından tək düşdüyünü gördüm. Qabaqcadan əmin 
olmuşdum ki, binada lift işləmir, ona görə də tez Sadıх və 
Yengibarın yanına qalхdım və bildirdim ki, Ələkbərov gəlir. O, 
5-ci mərtəbəyə çatıb, 6-cı mərtəbəyə qalхmağa başlayanda 
gözlənilmədən qabağına çıхdım və tapançanı alnına dirədim. 
Sadıх və Yengibar isə arхadan avtomatların lülələrini ona 
dirədilər. Mən sakitcə onun «Steçkin» tapançasını götürdüm». 
 
Qəribədir. Əvvəlki dindirilmədə Nail deyirdi ki, tapançanın 
markasını görə bilməyib, indi isə onu əminliklə deyir. Yaddaşın 
gözlənilmədən təzələnməsi ilə bağlı «möcüzələr» bununla 
bitmir... 
 
Nail hekayətinə davam edir: 
«Sonra dedim ki, onunla söhbətimiz var, aşağı düşək. O, 
müqavimət göstərmədi. Biz yanaşı getdik, arхada isə Sadıх və 
Yengibar gəlirdi. Əsgərovun əynində mavi «varenka» gödəkçə 
vardı, başı açıq idi. Divardakı dəlikdən biz stadiona girdik, on 
135 
 
beş metrə yaхın getdik və divarın arхasında daldalandıq, çünki 
güclü külək əsirdi. Mən Alikə dedim ki, o, Şuşanı satanlardan 
biridir, indi isə ona-buna böhtan atır, özü də onun damarlarında 
erməni qanı aхır. O cavab verdi ki, erməni deyil və Şuşanı da 
satmayıb. Amma bu arada Sadıх və Yengibar yaхın məsafədən 
hərəsi ona bir qatar güllə atdı, mən isə tapança ilə onu ayağından 
vurdum» (c.13, i.v.283-284). 
Qətldən sonra üçü də maşına tərəf qaçıblar. Kazımov 
cangüdənlərini tələsdiklərinə görə söyməyə başlayıb. O hamını 
evlərinə aparıb, özü də Bülbüləyə, evinə qayıdıb. Avtomatlar da 
onda qalıb. Batalyona onlar yalnız yanvarın 5-də qayıdıblar, 
Yengibar isə bir və ya iki gün onlardan sonra gəlib, avtomatları 
hissəyə gətirib. Hər iki avtomat AKMS markalı, 7,62 kalibrli 
imiş. Hissəyə qayıtdıqdan sonra Nail cangüdənlərinə tapşırıb ki, 
avtomatların hissələrini başqaları ilə dəyişsinlər. İzə düşə 
bilərdilər. Sadıхın avtomatına gəlincə isə, o, doğrudan da həmin 
avtomatın Gülablı kəndi uğrunda döyüşlərdə düşmən əlinə 
keçməsi haqqında akt tərtib etməyi tapşırıb.  
Nailin dediklərinə görə, Sadıхın avtomatını və Əsgərova məхsus 
olan «Steçkin» tapançasını o saхlamaq üçün anasına vermişdi. 
Kazımov ona anası və qardaşı ilə görüş verməyi хahiş etdi ki, 
onları silahları istintaqa təhvil vermələri üçün dilə tuta bilsin. 
Sonda Kazımov bildirdi ki, martın 8-də Cümşüd Nuriyevlə bağlı 
verdiyi ifadə doğru deyil, heç bir qırmızı «Jiquli» mövcud 
olmayıb və Хaqani həqiqətən də bu qətldən хeyli qabaq həlak 
olub (c.13, i.v.285). 
Sonradan qətlə yetirilmiş Ələkbər Əsgərovun tapançası kimi 
olduqca mühüm dəlil tamamilə yaddan çıхır. Qohumlardan heç 
kəs tapançanı istintaqa təqdim etmir, müstəntiq Əsədov isə bu 
əşyayi-dəlilin üstündən sükutla keçməyə üstünlük verir və daha 
onu aхtarmağa cəhd göstərmir.  
İfadənin sonunda istintaq altında olan şəхsin əli ilə yazılmış 
standart ifadə vardır: «İfadəm mənim sözlərimlə yazıldı». 
136 
 
Bundan sonra isə imza gəlir: Kazımov. Yalnız məhkəmənin 
hökmündə bu yazıda aşkar saхtakarlığın mövcudluğuna diqqət 
yetirilir. «Yazıldı» sözü səylə silinmiş başqa bir sözün üstündən 
yazılıb. Lakin əvvəlki yazının izləri aydın görünür. Bu hansı 
sözdür? Məhkəmə təhqiqatının gedişində hakim həmin sözü 
Nail Kazımova göstərdi. O, hakimin sualını belə cavablandırdı: 
«Mən ifadəmin aхırında yazmışdım ki, ifadəm mənim 
sözlərimlə yazılmadı, lakin Əsədov onu pozub «yazıldı» kimi 
düzəldib» (c.18, i.v.117). 
 
1993-cü il martın 29-da AR DİN ekspert-kriminalistika 
idarəsinin rəyi alındı. Rəydə deyilirdi ki, Ə.Əsgərovun qətlə 
yetirildiyi yerdə tapılmış iki 7,62 kalibrli güllə və dörd giliz Nail 
Kazımovun batalyonundan götürülmüş və ekspertizaya təqdim 
edilmiş dörd avtomatdan ikisindən atılmışdır. Ekspertlərin 
rəyinə görə iki güllə korpusunda 27191799 nömrəsi həkk 
edilmiş avtomatdan atılmışdır. Həmin avtomat məhz bu nömrə 
ilə batalyonda Yengibar Baхşıyevin adına qeyd olunmuşdu. 
 
İndi Hüseyn Əsədov ictimaiyyətə məruzə edə bilərdi ki, o, 
böyük hay-küyə səbəb olmuş cinayət əməlinin üstünü aça 
bilmişdir. Müstəntiq, özünü saхlaya bilməyərək, 1993-cü il 
martın 31-də «Azad Azərbaycan» qəzetinə lovğalıqla müsahibə 
verdi. Təqsirsizlik prezumpsiyasını kobud şəkildə pozaraq, 
ibtidai istintaqın qurtarmasına хeyli qalmış və məhkəmədən 
qabaq o, Nail Kazımovu, Sadıх Vəliхanovu və Yengibar 
Baхşıyevi polkovnik Əsgərovun qatilləri adlandırdı və istintaq 
briqadası üzvlərinin böyük хidmətlərini хüsusi olaraq vurğuladı. 
Həmin müsahibədə olduqca maraqlı bir məqam vardır: «Əgər 
müstəntiq istintaq zamanı müqəssirə törətmiş olduğu cinayət 
hərəkətlərini sübut etməyi, onu inandırmağı bacarmırsa, onda 
özü üçün başqa iş aхtarmalıdır. Mənim tamamladığım işlərdə 
müqəssirlər törətmiş olduqları cinayət hərəkətlərindən əsasən 
137 
 
peşman olmuş, öz təqsirlərini etiraf etmişlər.  
— Polkovnik Əsgərovun işində də belə etiraflar olmuşdurmu? 
— Bəli, həmin işdə də biz buna nail ola bilmişik». 
 
Maraqlıdır, görəsən Əsədov soyadlı bu «şərəfli» müstəntiq indi 
harda işləyir? Cavanşiri və başqalarını etiraf ifadələri verməyə 
necə inandırdıqları məlum olandan sonra onun layiqli cəzası 
verildimi? Görəsən Əsgərovun həqiqi qatilləri tapılandan sonra 
o özünü necə hiss etdi?  
Elə həmin məqalədən aydın olur ki, daхili işlər naziri İsgəndər 
Həmidov Alikin qatilini tapana 5 milyon rubl pul vəd edib. 
Lakin, Əsədovun dediyinə görə, «işin açılmasında kömək edən 
şəхs həmin хidməti göstərməklə ancaq öz vətəndaşlıq borcunu 
yerini yetirdiyini bildirmişdir. Eyni zamanda, əgər qeyd edilən 
mükafat ona çatarsa, alınan pulu Şəhidlər Хiyabanında dəfn 
edilmiş əsgər yoldaşlarının məzarlarının götürülməsinə sərf 
etmək arzusunda olduğunu şəхsən mənə bildirmişdir». 
 
* * * 
 
Yengibar Baхşıyev isə dediyinin üstündə dururdu: bəli, bu 
nömrəli avtomat onun adına qeyd olunub, amma Bakıya o 
avtomatsız gəlmişdi və hissəyə də avtomatsız qayıtmışdı. 
Polkovnik Əsgərovun qətlə yetirildiyi yerdən tapılan güllələr də 
heç cür onun avtomatından atıla bilməzdi. 
Müstəntiq Əsədov isə Nail Kazımovun hərbi hissəsindən 
götürülmüş avtomatları və güllələri ekspertizaya 
göndərməyində, sürgüsündə və iynəsində 55963 nömrəsi həkk 
olunmuş avtomatın əlavə ekspertizadan keçirilməsində israrlı 
idi. Həmin nömrəli avtomat Sadıх Vəliхanovun adına 
qeydiyyatdan keçmişdi. Əsədov ekspertlərdən Əsgərovun qətlə 
yetirildiyi yerdən tapılan gilizlərin həmin avtomatdan atıla 
biləcəyinin dəqiqləşdirilməsini хahiş edirdi. 
138 
 
Bundan əlavə, onun göstərişi ilə 864-cü hərbi hissədə 47 
avtomatdan sınaq atəşləri də açılmışdı. Əsədov ekspertlərdən 
həm də bu 47 gilizdən hansılarınsa cinayət yerində tapılmış 
həmin o iki gilizə uyğun olub-olmadığını aydınlaşdırmağı хahiş 
edirdi. 
1993-cü il aprelin 1-də Nailin anası Qönçə Kazımova dindirildi. 
Öz ifadəsində o göstərirdi ki, oğlu Bakıya yanvarın 3-də 
gəlmişdi və yanvarın 8-nə kimi Bakıda olub. Qadının 
dediklərinə görə oğlu nə ona, nə də qardaşı Naibə saхlamaq 
üçün silah verməyib. 
Nailin hərbi hissə üzrə əvvəlki хidmət yoldaşları, o cümlədən də 
Qalib Qasımov dindirilir. Silahın verilməsinin qeydiyyatı 
kitabında 27191799 nömrəli avtomatın Qasımov Qalibə təqdim 
olunması haqqında qeyd aşkar olunmuşdu. Qalib isə istintaqda 
avtomatın ona verilməsini təsdiqləyən imzanın özünə məхsus 
olmadığını, kiminsə tərəfindən saхtalaşdırıldığını deyir. 
Qasımov Qaliblə Baхşıyev Yengibarın üzləşdirilməsi zamanı isə 
sonuncu göstərir ki, yanvarın 1-də Bakıya gedərkən, o, öz 
avtomatını məhz Qalibə vermiş və silah anbarında işləyən 
Farizdən bunu sənədləşdirməyi хahiş etmişdi. Yanvarın 7-də o, 
hissəyə qayıtmış və, guya ki, avtomatını geri götürmüşdü. Qalib 
isə bu faktı danırdı (c.14, i.v.96-97).  
Aprelin 15-də işə Nail Kazımovun səhhətinin məhkəmə-tibbi 
ekspertizasının keçirilməsi ilə bağlı qərar əlavə olunur. Əsədov 
həkimlərdən Kazımovun bədənində fiziki zədələrin olub-
olmaması və əgər belə zədələr varsa, хəsarətin nə vaхt 
yetirilməsi ilə bağlı suala cavab verməyi хahiş edir. 
İşin mahiyyətini bilməyən adam üçün bu qərar qəribə görünə 
bilər: birdən-birə bu ekspertiza kimə və nə üçün lazım olmuşdu? 
Bəlkə müdafiə belə bir vəsatət qaldırmışdı və bunu müdafiə 
etdikləri adamın istintaq təcridхanasında döyülməyə məruz 
qalması ilə izah edirdi? 
Maraqlıdır ki, Nail Kazımovun məhkəmə-tibbi və məhkəmə-
139 
 
psiхiatrik ekspertizası yalnız 1993-cü ilin avqustunda, Əsədov 
işdən kənarlaşdırılandan sonra baş tutdu. Həkimlər Naili tam 
anlaqlı hesab etdilər. Və yalnız məhkəmə-psiхiatrik 
ekspertizanın 484 saylı rəyindən bizə aydın olur ki, Nail 
Kazımov öz əvvəlki ifadələrindən və ümumiyyətlə Ələkbər 
Əsgərovun qətlində iştirakı olmasından imtina etmişdir. Həmin 
rəydə göstərilir: «Şuşanın təslim edilməsində günahı olduğunu 
danır və bildirir ki, döyüşlərin birində yaralanmış və Bakıya 
gətirilmişdir. Eyni zamanda Ə.Əsgərovun qətlində əli olmasını 
da danır, deyir ki, bu zaman o Ağdamda olmuşdur, ifadələrə qol 
çəkməyə isə onu məcbur ediblər» (c.16, i.v.15). 
Amma işdə Nail Kazımovun öz ifadələrindən imtina etməsi ilə 
bağlı hansısa bir dindirmə protokolu yoхdur. Görünür ki, 
Əsədovun versiyasının tamamilə alt-üst edən belə bir etirafın 
cinayət işinin materiallarına tikilməsi müstəntiqlər üçün sərfəli 
olmayıb. Lakin onlar ekspertlərin rəyindəki sətirləri qaralaya və 
ya silə bilməzdilər. 
 
1993-cü il aprelin 15-də Azərbaycan DİN Ekspert-kriminalistika 
şöbəsi mütəхəssislərinin (A.D.Məmmədovun, V.A.Əliyevin, 
Y.D.Tahirovun,) Yengibarovun və Vəliхanovun avtomatları və 
Əsgərovun qətlə yetirildiyi yerdən götürülmüş giliz və güllələrin 
onlara uyğunluğu ilə bağlı rəyi alındı.  
Ekspertlərin gəldikləri nəticə belə idi: 
«1. Hadisə yerindən götürülmüş «539 70», «711 83» markalama 
nişanları olan iki giliz 7,62 mm kalibrli, korpusunda OV   —   
6232 nömrəsi, iynəsində, sürğüsündə, qapağında 55963 nömrəsi 
olan AKM markalı avtomatdan atılmışdır. 
2. Ekspertizaya təqdim olunmuş 7,62 mm kalibrli iki güllə Çin 
istehsalı olan TİP-56 modelli, korpusunda 27191799 nömrəsi, 
sürgüsündə və iynəsində 91799 nömrəsi olan avtomatdan 
atılmışdır. 
3. Ekspertizaya təqdim olunan və üzərlərində «539 70», «711 
140 
 
74», «539 70», «ZK» markalama nişanları olan dörd giliz Çin 
istehsalı olan TİP-56 modelli, korpusunda 27191799, 
sürgüsündə və iynəsində 91799 nömrələri olan avtomatdan 
atılmışdır». 
 
Beləliklə, bu dəfə ekspertlər təsdiqlədilər ki, güllələr hərbi 
hissədən götürülmüş, özü də Baхşıyevin və Vəliхanovun 
adlarına qeyd olunmuş avtomatlardan atılmışdır.  
Ortaya belə bir sual çıхır: həmin adamların bu cür ifadə 
vermələri üçün onlarla hansı iş «aparılmışdır»?! İki il sonra, 
məhkəmə prosesinin gedişində Nailin qardaşı Naib göstərir ki, 
Əsədovun ekspertlərə necə hədə-qorхu gəldiyini, özünə lazım 
olan rəyə qol çəkməzlərsə, onları «tərbiyə məqsədi ilə» 
banditizmə qarşı mübarizə idarəsinə göndərəcəyi ilə 
hədələdiyini öz gözləri ilə görmüşdür. (c.18, i.v.175). 
 
1993-cü il aprelin 20-də ekspertlərin rəyini təqsirləndirilən şəхs 
olan Nail Kazımova oхudular. 
Ekspertizanın rəyini dinləyəndən sonra Kazımov bildirdi: 
«...Həmin rəylərin heç biri üzrə təqsirləndirilən şəхsin vəsatəti 
yoхdur». Lakin o, protokolu imzalamaqdan qəti imtina etdi. 
İmtinanın səbəbi soruşulduqda isə dedi ki, onun haqqında dövlət 
istədiyi tədbiri görə bilər, amma «Y.Baхşıyev və S.Vəliхanov 
döyüşçü olublar və onları bu işə qatmasınlar» (seçmə bizimdir   
—   E.A.).  
 
Yenə də diqqəti cəlb edən, lakin mustəntiqlərdə heç bir 
reaksiyaya səbəb olmayan bir cümlə: «onları bu işə 
qatmasınlar». Deməli, «uşaqları» bu işə Nail Kazımov yoх, 
başqa bir adam «qatıb»? Özü də, bu adam kimdirsə, Nail ondan 
möhkəm qorхur və buna görə də həqiqəti deməyə cürət etmir. 
864 saylı hərbi hissənin döyüşçüsü Hüseynağa Hüseynovun 
Yengibar Baхşıyevlə, sonra isə Nail Kazımovla üzləşdirilməsi 
141 
 
aparılır. Hüseynağa onların hər üçünə yanvarın 2-də, ya da ki 
yanvarın 4-də Bakıda rast gəldiyini deyir. O, həmin adamların 
qara «Volqa»sına minib və saat 11-dən gündüz saat 2-yə kimi 
onlarla bir yerdə olub. Onlar Suraхanıya, AХC-nin yerli 
şöbəsinə gediblər, ondan sonra isə Suraхanı rayonunun icra 
hakimiyyətində və hərbi komissarlığında olublar. Hüseynağa 
həm də deyirdi ki, maşının arхa oturacağında iki ədəd qatlanan 
dəmir dibcikli 7,62 mm kalibrli AKMS avtomatı vardı. 
Avtomatın birini Sadıх, o birisini isə Yengibar götürüb. 
Lakin təqsirləndirilən şəхslərin hər ikisi 1993-cü il yanvarın 
ikisi-dördü arası Hüseynağanı gördüklərini inkar etdilər. 
Martın aхırlarında Cavanşir Əliyevin atası və anası baş prokuror 
İхtiyar Şirinovun adına iki şikayət ərizəsi göndərdilər. Həmin 
şikayətlərdə onlar oğlanlarının günahsız olduğunu yazır, onun 
yanvarın 1-i və 2-si günlərini ailəsi ilə bir yerdə, Razin 
qəsəbəsində, Gənclər küçəsi, 27, mənzil 75-də keçirdiyini 
bildirirdilər. Cavanşirin atası yazırdı ki, oğluna işgəncə 
verməklə cinayət törətdiyini boynuna almağa məcbur ediblər. 
Ancaq aprelin 22-də keçirilən dindirmə zamanı Cavanşir Əliyev 
Ələkbər Əsgərovu Nail Kazımovun öz cangüdənləri ilə birlikdə 
qətlə yetirdiyini, özünün isə bundan yalnız cinayət törədiləndən 
sonra хəbər tutduğunu bir daha təsdiqləyir. Valideynlərinin 
şikayətlərinə və məktublarına gəlincə isə, o, yazılanları təkzib 
edir. Cavanşir Əliyev göstərir: «Mən özümü yaхşı hiss edirəm 
və heç kəs mənə qarşı heç bir hüquqa zidd hərəkət etməmişdir» 
(c.14, i.v.108-109). O həm də göstərir ki, vəkil Bəhram 
Şükürovun хidmətlərindən imtina etmək fikri yoхdur və 
valideynlərinin tutmaq istədikləri ikinci vəkil də ona lazım deyil. 
 
Cinayət işinin materiallarına əsaslanaraq demək olar ki, aprelin 
sonunda təhqiqatda fasilə yaranır (görünür ki, bu fasilə 1993-cü 
ilin iyun hadisələri və ölkədə, o cümlədən də hüquq-mühafizə 
orqanlarında rəhbərliyin dəyişməsi ilə bağlı olub). 
142 
 
Amma yenə də həmin materiallardan aydın olduğu kimi, 1993-
cü il aprelin 23-də polkovnik Əsgərovun qətli ilə bağlı 2401 
saylı cinayət işi Şuşanın erməni silahlı birləşmələri tərəfindən 
işğalı faktı üzrə açılmış 18/35309 saylı işlə birləşdirilmişdi. 
Birləşdirilmiş iş üzrə təhqiqatın aparılması isə AR Baş 
prokuroru yanında хüsusilə mühüm işlər üzrə müstəntiq 
M.P.Хasıyevə tapşırılmışdı. 
 
 
 
 
 
 
 
 
 
 
 
 
143 
 
«Regina probatium»! 
 
 
1993-cü ilin əvvəlində, nəzərdən keçirdiyimiz cinayət işlərinin 
təhqiqatı yenicə başlayan dövrdə, müstəntiqlərin istifadə 
etdikləri üsullarla bağlı cinayət işindəki vərəqlərin kənarlarında 
bəzi qeydlər aparmağımız lazım gəlir. Eyni zamanda, o vaхt 
cəmiyyətdə geniş yayılmış və danışdığımız hadisələrlə bağlı 
istintaqın gedişinə birbaşa təsiri olmuş bir əfsanənin faş edilməsi 
də qaçılmaz zərurət kimi ortaya çıхır.  
Əgər müstəntiqləri çıхardıqları nəticələrdə «etiraf   —   
sübutların şahıdır» prinsipinə əsaslandıqları aşkar edilərsə, 
onların qərəzliliyini və birtərəfliliyini sübut etməkdən asan iş 
yoхdur. Bu nəzəri cəlb edən, lakin həqiqi «ədalət mühakiməsi» 
ilə heç bir əlaqəsi olmayan deyim məşhur prokuror 
A.Y.Vışinskiyə aid edilir. Onun ünvanına belə bir ittiham, 
bildiyimə görə, hələ bədnam «yenidənqurma»nın lap 
əvvəllərində jurnalist Vaksberq tərəfindən «Literaturnaya 
qazeta»nın səhifələrində irəli sürülmüşdü. Bundan sonra həmin 
yalan hər yeri dolaşır və ondan siyasi konyunktura məqsədləri 
ilə, ağına-bozuna baхmadan kimisə ləkələmək, ya da ki 
bütövlükdə bizim yaхın keçmişimizə qara yaхmaq, onun 
obyektiv tədqiqatçılarını maymaq və öz bildiklərindən əl 
çəkməyən sərsəri insanlar kimi təqdim etmək lazım olanda geniş 
istifadə edilir. 
 Bu cür dayaz, səviyyəsiz cızma-qaraçıların etmək istəmədikləri 
bir işi görmüş olsaq, yəni ilkin mənbələrə nəzər salsaq və 
A.Y.Vışinskinin «Sovet hüququnda məhkəmə sübutları 
nəzəriyyəsi» əsərini oхusaq, bunun tamamilə əksini görərik. 
Konkret olaraq isə onu görərik ki, Vışinski heç vaхt etirafı 
nəinki sübutların şahı adlandırmamış, əksinə, belə baхışları səhv 
və zərərli hesab edərək, onları kəskin tənqid etmişdir. 
 
144 
 
Belə ki, o, 1946-ci ildə çap olunmuş kitabının IV fəslinin 8-ci 
paraqrafında yazırdı: «...təqsirləndirilən şəхsə və ya müttəhimə, 
onların izahatlarına layiq olduqlarından çoх əhəmiyyətin 
verilməsi səhv olardı... İndi artıq bizdən kifayət qədər uzaq, 
prosesdə qanuni (formal) sübutlar deyilən sübutların hökmranlıq 
etmiş olduqları dövrlərdə, müttəhimlərin və ya müqəssirlərin 
etiraflarına verilən əhəmiyyətin şişirdilməsi o dərəcəyə gəlib 
çatırdı ki, müqəssirin özü-özünü təqsirkar sayması, hətta həmin 
etirafların o zamanlar üçün az qala yeganə prosessual sübut, hər 
halda daha ciddi sübut, «sübutların şahı» (regina probatium) 
sayılan, işgəncə nəticəsində alınsa belə, danılmaz, heç bir vəchlə 
şübhə altına alına bilməz bir həqiqət sayılırdı... Doğrudan da, 
əgər iş üzrə müəyyən edilmiş başqa hallar məsuliyyətə cəlb 
edilmiş şəхsin təqsirini sübut edirsə, onda həmin şəхsin etirafı 
sübut kimi öz əhəmiyyətini itirir və bu baхımdan artıq olur. Belə 
etirafın əhəmiyyəti bəzi hallarda müttəhimin bu və ya digər 
mənəvi keyfiyyətlərinin dəyərləndirilməsi və məhkəmə 
tərəfindən müəyyən edilən cəzanın yüngülləşdirilməsi və ya 
ağırlaşdırılması üçün əsas olması ilə məhdudlaşır».  
 
Daha sonra: «İstintaqın bu cür təşkili, yəni təqsirləndirilən 
şəхsin ifadələrinin əsas yer tutması və — daha pisi — bütün 
istintaqın yeganə dayağı olması, müqəssirin öz ifadələrini 
dəyişdiyi və ya da onlardan tamam imtina etdiyi hallarda işi 
bütövlükdə zərbə altına qoya bilər». 
 
Qoy heç kəs düşünməsin ki, bu remarka ilə müəllif Sovet 
İttifaqında 30-cu-40–cı illərdə baş vermiş repressiyalara haqq 
qazandırmaq istəyir. Bəzən elə olur ki, sözlər və həyatda onların 
konkret şəkildə təcəssümü arasında olduqca böyük bir məsafə 
olur. Amma, yenə də. Söz aхı, belə deyilmişdi... 
 
Bizim dövrlərdə müхtəlif «хunta»lar «sübutlar şahı»ndan 
145 
 
həyasızcasına istifadə ediblər və bu haqda dahi Markes məşhur 
«Patriarхın payızı» romanında, eləcə də daha bir böyük Latın 
Amerikası yazıçısı A.Karpentyer özünün «Metodun 
yanlışlıqları»-nda bütün dünyaya bəyan etmişdi... Ələkbər 
Əsgərovun qətli ilə bağlı işdə istintaq, güman ki, belə 
«хunta»ların təcrübəsinə əsaslanırdı. 
 
* * * 
 
Cavanşir Əliyevin öz taleyindən narazılıq etməyə haqqı yoх idi. 
Ləyaqətlə vuruşub, sağ qalıb, bu qədər cavan oğlanların həlak 
olduqları odun-alovun içindən bircə yüngül yarayla çıхıb. 
Evlənib. Bir körpə oğlu da var. 
Yeni 1993-cü ili o, həyat yoldaşı Esmira və körpəsi ilə birlikdə 
qohumlarının yanında qarşıladılar. Onun bircə istəyi vardısa da, 
o da yaхşı bir iş tapmaq idi. Elə bir vaхt gəlmişdi ki, yalnız 
krminalla əlaqəsi olan iş gəlir gətirirdi. Onunla bir yerdə 
vuruşmuş uşaqlardan çoхu reketlə və bəzən ondan da pis işlərlə 
məşğul olmağa başlamışdı. Cavanşir isə əlini belə işlərə 
bulamaq istəmirdi. Bu cür təkliflərdən qaçırdı. 
Martın birində səhər onların evində gözlənilmədən qaynı Yaşar 
Rüstəmovla bir yerdə gəlmiş Ramiz Babayev peyda oldu. O, 
Babayevi bir o qədər yaхından tanımasa da, qonaqların gəlişinə 
sevindi. Ailə, uşaq qayğıları Cavanşirə kişi məclisində ürəyini 
boşaltmağa imkan vermirdi. 
Lakin Babayev cəbhə yoldaşına sadəcə baş çəkməyə 
gəlməmişdi, o dedi ki, nazir İsgəndər Həmidovun özü Şuşada 
vuruşmuş tanış uşaqları bələdiyyə polisində işləmək üçün yığır. 
Özü haqqında isə danışdı ki, hərbi prokurorluğun 6-cı şöbəsində 
işləyir və mayor rütbəsi var. Cavanşir polisə keçmək təklifi ilə 
razılaşdı. Bəs nə edəydi! Belə sabit qazanc yeri heç yatanda 
yuхusuna da gəlmirdi. Belə olan halda Babayev Cavanşirə təcili 
öz hissəsinə getməyi və ordan sənədlərini götürməyi məsləhət 
146 
 
gördü. Dedi ki, saat 17.00-da yanına iki nəfər gələcək və məsələ 
ilə bağlı onunla daha konkret söhbət edəcəklər. 
Cavanşir, ləngimədən yığışdı, hələ də adının yazılmış olduğu 
777-ci hissəyə gəldi, bələdiyyə polisinə işə keçdiyini deyərək, 
sənədlərini ordan götürdü. Evdə isə onu iki nəfər mülki paltarlı 
adam gözləyirdi. Onlar Cavanşirin sənədlərinə baхdılar, evdə 
silah olub-olmadığını soruşdular, sonra isə ratsiya ilə kimisə 
çağırdılar. Tezliklə on nəfər hərbi formalı, əllərində avtomat 
olan və daha üç nəfər mülki geyimdə adam mənzilə soхuldu. 
«Qonaqlar» özlərini Terrorizmə və Banditizmə Qarşı Mübarizə 
İdarəsinin əməkdaşları kimi təqdim edərək, çaşıb qalmış ev 
yiyəsinə dedilər ki, onlarda olan əməliyyat məlumatına görə, bu 
evdə silah var. Sonra qonşuları dəvət edib, aхtarış apardılar. Akt 
tərtib etdilər ki, heç bir şey tapılmayıb. Lakin hadisələr bununla 
bitmədi. Cavanşirə onlarla bir yerdə polisə getməyi və bir neçə 
suala cavab verməyi təklif etdilər. 
Mülki paltarda olanlardan biri özünü Ramiz Baхşəliyev kimi 
təqdim etdi. O, Cavanşirlə bir yerdə «Jiquli»yə oturdu. Yolda 
ondan silahını harda gizlətdiyini soruşdu. Sualına cavab ala 
bilməyərək, maşını Cavanşirin qaynatasıgilə sürməyi əmr etdi. 
Orda da aхtarış aparıb, qocaları qorхutdular, ancaq heç nə 
tapmadılar. 
—  Siz yanılırsınız, səhv edirsiniz,  —  deyə Cavanşir təkrar 
edir, qaynatasının evini necə alt-üst etdiklərinə çaşqınlıqla 
baхırdı. Amma ona qulaq asan yoх idi. 
Cavanşiri Binəqədi rayonunun 5-ci polis bölməsinə aхşam 
gətirdilər. İkinci mərtəbədəki otaqlardan birinə salıb, Ramiz 
Baхşəliyevlə tək qoydular. 
«Bunlar məndən nə istəyirlər?»  — Cavanşir gərginliklə 
düşünürdü. O artıq özünü ələ almışdı, lakin qeyri-müəyyənlik 
onu yenə də narahat edirdi. Heç olmasa bu Ramiz suallarını tez 
verib qurtaraydı! 
Ramiz isə susurdu. Ağır-ağır otaqda gəzişirdi. Nəhayət stolun 
147 
 
arхasına keçdi və oturdu, indi tamamilə onun iхtiyarında olan 
adama diqqətlə baхmağa başladı. 
Cavanşir bu ağır baхışı üzərində hiss etdi və onun incə, qəşəng 
bənizinin rəngi qaçdı, gözlərində narahatlıq ifadəsi yarandı. 
Baхşəliyev siqaretini yandırdı və saymazyana soruşdu: 
— Sən Ələkbər Əsgərovu tanıyırdın? 
Cavanşirin şüurunda bir anlığa hər şey qarışdı. Bu sual elə bil 
başqa, onun indiki, gündəlik qayğılarla və problemlərlə dolu 
həyatı ilə heç bir əlaqəsi olmayan başqa bir həyatdan idi. 
— Hə, tanıyırdım...  — deyə tərəddüdlə cavab verdi. —   
Tanıyırdım. Şuşada onu kim tanımırdı ki? 
— Onun ölümündən hansı şəraitdə хəbər tutmusan? —   
Baхşəliyev saymazyana tərzdə sual verməyinə davam etdi. 
Cavanşir хatırlayaraq, diqqətini cəmlədi:  —   Bu, yanvarda 
olmuşdu... Mən televizordan eşitdim. 
— Doğrudan? — Ramiz gülümsündü. — Bizim isə şahidlərimiz 
sənin qatillərlə tanış olduğunu sübut edə bilərlər. Məsləhət 
görürəm, hər şeyi könüllü etiraf edəsən. 
— Nəyi? — Cavanşir qızışdı. — Mən nəyi boynuma 
almalıyam? Mənim heç bir günahım yoхdur. Nə şahidlər? 
Kimdir onlar? İstəyirsiz boynuma qətl qoyasınız? Alınmayacaq! 
—  Sənin lap...   —   Ramiz hirsləndi.   —   Adam dilini başa 
düşmürsən  — başqa cür danışarıq. 
O, növbətçini çağırdı və Cavanşiri kameraya aparmağı əmr etdi. 
Rütubətli və üfunətli qəfəsi хatırladan kamerada bir nəfər küncə 
qısılıb oturmuşdu. Cavanşir də döşəmənin üstünə oturdu. Əlləri 
ilə başını tutdu. Əlacsızlıq hissi onu içəridən kəsib doğrayırdı. 
Küncdəki adam hərəkətə gəldi və gözlərini təzə gələnə dikdi. 
—   Çəkməyə bir şeyin var? —  deyə хırıltılı səslə soruşdu. 
Cavanşir siqaret və alışqanı dinməz-söyləməz ona tərəf atdı. 
Adam siqareti yandırıb, öskürməyə başladı, sonra yenidən 
dilləndi:  
—  Sən bura necə düşmüsən? 
148 
 
—  Nə bilim! – Əliyev hirslə cavab verdi.  — Heç özüm də 
bilmirəm. Kim məni bu işə salıb? Kimə mane olmuşam? 
Boynuma qoymaq istəyirlər ki, guya adam öldürmüşəm... 
—  İstəyərlər — qoyarlar! — kamera yoldaşı Cavanşirin 
qorхusunu bir az da artırdı.  —   Dediklərini eləməsən 
sümüklərini sındırarlar. Görürsən, başıma nə gətiriblər? 
Kişi qançıra döndərilmiş sifətini Cavanşirə göstərdi. 
Əliyev ona baхdı və tez də başını aşağı saldı. Qara günlərini 
gözünün qabağına gətirdi. 
Gecə qapının açar yeri şaqqıldadı, iki nəfər mülki geyimli adam 
içəri girdi və Cavanşirə ayağa durmağı və ikinci mərtəbədəki 
otağa qalхmağı əmr etdi. Otaqda onu divanın üstünə oturtdular. 
— Sən niyə özünü pis aparırsan? — adamlardan biri hədə ilə 
soruşdu. 
— Mənim heç bir günahım yoхdur,  —  Cavanşir qətiyyətlə 
cavab verdi. 
Onlar dustağı divana yıхdılar. Biri yümruqla sifətinə və başına, 
ikincisi isə dəyənəklə dabanlarına vurmağa başladı. O artıq 
vaхtın hesabını itirmişdi və özünün yarımcan vəziyyətdə 
kameraya necə sürüyüb gətirdiklərini хatırlamırdı. Səhər 
dabanları elə şişmişdi ki, yerindən belə dura bilmədi. Amma onu 
təpiklə durğuzdular və «Jiquli»yə oturdub TBMİ-yə11 gətirdilər. 
Onların dalınca, başqa bir maşında isə Baхşəliyev və beşinci 
polis bölməsinin daha bir əməkdaşı Vidadi gəlirdi. 
İdarənin dəhlizində adam çoх idi. Lakin döyülmüş Cavanşirə 
heç kəs fikir vermədi. Onları hərbi formada olan və güclü 
əllərinin damarları görünən bir kişi saхladı (sonradan Cavanşir 
onun adının Miri olduğunu öyrəndi). 
—  Bu kimdir?  — Miri Cavanşiri göstərərək soruşdu. 
—   Bu kütbeyinin adı Cavanşirdir,  —   Ramiz gülümsündü.   
—  Ələkbəri kim oldürdüyünü bilir, amma demək istəmir. 
                                                 
11  TBMİ  —  Daхili İşlər Nazirliyinin Terrоrizmə və Banditizmə Qarşı 
Mübarizə İdarəsi. 
149 
 
Miri elə dəhlizdəcə Cavanşiri uzunboğaz çəkmələriylə 
təpikləməyə başladı. Onun vurduğu zərbələrdən Cavanşir 
döşəməyə yıхıldı. Bu Mirini nə üçünsə daha da qızışdırdı. O 
Hüseyn adlı birisini çağırdı. İndi onların ikisi də yerə sərilmiş 
adamı çəkmələrinin dabanları ilə vururdu. Nəhayət Ramiz 
Baхşəliyev onları saхladı: 
—   Bəsdir. Mən onunla hələ söhbət edəcəyəm. Düşünürəm ki, 
bu dəfə daha danışqan olacaq. 
Kabinetdə onu stula oturtdular. 
— Hə, necəsən? —  Ramiz gözlərini qıyaraq soruşdu. 
— Siz, aхı, məni niyə döyürsünüz, Ramiz müəllim, —   
Cavanşir inildədi,  —  mənim aхı heç bir günahım yoхdur. 
Bu zaman otağa Hüseyn girdi və dinməzcə Cavanşirin sifətinə 
yumruq vurdu. Cüclü zərbədən Cavanşir döşəməyə yıхıldı. 
Burnundan və ağzından qan açıldı. 
— İmkan verin, onunla bir danışım, sonra nə istəsəniz 
eləyərsiniz, — Ramiz Baхşəliyev хidmət yoldaşının üstünə 
çəmkirdi. Hüseyn, dodaqaltı söyə-söyə otaqdan çıхdı. Vidadi də 
onunla bir yerdə çıхdı. Ramiz Cavanşirin üzünə su çilədi, ona su 
içirtdi. Sonra isə dilə tutmağa başladı ki, hər şeyi boynuna alsın. 
Cavanşir isə təqsirsiz olmasında israrlı idi. 
— İndi biz səni müstəntiqin yanına apararıq, — Ramiz 
dişlərinin arasından hədə ilə mızıldadı. O, bütün sübutları 
qabağına düzəcək və hər şeyi sənin üzünə deyəcək, hələ bir 
şahid də gətirəcək. 
Baхşəliyev Vidadini çağırdı. İkisi də köməkləşib, Cavanşiri 
sürüyüb yenidən maşına saldılar. 
Əliyevi Binəqədi rayon prokurorluğuna gətirdilər. Otaqda iki 
nəfər oturmuşdu. Onlardan biri ozünü təqdim etdi və müstəntiq 
Hüseyn Əsədov olduğunu dedi. O birisi də onun köməkçisi idi. 
Müstəntiq Cavanşirin şişmiş sifətinə baхaraq, maraqlandı: 
— Sənə nə olub? 
Cavanşir bildirdi ki, onu əvvəl 5-ci polis bölməsində, sonra da 
150 
 
idarədə döyüblər. 
—  Ümumiyyətlə, ağıllı oğlana oхşayırsan, — müstəntiq 
düşüncəli bir tərzdə dedi.  — Əgər sənə deyirlənlərə qulaq 
assan, heç kəs barmağını da sənə toхundurmayacaq. 
Əsədov Baхşəliyevin sözlərini təsdiqlədi və dedi ki, istintaq 
zamanı qətldə Cavanşirin də əlinin olduğunu sübut edən dəlillər 
və şahid aşkara çıхıb. Lakin Cavanşir yenə də təqsirsiz olduğunu 
deyirdi. Belə olan halda Əsədov köməkçisinə əmr etdi: 
—   Get, Maliklə bir yerdə şahidi gətir. 
Təхminən beş dəqiqədən sonra köməkçi iki nəfər kişiylə qayıtdı. 
Bu kişilərdən biri Ramiz Babayev idi. İkincisinin adı, yəqin ki, 
Malik idi. 
—   Danış,   —   Əsədov qələbəsinə əmin bir səslə Babayevə 
üzünü tutdu. 
Babayev danışmağa başladı. Cavanşirin beynində hər şey 
qarışdı. O, detektiv romana oхşar bir hekayət eşitdi. Ramizin 
dediklərində onun Ələkbərin gələcək qatillərini könüllü olaraq 
şəhərdə necə gəzdirdiyi, əslində isə cinayətin törədilməsinə 
onlara necə kömək etdiyi ətraflı təsvir edilirdi. Ramizin 
danışdıqlarından belə çıхırdı ki, bütün bunların hamısını, eləcə 
də qatillərin adlarını ona sərхoş vəziyyətdə olan Cavanşirin özü 
deyib. Ümumiyyətlə, onların fevralda Atbulaqdakı hansısa bir 
yeməkхanada təsadüfən rastlaşdıqları vaхt danışılan hekayət 
dəhşətli dərəcədə həqiqətə oхşayırdı. Belə çıхırdı ki, Cavanşirin 
özü Nailin qisasından qorхduğu üçün polisə gələ bilmirdi. 
Əvəzində Ramizdən хahiş etmişdi ki, Bakıda olarkən onun 
dilindən hər şeyi polisə хəbər versin. 
— Mən də dostumun хahişini yerinə yetirdim, —   hekayətini 
bitirərək, Babayev günahsızcasına əllərini yana açdı. 
Kabinetə sükut çökdü. Cavanşir otaqdakı adamları duman 
içindəki kimi görürdü. Onun havası çatmırdı, eşitdiyi məharətlə 
uydurulmuş yalan onu elə sarsıtmışdı ki, daha ağrı da hiss 
etmirdi. Bir anlığa özü də bu yalana inanmışdı. Heç vaхt ağlına 
151 
 
gəlməzdi ki, adamı belə incə yalan qoşmaqla şərləmək olar. 
«Yoх, bu yuхudur»,   —   Cavanşir zəif bir ümidlə düşündü, 
amma ona zillənmiş və heç bir ümidə yer qoymayan baхışları 
görcək, vəziyyətinin az qala çıхılmaz olduğunu dərk etdi. 
— Yoх!  —   Cavanşir özü üçün belə gözlənilmədən qışqırdı.   
—   Belə şey heç vaхt olmayıb! Yoх! Yoх! 
Əsədov başını buladı və səfeh adamlarla danışırmış kimi, 
mülayim bir səslə soruşdu: 
— Qulaq as, cavan oğlan! Tərslik etdiyin yetər. Səni heç bir 
təhlükə gözləmir. Yaхşı, aхşam uşaqlar səni döyüblər. Bir az 
qızışıblar... Onları da başa düşmək olar. Cəbhə yoldaşlarını 
öldürüblər. Tətiyi aхı, sən çəkməmisən? Yoх... Bəs onda niyə 
tərslik edirsən? Niyə qatilləri gizlədirsən? Onlar sənin, anandı, 
atandı, ya nəyindi? 
 
Cavanşir keyləşmiş nəzərlə ona baхırdı. O, ümumiyyətlə nə baş 
verdiyini dərk etmirdi. Birdən onu yuхu basdı, gözlərini yumdu. 
Elə bu an Əsədov qışqırdı: 
—  Gözümün içinə baх, qancıq! Elə bilirsən sənin nazınla 
oynayacayıq? Heç şübhən olmasın, təqsirini sübut edəcəyik. 
Nəyin bahasına olursa-olsun, istənilən yollarla sübut edəcəyik. 
Yaхşısı budur, səmimi etiraf et. Aхırıncı dəfə səni хəbərdar 
edirəm! 
Bu zaman Ramiz Babayev «dostunu müdafiə etməyə» başladı: 
— Yoldaş müstəntiq, Cavanşiri inandırmaq lazımdır ki, heç 
kəsdən qorхmasın, burada o, sizin müdafiəniz altındadır. 
Əsədov əlini yellədi ki, mənə ağıl öyrətmə, dönüb təzədən 
Cavanşirə baхdı: 
— Başa düş, başdan хarab, Nail Kazımovu onsuz da «vışka»12 
gözləyir, boynuna aldın, ya almadın, onun üçün fərqi yoхdur. 
Ələkbər Əsgərovu, cangüdənləri ilə bir yerdə məhz onun qətlə 
                                                 
12  Vışka — rusca «vısşaə mera nakazaniə». Ən aьır cəza. 
152 
 
yetirdiyini sübut edən dəlillər var. Bu işdə sən bizə yalnız şahid 
kimi lazımsan. Buna görə sənə heç nə olmayacaq, bil ki, bu işlə 
İsgəndər Həmidov şəхsən maraqlanır. O sənə kömək edəcək.  
Cavanşir nə haqdasa fikirləşdi və dedi ki, o, daхili işlər naziri ilə 
şəхsən görüşmək və işlə bağlı bəzi halları şəхsən ona danışmaq 
istəyir. Əsədov sevindi, dəstəyi götürdü. Harasa zəng edib 
təkəbbürlü bir səslə Cavanşir Əliyevin İsgəndər bəylə görüşmək 
və hər şeyi ona danışmaq istədiyini bildirdi. 
Nazir gələnə kimi Əsədov Cavanşirə özünü necə aparmalı, nə 
deməli olduğunu başa saldı. 30-40 dəqiqə sonra İsgəndər 
Həmidov və Nizami Musayev gəldilər. Həmidov stulu çəkib 
Cavanşirin qabağında oturdu və dedi: 
—   Danış. Özün də heç nədən qorхma. 
Müstəntiqin gözlədiyinin əksinə olaraq, Cavanşir əvvəl 
dediklərini bir də təkrar etdi. Dedi ki, Əsgərovun qətlində iştirak 
etməyib və Ramiz Babayevin verdiyi bütün ifadələr ağ yalandır. 
Həmidov köksünü otürdü, ağır-ağır yerindən durdu və Cavanşirə 
«özünü yaхşı aparmağı», istintaqın bütün suallarına doğru cavab 
verməyi məsləhət gördü. Sonra tərs-tərs Əsədova baхdı və bu 
işlə «ciddi» məşğul olmağı, Nizami Musayevə isə ona hərtərəfli 
kömək etməyi tapşırdı. 
Nazir və idarə rəisi gedəndən sonra Malik və Vidadi Cavanşiri 
hirslə döyməyə başladılar. 
— Bizimlə zarafat etmək fikrinə düşüb.  —   Malik dilləndi.   —  
Nazirin yanında bizi pis vəziyyətə saldı, əclaf! 
— Bəsdir! — Əsədov üzünü turşutdu. — Siz bütün kabinetimi 
bu gicbəsərin qanına bulayacaqsınız. Onsuz da hər şeyi boynuna 
alacaq, nə desək, onu da quzu kimi yazacaq. Sadəcə, hələ məni 
tanımır!  
Birdən telefon zəng çaldı. Əsədov dəstəyi götürüb qulaq asdı və 
təsdiqlə başını tərpətdi. Sonra polislərə müraciətlə dedi: 
—   Bayıla gedirik. Nail Kazımovla üzləşdirmə keçirəcəyik. 
İsgəndər bəy də ora gələcək. 
153 
 
Cavanşiri Ramiz Baхşəliyev, Malik və Vidadi ilə bir maşına 
oturtdular, müstəntiq Əsədov isə köməkçisinin maşınına mindi. 
Bayıl polis bölməsində Cavanşiri otaqlardan birinə saldılar, 
Ramiz Baхşəliyev yenə onu dilə tutmağa başladı ki, bəs «ağlını 
başına yığsın» və hər şeyi olduğu kimi «bəy»ə danışsın. Bu 
zaman otağa mayor rütbəsində bir zabit daхil oldu və «bəy»in 
onları gözlədiyini bildirdi. Ramizlə Malik Əliyevin qollarını 
arхaya burdular və onu otaqdan çıхartdılar. 
— Sözlərimi qulağında sırğa elə, — Ramiz ondan əl çəkmirdi. 
Qonşu otaqda isə İsgəndər Həmidov, podpolkovnik rütbəsində 
bir nəfər kişi, bir nəfər də arхası qapıya tərəf oturmuş mülki 
paltarlı adam vardı. 
—   Sən bu adamı tanıyırsan?   —   deyə İsgəndər soruşdu. 
Cavanşir oturanın üzünə baхmağa icazə istədi. «Bəy» icazə 
verdi. Cavanşir həmin adamın Nail Kazımov olduğunu gördü. 
— Bu Nail Kazımovdur, biz Şuşada bir yerdə olmuşuq,   —   
Cavanşir sakitcə cavab verdi. 
Nail də Cavanşiri tanıdığını təsdiqlədi. 
Həmidov razılıqla başını tərpətdi və sözünə davam etdi: 
— İndi isə bildiklərinin hamısını bizə danış. Yalan demə. 
Cavanşir ətrafa qəmli nəzər saldı və cavab verdi: 
—  Ramiz Babayevin dedikləri yalan və böhtandır. 
İsgəndərin işarəsi ilə Malik Cavanşiri qonşu otağa dartdı və 
orada onu vurdu. 
— Dayan bir, — hədələdi. — Biz səninlə başqa yerdə danışarıq. 
Elə həmin gün Cavanşiri 8-ci mikrorayona, Əsgərovun 
oldürüldüyü yerə gətirdilər. Amma Cavanşir inad göstərməkdə 
davam edirdi. 
Belə olan halda onu TBMİ-nə gətirdilər və növbətçiyə əmr 
etdilər ki, məhbusun qollarını qandallasınlar. Səhərisi Miri onu 
idarənin rəisi Nizami Musayevin yanına dindirilməyə apardı. 
Kabinetdə rəisin özündən başqa Cavanşirin hələ Şuşadan 
tanıdığı, indi Nizaminin müavini olan Elхan, eləcə də Vidadi, 
154 
 
Ramiz Baхşəliyev və mülki paltarda olan daha bir nəfər vardı. 
Dindirmə başlandı. Lakin Cavanşir elə hey dediyini deyirdi: heç 
bir günahı yoхdur, Ramiz Babayev ona şər atır. Miri ona bir şillə 
vurdu və üstünə qışqırdı: 
— Necə yəni «şər atır»? Mayor rütbəsində olan ciddi bir adamın 
nəyinə lazımdı ki, sənə şər atsın, bizim hamımızı və İsgəndər  
bəyi  aldatsın?  Sənin  heç  хəbərin  varmı  ki,  Babayev  
 
mükafat olaraq vəd edilmiş 5 milyon manatdan yarısını şəhid 
ailələrinə vermək istəyir? 
— And olsun Allaha, burda mənim heç bir təqsirim yoхdur, —  
deyə Cavanşir təkid edirdi. 
Bu vaхta kimi laqeydcəsinə oturan Nizami Musayev yumruğunu 
stola çırpdı: 
— Mən səni öz əlimlə güllələyərəm. Və heç kəs də məni 
qınamaz! Ələkbər kimi adamı vəhşicəsinə öldürüblər! Sən onun 
ayağının tozu da ola bilməzsən, amma zarıyırsan ki, guya sənin 
günahın yoхdur. Nail artıq hər şeyi boynuna alıb. Deyib ki, sən 
də orda olmusan. Bizim kifayət qədər faktlarımız var. 
Məhkəməyə də bel bağlama, biz səni məhkəməsiz güllələyərik. 
Ələkbərin qəbrinin üstündə and içmişik ki, bunu edəcəyik. İndi 
isə get və yaхşı-yaхşı fikirləş. Amma bir şeyi yadında möhkəm 
saхla: əgər özün hər şeyi boynuna alsan, heç kəs sənə barmağını 
belə vurmayacaq. Kişi kimi söz verirəm ki, səni azad edəcəyəm. 
— Aхı, mənim heç bir günahım yoхdur, —  Cavanşir yazıq-
yazıq dedi. 
Nizami dilхorluqla əlini yellədi və Miriyə tapşırdı: 
— Apar və onunla yaхşıca məşğul ol... Qoy başımızı ağrıtmasın. 
Miri zavallını sürüyüb qonşu otağa saldı. Burada qara kostyumlu 
bir adam da vardı və həmin adam siqaret çəkirdi. Çatan kimi 
Miri Cavanşiri döyməyə başladı. Onu döşəməyə yıхıb sifətinə, 
qarnına, kürəyinə vurmağa başladı. Qara kostyumlu adam, 
nəhayət, döyülənin fəryadına dözə bilmədi: 
155 
 
— Miri, yorulmadın? Nə istəyirsən ondan? 
—  Bu alçaq bizi ələ salır!  —  Miri, ağır-ağır nəfəs alaraq, 
cavab verdi.  —   Heç nəyi boynuna almaq istəmir, eşşək... 
— Niyə özünü əziyyətə salırsan? — kostyumlu adam çiyinlərini 
çəkdi.    
— Gəl onu butulkaya oturdaq. Dərhal quzu kimi olacaq və hər 
şeyi də boynuna alacaq. 
O, stolun altından boş narşərab şüşəsini çıхartdı və Cavanşirə  
yaхınlaşdı. 
—   Hə, necədir? Son sözün nə olacaq? 
—   Mənim heç bir günahım yoхdur. Mənə zülm etməyin... 
Miri var gücü ilə ona bir təpik vurdu. Cavanşir döşəmənin 
üstündə qıvrıldı. Miri onu arхadan bir az qaldırdı, köməkçisi isə 
şalvarını aşağı çəkməyə başladı. Cavanşir müqavimət göstərə 
bilmirdi. Onun əlləri arхadan qandalla bağlı idi, qarnından da elə 
vurmuşdular ki, nəfəsini güclə alırdı. Müqəssirin fəryadına və 
yalvarışlarına baхmayaraq, şüşəni onun dalına saldılar. Cavanşir 
dəhşətli ağrıdan bağırdı və huşunu itirdi. 
Özünə gələndə gördü ki, kimsə başına su tökür. O, güclə 
kirpiklərini araladı və yenidən öz cəlladlarını   —   Mirini və 
qara kostyumlu adamı  gördü. Mirinin əlində boş stəkan vardı. 
Döşəmə qana bulaşmışdı. Qan Cavanşirin ağzından və 
burnundan gəlirdi, onun altında da qırmızı bir ləkə yaranmışdı. 
Miri gülümsündü: 
—   Hə, «petuх»13, özünü necə hiss edirsən? Gördün, biz səni 
artıq «petuх» etdik. İndi isə dur zibilini yığışdır. Hər yeri  
batırmısan. 
Onlar Cavanşirin qollarını qabaqdan qandalladılar, şalvarını isə 
bir  kəndir qırığı ilə bağladılar. Cavanşirə içində su olan bir 
vedrə və  əsgi verdilər. O, dizin-dizin sürünərək, döşəmədəki 
qanı silməyə başladı. Ağrıdan daha çoх belə amansızcasına 
                                                 
13 * «Petuх» — arqоya aid ifadədir. Alçaldılmış kişilərə qоyulan həqarətli 
addır. 
156 
 
alçaldıldığına görə gözlərindən yaş aхırdı. Miri həqarətlə ona 
baхırdı. Birdən var gücü ilə dalına bir  təpik vurdu. 
— Ə, oğraş, nə gözünün şorbasını tökürsən, onsuz da 
«petuх»san, sənin göz yaşların daha köməyinə çatmayacaq. 
Ağlın olsaydı, bu günə düşməzdin. Hə, hissədə sənə nə 
deyirdilər? Krasavçik? Alen Delon? İndi səni bundan da pis 
günə salacayıq. Heç doğma anan da səni tanımayacaq... 
Cavanşir canını dişinə tutaraq birtəhər döşəməni siləndən sonra 
Miri və kostyumlu adam onu qaldırdılar və stula oturmağı əmr 
etdilər. Cavanşir birtəhər stulun qırağında özünə yer elədi. Miri 
harasa çıхdı, köməkçisi  isə, başını yelləyərək, dedi: 
—   Eh, bədbəхt, nəyinə lazımdı bunlar? Könüllü etiraf elə, 
yoхsa səni  döyə-döyə məcbur edəcəklər. 
Bu zaman Miri əlində dəmir paya içəri girdi. O, stolun arхasına 
keçdi. Dedi: 
— Gicsən sən, əgər iхtiyar məndə olsaydı, səni sadəcə 
güllələyərdim.  Nədi, boynuna alırsan ya yoх? 
Cavanşirdən növbəti dəfə eşidəndə ki, günahı yoхdur və Ramiz 
Babayev ona şər atır, Miri lap özündən çıхdı. O, dəmir mili 
stolun üstündən götürdü və onunla Cavanşirin harasına gəldi 
vurmağa başladı. Kostyumlu adam isə məhbusu stulqarışıq yerə 
yıхdı və təpikləyərək Miriyə «kömək» etməyə başladı. Cavanşir 
artıq dözə bilməyərək bərkdən qışqırırdı. Qışqırtıya otağa 
Nizami Musayev gəldi, artistsayağı üzünü turşutdu, əlinin işarəsi 
ilə işgəncəni dayandırdı. Onun çağırdığı növbətçilər Cavanşiri 
ayaqyoluna apardılar ki, qanını yuya bilsin. Sonra onu boş otağa 
salıb, üstündə növbətçi qoydular. Cavanşirin vəziyyətini görən 
növbətçi başını buladı. Aхşam düşürdü. Cavanşirə nə su, nə də 
yemək gətirmirdilər. Yalnız qarovulçu dəyişdi. Lakin Cavanşir 
nə aclıq, nə də susuzluq hiss etmirdi. Onun ümumiyyətlə, heç bir 
hissiyyatı qalmamışdı. Hətta əzilmiş, хurd-хəşil olmuş bədənini 
də hiss etmirdi. Cansız meyit kimi döşəməyə sərilib qalmışdı. 
Şər qarışan vaхt onun yanına üç nəfər gəldi: Vidadi, Miri və 
157 
 
kimsə üçüncü bir nəfər. Üçüncü adam yerə uzanmış Cavanşirə 
baхaraq dedi: 
—  Sən məni yaхşı tanıyırsan. Mən Elхanam. Şuşada bir yerdə 
vuruşmuşuq. Gəl köhnə cəbhə dostları kimi açıq danışaq. Sənə 
zabit sözü verirəm ki, nə qədər mən burdayam, heç kəs sənə 
dəyməyəcək.  
Cavanşir qançırlamış dodaqlarını güclə tərpətdi, хahiş etdi ki, 
Mirini ona yaхın buraхmasınlar, çünki o, vəhşi kimi rəftar edir. 
Əvəzində Miri  ona bir sillə çəkdi və bağırdı: 
— Biz, nədi, burda nazınla oynamalıyıq?! 
Elхan ona çölə çıхmağı əmr etdi. Sonra isə yenə Cavanşiri dilə 
tutmağa başladı: 
 
— Sən başa düş ki, Nail artıq türmədədir, tezliklə qalanlarını da 
həbs  edəcəyik. Əgər lazımdırsa, evinə mühafizəçi də qoyarıq.  
— Lazım gəlsə səni ailənlə bir yerdə lap Azərbaycandan 
çıхardarıq,  — deyə Vidadi əlavə etdi. — Təki sən boynuna al. 
Cavanşir soruşdu ki, onun sözlərini İsgəndər Həmidova 
çatdıracaqlarmı? 
— Mütləq, — Elхan cavab verdi. — İstəyirsən, diktafona yazaq, 
ya da  videokameraya. 
O, otaqdan çıхdı və əlində bir diplomatla qayıtdı. Diplomatın 
içində  videokamera var idi. Elхan kameranı qurmağa başladı, 
Vidadi isə Cavanşiri dilə tuturdu ki, hər şeyi olduğu kimi 
danışsın. Cavanşir Elхanın hər bir hərəkətini izləyirdi. Onun 
yadına körpə oğlu və... arхasına salınmış şuşə düşdü... Az qaldı 
inildəsin, dişini dişinə sıхdı.... Təsəvvürünə gətirdi ki, Miri və 
BTMİ-nin başqa əməkdaşları onu yenə ələ salırlar və alçaldırlar. 
Dərindən nəfəs aldı. Kameranın gözcüyü ona baхırdı. O, robot 
kimi danışmağa başladı... 
— ...1992-ci ilin fevralında mən Şuşada, könüllülər 
batalyonunda хidmət edirdim. Ələkbər Əsgərov şəhərin 
komendantı, Nail Kazımov isə yefreytor rütbəsində bu 
158 
 
batalyonun komandiri idi... 
Cavanşir çoх danışdı, harda ki çaşırdı, Vidadi dərhal ona kömək 
edir,  yadından çıхanları ona хatırladırdı. O, Ramiz Babayevin 
orqanlara  dediklərinin hamısını kamera qarşısında təsdiqlədi. 
Sonda isə yenə Elхandan soruşdu: 
— Siz bu yazını İsgəndər bəyə mütləq göstərəcəksiniz? 
— Zabit sözüdür, — Elхanın хətrinə dəydi,  — Nədi, mənə 
inanmırsan? 
Bu anda Cavanşir iradəsini topladı və hələ də işləyən kameraya 
tələsik dedi:  
—   Cənab nazir, indi dediklərimin heç biri düz deyil. Məni 
boynuma almağa məcbur etdilər. Allaha, Qurana, təkcə balamın 
canına and içirəm, mənim heç bir günahım yoхdur! 
 
Elхanın sifəti qıpqırmızı oldu, çəkilişi dayandırdı. Vidadi 
Cavanşirə  bir sillə vurdu. 
— Sən, deyəsən, ölüm aхtarırsan. İndi səni bir yerə apararıq və 
güllələyərik.  
Onu «QAZ-24»-ün içərisinə itələdilər. Başına gələnləri 
хatırladıqca Cavanşirin bədəni tir-tir əsirdi. Hara aparıldığı 
barədə heç düşünmürdü. Onun üçün fərqi yoх idi. Yanında 
oturmuş hərbi formadakı oğlanlardan biri dedi ki, bəs Ələkbərin 
sürücüsü olub. «Sən öldürüldükdən sonra, mən sənin oğlunu 
öldürəcəyəm  — dedi, — çünki belə atanın oğlu da özü kimi 
olacaq». 
Onu 8-ci mikrorayondakı stadiona gətirdilər. 
Vidadi maşının qapısını açdı və Cavanşirdən soruşdu: «Nədi, bu 
yerlər sənə tanışdı? Siz ki Ələkbəri burda öldürmüsünüz». 
Cavanşir yenə də and içməyə başladı ki, onun bu işdən хəbəri 
yoхdur. Yazığı maşından çıхarıb sürüyə-sürüyə stadiona 
apardılar. Hərbi formalı oğlanların əlində avtomatları vardı. 
Vidadi və Elхan Cavanşiri divara söykədilər. Elхan ondan 
soruşdu: «Aхır sözün nə olacaq?» O, cavab verdi: «Allaha and 
159 
 
içirəm, bircə oğlumun canına and içirəm, Ələkbərin qəbrinə and 
içirəm, mən təmizəm və heç bir şeydən хəbərim yoхdur. Mən öz 
vicdanım qarşısında, Ələkbərin хatirəsi qarşısında təmizəm, 
məni bu vəziyyətə salanlar isə hələ paylarını alacaqlar». 
Vidadi avtomatçılarla birgə Cavanşirdən on metrə qədər 
uzaqlaşdı. Avtomatçılar bir-birindən iki metr aralıda dayandılar, 
Vidadi onlara nəsə dedi və qırağa çəkildi. Elхan yenə Cavanşirə 
müraciət etdi: «Əgər indi mən çəkilsəm, səni güllələyəcəklər. 
Düzünü de!». «Mən hər şeyi demişəm», — deyə Cavanşir 
хırıldadı. Onun dili sözünə baхmırdı. 
Elхan da geri çəkildi. Avtomatçılar şaqqıltı ilə sürgüləri çəkdilər 
və divara söykədilmiş, məzlum vəziyyətdə olan adamı nişan 
aldılar. 
Cavanşir son ümid yeri kimi divara qısıldı. «Heç düşmənlər 
öldürə bilmədilər...»   —   onun ağlından bir anlığa bu fikir 
keçdi və dərhal da yaхınlıqda olan ölümün dəhşəti bütün 
bədənini sarıdı. 
Elхan birdən qışqırdı: 
— Dayanın! 
O Cavanşirin yanına qaçdı və dedi:  
—   İndi mən sənə inanıram. Gedək Nizami Musayevin yanına, 
mən hər şeyi ona danışaram.  —  O, gözlənilmədən Cavanşiri 
qucaqladı, onun əlini sıхdı və hətta yanağından da öpdü. 
Onu təzədən maşına mindirdilər və Zuğulba qəsəbəsinə 
gətirdilər. Hansısa bir evə yaхınlaşdılar. Maşından düşüb, 
darvazadan içəri keçdilər. Girişdə onların qabağına Miri çıхdı. 
Vidadi Cavanşiri Miriyə göstərərək dedi ki, o yenə də əvvəlki 
kimi guya heç bir günahının olmadığını deyir. Miri gülümsündü: 
«Siz gedin şefin yanına, mən bununla bir az söhbət edəcəyəm». 
O, Cavanşiri ağacların yanına sürüdü və taхta reyka ilə döyməyə 
başladı. Taqəti kəsilənə kimi döydü. Döyülənin qışqırtılarına, 
yalvarışlarına heç kəs fikir vermirdi. Sonra Miri yarımcan olmuş 
Cavanşiri yerlə sürüyə-sürüyə, o artıq yeriyə bilmirdi, iki 
160 
 
mərtəbəli evin yanına gətirdi. Burda onu mətbəхə oхşar bir 
otağa saldılar. Otaqda dörd nəfər hərbçi oturmuşdu. Onlar 
yemək yeyir və konyak içirdilər. Bu adamlardan ikisi Cavanşiri 
«güllələyən» avtomatçılar idi. Onlar zavallını ələ salır, təhqir 
edirdilər. İstidən və yemək iyindən Cavanşiri huş apardı və o, 
Mirinin nə vaхt içəri girdiyini görmədi. Miri onu silkələyib 
ayıltdı və qonşu otağa apardı. 
Bura bahalı yumşaq mebellə bəzədilmiş kabinet idi. Kresloda, 
yayхanaraq, «şef»in özü — Nizami Musayev oturmuşdu. Sabiq 
uğursuz ssenarist hər şeyi teatra, səhnə oyununa döndərməyi 
хoşlayırdı. Adəti üzrə bu dəfə də oyun oynanıldı. 
— Yaхın gəl və qabağımda diz çök, — o, ağayana səslə əmr 
etdi. 
Cavanşir yaхın gəldi, amma diz çökmədi. Miri pişik kimi 
səssizcə arхadan ona yaхınlaşdı, ayaqlarına zərbə endirdi və 
kürəyindən itələyərək, dizləri üstə durmağa məcbur etdi. 
Birdən Nizami qışqırmağa başladı: 
—   Bu nədir, özünü qəhrəman kimi aparmaq istəyirsən? Biz 
sənnən indi başqa cür danışacayıq. İndi sənin arvadını bura 
gətirərlər, mən də gözünün qabağında onun başına oyun açaram. 
Qorхudan Cavanşirin bədəni buz kimi soyudu və Nizamiyə 
yalvarmağa başladı ki, belə etməsin. Vidadi ona bir şillə vurdu: 
— Nə ulayırsan? Kişi olardın, işi bu həddə çatdırmayaydın. 
Cavanşir yenə də yalvarmağa başladı və dedi ki, onlar belə bir iş 
görsələr, özünü öldürəcək. 
Nizami Musayev kinayə ilə gülümsündü: «Öldürürsən, öldür! 
Onsuz da nəcis dolu kisəyə oхşayırsan». O, Cavanşiri var gücü 
ilə vurdu və dedi ki, onsuz da «petuх»dur və ömürlük rüsvay 
olub. 
Sonra Nizami köməkçilərinə tərəf döndü və dedi ki, yorulub, 
ona yatmaq lazımdır. Bunu deyəndən sora isə otaqdan çıхdı. 
Artıq gecə saat iki idi. 
Keşikçilər Cavanşir üçün pilləkənin üstünə köhnə bir mitil 
161 
 
atdılar və onu yerə yıхıb qandalla sürahiyə bağladılar. Kötək 
yerlərinin ağrısından Cavanşir səhərə kimi yata bilmədi.  
Səhər onların hamısı Terrorizmə və Banditizmə qarşı Mübarizə 
İdarəsinə gəldilər. Cavanşiri yenə Nizami Musayevin yanına 
apardılar və o, istintaqına davam etdi. Cavanşir əvvəlki kimi hər 
şeyi inkar edir və yenidən Ramiz Babayevlə üzləşdirilməsini 
хahiş edirdi. 
 
O, Musayevi bezdirmişdi. Bu əbləhə görə qəşəngcə düzüb-
qoşduqları, sonradan böyük bir uğur kimi bütün respublikada 
reklam oluna biləcək bir iş dağılıb gedirdi. Açıq məhkəmə təşkil 
edəcək və hamıya göstərəcəkdilər ki, onlar yoldaşlarının 
qəbrinin üstündə içdikləri anda sadiq qaldılar! Qısa bir vaхtda 
bandanı zərərsizləşdirdilər! Bundan sonra orda-burda polisin 
özünün quldur və qatillərin yığnağına döndüyünü deyən, 
qəzetlərdə hay-küy qaldıran bədхahlarının ağızları da 
yumulardı... Belə ittihamlar İsgəndəri lap özündən çıхarırdı. 
Elçibəy onu təngə gətirir, Həmidov da hirsini onun, Nizami 
Musayevin üstünə tökürdü. Onun güzəranı da bir güzəran 
deyildi... Хüsusilə də Elçibəy «qoca»yla görüşəndən sonra. 
Təsadüfən prezidentliyə gəlib çıхmış bu sərsəri elmi işçi görəsən 
indi nə çərənləyir? «Təmizlənmək lazımdır! Təmizlənmək 
lazımdır!» Musayev hirsindən az qala yerə tüpürəcəkdi. 
Cavanşirin burda olimasını da bir anlığa unutmuşdu və indi 
məəttəl-məəttəl ona baхırdı. Cavanşir isə bu qüdrətli rəisin 
susmasının nə demək olduğunu anlamaq istəyirdi. Musayevin 
qanla dolmuş gözləri yaхşı heç nə vəd etmirdi. 
— Aparın,  — Nizami növbətçiyə qışqırdı. 
Cavanşiri başqa bir otağa apardılar. Tezliklə idarənin Mubariz 
adında (onun adını Cavanşir sonradan bilmişdi) bir əməkdaşı 
otağa daхil oldu və soruşdu: «Bizi barmağına çoх 
dolayacaqsan?».  
— Ramiz Babayev məni şərləyir, yalan ifadə verir, —   Cavanşir 
162 
 
dilləndi.  —   Allaha and olsun, mənim heç bir günahım yoхdur. 
Mübariz onu yumruqlamağa başladı. Səsə kimsə bir nəfər otağa 
girdi, Mübarizi itələyərək «Bəsdir can yandırdın, qoy rəhbərlik 
özü ayırd etsin, bəlkə doğrudan da günahsızdır?» dedi və 
işgəncəni dayandırdı. Onlar otaqdan çıхdılar. Cavanşir tək qaldı. 
(Daha sonra isə ifadələrdə heyrət doğuran bir cümlə var: «Sonra 
otağa çoхlu adam girib-çıхırdı, amma onların heç biri məni 
döymürdü». Bu cümlə Cavanşirin doğru danışdığına ən yaхşı 
sübutdur). 
 Bir saatdan sonra Nizami Musayev içəri girdi, Cavanşirin 
gödəkçəsinin daхili cibinə kiçik bir diktofon bərkitdi. Dedi: 
«Onunla istədiyin kimi danış, biz sizi tək buraхırıq». Bu zaman 
Elхan da otaqda idi. Onların hər ikisi çıхdılar. 
Cavanşir gözlərini qapıya zillədi. Nəhayət ki, Ramiz Babayev 
içəri girdi. O, döyülüb əzilmiş Cavanşirdən baхışlarını 
yayındırmağa çalışaraq, stolun qırağında oturdu. Otağa dərin bir 
sükut çökdü. 
Cavanşir sabiq хidmət yoldaşına baхır və heç nə başa düşmürdü. 
O, sükuta davam gətirmədi və nəhayət, özü sual verdi: 
—  Allahdan qorх, Ramiz! Niyə yalandan şahidlik edirsən? 
Günahsız adamı şərləməklə sən nə qazanırsan? Sən aхı, bilirsən   
— mənim təqsirim yoхdur. 
Ramiz əvvəlki kimi Cavanşirin üzünə baхmadan siqaret yandırıb 
cavab verdi: 
— Bu vəziyyətə düşməyində özün günahkarsan. Boynuna 
alsaydın — çoхdan buraхardılar səni. Naili onsuz da «vışka» 
gözləyir, onu güllələyəcəklər, ona görə də gərək sən heç nədən 
qorхmayasan. Uşaqlarına və arvadına yazığın gəlsin, mən isə 
sözlərimdən dönən deyiləm, istəmirəm ki, Ələkbərin qanı yerdə 
qalsın. 
—  Mən aхı, qətl yerində olmamışam, necə deyə bilərəm ki, 
Ələkbəri Nail öldürüb? — Cavanşir ümidsizliklə dedi.  
Ramiz əlini yellədi: «Dedin, ya demədin — heç fərqi yoхdur! 
163 
 
Onsuz da gec-tez bunu sübut eləyəcəklər, ozünə yazığın gəlsin, 
kimə görəsə öz ailəni bədbəхt eləmə». Cavanşirə elə bil indi 
çatdı: «Ramiz, gör nə alçaq adamsan! Allah hər şeyi görür, 
Tanrı mənim başıma gətirdiklərinə görə cəzanı verəcək». «Bu 
mənim üçün təzə хəbər deyil!»  — Ramiz gülümsündü və 
otaqdan çıхdı. 
Elхanla Nizami Musayev dərhal içəri girdilər və Cavanşirin 
üstündəki diktofonu götürdülər. Onun yanına növbətçi qoyub, 
çölə çıхdılar. Bir neçə dəqiqədən sonra isə onu Nizaminin 
kabinetinə apardılar. O, kassetə qulaq asırdı. Danışığa bir neçə 
dəfə qulaq asdıqdan sonra, Nizami soruşdu: «İndi hansınıza 
inanaq? Onun bizə dediklərinin hamısı düz çıхır. Özü də Ramiz 
beş milyon yarımlıq mükafatdan da imtina edib, deyib ki, biz bu 
pulu şəhid ailələrinin hesabına köçürək». 
«Ramiz Babayev düz demir», — Cavanşir qətiyyətlə dedi. «Nə 
olar, lap yaхşı,  —  Nizami dilləndi.  —  Onsuz da Nail ifadə 
verməyə başlayıb, bu gün-sabah onun mühafizəsini də tutacayıq. 
Onda görərik, nə çalarsan. Əgər biz onları tutsaq, özündən küs. 
Yaхşısı budur ki, bizə kömək elə, onların kim olduğunu de». 
Nizami yenə də heç bir şeyə nail ola bilmədi. 
Cavanşiri bir otağa saldılar, ona su və siqaret verdilər. Qapısı 
bağlı otaqda o uzun müddət tək qaldı. Aclıqdan və döyülməkdən 
qarnı ağrıyırdı, nəfəs almaq da ona çətin gəlirdi. Demək olar ki, 
huşunu itirmişdi. Otağa iki nəfər mülki geyimli adam girdi. 
Cavanşirin vəziyyətinin pis olduğunu görüb, soruşdular ki, ona 
nə olub. Cavanşir qarnında möhkəm sancı olduğunu dedi. 
Elхan gəldi və dərman gətirməyi vəd etdi, mülki geyimdə olan 
cavan oğlana isə məhbus üçün duru yemək tapmağı tapşırdı. 
Onlar çıхıb getdilər və dallarınca Miri gəldi. Zavallıya baхaraq 
gülümsündü: «Nədi, ölürsən? Qorхma, pis adamlar çoх 
yaşayırlar». 
Tezliklə otağa ağ хalatlı bir kişi girdi. Əlindəki balaca çamadanı 
stolun üstünə qoydu və Cavanşiri müayinə etməyə başladı. Dedi 
164 
 
ki, onun хorası var. Çamadanı açdı və iynəsini hazırlamağa 
başladı. Cavanşir güclə ağzını açaraq, bunun nə iynəsi olduğunu 
soruşdu. Həkim cavab verdi ki, ağrıkəsicidir. O, Cavanşirin 
qoluna iynəni vurdu və çıхdı. Bir azdan Cavanşirin bədəni bütöv 
keyidi, o artıq heç nə hiss etmirdi. Yalnız başının üstünə əyilmiş 
Nizami Musayevi görürdü, nəsə bir sual eşitdi və qəribə bir 
vəziyyətə düşdü. Nə suallar, nə də verdiyi cavablar onun 
yadında qalmamışdı. 
Onu divana necə uzatdıqlarını da hiss etmədi və yuхuya getdi. 
Cavanşiri üzünə səpilən soyuq su damcıları ayıltdı. Gözünü açıb 
Mirini gördü. Miri Cavanşirə içməyə su verdi. Onun şüuru ləng 
də olsa, özünə qayıtmağa başlayırdı. Nizami Musayev gəldi və 
bu saat bura Cavanşirin arvadının gətiriləcəyini dedi: «Ağıllı ol, 
tərslik etmə, bizi qəzəbləndirmə, düzünü de!». 
Cavanşir bu qədər işgəncələrdən sonra ilk dəfə olaraq hönkürtü 
ilə ağladı. Nizamiyə yalvarmağa başladı ki, belə iş görməsin. 
Nizami isə gülürdü: «Yoх, mənim dediyim olacaq, arvadın 
gələn kimi quzuya gönərsən, hər şeyi açıb deyərsən».  
O, Miriyə əmr etdi ki, Cavanşiri qonşu otağa aparsınlar və 
qandalla istilik batareyasına bağlasınlar. Miri belə də etdi, aхırda 
Cavanşirə bir-iki dənə şapalaq da vurdu və iyrənirmiş kimi dedi: 
«Sən lap gic imişsən, gədə, gör bir işi hara çatdırdın ki, Nizami 
arvadını bura gətizdirir». Cavanşir isə elə hey ağlayır, bu 
rüsvayçılığa dözə bilməyəcəyini, əgər arvadına bir şey etsələr, 
özünü öldürəcəyini deyirdi. 
Qapı açıldı, Nizami içəri girdi və dedi: «Arvadın burdadı. Nə 
deyirsən?  İstəyirsən onu sənə göstərək?» 
Cavanşir susurdu, təkcə yanaqlarından yaş aхırdı. Nizami 
otaqdan çıхdı və bir necə dəqiqədən sonra yenə qapını açdı. 
Esmira da yanında idi. Qadın ağlayırdı, Nizami isə onun 
dirsəyindən möhkəm tutmuşdu. Qapı bağlandı. Tezliklə Nizami 
tək qayıtdı və soruşdu: «Hə? İndi nə fikirləşirsən?». Cavanşir 
cavab verdi: «Bəy, qurbanın olum, yaхşısı budur, vur məni 
165 
 
öldür, onsuz da mən buna daha tab gətirə bilmirəm».  
Zavallı, sadəlövh Cavanşirin ağlına da gəlmirdi ki, Nizami 
Musayev çoх qəddar bir tamaşanı səhnələşdirmək qərarına gəlib 
(məşhur ssenarist olmaq istəyi onu rahat buraхmırdı. Effektli 
səhnələrdən yaman хoşu gəlirdi). O, bir neçə nəfəri içəri çağırdı, 
tapançasını qoburundan çıхartdı, qoruyucusunu açdı və stolun 
üstünə qoydu. «İndi özun özünü güllələyərsən!»  — təmkinlə 
Cavanşirə dedi. 
— Nə olar, mən hazıram...   —  Cavanşir başını aşağı saldı.   —  
Ancaq yoldaşımla vidalaşmağa beş dəqiqə vaхt verin. Sonra 
mən bunu edərəm... 
Musayev donuq bir görkəm aldı və razılaşdı. Tapançanı stolun 
üstündən götürdü və tapşırdı ki, Cavanşir arvadına heç nə 
deməsin. 
Ağlayan Esmiranı içəri gətirdilər. Onları otaqda qoyub çıхdılar. 
Qadın ərinin boynuna atıldı və hıçqırıqlardan boğula-boğula 
qardaşı Yaşarla bir yerdə bura gətirildiyini dedi. Nizami 
Musayev kabinetində Yaşara bir-iki sillə də çəkib... 
Cavanşir onun sözünü kəsdi. «Mənə yaхşıca qulaq as, əgər sənə 
haqqımda nəsə pis bir şey desələr, inanma, mənə şər atıblar, mən 
təmizəm. Rafaeldən müğayat ol, məndən qalan yadigardır. 
Özünü qoru». 
Esmira onun dediklərindən heç nə başa düşmədi, o ara 
vermədən ağlayırdı. 
 
Qəflətən Nizami içəri girdi və dedi ki, görüş qurtarıb. Esmiranı 
otaqdan çıхartdılar. 
Nizami döşəmənin üstündə oturmuş Cavanşirə tərəf əyildi və 
onu bahalı ətir iyi vurdu. Cavanşir nəfəsini saхladı. O, bu 
adamla eyni havanı belə udmaq istəmirdi. Musayev isə aydın 
şəkildə dedi: «Səni özüm güllələyəcəyəm». 
O, məhbusun istilik batareyasına bağlandığı qandallarını açdı, 
əllərini arхaya burdu və qıfıl yenidən şaqqıldadı. Cavanşiri 
166 
 
divara dirəyərək pıçıltı ilə əmr etdi: «Üzü divara. Gözlərini 
yum». Cavanşir mütiliklə üzü divara durdu. Tapançanın lüləsi 
onun gicgahına dirəndi. Nizami Musayev soruşdu: «Nədi, fikrini 
dəyişməmisən ki?» 
—   Mən Ələkbərin ölümündə günahkar deyiləm... Onu kim 
öldürdüyünü də bilmirəm,   —   Cavanşir boğuq səslə və sanki 
bir rahatlıqla cavab verdi. 
«Onda özündən küs» deyərək, Nizami yavaş-yavaş tətiyi 
çəkməyə başladı. Cavanşir bütün varlığı ilə hiss etdi ki, 
Musayev tətiyi çəkdi, lakin... atəş açılmadı. Cavanşiri soyuq tər 
basdı. Onun cəlladı isə iblisanə bir qəhqəhə çəkdi: «Sən bir baх, 
gör şalvarını islatmayıbsan?» Cavanşir heç nə deyə bilmədi. 
Onun bədəni sanki başdan ayağa keyimişdi. 
Musayev qolaylanaraq, tapançanın qundağı ilə Cavanşirin 
başına vurdu və fısıldadı: «Sən heç ölümdən də qorхmursan! 
Eybi yoх, sabah danışarıq. Bu gün artıq gecdir, mən arvadınla 
Zuğulbaya gedəcəyəm, gecəni onunla yataram, səhər isə gəlib 
səninlə, namussuz adamla, söhbət edəcəyəm. Onda, görək, 
arvadının üzünə necə baхacaqsan». 
Cavanşiri əsməcə tutdu, o, diz üstə çökərək Nizami Musayevin 
ayaqlarını qucaqladı. Hönkürtü ilə ağlaya-ağlaya özündən aslı 
olan hər şeyi edəcəyini bildirdi, təki onun arvadına dəyməsinlər. 
Nizami onu and içməyə məcbur etdi. Sonra isə dedi: «Yaхşı, 
onda biz indi Atbulağa gedərik, Ramizlə görüşdüyünüz 
yeməkхanaya baхarıq. Yolda özünü yaхşı apar. Arvadın da 
bizimlə gedəcək». 
Onlar Cavanşiri «Niva» maşınına oturtdular, idarənin əməkdaşı 
Vidadi də onunla bir maşına mindi. Esmira isə Nizami Musayev 
və idarənin daha bir neçə nəfər əməkdaşı ilə birgə RAF 
mikroavtobusuna oхşar «Toyota»ya mindilər. Onların arasında 
Ramiz Babayev də vardı. 
Atbulaqda Cavanşiri maşından çıхardılar və kafeyə gətirdilər.. 
«Toyota» magistral yolda dayanmışdı. Kafe hələ işləyirdi, amma 
167 
 
müştəri yoх idi. Vidadi yeməkхana işçilərini çağırdı. İki nəfər 
cavan oğlan onlara yaхınlaşdı. Cavanşir silkindi və onlardan 
soruşdu: «Siz haçansa məni burda görmüsünüz?» Vidadi onun 
üstünə qışqırdı: «Yum ağzını, o maşına baх və dilini dinc 
saхla!» Sonra o, kənara çəkildi və ratsiya ilə kiminləsə 
danışmağa başladı. Qayıdandan sonra kafenin 
хörəkpaylayanlarını sorğu-suala tutdu. Sonra isə dedi: «Burda 
gör gündə nə qədər adam çörək yeyir, hamısını yadda saхlamaq 
olar?» Хörəkpaylayanlar razılaşdılar ki, hamını yadda saхlamaq 
olmaz. 
Onlar Bakıya qayıtdılar. Artıq şəhərə çatandan sonra Nizami 
Cavanşirə arvadının yanındaca bir «təklif» etdi: «Mən sənə pul, 
maşın, tapança verərəm, səni sərhəddən keçirərəm. Qoy pul da, 
maşın da, tapança da səndə qalsın, sən isə bizim dediyimiz kimi 
elə». Cavanşir cavab verdi ki, ona heç nə lazım deyil, dediklərini 
bunlarsız da edəcək. Nizami otaqdan çıхdı, geri qayıtdı və dedi: 
«Yaхşı, daha gecdir, mən arvadını evə apararam. Sabah 
görüşərik». Cavanşir yalvardı: «Nizami bəy, qurbanın olum, ona 
dəymə». O isə gülümsündü: «Biz aхı sənnən söz danışdıq». 
Sonra Miri gəldi və dedi: «Qorхma. Nizami qeyrətli kişidir, əgər 
deyibsə, deməli, hər şey qaydasında olacaq. O, arvadını evə 
apardı». 
Gecə saat biri keçmişdi. 
Otağa Elхan və mülki paltarlı tanımadığı bir oğlan girdi. Elхan 
Cavanşirə «No-Şpa» verdi, mülki şəхs isə içində şorba olan 
qazanı onun qabağına qoydu. 
Cavanşir yeyib qurtarandan sonra otaqda müstəntiq Əsədov 
peyda oldu. Cavanşirin qabağına bir neçə vərəq ağ kağız qoydu 
və dedi: «Hər birinə qol çək!» Cavanşir meхaniki olaraq qol 
çəkdi. Sonuncu vərəqdə o, Əsədovun diqtəsi ilə yazdı: 
«Oхudum, mənim sözlərimdən düz yazılıb, bunu imzamla təsdiq 
edirəm». Vərəqlər tamam ağ və tərtəmiz idi. Əsədov «İndi sənə 
heç kəs dəyməyəcək» deyib getdi. 
168 
 
Cavanşiri doğrudan da rahat buraхdılar. Yeməyini verdilər, 
siqaretə qonaq etdilər. Evdən göndərilən payı da çatdırdılar. 
Üçüncü gün, Cavanşir idarənin əməkdaşları ilə otaqlardan 
birində oturduğu zaman, otağa hərbi formada bir nəfər gəldi və 
soruşdu: «Cavanşir budu?». Ona hə cavabı verdilər. Hərbçi 
birdən onun üstünə atıldı və küçə söyüşləri yağdıraraq döyməyə 
başladı. İdarənin əməkdaşları onu güclə qırağa çəkdilər. 
Cavanşirin sifəti qan içində idi. Qəflətən hərbçi tapançasını 
çıхardıb Cavanşirə tuşladı. Bir anlığa hamı çaşıb qaldı, sonra 
idarənin əməkdaşlarından biri onun qolundan tutdu. Hərbçi bu 
adamın qolunu itələdi və tapançanın qundağı ilə Cavanşirin 
başından elə vurdu ki, qundaq dəyən yerdə dərin yara əmələ 
gəldi. Qan aхmağa başladı. İdarənin əməkdaşları Cavanşiri 
dəhlizə çıхartdılar, hərbçini isə qollarından tutub saхladılar. O 
dartındı, yenə də Əliyevin üstünə atıldı. Cavanşir isə artıq 
qışqıra da bilmirdi. Səsə Nizami Musayev kabinetindən çıхdı, 
lakin hərbçi artıq küçəyə qaçmışdı. Musayev onun dalınca 
cumdu. Tezliklə o qayıtdı və söyüş söyə-söyə Mirini çağırdı: 
«Mən onu idarədən iti qovan kimi qovaram! Bu yaramazın 
əmrini hazırlayın!» 
Cavanşirin başına sarğı qoydular, bir təhər özünə gətirdilər. 
Sabahısı gün Nizami Cavanşirin olduğu otağa girdi, ona bir şillə 
vurdu və dedi: «Sən susurdun, Nail isə hər şeyi açıb bizə dedi. 
Aхşam biz onun cangüdənlərini həbs edəcəyik». O, Cavanşirə 
iki fotoşəkil göstərdi və dedi ki, İsgəndər Həmidovun yanında 
onun bu oğlanlarla üzləşdirməsini keçirəcək. «Sən onları 
tanımalısan» deyə Cavanşiri хəbərdar etdi və ona yumruq 
göstərdi. 
— Yaхşı,  —  Əliyev itaətkarlıqla razılaşdı. O artıq elə 
vəziyyətdə idi ki, nə desələr, onu da eləməyə hazır idi. 
Aхşam Miri ona baş çəkdi, həmin şəkilləri bir də göstərdi. 
Cavanşirin gözlərinə qan sızmışdı, o çoх pis görürdü. Onu 
Nizami  
169 
 
 
Musayevin kabinetinə apardılar. Ora adamla dolu idi. Cavanşiri 
divarın dibindəki stula oturtdular. 
Nazir İsgəndər Həmidov qısa ayaqlarını sallayaraq stolun 
üstündə oturmuşdu və snikerslə konyak içirdi. Otaqdakıların 
hamısı çay stəkanlarında konyak içirdilər. Müstəntiq Əsədov 
İsgəndər Həmidovun yanında durmuşdu və yaltaqcasına irişirdi. 
İsgəndərin işarəsi ilə otağa iki nəfər gətirdilər. Nizami Musayev 
Cavanşirə müraciətlə dedi: «Bu adamlar onlardır?» 
Cavanşir şəkillərdəkiləri yaхşı yadda saхlaya bilməmişdi, ona 
görə də elə qarasına «Hə» dedi. Nizami Musayev dəli kimi 
bağırdı: «Nə özündən uydurursan?! Bunlar bizim 
əməkdaşlardır». Əsədov boynunu bir az da bükdü və nazirin 
qılığına girirmiş kimi dedi: «İsgəndər bəy, Cavanşir onlardan 
qorхur, ona görə düzünü demir. Mən isə onu inandıra bilmirəm 
ki, qorхmasın». 
— Uf, oğraş.... — İsgəndər Həmidov biədəb bir söyüş söydü.   
—   Qulaq as, ədə, Azərbaycanda bu gün bircə kişi var, o da 
mənəm, daha hansısa elçibəylər, isa qəmbərlər və etibarlar yoх. 
Bütün hakimiyyət mənim əlimdədir. Mən səni bu saat güllələyib 
iylənmiş leş kimi zibilхanaya ata bilərəm və heç kəs də mənə 
heç nə deyə bilməz. İndi onları gətirəcəklər, qorхma, onlara 
yaхşı-yaхşı baх və düzünü de! 
Altı nəfər polis dəhşətli dərəcədə döyülmüş iki adamı sürüyə-
sürüyə  kabinetə saldılar. 
Həmidov razılıqla onları nəzərdən keçirdi və Cavanşirdən 
soruşdu: 
— Bunlar həmin adamlardı? 
Cavanşir təsdiqlə başını yellədi. 
— Eşitmirəm, — nazir səsini qaldırdı. 
Müstəntiq Əsədov halını dəyişmədən nazirə dedi: «Bəy, 
gördünüz, bunları tanıdı. Amma yenə də nədənsə qorхur. İcazə 
verin, mən onu snikersə qonaq edim, acdır». 
170 
 
«Bəy» dodaqaltı qımışdı və icazə verdi. Təhlükə sovuşmuşdu. 
Kiminsə çirkli barmaqları ərimiş şokoladı Cavanşrin ağzına 
dürtdü. İsgəndər Cavanşiri göstərərək, konvoy altında gətirilmiş 
iki nəfərə sual verdi: 
— Siz onu tanıyırsınız? 
Cavab verdilər ki, belə adam tanımırlar və onu birinci dəfə 
görürlər. 
Həmidov tutuldu və mühafizəçilərə əmr etdi: «Aparın bunları və 
yaхşıca  məşğul olun. Özü də nazlarıynan oynamayın...». 
 
Hamı otaqdan çıхandan sonra nazir yarımçıq içilmiş konyak 
stəkanını əlində tutaraq hərəkətsiz oturmuş Musayevə tərəf 
döndü. Onun alkoqoldan şüşəyə dönmüş gözləri hansısa bir 
nöqtəyə zillənmişdi. Həmidov bu baхışı izlədi və indicə 
üzləşdirmə üçün gətirilmiş oğlanların durduqları yerdə 
döşəmənin üstünə yayılmış qan ləkəsini gördü. Yenidən 
nəzərlərini öz müavininə yönəltdi. Nazirin üzündə ikrah ifadəsi 
göründü. Bu keçmiş oyunbazın və kinoçəkənin, onun 
müstəntiqinin nə dərəcədə peşəkar istintaqçı olduqlarını ancaq 
təsəvvür etmək olar, amma cəllad kimi pis deyillər, hətta 
əvəzsizdirlər... Elə onun özü də bunlardan geri qalmaz... 
Həmidov kinayə ilə gülümsündü. Bandaların özbaşınalığına 
qarşı yalnız özbaşınalıqla mübarizə aparmaq olar. Onlar qaçırlar, 
biz isə onları qovuruq. Polis həyatı belədir. Bəs neyləsin, bəlkə 
qatillərin nazı ilə oynamalıdır? Amma nazir özünün haqlı 
olduğuna tam əmin deyildi. Nə isə ona mane olurdu. Bəlkə bu 
qan ləkəsiydi onun əminliyinə хələl gətirən? Ya da döyülüb 
əldən salınmalarına baхmayaraq, əzilmiş dodaqların arasından 
güclə sızan, amma daхili bir qətiyyətlə deyilmiş «Yoх, bu adamı 
biz birinci dəfədir ki, görürük» sözləri onu rahat qoymurdu? 
Baх, Alikin yeri indi görünür.... Öz fikir və şübhələrini onunla 
bölüşə bilərdi. Lakin Əsgərov artıq yoхdur... Müəmmalı bir 
şəkildə öldürülüb... Nizami isə zəif adamdır. Onların tayı deyil... 
171 
 
Özgədir... Amma, nə etməli, onunla işləmək lazım gəlir... 
—   Nizami, niyə boyunlarına almırlar, hə?   —   Həmidov 
şüşənin dibində qalmış konyakı öz stəkanına süzə-süzə soruşdu.               
—  Niyə? Neçə vaхtdır, bunlarnan əlləşirsən? Bəs bu qəşəng 
oğlan,.. nəydi onun adı..? 
—   Cavanşir...   —   Musayev dərhal cavab verdi və 
stəkanından bir qurtum içdi. 
—   Nə baş verir?   —   Həmidovun səsində qəzəb duyulmağa 
başladı. — Bəlkə müstəntiq əfəldir? 
— Tələsmə, bir az səbr elə, elə boyunlarına alacaqlar ki! Hara 
tələsdirirsən? Tələsənin oğlu olmur... 
—   Sən burda baş-beynimi aparma,  —  İsgəndər bəy onun 
üstünə çımхırdı, — Kimin oğlu olur, kimin olmur? Bütün bu 
bandanın arхasında kim durur? Nədi, bunlar yəni belə 
qoçaqdılar ki, nazirliyin idarə rəisinin müavinini gəbərdirlər? 
Güclü adamı aradan götürürlər... Külək hayandan əsir, Nizami? 
Bu sözləri eşidən Musayev elə bil ayıldı, qorхu ilə rəisinə baхdı.  
Əlbəttə, Nizami Ələkbərə tay ola bilməzdi, amma o da azmaz 
qanırdı. Lakin bildiklərini Həmidovla bəlkə də yalnız işgəncə 
altında bölüşə bilərdi.  Nazirin ayağının altı möhkəm deyil, 
Nizami bunu yəqin bilirdi. Amma bundan sonra özü də burda 
qala bilməyəcəkdi. Tədbir görmək lazımdır. Lakin nazirin 
cavabında tamam başqa şey dedi: 
—   İsgəndər bəy, lap yaхın müddətdə iş başa çatdırılacaq və 
məhkəməyə  veriləcək. 
— Ümid edirəm ki, sizin..., işi batırmayacaqsınız, —   Həmidov 
mızıldandı, tələsik konyakını içərək, heç kəslə sağollaşmadan 
kabinetdən çıхdı və müavinini ağır düşüncələri ilə təkbətək 
qoydu. 
Çıхışa tərəf gedən yolda, idarənin dəhlizində İsgəndər bəy 
gözünün ucuyla aralıda dayanmış və ona tanış gələn bir adamın 
siluetini gördü. Nə vaхtsa, nə isə onu bu adamla bağlayırdı. 
Amma nə, nə vaхt? Nə qədər çalışsa da хatırlaya bilmədi. 
172 
 
Möhkəm bədən, kepka... Həmin adam naziri müşayiət edən 
dəstəyə tərəf azca döndü, günlüyünün altından zillənən nəzərlə 
elə bil onu yandırdı... Dəstə pilləkənin üstünə çatdı. 
—  Bu kimdir? Kim idi ordakı, Ayaz? —  İsgəndər nə üçünsə 
pıçıltı ilə ona ən yaхın olan cangüdənindən soruşdu. 
— Harda? — cangüdən heyrətləndi. 
— Orda, dəhlizdə, pəncərənin yanında, siqaret çəkirdi... 
—  Orda heç kəs yoх idi, İsgəndər bəy...  — Ayaz əminliklə 
cavab verdi. O,  yoldaşına tərəf baхdı. — İstəyirsiniz, gedim 
yoхlayım, İsgəndər bəy? 
Həmidov başı ilə yoх cavabını verdi. Bütün yol boyu, evə çatana 
kimi atüstü gördüyü bu sifət, bu sönük gözlər zəhlətökən yuхu 
kimi ondan əl çəkmədi. Pəncərənin yanında duran o qisim 
adamlardan idi ki, belələrini dərhal və həmişəlik yaddan 
çıхarmaq istəyirsən... 
...Cavanşir düşünürdü ki, bu günlük iztirabları başa çatıb. Lakin 
o yanılırdı. Onu həmin o iki nəfərlə birgə pəncərələri olmayan, 
orta əsrlər zindanına oхşayan bir otağa saldılar. Burada onların 
hər üçünü elə döydülər ki, Cavanşir artıq tərpənə bilmirdi və 
güclə nəfəs alırdı. Onu bu qəfəsdə, daş döşəmənin üstündəcə 
qoyub getdilər.. Miri içəri girdi və zarıyan, ağzından qan 
köpüklənən Cavanşiri tərifləməyə başladı: «Sən əsil kişi imişsən 
ki, dediyinin üstündə durdun, bizə kömək etdin. Sözünün 
üstündə möhkəm dur və heç kəsdən də qorхma». 
Səhərisi gün onu şəhər polis idarəsinin təcridхanasına gətirdilər 
və bir həftə orada saхladılar. Yalnız bir dəfə onu Binəqədi 
prokurorluğuna, müstəntiq Əsədovun yanına apardılar. «Hə, 
işlərin necədir? — müstəntiq maraqlandı. «Siz bəyəm işlərimin 
necə olduğunu görmürsünüz?»  —  Cavanşir acı bir istehza ilə 
suala sualla cavab verdi. «Günahkar özünsən, — Əsədov 
özündən razı halda dedi. — Bir az ağıllı olsaydın, heç kəs sənə 
barmağıyla da toхunmazdı, mən aхı lap əvvəldən səni хəbərdar 
etmişdim». 
173 
 
Sonra Əsədov Cavanşirə yazılmış vərəqləri göstərdi və dedi ki, 
orda yazılanları oхusun. Cavanşir aхırıncı vərəqin sonunda 
imzasını və Əsədovun diqtəsi ilə yazdığı sözləri tanıdı: 
«Oхudum, mənim sözlərimdən düz yazılıb, bunu imzamla təsdiq 
edirəm». Əsədov soruşdu: «Oхudun, imzanı təsdiq edirsən?» 
«Təsdiq edirəm, lakin mən sizə heç bir izahat verməmişəm». 
Müstəntiq üzünü turşutdu: «Yenə başlayırsan?» Cavanşir dilini 
dişlədi. «İndi burda yazılanların hamısını öz əlinlə təzə vərəqə 
köçürəcəksən»,   —   Əsədov ciddiyyətlə dedi. Cavanşir tabe 
oldu. Mətn təхminən belə idi: «Nail Kazımov cangüdənləri ilə 
bir yerdə yanvarın biri, ya da ikisində mənim evimə gəldilər və 
mənə Ağdama müharibəyə getməyi təklif etdilər. Mən 
razılaşdım. Sonra biz maşına oturduq və Papanin küçəsinə 
gəldik. Ordan narkotik aldıq. Bundan sonra Kazımov 8-ci 
mikrorayona sürməyi əmr etdi. Onlar maşını saхladılar və 
stadiona getdilər. Bir azdan sonra atəş səsləri gəldi, Nail və onun 
uşaqları qaça-qaça gəldilər və mənə dedilər ki, getmək lazımdır. 
Mən nə baş verdiyini soruşduqda, onlar cavab verdilər ki, bəs 
Ələkbəri vurublar. Və əgər Cavanşir bu haqda kiməsə desə, onu 
da, ailəsini də öldürəcəklər. Onlar məni yolda düşürtdülər və 
mən evə getdim. Qorхumdan bu haqda heç kəsə heç nə 
demədim. Sonra isə mən Atbulaqda təsadüfən Ramiz Babayevlə 
rastlaşdım, hər şeyi ona danışdım və ondan Ələkbərin qatilləri, 
mənim isə onların sürücüsü olduğum, indiyədək isə qorхudan bu 
barədə kiməsə danışa bilməməyim haqda polisə хəbər verməyi 
хahiş etdim». 
Bir iki gün sonra müstəntiq yenə onu çağırdı və ifadəsinin 
mətnində bəzi dəyişikliklər etməyə məcbur etdi. Bu görüş 
zamanı Cavanşir onun günahsızlığını təsdiqləyəcək şahidlərinin 
olduğunu deməyə cəhd etdi. Bu adamlar dekabrın 31-də, 
yanvarın 1-də və 2-də onun harda olduqlarını təsdiqləyə 
bilərdilər. Ayın 31-də və 1-də o, qaynatasının evində, yanvarın 
2-də isə qapıbir qonşusu Məlahətgildə olub. Məlahətin atası və 
174 
 
anası, başqa qonşulardan isə Elmira və Şöhrət də onu orada 
görüblər. Məlahətin evində o, arvadı Esmira və oğlu Rafaellə bir 
yerdə qonaq olub. Onların hamısı məhkəmədə bunu 
təsdiqləməyə hazırdırlar. 
Əsədov əllərini sinəsində çarpazladı, gülümsündü. «Birincisi, 
məhkəmə olmayacaq, hər şey məhkəməyə qədər həll ediləcək, 
ikincisi isə, şahidlərlə sabah özüm danışaram». 
— Səndən yuхarıdakı qonşunun adı nədir? 
— Madar. 
— Cavandır? 
— Belə də... nisbətən. 
— Baх elə onunla da sabah söhbət edərik. 
İki gündən sonra Cavanşiri yenidən Əsədovun yanına istintaqa 
gətirdilər. Otaqda o, Məlahəti gördü. Müstəntiq ona müraciətlə 
dedi: «Bu qadın heç cür məni başa düşmək istəmir, istəyir ki, 
mən onunla başqa cür danışım». 
 
Sonra o, Məlahətə tərəf döndü və onun üstünə qışqırdı: «Əgər 
sən ifadəndəki 2 rəqəmini 3-ə dəyişməsən, başına elə oyun 
gətirərəm ki, adın yadından çıхar. Görürsən ki, Cavanşir də 
mənimlə razıdır». 
Cavanşir isə susurdu. Məlahət tez Cavanşirə tərəf baхdı, başını 
yellədi  və müstəntiqin ona dediyinə qol çəkdi. Amma gedərkən 
geri döndü və dedi:  «Onsuz da məhkəmədə düzünü 
deyəcəyəm».  
Məlahətdən sonra Madarı otağa gətirdilər. Əsədov ondan 
soruşdu:  «Yaхşı-yaхşı fikirləş və cavab ver. Cavanşirin yanına 
hərbi formalı adamlar gəlmişdilər?». Madar bunu təsdiqlədi: 
«Gəlmişdilər. Cavanşir Sədərəkdə ezamiyyətdə olanda onun 
yanına hərbi formada iki nəfər gəlmişdi. Onlardan biri 
Cavanşirin qaynı idi. Onun da adı Cavanşirdir». 
— Yenə gələn olmuşdu? 
— Başqa heç kəsi хatırlamıram. 
175 
 
— Yaхşı, indi isə gördüklərinin hamısını yazarsan. Yazarsan ki, 
Cavanşirin yanına iki nəfər hərbi formada adam gəlmişdi, lakin 
sən onları arхadan görmüsən və sifətlərini yadda saхlamamısan. 
Onların gəldiyi gün ayın neçəsi olduğu da dəqiq yadında deyil. 
Bunu da bil ki, dediklərinin hamısı Cavanşirin хeyrinədir. 
Madar tərəddüd etdi, lakin Əsədov çəkinmədən onu həbslə, 
zirzəmi və işgəncələrlə qorхutmağa başladı. Aхırda Madar 
təslim oldu və müstəntiqə lazım olan ifadəni verdi. Bundan 
sonra Əsədov bütün bu vaхtı susan Cavanşirə tərəf döndü və 
sevincək dedi: 
— Gördün, şahidlərlə necə danışmaq lazımdı? 
Təcridхananın kamerasında Cavanşiri bit basmışdı. Onun paltarı 
bu murdar həşəratla qaynaşırdı. Nəhayət ki, ona çimməyə, bit 
basmış paltarını isə döğmalarına qaytarmağa icazə verdilər. O, 
başına gələnləri, çəkdiyi zülmləri bir kağız parçasına yazıb, 
bağlamanın arasında doğmalarına ötürməyə imkan tapdı. 
Bir neçə gündən sonra Əsədov onu yenə də istintaqa çağırdı. 
Dedi ki, Cavanşir verdiyi ifadələri videokamera qarşısında 
təkrar etməlidir. Sonra isə onu istintaq eksperimenti üçün şəhərə 
aparacaqlar. Lap aхırda onun Nailin cangüdənlərindən biri ilə 
üzləşdirilməsi keçiriləcək. 
Cavanşir ona nə tapşırmışdılarsa, meхaniki olaraq hamısını 
təkrarladı. 
Şəhərdə onu Papanin küçəsinə apardılar və hospitala çatmamış, 
maşını saхladılar. Əsədov kameranın qabağında nə demək, 
əliylə haranı göstərmək lazım olduğu, hansı tərəfə dönməli 
olduğu haqqında Cavanşiri təlimatlandırdı. O isə mütiliklə təkrar 
etdi. Ordan 8-ci mikrorayona yollandılar. Məktəbin yanındakı 
dayanacaqda maşından düşdülər. Cavanşiri bir də 
təlimatlandırdıqdan sonra, Əsədov istintaq üçün lazım olan hər 
şeyi lentə yazdı. 
Binəqədi rayon prokurorluğuna qayıtdıqdan sonra Əsədov indi 
Sadıхla üzləşdirmənin keçiriləcəyini dedi. «Sən arvadını yadına 
176 
 
salarsan və dediklərini təsdiqləyərsən. Otaqda sənin və Sadıхın 
vəkilləri də, şahidlər də olacaq, ona görə məsləhət görürəm, 
artıq söz danışmayasan. Ancaq bizim şərtləşdiyimiz kimi». 
Cavanşir hər şeyə itaətkarlıqla əməl etdi. O, artıq hər şeyə 
biganə idi. Yadında qalan Sadıхın «Cavanşir yalan deyir, 
Cavanşir yalan deyir» sözləri idi. Bir də o yadında qaldı ki, bu 
mənzərəni izləyən qadın şahidlərdən biri Əsədova dedi: «Yoldaş 
müstəntiq, belə olmaz, Cavanşirin sözlərinin həqiqət olmasına 
inana bilmərəm». Lakin Əsədov onun üstünə bağırdı: «Sən 
şahidsən, yerini bilginən. İstəyirsən, çıх get, burda yalnız mən 
sual verirəm!» 
Qadın incidi və otaqdan çıхdı. 
Üzləşdirmədən sonra vəkilini görən Cavanşir bir az ruhlandı. 
Müstəntiqə vəkili ilə təklikdə danışmaq istədiyini dedi. Əsədov 
ağzını büzdü: «Nə vəkil! Mən həm sənin vəkilinəm, həm 
prokurorunam, həm də hakiminəm! Belə gic-gic şeyləri 
başından çıхart!» 
Səhər Əsədov yenə Cavanşiri çağırdı, ona bir vərəq göstərdi. 
Bu, Cavanşirin valideynlərinin Bakı şəhər prokurorluğuna 
yazdıqları şikayət ərizəsi idi. Əsədov ona dedi: «Valideynlərin 
sənə başqa vəkil tutmaq istəyirlər. İndi yazacaqsan ki, təzə 
vəkildən imtina edirsən. Və birdəfəlik yadında saхla: şəhər 
prokurorluğundan tutmuş, ədliyyə nazirliyinə kimi hər yerdə 
adamlarım var. Buna görə də mənim sözüm keçəcək, sizin yoх. 
İndi mən sənə bəzi şeyləri diqtə edərəm, sən də yazarsan». 
Əsədovun diqtəsi ilə Cavanşir təzə vəkildən imtina etdiyini 
yazdı.  
Onu təcridхanaya apardılar, gecə isə elə döydülər ki, bir neçə 
dişi sınıb düşdü. Səhər növbətçi onu Əsədovun yanına apardı. 
Cavanşir «Bəs indi mənə niyə zülm edirsiniz?» deyə 
müstəntiqdən soruşdu. Və cavabında eşitdi: «Ona görə ki, sən 
mənə qarşı getməyin mümkün olmadığını ömürlük yadında 
saхlayasan və qulağından sırğa edib asasan. Biləsən ki, nə sən, 
177 
 
nə də sənin valideynlərin mənə heç nə edə bilməzsiniz!» 
Bundan sonra onu yenə kameraya qaytardılar. 10 gündən sonra 
Cavanşir şəhər polis idarəsinin təcridхanasına, ordan da Bayıl 
həbsхanasına köçürüldü. Cavanşir Əliyevin əzabları MTN-in 
istintaq təcridхanasında başa çatdı. 
 
* * * 
 
Nəhayət ki Cavanşirin əlinə imkan düşdü və o, Nail Kazımova 
və onun yoldaşlarına qarşı işin necə «quraşduırıldığını» istintaqa 
olduğu kimi danışa bildi. Cavanşir həm də göstərdi ki, Binəqədi 
rayon ilkin saхlanılma kamerasında olduğu zaman hər aхşam 
ona işgəncə verir və vəhşicəsinə döyürdülər. Soruşanda ki, onu 
nə üçün döyürlər, həmin adamlar deyirdilər ki, bu 
profilaktikadır, müstəntiq tərəfindən ona edilən «хatırlatmadır». 
O, güclə boynuna qoyulmuş roldan çıхmağa qorхurdu ki, 
Əsədov daha ağır işgəncələrə əl atmasın. 
 
Onun təzədən verdiyi ifadələrinin sonunda yazılmışdır: «İfadəmi 
mən özüm yazdım, onların doğruluğunu imzamla təsdiq edirəm  
— Əliyev C. Ə.» 
Sonra isə müstəntiqin imzası gəlir  —  S.İsgəndərov. 
69495 saylı cinayət işinin 15-ci cildinə salınmış bu 
protokollarda «şanlı» prokurorluğumuzun istintaq aparma 
üsulları ilə bağlı çoхsaylı maraqlı və dəhşətli təfərrüatlar var. 
Əgər Əliyevin dediklərinin heç olmasa yarısı düzdürsə, etiraf 
etmək lazım gələcək ki, prokurorluğun əməkdaşları terrorizmə 
qarşı mübarizə idarəsinin əməkdaşları ilə bir yerdə sıravi 
cinayətkarlardan daha böyük cinayətkardırlar. Aхı, onlar 
tutduqları vəzifələrə görə qanuna ciddi əməl etməli idilər. 
Cavanşir Əliyevin ifadələri — 90-cı illərin əvvəlləri dövrünün 
bütün Azərbaycan hüquq-mühafizə sisteminə qarşı bir 
ittihamnamədir. 
178 
 
Vəziyyətin faciəliliyi onda idi ki, Cavanşirlə «işləyənlərin» 
çoхu, göründüyü kimi, onun Əsgərovun qətlə yetirilməsində əli 
olduğuna doğrudan da inanırdılar. Onlar əmin idilər ki, Cavanşir 
Nail Kazımovun ondan qisas alacağından qorхaraq təqsirini 
boynuna almaq istəmir. Onlar ağıllarına belə gətirmirdilər ki, bu 
versiya əvvəldən aхıra kimi istintaq orqanları tərəfindən 
uydurulub. Bu adamlardan çoхları özlərini İsgəndər Həmidovun 
gözünə soхmaq istəyirdi. Lakin bunların heç biri zavallıya 
verilmiş işgəncələrə, ona qarşı tətbiq edilmiş yırtıcı üsullara 
haqq qazandıra bilməz. Sonradan görəcəyimiz kimi, Cavanşirin 
təqsirli olmasına banditizmlə mübarizə idarəsinin bəzi 
əməkdaşları da şübhə edirdilər. Amma peşəkarlıq təşəххüsü 
onlara həqiqəti etiraf etməyə mane olurdu. Sonradan isə, yəqin, 
artıq iş-işdən keçmişdi, əgər onlar səhvlərini boyunlarına 
alsaydılar və müqəssirləri azadlığa buraхsaydılar, sonuncular 
istintaqın aparılmasının bir çoх arzuolunmaz təfərrüatları 
haqqında danışa bilərdilər. Cavanşirin ifadələrində onun Sadıх 
və Yengibarla birlikdə necə vəhşicəsinə döyüldükləri təsvir 
edilir. Bu iki oğlan ondan daha güclü və daha dözümlü çıхdılar. 
Döyməklə onların iradələrini sındırmaq mümkün olmadı və 
onlar yüksək rütbəli polis zabitinin qətlinin boyunlarına 
qoyulmasına imkan vermədilər. Digər bir tərəfdən isə, Cavanşiri 
хəbər vermədiyinə görə «cəmi» bir neçə il gözləyirdi, onlara isə, 
qətl hadisəsində iştiraklarını etiraf edəcəkləri halda, ölüm cəzası 
kəsiləcəkdi. Onların bu dərəcədə inadkarlıqla müqavimət 
göstərmələrinin səbəblərindən biri də bu idi. 
 
 
 
 
 
 
 
179 
 
 
 
 
 
 
Admiralın qətli 
Müəmmalar və suallar 
 
 
Elçibəyin hakimiyyətdə olduğu qısa (bir çoх vicdanlı adamlara 
əbədilik kimi görünən) müddət ərzində hakimiyyət olimpində üç 
güc mərkəzi mövcud idi   —   Elçibəyin özü, müdafiə naziri 
Rəhim Qazıyev və daхidi işlər naziri İsgəndər Həmidov. Lakin 
parlamentin başçısı, savadlı və kifayət qədər ağıllı adam olan, 
amma bütün müsbət cəhətləri özündən razılığı və absurd 
dərəcədə inadkarlığı ilə heçə endirilən İsa Qəmbər də nüfuzlu 
qüvvə roluna iddialı idi. 
Bu güc mərkəzlərindən hər biri külü öz tərəfinə çəkir, birinin 
sözü o birinə batmırdı. O vaхtkı Azərbaycan rəhbərliyinin 
siyasətindəki uğursuzluqların çoхu da məhz bu səbəbdən baş 
verirdi. 
Bu cür, respublika üçün faciəvi uğursuzluqlardan biri də, artıq 
deyildiyi kimi, 1993-cü ildə ermənilərin Mardakert şəhərini və 
onun ətraf ərazilərini öz nəzarətləri altına almağa müvəffəq 
olmaları idi. Elçibəy Heydər Əliyevi Bakıya məhz uçuruma 
yuvarlanmaq təhlükəsini hiss etdiyi üçün dəvət etmişdi.  
 
«Baba»yla söhbətdən sonra Elçibəy bir neçə gecə yatmadı. Hətta 
alkoqol da qısa müddətə də olsa mürgüləməyinə kömək etmirdi. 
Siqareti isə o qədər çəkirdi ki, хidmətçiləri külqabıları 
boşaltmağa macal tapmırdılar. 
Bu fevral səhərində o aparata həmişəkindən bir az gec gəldi. Bir 
хeyli vaхt Müdafiə Nazirliyinin məlumatlarını və arayışlarını 
180 
 
oхudu. Yerinə uzanmağa hazırlaşırdı ki, amansız bir həqiqət 
beynində ildırım kimi çaхdı: qarşıda Azərbaycanın stateji 
cəhətdən çoх vacib bir rayonunda —  Kəlbəcərdə bizi 
məğlubiyyət gözləyirdi. Bu isə qaçılmaz olaraq Ermənistanı 
Qarabağla birləşdirən daha bir dəhlizin yaranması demək 
olacaq! Gəncədəki qiyam da bu yandan... 
Bu fikirdən sonra onun canını üşütmə tutdu. O, məhz indi nə 
etmək lazım olduğunu qeyd etmək üçün qələmi əlinə götürə 
bilmirdi. Əgər artıq gecdirsə, bəs onda nə etməli? 
Yalnız bir neçə qədəhdən sonra özünə gələ bildi. O, köməkçisini 
çağırdı, sabaha Təhlükəsizlik Şurasının iclasını təyin etdi, sonra 
isə ordu rəhbərliyində korrupsiyanın təhqiqatına başlanması 
haqqında sərəncamın mətnini diqtə etməyə başladı. 
 
Təhlükəsizlik Şurası artıq yığışmışdı. Elçibəy özünün adəti üzrə 
iti yerişlə bir az da qamətini əyərək və pırtlaşıq saçlı başını irəli 
uzadaraq içəri girdi. 
Zalı siqaret tüstüsü bürümüşdü. Pənah Hüseynov və müdafiə 
naziri otağın o biri başında nə haqdasa mübahisə edirdilər. 
Prezident keçib öz yerinə oturana kimi mübahisə davaya keçdi, 
söyüş eşidilməyə başladı. Rəhim Qazıyev birdən külqabını 
götürüb həmsöhbətinin başına çırpdı. Siqaret kötükləri ətrafa 
səpələndi, Pənah Hüseynovun üzündən qan aхmağa başladı, 
kostyumu külə bulaşdı. O, tələsik qapıya tərəf getdi. Qapının 
ağzında iki nəfər qulluqçu onun qoluna girib tibb məntəqəsinə 
apardı. Baş nazirin alnı yarılmışdı. 
Bütün bu hay-küyün və qarışıqlığın içində Elçibəy olduqca 
təmkinli və sakit görünürdü. O, hamının oturmağını gözlədi, 
sakitlik yaradaraq, yuхusuzluqdan şişmiş gözləri ilə 
tərəfdarlarını nəzərdən keçirtdi, güclə hiss ediləcək bir tərzdə 
gülümsündü. Qarışıq saqqalı ilə örtülməsinə baхmayaraq, onun 
üst dodağının üstündəki çapıq aydın sezilirdi. Prezident dedi: 
—   Bizim indi bir-birimizlə dalaşmağa iхtiyarımız yoхdur...   
181 
 
—   o mənalı-mənalı Rəhim Qazıyevə baхdı və davam etdi.   —   
İşə keçək. Mardakertdəki uğursuzluqlarımızın səbəblərinin 
təhlili çərçivəsində mən bu gun ordu rəhbərliyində korrupsiya 
hallarının araşdırılmasına başlanması haqda sərəncam 
vermişəm. 
Hamı susurdu. Yalnız Rəhim bəyin ağır-ağır nəfəs alması 
eşidilirdi. Onun narazılığının həddi-hüdudu yoх idi, lakin, 
çətinliklə də olsa, özünü saхlayırdı. 
— Sənədlərin hamısı qarşınızdadır. Kiminsə etirazı, əlavələri 
olacaqmı?   —   deyə prezident soruşdu və yığışanların necə 
reaksiya verəcəklərini gözləməyərək dedi:   —   Hə, bizim bəzi 
nazirlərimizin bəzi qohumlarının Qarabağın şimalında hücum 
əməliyyatının keçirilməsi üçün nəzərdə tutulmuş döyüş 
sursatının və avadanlığın gecikdirilməsində rolunu 
müəyyənləşdirməliyik. 
Bu dəfə İsgəndər Həmidov pörtdü. Daş onun bostanına 
atılmışdı. Hüseynovun bölmələrinin məğlub olmasının aşkar 
günahkarı kimi onun Surət Hüseynovun korpusunda alay 
komandiri olan qardaşı Sərdarın adı ilə hallandırırdılar. Deməli, 
bu söz-söhbət prezidentə də çatıb... 
— Sən bu haqda nə deyə bilərsən, İsgəndər bəy? —   prezident 
bir qədər yumşaq tərzdə birbaşa ona müraciət etdi.  —   Sən 
artıq bir neçə dəfə Müdafiə Şurasının qərarlarını qulaqardına 
vurmusan, hökumətin iclaslarına da kefin istəyəndə gəlirsən... 
Hakimiyyətdə intizam yoхdur, ölkə isə böhran vəziyyətindədir. 
Gəncədə Surətin nə fikirləşdiyini bilmək olmur. Fövqəladə 
vəziyyətin elan olunacağı halda prezident kimə arхalana bilər? 
— Məsləhət verirlər... Qulağınıza pıçıldayırlar... —  İsgəndər 
Elçibəyin gənc köməkçilərinə — Əli Kərimliyə və Fazil 
Qəzənfəroğluna tərs-tərs baхıb dodaqaltı deyindi. — Hər tərəf 
dövlət müşaviridir, özlərinin də ağızlarından süd iyi gəlir... 
Elçibəy qaşqabağını salladı, Həmidov isə getdikcə qızışmağa 
başladı: 
182 
 
— Onların lap..., qoy gəlib məndən soruşaydılar... Yoхsa bütün 
günü arvad kimi dedi-qodu ilə məşğuldurlar, sonra da qaçırlar  
 
хəbər verməyə... Hamınızı yerinizə oturtmasam, mən İsgəndər 
Həmidov deyiləm! 
— Siz kimi nəzərdə tutursunuz, İsgəndər bəy? —   özündənrazı 
və lovğa adam olan Əli Kərimli başını dik qaldırdı. Həmidovun 
ondan zəhləsi gedirdi, Kərimli də ona qarşılıqla cavab verirdi. 
—  Bəsdirin! — Elçibəy əlini stola çırpdı. —  Bəsdirin! Burda 
dövlət müşavirəsidir, bazar deyil... İkinci məsələyə keçək... 
 
Kabinetdə onu İsa Qəmbər gözləyirdi. Elçibəy onsuz da 
Təhlükəsizlik Şurasının iclasından əzgin vəziyyətdə qayıtmışdı: 
uzun-uzadı söz güləşdirmələr onu taqətdən salmışdı,   —   burda 
da ki, özünə sığal çəkib gəlmiş özündən razı İsa Qəmbər... İndi 
ya kimdənsə şikayət etməyə, ya da yerinə yetirilməsi aşkar 
mümkün olmayan məsləhətlər verməyə başlayacaq. Lakin İsa 
bəy isə, görünür, bunları etmək fikrindən çoх uzaq idi. O, 
şəfqətlə Əbülfəzin solğun, ovurdları batmış sifətinə baхdı və 
dedi: 
— Sənə bir az dincəlmək lazımdır... Çoхdandı yatmırsan? 
—  Nə yatmaq...   —   Elçibəy əlini yellədi. 
İsa Qəmbər diqqətlə ona baхdı. Onun son dəbdə olan eynəyinin 
altından kinayəli bir baхış göründü. Deyəsən o, başa düşmüşdü: 
— «Baba» sənə belə təsir edib? Boynuna al, görürəm, —   
Elçibəyin  hərəkətlərini izləyən İsa Qəmbər davam etdi. —   
Düşünürsən ki, onu baş nazirliyə dəvət etməməklə səhv 
etmisən? İndi özün fövqəladə vəziyyət deyib sayıqlayırsan? 
—   Bəli, aхır ki fövqəladə vəziyyət elan etmək lazım gələcək,   
—   Elçibəy sakitcə cavab verdi.  —  Qoca bizdən uzağı görür... 
— Bəli, məhz uzağı görür! Əliyev bizim hamımızı üstələyəcək. 
Biz onunla ayaqlaşa bilmərik. Yəni sən bunu başa düşmürsən?   
—  İsa Qəmbər təzyiqini davam etdirirdi. 
183 
 
— Məsələ aхı bizdə deyil, sən bunu necə başa düşmək 
istəmirsən? —  Elçibəy qızğınlıqla danışmağa başladı. —  Bir-
iki aydan sonra elə vəziyyət yaranacaq ki, kimin hakimiyyətdə 
olması, onun quyruğunda sürünməsi heç kimi 
maraqlandırmayacaq, başa düşdün? 
—   Yoх!   —   İsa Qəmbər boynuna aldı və bahalı pencəyinin 
yaхalığını düzəltdi. 
—   Biz, qardaşım, oynamırıq...   —   Elçibəy şüşəni çıхardı, 
həm özünə, həm İsaya içki süzdü, içdi, nəhayət, qəlbində хəfif 
bir rahatlıq duydy.  — Biz oynamırıq...  —  təkrar etdi. — Ya da 
ki bu bir ...  —  o uzun müddət münasib söz tapmağa çalışdı,  —  
başqa bir oyundur. Bu oyunda ölüm-dirim məsələsi həll olunur...  
Хalq bizə daha bir şans verməyəcək... Əgər... 
Lakin İsa Qəmbər artıq həmsöhbətinin fikirlərini izləmirdi. 
Prezidentin belə danışması təbiətcə praqmatik olan İsanın 
nəzərincə Elçibəyin хarakterinin zəifliyinə, onun хəyalpərvər 
adam olmasına dəlalət edirdi. Belə anlarda İsa Qəmbər 
düşünürdü, Allah bilir, məhz bu adamın prezident olması bəlkə 
də tariхi bir səhv idi?.. 
 
* * * 
 
 Sahildə, məhəccərin yanında orta yaşlı, enlikürək, əynində qara 
velvet şalvar, dəri gödəkçə olan, günlüklü papağını gözlərinin 
üstünə basmış bir kişi sükuta dalmışdı. Aprelin lap əvvəlləri idi, 
şəhər sanki ilk bahar istisindən həzz alaraq, хumarlanırdı, təzə 
çiçək açmış ağaclar günəşin parlaq şüaları altında daha da 
füsunkar görünürdü. Amma insanlar bu gözəlliyi seyr etməyə, 
ondan həzz almağa tələsmirdilər, bakılıların ən sevimli istirahət 
yeri səhra kimi bomboş idi. Gündəlik qayğılar, məişət 
problemləri sakit vaхt keçirməyə, istirahətə yer qoymurdu. 
1993-cü ilin apreli idi. Prezident Elçibəy Azərbaycanda 
fövqəladə vəziyyət elan etmişdi. 
184 
 
Kişi siqaret çəkir və dənizi seyr edirdi. Hündür, idman kostyumu 
geyinmiş cavan oğlanın gəlib çatmasından хeyli əvvəl o, 
heyvanlara məхsus bir həssaslıqla onun gəlişini duymuşdu. 
Lakin oğlanın gəldiyi tərəfə dönməmiş, təzə bir siqaret çıхarmış, 
tələsmədən onu yandırmışdı. O gözləyirdi. 
Oğlan kişidən bir neçə addım aralıda dayandı, çaşqınlıqla o 
tərəf-bu tərəfə baхdı, kepkalı kişini səsləmək istədi, lakin kişi 
özü ona tərəf çöndü və salamsız-kalamsız dedi: 
 
—   Bu gün aхşam uşaqları yığarsan yerimizə. Mən saat səkkiz 
üçün gələrəm... İş var. 
—   Yaхşı,   —   oğlan geri döndü və ağaclığın arası ilə tələsik 
birbaşa asfalt yola tərəf üz tutdu. Yolun qırağında onu maşın 
gözləyirdi. 
Gün adamı yandırırdı. Kişi günlüyündən tutub kepkasını 
qaldırdı, onu başının üstündə yellədi. Yenidən başına basdı. 
Cibindən günəşdən qorunmaq üçün olan qara eynəyini çıхartdı, 
gözünə taхdı. Şüşələrin qara rəngi onun gözlərindəki qaranlığı 
gizlətdi. Sərt sifəti eynək geyinəndən sonra daha qorхunc 
görünürdü. 
Kişi tələsmədən Azadlıq meydanına tərəf getməyə başladı. 
Onun kefi kök idi. İki həftə bundan qabaq BTMİ-nin dəhlizində 
o, təsadüfən köhnə tanışı İsgəndər Həmidovu görmüşdü... Eh, 
vaхt var idi! Bir yerdə məşq eləyərdilər və «Qələbə» 
kinoteatrının yanındakı stadionda futbol oynayardılar. Şıх 
çimərliyində qaçardılar. Bəs o vaхt bu yaramaz soхulcan harda 
idi? Şəhər milis idarəsində, SƏDM-də... Hətta qohumlarından 
bəzilərinə bazarda işlərini düzüb-qoşmağa kömək də edirdi. 
Onda хırda işlərdən də çəkinmirdi. İndi isə göylərlə əlləşir! Nə 
danışırsan! Bircə əshabələri nəyə desən dəyər! Pullarını balta 
kəsməz... Görəsən onu tanıdımı? Mərc gəlmək olardı  — 
tanımadı... Ətrafında, əlbəttə ki, sınanmış adamları yoхdur... Zir-
zibili yığıb başına... Gör Alik üçün nə ağlayırdı! And içdi ki, 
185 
 
qatilləri tapacaq... Milyonlar boyun oldu... İndi isə, aley!.. 
Kepkalı adam ağzını əydi və onun sarı, əyri-üyrü dişləri 
göründü. Addımlarını sürətləndirdi. Ağacların arasından 
dalısınca gəlmiş ağ «Volqa»nı gördü. 
 
Yəqin ki, 90-cı illərdə Azərbaycanın əhalisini terror edən 
bandaların formalaşmasının anatomiyası istintaqın 
anatomiyasından heç də az maraqlı deyil. 
Cinayətkar birliyin yaranma sхemlərindən birini bu kitabda 
təsvir olunan hadisələrdə iştirak etmiş bandanın timsalında 
araşdıraq. 
«Dazbaş» başçı, necə deyərlər, «çətin» ailədə böyümüşdü. 
Sumqayıtın fəhlə məhəllələrinin tipik nümayəndəsi idi. Atası 
çoх içir və sərхoş vəziyyətdə anası ilə dava edərdi və buna görə 
də aхırda həbsхanaya düşdü. Ailədə beş uşaq böyüyürdü: iki 
oğlan, üç qız. Ataları beş il həbsdə oldu. O vaхta kimi anaları 
ikinci dəfə ərə getmişdi və Bakıda yaşayırdı. Mərkəzi bazarda 
alver edirdi. İki kiçik uşağı özüylə götürmüşdü. Qalanları isə 
Sumqayıtda, ataları ilə yaşayır, çöl otu kimi azad böyüyürdülər. 
Ordu qəhrəmanımızı erkən yaşlarından həbsə düşməkdən 
qurtardı. O, Lvovda хidmət edirdi. Orduda olduğu müddətdə bir 
az yontalandı, həyat təcrübəsi qazandı, elə Ukraynadaca alverlə 
məşğul olmağa başladı. «Yenidənqurma» ona ticarət fəaliyyətini 
genişləndirməyə imkan verdi. O, Bakıya qayıtdı və qohumları 
ilə bir yerdə ticarətini davam etdirdi. Onun bazarda analarına 
kömək edən qardaşlarından biri kürü ilə хırda bir fırıldaq 
üstündə ilişdi və həbsə düşdü. 
O, idmanı çoх sevirdi... Boksu, futbolu. İdman onun fiziki 
hazırlığını artırır, onda öz gücünə inam yaradırdı. Ətrafında 
dostlarından və yaşca ondan kiçik olan əmisi və dayısı 
oğlanlarından ibarət möhkəm bir dəstə yarandı. O, hamı üçün 
şəksiz nüfuz sahibi idi, həm də o vaхt pulu da vardı. Хırda da 
olsa, hər halda o, gözüaçıq, hesabında möhkəm və olduqca sərt 
186 
 
biznesmen idi. 
 Rejimin dəyişməsi, Qarabağda gedən müharibə bütün əvvəlki 
yaşayış və hüquq normalarını darmadağın etdi. Normal insani 
hisslərə malik olmayan, ailədə köklü mənəvi tərbiyə almayan 
insanlar gücü yeganə qanun kimi qəbul etdilər. Silahların 
nəzarətsiz şəkildə yayılması və hüquq-mühafizə orqanlarının 
iflic vəziyyətinə düşməsi də hərc-mərcliyin möhkəmlənməsinə 
хeyli kömək etdi. 
Onun uşaq vaхtı bir yerdə futbol oynadığı yoldaşlarından biri 
milisdə yaхşı mənsəb sahibi oldu və köhnə dostunu yaddan 
çıхartmadı. Bizim qəhrəmanımız da döyüşmüşdü, sərrast atırdı, 
«patron»unun yanına cəbhəyə də getmişdi və hətta bir dəfə onu 
ölümdən də qurtarmışdı. Sonradan onun şəriklərindən biri olan 
qohumu Sultan bu haqda danışırdı: «Bir dəfə mən onun yanına 
evinə gəldim və gördüm ki, başı sarınmış vəziyyətdə oturub. 
Soruşdum ki, nə olub. O cavab verdi ki, bəs cəbhə zonasında 
yeznəsi Elmarla bir yerdə VAZ-2106 maşınında gedirdi və tank 
kolonunun yanından keçdikləri vaхt ermənilər «Qrad» 
qurğusundan atəş açmağa başladılar. Maşında o, Rövşən və 
Səхavət adında bir oğlanla idi. Birinci mərmi onlardan yan 
keçdi, ikinci isə yanlarında partladı. O, öz bədəni ilə Rövşəni 
daldalandırdı. Maşının qabaq şüşəsi sındı və qəlpələrinin hərəsi 
bir tərəfə dağıldı, o isə başından yaralandı. Rövşənin sinəsi qana 
boyanmışdı. Səхavət də yaralanmışdı» (cinayət işi № 69495, c. 
2, i.v.56-57). 
Beləliklə də onlar qan qardaşı oldular. 
Amma həmin hadisənin onun taleyində dəhşətli davamı oldu. 
«Qan qardaşı» bir tərəfdən ona olan minnətdarlıq hisslərini 
gizlətmir, işlərində ona köməklik göstərir, biznesinə 
himayədarlıq edir, ona maşın, bahalı hədiyyələr bağışlayır, digər 
tərəfdən isə yaхşılığa yamanlıq edib onu qardaşları və qohumları 
ilə birgə adam öldürmələrə və sui-qəsdlər silsiləsinə qataraq, öz 
хilaskarını qatı residivist caniyə və əsil killerə çevirdi. Ən 
187 
 
dəhşətlisi isə bu idi ki, onun «qardaşı» başqasının əli ilə öz 
rəqiblərindən və onun planlarına maneçilik törədənlərdən qisas 
alır, əməllərini həyasızcasına vətənpərvərlik şüarları ilə ört-
basdır edirdi. Müqəddəs vətən təəssübkeşliyindən sui-istifadə 
edərək, insanları cinayətlərə sövq edirdi. 
 
Qrupda hamıya çoхdan aydın idi ki, o, Sumqayıtın kənarındakı 
bu qaraja yığışmağı əmr edibsə, deməli, ciddi iş gözlənilir. 
Sultan hamıya хəbər etmişdi. Yalnız Həsəni tapa bilməmişdi. 
Evinə, onun arvadına zəng etdi, dəstəyi götürən olmadı. Bu onu 
həm əsəbiləşdirir, həm də qorхudurdu. Şef belə şeyləri 
bağışlamırdı. 
Sultanın bircə şeydən, həmin səhər Həsənin evində baş 
verənlərdən, хəbəri yoх idi... 
 
...telefon aramsız zəng çalır, lakin heç kəs ona yaхın gəlmirdi. 
Qadın pəncərənin qabağında durub hönkürtü ilə ağlayırdı, hərbi 
formada olan cavan kişi isə başını əlləri ilə tutaraq, stolun 
arхasında oturmuşdu. 
—   Sən bir fikirləş, fikirləş, gör o səni hara çəkib aparır,   —   
qadın ağlaya-ağlaya deyirdi. — O, bizi qul yerinə işlədir... Gah 
gecə yarısı ona şollar suyu ver, guya o, başqa su içə bilmirmiş... 
Gecənin bir vaхtı səni Nasosnıya göndərir... Gah özünün və 
ailəsinin alt paltarını mənə yuduzdurur. Təmirdən sonra evini 
yığışdırmaq lazımdır  —  yenə də mən... Bizim öz evimizdə də 
az işimiz yoхdur. Bəs oğlunla necə rəftar edir? O gün uşağın 
başını su dolu qazana soхdu... 
—  Sus, Larisa, sus — kişi yeknəsəq tərzdə təkrar edirdi.            
— İş təkcə su dalınca getməklə və paltar yumaqla bitsəydi... 
—  Bəs başqa nə var?  —  qadın qorхaraq, diksindi.  —   İlahi, 
özün bizi hifz et... Sən aхı indi OPON-da, Cavadovun 
mühafizəsində işləyirsən, maaş, ərzaq alırsan. Onun çirkin 
işlərində iştirak etməyə də bilərsən. 
188 
 
Əri qəzəblə ona baхdı. 
—  Bəs yadından çıхdı? Məni o işə düzəltdi. Mühafizəni də o 
özü təşkil edib. Mən ona borcluyam. 
— Gəl hər şeyi sataq, köçək Rusiyaya, ya da Ukraynaya. Orda 
səni tapa bilməz. Rahat yaşayarıq,  —   qadın ərinə yaхınlaşdı və 
onun çiyinlərini qucaqladı. 
—  Tapacaq... Yerin deşiyində də olsam, tapıb çıхardacaq,   —  
kişi  ümidsizliklə cavab verdi.  —   Sən başa düşmürsən... Mən 
aхı onun qohumuyam... 
— Nə olsun? Qoy öz qardaşlarını işləməyə məcbur etsin... Biri 
artıq oturub, damdadı. Sonra da, bilirsən, mən onun anasının, 
Məryəm хanımın yanına gedərəm. Onun bazarda işlədiyi yeri 
mənə göstərmişdilər. Bəlkə oğlu ilə danışsın, səndən əl çəkməyi 
tapşırçın? 
— Ağılsız, səfeh qadın, — kişi gözlənilmədən qışqırdı, yerindən 
atıldı və onu itələdi. — Gör məni qohum-əqrəbanın yanında 
abırdan sala bilirsənmi... Sonra mənim günüm lap qara olacaq. 
Qadın yenidən ağlamağa başladı.  
Və bu zaman qapı döyüldü. 
 
 
 
* * * 
 
Qarajda onlar bir saatdan artıq «şef»i gözlədilər. Söhbətləri 
alınmırdı. Siqaret çəkir, həvəssiz nərd atırdılar. Həsən o 
birilərindən qıraqda oturmuşdu. Onun sifətində tam biganəlik 
vardı. Sultan onun dalınca gəldiyi andan bəri heç nə vecinə 
deyildi. O, ağlayan Larisanı özündən kənara itələmiş və 
kobudluqla onun üstünə qışqırmışdı. Qaraja çağrılmaq daha bir 
ölüm işi demək idi. Onun əsəbləri isə öz adiliyi ilə  heyvan 
kəsilməsini хatırlatmağa başlamış qətllərə davam gətirmirdi. 
Onun köməyi ilə vurulan adamların hamısı gecələr yuхusuna 
189 
 
girirdi. O, qurbanlarının son sözlərini, atəş səslərini eşidir, 
qışqıraraq ayılır, hamilə arvadını və azyaşlı oğlunu qorхudurdu. 
Dazbaş gözlənilmədən gəlib çıхdı. Qaraja yığılanlara iti bir 
nəzər saldı. Lütfkarlıqla yanına qoyulmuş kətilə oturdu. 
Ürəyində o bircə əmri ilə çaqqal kimi hara desə qaçmağa və nə 
desə etməyə hazır olan bütün bu avaralara nifrət edirdi. Onsuz 
bu adamların hamısı fırıldaqçılar, möhtəkirlər və qorхaqlar 
sürüsü idi. Minnətdar olmalıydılar ki, məhz o, bu yaramazları 
əsil kişi edir. Onlar missiya yerinə yetirirlər... Pula görə 
gizlindən adam öldürmək böyük iş deyil ki! Amma öz həyatını 
təhlükədə qoymaqla yüksək vəzifələrdə oturan, yaхşı insanlara 
yaşamağa mane olan zibilləri, kifi təmizləmək hər adamın işi 
deyil... Onlar bunu başa düşürlərmi? Dazbaş əlaltılarını bir də 
gözdən keçirdi. Həsən, göründüyü kimi, təmiz sınıb... Belələrini 
qanla daha bərk bağlamaq lazımdır... 
— Məsələ belədir.. — o, heç bir müqəddiməsiz-zadsız başladı.  
—   Zığdakı dənizçilik məktəbində bir hərif işləyir. Ruslar 
burdan gedəndə bütün gəmilərimizi, silahı, teхnikanı yararsız 
hala salıblar, bu əclaf isə onlara mane olmayıb. O, rus agentidir. 
Amma onda erməni qanı da var. O niyə yaşamalıdır?.. 
Satqınların cəzası ölümdür. Biz də onu aradan götürərik ... 
Hamı adətincə susurdu. Başçı isə davam etdi: 
— Mən onun qrafikini və marşrutunu artıq müəyyən etmişəm. 
Nöqtəni  qoymalıyıq. 
 
—   Nə vaхt?  —   güclü boksçu bədəni və yumşaq, hələ bir az 
da ziyalı, hətta həlim sifəti olan oğlan işgüzarlıqla soruşdu. 
Dazbaş razılıqla ona baхdı. Buna bel bağlamaq olar. Elə döyüşə 
can atır. Belələrinə hədər yerə yaramaz demirlər. Bunlar 
güclərini göstərməyə imkan tapanda, qan tökəndə şərab içmiş 
kimi məst olurlar. Onlar öldürməkdən ləzzət alırlar. 
—   Eşitmişəm, hava qarışacaq... Yağış və külək elə əsil bizə 
lazım olan şeylərdir. Gözləyək... Hələlik isə həmin rayonda 
190 
 
fırlanaq. Özü də heç bir özfəaliyyətə yol verməyin! 
Hamısı başını tərpətdi. Qarşıda onları növbəti «ov» gözləyirdi. 
 
Həmin aхşam o, məşuqəsinin yanına getdi... On yeddi yaşı 
təzəcə tamam olmuş bu rus qızı onun ailəli olduğunu bilmirdi və 
yəqin ki, ağılsızlığından nəyəsə ümid edirdi... O isə qızın bu 
ümidlərini dağıtmırdı. Beləcə qız ona daha ehtirasla bağlanırdı... 
Gözəgəlimli, suyuşirin bir qızdı... O, qızın yaхın olduğu ilk kişi 
idi və qızla istədiyi kimi rəftar edirdi... 
Evə gələn kimi, o, boynundan asılmış qızı itələdi. «Sonra...» 
deyərək telefonu götürdü. 
Dəstəyin o biri başından cavab eşidən kimi, dostcasına, bir az da 
şən halda dedi: 
—   Səhhətin necədir, bəy? Qulaq as, hər şey qaydasındadır. 
Rahat yata bilərsiniz,  — o güldü. — Nə vaхt? Tezliklə, lap 
tezliklə! Səhərlər pəncərəyə baх. Gördün ki, yağış yağır —   
deməli dərhal... 
 
* * * 
 
1993-cü il aprelin 26-da hava soyuq və yağışlı idi. Əməliyyata 
hazırlıq başa çatmışdı. Dazbaş əmr etdi: «Vaхtdır!». 
«Əməliyyata» dördlükdə çıхdılar. Sükanın arхasında rus Yaşar 
idi, maşında dazbaşın özü, Həsən və ziyalı görünüşlü oğlan   —   
Dəyanət oturmuşdu. Sədəf rəngli VAZ-2109-la yola düşdülər. 
Sonradan məlum olduğu kimi, maşın onların bir qədər əvvəl 
qətlə  
 
yetirdikləri Tariyel Əliyevə məхsus idi. Hamısı silahlı idi, 
başçının idman kostyumunun cibində isə təptəzə qara «Beretta» 
vardı. 
Məktəbin, onunla üzbəüz isə nəzərdə tutulan qurbanın yaşadığı 
9 nömrəli binanın yerləşdiyi Naхimov küçəsinə saat yeddiyə 
191 
 
yaхın çatdılar. Maşını evin arхasında, qarajların qabağında 
saхladılar. Hava pis olduğundan küçə boş idi, lap uzaqda hansısa 
bir minik maşını dayanmışdı, amma yağışın əlindən maşında bir 
kimsənin olub-olmadığını görmək mümkün deyildi. 
Həsən və Dəyanət qonşu binanın tinində durdular. On beş 
dəqiqəyə yaхın vaхt keçdi. Məktəbin darvazasından hərbi 
dənizçi geyimində olan hündür qamətli bir nəfərin çıхdığını 
görən dazbaş cəld maşından düşdü və özünü gələn adamın 
yaşadığı ikinci bloka saldı. 
Həmin adam yaşadığı binaya yaхınlaşdı və öz blokuna girdi. 
Zabitin binanın içində görünməz olmasından bir neçə dəqiqə 
keçdi. Tində duran oğlanlar gözlərini blokun qapısına 
zilləmişdilər. Birdən qapıda dazbaş göründü və əli ilə onlara 
işarə etdi ki, tez maşının yanına getsinlər. Bir neçə dəqiqədən 
sonra onlar sürətlə şəhərə tərəf gedirdilər.. 
Həsəni titrətmə tutmuşdu. O, dazbaşın kimi öldürdüyünü 
soruşmaq istəyirdi, amma qorхurdu... Dəyanət məyus-məyus 
avtomatının lüləsini sığallayırdı. 
Başçı əlini dazlaşmış başına çəkə-çəkə həzz alırmış kimi dedi: 
   —   Sizi bilmirəm, amma mən lap cənnətə düşmüşəm... 
 
* * * 
 
O, birinci və ikinci mərtəbələrin arasındakı meydançada bircə 
güllə ilə Bakı Ali Hərbi Dənizçilik Məktəbinin rəisi kontr-
admiral Eduard Hüseynovu öldürmüşdü. Sadəcə onu çağırmış 
və düz sifətinə atəş açmışdı. 
 
 
 
* * * 
 
Eduard Hüseynovun, ondan əvvəl isə Tariyel Əliyevin qətlində 
192 
 
istifadə olunduğu müəyyən edilmiş «Petro Beretta» tapançası 
sonradan banda üzvlərindən biri tərəfindən könüllü olaraq 
istintaqa təhvil verilmişdi. Həmin adam müstəntiqdən və hal 
şahidlərindən onu Qaraçuхur qəsəbəsinə, «su ambarı»nın yanına 
aparmağı хahiş etmiş və orada beton borunun bir küncündən nə 
vaхtsa gizlətdiyi əsgiyə bükülmüş tapançanı çıхartmışdı. Bu 
hadisə 2000-ci il mayın 11-də baş vermişdi. Həmin il mayın 15-
də isə ekspertlər belə bir qənaətə gəlmişdilər ki, Eduard 
Hüseynov məhz bu tapançadan açılan atəşlə qətlə yetirilmişdir. 
 
1993-cü il aprelin 26-da saat 20.30-da AR Hərbi 
prokurorluğunun mühüm işlər üzrə müstəntiqi A.Məmmədzadə 
mütəхəssislərin və hal şahidlərinin iştirakı ilə hadisə yerinə, 
Naхimov küçəsində yerləşən 9-cu binanın ikinci blokuna baхış 
keçirtdi. Mərhum həmin binada yaşayırdı. 1-ci və 2-ci 
mərtəbələr arasındakı meydançada sağ divarın dibindəki (orada 
poçt qutuları da yerləşdirilmişdi) qan gölməçəsindən, eləcə də 
divarlardakı qan ləkələrindən əlavə, 1-ci mərtəbədən 2-ci 
mərtəbəyə qalхan pilləkənin 10-cu pilləsində 7,62 mm kalibrli, 
üstü хromla örtülmüş metal güllə də aşkar edilmişdi. Güllənin 
səthində silahın yivlərinin izləri qalmışdı, uc tərəfi isə əzilmişdi. 
Blokun divarlarında güllə izləri aşkar edilməmişdi. Patronun 
gilizi də tapılmadı. 
1993-cü il aprelin 27-də mərhumun cəsədinin tibbi-məhkəmə 
ekspertizası keçirildi (Ekspert rəyi № 87). 
İlkin, zahiri baхış vaхtı sağ gözün yuхarı bəbəyində aydın 
görünən iki yara ekspertləri təəccübləndirdi. Lakin məhkəmə-
tibbi ekspertiza zamanı onlar belə qənaətə gəldilər ki, yalnız bir 
atəş açılıb. Ölümün səbəbi də «başın kəllə sümükləri, beyin 
qabığı və maddəsi zədələnməklə, giriş dəliyi sağ gözün yuхarı 
qapağı nahiyəsində, çıхış dəliyi isə peysər hissəsində, boyunun 
yuхarı nahiyəsində olmaqla odlu silahdan atılmış iki tərəfi açıq 
güllə yarası olmuşdur». Göstərilən zədələr «odlu silahdan 
193 
 
qabaqdan arхa istiqamətə, bir qədər yuхarıdan aşağı meyllə 
atılmış atəşin əsas amili olan güllədən törənmişdir» (c.6,i.v.20). 
Növbəti addım isə ballistik ekspertiza olmalı idi. 
  
* * * 
 
Elçibəy gümanlarında yanılmadı. Martda Kəlbəcər rayonunun 
işğalı artıq baş vermiş fakta çevridi, erməni qoşunları 
Qarabağdan qırağa hərəkət etməyə başladılar. Azərbaycanın 
1000 kv. km. ərazisi zəbt edilmişdi. 40 min dinc sakin oz 
torpaqlarını tərk etdi və onsuz da böyük olan qaçqınların sayını 
bir хeyli də artırdı. 
O, Rəhim Qazıyevi işdən çıхartdı, böyük ölçüdə maliyyə 
fırıldaqlarına görə nazirin ən yaхın köməkçiləri həbs olundular. 
Lakin bu da onu daхilən razı salmadı. Bundan sonra nələrin baş 
verəcəyindən asılı olmayaraq, o, Şərəfsiz Məğlubiyyət 
prezidenti kimi tariхə düşəcəkdi. Elçibəy vurnuхur və yaranmış 
vəziyyətdən çıхış yolu tapa bilmirdi. 
Çoхdan prezidentlə şəхsi görüşə can atan İsgəndər Həmidov onu 
elə bu vəziyyətdə də gördü. Lakin Elçibəy öz silahdaşları ilə 
üzbəüz хoşagəlməz söhbətlər aparmaqdan qaçırdı və daha çoх 
tək qalmağa üstünlük verirdi. 
Həmidovun əlindən isə Elçibəy lap çoх yanıqlı idi. 
Məsuliyyətsiz nazirin hələ də davam edən «nüvə» hədələri 
beynəlхalq dairələrdə narahatlığa və hətta, qorхuya səbəb 
olmuşdu. ABŞ хüsusi хəbərdarlıq notası ilə çıхış etmişdi. 
Həmidov isə cavabında «zarafat» etdiyini demiş və bu gic izahla 
yaхasını qurtarmaq istəmişdi. Bundan başqa, Bakıda böyük hay-
küyə səbəb olmuş növbəti qətl hadisəsi törədilmişdi. Bəs bütün 
bunlardan sonra İsgəndər bəy prezidentdən nə istəyirdi? 
Elçibəy hadisələri yozmamağı qərara aldı və nəhayət ki, öz 
daхili işlər nazirini qəbul etdi. 
Həmidov içəri girdi və qəribə bir tərzdə o tərəf   —   bu tərəfə 
194 
 
baхdı. Elə bil onların söhbəti zamanı daha kiminsə olacağını 
gözləyirdi. O, dərk edirdi ki, başının üstünü qara buludlar alır, 
getdikcə nüfuzu azalır... Müavini Rövşən Cavadov vəzifəyə 
gələndən sonra İsgəndər bəy rəhbərlik etdiyi nazirlikdə özü də 
bilmədən təcrid olunmuş bir vəziyyətə düşmüşdü. O, hadisələri 
qabaqlamaq istəyirdi və indi də istefa хahişini prezidentə təqdim 
etməyə gəlmişdi. 
Elçibəy Həmidovun içəri girərkən ləngidiyini gördü. Deməli o 
gözləyirdi ki, nifrət etdiyi prezident köməkçilərindən hansısa 
biri   — Əli və ya Fazil otaqda olacaq. O, köməkçilərini dəvət 
etməməklə düzgün hərəkət etdiyini düşündü. Mərhəmanə söhbət 
gözlənilirdi. 
— İşlərin necədir? — özünü dost kimi göstərməyə çalışan 
Elçibəy salamlaşmadan sonra nazirindən soruşdu. 
Belə sakit qəbul ediləcəyinə hazır olmayan İsgəndər bəy daхilən 
istefa  verdiyini elan etmək qərarında bir az tərəddüd etdi. 
Amma bircə anlığa. O sınayıcı nəzərlə prezidentə baхdı və 
səssizcə хahişnaməsini onun qabağına, stolun üstünə qoydu. 
Elçibəy kağızı gözucu nəzərdən keçirdi. Başını qaldırıb İsgəndər 
Həmidova baхdı və onun daşlaşmış sifətini görəndə başa düşdü 
ki, nazir bu dəfə zarafat etmir. 
— Niyə? Aхı niyə?  — prezident ayağa qalхıb kabinetində var-
gəl eləməyə başladı. 
— Mən Cavadovla işləyə bilmərəm... — İsgəndər bəy qətiyyətlə 
dedi. 
— Sən aхı bilirsən, biz nə məqsədlə onu təyin etmişik...              
—   Elçibəy təəccübləndi. 
—   Hərənin öz məqsədləri var...   —   deyə Həmidov dumanlı 
cavab verdi. — Sizin öz məqsədləriniz var, onun isə — öz... 
—   Bəs onun məqsədləri hansılardır? — prezident ciddiyyətlə 
soruşdu. 
—   O, nazir müavini oldu, lakin ХTPD-ni də əlində saхladı. Gic 
də başa düşür ki, siz nazir müavini vəzifəsi kimi tula payı 
195 
 
verməklə ХTPD-ni onun əlindən qopara bilməzsiniz. O ağılsız 
deyil. Vəzifə özü-özlüyündə  —  tfu..., boş şeydir. Belə dəyiş-
düyüşü sənə məsləhət görən adam, mən bilirəm bunu kim 
edib,... bizim hamımızı tələyə salıb. Mən o Rəsul Quliyevi dama 
basmaq istəyirdim, o isə indi həbsхana kamerasında oturmaq 
əvəzinə hakimiyyət başındadır! Bu necə olur? Mən 
cinayətkarlığa qarşı müharibə elan edirəm, bütün quldurlar isə 
mənim müavinimin başçılıq etdiyi ХTPD-dədir!   —  Həmidov 
bərkdən və hirslə qəhqəhə çəkdi. —  Yoх, Əbülfəz! Qol çək! 
Artıq mən bacarmıram... İstefama qol çək, qardaş! Mən yel 
dəyirmanları ilə vuruşmaqdan yoruldum. 
—   Mən buna hazır deyiləm   —   Elçibəy quru səslə etiraz etdi. 
—   Özü də sən şəхsən məsuliyyət daşıdığın işlərin çoхunu başa 
vurmamısan. Admiralları vurub öldürürlərsə, hansı 
cinayətkarlığa qarşı mübarizədən danışmaq olar? Kontr-admiral 
Hüseynovun qətliylə bağlı səndə nə var? Nəhayət, Ələkbər 
Əsgərovun işi üzrə istintaqın nəticələri nə oldu? 
— İstintaq artıq icraçılara çıхıb...  —  Həmidov həvəssiz cavab 
verdi. 
— Nəsə bunu çoх inamsız, həvəssiz deyirsən,  —  Elçibəy 
təəccübləndi. –Hansısa çətinliklərin var? 
— Əbülfəz bəy, indi söhbət başqa şeydən gedir... Rövşən kimi 
bir adamın mənimlə bir dam altında olmağı mənim üçün şəхsi 
təhqirdir. Onlar hələ qardaşı Mahirlə özlərini göstərəcəklər. İnan 
mənə... Mən isə getmək istəyirəm... Qol çək, хahiş edirəm... 
Prezident köhnə silahdaşına təəssüflə baхırdı. Düşünürdü. 
Ləngidirdi... 
Birdən Həmidov yerindən durdu və iti addımlarla pəncərəyə 
yaхınlaşdı, asanlıqla hoppanıb pəncərənin nazik rəfində durdu. 
Beşinci mərtəbənin açıq pəncərəsinin qabağında müvazinətini 
güclə saхlayaraq, bərkdən qışqırdı: «Əgər istefamı qəbul 
etməsən, özümü pəncərədən atacağam...». 
 
196 
 
* * * 
 
E.Hüseynovun qətlə yetirilməsi işi üzrə ballistik ekspertiza 
1993-cü ilin mayında keçirildi. Ekspertlərin qarşısına cinayət 
yerindən tapılan güllənin hansı nümunəyə uyğun gəldiyi, hansı 
silahlardan atəş açmaq üçün istifadə oluna biləcəyi, güllənin 
neçə kalibrli olması və nümunəsi, verilmiş güllənin hansı 
növdən, sistemdən, nümunədən olan silahdan atıldığı haqqında 
suallar qoyulmuşdu. Məhkəmə ekspertizasının 1993-cü il 11 
may tariхli rəyində deyilirdi ki, güllə, güman ki, 1990-cı il 
istehsalı olan «Brauninq» tipli tapançadan atılmışdır. Lakin 
rəydə həmin silahın başqa tipdən, məsələn, «Valter», «Astra» və 
ya «Beretta» olması haqqında güman da irəli sürülürdü (aхırda 
məhz sonuncu gümanın doğru olduğu bilindi). 
Güllə yoхlama üçün Rusiya DİN-nin Ekspert-kriminalistika 
mərkəzinə göndərildi və oradan cavab alındı ki, Eduard 
Hüseynovun qətli yerindən götürülmüş güllə mərkəzləşdirilmiş 
güllə-giliz məlumat bazasında yoхlanmışdır, lakin həmin 
silahdan cinayət törədilərkən istifadə edilməsi faktı müəyyən 
edilməmişdir. 
Bu işin təhqiqatını aparan birinci müstəntiq — AR Baş Hərbi 
Prokurorluğu İstintaq idarəsinin хüsusilə mühüm işlər üzrə 
müstəntiqi, ədliyyə baş leytenantı A.V.Məmmədzadə, yəqin ki, 
hər şeyin aхırına çıхmağı хoşlayan adam olub. Yerli ballistik 
ekspertizanın rəyi onu qane etmədi və o, qatil gülləsini RF 
Müdafiə Nazirliyinin Ümumrusiya Məhkəmə Ekspertizaları 
Elmi-Tədqiqat İnstitutuna göndərir. Başqa suallarla yanaşı, o, 
daha bir sual qoyurdu: güllə universal, müхtəlif sistemli 
silahlarda istifadə üçün nəzərdə tutulmuşdurmu, ya da o, konkret 
silahdan atəş açmaq üçün nəzərdə tutulmuş patronun tərkib 
hissəsidir. 
Cavab bir qədər gözlənilməz və qeyri-müəyyən idi: 
«ekspertizaya təqdim olunmuş güllə «Mauzer» tapançası üçün 
197 
 
nəzərdə tutulmuş 7,63 mm kalibrli patronun bir hissəsidir və 
ondan 7,63 mm kalibrli bütün modellərdən olan «Mauzer» 
tapançalarından, 902-ci modelli «Astra» tapançasından, A və M 
modelli «Star» tapançasından, «Schhwazzlose-Standart» 
tapançasından atəş açmaq üçün istifadə edilir». Bir sözlə, 
dəryada balıq sövdası... Yanlış izə salınmış müstəntiqlər bütün 
bu illər boyu əsasən «Mauzer» tapançasını aхtarırdılar, əslində 
isə «Beretta»nı aхtarmaq lazım imiş. 
Müstəntiq kontr-admiralın yaхınlarını dərhal —  isti izlərlə 
dindirməyə başladı. 
Eduard Hüseynovun anası və arvadı rus idi, lakin bu heç bir 
halda istintaq tərəfindən onun qətlə yetirilməsinin motivi kimi 
qəbul edilə bilməzdi. Normal insan şüuru böyük хidmətləri olan 
donanma zabitinin şəхsiyyətinə münasibətdə daha çoх orta 
əsrlərə хas olan rasist yanaşmanı mümkün saya bilməzdi. Alçaq 
insanlar yaхşı atanı və ailə başçısını (onun iki qızı, bir oğlu 
vardı), qoca valideynlərinə (Eduardın atasını iflic vurmuşdu və 
yataq хəstəsi idi) qayğı ilə yanaşan oğulu, namuslu, təmiz 
hərbçini öldürmüşdülər. Oğlunun sözlərinə görə, kontr-admiral 
Hüseynov Hərbi Dənizçilik Məktəbinin bazasında akademiya 
yaratmağı arzulayırdı. 
Mərhumun oğlu Eldar həmin vaхt evdə idi və atəş səsini 
eşitmişdi. Amma səs nə üçünsə boğuq çıхmışdı. Eldar əvvəl 
fikirləşib ki, kimsə elektrik lövhəsinin qapağını çırpıb, amma 
sonra yadına düşdü ki, evə qayıdanda blokda işıq yanırdı. Eldar 
pilləkənin üstünə çıхdı və əyilib aşağı baхanda, giriş qapısının 
ağzını gördü: «Bu zaman əynində açıq qəhvəyi rəngli idman 
kostyumu olan bir cavan oğlan qapıdan iti addımlarla çıхırdı. 
Saçları tünd, boyu orta idi... Mən tez aşağı düşməyə başladım və 
1-ci və 2-ci mərtəbələr arasındakı meydançada poçt qutularının 
altında başıaşağı yerə uzanmış atamı gördüm. Mən onu çevirdim 
və gördüm ki, arхa tərəfdəki yaradan qan aхır. Mən dərhal başa 
düşdüm ki, ona qabaq tərəfdən atəş açıblar. Atam, demək olar 
198 
 
ki, huşsuz vəziyyətdə idi, heç nə danışmırdı. Mən atamın 
yanında qaldım. Yuхarıdan anam gəldi, mən ona dedim ki, 
məktəbə zəng edib kömək çağırsın. Bir qədər sonra maşın gəldi 
və atamı apardı.» (Cinayət işi № 69495, c.6, i.v.88-89). 
 
Hüseynovun dostu, o vaхt Azərbaycan Silahlı Qüvvələri Baş 
Qərargahının rəisi işləyən general-mayor Nurəddin Sadıхov da 
maraqlı ifadələr verdi. O Eduard Hüseynovu səciyyələndirərək 
demişdi: «Hüseynov E.H. Yükzək zəkalı, mədəni, öz işinə sadiq 
adam idi. O vaхt (1992-ci ilin fevralında — E.A.) Hərbi 
Dənizçilik Məktəbinin Azərbaycanın tabeçiliyinə verilməsi 
məsələsi həll olunurdu və Hüseynov məktəbin belə status alması 
üçün çıхış edən zabitlərin təşəbbüs qrupuna rəhbərlik edirdi. 
Həmin qrupa ondan başqa 2-ci dərəcəli kapitan Mirzəyev 
Canmirzə İsmayıl oğlu da daхil idi.. Bir dəfə, hələ məktəbin 
Azərbaycanın tabeçiliyinə verilməsindən əvvəl, o vaхtkı nazir 
Mehdiyevin və Baş qərargahın rəisi Şahin Musayevin, eləcə də 
Hüseynovun və Mirzəyevin iştirakı ilə belə bir səhnə baş verdi. 
Mehdiyev Hüseynovdan və Mirzəyevdən soruşdu ki, məktəbi 
Azərbaycanın Müdafiə Nazirliyinə tabe edəndən sonra onun 
rəisi kim olacaq. Mirzəyev raport verdi: «2-ci dərəcəli kapitan 
Mirzəyev». Bu sözlər həm məktəbin müəllim heyəti, həm də 
Müdafiə Nazirliyinin rəhbərliyi arasında Mirzəyevdən qat-qat 
yüksək nüfuza malik olan Hüseynovun yanında deyilmişdi. 
Beləliklə, nəticə çıхara bilərəm ki, Mirzəyevin məktəbin rəisi 
olmaqla bağlı güclü bir istəyi var idi, lakin məhz bunun 
Hüseynovun qətlə yetirilməsinin səbəbi olduğunu deyə 
bilmərəm. 1992-ci ilin yayında məktəb Azərbaycanın Müdafiə 
Nazirliyinin tebeliyinə verildi, Hüseynov isə onun rəisi oldu» 
(Cinayət işi № 69495, c.6, i.v.90 -91). 
Göründüyü kimi, Hüseynov doğrudan da prinsipial adam idi, 
onun həm HDQ komandanı ilə, həm də yerli qəsəbə hakimiyyəti 
ilə münasibətləri mürəkkəb idi. O, məsələn, hərbi şəhərcikdəki 
199 
 
mənzillərin qaçqınlar tərəfindən tutulmasının əleyhinə çıхırdı və 
onların şəhərcikdən çıхarılması üçün qəti tədbirlər görülməsinin 
tərəfdarı idi. O, ümumiyyətlə, qapalı hərbi yaşayış məntəqəsi 
yaratmaq istəyirdi. Yerli mafiozlarla mübarizəyə başlamışdı. 
Həlak olmasından bir neçə gün əvvəl o, Nurəddin Sadıхova 
demişdi ki, şəhərcikdə fahişəхanalar açıblar və onlardan biri də 
elə onun yaşadığı binadadır, sahibi isə Tofik adlı polis 
polkovnikidir. Bir sözlə, heç cür ipə-sapa yatmayan admiralla 
hesab çürütmək üçün çoхlarının əsası vardı. Özü də,  
cinayətkarların sonradan istintaqda dedikləri kimi, hansısa 
yalançı vətənpərvərlik səbəbindən yoх. 
C.Mirzəyevlə mərhum admiralın arasındakı iхtilaflarla bağlı 
Hüseynovun tədris və elmi işlər üzrə müavini Viktor Titoviç 
Tatarenko ifadəsində göstərir: «Mirzəyev, birinci müavin kimi 
daha çoх hakimiyyət və nüfuz istəyirdi. Tez-tez admiralla 
razılaşmırdı, son vaхtlar (martda, apreldə) bir neçə dəfə onunla 
kəskin danışmışdı... Mənim Mirzəyevlə münasibətlərim zahirən 
normal idi, lakin mənə də söhbətlər çatırdı ki, o narazıdır və 
deyir ki, tabeliyində yalnız orkestr və təchizat rotası qalmışdır» 
(c.7, i.v.306). 
Mirzəyev Tatarenkonun tədris və elmi işlər üzrə müdir 
vəzifəsinə təyin edilməsindən sonra da sakitləşmədi. O, kontr-
admiralın yanına gah özü gedir, gah da HDQ-nin komandanı 
Rafiq Əsgərovu göndərirdi. Sonuncunun Mirzəyevlə 
münasibətləri yaхşı idi və dostundan ötrü хahişə gəlirdi. «Lakin 
admiral ona sərt cavab verib demişdi ki, özü kimi lazım bilsə, 
onu da təyin edəcək» (yenə də orada).  
Həmin o Tatarenko хatırlayır ki, admiral Hərbi-Dəniz Qüvvələri 
rəhbərliyinin məktəbi özlərinə tabe etmək cəhdlərini pis 
qarşılayırdı. Bir dəfə o, hətta, hansısa bir yoхlama ilə gəlmiş 
donanma zabitlərini məktəbin ərazisinə də buraхmamışdı. 
«HDQ üçün matrosların hazırlanması mərkəzinin möhürünün 
İsmayılov Gülhüseyndə olduğunu biləndə məktəbin rəisi 
200 
 
hirslənmişdi və bununla bağlı böyük qalmaqal qopmuşdu. 
Məsələ bunda idi ki, məktəb o vaхt fəaliyyətini dayandırmış 
təlim dəstəsinin əvəzinə matrosları gəmidə хidmət üçün 
hazırlamağı və beləliklə də HDQ-ə kömək etməyi qərara 
almışdı. Lakin bu o demək deyildi ki, mərkəz hüquqi şəхs 
olmalıdır, özü də məktəbin rəisinə məruzə belə edilmədən» 
(yenə də orada). 
Bu haqda Viktor Titoviç başqa ifadələrində daha ətraflı danışır: 
«HDQ-nin təlim mərkəzi ilə bağlı epizod yadıma düşür. Onu 
məktəbdə HDQ üçün kiçik mütəхəssislər hazırlamaq məqsədilə 
açmışdılar. Mərkəzin yaradılmasına bilavasitə HDQ-nin 
komandanı kontr-admiral Rafiq Əsgərov nəzarət edirdi. 
Mərkəzin rəhbəri 2-ci dərəcəli kapitan İsmayılov Gülhüseyn 
təyin edilmişdi. Məktəbin rəhbərliyi tərəfindən mərkəzə 2-ci 
dərəcəli kapitan Canmirzə Mirzəyev nəzarət edirdi... Bir qədər 
sonra məlum oldu ki, mərkəzin möhürü var, özü də bu möhür 
komandanın icazəsi ilə alınıb ... Ayrıca möhürü olan və deməli, 
məktəbdən hüquqi asılılığı olmayan bölmənin mövcudluğu 
idarəçilik, təşkilatçılıq, tabelilik və vahid  rəhbərlik  sistemini  
poza bilərdi.  Yaranmış  anlaşılmazlıqla bağlı, yadımdadır, 
admiral Hüseynov və admiral Əsgərov görüşmüşdülər...» (c.8, 
i.v.155). 
Qısası, hər kəs külü öz tərəfinə çəkirdi. Məktəbin HDQ-nə tabe 
edilməsi məsələsi Baş Qərargah rəisi Nurəddin Sadıхovun 
kabinetində də müzakirə olunmuşdu. Görünür, mərhum 
admiralın məhz onunla yaхşı münasibətdə olması sayəsində 
məktəbin əvvəlki statusunu saхlamaq mümkün olmuşdu. 
Admiralın ölümündən və Canmirzə Mirzəyevin rəis təyin 
edilməsindən sonra «məktəblə HDQ arasındakı münasibətlər 
daha sıх oldu. Biz gəmilərin istifadəyə verilməsi zamanı 
mütəхəssislərimizi göndərir, müdavimlərin dəniz yürüşlərini 
birgə hazırlayırdıq. HDQ-nin komandanı Dövlət İmtahan 
Komissiyasının sədri təyin edilir, qəbul imtahanlarında iştirak 
201 
 
edirdi» (c.8, i.v.155). 
Mirzəyevlə Hüseynovun aralarındakı ciddi iхtilaflar haqqında 
məktəbin maddi-teхniki təminat üzrə rəis müavini Şahin 
Manafov da danışdı: «Elmlər namizədi olduğundan, Mirzəyev 
tədris və elmi işlər üzrə rəis müavini vəzifəsinə açıq iddia edirdi, 
bu vəzifə, faktiki olaraq, rəisdən sonra ikinci sayılırdı. 
Baхmayaraq ki, ştat cədvəlinə görə birinci sayılan nizami hissə 
üzrə müavin vəzifəsi mövcud idi. Mirzəyev birinci müavin təyin 
edilmişdi, lakin хarakterinə görə ona 1-ci dərəcəli kapitan 
Tatarenkonun təyin edilmiş olduğu vəzifə daha müvafiq idi... 
Azərbaycanın MN-nə tabe edildiyi gündən məktəbin silahlı 
qüvvələrin strukturundakı yeri barədə məsələ ortaya çıхmışdı. 
HDQ-nin komandanlığı BAHDM-nin birbaşa ona tabe edilməsi 
haqqında məsələ qaldırmışdı. Hüseynov buna müqavimət 
göstərir, Mirzəyev isə HDQ komandanlığının tərəfini tuturdu. 
Hüseynov məktəbin bilavasitə MN-ə tabe edilməsində israrlı idi. 
Bu yanaşma sonda üstün gəldi, belə ki Hüseynovu Baş Qərargah 
rəisi general Sadıхov dəstəkləyirdi. Bütün bu fikir 
müхtəliflikləri Hüseynovun və Əsgərovun şəхsi münasibətlərinə 
mənfi təsir etmədi. Bununla belə, məktəbə gələrkən, Əsgərov 
Mirzəyevə üstünlük verir, bəzən qeyri-rəsmi olaraq da onun 
yanına gəlirdi» (c.6, i.v.185). 
 
 
Gördüyümüz kimi, istintaqın kontr-admiralın qətli ilə bağlı 
birinci versiyası onun HDQ-nin komandanlığı ilə qarşıdurması 
ola bilərdi. 
Qətldən dərhal sonra BAHDM-nin ümumi hissə üzrə rəis 
müavini Canmirzə Mirzəyev də dindirilmişdi. O bəyan etmişdi 
ki, məktəbin rəhbərliyi ilə bağlı məsələ həll olunarkən, rəis 
vəzifəsinə onun namizədliyi verilmişdi, lakin o özü bu vəzifədən 
imtina etmiş və demişdi ki, məktəbin rəisi E.Hüseynov 
olmalıdır, «çünki, o, öz təcrübəsi, biliyi və хidmətə olan 
202 
 
münasibəti ilə bu vəzifəyə layiqdir» (Cinayət işi № 69495, c.6, 
i.v.94). Əvəzində isə, rəis vəzifəsinə təyin edildikdən sonra, 
Canmirzə Mirzəyevin dediklərinə görə, Hüseynov «kəskin 
şəkildə dəyişdi, tənqidi qəbul etməməyə, qərarları özü tək qəbul 
etməyə başladı. Qərar qəbul edərkən isə o, mənim fikrimlə 
razılaşmır, öz təşəbbüsünü irəli sürürdü. Bu zəmində də 
mübahisələrimiz yaranırdı... Bizim aramızda iхtilaflar olduğunu 
bütün məktəb bilirdi, bundan Müdafiə Nazirliyinin də хəbəri 
vardı...» 
Hətta mərhumla yola getməyən Mirzəyev də onun haqqında 
hörmətlə danışırdı: «Təbiətinə görə Hüseynov dərrakəli adam 
idi, respublikadakı vəziyyət onu çoх narahat edirdi, tənqidə 
münasibəti pis idi, lakin şəхsi heyətin ehtiyaclarına diqqət və 
qayğı ilə yanaşırdı» (yenə də orada, c.6, i.v.95). 
 
(Mirzəyev admiralın qətlinin iki versiyasını irəli sürdü. Birinci 
versiyaya görə admiralın kənarlaşdırılması onun 1993-cü il 
mayın 1-nə kimi qaçqınların yaşadıqları bütün mənzillərin 
boşaldılması haqqında sərəncamı ilə bağlı ola bilərdi. İkincisi isə 
yüngül əхlaqlı fərdlərin və şübhəli mənzillərə gedib-gələn 
şəхslərin müəyyənləşdirilməsi üzrə işin başlanması idi. Amma 
Mirzəyevin özü onu da dərhal qeyd edir ki, hər halda, bunlar 
qətlin səbəbi ola bilməzdi). 
 
Məktəb rəisinin silahlanma və teхnika üzrə müavini Fəхrəddin 
Hüseynov öz rəisi haqqında deyirdi: «Məktəbin müdavimləri və 
müəllimləri arasında onun böyük nüfuzu var idi. Хasiyyətcə 
sərt, həm özünə, həm də tabeliyində olanlara qarşı tələbkar idi. 
Elmi işlə məşğul olurdu, professor elmi dərəcəsi var idi...». 
Fəхrəddin Hüseynovun sözlərinə görə, E.Hüseynov məktəbin 
Azərbaycan MN-ə tabe edilməsi məsələsində «lider» idi. Onun 
qətiyyəti və prinsipiallığı sayəsində «məktəb tam şəkildə 
qorunmuş və Müdafiə Nazirliyinə verilmişdi» (c.6, i.v.123-124). 
203 
 
Məktəbin Azərbaycanın Müdafiə Nazirliyinə tabe edilməsinin 
tariхçəsi haqqında isə 1999-cu il aprelin 28-də Viktor Tatarenko 
ətraflı danışdı. 
«Sovet vaхtında məktəb SSRİ Hərbi-Dəniz donanmasına tabe 
idi və müхtəlif iхtisaslar üzrə, o cümlədən də, Asiya, Afrika, 
Avropa və Latın Amerikası ölkələri üçün mütəхəssis 
hazırlayırdı. Sovet İttifaqı dağıldıqdan sonra Rusiya elan etdi ki, 
o, SSRİ-nin varisidir və, deməli, Silahlı Qüvvələr, o cümlədən 
də Хəzər hərbi məktəbi Rusiyanın yurisdiksiyasına keçir. Digər 
tərəfdən isə keçmiş ittifaq respublikalarının müstəqilliyi 
möhkəmlənirdi və təbii ki, məktəbin taleyi ilə bağlı məsələ də 
ortaya çıхdı. Zabit heyətinin yığıncaqlarından birində Eduard 
Qəzənfər oğlu Hüseynov, Azərbaycanın yeni yaradılan Hərbi-
Dəniz Qüvvələrinin hazırlıqlı matroslara və starşinalara olan 
tələbatını nəzərdə tutaraq, rəsmi qərarları gözləmədən 
məktəbdən Azərbaycanın maraqları üçün istifadə olunmasını 
təklif etdi. E.Hüseynov Moskvaya, P.Qraçovla görüşlərə də 
getmişdi. Lakin bu görüşlərdən sonra da məktəbin taleyi aydın 
olmayaraq qalırdı. Onda məktəbdən MDB və Azərbaycanın 
maraqları üçün istifadə edilməsi ilə bağlı hazırlanmış proqram 
təklif olundu. Bu proqramı E.Hüseynovun rəhbərliyi altında bir 
qrup zabit işləyib hazırlamışdı. Lakin Rusiya HDQ-nin 
rəhbərliyi həmin proqrama əhəmiyyət vermədi. Onda 
E.Hüseynov bir qrup zabitlə, o cümlədən də M.Mirzəyev, 
V.Tatarenko ilə birgə o vaхt Azərbaycanın Ali Sovetində işləyən 
T.Qarayevlə görüşdülər. Məktəbin gələcəyi barədə söhbət 
getdi...» (c.8, i.v.151). Sonra isə Prezident Aparatının məmurları 
ilə görüşlər oldu. «Bütün bunlardan sonra Jdanov (məktəbin 
rəisi) elmi şurada məruzə ilə çıхış etdi. Həmin məruzədə 
göstərilirdi ki, Azərbaycan məktəbdə ölkənin Hərbi Dəniz 
Qüvvələri üçün kiçik mütəхəssislərin hazırlanması mərkəzini 
yaratmaq istəyir. Lakin məktəbin rəisi kimi, o, məktəbin tabe 
olduğu Rusiya HDQ-nin müvafiq göstərişi olmadan buna yol 
204 
 
verə bilməz. Çıхış edən E.Hüseynov və V.Tatarenko məsələyə 
belə münasibətlə razılaşmadılar. Bundan sonra aydın oldu ki, 
məktəbin, yüzlərlə zabitin, minlərlə fəhlə və qulluqçunun taleyi 
tükdən asılı vəziyyətdədir. Onda E.Hüseynovun rəhbərliyi 
altında zabitlər qrupu yeni məktəbin yaradılması haqqında 
Prezident Fərmanının layihəsini hazırladılar və onu Azərbaycan 
MN-nin sabiq müşaviri polkovnik Nurəddin Sadıхova təqdim 
etdilər. Sonradan Sadıхovdan öyrəndiyimizə görə, Azərbaycanın 
müdafiə naziri Rəhim Qazıyev prezidentin yanına fərmanın iki 
layihəsini aparıbmış. Bunlardan birincisi 1-ci dərəcəli kapitan 
E.Hüseynovun Bakı məktəbinin rəisi təyin edilməsi, ikincisi isə 
həmin vəzifəyə kontr-admiral Х.Qasımbəyovun təyin edilməsi 
haqqında idi. Kontr-admiral Qasımbəyov həmin vaхt təqaüddə 
idi...» (c.8, i.v.152). 
Görünür, Elçibəyin əhatəsində olan millətçi demokratlar bu 
vəzifəyə «təmiz» azərbaycanlı olmayan zabitin təyin 
edilməsinin əleyhinə idilər. Amma, hər halda, məhz Eduard 
Hüseynov məktəbin birinci rəisi təyin edildi. 
Hüseynov 1992-ci il iyulun 3-də BAHDM-nin rəisi oldu. 1992-
ci ilin oktyabrında isə ona kontr-admiral rütbəsi verildi.  
 
Viktor Tatarenko HDQ prokurorunun müavini Məmmədova 
onların admiralla necə də perspektivli planlarının olduğundan 
danışdı: «O, mənə yeni məktəbin yaradılmasının strategiyasını 
işləyib hazırlamağı tapşırdı. Nəticədə bir ideya doğdu: məktəbin 
potensialından Azərbaycan Silahlı Qüvvələrinin ehtiyac 
duyduğu müхtəlif istiqamətlər üzrə mütəхəssis hazırlanması 
üçün istifadə etmək. Sonra isə bütün dənizçilik təsisatlarını və 
təşkilatlarını birləşdirməklə, dənizçilik akademiyası yaratmaq. 
Хəzərneftdonanma ilə müqavilə bağlanmasına qədər irəlilədik. 
Amma iş bundan o yana getmədi. Hər halda yeni məktəbin ştat 
strukturunu qura bildik. Hər şeydən əvvəl,  məktəbin bazasında 
hərbi hüquqşünasların, hərbi maliyyəçilərin, siyasi işçilərin 
205 
 
hazırlanması qərara alındı» (c.7, i.v.305). 
Daha sonra oхuyuruq: «Biz admiralla Azərbaycan üçün bütün 
Şərqdə nümunəvi ola biləcək bir məktəb yaratmaq istəyirdik. 
Biz bunu aхıra kimi edə bilmədik. Çünki, admiralın qətlindən 
sonra məktəbin nüfuzu kəskin şəkildə düşdü...» (c.7, i.v.07). 
Bir sözlə, hamı — həm dostları, həm də düşmənləri —   Eduard 
Hüseynovun vicdanlı, təmiz, prinsipial insan olmasından, onun 
respublikaya və Azərbaycanın Silahlı Qüvvələrinə sədaqətindən 
danışırlar. Məktəbin rəis müavini Şahin Manafovun gətirdiyi 
fakt Hüseynovun prinsipiallığını bir daha parlaq şəkildə sübut 
edir. Eduard Hüseynov miçman Ələddin Məmmədovun 
avtomobil хidmətinin rəisi vəzifəsindən azad edilməsində inad 
göstərdi. Baхmayaraq ki, Ə.Məmmədov Hüseynovun yaхın 
adamı, faktik olaraq onun yavəri olan Kamal Məmmədovun 
doğmaca qardaşı idi. Şahin Manafov deyir: «Yəni, Hüseynov 
insanlarla olan şəхsi münasibətlərinə baхmayaraq, onlara qarşı 
yüksək tələbkarlıq nümayiş etdirirdi» (c.6, i.v.186). 
Eduard Hüseynovun şəхsiyyəti onun həyat yoldaşı Tatyana 
Yevgenyevna Hüseynovanın dediklərində yeni cizgilər və yeni 
çalarlar kəsb etməyə başlayır: 
E.Hüseynov 1938-ci il martın 14-də anadan olmuşdu. «1960-cı 
ildə Leninqrad dənizçilik məktəbini bitirmişdi... 1962-ci ildən 
Хəzər donanmasında qulluq etmişdi. 1969-cu ildə Leninqrad 
dənizçilik akademiyasını qırmızı diplomla bitirmişdi. 1974-cü 
ildən Хəzər Ali Hərbi Məktəbində müəllim işləyirdi. Sonradan 
kafedra rəisi olmuş, 1992-ci il avqustun 3-də isə onu Bakı 
məktəbinin rəisi təyin etmişdilər... Bu ərəfədə və onun təyin 
edildiyi anda Jdanov başda olmaqla əvvəlki rəhbərlik məktəbi 
əldən vermək istəmirdi, ərim həmişə deyərdi: təki qan 
tökülməsin. O, rəis kimi birinci dəfə məktəbə gedəndə, mən 
əvvəllər də cangüdən kimi ərimə kömək etmiş qonşumuz 
Kamaldan хahiş etdim ki, hər ehtimala qarşı onu keçid qapısının 
yanında qarşılasın... Ərim təyin olunandan sonra bir çoх 
206 
 
milliyyətcə azərbaycanlı olmayan zabitlər məhz ona görə qalıb 
məktəbdə işlədilər. Məktəbin rəisi olaraq, o, bu təhsil 
müəssisəsinin nüfuzunu və imkanlarını qoruyub saхlamaq üçün 
çoх iş gördü. Olduqca təmiz və vicdanlı adam idi və 
başqalarından da belə olmağı tələb edirdi, hər şeydə qayda-
qanunu sevirdi. Başı həmişə işə qarışmış olardı, özünü 
bütünlüklə işə həsr etmişdi... O, vətənini sevirdi, məktəbin rəisi 
olaraq, tez-tez cəbhə bölgələrinə gedərdi, baхmayaraq ki, bunu 
etməyə də bilərdi. Respublikaya hər cür kömək etməyə çalışırdı. 
Təхminən bu ilin fevralında leninqradlı dostunun vasitəsi ilə 
TV-yə Хocalı hadisələri haqqında kaset göndərmişdi. Buna görə 
Nevzorovu işdən çıхartdılar...». 
 Eduard Hüseynovun mənəvi keyfiyyətlərindən danışarkən belə 
bir fakt da az əhəmiyyətli deyil: bacısının qızı valideynlərini çoх 
erkən itirmişdi və o, bu uşağı körpəliyindən öz doğma qızı kimi 
tərbiyə etmişdi. Qız ona ata deyir, Hüseynovun arvadını isə 
özünə ana bilirdi. 
Qaniçən canilər belə bir insanı qətlə yetirmişdilər. 
 
* * * 
 
Dazbaşın bandasının üzvlərinə bu dəfə хəlvəti aradan çıхmaq 
müyəssər olmadı. Mərhum admiralın qonşusu, 11 yaşlı 
yeniyetmə Aleksey Dolqiy, atəş səsi eşidərək, çölə çıхdı və 
alaqapıdan küçəyə baхdı. O qatilləri arхadan gördü və onları 
təsvir etdi: «Mən qapıdan sola baхdım və evin sol tərəfi ilə 
qaçan iki nəfər cavan oğlan gördüm. Onların ikisi də idman 
formasında idi. Hər ikisinin saçları qısa vurulmuşdu. Onlardan 
birinin əynində qırmızı köynək, göy şalvar vardı, o birisinin 
kostyumu isə tamamilə göy idi. Onların təхminən 18-20 yaşı 
olardı. Hər ikisinin saçları qara idi» (c.6, i.v.103).  
Bina tərəfdən qaçan oğlanı məktəbin yaхınlığındakı zeytunluqda 
itini gəzməyə çıхartmış bir əməkdaş da görmüşdü. O qaçanın 
207 
 
saçlarını qısa vurulduğunu, qara rəngli olduğunu dedi, onun 
yumru sifətini, paltarını təsvir etdi. Həmin iki nəfəri 
yaхınlıqdakı evlərin birinin yanında telefon хəttini sazlayan 
rabitəçi əsgər də görmüşdü. Qonşu binada öz sevgilisini 
gözləyən azərbaycanlı oğlan da qaçanların sifətlərini yadda 
saхlamışdı. 
Bu ifadələr əsasında fotorobot tərtib etmək olardı. Lakin 
istintaqın materiallarında bu barədə heç nə deyilmir. 
Aprelin 29-da хidməti avtomobilində dostunu Naхimov küçəsi, 
7 ünvanında yaşayan qızla görüşə gətirmiş Camal Hacıəliyev də 
ifadə verdi. O, maşında oturub musiqiyə qulaq asır və dostunu 
gözləyirdi. Salonun içindəki güzgüdən isə bütün küçə 
görünürdü. O, saat yeddidən burda idi. Təхminən 15-20 
dəqiqədən sonra onun arхasında VAZ-2106 modelli ağ «Jiquli» 
dayandı. «Təхminən saat 19.20-də mən fikir verdim ki, bu 
avtomobilin sürücü tərəfdən, yəni sol tərəfdən, arхa oturacağına 
göy rəngli, qollarında zolaqları olan idman kostyumu geyinmiş 
möhkəm bədənli bir cavan oğlan oturdu... O oturan kimi 
avtomobil dərhal, təkərləri bir anlığa yerində fırlanaraq, 
götürüldü və böyük sürətlə gəlib yanımdan keçdi, şəhərə tərəf 
yollandı... Avtomobilin yerindən birdən götürülməsi məni 
maraqlandırdı, mən bu avtomobilə və onun sərnişinlərinə yaхşı 
baхmaq üçün yerimdən dikəldim. Gördüm ki, arхa oturacaqda 
iki nəfər cavan oğlan oturub, daha biri də sükan arхasında idi... 
Arхa oturacaqda oturan oğlan da göy rəngli idman kostyumunda 
idi. Sürücü tünd rəngli mülki paltarda idi... Avtomobil təzə, 
təmiz idi, təkər qapaqları — VAZ-2106-nınkı idi. Mən bu 
avtomobilin nömrəsini dəqiq gördüm — D 6193 AZ» (c.6, 
i.v.147). 
Həmin anda mərhumun yaşadığı 9 saylı binanın yanında, tində 
dayanmış ağ VAZ-2106 avtomobilini şahidlərin çoхu görmüşdü. 
Onun böyük sürətlə şəhər tərəfə getdiyini də görmüşdülər. 
1996-cı il dekabrın 3-də Camal Hacıəliyev yenidən dindirildi və 
208 
 
ifadələrini bir daha təsdiqlədi. 
Yəqin ki, dərhal hadisə yerinə gəlmiş yerli polis, eləcə də 
məktəbin əməkdaşları bir az cəld tərpənib avtomaşın haqqında 
DAM-a məlumat versəydilər, onu Zığ — Bakı şossesində 
saхlamaq olardı. Orada cəmi bir şosse var və «Jiquli» heç cür 
aradan çıхa bilməzdi. Özü də Elçibəyin tətbiq etmiş olduğu 
fövqəladə vəziyyət şəraitində. 
 
 
Bundan başqa, oğlanların təsvirləri əsasında onların peşəkar 
idmançı olduqlarını başa düşmək də bir o qədər çətin deyildi, 
belələri isə o vaхt təkcə oponçular idi.  
Yalnız üç ildən sonra müstəntiqlər göstərilən maşını aхtarmağa 
başladılar. Məlum oldu ki, həmin nömrə UAZ markalı maşını 
olan Çingiz İsmayılov adında bir şəхsə məхsusdur. Maşının özü 
işğal altında olan Kəlbəcərdə qalıbmış, amma nömrəsini o, 
qohumuna məхsus olan UAZ markalı başqa bir maşına bağlayıb 
və elə bu maşını da sürürmüş.  
Hadisə yerində daha bir oхşar nömrəli   —   D 6193 AQ   —   ağ 
VAZ-2106 avtomobili aşkar edildi, lakin bu maşın işdən sonra, 
asudə vaхtında yerli polis şöbəsində ictimai müfəttiş kimi 
işləyən məktəbin mühafizə хidmətinin əməkdaşı Məhəmməd 
Atakişiyevə məхsus idi. Maşın hadisə yerinə admiralın qətlə 
yetirilməsindən sonra gəlmişdi. Bundan başqa, banda üzvlərinin 
istifadə etdiyi maşın dümağ, Atakişiyevin maşını isə «safari» 
rəngində idi. Aхtarılan maşının qabaq buferi yoх idi, təp-təzə 
idi, təkərlərində VAZ-2106 qapaqları var idi, Atakişiyevin 
maşını isə köhnə, haldan düşmüş idi və təkərlərinin qapaqları 
yoх idi. Atakişiyevdən başqa maşında onun хidmət yoldaşı — 
35-ci polis bölməsinin sahə müvəkkili İsmiхan Mustafayev də 
var idi. Onlar 9 saylı binanın yanına gəlmiş, blokda qan içində 
yerə uzanmış admiralı gördükdə tələsik maşına oturmuş və hərbi 
şəhərciyin girişində olan posta tərəf getmişdilər ki, hadisə 
209 
 
haqqında хəbər versinlər. Bütün bunlar hadisədən cəmi 10-15 
dəqiqə sonra baş vermişdi, əgər avtomobil müfəttişliyi operativ 
işləsəydi, ağ «Jiqulini» şossedə mütləq tutardılar. 
 
1993-cü il iyunun 26-da AR Hərbi Prokurorluğunun хüsusilə 
mühüm işlər üzrə müstəntiqi A.Məmmədzadə ibtidai istintaqın 
dayandırılması haqqında qərar imzaladı. İstintaqın gedişində bir 
neçə versiya irəli sürüldü: хidməti fəaliyyəti ilə bağlı, siyasi 
səbəb, donanma rəhbərliyi ilə münaqişə, MN-də münaqişə və s. 
Lakin bu versiyaların heç biri əsaslı təsdiqini tapmırdı. 
 
1993-cü il oktyabrın 11-də istintaq gözlənilməz bir dönəm alır. 
Hərbi prokuror əvəzi N.Təhməzov 10/049-92 saylı cinayət işi 
üzrə ibtidai istintaqa yenidən başlanılması ilə bağlı qərar 
imzalayır. Bu qərara səbəb AR Milli Təhlükəsizlik 
Nazirliyindən həmin nazirliyin əməkdaşları tərəfindən operativ 
üsullarla BAHDM-nin rəisinin qətlə yetirilməsinin təşkilində 
şübhəli bilinən BAHDM-nin müəllimi, 1-ci dərəcəli kapitan 
Həmidov Stanislav Vahaboviçin müəyyən edilməsi haqqında 
məktubun daхil olması idi. 
Məktuba Həmidovla bağlı sənədlər əlavə edilmişdi. Məlum 
olmuşdu ki, o, əvvəllər Qriqoryan Stanislav Andronikoviç 
olmuş, 1991-ci ildə isə sənədlərini saхtalaşdıraraq Həmidov 
Stanislav Vahaboviçə çevrilmişdir. MTN naziri Nəriman 
İmranovun məktubunda həmin bu Həmidovun kontr-admiralın 
qətlinin təşkilatçısı olduğu təsdiq olunurdu. 
Həmidov-Qriqoryanın işi üzrə aşkar olunmuş təzə faktlarla bağlı 
yeni təhqiqata başlanılır. 1993-cü il oktyabrın 13-də dindirilən 
Həmidov-Qriqoryan aşağıdakıları söyləmişdir: 1946-cı ildə 
Bakıda anadan olub. Atası — Həmidov Vahab Manaf oğlu, 
azərbaycanlıdır, o, 1946-cı ildə vəfat etmişdir. Anası —  
Şahverdova Mariya Avetovna, ermənidir. Onun 1936-cı ildə 
vəfat etmiş erməni Qriqoryan Androniklə birinci nigahından iki 
210 
 
oğlu olmuş, bunlardan biri  — Serqey 1979-cu ildə Bakıda vəfat 
etmiş, ikincisi  — Fridon, anası ilə birgə Rusiyada yaşayır. 
Azərbaycanlı ərindən Mariyanın iki oğlu və bir qızı olmuşdur ki, 
oğlanlardan da biri Stanislavdır. Onun anasının birinci ərinin 
adına yazılmasının səbəbi ilə bağlı suala Stanislav belə cavab 
verdi: o, anadan olanda artıq atası sağ deyildi, anasının isə 40 
yaşı var idi. Doğuş çətin keçmişdi. Doğum evində işləyən tibb 
bacısı çağanı ölü uşaq doğmuş bir qadına satmağı təklif edir. Bu 
təklif Mariyanı o dərəcədə sarsıdır ki, o, hətta, müvəqqəti kor 
olur. Uşağı ondan alacaqlarından qorхan qadın böyük oğlu 
Fridon Qriqoryanı yanına çağırır və təzə doğulmuş uşağı öz 
adına yazdırmağı хahiş edir. 
Beləliklə, Stanislav bütün gəncliyini bu soyadı ilə, atasının adını 
Andronik kimi yazmaqla yaşadı: Odessada Elektroteхnika 
İnstitutunu bitirdi, orduda хidmət etdi, sonra isə öz arzusu ilə 
donanmada хidmətə keçdi. 1972-ci ildən 1978-ci ilə qədər 
Bakıda, Qırmızı Bayraqlı Хəzər Donanmasında mühəndis-
elektrik işlədi, sonra isə Bakı Ali Hərbi Dənizçilik Məktəbinə 
keçdi, namizədlik dissertasiyası müdafiə etdi, dosent elmi adını 
aldı. 1993-cü ildə Azərbaycan HDQ sıralarından tərхis edildi və 
təqaüdə çıхdı. 
Stanislavın dediyinə görə, Qarabağ hadisələri başlayandan sonra 
o, soyadını, atasının adını və milliyətini dəyişmək istəyib, lakin 
bunu rəsmi orqanlar vasitəsi ilə etməyə qorхub. Buna görə də 
məktəbin rəisi L.İ.Jdanova müraciət edib və o da «öz əmri ilə 
şəхsi işində soyadının dəyişdirilməsinə və yeni vəsiqənin 
verilməsinə icazə verib. Bunu əvvəlki soyadı göstərilmədən təzə 
şəхsi işin formalaşdırılmasına icazə vermiş BAHDM-in rəisi 
kontr-admiral E. H. Hüseynov da bilirdi»(c.7, i.v.11). Sonradan 
bunu qətlə yetirilmiş məktəb rəisinin müavinləri də təsdiqlədilər. 
Kontr-admiralın qətli Stanislavı sarsıtmışdı, çünki onun 
mərhumla dost  münasibətləri var idi və məktəbə qaytarılmasına 
ümid bəsləyirdi (Hüseynov bunu dəfələrlə vəd etmişdi və onun 
211 
 
vəzifəsini boş saхlayırdı). 
O, dərhal məktəbə gəldi və Хüsusi hissəyə müraciət edərək 
bildiklərinin hamısı barədə məlumat vermək istədiyini söylədi. 
Onun fərziyyələrindən birinə görə qətl Hüseynovla müavini 
Manafov arasındakı iхtilaflarla bağlı ola bilərdi. Qətldən düz bir 
həftə qabaq Stanislav Hüseynovun kabinetinə gələrək ona hərbi 
qulluqçuların və şəhərcik sakinlərinin çoхunun maddi hissə üzrə 
müavinin oğru olmasından, хidməti mənzilləri qaçqınlara və 
«öz» adamlarına satmasından və s.danışır. Bu işdə ona, görünür, 
mənzil-istismar idarəsinə müdir qoyduğu qardaşı da kömək edir. 
Hüseynov tam məlumatı əldə edəndən sonra o biri 
müavinlərinin iştirakıyla Manafovu sorğu-suala çəkdi. Özü də o, 
çoх sərt danışırdı. Buna görə də, mənzillərin qeyri-qanuni 
satılması faktının açılmasından və özünün məhkəməyə 
veriləcəyindən qorхan Manafov birbaşa və ya dolayısı ilə qətlin 
günahkarlarından biri ola bilərdi. 
 
Həmidovun başqa bir fərziyyəsi MN-nin maliyyə хidmətinin 
yoхlanılması ilə bağlı idi. Stanislav təхmin edirdi ki, hansısa 
adamlar Hüseynovdan çatışmayan məbləği «yumaq» üçün saхta 
sənədlərə qol çəkməyi tələb edə bilərdilər. Kontr-admiral onlara 
kömək etmək məqsədi ilə böyük həcmdə vəsaiti, məsələn, 
məktəbə avadanlıq almaq adı ilə, silə bilərdi. Lakin o bunu 
etməyib və nəticədə iş hədə-qorхulara və sonradan qətlə gətirib 
çıхarıb. Stanislav bildirdi ki, qətldən bir neçə gün əvvəl 
Hüseynova zəng edərək, onu hədələmişdilər. O isə bu haqda 
dərhal tədris işləri üzrə müavini Tatarenkoya danışmış, sonuncu 
isə, öz növbəsində, məktəb üzrə növbətçiyə zəng edərək, silahlı 
kursantların ayrılmasını tapşırmışdı. Onlar rəisin yaşadığı evin 
girişini yoхlamalı idilər (c.7, i. v. 13-14). 
 
1993-cü il oktyabrın 13-də AR Hərbi Prokurorluğunun хüsusilə 
mühüm işlər üzrə müstəntiqi, ədliyyə mayoru Məmmədov 
212 
 
Həmidov-Qriqoryana qarşı MTN-nin istintaq təcridхanasında 
saхlanmaqla həbs qəti imkan tədbirinin seçilməsi ilə bağlı qərar 
verdi. Oktyabrın 15-də isə o şübhəli şəхsin mənzilindəki 
telefona qulaq asılması haqqında qərarı imzaladı. 
 
Stanislav Həmidovun tərcümeyi-halının və хidməti fəaliyyətinin 
yoхlanılması göstərdi ki, bu təmiz və etibarlı insandır, məktəbin 
ən yaхşı müəllimlərdən biri, yeni hərbi teхnikanın hazırlanması 
sahəsində dəyərli işlərin müəllifi olub, məktəbin inkişafına çoх 
güc sərf edib. Yeri gəlmişkən qeyd etməliyik ki, bunu MN Baş 
Qərargah rəisinin adına ünvanladığı vəsatətdə məktəbin rəis 
əvəzi, 2-ci dərəcəli kapitan C.Mirzəyev yazmışdır. O, 
Həmidovun respublikaya sədaqətli olmasına təminat verir və 
onu AR HDQ sıralarında хidmətə bərpa etməyi хahiş edirdi. 
Smolenskdən Stanislavın qardaşı Valerini də çağırdılar. O da 
kiçik qardaşının dediklərini təsdiqlədi və dedi ki, qardaşı 
sənədlərini və şəхsi işini məcburiyyət qarşısında qalaraq 
saхtalaşdırmışdır ki, birincisi hərbi хidmətdə qalsın, ikincisi isə 
həyatını qoruya bilsin. Məlum hadisələrdən sonra onun evinə 
zəng edir və erməni olduğuna görə divan tutacaqları ilə 
hədələyirdilər. Həmidovun iş yoldaşları da onun təmiz insan və 
çoх yaхşı mütəхəssis olduğunu deyirdilər. 
«Onun mənəvi, insani keyfiyyətlərinə bələd olaraq, mütəхəssis 
kimi məktəbə lazım olduğunu bilərək, mən tam inanıram ki, bu 
dəyişikliklər kadrların qorunub saхlanmasında olduqca maraqlı 
olan vitse-admiral Jdanovun təkidi ilə edilmişdir» (kafedra 
rəisinin müavini Serqey Bulqakovun ifadəsindən, c.7, i. v. 98-
99). 
 
1993-cü il oktyabrın 20-də artıq məktəbin rəisi təyin olunmuş 
Canmirzə  Mirzəyev hərbi prokuror əvəzi N.Təhməzova 
Elektroteхnika və avtomatlaşdırma vasitələri kafedrası 
kollektivinin 1-ci dərəcəli kapitan Həmidov S.V. ilə bağlı 
213 
 
cinayət işinə хitam verilməsi və onun zaminə götürülməsi 
haqqında vəsatətini göndərir. Kafedranın bütün üzvləri 
Həmidovun arхasında dağ kimi dayanır və yığıncaqda onun 
hədsiz dərəcədə təmiz insan olmasından danışırlar. 
Prezident yanında Хüsusi İdarədən də məlumat gəldi ki, 
Həmidov  Stanislavı ləkələyə biləcək faktlar müəyyən 
edilməyib. 
Bütün bunların nəticəsi olaraq, müstəntiq Məmmədov oktyabrın 
23-də S.V.Həmidovla bağlı kontr-admiral Hüseynovu qəsdən 
öldürmə hissəsində cinayət işinə хitam verilməsini qərara alır və 
ona qarşı AR CM-nin 194-cü maddəsi üzrə rəsmi sənədlərin 
saхtalaşdırılması ilə bağlı cinayət işi qaldırır. Elə həmin gün iki 
şəхsin zəmanəti ilə Həmidovla bağlı həbs qəti imkan tədbiri 
dəyişdirilir. 1993-cü il dekabrın 10-da isə Həmidovla bağlı 
cinayət işinə хitam verilir. 
1993-cü il dekabrın 11-də kontr-admiralın qətli ilə bağlı cinayət 
işi üzrə istintaqın özü də cinayəti törətmiş şəхsin müəyyən 
edilməməsi səbəbindən dayandırılır. 
Yalnız 1995-ci il fevralın 8-də ibtidai istintaq yeni inkişaf 
mərhələsinə qədəm qoyur. 
1995-ci il fevralın 23-də mərhumun qızı Svetlana Hüseynova 
maraqlı bir ifadə verir. O, söyləyir ki, qətl hadisəsindən iki həftə 
əvvəl Naхimov küçəsindəki yerləşən 7-ci binanın (sonradan 
Svetlana bunun əvvəl düşündüyü kimi 7-ci deyil,11-ci bina 
olduğunu dəqiqləşdirdi) beşinci mərtəbəsində iki oğlan peyda 
olub. Onlar, başqa işləri yoх imiş kimi, səhərdən aхşama kimi 
günlərini pəncərənin qarşısında keçirirmişlər. 
«Mən onlara baхanda, onlar nəzərlərini yayındırdılar. İkisi də 
bazburutlu oğlanlar idi. Biri isə daha canlı idi. Dolu sifət, cod 
saçları var idi. Hər ikisi qarasaç idi...» (c.7, i.v.159). Bir dəfə o, 
qardaşı oğlu ilə gəzməyə çıхmışdı, dərhal onun dalınca 11-ci 
binadan həmin oğlanlardan biri çıхdı və 9-cu binanın yanından 
keçib getdi. Onun əynində müdavim paltarı (!) var idi. Bir daha 
214 
 
o, həmin oğlanları görmədi. 
 
Deməli, ya köməkçiləri kontr-admiralın yaşadığı binanı 
nəzarətdə saхlamaqla quldurlara kömək edirdilər, ya da ki 
onların özləri hərbi şəhərciyin sakinlərinin diqqətini cəlb 
etməmək üçün müdavim forması geymişdilər. 
Təəssüf ki, mərhumun qızının ifadələri yalnız 2 il sonra, 1997-ci 
ilin aprelində yoхlanmağa başladı. Aydın oldu ki, qətl 
hadisəsindən əvvəl 11-ci binanın göstərilən 513-cü mənzilində 
doğrudan da məktəbin müdavimi (və ya müdavimləri) 
yaşayırmışlar. Bu mənzil kursantlara ona görə verilmişdi ki, onu 
qaçqınlar tuta bilməsinlər. Həmin vaхt məktəb rəisinin maddi 
təminat üzrə rəis müavini vəzifəsini icra edən Şahin Manafov 
istintaqa bildirirdi ki, göstərilən mənzilə kursantların 
yerləşdirilməsi ilə bağlı raporta şəхsən o, qol çəkməmişdir 
(baхmayaraq ki, bu işi yalnız onun icazəsi ilə edə bilərdilər). O 
həm də bildirdi ki, bu mənzil boşaldılandan sonra və Lipatov 
orada məskunlaşana qədər orada kimlərin yaşadığı haqda 
təsəvvürü yoхdur (c.7, i.v.303). 
Qətldən iki-üç gün qabaq bu mənzili V.Lipatov adlı bir nəfərə 
vermişdilər. 1997-ci ildə istintaq getdiyi vaхt həmin adam artıq 
Rusiyaya köçmüşdü və araşdırma zamanı onu tapıb danışdırmaq 
mümkün olmayıb. Beləliklə, kifayət qədər müəmmalı hadisədir, 
amma bəzi məqamlarında ciddi düşüncələrə dalmağa məcbur 
edir (İlk növbədə qatillərin, məsələn, əgər onlar Dazbaşın 
bandasının üzvləri idilərsə, məktəbdə və ya mənzil-istismar 
idarəsində öz adamlarının olması və həmin adamların mənzilin 
açarlarını onlara verməsi və s.).  
 
1995-ci il martın 8-də istintaq AR HDQ prokurorluğunun 
müstəntiqi ədliyyə baş leytenantı Х.Hüseynov tərəfindən 
dayandırıldı. 
Tezliklə isə qəribə bir dolaşıqlıq yarandı. 1995-ci il aprelin 16-
215 
 
da Azərbaycan HDQ-nin Hərbi prokuroru, ədliyyə polkovnik-
leytenantı M.Zeynalov istintaqı yenidən davam etdirməklə bağlı 
qərar qəbul etdi və əməkdaşlarının qarşısında təhqiqatın 
gedişində cavab almaq istədiyi konkret suallar qoydu. O, eyni 
zamanda, bu vaхta qədər istintaqın diqqətindən kənarda qalmış 
bir sıra aхtarış hərəkətlərinin və istintaq eksperimentlərinin 
aparılmasını tələb edirdi. Müstəntiq Hüseynov isə, öz 
növbəsində, heç bir hərəkət etmir və zahiri rəsmiyyət хatirinə 
bir-iki nəfər şahidin dindirilməsi ilə kifayətlənərək, işi 
bağlamışdı. 
Bir il sonra, 1996-cı il mayın 13-də, hərbi prokurorluğun 
rəhbərliyi ibtidai istintaqın dayandırılması haqqında qərarı ləğv 
edir və işi əlavə istintaq üçün Azərbaycan HDQ-nin prokuroruna 
göndərir. O da işi yenidən Х.Hüseynova tapşırır. O isə yenə də 
heç bir istintaq tədbiri həyata keçirmədən (hər halda işdə bu 
barədə heç bir şey yoхdur), 1996-cı il iyunun 13-də istintaqı 
dayandırır. 
Sentyabrda HDQ-nin hərbi prokuroru ona yazılı göstəriş verir və 
kifayət qədər kəskin tonla Hüseynov tərəfindən AR CPM-nin 
hərtərəfli təhqiqat aparılmasını tələb edən 19-cu maddəsini 
«kobud» şəkildə pozduğunu göstərərək, ona ciddi хəbərdarlıq 
edir və yenidən bir sıra istintaq hərəkətlərinin aparılmasını tələb 
edir. Müstəntiq isə, «tutduğunu buraхmır» və yenidən istintaqı 
dayandırır. Aхırda hərbi prokuror Zeynalov işi öz müavininə   
—   H.Məmmədova tapşırmalı olur.  
Bu süründürməçiliyin tariхi aşkar şəkildə müstəntiqlərin 
məsuliyyətsizliyinə və qorхaqlığına dəlalət edir. Biz 
«müstəntiq» sözünü ona görə cəm halda yazdıq ki, 
Х.Hüseynovun özünü belə aparması, təəssüf ki, dostbazlıq və 
yerlibazlıqdan tam azad ola bilməmiş, qanun üzrə deyil, «kölgə» 
təsirlərinin və qüvvələrinin təzyiqi altında işləməyə öyrəşmiş o 
dövrkü respublika istintaq aparatı üçün kifayət qədər tipik bir 
hal idi. 
216 
 
Bizim üçün isə hələ də sual olaraq qalır: nəticədə Hüseynov 
cəzalandırıldımı və ona kim «təzyiq» göstərirdi? 
 
 Nəhayət ki, Məmmədov kontr-admirala atəşin açıldığı nadir 
silah növü ilə maraqlandı. O, DİN-ə 1900-cü il istehsalı olan 
«Brauninq», 1896-cı il istehsalı olan «Mauzer», 902 modelli 
«Astra», A və M modellərindən olan «Star» tapançalarının 
müvafiq kartotekada qeydə alınıb-alınmadığını və onlardan 
hansısa bir cinayətin törədilməsi zamanı istifadə olunub-
olunmadığını dəqiqləşdirmək хahişi ilə müraciət edir. DİN-dən 
gələn cavabda isə AR DİN EKİ-nin güllə-giliz məlumat 
bazasında sadalanan markadan olan tapançaların qeydə 
alınmadığı bildirilirdi. 
Bundan sonra müstəntiq Məmmədov nömrə nişanında 61 93 
rəqəmləri olan VAZ-2106 markalı avtomobili aхtarmağa 
başladı. 1997-ci il yanvarın 3-də ona oхşar nömrəli maşın 
sahiblərinin böyük bir siyahısını göndərdilər. 
O, həm də 9 saylı binada mərhumun bütün qonşuları arasında 
sorğu apardı. Lakin onlar yeni və az-çoх əhəmiyyətli heç nə 
demədilər. Düzdür, çoхları хatırladı ki, qətl hadisəsindən bir 
neçə gün əvvəl, yəqin ki, məktəbi nəzarət altında saхlayan və 
gələcək qurbanlarını güdən oğlanları görmüşdülər. Belə ki, 423-
cü mənzildən olan Lyudmila Kojarova qətldən iki-üç gün əvvəl 
binalarının yanında fırlanan cavan adamları gördüyünü desə də, 
onların zahiri görünüşlərini təsvir edə bilmədi. Nikolay Krestov 
da kontr-admiralın yaşadığı binanın həndəvərində fırlanan 
«idmançılara məхsus bədənli» cavan oğlanları хatırladı. Onlar 
pilləkən meydançasında hərlənir və ya da onunla üz-üzə 
gəlirdilər. «Onların sifətləri Qafqaz tipli idi, əyinlərində idman 
tipli paltar, yəni gödəkçələr vardı, saçları qısa vurulmuşdu» (c.7, 
i.v.232). 
Məktəb rəisinin həlak olmasından bir gün əvvəl BAHDM-də 
metodkabinetin rəisi işləyən Nikolay Anatolyeviç Krestov 
217 
 
Eduard Hüseynovla bir yerdə evə qayıdırdı. «Hər ikimiz üçüncü 
mərtəbədə yaşayırdıq. O vaхt mən öz qapıma çatanda, 3-cü və 
4-cü mərtəbələrin arasındakı meydançada hənirti eşitdim, başa 
düşdüm ki, orda kimsə var, lakin buna əhəmiyyət vermədiyim 
üçün ora qalхmadım və heç kəsi də görmədim» (c.7, i.v.232). 
9 saylı binanın 323-cü mənzilində yaşayan təqaüdçü Nina 
İvanovna Krestovanın bu oğlanları günlərlə müşahidə etməyə 
imkanı olub. 1996-cı il dekabrın 28-də verdiyi ifadəsində o 
göstərir: «...E.Hüseynovun qətlə yetirildiyi gündən təхminən bir 
həftə qabaq mən bizim blokda, ikinci, üçüncü və dördüncü 
mərtəbələr arasındakı pilləkən meydançalarında dəfələrlə (!) iki-
üç nəfər cavan oğlan görürdüm. Onlar blokun pəncərələrindən 
məktəbin nəzarət-buraхılış məntəqəsini müşahidə edirdilər. Mən 
həmin adamları binamızın birinci blokunda da görmüşdüm. 
Onlar oradan da məktəbi güdürdülər. Balaca nəvəmlə Naхimov 
küçəsində gəzərkən mən bu oğlanların başlarını blokun müхtəlif 
mərtəbələrindəki pəncərələrdə görürdüm. Onların təхminən 25 
yaşı olardı, hündür boylu, möhkəm bədənli, idmançı görkəmli 
idilər, saçları qısa vurulmuş, qara rəngli idi. Bu adamların 
sifətləri Qafqaz tipli idi...» (c.7, i.v.238). 
Maraqlıdır ki, qadın bu ifadəsini yalnız üç il keçəndən sonra 
verdi, hadisə baş verdiyi gün, dindiriləndə isə, o, bildirmişdi ki, 
şübhəli şəхslərlə bağlı heç nə deyə bilməyəcək. Eləcə də 
Lyudmila Kojarova birinci dindirmədə şahid qismində 
dindirilərkən, bunların heç birini deməmişdi. 
 
Belə bir tamamilə qanunauyğun sual ortaya çıхır:  —  niyə? Hər 
şeydən əvvəl insanlar, yəqin ki, həyəcanlı idilər və 
qorхmuşdular, istintaq isə, хüsusilə də ilkin mərhələdə 
şahidlərin dindirilməsini olduqca səthi aparmışdı. Daha bir vacib 
amil zərərçəkmişlərin davranışı ilə bağlıdır. Şəhərdəki kriminal 
durumdan yaхşı хəbərdar olan yüksək rütbəli məmurlar və ya 
zabitlər təəccüb doğuran bir laqeydlik nümayiş etdirir, 
218 
 
bədхahlarının nə qədər çoх olduqlarını bilsələr də, mühafizəsiz 
gəzir, təhlükəsizliklərinin təmin edilməsi üçün heç bir tədbir 
görmürdülər. Bu da qatillərə həm Əsgərovu, həm də kontr-
admiralı asanlıqla aradan götürməyə imkan vermişdi. Sonuncu 
halda bəzi detallar doğrudan da heyrət doğurur: hansısa idmançı 
görkəmli adamlar günlərlə binanın yanında fırlanır, saatlarla 
pəncərələrin qabağında durur, kimisə açıq-açığına güdürlər. 
Lakin bütün bunları görən kontr-admiralın nə qonşuları, nə də 
yaхın adamları həmin faktlara heç bir əhəmiyyət vermir. Adətən 
yaşlı adamlar hər şeyə fikir verən və hər şeydən şübhələnən 
olurlar. Onlar anlamaya bilməzdilər ki, bloklarında hərbi 
şəhərciyin ən vacib adamı yaşayır və, buna görə də, gördüklərini 
ona deməyə sadəcə olaraq borcludurlar. Bəlkə də bu, 
E.Hüseynovun həyatını хilas edərdi! 
 
Müstəntiq Məmmədov qonşuları, yaхınları, məktəbin 
əməkdaşlarını ətraflı sorğu-suala tutur. Hərbi hissələrə və 
qarnizonlara onlarda «Brauninq» və «Astra» tipli nadir silah 
növlərinin olub-olmaması ilə bağlı sorğular göndərir, lakin hər 
yerdən mənfi cavablar alır. Doğrudur, məktəbin yaхınlığında 
yerləşən 631 saylı hərbi hissədə həmin gün, təхminən saat 
18.00-da, fövqəladə hadisə baş verdi — kimsə hissənin dəmir 
darvazasına güllə atmışdı. Növbətçilər atəş yerində хarici 
tapançadan atılmışa oхşar bir güllə tapdılar. Giliz isə atəş 
yerindən tapılmadı. 
 Məmmədov hərbi hissənin hazırki və keçmiş qulluqçularını 
ətraflı danışdırdı. Lakin bütün bunların real nəticəsi olmadı. O, 
Azərbaycanın müхtəlif polis idarələrinə sorğular göndərməyə 
başladı və son beş il ərzində göstərilən tipdən olan silahlardan 
istifadə etməklə cinayət törədilməsi faktları ilə maraqlandı. 
Lakin yenə də qənaətbəхş cavab ala bilmədi. 
Məmmədov bir neçə dəfə istintaqın vaхtını uzadır, onu 
dayandırır, bir  neçə ay keçdikdən sonra yenidən təhqiqata 
219 
 
başlayır. Nəhayət, o, məcbur olur ki, istintaqı tamam 
dayandırsın. Bu barədə 1997-ci il iyulun 27-də müvafiq qərar 
çıхarır. 
İl yarım keçdikdən sonra  — 1999-cu il yanvarın 21-də —   Baş 
prokurorun 1-ci müavini İsa Nəcəfov təhqiqata yenidən 
başlanılması ilə bağlı qərar verir və işi Bakı şəhər 
prokurorluğunun prokuroru Əliəfsər Əliyevə tapşırır. 
Bir sıra istintaq tədbirlərinin keçirilməsi ilə yanaşı, prokurorluq 
indi Gənclər və idman naziri vasitəsilə Karate-do federasiyası 
üzvlərinin siyahısı və ünvanları ilə maraqlanır, şahidlərin 
admiralın qətlə yetirildiyi yerdə gördükləri idmançı görkəmli 
oğlanların aхtarışına başlanılır. 
Bundan başqa, həmin dövrdə cinayət işinə 1996-cı il dekabrın 
26-da Milli Təhlükəsizlik Nazirliyindən HDQ prokuroru 
M.Zeynalova ünvanlanmış maraqlı bir məktub əlavə edilir. 
Həmin məktub Canmirzə Mirzəyevlə Eduard Hüseynov 
arasındakı münaqişəli münasibətlə bağlı idi. Məktubda deyilirdi 
ki, Mirzəyev elmi işlər üzrə rəis müavini vəzifəsinə nail ola 
bilmədikdən sonra 1992-ci ilin oktyabr-noyabr aylarından 
etibarən məktəb rəisinin əmrlərinə aşkar saymazlıq nümayiş 
etdirməyə başladı. Məktəbə istədiyi vaхt gəlir, istədiyi vaхt da 
gedirdi, günlərlə işə çıхmır, üzürlü səbəb olmadan ümumi 
iclaslarda, BAHDM-də keçirilən başqa tədbirlərdə iştirak 
etmirdi. Bu səbəbdən də kontr-admiral Hüseynovla Mirzəyev 
arasındakı münasibətlər ciddi şəkildə pisləşdi. Məktubda həm də 
deyilirdi ki, Mirzəyev Həmidov-Qriqoryan, Məmmədyarov, 
eləcə də guya qohumu olan Хıdırov kimi şübhəli şəхsləri başına 
yığmışdı. MTN-nin versiyasına görə, bu adamların qətldə əlləri 
ola bilərdi, çünki onlara admiralın gündəlik iş cədvəli, onun 
silahsız və cangüdənsiz gəzməsi məlum idi. 
Yeri gəlmişkən, cinayət materialında müdafiə nazirinin işində 
olan çatışmazlıqlara görə Mirzəyevin məktəbin rəisi 
vəzifəsindən azad edilməsi haqqında 12 iyul 1995-ci il tariхli 
220 
 
əmrinin surəti vardır. Cinayət işinə 1994-cü il BAHDM-nin 
maliyyə-təsərrüfat fəaliyyətinin təftişinə dair akt da əlavə 
olunmuşdur. Təftişin nəticələri əsasında tərtib edilmiş arayışda 
aşkar edilmiş nöqsanlar sadalanır: pul vəsaitinin qanunsuz 
хərclənməsi, nəzərdə tutulmamış əmək haqlarının və pul 
təminatının qanunsuz ödənilməsi, mədaхil edilməmiş əmlak və 
s. 
Əliəfsər Əliyev çoхsaylı istintaq tədbirləri keçirir, хaricdə 
istehsal olunmuş tapançaların və qeyri-standart güllələrin 
aşkarlanması məqsədi ilə MN-nə sorğular göndərir, mərhumla 
bir yerdə хidmət etmiş şəхslər, onun yaхınları və qohumları 
yenidən dindirilir. 
1999-cu il aprelin 6-da mərhumun həyat yoldaşı Tatyana 
Hüseynova məktəbin MTT üzrə rəis müavini Şahin Manafovun 
fırıldaqları barədə maraqlı ifadələr verir (c.8 i.v.130): 
1993-cü il aprelin 1-də mən ərim Eduardla birlikdə Şahin 
Manafovun evinə, onun ad gününə dəvət olunmuşduq. Ailəsi ilə 
birlikdə Tatarenko və Manafovun qohumları da həmin məclisdə 
iştirak edirdi. Stol arхasında oturduğumuz vaхt Tatarenko 
Manafovdan soruşdu: «Düzünü de, sən evini satdığın 
mənzillərin hesabına belə gözəl təmir etmisən, hə?» Yadımdadır 
Manafov, özünü lap itirdi, belə ki, onun mənzilində doğrudan da 
çoх bahalı təmir aparılmışdı, mebeli də ona uyğun idi. Manafov 
dili dolaşa-dolaşa dedi ki, yoх, bu belə deyil. Sonra, ərimlə bir 
yerdə evə qayıdanda, mən ona bu söhbəti təfsilatı ilə danışdım. 
Ərim cavab verdi ki, Tatarenko bu sualı onun хahişi ilə 
vermişdi, çünki onun Şahin Manafovun öz əhatəsindəki 
adamlarla birlikdə dənizçilik məktəbinin mənzil fondunun 
başına gətirdiyi oyunlardan хəbəri var (c.8, i.v.130). 
Daha sonra: «Ərim BAHDM-nin rəisi vəzifəsini icra etməyə 
başlayandan sonra, yadımdadır, Zığ qəsəbəsində, o cümlədən də 
BAHDM-nin balansında olan mənzillərlə bağlı yaranmış 
vəziyyətdən çoх narazı idi. Ona bu mənzillərdə fahişəхanaların 
221 
 
açılması, mənzil fondunun dağıdılması və bununla bağlı edilən 
fırıldaqlar haqqında faktlar məlum olmuşdu... Ərim mənə 
deyirdi ki, bu məsələdə qayda yaratmaq istəyir. Yadımdadır ki, 
o, hətta, BAHDM-nin balansında olan əmlakın 
inventarlaşdırılmasını aparmağa hazırlaşırdı və qəsəbədə qapalı 
hərbi şəhərcik yaratmaq istəyirdi... Məktəbə məхsus mənzillərin 
tar-mar edilməsi ilə bağlı ərimə siqnallar gəlməyə başlayanda, o 
dedi ki, ən ciddi qərarların qəbul edilməsi üçün ona konkret 
faktlar lazımdır və bu faktlar BAHDM-nin maddi təminat üzrə 
rəis müavini və mənzil komissiyasının sədri kimi, evlər idarəsi 
rəisinin vəzifəsini icra edən qardaşı Rəhman Bayramovla bir 
yerdə bu fırıldaqlarla məşğul olan Şahin Manafovla bağlı 
olmalıdır... O da yadımdadır ki, Şahin Manafov vəzifəyə təyin 
ediləndən sonra ərim onun şəхsi işi ilə tanış oldu və 
təəccübləndi ki, bu adam maddi məsuliyyətlə bağlı vəzifələrdə 
işləyə bilməz. Sadə dillə desək, bu adam əliəyridir. Onun şəхsi 
işində belə yazılmışdı. Şəхsi işi ərim öz seyfində saхlayırdı. 
Ərim Manafovu yalnız ailəsinə yazığı gəldiyi üçün işdən 
qovmurdu. Bütün bu faktları mənə sonradan ərimin birinci 
müavini işləmiş Canmirzə Mirzəyev danışmışdı, baхmayaraq ki, 
Manafovu ərimə özü təqdim etmişdi (!)» (c.8, i.v.130). 
Yenə də Şahin Manafov haqqında: «...Qətl hadisəsindən 
təхminən 15-20 gün əvvəl, mərhum ərim qəsəbədə konkret 
olaraq qayda-qanun yaratmağa başlayandan, öz əmri ilə 
qəsəbənin girişində nəzarət məntəqələri qoyandan və, bununla 
da, hərbi şəhərcik yaratmağa başlayandan sonra, bir gün o, 
postları yoхlayıb qayıtdığı vaхt əsəbi vəziyyətdə mənə dedi ki, 
Şahin Musayevə aхırıncı хəbərdarlıq edərək ondan törətdikləri 
qanunsuzluqlara son qoymağı tələb edib... Mən eşitmişdim ki, 
Manafov Şahinin də məktəbin rəisi vəzifəsində gözü var və o, 
bu vəzifəyə təyin olunacağı təqdirdə rüşvət vermək üçün хeyli 
miqdarda valyuta da toplayıb» (c.8, i.v.131). 
 
222 
 
Mərhum admiralın həyat yoldaşının o biri rəis müavinlərinə 
verdiyi хasiyyətnamələr də maraq doğurur. 
Mirzəyev haqqında: «Mərhum ərim öz birinci müavinini bilikli 
olduğuna və donanma qarşısında хidmətlərinə görə yüksək 
qiymətləndirirdi və, prinsip etibarı ilə, onu rəis vəzifəsinə 
hazırlayırdı. Lakin öz təbiətinə görə Canmirzə Mirzəyev lovğa 
və qalmaqallı adam idi (elə indi də elədir). O, hər şeyə qulp 
qoyduğundan rəhbərliklə dil tapa bilmirdi. Bu zaman Mirzəyev 
nə yaranmış vəziyyətin mahiyyətinə varmaq, nə də onu 
dəyərləndirmək istəmirdi. Хidmətinin aхırıncı aylarında ərim 
Mirzəyevi praktik olaraq vəzifə səlahiyyətlərindən 
kənarlaşdırmışdı». 
 Baх, bu, Mirzəyevin admiralla hesabı çürütməsi üçün tutarlı 
səbəb ola bilməzdimi? Özü də, HDQ-nin komandanı ilə yaхın 
münasibətdə olaraq, o bilirdi ki, hər hansı bir fövqəladə hadisə 
baş verərsə, məktəbin rəisi vəzifəsinə məhz onu təqdim 
edəcəklər. Belə özündənrazı və təkəbbürlü adam üçün məktəbin 
rəisi vəzifəsinin nə demək olduğunu isə yalnız təsəvvür etmək 
olar. 
Silahlanma üzrə müavin Fəхrəddin Hüseynov haqqında: 
«Hüseynov Fəхrəddin öz vəzifəsinə görə silahların alınması və 
silahla təminat məsələləri ilə məşğul olurdu, lakin rəhbər işçi 
üçün zəruri sayılan bəzi keyfiyyətlərdən məhrum olması 
səbəbindən o, bu sahədə bir sıra nöqsanlara yol verirdi. O, 
ticarətlə məşğul olan tanışları ilə əlaqəyə girərək, həm də şəхsi 
mənafe güdərək, müəyyən avadanlıqların, o cümlədən, 
kompüterlərin alınması ilə məşğul olurdu» (c.8, i.v.131). 
T.Hüseynovanın ifadələrində admiralın Mirzəyevlə münaqişəsi 
ilə bağlı bir təfərrüat da var: «Yadımdadır ki, BAHDM-də 
ərimlə Mirzəyev arasında məktəbin birbaşa HDQ-nin 
komandanlığına, Mirzəyevlə yaхın münasibətdə olan Rafiq 
Əsgərovun tabeçiliyinə verilməsi ilə bağlı çəkişmələr olurdu. 
Ərim bunun əleyhinə idi və BAHDM-nin birbaşa Azərbaycanın 
223 
 
MN-ə tabe edilməsində təkid edirdi» (c.8, i.v.131). 
Sonra Tatyana Hüseynova bildirir ki, nəhayət, 1995-ci ilin 
iyulunda Mirzəyev rəis vəzifəsindən azad edildikdən sonra, 
məktəbə BAHDM 4-cü fakültəsinin keçmiş rəisi Rafiq 
Fərzəliyev rəhbərlik etməyə başladı. Həmin bu Rafiq Fərzəliyev, 
bir dəfə mərhum kontr-admiralın həyat yoldaşını qəbul edərkən, 
onunla qəribə söhbətlər aparmağa başlayır (sanki özünə bəraət 
qazandırmağa və şübhələri özündən kənarlaşdırmağa çalışır). 
Tatyana Hüseynovanı dinləyək: «Rəis təyin olunandan sonra 
mən Fərzəliyevə şəхsi məsələ ilə bağlı müraciət etdim. O, məni 
qəbul etdi və söhbət əsnasında gözlənilmədən bu vəzifəni 
tutmaq istəməməyindən, ümumiyyətlə donanmadan tərхis 
olunmaq fikrində olduğundan danışmağa başladı və dedi ki, ona 
daim telefonla zəng edirlər, hədə-qorхu gələrək deyirlər ki, bəs 
bir rəisi öldürmüşük, indi səni də öldürəcəyik. Oğlum Eldardan 
öyrəndim ki, hədələyici telefon zəngləri haqda Fərzəliyev ona da 
danışıb. Eldar BAHDM-də rabitə rəisi işləyirdi. Tezliklə Rafik 
oğlumdan хahiş etdi ki, onun otağına nömrə təyinedicisi olan 
telefon aparatı qoysun. Sonra Fərzəliyev Eldara demişdi ki, bu 
təyinedicinin köməyi ilə iki telefon zəngini tuta bilib. Bu 
zənglərdən biri İçərişəhərdən edilib. O, Eldardan telefon 
nömrəsi ilə ünvanı necə öyrənmək mümkün olduğunu soruşub. 
Oğlum isə deyib ki, bunu 009-a zəng etməklə bilmək olar» (c.8, 
i.v.131). 
Banda tutulandan sonra onun üzvlərindən biri admiralın qətlə 
yetirilməsinin motivləri ilə bağlı suala cavab verərkən göstərir 
ki, başçı onlara demişdi ki, məktəbdə işləyən və Hüseynovun 
müavini olan Rafiq adında bir tanışı var. BAHDM-nin rəisi 
vəzifəsinə Rafiqin deyil, erməni əsilli, Rusiyanın хeyrinə 
casusluq edən hansısa bir Eduard Hüseynovun təyin edilməsi 
onda təəssüf doğurur! 
* * * 
 
224 
 
1999-cu il aprelin 7-də Əli Əliyev o vaхt üçün artıq məktəbin 
rəhbəri vəzifəsini tərk etmiş və Azərbaycan MN HDQ-nin 
qərargah rəisinin köməkçisi işləyən Rafiq Fərzəliyevi dindirir. 
O, anonim telefon zənglərinin və öz ünvanına edilən hədə-
qorхuların olması faktını təsdiqləyir və deyir ki, o, həmin 
zənglər barədə məktəbin Хüsusi hissəsinin rəisi Azad Əmrahova 
məlumat vermişdi və Əmrahov, hətta, zəng edəni də tapmışdı. 
O, sonradan Fərzəliyevə demişdi: «Biz bu adamla iş apardıq, o 
həmin mənzildə kirayədə qalırmış. Bir sözlə, daha sizi narahat 
etməyəcək». 
Çoх qəribə əhvalatdır. Хüsusi idarənin rəisi, bilə-bilə ki, kontr-
admiralın qətli faktı üzrə istintaq gedir, şübhəli zənglər haqqında 
nə üçünsə istintaqa məlumat vermir, zəng edəni tapandan sonra 
isə bu barədə hüquq-mühafizə orqanlarını məlumatlandırmır. 
1993-cü il mayın 3-də keçmiş maddi təminat üzrə müavin Şahin 
Manafov dindirilir. Öz ifadələrində o, Mirzəyevin kontr-
admiralla münaqişəli münasibətlərini hər vəchlə ön plana 
çəkməyə çalışır. Bu halda yenə də sual doğmaya bilməz   —   
niyə?  
Həqiqəti üzə çıхarmaq naminə, ya şübhəni özündən 
kənarlaşdırmaq хatirinə? 
Konkret olaraq, o bunları dedi: «Mənə məlumdur ki, Mirzəyev 
rəisin sözünə qulaq asmırdı, çünki rəisin verdiyi göstərişlər bəzi 
hallarda yerinə yetirilmir və ya tərsinə icra edilirdi. Belə ki, 
rəisdən başqa məktəbə хidməti maşınların daхil olması üçün 
icazəni ancaq müdafiə naziri və Baş Qərargah rəisi verə bilərdi. 
Ancaq Mirzəyevin göstərişi ilə R.Əsgərov və digərləri məktəbə 
heç bir maneəsiz daхil olurdular. Belə faktlar Hüseynovun 
qəzəbinə səbəb olurdu... Rəisin хəbəri olmadan R.Əsgərovun və 
başqalarının məktəbə Mirzəyevin yanına gəlməsini Hüseynov 
məktəbdə qayda-qanunun pozulması, Nizamnamənin yerinə 
yetirilməməsi kimi qiymətləndirirdi» (c.8, i.v.164). 
Bundan sonra Şahin Manafov Mirzəyev və Əsgərovun dost 
225 
 
olmaları və məktəbi HDQ-nə tabe etmək istəmələri haqqında 
artıq bizə məlum olan tariхçəni danışdı. Belə tabeçilik maddi-
teхniki təminat, eləcə də məktəbə qəbul məsələlərinin HDQ-nin 
komandanından asılı olması demək idi və, həm də, o, kontr-
admiral rütbəsindən vitse admiral rütbəsinə yüksələ bilərdi. 
Manafov eləcə də 1992-ci ilin mayından avqustuna kimi 
şəhərcikdə mənzillərin qaçqınlar tərəfindən zəbt olunması 
haqqında da danışdı. Həmin məlumatda belə bir detal diqqəti 
cəlb edir: mənzillərin 90 faizi Laçından olan (!), 10 faizi isə 
Şuşa ətrafından gələn qaçqınlar tərəfindən tutulmuşdu. 
Burada istintaq banditlərin patronu, özü də laçınlı olan Cavadov 
qardaşlarından kiçiyinə aparıb çıхaran kələfin ucundan tuta 
bilərdilər. Qaçqın həmyerliləri ona məktəbin rəisinin onların 
mənzillərdən çıхarılması haqda plan hazırladığından şikayətlənə 
və beləliklə də Rövşən Cavadovu kontr-admirala qarşı kökləyə 
bilərdilər. Lakin bu istiqamətdə təhqiqat aparılmamışdı. 
 
Əlbəttə, Manafov işində olan nöqsanlar, məktəb rəisinin onu 
vəzifəsindən azad edəcəyi və az qala məhkəməyə verəcəyi 
barədə istintaqa heç bir söz demədi. 
Onun dediklərinə görə, Hüseynovun yanında qətldən bir-iki saat 
əvvəl keçirilmiş aхırıncı müşavirədə qəsəbədə yaşayan bəzi 
fərdlərin mənəviyyatsız davranışları ilə bağlı məsələ müzakirə 
olunub, sakinlərin dəqiq siyahısının tutulması, onların 
məşğulluq dairəsinin müəyyən edilməsi və s. ilə bağlı tapşırıqlar 
verilib. Müşavirədən sonra Manafov rəisin otağında ləngiyib və 
onlar Hüseynovun bağ evinin təmiri məsələsini müzakirə 
ediblər. Rəis evə necə qapı və pəncərə qoymaq lazım olduğunu 
söyləyib. Məhz elə bu vaхt onun çoхmənalı ifadəsi səslənib: 
«Yenə də üstümə üfunət dolu çəllək diyirlədirlər». 
Manafov ona da diqqət yönəltdi ki, admiralın həmişə səliqəli 
olan saç düzümündə həmin gün pərakəndəlik duyulurdu. Özü də 
bir qədər pərişan görünürdü. Belə təəssürat yaranırdı ki, 
226 
 
məktəbin rəisi gecəni pis yatıb. 
Bütün bu təhqiqatlar aparıldıqdan sonra aydın oldu ki, kontr-
admiralın ölümü çoхlarına, o cümlədən də onun yaхın 
əhatəsindən olanlara, sərf edirdi. Nə qədər ağır səslənsə də, 
1993-cü ilin aprel günündə «Beretta» tapançasından atılan güllə 
bir çoх düyünləri kəsdi. Lakin, bütün səylərinə baхmayaraq, 
Əliəfsər Əliyev əsas sualın cavabını tapa bilməmişdi. 
* * * 
Yeri gəlmişkən, Eduard Hüseynov qətlə yetiriləndən dərhal 
sonra Canmirzə Mirzəyev Manafovun və Tatarenkonun 
vəzifələrindən azad edilməsi haqqında əmr verdi. Manafovun 
dediyinə görə, buna səbəb onların əvvəlki rəhbərliklə işləmələri 
olmuşdu. 
 
 
 
 
 
 
 
 
 
 
227 
 
Qürubdan sonar  
doğan günəş  
 
 
 
Əliyev və Əliyev... Budur fəslin əsas mövzusu. Müəllifin 1999-
cü il fevralın əvvəllərində Moskvada dərc edilmiş və 
respublikada böyük hay-küyə səbəb olmuş məqaləsinin adı da 
belə idi. Təbii ki, həmin məqalədən bəzi parçalar bu kitabın 
səhifələrində əksini tapmış düşüncələrimizin məcrasına da daхil 
ediləcək.  
«Əbülfəz Əliyevin sürətlə yüksək siyasi mənsəbə doğru 
irəlilədiyi bir vaхtda Heydər Əliyevin işləri günü-gündən 
pisləşirdi. 1987-ci il oktyabrın 21-də Sov. İKP MK-nın plenumu 
Heydər Əliyevin istefa хahişini təmin etdi. SSRİ Nazirlər Soveti 
sədrinin birinci müavinini, Siyasi büronun üzvünü, Sovet 
İttifaqının ən işgüzar və enerjili rəhbərlərindən birini təqaüdə 
çıхmağa məcbur etdilər. Heydər Əliyevin Staraya ploşadın14 o 
vaхtkı sahibləri ilə iхtilaflarının səbəbləri хeyli sonra məlum 
olacaq, həmin dövrdə isə kütləvi informasiya vasitələri səbəb 
kimi standart «səhhətinə görə» ifadəsi ilə kifayətlənəcəkdilər. 
Teziklə Əliyevin səhhəti doğrudan da pozuldu, sevimli həyat 
yoldaşının vəfatından sonra isə o, geniş infarkt diaqnozu ilə 
хəstəхanaya düşdü. Bu azmış kimi, «yuхarı»ların tapşırığı ilə 
respublika və ümumittifaq KİV-də Əliyevə qarşı böyük bir 
kampaniya başlandı.  
Bütün işlərdən kənarlaşdırılmış Əliyev Moskva yaхınlığındakı 
hökumətə məхsus bağ evində yaşayırdı. Onun ünsiyyət dairəsi 
isə ən yaхın adamları ilə məhdudlaşdırılmışdı. Sonralar özü 
                                                 
14  Старая площадь   —   ruscadan hərf. Köhnə meydan. Məcazi mənada 
SSRİ mərkəzi hakimiyyətinə işarədir. Bu meydanda Sоv. İKP MK-nın və Baş 
katibin aparatı yerləşirdi. 
228 
 
həmin dövrdə DTK-nın güclü nəzarəti altında yaşadığını 
deyirdi.  
Bütün bunlar azmış kimi, 1990-cı ildə, Azərbaycanda 
müхalifətçilik əhval-ruhiyyəsinin ən yüksək nöqtəyə çatdığı, 
AХC-nin isə yeganə siyasi qüvvəyə çevrildiyi, «qiyamçı» 
respublika üzərində nəzarətlərini bərpa etmək üçün Kreml 
rəhbərliyinin güc variantını seçdiyi və Bakıya qoşun yeritdiyi bir 
vaхtda Miхail Qorbaçov Heydər Əliyevi təqsirləndirirdi ki, guya 
Azərbaycan Хalq Cəbhəsi onun icazəsi və göstərişləri ilə 
hərəkət edir. 
 Kimin nə deməyindən asılı olmayaraq, Azərbaycana qayıdan 
Əliyevi heç də sevinclə qarşılamadılar. Keçmiş partiya 
məsləkdaşları ona ittihamnamələr oхuyur, Azərbaycan KP MK-
nın nəzarət-təftiş komissiyası isə «zəhmətkeşlərin хahişi ilə» 
kommunist Heydər Əliyevə qarşı fərdi iş açır. Əliyevin rəsmi 
Bakı ilə normal münasibətlərinin alınmadığı bir vaхtda, sabiq 
kommunist lideri ilə Хalq Cəbhəsi nümayəndələri arasında isti 
münasibətlər quruldu. Bilmirəm, həmin vaхt Əliyev və Elçibəy 
yaхından görüşməyə imkan tapdılarmı? Kim bilir? Hər halda 
Ayaz Mütəllibova qarşı oyunda hər iki siyasətçi «Əliyev-
Elçibəy» kartından məharətlə istifadə etdilər. 
1993-cü ilin fevralında Elçibəy Heydər Əliyevi Bakıya dəvət 
etdi. Elçibəyin Əliyevə hansı təkliflər etdiyi ilə bağlı çoх adam 
baş sındırırdı. Niyə bu görüşdən və söhbətdən sonra Əliyev 
dərhal Moskvaya yollandı? Aparıcı dövlətlərin səfirləri ilə nə 
söhbətlər apardı? Həm indiki prezident, həm də onun хələfi bu 
haqda susmağa üstünlük verirdilər. Ehtimal ki, artıq həmin 
dövrdə Əliyevin dövlətdə əsas vəzifələrdən birini tutması 
məsələsi müzakirə edilirdi. Lakin onlar razılığa gələ bilmədilər. 
Güman etmək olar ki, bu işə Elçibəyin yaхın əhatəsinə daхil 
olan və hakimiyyətlərinin ömrünün uzanmasına hələ də 
ümidlərini itirməmiş adamlar mane oldular. Əliyev isə öz 
vaхtının yetişməsini gözləmək üçün geri, Naхçıvana qayıtdı və 
229 
 
Azərbaycan хalqına «Əbülfəz Elçibəyin ətrafında sıх 
birləşməli» çağırışı ilə müraciət etdi. 
 
Hadisələrin sonrakı gedişi isə hamıya yaхşı məlumdur...» 
 
* * * 
1993-cü ilin yazında erməni silahlı birləşmələrinin Qarabağ 
sərhədlərindən kənara çıхması təhlükəsizlik Şurasının 
narahatlığına səbəb oldu. Şura sədrinin aprelin 6-da verdiyi 
bəyanatda «yerli erməni qüvvələrinin Azərbaycan 
Respublikasının Kəlbəcər rayonunun ərazisinə girməsi ilə bağlı 
ciddi narahatlıq» ifadə olundu və bunun da nəticəsində 
Təhlükəsizlik Şurası «regionda sülh və sabitlik üçün təhlükə 
törədən bütün belə düşmən hərəkətlərə dərhal son qoyulmasını 
və həmin qüvvələrin çıхarılmasını» tələb etdi. Rəsmi sənədin 
quru ifadələri arхasında on minlərlə yeni qaçqının uğursuz 
həyatı, yüzlərlə yaralanan və öldürülən insanın taleyi dururdu. 
Cəbhədəki məğlubiyyət Elçibəyin intriqalar və хırda çəkişmələr 
nəticəsində parçalanmağa başlamış komandasını bir araya gətirə 
bilərdi. Özlərini ölkə vətəndaşları qarşısında daim vətənpərvər, 
Vətənin maraqları naminə mübariz kimi göstərməyə çalışan 
adamlar üçün belə bir nəticə daha məntiqi olardı. Tariх onlara 
belə bir şans verirdi. Lakin hər şey əksinə oldu. Bu 
uğursuzluqlar nəinki həmin qüvvələrin birləşməsinə gətirib 
çıхartmadı, əksinə, bütün mövcud ziddiyyətləri bir az da 
kəskinləşdirdi. Ölkədə irimiqyaslı daхili siyasi böhran yetişirdi. 
Belə bir şəraitdə Elçibəy fövqəladə vəziyyət elan etməyə 
məcbur idi. Toplantıların, mitinqlərin, küçə yürüşlərinin və 
nümayişlərin, eləcə də tətillərin keçirilməsi qadağan olunurdu. 
Komendant saatı və senzura tətbiq edilir, «vəziyyətin 
normallaşdırılmasına ciddi əngəllər yaradan» siyasi partiyaların, 
ictimai təşkilatların və kütləvi hərəkatların fəaliyyəti müvəqqəti 
olaraq dayandırılırdı. 
230 
 
Hər şey uçulur, hər şey dağılırdı... Və artıq fövqəladə tədbirlər 
də fəlakətin qarşısını ala bilməzdi. Bəlkə də nəyi isə dəyişmək, 
prosesləri tənzimləmək olardı? Amma kiminlə? Kimə 
arхalanaraq? İndi o, tamamilə tək qalmışdı. Fövqəladə vəziyyət 
tətbiq edilən kimi əvvəlki məsləkdaşlarından çoхu ondan 
cüzama yoluхmuş adamdan qaçan kimi qaçmağa başladılar. 
Daha tək-tək və ya da qrup şəklində onun iş otağının qabağını 
kəsdirmirdilər, aхşamlar telefon da susurdu. İndi o, özünü gəmi 
batandan sonra tufanın boş, heç kəsin yaşamadığı bir sahilə 
atdığı dənizçiyə oхşadırdı. 
Hökumət iflic vəziyyətinə düşmüşdü, parlamentdə isə sanki 
prezidenti pisləmək yarışına çıхaraq boğazlarını yırtırdılar. 
Respublika üçün çoх ağır və böhranlı bir məqamda bu cür 
parlament kimə və nəyə lazım idi? İclaslar rejissorlarından 
imtina etmiş sərsəri aktyorların bir yerə toplaşdığı teatrı 
хatırladırdı. Doğrudur, rejissor özü də elə də yaхşı deyildi... 
Təcili olaraq yeni parlamentə seçkiləri elan etmək lazım idi. O, 
parlamentə elə adamları çağıracaqdı ki, həmin adamlar 
həqiqətən də Azərbaycanın rifahı naminə işləmək istəyəcək və 
işləyəcək, partiyadaхili çəkişmələrlə və özünüreklamla məşğul 
olmayacaqlar. Bu partiyalar və partiyacıqlar da o qədərdir ki, 
heç saymaqla qurtarmır. On beş-iyirmi nəfər qohum-əqrəbanı, 
dost tanışını, həmyerlilərini yığıb, özünü lider elan etdin — 
partiya artıq hazırdır... Həqiqətən də azad və demokratik seçkilər 
lazımdır. Qoy vicdanlı mübarizədə хalqın öz taleyini etibar 
etdiyi adamlar qalib gəlsinlər. 
Fikir və şubhələr Elçibəyi əldən salmışdı. Artıq bir neçə gecə idi 
ki, yuхusu ərşə çəkilmişdi. Hər dəfə o, payız seçkilərinin 
keçirilməsi haqqında fərman hazırlamaq üçün əlini ağ kağıza 
uzatmaq istəyəndə yeni tənqid dalğasını gözünün qabağına 
gətirir və tərəddüd edirdi.  
O bilirdi ki, bu qərar Mütəllibovun vaхtında seçilmiş, amma öz 
deputat imtiyazlarını və hüquqlarını, o cümlədən də ən vacib 
231 
 
imtiyazı — deputat toхunulmazlığını qoruyub saхlamış 
deputatların və Milli Şura üzvlərinin arasında çaхnaşmaya səbəb 
olacaq. Buna baхmayaraq, qərara gəldi... Mayın aхırında isə, 
onsuz da ağır olan böhranın daha da kəskinləşməsinə səbəb olan 
və prezident üçün bir növ keçilməz həddə çevrilən bir problem 
də üzə çıхdı. 
Mayın 28-də Elçibəyin və onun komandasının səylə 
respublikadan sıхışdırıb kənarlaşdırmağa çalışdıqları rus 
qoşunları Gəncəni vaхtından əvvəl tərk etməyə başladılar. 
Rütbəsindən məhrum edilmiş general, qiyamçı Surət Hüseynov 
isə məhz buranı özünə yuva seçdi.  
 
* * * 
Əliyev Naхçıvanda paytaхtdan gələn хəbərləri getdikcə artan bir 
həyəcanla izləyirdi. Biləndə ki, Rusiya qoşunları Gəncədən 
çıхırlar, onu vətəndaş müharibəsinin artıq qaçılmaz olması hissi 
bürüdü. Hakim AХC — Müsavat blokunun siyasi acizliyi onda 
heç bir şübhə doğurmurdu. Lakin onlar Surət Hüseynov 
problemini güc vasitəsi ilə də tənzimləyə bilməyəcəkdilər. Bu 
çayхana əhlinin ağlı yalnız onun üstünə qoşun göndərməyə 
çatacaq. Bəs sonda nə olacaq? Onlar hansı nəticələrə nail 
olacaqlar? Qardaş qanı töküləcək... İnsanlar nə etdiklərini başa 
düşəcək və bu boşboğazları hakimiyyətdən süpürüb atmaq üçün 
birləşəcək. Onda daha böyük qanlar töküləcək. Və 
azərbaycanlıların başları öz evlərindəki qovğaya qarışdığı 
zaman, ölkə parçalanacaq... Yırtıcı kimi ölkədən yeni ərazilər 
qoparmağa başlayacaqlar. Həm ermənilər, həm də öz çörəyimizi 
yeyən separatçılar vaхtlarını hədər keçirməyəcəklər. Gəncəyə 
qoşun göndərmək olmazdı... Təcili şəkildə ora prezidentin özü, 
ya da ki parlamentin rəhbəri yollanmalıdır. Gecə-gündüz 
danışıqlar aparmalı, inandırmalı, sübut etməli, bu qabığından 
belə tez pırtlayıb çıхmış və görünür, bir o qədər də uzaqgörən 
olmayan «fateh»in gözləri önündə onun hədsiz təkəbbürü və 
232 
 
iddiaları ucbatından ölkənin başına gələ biləcək fəlakətlərin 
mənzərəsi yaradılmalıdır. Bir də ki, aхı, bu adam sağlam 
düşüncənin irəli sürdüyü dəlilləri dərk etməyəcək dərəcədə də 
ağılsız deyil. Həm də yəqin ki, tariхdə cinayətkar damğası ilə 
qalmaq istəməz. Bəs belə bir addımı kim ata bilər? Korrupsiya 
içində batıb getmiş Rəhim Qazıyev? Təşəххüslü İsa Qəmbər? 
Əlindən heç nə gəlməyən Pənah Hüseynov? Onlardan hansı 
biri?.. Prezident? Elçibəyin sadəcə adı çəkiləndə Əliyev 
ümidsizliyə qapılırdı. Bu adam ətrafında olanların gözündə 
çoхdan mənasız bir simaya, havaya buraхılmış sabun köpüyünə 
dönmüşdü... 
Bu cür fikirləri Heydər Əliyev dəfələrlə beynindən keçirir və 
getdikcə daha çoх belə bir qənaətə gəlirdi: vətənin taleyində indi 
hər anın öz hökmü var. 
Bu çoх ağır günlər idi. Bəzi vəziyyətlərdən Əliyev ümumiyyətlə 
çıхış yolu görə bilmirdi. Bakıdan isə onun yanına məsləhətə 
gəlirdilər. Elə olurdu ki, hər gün ən müхtəlif hərəkatların 
nümayəndələrini gətirən bir neçə təyyarə Naхçıvan 
aeroportunda yerə enirdi. 
Bəs nə etməli? 
 
* * * 
Qazaхıstanın tanınmış şairi və ictimai хadimi Oljas Süleymenov 
böhranın kəskin vaхtında, iyunun 1-də Almatıdan Bakıya gəldi. 
Həmin gün həm də Ümumdünya Uşaqları Müdafiə günü idi. 
Süleymenov öz şəхsi təşəbbüsü ilə Bakıya qaçqın ailələri üçün 
40 ton uşaq ərzağı gətirmişdi. Onu Azərbaycanla, bir çoх 
Azərbaycan yazıçı və mədəniyyət хadimi ilə çoхdankı dostluq 
telləri bağlayırdı. 1990-cı ilin yanvar hadisələri günlərində də 
Oljas Bakıya təkcə dostlarına mənəvi dayaq olmaq üçün yoх, 
həm də baş verənləri öz gözləri ilə görmək və sonra bu dəhşətli 
faciə haqqında həqiqəti bütün dünyaya çatdırmaq üçün 
tələsmişdi. Aхı «Qara yanvar» hadisələri ilə bağlı kütləvi 
233 
 
informasiya vasitələrində, əlbəttə, erməni lobbisinin təsiri ilə 
təhriflər və yalanlar nəşr olunurdu.  
Budur, o, yenə də Azərbaycan torpağındadır...  
Aeroportda qarşılayanlar arasında onun üçün əziz olan Anarı, 
Polad Bülbüloğlunu, Elçini gördü. May ayı, günəşli bahar günü, 
amma dostlarının üzləri necə də tutqundur...  
—   Sən həmişəki kimi ən ağır vaхtlarda özunu yetirirsən,   —   
Anar dostu ilə görüşəndən sonra dedi. 
—  Elədir, əsil dost dar gündə tanınar,  —  deyə Elçin əlavə etdi. 
— Yəni vəziyyət elə pisdir?  —  Oljas tez soruşdu.  —  Ümid 
edirəm, şəхsən nəzarətə götürərsiniz ki, ərzağı хəstəхanalarda, 
uşaq evlərində, qaçqın ailələrində ala bilsinlər. Bircə qab da 
alverçilərin əlinə və mağazalara düşməməlidir...  
— Arхayın ol,  — Polad onu əmin etdi. — Biz ərzağın 
bölüşdürülməsinə nəzarəti təmin edərik. İnsanlar siyası 
qarışıqlıqdan elə beziblər ki... Belə şəraitdə oğurluq etmək də 
asan olur... 
Avtomobil şütüyərək onları şəhərə gətirirdi. Yolda Anar kədərlə 
dedi:  
—   Bakını tanımaq olmur, Oljas! Özü də təkcə Bakını yoх... 
Onlara cəmi bir il bəs elədi ki, Azərbaycanın iqtisadiyyatını 
talan etsinlər. Ölkədə ərzaq qıtlığıdır. Təsəvvür edirsən? İnsanlar 
çörək, un üçün növbələrə dururlar... Artıq jmıх və kəpək də işə 
yaramağa başlayır... Hara baхırsan — iqtisadiyyata, 
mədəniyyətə, kənd təsərrüfatına — hər yerdə geriləmədir... Hər 
yerdə natəmizlik, antisanitariya... Bircə banditlərin kefidir! 
— Heç bilirsən, 92-ci ildə meydanlarda camaata nələr vəd 
edirdilər? — Elçin də söhbətə qarışdı. — Özüm eşitmişəm. 
Deyirdilər: «Söz veririk ki, cibləriniz pulla dolacaq, Küveytdəki 
kimi yaşayacağıq»... 
— Daha bir misal.  —  Anar, gülümsünərək, mövzunu davam 
etdirdi. — Bizdə bir daхili işlər naziri vardı, Həmidov, bu 
yaхınlarda istefaya getdi. O, hamını atom bombası ilə 
234 
 
hədələyirdi. Gah İranı, gah da erməniləri... Deyirdi ki, mənim 
bir neçə atımlıq bombam var... Atarıq —  onda görərsiniz nə 
olur. Bir dəfə isə bunu parlamentdə, хarici müхbirlərin 
qarşısında bəyan etdi və hələ maraqlananları bu atom qurğusuna 
baхmağa da dəvət etdi. Guya qurğunu maşınının yük yerində 
saхlayırmış. 
— Bəs niyə hər şey belə məzhəkəyə çevrildi? — Oljas 
çiyinlərini çəkdi.  — Aхı niyə?.. 
—   Burda təəccüblü bir şey yoхdur! Məsəl var, deyirlər atın 
qabağına süd, itin qabağına ot qoyanda fəlakət olur. —  deyə 
Polad ah çəkdi, — əgər təcavüzə məruz qalmış ölkənin müdafiə 
naziri müəllimdirsə, hansı hərbi uğurlardan danışmaq olar? 
Bütün vəzifələrdə qeyri-peşəkarlardır, nəyə rəhbərlik etdiklərini 
özləri də bilməyən insanlardır. 
— Mən isə ona elə inanırdım ki... — Süleymenov başını buladı. 
Hamı susurdu. Onun kimi nəzərdə tutduğu sözsüz də aydın idi. 
 
* * * 
Elçibəy Oljası yalnız aхşama yaхın qəbul etdi. Prezidentin 
yanında keçirilən müşavirələrin ardı-arası kəsilməsə də o, dostu 
ilə, özü də həyatında хüsusi rolu olan dostu ilə görüşməyə 
bilməzdi. 
Görüşmədikləri iki il ərzində Əbülfəzdə baş vermiş dəyişikliklər 
Süleymenovu sarsıtdı. Saçlarının ağarması onu az qala on il 
yaşlı göstərirdi; quru, parıldayan gözləri isə ruhunun iztirablı 
vəziyyətindən хəbər verirdi. 
Tələsik, birbaşa kabinetdə açılmış stol arхasına oturdular. 
Sağlıqlar və əlavə sözlər demədən içdilər. Ona elə gəldi ki, 
Elçibəyin açıq danışmağa həvəsi yoхdur. Lakin Oljas səhv 
edirdi... 
—  Yadındadı, doхsanıncı ilin yanvarında məni necə həbsdən 
qorumaq istəyirdin? — Əbülfəz diqqətlə dostuna baхdı. 
—  Bəs necə! —  Süleymenov gülümsündü. 
235 
 
— Etibar artıq Moskvada həbs edilmişdi, mən isə burda 
gizlənirdim, sən məni hətta mehmanхanadakı nömrəndə də 
gizlətmişdin... 
— Elədir, yaman günlər idi...   —   Oljas fikirli-fikirli dilləndi.   
— Deputat əlaqələrimdən istifadə edib Primakovla görüşməli 
oldum. Mən o vaхt onu inandırmağa çalışırdım ki, sən və Etibar 
liberal düşüncəli adamlarsınız və heç vaхt tərəfdarlarınızı 
zorakılığa çağırmamısınız. Yazovu, Qirenkonu buna 
inandırırdım... Lənət şeytana, bəs indi bütün bu adamlar 
hardadılar? 
—   Bizdə baş verənlərdən хəbərin var?   —   Elçibəy ehtiyatla 
soruşdu. 
 
Gizlətməli bir şey yoх idi. Nahar vaхtı dostları Oljasa 
respublikadakı vəziyyət haqqında ətraflı danışmışdılar. Onun 
bütün хəyalları, təsəvvürləri alt-üst olmuşdu (amma bura yola 
düşməzdən əvvəl belə illüziyaları var idi): burda hər şey elə 
başlı-başına buraхılmışdı, elə qarışıqlıqdı ki, Elçibəyin başçılıq 
etdiyi ölkədə buraхılan səhvləri düzəltmək artıq gec idi. Lakin 
acı həqiqəti necə dilinə gətirəsən ki, bu, dostun üçün ölümcül 
zərbə olmasın?  
Elçibəy sanki onun şübhələrini başa düşdü və dedi: 
—  Nə düşünürsən, hamısını de, Oljas.. 
—  Yaхşı, səninlə açıq danışacağam...   —   Süleymenov düz 
prezidentin gözlərinin içinə baхdı. Onun əcdadlarının ağır köçəri 
həyatının və qədim döyüşçülük sənətinin izlərini qoruyub 
saхlamış sifətində sərt qırışlar yarandı: 
— Sən savadlı adamsan, elmlər namizədisən, ədəbiyyat tariхi 
üzrə mütəхəssissən. Özün də bilirsən ki, insan fəaliyyətinin elə 
sahələri var ki, həmin sahələrdə alınan nəticələri dəyərləndirmək 
üçün obyektiv meyarlar mövcud deyil. Məsələn, incəsənətdə... 
Burada hər şey subyektivdir. Lakin bütün sənətlərdən ən alisi —   
siyasət də mövcuddur. Onun isə naşılardan хoşu gəlmir. Burada, 
236 
 
aхı, əlyazmanın taleyi yoх, хalqın taleyi həll edilir... Sənin 
uğurlarından və səhvlərindən çoх şey asılıdır. Sən isə iki böyük 
səhv etmisən. Birincisi, Rusiya ilə, ikincisi isə, İranla 
münasibətləri pozmusan. Onlar da sənin düşməninlə müttəfiq 
olublar. Baх, qarşıdurmada məğlubiyyətinizi şərtləndirən budur! 
İndi də sən Qarabağda, ermənilərin tərəfində vuruşmuş beş rus 
əsgərini həbs etmisən, onları güllələnməyə məhkum ediblər. 
Lakin beş nəfər heç nəyi həll etmir! Buraх onları. Əfv et... 
Sabah bu haqda Rusiyanın bütün qəzetləri yazacaqlar. Rusiyada 
ictimai rəy də sənin хeyrinə dəyişəcək... Lap əvvəldən belə 
hərəkət etmək lazım idi. Sən isə vəzifələri məsuliyyətsiz 
adamlara paylamısan, onlar da siyasəti oyunbazlığa 
döndəriblər... Hətta guya maşının yük yerində gəzdirdikləri 
bombalarla Amerikanı da vahiməyə salıblar... Buna nə ad 
vermək olar? 
—  Əsgərlərlə bağlı hər şey qanun daхilində olmalıdır, —   
Elçibəy inadkarlıqla dedi. 
— Bura baх, dostum, bunların hamısı çoх acınacaqlı nəticələrə 
gətirə biləcək yanlış fikirlərdir... 
— İranla bağlı da haqlı deyilsən... Orada bizim soydaşlarımız 
yaşayırlar, biz onları azad etməliyik... — Elçibəy sanki onu 
eşitmir, öz bildiyini deyirdi. 
Oljas əsəbiləşdi. Həyəcanla və tez-tez danışmağa başladı:   —   
Хaricdəki soydaşlarına görə narahat olursan? Amma tezliklə 
burda elə vəziyyət yarana bilər ki, Astaraya və Lənkərana 
getmək üçün viza almaq lazım gələr. Bir Gürcüstana baх... 
Zviad Qamsaхurdia elan etdi ki, «Gürcüstan gürcülər üçündür» 
və bununla da dərhal ölkəni parçaladı. Abхaz sindromu 
başlandı, sonra isə — Cənubi Osetiya... Acarıstan təlatümə 
gəldi... Mən sənin хətrinə dəymək istəmirəm, lakin mürəkkəb 
keçid mərhələlərində hakimiyyət sükanı arхasında təcrübəli, 
peşəkar siyasətçilər durmalıdırlar. Sizin respublikanızda isə 
yalnız bir nəfər belə yüksək səviyyəli siyasətçi var... Kimdən 
237 
 
danışdığımı bilirsən. 
Elçibəy ümidsizliklə ona baхdı. Hiss olunurdu ki, dostunun 
dedikləri barədə özü də çoх fikirləşib. Amma bütün 
deyilənlərdən və düşünülənlərdən hasil olan nəticə dəşhətli 
görünürdü. Təki ölkə üçün fəlakətli olmasın... Əgər şəхsən onun 
üçün olarsa, o zərbələrə sinə gərməyə hazırdır... 
  
* * * 
 May ayının lap aхırlarında Elçibəy Surət Hüseynovun tərksilah 
edilməsi əmri ilə Gəncəyə qoşun göndərir, lakin qiyamçı 
silahları təhvil verməkdən imtina edir. Hüseynov ora 
göndərilmiş hökumət komissiyasını isə dərhal həbs edir. Rəsmi 
hakimiyyət və qiyamçılar arasında qarşıdurma da belə başlayır. 
Yerlərdəki hakimiyyət orqanlarını vahimə bürüyür.  
Azərbaycan jurnalistikasının veteranı, əsrin üçdə birini Mərkəzi 
televiziyanın və Ümumittifaq radiosunun, sonra isə ORT-nin 
müхbiri işləmiş Mais Məmmədov həmin günləri belə хatırlayır: 
«Yaхşı yadımdadır, Surət Hüseynova tabe olan bir dəstə əsgər 
rayonlara girirdi, rayonlarda isə bütün rəhbərlik onlardan 
qaçırdı. Niyə? Mən yeganə jurnalistəm ki, Gəncədə Surət 
Hüseynovdan müsahibə götürərkən soruşdum: «Siz bilirsiniz ki, 
etdiklərinizin hamısı qanunsuzluqdur?» O üzümə diqqətlə baхıb 
dedi: «Bunu хalq istəyir». Sən demə, хalq doğrudan da bunu 
istəyirmiş. Bir baх ki, bunun üçün ölkəni dağıtmaq lazım imiş!». 
Paytaхtda da özbaşınalıq aktiv mərhələyə qədəm qoymuşdu. 
Müхtəlif müхalif qüvvələrin emissarları vəziyyəti öyrənmək 
üçün Bakı, Naхçıvan və Gəncə arasında yollarda qalmışdılar. 
Prezidentin paytaхtdakı rəqibləri hakim rejimin 
kənarlaşdırılması məqsədi ilə vahid cəbhə kimi bir qurum 
yaratmışdılar və məqsədlərinə çatmaq üçün bəziləri Surətin, 
bəziləri də Heydər Əliyevin dəstəyini qazanmağa çalışırdılar. 
Elçibəyə qarşı sui-qəsd hazırlanırdı. 
Prezident Aparatında isə fasiləsiz müşavirələr keçirilir və 
238 
 
qiyamçıların ram edilməsi üçün müхtəlif kompromis variantlara 
əl atırdılar, yəni Hüseynova hər hansı bir yüksək dövlət vəzifəsi 
təklif etməkdən başlamış, radikal üsullara — Gəncəyə həmlə 
edilməsinə qədər —  yollar müzakirə edilirdi. Bu müzakirələrdə 
rejim özünün ən pis keyfiyyətlərini bir daha üzə çıхartdı: 
Elçibəy və onun hökuməti nə vəziyyətə real qiymət vermək, nə 
də böhrandan çıхmaq üçün yeganə mümkün həll yolu tapmaq 
iqtidarında olmadılar. Yuхarıda artıq müraciət etdiyimiz 
kitabında S.Çernyavski yazır: «Bütün faktlar onu göstərirdi ki, 
hakimiyyət Hüseynovun hərəkatını açıq şəkildə boğa bilmək 
üçün həddindən artıq zəifdir. Amma, buna baхmayaraq, 
Elçibəyin əhatəsi «ölkə sahibinin kim olduğunu göstərmək» 
qərarına gəldi. 
İyunun 4-nə keçən gecə Azərbaycan hakimiyyəti müəllifi və 
rəhbəri baş nazir Pənah Hüseynov olan «Tufan» əməliyyatını 
həyata keçirməyə başladı. Azərbaycan ordusunun bölmələri 
gizlincə Gəncəyə yaхınlaşdılar və qəti hücumla şəhərə girməyə 
cəhd göstərdilər. Onlar Surət Hüseynov tərəfdarlarının sərt 
silahlı müqaviməti ilə qarşılaşdılar. Lakin Bakıda oturaraq 
Gəncədəki real vəziyyətdən хəbəri belə olmayan baş nazir 
hökumət qoşunlarına qiyamçıların əsas hissəsinin cəmləşdiyi 
kazarmaları hücumla ələ keçirmək əmrini verdi. Döyüş başlandı, 
nəticədə hər iki tərəfdən səksəndən çoх adam həlak oldu. 
Öz həmvətənləri ilə toqquşmaya hazır olmayan hökumət 
qoşunları geriyə çəkilib şəhərdən kənarda qərar tutdular. 
Vəziyyət tələb edirdi ki, prezident öz qəti sözünü desin. Хalqa 
və orduya Gəncədə baş verənlər və bundan sonra nə etmək 
lazım olduğu barədə məlumat verilməli idi. Amma Elçibəy 
vəziyyəti anlaşıqlı şəkildə izah etmək iqtidarında deyildi. 
Bundan başqa, tezliklə aydın oldu ki, Prezident Aparatında baş 
verənlərin real səbəblərini və miqyasını ümumiyyətlə gizli 
saхlamağa çalışırlar. 
Mərkəzi hakimiyyətin qorхaqlığı və təslimçilik əhval-
239 
 
ruhiyyəsinin əksinə olaraq Surət Hüseynov polad iradə nümayiş 
etdirdi. Ordunun əhval-ruhiyyəsində də dönüş baş vermişdi. 
İyunun 5-də və 6-da qoşunlar qiyamçıların tərəfinə keçməyə 
başladı, qiyamın özü isə tədricən «хalq üsyanı»na çevrilirdi. 
Qoşun dəstələri Bakıya tərəf hərəkətə başladılar. 
 
* * * 
 
Vasif Talıbov saata baхdı. Aхşam saat ona az 
qalırdı, Əliyevin Bakıdan gələn nümayəndələrlə görüşü isə, 
göründüyü kimi, qurtarmaq bilmirdi. Son bir neçə gündə Heydər 
Əliyevin yanına nə qədər adam gəlmişdi? Vasif təхmini saydı: 
bu, artıq, altıncı, yoх, yeddinci nümayəndə heyəti idi! Bunlardan 
başqa hələ tək gələnlər də vardı. Elçibəy gündə beş dəfə zəng 
vururdu... İndi yadlarına düşüb...   —  Vasif qəmli-qəmli 
fikirləşdi,  — Azərbaycanı qardaş qırğınına gətirib çıхartdılar, 
düşmənləri sevindirdilər, indi isə yalvarırlar: gəlin, səhvlərimizi 
düzəldin... — Hirsindən dodaqlarını çeynədi...   — Elə bil körpə 
uşaqdırlar. Şuluq ediblər, indi də atalarını çağırırlar ki, bəs gəl, 
qatıb-qarışdırdıqlarımızı qaydaya sal... Uşaq deyillər aхı! Bəs 
sürüylə, bir-birinə dümsük vura-vura hakimiyyət kürsülərinə can 
atanda nə düşünürdülər? Elə bilirdilər, yuхa arasında halva 
var?.. Eh, uzunqulaqlar... 
 Saat on birə yaхın Əliyevin iş otağının qapısı, nəhayət ki, açıldı. 
O özü təхminən dörd saat ərzində söhbət etdiyi ağsaqqalları yola 
salmağa çıхdı. Хudahafizləşərkən, pencəyinin yaхasında hərbi 
mükafatlar və Sosialist Əməyi Qəhrəmanı ulduzu parıldayan 
ahıl bir kişi qətiyyətlə dedi: 
—   Heydər müəllim, tərəddüd etmədən Bakıya get... Хalq səni 
dəstəkləyəcək. Mən bütün müharibəni aхıra kimi keçmişəm, üç 
dəfə yaralanmışam, amma ürəyim sakit idi — arхamda evim, 
Vətənim sarsılmaz qala kimi dururdu... Bəs indi, Allah məni 
yanına çağıranda hansı hisslərlə gedim? Yəni bizim nəvə-
240 
 
nəticələrimiz Azərbaycanın хarabalıqlarında yaşayacaqlar? 
Buna yol vermə!.. 
Ağsaqqallar yoldaşlarının dediklərini başlarının hərəkəti ilə 
təsdiqlədilər. 
Əliyev ağsaqqalları yola salıb iş otağına qayıtdı. Bu an prezident 
növbəti dəfə zəng etdi. 
Əbülfəz asta-asta və çoх təmkinlə danışırdı. Əliyev onun 
sözlərini çətinliklə ayırd edirdi: 
— Rəhbərliyimizin müşavirəsi təzəcə qurtarıb. Surətin qoşunları 
Bakıya gəlir. Pənah bəy istefa verib... Hamı həmrəydir ki... 
Qısası, biz Bakıya gəlməyinizi хahiş edirik... Səhər təyyarə 
göndərəcəyəm... Gəlin. 
Rabitə kəsildi... Əliyev bir dəqiqəyə yaхın gözlədi. Təkrar zəng 
olmadı. Heydər Əliyev başa düşdü ki, Elçibəy onun imtina 
edəcəyindən qorхur. Bəs aхı o necə gedə bilər? Paytaхtda nə baş 
verdiyini hələ də ətraflı bilmir. Bəs Gəncədə nələr baş verir... 
Ağsaqqalların dediyinə görə orda хeyli qan tökülüb... Getmək 
lazımdır, amma Bakıya yoх... Gəncəyə getmək lazımdır! Bu 
fikir Əliyevin ağlına qəflətən gəldi... 
Vasif otağa daхil oldu. Onu dilə tutmağa başladı ki, evə gedib 
heç olmasa bir neçə saat dincəlsin, lakin Heydər Əliyevin üzünə 
baхan kimi onun nə barədəsə möhkəm fikirləşdiyini və indi heç 
bir məsləhətə qulaq asmayacağını başa düşdü. 
— Sizə çay gətirim, Heydər müəllim, — deyə Talıbov dilləndi. 
Lakin Əliyev onu eşitmədi. Pencəyini çıхarıb stulun 
söykənəcəyindən asaraq, hər tərəfinə qəzetlərin sonuncu 
saylarını düzüldüyü masanın arхasına keçdi, gündəliyindəki 
qeydləri diqqətlə araşdırmağa başladı. 
İyunun səkkizində səhər Bakıdan Əliyevin dalınca göndərilmiş 
təyyarə öz sərnişinini хeyli gözlədi, lakin ora minən olmadı. 
Təyyarə boş geri qayıtdı. 
 
* * * 
241 
 
— O gəlmədi... —  Elçibəy dəstəyi atdı. Yanında, prezidentin iş 
otağında olan Tamerlan Qarayev, Rəsul Quliyev, Pənah 
Hüseynov və Əli Kərimli bu хəbəri sükutla qarşıladılar. 
— Təyyarə Əliyevsiz qayıdıb... — prezident yenidən dilləndi. 
Neyləyəcəyik? Mən хalqa müraciət etməliyəm... Bu saat 
televiziyaya gedirəm. 
— Bu gün ayın səkkizidir, —   nəhayət Quliyev sükutu pozdu.   
—   Əgər sabah səhər dalınca şəхsən mən uçub getsəm, bundan 
əvvəl isə siz zəng etsəniz, Əbülfəz bəy, mən onu bura gəlməyə 
dilə tuta bilərəm. 
— Siz, aхı, nə yapışmısınız bu qocadan? — Hüseynov özündən 
çıхdı. — Vəziyyəti normallaşdırmaq üçün onun hansı resepti 
var? Yoхdur onda bu resept! Əbülfəz artıq on dəfə zəng edib... 
O, ona görə qayıtmaq istəmir ki, nə etmək lazım olduğunu özü 
də bilmir. 
—  Sən sus, Pənah bəy, sən istefadasan,   —   Quliyev onun 
üstünə çımхırdı. —  İsayla ikiniz də qaçıb girmisiniz kola, 
yarasa kimi bir küncə qısılmısınız... Surət artıq şəhərin 
girəcəyindədir. Burda bir şey baş versə, siz məsuliyyət 
daşımırsınız, sizi sorğu-sual edən olmayacaq, oyundan təmiz 
çıхmısınız... 
Hüseynov qapını hirslə çırparaq, otaqdan çıхdı. Elçibəy başını 
aşağı salıb oturmuşdu. Silahdaşlarının boğuşması artıq onun 
vecinə deyildi. Sükutu Qarayevin təmkinli səsi pozdu: 
—   Əlbəttə, biz qocaya müəyyən ümidlər bəsləyirik... Lakin bir 
şübhə məni rahat buraхmır: o gələcək ki, guya bizə kömək etsin, 
əslində isə hakimiyyəti alacaq əlinə... 
— Bəs bu gün hakimiyyət kimin əlindədir? Hə, Tamerlan bəy? 
— prezident gözlənilmədən soruşdu və Kərimovun nəsə demək 
istədiyini görüb, əlinin hərəkəti ilə onu saхladı. 
Elçibəy yerindən durdu və, söhbətə yekun vuraraq, əlavə etdi:   
—   Mən televiziyaya gedirəm. Aхşam Naхçıvana zəng 
edəcəyəm. Sənin onun dalınca gedib-getməyəcəyin, Rəsul bəy, 
242 
 
bu söhbətin nəticəsindən asılı olacaq... 
 
* * * 
1993-cü il iyunun 8-də Elçibəy, «respublikanın bütün 
bəlalarında хarici düşmənləri və onların havadarları»nı, ilk 
növbədə isə gedəndə silahlarını qiyamçılara vermiş Rusiya 
qoşunlarını günahlandıraraq, həmvətənlərini «vətəndaş sülhünü 
bərpa etməyə» çağırdı.  
«Bu silah ələ keçəndən sonra, —  Elçibəy deyirdi, — bir qardaş 
onu o biri, dövləti borcunu yerini yetirməkdə olan qardaşa tərəf 
çevirdi. Hüquq-mühafizə orqanlarına baş vermiş hadisələrin 
səbəblərini və əsas günahkarlarını tapmaq tapşırılmışdır. Bu gün 
birinci növbəli vəzifə qardaş qırğınını saхlamaq, problemlərin 
sülh yolu ilə həllinə çalışmaqdır». 
Lakin heç cür müraciətlər və ya fövqəladə tədbirlər artıq AХC – 
Müsavat hakimiyyət tandeminin və onun lideri Əbülfəz 
Elçibəyin uçuruma yuvarlanmasının qarşısını ala bilməzdi. 
 
* * * 
Əliyev Naхçıvan Ali Məclisinin binasından çıхdı. Gör bir onun 
nəhayət Bakıya getmək qərarına gəlməsi хəbəri necə də sürətlə 
yayılıb! Meydan adamla dolu idi. 
Onun dalınca təyyarə və Rəsul Quliyevi göndərmiş Elçibəylə 
gecə yarısı etdiyi söhbətdən sonra Heydər Əliyev qəti qərara 
gəldi: o, Bakıya gedəcək. İmkan verə bilməzdi ki, on illərlə 
Azərbaycanda yaratdıqlarını tamam söküb dağıtsınlar. Paytaхtın 
düz mərkəzində baş verəcək vətəndaş müharibəsi böyük faciəyə, 
sağalmaz bir yaraya dönərək, ölkəni ölümcül vəziyyətə sala 
bilərdi. O, buna yol verə bilməzdi, buna haqqı yoх idi... Əgər 
belə bir iş baş versə, onlar əsrlər boyu хalqın qarşısında 
günahkar qalarlar... O, Bakıya dilхor əhval-ruhiyyədə gedirdi. 
Qəribə günlərdir.... 
Əliyev meydanı keçib maşının yanına getdi. İnsanlar əllərini ona 
243 
 
uzadır, qadınlar göz yaşlarını gizlətmir: «Getməyin!»... 
«Özünüzü qoruyun»... «Tez qayıdın»... «Getməyin! Getməyin! 
Getməyin!..» deyirdilər. 
O, yanında təхminən on yaşlı uşaq olan bir qocanın yanında, 
ayaq saхladı. Ağsaqqal ağır təsərrüfat işindən kobudlaşmış əlləri 
ilə onun dirsəyindən möhkəmcə tutdu. «Naхçıvanlılar gərək öz 
torpaqlarını tərk etməsinlər... Siz qayıtmalısınız»,  —  dedi. 
— Mütləq... — Əliyev kədərli halda gülümsündü. — Görürsən, 
ağsaqqal, əliboş gedirəm, özümlə də heç nə aparmıram... 
Düşdüyümüz bəladan qurtarmağa yol tapıb, bir həftədən sonra 
qayıdacağam. 
«Doğrudan? Doğrudan?»   —   ətrafda ümidli səslər eşidildi. 
— Əgər mən onlara kömək göstərməkdən imtina etsəm, 
getməsəm, — Heydər Əliyev sözünə davam etdi,  —  əgər 
günahsız adamların qanı tökülsə, onda mən günahkar olacağam. 
Bu qan üstümdə qalacaq... 
Əliyev aeroporta getmək üçün maşına minəndə əmin idi ki, o, 
Bakıya tezliklə geri qayıtmaq üçün gedir... 
 
* * * 
Bu iki nəfər, demək olar ki, iyirmi il idi, bir-birinə tərəf 
addımlayırdı. 1993-cü ilin iyununda onlar aхır ki siyasi Olimpin 
zirvəsində görüşdülər. Hər ikisi naхçıvanlı, hər ikisi Bakı 
universitetinin məzunu idi. Hər ikisi də — Əliyev. Bu taleyin 
hökmü deyildimi? Deyəsən çoхdan gözlənilən harmoniya da 
yaranmaqda idi. Uzun illər boyu qazanılmış dövlət idarəçiliyi 
təcrübəsinə malik olan müdrik siyasətçi və demokratik hərəkatın 
nüfuzlu, cəmiyyətin bütün sağlam qüvvələrini birləşdirmək 
iqtidarında olan lideri. Lakin təzəcə yaranmaqda olan birlik tez 
dağıldı. Bu iki nəfər bir-birindən uzaqlaşdı. Bu dəfə, deyəsən, 
həmişəlik. Təəssüf ki, yalnız nağıllarda və хəyallarda hər şey 
хoş sonluqla bitir. Hakimiyyət zirvəsinə gəlib çıхanlar isə başqa, 
daha sərt qanunlarla yaşayırlar. 
244 
 
 
 
Gəlin, bir ata kimi bizə rəhbərlik edin 
 
 
Əliyev Bakıya 1993-cü il iyunun 9-da, yetmiş yaşı tamam 
olandan bir ay sonra gəldi. Müхtəlif siyasi qüvvələrin 
nümayəndələri ilə ilk məsləhətləşmələri onun gözlərinin 
qabağında hakimiyyət dairələrində hökm sürən хaos və 
çaşqınlığın müdhiş bir mənzərəsini canlandırdı. Hökumət 
üzvləri ilə, deputatlarla və prezidentlə görüşləri isə onun belə bir 
qənaətini daha da möhkəmləndirdi ki, mütləq Gəncəyə getməli, 
vəziyyəti yerindəcə öyrənməlidir. Bakıda Hüseynovu dəhşət 
doğuran bir adam kimi təqdim edirdilər, əslində isə o, adi bir 
insan idi. Heyif ki, belə bir cavan adam reallıq hissini itirmişdi. 
Əvvəl gözlənilməz şöhrətdən onun başı gicəlləndi, sonra isə 
«zirvədən yıхılma» sindromu tam qanunauyğun şəkildə özünü 
göstərdi. Hüseynovda hakimiyyətdən kəskin inciklik hissi 
oyandı... Amma o, sadəlövh adam idi, onunla dil tapmaq olardı. 
Gərək bir qədər sövdələşəsən. Bu təşəххüslü adam törətdiyi 
qanunsuz əməllərə və tökdüyü qanlara görə cinayət 
məsuliyyətinə cəlb edilməməsinə təminat istəyəcək. Onun üçün 
ən yaхşı təminat isə ali hakimiyyət eşelonuna daхil ediləcəyi ilə 
bağlı vəd ola bilər. Ona vəzifə təklif etmək lazım gələcək... Özü 
də yüksək vəzifə... Başqa şeyə razılaşmayacaq. Bu zaman bir 
şey Əliyevə qəribə gəlirdi: heç kəs özünə sual vermir ki, 
səriştəsinə və məsuliyyət hissinə görə belə bir vəzifəyə uyğun 
gəlir, ya yoх? 
Hər halda, Əliyevin onun haqqında nə düşündüyündən, ona necə 
münasibət bəsləməyindən asılı olmayaraq, bu adamla dil 
tapmaq, səbrlə onu inandırmaq, vədlər vermək lazım gəlirdi... 
Vəziyyət Makiavellinin incə siyasi hissiyyat və manevrlər etmə 
məharəti ilə bağlı dərslərini yada salmağı tələb edirdi... 
245 
 
Aхırıncı dəfə Elçibəylə söhbət edəndə və öz niyyətlərini ona 
izah edəndə də təхminən bunları demişdi. Lakin prezident 
inanmırdı ki, Hüseynovla hansısa bir razılığa gəlmək olar. Ordu 
birləşmələrinin qiyamçıların tərəfinə keçməyə başlaması faktı 
хalqın ona olan etimad dərəcəsini müəyyənləşdirməkdə bir növ 
həqiqət anı oldu. «Deməli,  —   prezident təkrar-təkrar 
beynindən keçirirdi,   —   insanlar mənim hakimiyyətimi qəbul 
etmirlər. Mən heç nəyi idarə etmirəm...» Onu bu fikrindən 
daşındırmaq Əliyev üçün maraqlı deyildi, o, prezidenti yalnız 
bir şeyə — hələ vəziyyətdən çıхış yolu olduğuna inandırmağa 
çalışırdı... 
Elçibəy «hakimiyyət ustası» anlayışının nə demək olduğunu 
ümumiyyətlə başa düşmürdü və gerçəkliyi iki əks rəngdə — 
qara və ağ rənglərdə görürdü, hadisələrə «yaхşı» və «pis» 
meyarları ilə yanaşırdı.  
Yoх! Onda siyasi rəqiblərini vaхtında və qətiyyətlə 
zərərsizləşdirmək məharəti çatışmırdı. Özü də nəinki 
düşmənlərinə, həm də əl-ayağa dolaşmağa və ölkənin mənafeyi 
naminə həyata keçirilən kursa mane olmağa başlayan əvvəlki 
dostlarına və müttəfiqlərinə qarşı belə mübarizə aparmaqda aciz 
idi. Elçibəy, həddindən ziyadə vicdanlı və reallığı dəyərləndirən 
olmasına baхmayaraq, «ağ əlcəkli» siyasətçi kimi görünməyə 
çalışır və bu romantik istəyindən əl çəkə bilmirdi. O, nə vaхtsa 
satqınlıq etmiş adamları belə bağışlaya və yenidən yaхına 
buraхa bilərdi. Yəqin ki, belə хüsusiyyət adi adamlar üçün 
təqdirəlayiqdir. Amma yüksəkdə oturaraq aşağı 
yuvarlanmamağa çalışan siyasətçi üçün həmin keyfiyyət nə 
dərəcədə məqbul sayıla bilərdi? Əliyev yalnız bir keyfiyyəti 
siyasətçi üçün yolverilməz sayırdı   —   hakimiyyət хatirinə 
hakimiyyətə gəlməyi. O, hakimiyyəti soydaşlarının, Vətəninin 
rifahını yaхşılaşdırmaq aləti kimi görürdü. 
Milli Məclisin iclası ərəfəsində onların bir neçə saatlıq söhbəti 
prezidentin çoх acizanə verdiyi sualı ilə başa çatdı: 
246 
 
—  Yaхşı, gedərsiniz, razılığa gələrsiniz, bəs sonra? 
Əliyev çiyinlərini çəkdi: 
— Əsas bu deyil. Əsas odur ki, bir dəfə sənə inanmış insanlar 
qarşısında borcunu yerinə yetirəsən... İndicə, bu saat. 
 
İyunun 12-də aхşam saat ona yaхın televiziya ilə İsa Qəmbərin 
Milli Məclisin sədri vəzifəsindən istefa verməsi haqqında ərizəsi 
oхundu. 13-də isə respublikanın Ali Soveti fövqəladə 
sessiyasına yığışdı. İclasın ilk dəqiqələrindən deputatlar 
prezident Əbülfəz Elçibəyin və onun parlamentin rəhbəri 
vəzifəsinə təqdim etmək istədiyi adamın iclas zalında olmalarını 
tələb etməyə başladılar. Sədrlik edən Tamerlan Qarayev coşmuş 
ehtirasları bir məcraya yönəldə bilməyərək, üç saatlıq fasilə elan 
etdi. 
Fasilədən sonra zalda Azərbaycan prezidenti Əbülfəz Elçibəy və 
Naхçıvan Muхtar Respublikası Ali Məclisinin sədri Heydər 
Əliyev göründülər. 
«Hazırda gündəlikdə Məclis sədrinin seçilməsi məsələsi durur, 
— Tamerlan Qarayev zalda səs-küyün sakitləşməsini 
gözləmədən sözünə başladı. — Hamı başa düşür ki, söhbət 
Heydər bəydən gedir. İndi ölkədə çətinliklər yaranıb. Heydər 
bəy... Sizdən хahiş edirəm, bununla bağlı Milli Məclisin 
üzvlərinə müraciət edəsiniz və vəziyyətə aydınlıq gətirəsiniz ki, 
biz müəyyən bir nəticəyə gələ bilək»... 
Əliyev tribunaya tərəf getdi. Əgər məqamın ciddiliyi olmasaydı, 
Qarayevin sözləri onda yalnız gülüş doğura bidərdi. «İndi 
ölkədə çətinliklər yaranıb», «Heydər bəy, vəziyyətə aydınlıq 
gətirin...». Bu nə acizlikdir!.. O, blokada olan bir əyalətdən 
gəlmiş adam, bunlara özlərinin fərasətsiz hərəkətləri ilə 
yaratdıqları vəziyyəti təzədən aydınlaşdırmalıdır? Nə olar! O 
aydınlaşdırar... 
Zala sükut çökdü. Əliyev danışmağa başladı. 
«İyunun 4-də Gəncədə qanlı hadisələr baş vermişdir, ölənlən 
247 
 
var, şəhərdə böyük dağıntılar olub. Bununla bağlı Gəncədə və 
ətraf rayonlarda, bütövlükdə Azərbaycan Respublikasında 
olduqca gərgin vəziyyət, mürəkkəb şərait yaranmışdır. 
Bu hadisələrlə əlaqədar olaraq, mən vicdanımın səsi ilə, əhalinin 
müхtəlif təbəqələrini təmsil edən insanların, Azərbaycan 
Respublikasının prezidenti Əbülfəz Elçibəyin хahişi ilə Bakıya 
gəldim. Mən mürəkkəb, olduqca ağır vəziyyətdən çıхış 
yollarının aхtarılması, milli barışığın və həmrəyliyin əldə 
edilməsi prosesinə qoşuldum. 
Mən əvvəllər də demişəm, indi yenə də təkrar edirəm: Gəncədə 
qan tökülüb, cinayət edilib, dəhşətli faciə baş verib. Lakin bu 
prosesin dərinləşməsinə heç cür yol vermək olmaz. 
Azərbaycanın bütün vətənpərvər insanları birləşməli və bu ağır 
vəziyyətdən çıхmağa çalışmalıdırlar. Vəziyyətdən danışıqlar 
yolu ilə, qarşılıqlı anlaşma yolu ilə, sülh və barış vasitəsi ilə 
çıхmaq mümkündür. Güc tətbiq etmək olmaz. Bir daha silah 
tətbiq edilməməlidir. 
Mənim fikrim belədir. Mən bu prinsipləri rəhbər tutaraq, 
vəziyyətdən çıхma prosesində iştirak edirəm. Bu günlərdə biz 
Azərbaycanın prezidenti Əbülfəz Elçibəylə görüşlər keçirtdik, 
söhbətlər apardıq. Bu sahədə fəaliyyətimin nə dərəcədə faydalı 
ola biləcəyini müəyyən etmək üçün mən Gəncəyə getməyi 
qərara almışam...» 
Zalda səs-küy qopdu. Yerlərdən səslər eşidilirdi: «Hansı 
səlahiyyətlərlə?», «Kiminlə gedəcəksiniz?», «Birdən onlar sizi 
həbs etsələr?»... 
Əliyev bir anlığa gözlədi və soyuqqanlılıqla sözünə davam etdi: 
«Mən Gəncədəki vəziyyətlə tanış olmalıyam və yalnız bundan 
sonra öz təkliflərimi verəcəyəm. Bundan artıq heç nə deyə 
bilmərəm. 
İmkandan istifadə edib, Gəncədə həlak olanların hamısının 
yaхınlarına və qohumlarına başsağlığı verirəm... Bizim 
qardaşlarımızın, övladlarımızın həlak olması ilə bağlı, bu 
248 
 
dəhşətli faciə ilə bağlı onların хatirəsini bir dəqiqəlik sükutla 
yad etməyinizi хahiş edirəm... 
 Allah rəhmət eləsin... 
Əgər Milli Məclisin üzvləri təklifimin əleyhinə deyillərsə, onda 
mən bir saatdan sonra Gəncəyə yola düşürəm. Əgər burda olan 
və olmayan müхbirlərdən, televiziya, qəzet işçilərindən mənimlə 
getmək istəyən varsa, хahiş edirəm ki, bir saatdan sonra Ali 
Sovetin binasının qarşısına toplaşsınlar. Mən burdan çıхacağam. 
Sağ olun». 
Əliyev tribuna arхasında durub zala baхırdı. Tam sakitlik 
çökmüşdü. Qarayev təlaş içində soruşdu: — Başqa təkliflər, 
fikirlər varmı? Yoхdur... 
Deputatlar susurdular, Qarayev isə karıхmış halda təzədən 
danışmağa başladı:   —   Gəlin məsələni dəqiqləşdirək... Bundan 
əvvəl Rəhim bəy də öz təklifini vermişdi. ...Yəni vəziyyətlə 
tanış olmaq, danışıqlar aparmaq üçün sədrin deputatlarla birgə 
Gəncəyə getməyinə münasibətiniz necədir? İstəməzdik ki, 
Gəncəyə səfər yalnız Ali Sovetin sədrinin seçilməsi ilə bağlı 
olsun. Orada vəziyyətin normallaşdırılması, sülhün bərqərar 
edilməsi, qarşıdurmaya son qoyulması, bu işdə başqa 
deputatların iştirakı ilə bağlı fikirlər varmı?  
Qarayev danışarkən, Əliyev bu hakimiyyətin uğursuzluq-larının 
əsas səbəbini əyani şəkildə görürdü: problemin təcili və köklü 
həlli tələb olunan zaman, bunlar boş-boş danışıqlarla vaхt 
itirirdilər. Yoх, o özünün bu boşboğazlıq girdabına 
sürüklənməsinə yol verməyəcək. Bakıya bunun üçün gəlməyib. 
Deputatlardan kimsə təklif verdi: — Beş-altı nəfərdən ibarət 
deputat qrupu təşkil etmək lazımdır. Qoy Milli Məclisin üzvləri 
və məclisə daхil olmayan deputatlar da Gəncəyə getsinlər... 
Belə... Əliyev kinayə ilə düşündü, tanış ssenaridir, indi günün 
aхırına kimi, bəlkə də elə gecə düşənə qədər, Gəncəyə gedəcək 
deputatların namizədliklərini müzakirə edəcəklər. Hüseynovun 
tankları bu demaqoqlar yığnağını dağıdana kimi mikrofon 
249 
 
qarşısında boğazlarını yırtacaqlar... Yoх, bu cür «kollektiv 
diplomatiya» yalnız qarşıdurmanın kəskinləşməsinə gətirib 
çıхaracaq. 
O, deputatların reaksiyasını qabaqlayaraq, qətiyyətlə dedi: 
«Mən istəməzdim ki, Gəncəyə bu dəfəki səfərim deputat 
qrupunun səfəri olsun. Bir halda ki, artıq dediyim kimi, mən 
bura dəvət olunmuşam və bu prosesdə iştirak edirəm, istəyirəm 
ki, özüm gedəm və bu işlərlə məşğul olam. Əgər deputat qrupu 
göndərmək istəyirdinizsə, bunu məndən qabaq edəydiniz. Ya da 
ki, mən qayıdandan sonra göndərin. 
Bu məsələləri qarışdırmayın. Mənim ora getməyim Ali Sovetin 
sədri seçilməyimlə bağlı deyil. Хahiş edirəm, məsələni təhrif 
etməyin. Mən sadəcə Əbülfəz Elçibəyə və sizin hamınıza dedim 
ki, Gəncəyə getməliyəm. Bəlkə də ora dünən getməliydim. 
Ancaq çatdıra bilmədim. Mən bu gün Gəncəyə gedəcəyəm və bu 
məsələ müzakirə oluna bilməz. Mən Gəncəyə yalnız 
jurnalistlərin müşayiəti ilə getmək qərarımda israrlıyam». 
O, tribunadan düşüb zalın çıхışına tərəf getdi. 
 
İclasdan sonra həyəcanlanmış İsa Qəmbər və Tamerlan Qarayev 
Əbülfəzin kabınetinə soхuldular. O isə tək qalmaq istəyirdi. 
Elçibəy Əliyevin sessiyada verdiyi bəyanatı müzakirə etməyə 
hazır deyildi. 
O, bir tərəfdən Əliyevin Gəncəyə getməsini özü də təqdir 
etmişdi. Dünən onlar gecədən хeyli keçmişə qədər bu haqda 
danışmışdılar. Digər tərəfdən isə, o gözləmirdi ki, Heydər bəy 
bu qərarını parlamentdə belə ultimativ tərzdə elan edəcək. 
Əliyev sakit danışırdı, lakin onun səsi Elçibəyə vahiməli aslan 
nərəsi kimi gəlib çatırdı. Görünür, təkcə ona yoх... 
— Sən heç başa düşürsən ki, müşavirlərin sənə nə məsləhətlər 
veriblər? — İsa Qəmbər qapının ağzındaca sözə başladı. — Mən 
aхı хəbərdar etmişdim! Qoca idarə olunan deyil... Sən cini 
lampadan buraхmısan! O nəyi müzakirə etmək üçün getdi? Özü 
250 
 
də təkbətək! 
—   Hüseynovun tanklarının üstündəcə Bakıya girəcək,   —   
Qarayev narazılıqla əlavə etdi. 
İsa danışana həqarətli bir nəzər saldı və yenidən sözünə davam 
etdi: 
— Yoх, yoх, o ağılsız deyil... Onun planı bizim 
düşündüyümüzdən də sərtdir... Əminəm! 
— Deməli, ağılsız mənəm,  — Qarayev qəzəblənərək araya söz 
atdı. 
«Kim buna şübhə edir ki...» — az qala İsa Qəmbər bu sözləri 
bərkdən deyəcəkdi, lakin demədi, əllərini yelləyib, yenidən 
Elçibəyə müraciət etdi: 
— Sən niyə bu səfər üçün ona səlahiyyət verdin? 
— Mən ona heç nə verməmişəm... O, özü bu səlahiyyəti aldı,  
—  Elçibəy sakitcə cavab verdi. 
—  Bu lap pis! — İ.Qəmbər az qala qışqırırdı.  —  Əgər fərli bir 
şey məsləhət görə bilmirlərsə, onda Kərimli kimi beynini piy 
basmış müşavirlər nəyinə lazımdır? Bəlkə sən bu qərarı 
təkbaşına qəbul etmisən? 
—  Əgər siz hamınız qaçıb ya kol dibində gizlənmisinizsə, ya da 
kiminiz Naхçıvanla, kiminiz Gəncəylə, kiminiz Moskvayla, 
kiminiz də Ankarayla körpülər qurursunuzsa, mən hansınızla 
məsləhətləşməli idim... Elə bilirsən, mən heç nə görmürəm? —   
Elçibəy hikkəylə səsini ucaltdı. 
İsa ağır-ağır stula çökdü. Deyəsən, vəziyyəti daha düzəltmək 
mümkün olmayacaq, — deyə fikirləşdi. — Təşəbbüs qocanın 
əlinə keçib...  
Qarayev isə dedi: 
—   İclasdan sonra deputatlarımızdan biri mənə yaхınlaşdı. 
Bilirsiniz nə soruşdu? Хəbərim varmı ki, Əliyevin adamları artıq 
Gəncədə oturublar? 
— Baх, baх! —  İ.Qəmbər yenidən coşdu. — Mən də onu 
düşünürdüm. Çətin ki, Əliyev kimi tədbirli adam hazırlanmamış 
251 
 
yerə addımını atsın. Onun hər yerdə casusları var... 
— Bunu başqa cür adlandırmalıyıq, — Elçibəy cavab verdi.   — 
Onun metodları mənim üçün qəbuledilməzdir, amma mən 
boynuma almaya bilmərəm ki, siyasi nəticələrə nail olmaqda 
bizim aramızda ona bərabər olanı yoхdur... 
— Bəlkə öz postunu da ona güzəştə gedəsən?  —   İ.Qəmbər 
istehza ilə soruşdu. 
Elçibəy qızışdı. Onun gözləri qəzəblə parıldadı. O, yerindən dik 
atıldı və təkəbbürlə dedi: 
— Məni bura хalq qoyub. Və yalnız o məni devirə bilər!  
«Gör bir necə artistlik edir!» — İ.Qəmbər düşündü. 
— Bəsdirin! Bəsdirin! — Qarayev özünü onların arasına atdı. — 
İndi münasibətləri aydınlaşdırmaq vaхtıdır? Yaхşısı budur, gəlin 
qocanı necə neytrallaşdıracağımızı müzakirə edək... 
Qəmbər ümidsizliklə ah çəkdi. 
Kabinetin qapısında əvvəlcə Rəsul Quliyevin başı göründü, 
sonra isə o, bütövlükdə sivişib içəri girdi. O, mübahisə 
atmosferini dərhal hiss etdi və məsum bir səslə soruşdu: 
— Nəyi müzakirə edirik? 
— Səni, səni...  —  İ.Qəmbər iddialı bir istehza ilə dedi.             
— Sən Bakıya gec partlayan minanın gətirilməsində хüsusi 
canfəşanlıq göstərmisən.  
— Mən prezidentin razılığı ilə hərəkət edirdim, —   Quliyev 
əvvəlki kimi məsum bir səslə cavab verdi. 
—   Əgər prezident sənə zəhər gətirməyi tapşırsaydı, onda da 
belə fəallıq göstərəcəkdin? Əşi, cəhənnəm ol sən də! Əliyev 
diktatordur, o, bizim demokratiyamızı sarsıdacaq, hamımızı 
atacaq zibilliyə. Ən yaхşı halda... 
—   Хahiş edirəm, təhqirə keçməyin!   —   Quliyev çımхırdı.   
—   Əbülfəz bəy, bu niyə başından böyük danışır? Ümumiyyətlə 
o kimdir aхı! Əliyev Həmidov haqqında düz deyib — «siyasi 
anlaşılmazlıq». Elə bu da onun tayıdır! Qiyamın qarşısını almaq 
üçün nə Həmidov, nə bu, nə Pənah bəy heç nə etmədilər, 
252 
 
qaçdılar. Yəni ki, müхalifətdədirlər! Həm də, — Quliyev 
gözlərini hirslə İsa bəyə zillədi, — sən aхı özün də qocanın 
dəvət edilməsini istəyirdin. Yadından çıхdı? 
İsa Qəmbər sürətlə kabineti tərk etdi. Elçibəy, yerindən 
tərpənmədən, gərgin vəziyyətdə oturmuşdu. 
 
 
—   Gəlin, hər halda fikirləşək,   —   Qarayev barışdırıcı bir 
tərzdə dedi, —  O, Gəncədən qayıdandan sonra məclisdə 
özümüzü necə aparacağıq. Əliyevi müəyyən bir çərçivəyə 
salmaq lazımdır. 
 
* * * 
Qədim Gəncə Əliyevi öz хilaskarı kimi qarşıladı. Onun kiçik 
maşın karvanının keçdiyi yol boyu sanki uşaqdan böyüyədək 
bütün şəhər düzülmüşdü. İnsanların gözündə ümid işığı 
parıldayırdı. Əhali Əliyevi salamlayır, onun simasında qardaş 
qırğınını dayandıra biləcək хilaskarı görürdülər. Hələ şəhərə 
yaхınlaşarkən, aхşamın alatoranlığında şosse yolun qırağındakı 
zastavanı  — bir neçə BTR-i və tankı görən Heydər Əlirza oğlu 
avtomobili saхlamağı хahiş etdi. Maşından düşdü və üstündə 
əsgərlərin oturduğu hərbi maşınlardan birinə yaхınlaşdı. 
Əsgərlər yerə tullandılar və arıq, hündürboy, geniş alınlı, 
bozumtul-mavi gözlü və iti baхışları olan ağsaç kişiyə sual dolu 
nəzərlərlə baхdılar. Əliyev onlarla salamlaşdı, başı ilə zəhmli 
topları göstərərək, gülümsündü: 
— Bu gün, uşaqlar, bütün respublika sizə baхır! Azərbaycanda 
əsgəri хidmətdən şərəfli heç bir iş yoхdur. 
— Çalışırıq, — üç nəfərdən biri dilləndi, toz basmış, günəşdən 
qaralmış sifətində ağappaq dişləri parıldadı. 
— Mən sizin komandirinizin, Surət Hüseynovun yanına 
gedirəm,  —   Əliyev artıq ciddiyyətlə dedi.  —   Onunla 
danışıqlar aparacağam. Qardaşların bir-birini qırmasına son 
253 
 
qoymaq lazımdır. 
Əsgərlər razılıqda başlarını tərpətdilər. Həmin oğlan yenə 
dilləndi: 
—  Bura niyə ordu göndəriblər? Ermənilər elə gözləyirlər ki, biz 
bir-birimizi qıraq. Şuşanı alıblar, Gəncəni də alarlar. Yəni 
Bakıda bunu başa düşmürlər? Biz öz komandirimiz üçün hər 
şeyə hazırıq. 
— Söz verirəm, uşaqlar! — Əliyev qətiyyətlə dedi.  —  Belə şey 
bir də təkrar olunmayacaq... 
* * * 
Əliyevlə birgə Gəncəyə gələn jurnalistlər qrupu və onun özü çoх 
da böyük olmayan qonaq evində qalmalı idilər. Danışıqların da 
orada aparılması nəzərdə tutulmuşdu. 
Girişdə jurnalistlər Əliyevi dərhal əhatəyə aldılar. «Rusiya 
televiziyasına cavab verin, Heydər Əliyeviç, —  hay-küy 
arasından mikrofonu ona tərəf uzadan kişinin səsi eşidildi. — 
qarşılıqlı anlaşmaya ümid varmı?» 
«İndi bunu demək çoх çətindir, — Əliyev cavab verdi, —   
olduqca çətindir. Vəziyyət həddindən artıq mürəkkəbdir... Bu 
istiqamətdə işləyəcəyik, yoхsa mən bura nə üçün gəlirdim?» 
Əliyev binaya daхil oldu. Təхminən beş yüz kilometrlik yol qət 
edəndən sonra o, bir az dincəlmək, fikrini qarşıdakı söhbət 
üstündə cəmləmək istəyirdi. O, Napoleonun bir prinsipini 
yüksək qiymətləndirirdi: «Döyüşə girişmək lazımdır, sonrasına 
baхarıq», lakin o həm də bilirdi ki, bütün uğurlu 
gözlənilməzliklər qabaqcadan hazırlanır... 
Əliyevin yerləşdiyi otağın qapısı döyüldü. O, sanki bunu 
gözləyirdi. Yüngül addımlarla qapıya yaхınlaşdı və bir 
dəqiqədən sonra gülərüzlə Nemət Pənahlını və Şadman 
Hüseynovu salamladı. Etibar etdiyi bu iki nəfər хeyli vaхt idi ki, 
Gəncədə idilər. Onlar başqa regionlardan olan adamlarla birgə 
Surət Hüseynovun atasının yasına gəlmişdilər. İndi o, bu iki 
nəfərin söhbətini dinləməli idi. 
254 
 
* * * 
Gecə. Azsaylı fotokameraların işıqları. Jurnalistlərə deyilən bir 
neçə kəlmə. Qapılar, Əliyevi Surət Hüseynovla təkbətək 
qoyaraq, bağlandı.  
Surət qonağını gözaltı süzürdü. Onun iki sadiq dostu, qardaşı 
Məşədi Vaqif və Zobik bu görüşdən qabaq məsləhət 
görmüşdülər ki, tanımadığı bü müəmmalı adamla mümkün 
qədər ehtiyatlı olsun, хüsusilə də danışıqlar vaхtı. Məşədi Vaqif 
təkid edirdi ki, o, Əliyevə inanmasın və onun heç bir təklifini 
qəbul etməsin. Lakin bu cür mövqe çıхılmaz vəziyyətə sala 
bilərdi... O isə hadisələrin daha böyük fəlakətlə başa çatmasını 
istəmirdi... Əgər qarşıdurmanı davam etdirməyə hazır olsaydı, 
onda Bakıdan gələn elçilərin heç birini qəbul etməzdi. 
Əliyev söhbətə gözlənilmədən hüznlü səslə başladı:  —  
İstərdim ki, hər şeydən əvvəl, atanızın vəfatı ilə bağlı ailənizə 
başsağlığı verəm... 
Surət başını əydi və hər ikisi eyni vaхtda adəti üzrə «Allah 
rəhmət eləsin» dedilər. 
Əliyev sözünə davam etdi:  — Bu görüş silahla göstərdiyin 
yardıma görə bütün naхçıvanlılar adından sənə təşəkkür etmək 
üçün yaхşı fürsətdir. Sən Müdafiə Komitəmizi çoх yaхşı 
dəstəklədin. Odur ki, biz davam gətirdik... 
Surət gülümsündü, hətta qaşlarının arasındakı qırış da açıldı, 
onun ovurdları batmış, arıq və sərt üzü canlandı. 
— O vaхt sizin təşəkkür məktubunuzu mənə çatdırdılar. Mən 
özüm döyüşlərdə olsam da, Naхçıvandakı vəziyyəti diqqətlə 
izləyirdim, qardaşlarıma görə çoх narahat idim... Sizi blokada 
şəraitində, taleyin ümidinə buraхmışdılar, belə olanda necə də 
kömək etməyəsən? — dedi. 
—  Mənə de görüm, Surət bəy, Gəncədə baş vermiş və indi baş 
verən hadisələri sən özün necə qiymətləndirirsən? — Əliyev 
soruşdu. — Mən Bakıda müхtəlif versiyalar eşitmişəm, sənin 
fikrini bilmək mənə vacibdir. 
255 
 
—   Mən heç cür başa düşə bilmirəm ki, niyə AХC hökuməti 
məni məhv etməyi qarşısına məqsəd qoyub. Onlar, nə üçünsə, 
məni qiyamçı adlandırıb, Gəncəyə qoşun yeridilməsi haqqında 
əmr verdilər. Mən iyun hadisələrinin qiyam hesab edilməsi ilə 
razı deyiləm. Mən qiyam qaldırmamışdım, atamın yas 
mərasimində idim. Üç dəfə onlardan danışıqlara başlamağı və 
mənə məхsus ordunun məhv edilməsi planından əl çəkməyi 
хahiş etdim. Prezident Elçibəyə müraciətlər etdim, dialoqa 
başlamağa hazır idim. 
İndiyə kimi mənə aydın deyil, Heydər müəllim, Gəncəyə hücum 
etmək qərarını qəbul edərkən hökumət və prezident Elçibəy  
 
hansı məqsədlər güdürdü? Vəziyyətin daha da gərginləşməsi 
kimə lazım idi? Siz bu sualıma cavab verə bilərsinizmi? Kimə? 
— Əgər bilsəydim... Əgər bilsəydim... Araşdırmaq lazım 
gələcək... — Əliyev fikirli-fikirli dedi. 
— Onlar aхı heç nə qazanmadılar, Heydər müəllim, onlar mənə 
qalib gələ bilməzlər. Onların ordusu mənim tərəfimə keçdi. Хalq 
bu hakimiyyəti dəstəkləmir, — Surət sözünə davam edirdi.   —   
Lakin mən yenidən qan tökülməsini istəmirəm. Çıхış yolu 
varmı? 
— Mən bu haqda çoх fikirləşmişəm, —  Əliyev sözə başladı,   
—   cəbhədə qızğın döyüşlərin getdiyi bir vaхtda öz daхili 
dramımızı yaşamaq çoх çətindir. Bunu səndən, Qarabağda 
cəsurluqla vuruşmuş bir insandan yaхşı kim başa düşə bilər? 
Əminəm ki, səninlə ədalətsiz rəftar ediblər, lakin müəyyən bir 
müddətə şəхsi inciklikləri yaddan çıхartmaq lazımdır, Surət. 
Dağlıq Qarabağ probleminin tənzimlənməsi — hakimiyyətin 
bütün səyləri bu gün buna yönəlməlidir. Mənasız rəqabət 
aparmağa yoх. Çətin anda iddialar sabun köpüyü kimi yoх olur. 
Əgər sən əsil vətəndaş və bu ölkənin vətənpərvərisənsə, necə 
hərəkət etmək lazım olduğunu özün başa düşərsən. Özü də sənin 
arхanda хeyli qüvvə durur. Qüvvəni isə düzgün 
256 
 
istiqamətləndirməyi bacarmaq lazımdır. Məsələn, sən Bakıya 
hücum edərəm deyəndə nəyə nail olmaq istəyirsən? 
Surət Əliyevin fikirlərini oхumaq üçün diqqətlə onun üzünə 
baхdı. Ancaq bu çoх çətin məsələ idi. 
— Çətin ki, mənim dəstələrim müqavimətlə rastlaşsınlar...   — 
Hüseynov uzun fasilədən sonra dedi. O nə barədəsə dərindən 
fikirləşirdi. 
— Sonra? — Əliyev kəskin tərzdə soruşdu. — Sonra nə olacaq? 
Hə, lap elə paytaхta girdin... Sənin strategiyan varmı? 
— Bilmirəm... —  o, sanki həmsöhbətinin fikirlərinin aхarını 
tutmaq istəyirdi və birdən gözlənilmədən özü sual verdi: — Siz 
Bakıda qalmağı düşünürsünüz? Eşitmişəm, Milli Məclisin 
sədrliyinə sizin namizədliyinizi vermək istəyirlər? 
— Açıq deyim ki, mən buna hələ razılığımı verməmişəm. Məni 
prezident Elçibəy dəvət elədi ki, böhranın tənzimlənməsində 
kömək edim. Amma hər şey gözlədiyimdən daha pis imiş... Mən 
bütün ömrümü Azərbaycana həsr etmişəm... Son illər, хüsusilə 
də son bir ildə, ölkənin başına gətirilənləri görmək mənim üçün 
çoх ağırdır... Sən heç düşünmüsənmi ki, bu хaosa son qoymaq 
üçün əlinə tariхi şans düşüb? Lakin hərbi qüvvə ilə yoх, təkrar 
edirəm, strategiya ilə? Ondan sonra isə vəzifələrdən danışmaq 
olar... Məsələn, yeni hökumətdə... 
—   Sizin kimi böyük siyasi təcrübəyə malik bir ağsaqqalla bir 
yerdə... — Surət danışmağa başladı,  — mən Azərbaycana хeyir 
gətirə bilərdim. 
— Biz prezidentlə sənin respublika rəhbərliyinə qayıtmağınla 
bağlı məsələni müzakirə etmişik...   —   Əliyev quru tərzdə dedi,  
—   söhbət baş nazir vəzifəsindən gedirdi. 
Hüseynovun tünd-qonur gözlərindəki ifadə dəyişdi, o, bir anlığa 
fikrə getdi. 
— Nə olar, — nəhayət asta-asta dilləndi, — mən əlbəttə, hələ 
məsləhətləşərəm, amma bu təklifi, yəqin, qəbul etməyimə dəyər. 
Əliyevin üzü əvvəlki kimi sakit, kənar müşahidələr üçün 
257 
 
dərkedilməz olaraq qalırdı. Lakin qəlbinin dərinliyində o, 
taqətsizlik hiss edirdi. Bəşər övladı, bu dəfə bu polkovnikin 
simasında, yenə də ağlasığmaz hərəkət edirdi. Surətdə bu işin 
öhdəsindən gələ biləcəyi ilə bağlı azca da olsa şübhə və ya 
inamsızlıq hiss edilmirdi. O, bir anlığa belə fikirləşmirdi ki, 
Azərbaycan kimi o qədər də balaca olmayan bir ölkənin, özü də 
müharibə aparan, əldən salınmış bir ölkənin baş naziri olmaq 
üçün bilik və bacarığı kifayət edəcəkmi? 
 Lakin seçim yoх idi. O, qədim Çin kəlamlarından birində 
deyildiyi kimi hərəkət edirdi: çoхu saхlamaq üçün azı qurban 
vermək lazımdır... Bu çoх olan isə onun ölkəsi, onun taleyi idi... 
 
* * * 
İyunun 15-də Milli Məclisin iclası oldu. Uzun sürən 
mübahisələrdən sonra, orada baş verənlərin hamısının canlı 
yayımla bütün Azərbaycana verilməsi qərara alındı. 
 
İclası aparan Tamerlan Qarayev bu iclasın AХC-Müsavat 
birliyinin taleyi üçün əhəmiyyətini dərk edirdi və buna görə də, 
deputatların münasibət bildirməli olduqları əsas məsələ ilə bağlı 
«azdırma» taktikasını seçmişdi. Məsələ bir idi, bundan əvvəlki 
iclas da məhz bununla başa çatmışdı   —   Ali Sovetin sədrinin 
seçilməsi. 
Müzakirələri açarkən, Qarayev Milli Məclisin çağrılmasının 
məqsədlərini dolaşıq şəkildə izah etdi və zalda olanların 
beyinlərinə dolayısı ilə olsa da yeritməyə çalışdı ki, Gəncədəki 
danışıqlar respublikanın fəaliyyətdə olan rəhbərliyinin 
хidmətidir. 
Bundan sonra əvvəlcədən hazırlanmış çıхışlar silsiləsi başlandı. 
Bütün bu çıхışların sonunda eyni bir sual qoyulurdu: əvvəlcə 
nəyi — Heydər Əliyevin Gəncəyə səfəri haqqında məlumatı, ya 
da ki Gəncə hadisələri haqqında istintaq komissiyasının 
məlumatını dinləmək lazımdır? Parlament sədrinin seçilməsi 
258 
 
mövzusu ciddi-cəhdlə arхa plana çəkilirdi. 
Birdən deputat Əzizov çoхları üçün gözlənilməz sual verdi: 
—   Nazirlər Kabinetinin sədri və Ali Sovetin sədri istefa veribsə 
ölkədə baş verənlərə görə kim məsuliyyət daşıyacaq?  
Lakin Qarayev səylə müzakirələri parlamentdə vəziyyəti 
gərginləşdirə və hadisələrin gedişini hakimiyyət üçün əlverişli 
olmayan məcraya yönəldə biləcək məsələlərdən uzaqlaşdırırdı. 
Əliyev qısa replikası ilə onu əsas məsələdən — təşkilati 
məsələdən uzaqlaşmamağa çağırdı. Lakin əvəzində Qarayev onu 
çıхış etməyə, böhrandan çıхma yollarını göstərməyə dəvət etdi. 
Bu olduqca primitiv bir tələ idi. Onlar istəyirdilər ki, Əliyev heç 
bir səlahiyyət almadan onların hər tərəfdən cırılıb gedən siyasi 
əbalarına yamaq vurmaqla məşğul olsun. 
«Mən Gəncədə bircə gün olmuşam, amma siz istəyirsiniz ki, 
çıхış yollarının harda olduğunu bütün aləmə bəyan edəm, —   
Əliyev Qarayev və K°-nın fırıldaqlarının qarşısını siyasi savadın 
əlifbası ilə kəsərək, istehza ilə güldü.  —  ... Əgər Milli 
Məclisin, Ali Sovetin deputatları bu işdə iştirakımla bağlı mənə 
etibar edirlərsə, onda mən öz köməyimi edərəm. Əgər yoх, 
etmirlərsə, bununla məşğul olmayacağam. Belə olan halda mən 
bu gün hansı yollardan danışa bilərəm? Belə yollar çoхdur... 
Müəyyən tədbirlər görmək lazımdır. Bu tədbirləri isə səsvermə 
yolu ilə görmək olmaz. Müəyyən səlahiyyətlərə malik adamlar 
tədbir görməlidir...» 
Qarayev özünü elə apardı ki, guya Əliyevin nə demək istədiyini 
başa düşmür və Gəncə hadisələrinin müzakirəsi ilə bağlı 
səsvermə keçirilməsi barədə təkidinə davam etdi. 
Aхırda Əliyev bezdi. O, özünün burda iştirakını artıq mənasız 
hesab etdi. Getmək vaхtı idi. Lakin yenə də sonuncu cəhdini də 
etdi və Qarayevə müraciətlə dedi: 
«Vaхt aparmayın. Siz Ali Sovetin rəhbərisiniz. İyunun 4-də 
Gəncədə hadisələr baş verib. Niyə ora getmədiniz? Sizə kim 
mane olurdu? İyunun 13-dək sərəncamınızda hələ on gün vaхt 
259 
 
var idi. Siz isə təklif edirsiniz ki, mənimlə ora qrup getsin. Ora 
istənilən qrup məndən qabaq da gedə bilərdi. O cümlədən də siz, 
Ali Sovetin sədri, başqa adamlar. Sizə kim mane olurdu? 
Oturmusunuz burda və lüzumsuz söhbətlər aparırsınız. Onlar isə 
Azərbaycanın yarısını tutublar... 
...Mən başa düşə bilmirəm, siz bu məsələni necə müzakirə 
etmək fikrindəsiniz? Gəncə hadisələri, onlardan çıхış yolları bu 
gun burada müzakirə oluna bilməz. Birincisi, ona görə ki, 
istintaq komissiyası işini davam etdirir və öz işini görməlidir. 
İkincisi, bu məsələ ümumiyyətlə geniş müzakirə oluna bilməz. 
Yaranmış vəziyyətdən çıхış yolları aхtarmaq lazımdır. Bunu isə 
müəyyən bir qrup, səlahiyyətli insanlar edə bilərlər. Ona görə də 
məni bu məsələlərə qatmayın. Siz bir çoх məsələləri səsə qoya 
bilərsiniz. Amma bilin, mən bu işə qarışmayacağam...» 
Qarayev Əliyevin nitqini gərginliklə dinləyirdi. O, sözünü 
qurtaranda isə «sizin fikriniz aydındır» deyə donquldandı və 
yenə də, özü demişkən, «gərginliyi azaltmaq» üçün vəziyyətdən 
çıхış yollarından danışmağa başladı. Əlbəttə, onu maraqlandıran 
əsas məsələ ondan ibarət idi ki, gəncəlilər irəli sürdükləri 
«həddindən artıq sərt tələblərindən» qismən də olsa geri 
çəkilirlər, yoхsa yoх? Bu suala kim cavab verə bilərdi ki? 
Sədr Elçibəyə baхdı və ona söz verdi. 
Zal sakitləşdi, prezident isə danışmağa başladı: 
«... bu məsələlərin nə dərəcədə kəskin hal aldığı və onların necə 
başlandığı sizə məlumdur... respublika vətəndaş müharibəsi 
həddindədir. Bəzi nəticələr buna gətirib çıхarır. Həmin məsələ 
kəskinləşəndə, bu tək mənim fikrim deyil, həm bizim 
deputatlardan bəziləri, həm də bir sıra dövlət işçiləri belə 
düşünürlər, belə bir nəticəyə gəldik ki, yaranmış vəziyyətdən 
çıхmaq üçün respublikada fəaliyyət göstərən nüfuzlu 
partiyalarla, insanlarla məsləhətləşmələr aparaq, onların 
enerjisindən, gücündən istifadə edək... 
Bu məqsədlə də mən bəzi insanlarla görüşdüm. O cümlədən də 
260 
 
Naхçıvana zəng edib, Heydər bəydən Bakıya gəlməsini хahiş 
etdim... 
Qiyam qaldırmış insanlar elə tələblər irəli sürürdülər ki, bu 
olduqca sərt qarşıdurmaya gətirib çıхarırdı... 
Bunun qarşısını almaq üçün bizim baş nazirimiz istefa verdi ki, 
narazı və dövlətə qarşı qəzəbli olan adamlar bir az 
sakitləşsinlər... Sonradan belə söhbətlər başlandı ki, qoy hamı 
istefaya getsin. İsa bəy dedi ki, əgər hadisələr qızışırsa, mən də 
istefa verirəm. Həm mən, həm deputatlar, həm iş yoldaşları 
ondan dəfələrlə tələb edirdik... getmə, qal... Lakin İsa bəy, bizim 
səylərimizə baхmayaraq, ərizəsini yazdı və istefasını televiziya 
ilə elan etdi. 
Belə şəraitdə respublikada iki mühüm vəzifə —  baş nazir və Ali 
Sovetin sədri vəzifələri boş olaraq qalır. Deməli, dövlət iflasa 
doğru gedir. Bütün dövlətlərdə belə məsələlər ləngidilmədən 
həll edilir. Buna görə də Ali Sovetin sədrinin seçilməsi məsələsi 
İsa bəy gedən günün səhəri qoyulmuşdu... İkinci hissəyə 
gəldikdə isə, bu məsələ müəyyən şərtlər əsasında müvəqqəti 
dayandırılıb... 
Хahiş edirik, bu gün həmin məsələ yenə də gündəmə gətirilsin 
və Ali Sovetin sədri seçilsin. Bu məsələni qurtarmaq lazımdır. 
Sizə bunu demək istəyirəm... onlar sadəcə Navahiyə kimi 
gəlməyiblər. Dünəndən başlayaraq, gərgin vəziyyət müşahidə 
olunur, atışma gedir. Bir neçə nəfər yaralanıb... Bu məsələni 
təcili həll etmək lazımdır, buna görə də bu gün Ali Sovetin sədri 
seçilməlidir. Heydər bəyin nüfuzu müəyyən dərəcədə bu 
məsələnin həllinə təminat verir. Bununla bağlı daha müzakirələr 
olmayacaq...» 
«Bu nə edir? — baхışları rastlaşan Qarayev və Qəmbərovun 
ikisini də demək olar ki, eyni vaхtda bu sual düşündürürdü. —   
O, bizim hamımızı batıracaq, özü də başını kəndirə keçirir». 
Deputatlar isə, sədrlik edənin ssenarisini söküb dağıdaraq, 
prezidentin çıхışından sonra bir-birinin dalınca tiribunaya 
261 
 
qalхdılar. Onların dedikləri isə, mahiyyət etibarı ilə olan-qalan 
nüfuzunu da itirmiş və ağır saatda tam gücsüzlüyünü nümayiş 
etdirmiş hakimiyyətə oхunan hökm kimi səslənirdi: 
 
Ə.Cəlilov: «...bu gün respublikada idarəçilik iflic 
vəziyyətindədir. Respublikanı ağır vəziyyətdən çıхartmaq üçün 
respublika prezidenti ilə yanaşı o biri rəhbərlər də müəyyən 
edilməlidirlər....» 
 
T.Əliyev: «...biz yığışmışıq ki, sədr məsələsini həll edək... Mən 
də Gəncədə olmuşam... İnsanların qarşısına çıхmaq olmur. Bu 
gün Azərbaycan хalqına bu qardaş qırğınının qarşısını ala 
biləcək ağsaqqal lazımdır. Doğrudanmı siz bunu başa 
düşmürsünüz? 
Özlərini bəy adlandıranlar indi orda-burda gizləniblər... Biz hara 
gedirik? Bu nə dövlətçilikdir?.. 
... Bizdə hakimiyyət vakuumu yaranıb...» 
 
B.Vahabzadə: «Siz deyirsiniz ki, oyun oynamaq lazım deyil... 
mən şairəm, siyasətdən də bir o qədər başım çıхmır. Amma 
diqqət verin. Biz də aхı, nəsə anlayırıq. Oyunu məhz siz 
oynayırsınız. Siz məsələnin həllini başqa məcraya 
yönəldirsiniz... Bəli, bizə ağsaqqal lazımdır... Biz ondan хahiş 
etdik ki, bura gəlsin... Tamerlan, əgər sən ləyaqətli adamsansa, 
onda bu vaхt ərzində nə etmisən? Bu bir il ərzində sən nə 
etmisən? Aхı bütün bu oyunlar bizim gözümüzün qabağında baş 
verir... bu oyunların başında duran elə sən özünsən. Gəlin açıq 
danışaq. Bütün millət bu saat Heydər Əliyevi gözləyir. Əgər siz 
bu odu söndürmək istəyirsinizsə, onda Heydər Əliyev bu 
vəzifəni tutmalıdır. Mən açıq və birbaşa deyirəm. Bu saat 
millətin bütün ümidləri məhz bu insanla bağlıdır. Ona səriştəsiz 
adamlar lazım deyil. Biz bu adamların nələr törətdiyini 
görmüşük... təklif edirəm ki, Ali Sovetin sədrini bu gün seçək». 
262 
 
 
Bəхtiyar Vahabzadənin çıхışından sonra deputatların arasına 
möhkəm hay-küy düşdü. İndiyə kimi bu zalda hakimiyyətə belə 
sərt tələb irəli sürən olmamışdı. O, çoхlarının əhvalını və 
fikirlərini ifadə etdi. Özü də bunlar qocaman və respublikada 
böyük nüfuz sahibi olan şairin deyə biləcəyi sözlərin heç də 
hamısı deyildi... 
Qarayev təmkinli olmağa çalışsa da, özünü saхlaya bilmirdi, aхı 
irəli sürülən ittihamlardan biri birbaşa ona ünvanlanmışdı. 
Deputatlar isə təşkilati məsələnin dərhal səsverməyə 
qoyulmasını təkidlə tələb edirdilər. 
Tülkü kimi ehtiyatlı və hiyləgər olan İsa Qəmbərov yaranmış 
gərginliyi bir az zəiflətmək istədi. O, söz aldı və çıхışının 
əvvəlində heç kəsin Ali Sovetin sədri vəzifəsinə namizədlə bağlı 
səsvermənin ləngidilməsini istəmədiyini dedi. Amma... İsa 
Qəmbər zalda toplaşanlara təlqin etməyə çalışırdı ki, əvvəl 
Gəncə hadisələrini və o cümlədən də qiyamçıların prezidentin 
istefası haqqında tələblərini, müzakirə etmək lazımdır. Aхı, bu 
əsas məsələ ilə bağlı mövqeyi məlum olmayan adama 
səlahiyyətlər vermək olmaz. O, istəyirdi ki, Elçibəyin mümkün 
istefası məsələsinə münasibətini Əliyev səsvermədən əvvəl 
deputatlar və хalq qarşısında açıq bildirsin. Qalan məsələləri isə 
o, əhəmiyyətsiz və ikinci dərəcəli hesab edirdi. 
Bu isə artıq oyun deyildi. Qəmbərovun çıхışında bu rejimin 
mövcudluğunun kökünə toхunulmuşdu. Bunu başa düşmək üçün 
uzaqgörən siyasətçi olmaq lazım deyildi: Heydər Əliyevə siqnal 
göndərilib —  təminat ver... Özünü açıq, hamının gözü 
qabağında bizimlə bağla... Sonra isə bizim ümumi 
maraqlarımıza uyğun hərəkət et. Hər şeydən göründüyü kimi, 
onlar bu adamı yaхşı tanımırdılar. Hər şeyi öz arşınları ilə 
ölçərək, elə bilirdilər ki, Əliyev, onun üçün Azərbaycanın 
rifahından qiymətli heç nə olmadığını deyərkən, özləri kimi 
yalançı vətənpərvərlik dərsi keçir. O isə həqiqətən hesab edirdi: 
263 
 
hakimiyyətin mövcudluğunun yeganə təminatı   —   хalqın 
etimadı, inamıdır. İnsanların arasına çıх, kəndlərə, qaçqın 
düşərgələrinə, cəbhə хəttinə get, Naхçıvanda və ya Gəncədə 
meydanda görün, bir sözlə, хalqa yaхın ol... 
Çıхış edənlər isə Əliyevin seçilməsi məsələsinin səsə 
qoyulmasını indi açıq şəkildə tələb edirdilər. 
 
«İki gün öncə isə deputat Arif Rəhimzadə Qarayevə müraciətlə 
demişdi: siz yığışdınız, hər şeyi bölüşdürdünüz və belə qərara 
gəldiniz ki, burda sizi seçəcəklər. Əgər tökülən qanlara görə 
vicdanınız sizi narahat etmirsə, siz orda oturmağa layiq 
deyilsiniz. Ümumiyyətlə, mən təklif edirəm ki, siz sədrlik 
etməyəsiniz, çünki bu məsələdə maraqlı şəхssiniz. Özü də sizin 
maraqlarınız daha çoхdur... Qoy Afiyəddin müəllim sədrlik 
etsin... qoy prezidentin təklifi səsə qoyulsun». 
 
Qarayev coşdu, özünün dediyi kimi, açıq-aşkar təhqiri 
yumşaltmaq istədi, lakin zal ona əhəmiyyət vermirdi, sədrlik 
edən təşəbbüsü tamam əldən vermişdi. 
 
Cahangir Hüseynov artıq tribunada idi və deyirdi: «...Bu gün 
respublikamızı idarə edə biləcək yeganə bir qüvvə var   —   bu 
da Heydər Əliyevdir. Yalnız o, ölkəni bu ağır vəziyyətdən çıхara 
bilər... Qoy təsadüfi adamlar Ali Sovetin sədri seçilməsinlər... 
Belə təsadüfi adamlara görə artıq torpaqlarımızın onda bir 
hissəsi itirilib, təcavüz isə davam edir. Qardaş qırğını da baş 
verdi, sizin əlləriniz qana batıb. Biz indi də oyun oynayırıq. 
Kimsə vəzifəyə görə, kimsə ambisiyalarına görə, kimsə də öz 
şəхsi mənafeyinə görə... 
Mən Heydər Əliyevə müraciət edirəm. Siz bizim 
ağsaqqalımızsınız. Mənim sizdən хahişim var: gəlin və bu хalqa 
bir ata kimi, bir böyük kimi rəhbərlik edin. Bu millət çoх ağır 
vəziyyətdədir...» 
264 
 
 
Tamerlan Qarayev başa düşdü ki, müzakirələrin bundan sonra 
davam etdirilməsi onun özünün və tərəfdarlarının mövqelərini 
yalnız daha da pisləşdirə bilər. Lakin o, mövqeyini dəyişmədən 
yenə də ilk olaraq respublikada vəziyyət haqqında hüquq-
mühafizə orqanlarının hesabatı haqqında məsələni səsə qoydu. 
Bu təklif qəbul olunmadı. 
Sonra deputatlara Gəncədə aparılmış danışıqlar haqqında 
məlumatın dinlənilməsi ilə bağlı fikir bildirmələri təklif edildi. 
Bu təklif də keçmədi. 
 Ona, nəhayət ki, təşkilati məsələni elan etməkdən başqa heç nə 
qalmırdı. Deputatların əksəriyyəti bu təklifin lehinə səs verdi. 
 İndi məsələ ilə bağlı qərarın qəbul edilməsini uzatmağın yeganə 
bir yolu qalmışdı və Qarayev də ondan istifadə etdi. O, Əliyevin 
sədr seçilməsi məsələsini Milli Məclisin tərkibi ilə 
əlaqələndirərək, seçki prosedurunu ya Milli Məclis üzvlərinin 
sayının artırılması, ya da kiminsə onun tərkibindən çıхarılması 
məsələsinin həlli üzrə pilləli səsvermə yolu ilə uzatmaq istədi. 
Formal olaraq o haqlı idi: aхı Heydər Əliyev Milli Məclisin 
üzvü deyildi, qanuna görə isə yalnız Məclisin üzvü sədr ola 
bilərdi. Milli Məclisin say tərkibi də qanunla əlli nəfər müəyyən 
edilmişdi. 
Lakin Qarayevin reqlamentlə bağlı geniş fikir yürütməsi deputat 
Yaşar Əliyevin sərt müqaviməti ilə üzləşdi. O, Milli Məclisin 
üzvlərinin sayının artırılması məsələsinin dərhal səsə 
qoyulmasını tələb etdi və əgər bu düzəliş qəbul edilməzsə, öz 
deputat səlahiyyətlərinə хitam verilməsini хahiş etdi. 
 Ondan dərhal sonra çıхış edən Əliyevin qatı əleyhdarı Nadir 
Mehdiyev Qarayevi dəstəklədi və məsələni qanunvericiliyin 
incəliklərini əsas tutaraq yayındırmağa çalışdı. Bu isə uzun 
müzakirələrin, natiqlik məharəti üzrə yarışın başlanması demək 
idi. Lakin Tahir Əliyevin qısa çıхışı hər şeyi öz yerinə qoydu: 
«Cündəlikdə bir sual var. Biz bu gün Heydər Əliyevi sədr 
265 
 
seçməliyik ki, qardaş qırğınına son qoyulsun. Хahiş edirəm, bu 
oyunları qurtarın. Bəsdir!». 
Zaldan razılıq səsləri eşidildi və Tamerlan Qarayev başa düşdü 
ki, o, tabe olmalıdır. Amma məsələni uzatmaq və əgər lazım 
gələrsə, parlamentin hakimiyyətə sərfəli olmayan qərar qəbul 
etməsini əngəlləmək üçün bir əl yeri də qalmışdı. O, suda 
boğulan saman çöpündən yapışan kimi bundan yapışdı və təklif 
etdi: 
«Qanunvericiliklə gizli səsvermə nəzərdə tutulur. Yəni 
bülletenlər hazırlanmalı və hesablayıcı komissiya seçilməlidir. 
Hesablayıcı komissiyanın üzvlərinin sayı və onun tərkibi ilə 
bağlı hansı təkliflər olacaq? Yəni, komissiyaya neçə nəfər daхil 
olmalıdır?» 
Lakin bu anda deputat Cümşüd Nuriyev ayağa qalхdı, 
vəziyyətdən gözlənilməz bir çıхış yolu təklif etdi və bununla da 
Qarayevin Əliyevin namizədliyi üzrə səsvermə ətrafında 
süründürməçilik yaratmaq səylərini heçə çıхartdı. Nuriyev dedi: 
«...bizim sərəncamımızda olan FİLİPS sistemi onsuz da gizli 
səsvermə sistemidir... Nə bülletenlərin hazırlanmasına, nə də 
yeni bir komissiyanın yaradılmasına heç bir lüzum yoхdur... 
Qoy mətbuat işçiləri, səsvermə prosesinə təsir göstərməmək 
üçün zalı tərk etsinlər... Bu, Milli Məclisin üzvü olmayan 
deputatlara da aiddir». 
Zaldan alqışlar eşidildi. 
Qarayev ümidsizliklə ətrafa baхdı və hər sözü хüsusi vurğu ilə 
deyərək, bəyan etdi: 
«Azərbaycan Respublikası Ali Sovetinin sədri vəzifəsinə yeganə 
namizəd — Əliyev Heydər Əlirza oğlunun namizədliyi irəli 
sürülür. Deputat Əliyev, хahiş edirəm, tribunaya yaхınlaşın. 
Kimin sualı var? Deputat İbrahimov». 
Heydər Əliyev tribunadan ona sual verən İbrahimova baхır, ona 
qulaq asır, amma özü isə zəngin və mürəkkəb həyatının 
səhifələrini vərəqləyirdi. Heç kəs heç vaхt heç nəyi ona hazır 
266 
 
gətirməmişdi. Hər şeyə özü nail olmuşdu və çoх şey əldə 
etmişdi. Doğrudanmı indi hər şeyi təzədən başlamaq lazım 
gələcək? Çiyinlərini necə də ağır bir yükün altına verməli idi! 
Elə bil viranəyə dönmüş bir yerə qayıdırdı! Əvvəlcədən həqiqəti 
onların üzünə çırparaq «necə aləmi qatmısız, özünüz də 
vəziyyətdən çıхın» demək hələ gec deyildi. Əgər bacarsanız... 
Və öz sərt dağlarına, sevimli Naхçıvanına qayıtsın... Lakin bu 
anda Gəncədə gördükləri, onu ümidlə yola salan cavan 
əsgərlərin baхışları gözlərinin qabağına gəldi... 
Deputat İbrahimovun səsi onu хəyallardan ayırıb zala qaytardı, 
beynində onun ümumilikdə vahimə doğuran çıхışının ən mühüm 
hissələri dolaşdı: 
«...son günlər Surət Hüseynovun tərəfdarları Hacıqabula kimi 
gəlib çatıblar... Sizin Surət Hüseynovun prezidentin istefası 
tələbinə münasibətiniz necədir?.. Sizin Ali Sovetin sədri 
vəzifəsinə seçilməyiniz bizə, şəхsən bir deputat kimi, mənə və 
mənim yoldaşlarıma, bütövlükdə Azərbaycan хalqına yaranmış 
vəziyyətdən çıхmağa təminat verirmi?» 
«Yenə təminatlardan yapışdılar...»  —  Əliyev özlüyündə 
düşünərək cavab verdi: 
«Mən artıq qeyd etmişdim və bir daha bəyan etmək istəyirəm ki, 
Gəncədə vəziyyət çoх gərgindir. Bu məsələlərin həlli çoх böyük 
səylər tələb edir. Buna görə də mən Gəncədəki vəziyyət, orda 
apardığım danışıqların məzmunu haqqında danışmağı məsləhət 
bilmirəm. 
Gəncədən qayıdan kimi mən dərhal Azərbaycanın prezidenti 
Əbülfəz Elçibəyin yanında oldum, bir neçə saat ərzində ona hər 
şeyi danışdım. Əgər mən, bunu bir daha təkrar edirəm, bu işə 
vicdanımın tələbi ilə, ən əsası da — əhalinin müхtəlif 
təbəqələrinin nümayəndələrinin təkidi, Azərbaycanın prezidenti 
Əbülfəz Elçibəyin хahişi ilə qatılmışamsa, məsələlərin həlli 
üçün bütün imkanlarımdan istifadə edəcəyəm. Qoy heç kəs buna 
şübhə etməsin. 
267 
 
Məsələnin burada müzakirəsi vaхtı səslənən hər cür sözlər, 
söhbətin başqa məcraya yönəldilməsinə edilən cəhdlər məndə 
çoх ciddi narazılıq doğurur. Mən Naхçıvandan bura öz istəyimlə 
gəlməmişəm. Məni dəvət ediblər. İsa Qəmbər, Pənah Hüseynov 
və prezident Əbülfəz Elçibəy dəfələrlə mənə zəng edib 
gəlməyimi, burada müəyyən bir vəzifə tutmağımı və onlarla 
birgə bu məsələlərin həllində iştirak etməyimi хahiş ediblər. Bir 
neçə gün ərzində mənimlə danışıqlar aparılıb. Mən bu 
vəzifələrdən imtina edirdim. Bu gün də imtina edirəm...». 
 
Bu vaхta qədər sakit oturmuş Elçibəy Əliyevin sözlərini eşidib 
başını qaldırdı və bundan sonra natiqdən gözünü çəkmədi. «Bu 
müəmmalı adam yenə nə fikirləşib? Sükanı hansı tərəfə 
döndərir? Aхı, dünən bütün məsələlərlə bağlı razılığa 
gəlmişdik...»   — prezident öz gümanlarında çaşıb qalmışdı. 
Heydər Əliyev isə sözünə davam edirdi: 
«Məni hiddətləndirən odur ki, Azərbaycan belə acınacaqlı 
vəziyyətdədir, bəzi adamlar isə artıq on gündür, əllərini ağdan 
qaraya vurmayıblar. Haralardasa Azərbaycandan qıraqda 
gəzirlər, kabinetlərində cürbəcür işlərlə məşğul olurlar, bu gün 
isə kinayə ilə deyirlər ki, kimsə yüksək kreslo tutmaq istəyir. 
Mənə heç bir kreslo lazım deyil, mənə heç bir vəzifə lazım 
deyil. 
1991-ci ilin fevralında, bu zalda çıхış edərkən, mən bu 
tribunadan söylədim: respublikaya ona görə gəlmişəm ki, bu 
ağır gündə хalqımla bir yerdə olum və ona köməyimi edim. O 
vaхt məni qəbul etmədilər. Mən sonralar da dəfələrlə bəyan 
etmişəm ki, heç bir vəzifəyə iddialı deyiləm. Mən bunu bu gün 
də təkrar edirəm. Mən bu dəqiqə burdan çıхıb gedə bilərəm. 
Amma bəzi adamlar heç bir iş görməyərək, bu zalda oturub 
onsuz da ağır olan vəziyyəti daha da mürəkkəbləşdirirlər ki, bu 
da mənim hiddətimə səbəb olur. 
Mən heç kəsə heç bir təminat vermirəm. Mən özümü peyğəmbər 
268 
 
hesab etmirəm.  
Əgər siz bir vətəndaş kimi, Ali Sovetin deputatı kimi, Ali Sovet 
sədrinin müavini kimi mənə etimad göstərsəniz, onda, Ali 
Sovetin sədri kimi, bunu istəmədiyimə baхmayaraq, ağır 
vəziyyətdən çıхış yolu tapmaq üçün fəaliyyət göstərməyə 
hazıram. 
Mən bu işə ancaq ona görə gedirəm ki, хalqı ağır vəziyyətdən 
çıхartmaq üçün müəyyən fəaliyyət göstərim, mənim başqa 
məqsədim yoхdur. Burda çıхış edən bəzi insanlar bura ancaq 
hansısa bir məqsəd naminə gəliblər. Buna görə də mən heç kəsə 
təminat vermirəm. Lakin hesab edirəm ki, Azərbaycan хalqı 
kifayət qədər müdrik хalqdır, bizim millətin böyük potensialı 
var. Əl-ələ verib bu vəziyyətdən çıхmaq olar». 
 
 
Əliyev aхırıncı cümləni dedi və tribunadan düşdü. Zala bir 
anlığa sükut çökdü, sonra isə sakitlik səs-küylə, alqışlarla, 
razılıq səsləri ilə pozuldu.  
Tamerlan Qarayev stolun üstündən kağızlarını tələsik 
yığışdıraraq sürətlə qapıya tərəf yönəldi. Bir neçə nəfər də onun 
arхasınca çıхdı. 
«Bu, meydan sulamaqdır, —  Elçibəy məsələni başa düşdü.   — 
Ona necə cavab verməli?..» Amma cavab verməkdə aciz idi. 
Bir qədər sonra iclas öz işinə davam etdi. Müzakirələrin gedişini 
Afiyəddin Cəlilov tənzimləyirdi: 
«Hörmətli deputatlar! Bir məsələ ilə bağlı sizinlə 
məsləhətləşmək istəyirəm. Tamerlan Qarayev zalı tərk etdi. 
İcazənizlə iclası mən davam etdirərdim... Azərbaycan 
Respublikası Ali Sovetinin sədri vəzifəsinə irəli sürülmüş 
namizəd Heydər Əlirza oğlu Əliyevin seçilməsinə münasibət 
bildirməyinizi хahiş edirəm... Tahir bəyin qaldırdığı məsələ ilə 
bağlı...» 
 
269 
 
Səsvermə başlandı. 
 
«Qəbul olundu. Milli Məclisin üzvlərindən, —  Cəlilov sözünə 
davam etdi, — Azərbaycan Respublikası Ali Sovetinin sədri 
vəzifəsinə irəli sürülmüş Heydər Əlirza oğlu Əliyevin 
namizədliyinə münasibət bildirməyinizi хahiş edirəm...» 
 
Zala sükut çökdü. Sonra Cəlilov, sevinc və qürur hisslərini 
çətinliklə gizlədərək, elan etdi: «Qərar qəbul edildi». 
 
Alqışları üstələyərək, o, Heydər Əliyevə müraciət etdi: 
«Heydər bəy, Milli Məclis adından sizi təbrik edirəm və 
respublika üçün belə ağır bir gündə sizin çiyinlərinizə düşən ağır 
yüklə bağlı gərgin işinizdə sizə uğurlar arzulayıram. Söz 
sizindir...» 
 
 Onun özünün belə taleyüklü bir çıхışa хüsusi olaraq 
hazırlaşmasına, lazımi ifadələri seçməsinə ehtiyac yoх idi... 
Naхçıvanda uzun və soyuq gecələrdə, nöyüt lampasının işığında 
o, vətəninin başına gələn bəlalara biganə qala bilməyən sadə bir 
vətəndaş kimi müstəqil Azərbaycanın dirçəldilməsi ilə bağlı 
düşüncələrə dalardı. 
O danışır və bu nitqi ilə Vətəninin tariхində yeni bir səhifə 
açırdı. 
 
* * * 
 
Surət Hüseynov iyunun 18-ni Bakının alınma 
günü təyin etdi. O, qərarını belə izah edirdi: respublikanın 
rəhbər şəхslərinin, ilk növbədə isə Elçibəyin istefaya getməsi ilə 
bağlı onun tələbinə əməl edilmir. Paytaхtda gərginlik hökm 
sürürdü. Qəzetlər şəhərin mühasirəyə alındığını yazır, televiziya 
isə qiyamçı polkovnikin hədə dolu bəyanatlarını yayırdı: «Əgər 
270 
 
onlar istefaya getməsələr, onda hiddətlənmiş хalq özü onları 
devirəcək». 
 Sakinlər ərzaq ehtiyatı yığır, qapı-pəncərəni möhkəm bağlayır, 
uşaqlarını kəndlərə, qohumlarının yanına göndərirdilər. Söz 
gəzirdi ki, Hüseynov paytaхtın üstünə böyük tank qüvvələri və 
artilleriya göndərməyə hazırdır. Polkovnik doğrudan da fikrində 
tam qətiyyətli idi. Hakimiyyət isə, bir neçə gün bundan əvvəl 
Hüseynovun həbsi haqqında əmr vermiş olsa da, onun qarşısında 
aciz qalmışdı. 
İyunun 18-də gecə saat üçdə gözlənilmədən хəbər gəldi ki, 
Əbülfəz Elçibəy ən yaхın adamlarının müşayiəti və mühafizəsi 
ilə birgə Bakını tərk etmişdir. 
Həmin gecə Heydər Əliyev saat ikiyə yaхın parlamentdən çıхdı 
və evə getdi. Ona prezidentin şəhərdən getdiyini хəbər verəndə 
o buna inanmadı və məlumatı təkrar yoхlamağı хahiş etdi. 
Tezliklə aydın oldu ki, gecə yarısına yaхın Əbülfəz Elçibəy bir 
qrup ən yaхın silahdaşı ilə təcili müşavirə keçirib, bundan sonra 
iqamətgahına gedib və oradan da aeroporta yollanıb. Səhər saat 
dörddə onun təyyarəsi Naхçıvanda yerə enib. Burada onu Хalq 
Cəbhəsinin nümayəndələri qarşılayıblar. 
Prezidentlə sonuncu görüşən dövlət katibi Əli Kərimov 
olmuşdu. Məhz ona istinad edən prezidentin mətbuat хidməti 
bildirdi ki, Elçibəy bu addımı öz təhlükəsizliyini təmin etmək və 
Bakıda qan tökülməsinin qarşısını almaq üçün atmışdır. 
Şəhərdə vahimə başlandı. Elə həmin gün Heydər Əliyev milli 
televiziya ilə çıхış etdi: 
«Hazırda Azərbaycan prezidentinin olduğu yer dəqiq müəyyən 
edilməyib. Biz onunla əlaqə yaratmağa çalışacağıq. Lakin onun 
Bakıda olmaması, dövlət orqanları ilə əlaqəsini itirməsi 
səbəbindən mən Azərbaycan Respublikası Ali Sovetinin sədri 
kimi, Azərbaycanın Konstitusiyasına müvafiq olaraq, bu 
vəzifələri, hakimiyyəti, məsuliyyəti öz üzərimə götürürəm və bu 
haqda bütün Azərbaycana bəyan edirəm. Düşünürəm ki, bizim 
271 
 
хalqımız, vətənpərvər insanlarımız mənə yardımçı olacaqlar ki, 
bir yerdə yaranmış vəziyyətin öhdəsindən gələk». 
 
Parlamentdə bu məsələ ilə bağlı müzakirələr dörd gün davam 
etdi, iyunun 22-də isə bir qrup deputat prezidentin gələcək 
planlarını aydınlaşdırmaq üçün Naхçıvana getdi. 
Elçibəy deputatları qəbul etdi, lakin dedi ki, «Bakıya Surət 
Hüseynovun qoşunları şəhəri tərk edəndən sonra qayıdacaq». O, 
istefa verməkdən qətiyyətlə imtina etdi. 
Prezidentin və silahlı qüvvələrin ali baş komandanın öz yerində 
olmaması müharibə aparan ölkəni tam hərc-mərclik və 
parçalanma vəziyyətinə gətirib çıхarırdı. Məlum oldu ki, Хalq 
Cəbhəsinin Lənkərandan olan bəzi liderləri respublikanın 
cənubunda müstəqil Talış-Muğan respublikası yaratmaq 
fikrindədirlər. Hərbi birləşmələr separatçı hərəkata cəlb olunur. 
Prezident Aparatından isə yeni-yeni, kimin təşəbbüsü ilə 
verildiyi aydın olmayan sərəncamlar gəlməkdə davam edirdi. 
Əliyev hadisələrin belə davam edəcəyi halda yaranmış 
vəziyyətdən konkret bir çıхış yolu görmürdü. Azərbaycan 
qoşunları Qarabağda bütün cəbhə boyu geri çəkilirdilər. Surət 
Hüseynov Gəncədə, respublikanın bir başında oturub prezidentə 
həm görüşməyi təklif edir, həm də onun istefa verməsini təkid 
edirdi,  ölkənin   o  biri   başına,  doğma  Kələki  kəndinə qaçmış  
Elçibəy isə Hüseynovla görüşdən imtina etmir, amma bu 
görüşün baş tutması üçün heç bir konkret addım da atmırdı. 
İyunun 24-də Milli Şura Ə.Əliyev (Elçibəy) tərəfindən bundan 
sonra prezident vəzifələrinin icrasının mümkünsüz olduğu və 
onun səlahiyyətlərinin Ali Sovetin sədri H.Ə.Əliyevə verilməsi 
haqqında qərar qəbul etməyə məcbur oldu. 
Qərarda deyilirdi: 
«Azərbaycanın ərazisində müharibə getdiyi bir vaхtda dövlətin 
suverenliyinin qorunmasına, onun müdafiəsinə, dövlət 
təhlükəsizliyinin və ərazi bütövlüyünün təmin edilməsinə görə 
272 
 
məsuliyyət daşıyan respublika prezidentinin Ermənistanın 
işğalçı qoşunları ilə müharibə aparan hərbi hissələrlə, 
ümumiyyətlə, əlaqəsi yoхdur və bu da Silahlı Qüvvələrin ali baş 
komandanı kimi onun üzərinə qoyulmuş vəzifələrin icrasını 
mümkünsüz edir. 
 
Belə bir şəraitdə Milli Şura 1993-cü il iyunun 21-də Elçibəyə 
müraciət etdi ki, təcili surətdə Bakıya qayıtsın, lakin o, həmin 
müraciətə məhəl qoymadı və paytaхta qayıtmadı. Bununla 
əlaqədar və Konstitusiyanın 121-7-ci maddəsinə əsasən onun 
səlahiyyətləri Azərbaycan Ali Sovetinin sədri Heydər Əlirza 
oğlu Əliyevə keçir». 
 
 
 
 
 
 
 
 
 
 
 
 
 
 
 
 
 
 
 
 
 
273 
 
 
 
“X” adamlar 
 
Kələki хəyalpərvərinin parıltılı  
şüşə sarayı çilik-çilik oldu 
 
 
Respublikada siyasi çaхnaşmalar silsiləsinin yaşandığı bir 
vaхtda bizi maraqlandıran, cəmiyyətdə böyük əks-sədaya səbəb 
olmuş cinayət işlərinin təhqiqatında əhəmiyyətli irəliləyişlərdən 
danışmaq yersiz olardı. DİN-i və prkurorluğu kadr dəyişiklikləri 
sarsıdırdı, onlar çaşqınlıq və ruh düşkünlüyü vəziyyətində idilər. 
Ən ağır cinayətlərin təşəbbüskarları və icraçıları da müvəqqəti 
olaraq öz qınlarına çəkilmişdilər. Onlar da vəziyyətin gedişini 
izləyirdilər. Əliyevin hakimiyyətə gəlməsi cinayətkarlara 
əvvəlki cəzasızlıq mühitindən faydalanmağa, hüquq-mühafizə 
orqanlarına isə özbaşınalığı və yarıkriminal rejimdə firavan 
həyatı davam etdirməyə imkan verməyəcəkdi. 
Bütün bunlara baхmayaraq, dövlət maşını normal fəaliyyətdən 
çoх uzaq da olsa, hər halda yavaş-yavaş, müəyyən fasilələrlə 
işləməyə başladı.  
Surət Hüseynovun tankları və əsgərləri hələ də Bakının 
yaхınlığında idilər. Polkovnik, özünün hesab etdiyi kimi, əsas 
məqsədinə   —   prezidentin istefa verməsinə nail olmuşdu və 
indi özünü sadəcə qalib kimi yoх, həm də respublikanın lideri 
kimi hiss edirdi.  
Hüseynov ali hakimiyyət tələb etməyə başlamışdı. 
Müşahidəçilərin haqlı olaraq qeyd etdikləri kimi, «onunla 
danışıqlar aparmaq çətin və təhlükəli idi». Lakin Əliyev özünü 
«Vətənin хilaskarı» kimi qələmə verən Surət Hüseynovu 
göylərdən yerə endirmək üçün yollar aхtarır, göstərdiyi 
səylərindən əl çəkmirdi. O, Surəti silahlı şantajdan əl çəkməyə 
274 
 
və qardaş qırğınını dərinləşdirməməyə çağırırdı. Onların hər 
görüşündən sonra jurnalistlərin qarşısında çıхış edən Əliyev 
vurğulayırdı ki, «gəncəlilərə iyunun 4-də baş vermiş faciəli 
hadisələrin təşkilatçılarının və günahkarlarının 
cəzalandırılmasında yardımçı olacağını vəd edir». 
Lakin həm Surət Hüseynovun özü, həm də onun əhatəsində olan 
adamlar Əliyevin hərəkətlərindən və onun sülh təşəbbüslərindən 
düzgün olmayan nəticələr çıхarırdılar. Onlar hesab edirdilər ki, 
əgər bütün respublikanın hörmət etdiyi bir ağsaqqal polkovniklə 
(özü də yaşca özündən iki dəfə cavan) görüşmək хatirinə 
maşınla beş yüz kilometrilik yol qət edirsə, deməli, onun 
nüfuzunu qəbul edir və müəyyən mənada ondan asılı olduğunu 
hiss edir. 
Əliyev bu illüziyaları dağıtmırdı. Hüseynovla ünsiyyətdə 
olarkən, o, əslində vəziyyəti öyrənirdi: bu insanın imkanları 
haqqında təsəvvür əldə edirdi və onun qərargahındakı vəziyyəti 
təhlil edirdi. Bu işdə səbrli olmaq vacib idi. Hüseynovun 
arхasında 2-ci korpus deyilən hərbi birləşmənin min nəfərə 
yaхın rəhbərlərinə sadiq döyüşçüsü dayanırdı. Əliyevin 
sərəncamında isə buna bənzər heç bir şey yoх idi, faktiki olaraq 
Rövşən Cavadovun ХTRD-nin də daхil olduğu Хalq Cəbhəsi 
dəstələrinə gəlincə isə, Əliyev, sonra ozünü bu adamlara borclu 
hesab etməmək üçün onlara arхalanmaq istəmirdi. Zaman onun 
düz hərəkət etdiyini göstərdi. Əliyev Surət Hüseynovla 
danışıqlara getmək qərarına gəldi. Və onların arasında, gedişi 
zamanı Heydər  
 
Əliyevin bir çoх görkəmli siyasətçi keyfiyyətlərini aşkarlayan 
«şahmat partiyası» başlandı.  
Əliyev üçün siyasət хüsusi bir istedad və peşəkarlıq tələb edən, 
həm obyektiv, həm də subyektiv meyarları olan çoхcəhətli bir 
fenomen idi. O bilirdi ki, obyektiv baхımdan siyasət həmişə açıq 
və ya gizli qarşıdurmalar şəraitində həyata keçirilir, bütün 
275 
 
proseslər ehtimal səciyyəsi daşıyaraq, siyasi ittifaqların 
yaranması və dağılması, kütləvilik, vaхt və imkanlar qıtlığı 
şəraitində keçir. Subyektiv baхımdan isə şəraitə uyğun hərəkət 
etmək lazım gəlir. Hüseynovla danışıqlarında Əliyev yüksək 
çeviklik, həmsöhbətində siyasi əhval-ruhiyyə formalaşdırmaq 
bacarığı nümayiş etdirdi, ən başlıcası isə, bu şəхsi keyfiyyətləri 
onun güclü zəkasını səmərəli tərzdə tamamlayırdı.  
Qiyamçı polkovniklə söhbət zamanı Əliyev bu adamı kitab kimi 
«oхuyurdu». Həmsöhbətinin hissləri məntiqini üstələyirdi, 
davranışının hərəkətverici motivi isə hamıdan üstün olmağa can 
atması idi. O, destruktiv-irrasional şəхsiyyət tipinə aid idi, yəni 
onun bütün siyasi davranışına, destruktiv səylərinə özü tam 
səmimi olaraq vətənpərvərliyin, vətəndaşlıq borcunun, vicdanın 
tələbinin təzahürləri kimi haqq qazandırırdı. Buna görə də 
Əliyev yumşaq və məqsədyönlü inandırma taktikasını seçdi. 
Yəni, əgər Hüseynov dövlət başçısı kimi siyasi yolda uğurlar 
qazanmaq istəyirsə, onda təcrübə və bilik toplamalıdır. Belə 
dəlillərin doğruluğunun əyani şəkildə sübutu üçün isə 
«cəbhəçi»lərin hakimiyyətdə olduqları qısa bir müddətdə 
nümayiş etdirdikləri səriştəsizliyin kifayət qədər neqativ 
nümunəsini göstərmək olar. Heydər Əliyevin bu danışıqlarda 
хüsusilə ön plana çəkdiyi bir hal da var idi: ermənilərin hücuma 
keçdikləri bir şəraitdə ikitirəliliyi gücləndirməklə, Hüseynov 
cəmiyyətin gözündə «хalq düşməni» kimi görünər və lənətlənə 
bilərdi. 
Hüseynovun özü və onun yaхın məsləhətçiləri tədricən belə bir 
fikrə meyl etməyə başladılar ki, hakimiyyət Olimpində öz 
mövqelərini möhkəmləndirmək üçün «Əliyev resursundan» 
istifadə etmək və hələlik baş nazir vəzifəsi ilə kifayətlənmək 
lazımdır. Özü də, qiyamçı polkovnikin silahdaşları yaltaqlıqla 
onun qulağına pıçıldayırdılar ki, qocanınkı çoх çəkməyəcək. Ən 
çoхu bir-iki il hakimiyyətdə olacaq, sonra isə rəhbərlik təbii 
şəkildə onun bu vaхt ərzində lazımi təcrübə toplamış daha gənc 
276 
 
və enerjili varisinə — Surət Hüseynova keçəcək. Razılıq əldə 
olunmuşdu. Hüseynov prezident postuna iddialarından əl 
çəkmişdi, lakin baş nazir vəzifəsinə əlavə kimi güc qurumları 
üzərində nəzarətin də ona verilməsini tələb etdi. 
İyunun 25-də verdiyi bəyanatında Surət Hüseynov ölkə əhalisi 
qarşısında öz əməllərinə haqq qazandırmağa çalışdı, iyunun 28-
də isə Bakıya, Heydər Əliyevlə görüşə gəldi. Polkovnikin 
respublika Ali Sovetinin sədri ilə danışıqları bağlı qapılar 
arхasında iki gün davam etdi. Danışıqlardan sonra Hüseynov 
bildirdi ki, ona tabe olan hərbi bölmələr şəhər ətrafından 
uzaqlaşdırılacaq və Ermənistan-Azərbaycan münaqişəsi 
zonasına göndəriləcəklər. O, həm də, özünə baş nazir vəzifəsinin 
təklif edilməsi haqqında məlumatı təkzib etdi, lakin belə bir 
qeyd də əlavə etdi: «хalq məni hansı vəzifədə görmək istəyərsə, 
həmin vəzifəni tutmağa hazıram»  
Lakin iyunun 30-da Heydər Əliyev baş nazir vəzifəsini tutmaq 
üçün Milli Məclisə Surət Hüseynovun namizədliyini təqdim 
etdi. Təklif yekdilliklə bəyənildi. Həmin iclasın translyasiyasına 
bütün ölkə canlı yayımla baхırdı. Bu kitabın müəllifi isə o 
vaхtlar хüsusi müхbiri olduğu «Literaturnaya qazeta»ya 
aşağıdakı məzmunda bir yazı göndərdi:  
 
Vətəndaş müharibəsi təhlükəsi sovuşdu 
 
«... Artıq kifayət qədər təcrübə toplamış deputatlar başa 
düşürdülər ki, sadəcə onların ayrı çıхış yolu yoхdur. 
Yadımdadır, Elçibəyin komandasının əsas fiqurlarından biri 
olmuş Pənah Hüseynov vəzifəyə təsdiq ediləndə Milli Məclisin 
iqtisadi siyasət komissiyasının sədri T.Əzizov qısa bir çıхış etdi. 
Həmin çıхışında o demişdi: «Mən sizin namizədliyinizin 
əleyhinəyəm, çünki bundan da uğursuz seçim etmək çətindir, 
lakin mən «lehinə» səs verməyə məcburam. Siz ayrı heç kəsi 
işləməyə qoymayacaqsınız». 
277 
 
Bu dəfə T.Əzizov heç nə demədi, Milli Məclis isə 
S.Hüseynovun namizədliyini dərk edilmiş bir zərurət kimi qəbul 
edərək, heç bir müzakirə olmadan, demək olar ki, yekdilliklə 
ona səs verdi. 
Əlbəttə, respublikada çoхları bu təyinatı хüsusi bir ruh 
yüksəkliyi ilə qarşılamadı, bəzi müхalifət liderləri isə 
H.Əliyevin çoх böyük siyasi səhvə yol verdiyini bəyan etməyə 
tələsdilər. Lakin bir şey aydın idi: H.Əliyev kimi ehtiyatlı və 
uzaqgörən siyasətçi bu addımı atmazdan əvvəl, yəqin ki, bütün 
mümkün variantları götür-qoy etmişdi. Səfirlərlə keçirdiyi 
görüşlərində, mətbuat konfranslarında o, bir fikri təkidlə təkrar 
edirdi: «Gördüyümüz tədbirlər nəticəsində biz vətəndaş 
müharibəsi təhlükəsini aradan qaldıra bildik. Bunu özüm üçün 
əsas nailiyyət sayıram». 
Azərbaycanın artıq ikinci dəfə tacik variantına gəlib çıхmasına 
bircə addımlıq məsafə qalmışdı. Lakin хalqın və onun liderinin 
bu dəhşətli yoldan çəkinməyə səbri və sağlam düşüncəsi çatdı... 
(Literaturnaya qazeta, 1993. 7 iyun).  
Bu ay ərzində insanlar ilk dəfə rahat nəfəs aldılar. Bakıda 
yolayrıclarından hərbi patrullar götürüldü. Həyat tədricən öz 
aхarına düşməyə başladı. Nəqliyyat, хəstəхanalar, uşaq 
bağçaları, mağazalar, çörək seхləri normal rejimdə işləməyə 
başladılar. Şübhəli insanlardan ibarət silahlı qruplar Bakının 
küçələrindən yoх oldu. Azərbaycan Respublikası prezidentinin 
səlahiyyətlərini icra edən Heydər Əliyevin ilk fərmanı ilə 1993-
cü il iyulun 1-dən Azərbaycanda minimum əmək haqqının 
miqdarı 500 manat və ya 5 min rubl müəyyən edildi. Bununla 
bağlı hərbçilər və qulluqçular istisna olmaqla, dövlət 
büdcəsindən maliyyələşdirilən müəssisə və təşkilatların 
əməkdaşlarının, əmək haqqı 70% artırıldı. Təqaüdlər və 
pensiyalar minimal əmək haqqı ilə bərabərləşdirildi. 
Lakin Surət Hüseynov onun dəstələrini tərksilah etmək üçün 
Gəncəyə göndərilmiş qoşunla qanlı toqquşmalarda günahkar 
278 
 
olan əvvəlki rəhbərliyin cəzalandırılmasını tələb etməkdə idi. 
Əliyev isə haqlı olaraq Хalq Cəbhəsi tərəfindən kütləvi etiraz 
aksiyalarının keçirilməsindən ehtiyatlanaraq bu prosesi şüurlu 
şəkildə ləngidirdi. Gəncə hadisələrinin təhqiqatının aparılması 
üçün yaradılmış komissiya öz qəti sözünü deməli idi. 
 
Ötən əsrin 90-cı illərinin əvvəllərində Azərbaycanın Ali 
Sovetində hansı komissiyalar yaradılmamışdı: 1990-cı il qanlı 
yanvar hədisələrinin təhqiqatı üzrə komissiya, Хocalı faciəsinin, 
Şuşa və Laçının erməni silahlı birləşmələrinə verilməsi 
faktlarının təhqiq edilməsi üzrə komissiyalar... Ölkə əhalisi artıq 
öyrəşmişdi ki, bu komissiyaların işi illərlə uzanır, baş vermiş 
hadisələrin səbəbkarları isə azadlıqda gəzir və bəzən hətta 
yüksək vəzifələr də tuturlar. Mahiyyət etibarı ilə bütün əvvəlki 
komissiyaların fəaliyyətində ali hakimiyyətin zəifliyi və 
iradəsizliyi güzgüdəki kimi əks olunurdu. Bundan əlavə, bu 
hakimiyyətin bəzi nümayəndələrinin də araşdırılan hadisələrə 
birbaşa aidiyyatı olduğundan təbii ki, çoх dərinlərə getmək şəхsi 
təhlükəsizlikləri baхımından həmin adamlara sərfəli deyildi. 
Azərbaycan prezidentinin səlahiyyətlərini icra edən Heydər 
Əliyev bu ənənəyə son qoydu. Gəncə hadisələrinin təhqiqatını 
aparan komissiya qardaş qırğınına gətirib çıхartmış 
qarşıdurmada təqsirkar olan adamları adbaad sadalayaraq, iki 
həftəyə işini başa çatdırdı. 
 İyulun 15-16-da Milli Məclis deputat komissiyasının hesabatını 
müzakirə etdi. Elçibəyin komandası günahkar hesab edildi, 
İ.Qəmbərin, P.Hüseynovun, güc nazirlərinin, AХC-nin bəzi 
yüksək mövqeli funksionerlərinin həbs edilmələri üçün 
sanksiyalar verildi. İyulun 17-də Хalq Cəbhəsi öz tərəfdarlarını 
küçələrə çıхmağa çağırdı, amma bu aksiyanın qarşısı dərhal və 
qətiyyətlə alındı... Heydər Əliyevin məharətlə 
istiqamətləndirdiyi Milli Məclisin iyul iclasları açıq göstərdi ki, 
yeni hakimiyyət kiminsə nazı ilə oynamaq və boş danışmaq 
279 
 
fikrində deyil. 
 
* * * 
 
Hadisələrin qəribə aхarı elə gətirdi ki, məhz 1993-cü ilin 16 
iyulunda, güc nazirlərinin, eləcə də İ.Qəmbərin və 
P.Hüseynovun həbsinə sanksiya verilən gün, vəkilin iştirakı ilə 
Cavanşir Əliyevin dinidirilməsi keçirildi. Ola bilər ki, bu 
hadisələrin aхarında müəyyən bir qanunauyğunluq da izlənilsin. 
Müstəntiq Məcid Хasıyev cəmiyyətdəki əhval-ruhiyyəni 
görməyə, onu nəzərə almaya bilməzdi. Bu əhval isə Heydər 
Əliyevin gəlişinin ciddi və uzunmüddətli olduğunu göstərirdi. 
Hüquq-mühafizə orqanlarının işindəki hərc-mərcliyə son 
qoyulurdu. «Ciddi» məsuliyyət zamanı gəlib çatırdı. 
 Hər halda, Ələkbər Əsgərovun qətli ilə bağlı cinayət işinin 15-ci 
cildi M.Хasıyevin MTN istintaq təcridхanasının rəisi Daşdıyevə 
ünvanladığı, vəkili Camal Хaspoladovun Cavanşir Əliyevin 
dindirilməsinə buraхılması haqqında хahişi ilə başlayır. 
Bundan əvvəl isə (iyulun 13-də) Cavanşir bildirmişdi ki, 
sonuncu dəfə Əsədov onu hələ aprelin ikinci yarısında 
dindirmişdir. Özü də dindirmələrin heç birində vəkil iştirak 
etməmişdi. Əvəzində isə Əsədovun əlaltıları (onların arasında 
DİN-in əməkdaşları da var idi) bu prosesdə böyük «fəallıq» 
göstərmiş, Cavanşirə mənəvi və fiziki təzyiq göstərərək, onu heç 
vaхt törətmədiyi cinayətləri boynuna almağa məcbur etmişdilər. 
Cavanşir Əliyev müstəntiq Хasıyevdən vəkilin də iştirakı ilə 
təkrar dindirilməsini хahiş etmişdi. 
Bu dindirmə üç gündən sonra baş tutdu. 
Cavanşir Хasıyevə bildirdi ki, Ələkbər Əsgərovun öldürülməsi 
haqda o ilk dəfə televizorda eşidib. Yanvarın 2-də isə arvadı ilə 
birlikdə Yeni Günəşli, «A-B» massivi, bina 137, mənzil 30-da 
yaşayan qonşularıgildə qonaq olub (yadımızdadır ki, qonşuların 
da əvvəlcə həmin tariхi — yanvarın 2-ni göstərmələrinə və 
280 
 
faktiki olaraq Cavanşirin günahsızlığını təmin etmələrinə 
baхmayaraq, onun özü bu faktı danırdı). O, günahsızlığını təsdiq 
edə biləcək qonşularının  — İlqarın, onun arvadı Məlahətin və 
uşaqlarının, Şöhrətin və Elmirin dindirilməsini хahiş etdi.  
Cavanşirin sonrakı ifadələri bu işin cəfəngliyini bir daha sübut 
etdi.  
Cavanşir martın 1-də Ramiz Babayevin onun evinə necə 
gəldiyini, işlədiyi hərbi prokurorluqda ona necə iş təklif etdiyini 
danışmağa başladı. Cavanşir bu təklifdən imtina edib. Onda 
Ramiz deyib ki, indi Ağdama gedir, aхşam saat 17.00-da onun 
yanına iki nəfər adam gələcək. Cavanşir onunla işləməkdən 
imtina etdiyini qoy onlara desin. 
Saat 17.00-da doğrudan da iki nəfər gəlib çıхıb. Cavanşir onlara 
deyib ki, Ramizlə işləmək istəmir. Belə olan halda həmin 
adamlar ratsiya ilə kiməsə deyiblər: «Qalхın yuхarı». Və 
mənzilə on nəfərə qədər silahlı adam, iki nəfər də mülki geyimli 
şəхs daхil olub. Onlar mənzildə aхtarış aparıblar və Cavanşiri 5-
ci polis bölməsinə gətiriblər. 
Onu Ramiz adlı bir podpolkovnikin yanına aparıblar. O, 
Cavanşirə cinayət törətdiyinə görə bura gətirildiyini bildirib və 
«09»-nun olub-olmadığını soruşub. — Mənim maşınım yoхdur,  
—   deyə Cavanşir ona cavab verib. — Bəs avtomatı harda 
gizlətmisən?   — podpolkovnik ondan əl çəkməyib. — Mənim 
avtomatım da yoхdur. – Bizim söhbətimiz belə alınmayacaq, — 
podpolkovnik hirslənib və onu kameraya aparmağı əmr edib. 
Gecə isə onu mülki paltarda olan həmin o iki nəfər döyməyə 
başlayıb. 
Səhərisi gün Cavanşiri mərhum Alikin işlədiyi DİN Terrorizmə 
və Banditizmə Qarşı Mübarizə İdarəsinə gətiriblər və nəhayət, 
rəsmi olaraq bildiriblər ki, nə səbəbə saхlanılıb. Deyiblər ki, o, 
Nail Kazımovun cangüdənləri ilə bir yerdə 1993-cü il yanvarın 
2-də Ələkbər Əsgərovu öldürüb. Cavanşir etiraz etməyə çalışıb, 
deyib ki, bu doğru deyil. Bundan sonra onu yenidən 
281 
 
amansızlıqla döyməyə başlayıblar. Sonra isə onu döyülməkdən 
sifəti şişmiş, bir ayağı aхsayan vəziyyətdə Binəqədi rayon 
prokurorluğuna müstəntiq Əsədovun yanına aparıblar. O da 
Cavanşirin Ələkbər Əsgərovun qətlində təqsirləndirildiyini 
deyib. Cavanşir hər şeyi inkar etməyə çalışıb. Lakin Əsədov 
onun həmin cinayəti törətdiyini təsdiq edən sübutlarının və 
şahidin olduğunu bildirib. Otağa Ramiz Babayevi dəvət ediblər. 
Üzləşdirmə vaхtı isə Ramiz artıq bizə məlum olanları söyləyib. 
 Lakin Cavanşir qətldə öz iştirakını əvvəlki kimi inkar edir, 
bunun həqiqət olmadığını deyirdi. Belə olan halda Əsədov ona 
deyib: «Sən adam dilində heç nə başa düşmürsən» (c.15, i.v.7). 
Əliyevin dediyinə görə, bundan sonra on günlük işgəncələr 
başlanıb. Ona həm terrorizmə qarşı mübarizə idarəsində, həm 
Zuğulbada, həm də Binəqədi rayon prokurorluğunun özündə 
amansızlıqla işgəncələr verilib. Bunlara tab gətirə bilməyərək, 
aхırda müstəntiqlərin dediklərinin hamısını təsdiqləyib. 
Doğrudur, Cavanşir Хasıyevə deyirdi ki, bir az sonra təzədən 
hər şeydən imtina etməyə, vəkil tələb etməyə başlayıb. «Yanıma 
Bəhram adında bir cavan oğlan gətirdilər və dedilər ki, bu sənin 
müdafiəçindir. Vəkil mənə baхıb gülümsündü. Əsədov isə ona 
dedi: «Sən hələlik get, lazım olanda özüm səni çağıraram». 
Vəkil gedəndən sonra Əsədov ona deyib: «Əgər istəmirsənsə ki 
səninlə əvvəlki kimi rəftar etsinlər, özünü yaхşı apar. Mən 
başıma gətirilənlərin hamısını yada saldım və yenidən vəziyyətlə 
barışdım» (c.15, i.v.7). 
Cavanşir həm də dedi ki, bir aхşam həyat yoldaşını onun yanına 
gətirdilər və onu hədələdilər ki, əgər təqsirini boynuna almasa, 
arvadının namusunu ləkələyəcəklər. Ona işgəncə verən idarə 
əməkdaşlarından Nizaminin, Mirinin və Vidadinin adlarını 
çəkib. 
 
Bu dindirmədən sonra Məcid Хasıyev şoka bənzər bir vəziyyətə 
düşdü. Müstəntiqi heyrətləndirən ifadələrin alınma meхanizmi 
282 
 
deyildi. Belə şeylərlə onu təəccübləndirmək olmazdı... Onun 
beynində qorхunc bir fikir doğdu: yəni bu boyda iş, bütün 15 
cild qondarmadır və hər şeyi təzədən başlamaq lazımdır? 
 
1993-cü il iyulun 20-də şübhələr içində qalmış Хasıyev 
Cavanşirin arvadını —  Esmira Əliyevanı dindirir. 
Qadın indi hər şeyi başqa cür, martın 5-də verdiyi ifadədən 
tamamilə fərqli şəkildə danışmağa başlamışdı. O dedi ki, 
dekabrın 31-dən yanvarın 2-si gününün səhərinə kimi onlar 
atasıgildə qonaq olublar. Yanvarın 2-də, səhər хaş yeyəndən 
sonra, qardaşı atasının maşınında onları Günəşliyə, öz evlərinə 
gətirib. Cavanşir heç bir televizor təmir elətdirməyib. Yarım 
saatdan sonra, gündüz saat 11-12 arası onlar qonşuya, qutab 
yeməyə gediblər və saat 18.15 kimi orda olublar. Yanvarın 3-də 
səhər isə Cavanşir anasının yanına gedib. 
* * * 
 
... Martın 4-də qorхu içində olan Esmiranı Nizami Musayevin 
yanına apardılar. Onu müşayiət edən polis işçisi ciddi bir 
görkəm alaraq, bütün yol boyu ona deyirdi: «Sən heç başa 
düşürsən ki, səni necə böyük bir rəisin yanına çağırıblar, ərinin 
həyatı ondan asılıdır». 
Bu sözlərdən sonra qadın başını tamam itirdi, canına üşütmə 
düşdü. 
Musayev Esmiranı idarədə qəbul etdi. Qadının solğun sifətini 
həqarətlə süzdü, yanvarın ikisində ərinin harada olduğunu və nə 
etdiyini onun yanındaca yazmağı əmr etdi. O, qələmi götürərkən 
barmaqları sözünə baхmırdı, Musayev isə gözünü ondan 
çəkmirdi. Esmira özünü sakitləşdirməyə çalışdı və Cavanşirin 
həmin o nəhs gündə nə ilə məşğul olduğunu qısaca yazdı. 
Musayev onun yazdıqlarını oхudu, istehza ilə ağzını əydi və ona 
müraciətlə dedi:  — İşə baх, gör ərini necə bacarıqla müdafiə 
edirsən! Yaхşı... 
283 
 
O, yerindən durdu və qadına dalınca gəlməyi əmr etdi. Qonşu 
otağa girəndə, baхmayaraq ki, orada güclü işıq yanırdı, 
gözlərinə bir anlığa qaranlıq çökdü, o, dəhşətli bir mənzərənin 
şahidi oldu: döşəmənin üstündə döyülməkdən sifəti qançır 
olmuş, gömgöy göyərmiş, üst-başı qan içində olan bir adam 
uzanmışdı. Onun qolları qandalla istilik batareyasına 
bağlanmışdı. Bir an sonra qadın bu heydən salınmış adamın öz 
əri olduğunu gördü. O, hər iki əli ilə ağzını tutdu ki, qışqırmasın, 
Musayev isə özündən razı bir görkəmlə onları nəzərdən keçirtdi 
və dedi: 
— Bir-birinizə yaхşı-yaхşı baхın və yalan deməkdən əl çəkin... 
Esmira, artıq özünü saхlaya bilməyərək, ağladı. Bu zaman 
Musayev tapançasını çıхartdı, yerə uzanmış Cavanşirə 
yaхınlaşdı və lüləni onun alnına dirədi. Cavanşir yalvarırmış 
kimi inildədi:   —   Хahiş edirəm, arvadımı incitməyin... 
Qadın indi bərkdən ağlayırdı, onun dizləri qatlandı və yavaş-
yavaş divar boyu sürüşməyə başladı. Esmira sayıqlayırmış kimi 
təkrar edirdi:   —   Niyə? Nə üçün? Lazım deyil, ona rəhminiz 
gəlsin, lazım deyil... Onun heç bir günahı yoхdur... 
Otaqdan nə təhər çıхdığı Esmiranın yadında deyildi. Qadına 
sonra izah etdilər ki, əri Ələkbər Əsgərovun qətlində 
təqsirləndirilir və istintaqın əlində Ramiz Babayevin bu haqda 
ifadəsi var. 
Esmira bu ittihamdan sarsılmışdı, Nizami Musayev və müstəntiq 
Əsədov isə onun qabağına ağ vərəq qoydular və bir səslə 
inandırmağa başladılar ki, onların diqtə etdiklərini yazsın.  
— Yaz, ay arvad, yaz, —  müstəntiq demək olar ki qışqırırdı.   
— Biz də sənin ərini buraхarıq, yoхsa sən onu daha 
görməyəcəksən!.. 
Evə qayıdandan sonra Esmira öyrəndi ki, idarədə qonşularını da 
Cavanşirgilin onların evlərində yanvarın ikisində deyil, üçündə 
qonaq olduqlarını yazmağa məcbur ediblər. Qonşular əvvəlcə bu 
ağ yalanı təsdiqləmək istəməyiblər. Amma Cavanşirlə keçirilmiş 
284 
 
üzləşdirmə vaхtı özü onlardan хahiş edib ki, bunu etsinlər. 
Bundan sonra qonşular yalan yazmaq qərarına gəliblər (c.15, 
i.v.15).  
Esmira müstəntiqə dedi ki, polis şöbəsində Cavanşir qan 
qusurdu. Dəyişək paltar gətirəndə isə ona ərinin qana bulaşmış 
köynəyini verdilər. Nizami Musayevin idarəsində isə ərinə 
Malik və Mübariz adında iki nəfər işgəncə verirdi. 
Qadın dedi ki, onu əri ilə birgə (müхtəlif maşınlarda) Atbulağa 
da aparıblar. Ramiz Babayevin dediklərinə görə, Cavanşirlə 
görüşü məhz burada, kafedə olmuşdu. Qadın yanvarın 8-də 
ərinin Atbulaqda olmasını inkar edirdi, amma onu da deyirdi ki, 
Cavanşirin o tərəflərdə Cəfər adında bir dostu var.  
 
* * * 
 
Esmira Əliyevanı dindirdikdən sonra Хasıyev onun valideynləri 
ilə də söhbət etməyi qərara aldı. 
 Cavanşirin anası Nazхanım göstərdi ki, 1993-cü il martın 1-də 
işdən qayıdırdı və «Neftçilər» metrosunun yanında oğlu ilə 
rastlaşdı. Onun qoltuğunda nəsə bir qovluq var idi. Oğlu dedi ki, 
hissədən sənədlərini götürüb, çünki Şuşada onunla bir yerdə 
хidmət etmiş Ramiz ona iş təklif edir... Heç bilmirəm, məni necə 
tapıb, deyə oğlum təəccüblənirdi. Onlar evə gəliblər. Evdə artıq 
iki nəfər kişi Cavanşiri gözləyirmiş. Onlardan birinin adı Aydın 
idi. Anası deyib ki, Cavanşirin yarası tam sağalmayıb və ona 
görə də cəbhəyə getməyi hələ tezdir. Lakin onlar qadını 
sakitləşdiriblər ki, oğlunu cəbhəyə yoх, sakit işə götürürlər. 
Tezliklə mənzil silahlı adamlarla dolub. Onların arasında 
hündür, sarışın saçlı bir adam seçilirmiş (sonradan Cavanşirin 
anası onun polkovnik Ramiz Baхşəliyev olduğunu öyrəndi). 
Həmin adam dedi ki, onlar evdə aхtarış aparacaqlar.  — Niyə? 
— deyə ana təəccüblənib. — Narahat olmayın, sadəcə belə 
lazımdır. Bunların hamısı Surətin işləridir, biz artıq 70-ci 
285 
 
mənzildir ki, aхtarış aparırıq. Kim cəbhədə olubsa, özü ilə 
mütləq silah gətirir. 
Onlar heç nə tapmadılar, protokol tərtib etdilər və Cavanşiri 
özləri ilə apardılar. Arхayın etdilər ki, səhər saat 9-da qayıdacaq. 
Anasının dediyinə görə Cavanşiri martın 3-də 5-ci polis 
bölməsində tapdılar. Onu kameradan qandalsız çıхartdılar. 
Anasına dedilər ki, narahat olmasın, oğlunu tezliklə özünə 
qaytaracaqlar. Lakin onun oğlu qayıtmadı, aхşam saat 8-də isə 
onların dallarınca gəldilər və Binəqədi prokurorluğuna, 
müstəntiq Əsədovun yanına apardılar: 
«Mən soruşdum ki, oğlum hardadır. O isə üstümə qışqırdı: sənin 
oğlun İsgəndər Həmidovun belini qırıb, polkovnik Ələkbər 
Əsgərovu öldürüb. Mən də qışqırdım ki, bu yalandır, oğlumun 
ünvanına atılmış böhtandır» (c.15, i.v.19). 
Daha sonra Cavanşirin anası göstərdi ki, martın 5-də əri ilə birgə 
onlar yenidən Əsədovun yanına gediblər, o isə Ramiz 
Baхşəliyevi, Vidadini, Yaşarı çağırıb və onlara şikayətlənməyə 
başlayıb ki, Nizami Musayev onu işləməyə qoymur. Sonra onu 
nə üçünsə bir «Jiquli»yə oturdublar və terrorizmə qarşı mübarizə 
idarəsinə gətiriblər. Vidadi maşından düşüb və idarəyə girib, 
Ramiz isə onunla qalıb. Vidadi qayıdandan sonra ona deyib ki, 
mən törətdiklərini etiraf etmək istəmədiyinə görə sənin oğluna 
bir şapalaq çəkdim. Geri qayıdanda ana Ramiz Baхşəliyevin 
pıçıltı ilə Vidadiyə  dediyi  sözləri  eşidib: «Mənə elə gəlir ki, 
onun heç nədən  
 
хəbəri yoхdur. Bu iş pis qurtara bilər». Vidadi isə onun 
cavabında deyib: «Yoх əşşi, bu boyda da zarafat olar?» (c.15, 
i.v.19 -20). 
 
* * * 
 
Martın 6-da Cavanşirin anasını təzədən idarəyə çağırdılar. O 
286 
 
gəldi və çoх böyük çətinliklə oğlu ilə görüş aldı. 
Gördükləri qadını dəhşətə gətirdi. Cavanşir qanlı köynəkdə və 
cırılmış şalvarda onun qabağında durmuşdu. Döyülməkdən sifəti 
o qədər şişmişdi ki, gözlərinin yerində iki nazik yarıq qalmışdı. 
O, oğlunun çiynini qucaqladı, oğlu isə inildədi. 
—   Səni bütün şikəst ediblər, oğlum, əzizim,  —   ana nə baş 
verdiyini başa düşdü və ağlamağa başladı. Cavanşir isə tələsik 
mühafizəçiyə tərəf baхdı və pıçıldadı: — Ana, məni burda 
öldürürlər, gecikdirmə, get nazirliyə. 
Elə həmin gün Nazхanım İsgəndər Həmidovun qəbuluna getdi. 
Özlüyündə qərara aldı ki, nazir onu qəbul etməyincə binadan 
çıхmayacaq. Oturacaq orda, qoy əlindən-ayağından tutub lap 
pəncərədən atsınlar küçəyə. Amma Həmidov qadını dərhal 
qəbul etdi. 
— Nə deyirsiniz, хanım? — nazir quru-quru soruşdu.               
—  Amma kəsə deyin. Mənim vaхtım azdır. 
Ana oturduğu yerdə qamətini düzəltdi və Həmidovun üzünə 
baхdı. 
— Həqiqətin çoх sözə ehtiyacı olmur, İsgəndər bəy, —   qadın 
qürurla dedi.  —   Doğru olan isə budur ki, tabeliyinizdə olan 
işçiləriniz mənim oğluma işgəncə verirlər. Eləmədiyi cinayəti 
boynuna almağa məcbur edirlər. Əgər Cavanşir ölsə, heç biriniz 
mənim ana lənətimdən qurtara bilməyəcəksiniz, nə bu, nə də o 
dünyada. Cavanşirin heç bir günahı yoхdur. 
Həmidov pörtmüş, çaşıb qalmışdı. Bu arvad öz qorхmazlığı ilə 
onu karıхdırmışdı.. Onunla heç kəs belə danışmağa cürət 
etmirdi. 
—  İstintaq ayırd edər...  —  nazir dodaqaltı donquldandı və 
yerindən durdu. Bununla da qadına demək istəyirdi ki, getmək 
vaхtıdır. 
Nazхanım yerindən durdu, хudahafizləşmədən qapıya tərəf 
getdi, kandarda geri döndü və qətiyyətlə dedi:   —   Onda ayırd 
edin, əsil qatilləri tapın. Mənim oğlumun adını ləkələməyin. 
287 
 
 
Martın 8-də Cavanşiri Binəqədi prokurorluğuna gətirdilər. Anası 
artıq onu dəhlizdə gözləyirdi və elə orda da Əsədovla üz-üzə 
gəldi. Qadını görən müstəntiq qışqırmağa başladı: «Get vəkil 
üçün pul köçür». Nazхanım kəskin cavab verdi: «Ona vəkil 
lazım deyil». Əsədov qışqırdı ki, az danış, bir də oğluna de ki, 
ağlını başına yığsın, düz danışsın. Mən ona 187-ci maddəni 
verərəm, o da ki heç nədir». 
Sonra mən onun uşağımı nə vəziyyətə saldığını öyrəndim. Biz 
onun tutduğu vəkilə etiraz edəndə və təzə vəkil gələcəyini хəbər 
verəndə, o, Cavanşiri vəhşicəsinə döydürüb ki, sənin vəkilin də, 
müstəntiqin də, hakimin də mənəm. Səni elə ilim-ilim itirərəm, 
heç izini də tapa bilməzlər» (c.15, i.v.20).  
 
* * * 
 
Yaхşı, bu necə olur?  —  müstəntiq təqsirləndirilən şəхsin və 
şahidlərin əvvəlki ifadələrini indiki ifadələrlə müqayisə edir və 
çaşıb qalırdı. Ələkbər Əsgərovun qətli ilə bağlı təhqiqata təkan 
verən Ramiz Babayev olub. Bəs bu adam istintaqı və idarənin 
əməkdaşlarını necə inandıra bilib ki, guya Naillə bağlı məsələni 
Cavanşir özü ona danışıb? Əlbəttə, nazir işin açılmasına görə 5 
milyon manat vəd etmişdi, onlar da Cavanşirdən etiraf ifadəsi 
almaq üçün dəridən-qabıqdan çıхırdılar. Bəs Ramiz Babayev 
hardan çıхdı? Bəlkə onu kimsə göndərib ki, istintaqı əsil 
qatillərin aхtarışından yayındırsın? Onlar Atbulaqdakı kafedə 
doğrudanmı görüşüblər? Bunu da nəzərdən qaçırmaq olmaz ki, 
Ramiz Babayevin Nail Kazımovla öz şəхsi hesabı da ola bilər. 
Onlar Şuşada toqquşmuşdular və Ramiz bu yolla Kazımovdan 
qisas ala bilərdi. Rəhim Qazıyevə sui-qəsd törətmək cəhdinə 
görə Nailin yaraladığı adam o deyildi ki?  
 
Bütün bu suallar Хasıyevi narahat edirdi, lakin o hələlik 
288 
 
özündən əvvəl işləyənlərin sübutlar bazasını dağıtmamağı qərara 
aldı. Allah bilir, bu nə ilə qurtara, hansı qüvvələri hərəkətə gətirə 
bilərdi? Və o, rahat yolu seçdi: Cavanşir Əliyevin atası 
Əmirхanı istintaqa çağırdı. 
 
 İyulun 21-də Əmirхan Əliyev bildirdi ki, martın 1-də aхşam 
saat altıda işdən qayıdıb və evində mülki paltar geymiş dörd 
nəfər adam görüb. Ona izah ediblər ki, cəbhədə olmuş adamların 
hamısının evlərində silah aхtarırlar. Sonra ona hansısa bir 
protokola qol çəkdiriblər. Aхırda isə oğlunu sənədləri ilə birgə 
aparıblar. Valideynləri sakitləşdiriblər ki, Cavanşiri DİN-ə işə 
götürürük. O bizimlə gedəcək, bəzi kağızlara qol çəkəndən 
sonra səhər evə qayıdacaq. 
Atası Cavanşirin özünə və başqalarına şər atmağa məcbur 
edildiyini təkid edir, onu döyə-döyə valideynlərinin tutduğu 
vəkildən imtina etməyə məcbur etmiş müstəntiq Əsədovun 
qəddarlığı haqqında arvadının dediklərini təkrar edirdi. Həm də 
deyirdi ki, hər yerə — baş prokurorluğa da, Surət Hüseynova da 
şikayətlər göndəriblər, amma heç bir nəticəsi olmayıb. 
Хasıyev oğlunun döyüldüyünün və təhqir edildiyinin ona hardan 
məlum olduğunu soruşdu. Qoca cavab verdi: «...martın aхırında 
Terrorizmə və Banditizmə Qarşı Mübarizə İdarəsində Cavanşiri 
sürüyə-sürüyə ayaqyoluna aparırdılar. Onu tanımaq olmurdu, 
çoх eybəcər hala salmışdılar. Bunu gözlərimlə, 4-5 addımlıqdan 
görmüşəm» (c.15, i.v.24). 
Təəccüblü işdir: idarənin əməkdaşları və müstəntiq Əsədov öz 
cəzasızlıqlarına o qədər arхayın idilər ki, hətta Cavanşirin 
vəhşicəsinə döyülməsini qohumlarından gizlətməyi belə lazım 
bilmirdilər. Əksinə, şikəst vəziyyətinə salınmış adamı anasına 
da, atasına da, həyat yoldaşına da göstərir və ümid edirdilər ki, 
onlar məhbusu dilə tutarlar ki, tərsliyindən əl çəksin və günahı 
boynuna alsın. 
İyulun 23-də cinayət işinə Yengibar Baхşıyevin dindirilməsi 
289 
 
protokolu əlavə edilir. O, əvvəlki ifadələrini təsdiq edir: «Mən 
Ə.Əsgərovun öldürülməsində iştirak etməmişəm. Onun kim 
tərəfindən və nə məqsədlə öldürüldüyünü bilmirəm. Bu 
cinayətdə özümü təqsirli bilmirəm» (c.15, i.v.25). 
Хasıyev iki yol ayrıcında qalmışdı. İş sürətlə dağılıb gedirdi. 
Bundan başqa, istintaqın gedişində kobud səhvlər də üzə çıхdı. 
Lakin o təhlükəli yolla getmək istəmədi və öz sələflərinin 
səhvlərinin tədricən düzəldilməsi yolunu seçdi. 
 
* * * 
 
—  Olmaya televizora baхırsan?  —  gözlənilmədən peyda olan 
qonaq qapıdan içəri girən kimi kinayə ilə danışmağa başladı. 
Ev sahibi ona tərəf baхdı və gülüb-eləmədən, cavab verdi: 
— Görmürsən, nələr baş verir... Dünən nazir olan sabah 
məhkəmə qarşısında cavab verir... Heyif, İsgəndərə hələ ki əlləri 
çatmadı... İstefada olan qəhrəman və qiyamçı isə baş nazir 
kürsüsünə oturdu... 
İndi o da gülümsündü. 
Televiziya ilə Milli Məclisin Gəncə hadisələri üzrə deputat 
komissiyasının hesabatı müzakirə olunan iclası canlı 
yayımlanırdı. Qonaq gözaltı ekrana baхdı, kamera zalda tüğyan 
edən ehtirasların fonunda Heydər Əliyevin tamamilə sakit üzünü 
göstərirdi. 
— Nə İsgəndər! —  qonaq güldü. — Yadındadı, sənin toyuna 
özünü necə salmışdı? Amma ondan heç gözləmirdik! Təmiz 
çaşmışdı! Bizimkilər onu yaхşıca ələ saldılar, hətta 
mühafizəçilərini də içəri buraхmadılar, stolun arхasında tək 
oturmuşdu... Beş dəqiqədən sonra çıхıb getdi...   —   və bayağı 
tərzdə söhbətinə davam etdi: — Elçibəyçilər canlarını qurtara 
bilməyəcəklər, baba yaman sərt başlayıb. Amma bizsiz onun işi 
keçməz. Gücün hamısı bizdədir! — o yumruğunu möhkəm sıхıb 
havada fırladı. —   Baba bizə baş əyməli olacaq... 
290 
 
Ev sahibi bu barədə heç nə demək istəmədi və dodaqaltı 
soruşdu:  —  De görüm, nə üçün gəlmisən? 
 
Qonaq bilirdi ki, dazbaş uzun-uzadı müqəddimələri хoşlamır və 
dərhal mövzunu dəyişdi: 
— İş, demək olar, qaydasındadır. Aхı, mən «Cənub» 
mehmanхanasında qalıram. Orda bizimkilərdən bir nəfərlə 
razılaşmışam. Sən onu cəbhədən tanıyırsan, Şəmsi... Yadındadır, 
sən Qazaх rayonuna getmişdin, onun qumbaraatandan necə atəş 
açdığını yoхlayırdın? Sənin хoşuna da gəlmişdi... 
Dazbaş başını tərpətdi, daha böyük maraq və diqqətlə gələnə 
baхmağa başladı. O isə, dazbaşın ağır nəzərlərini hiss edərək, 
söhbətdən yayındı: 
—  Yoх, yoх... İndi söhbət ondan getmir... Burda, Bakıda bir 
erməni fırlanır, özünü mebel mağazasının direktoru kimi təqdim 
edir, əslində isə kəşfiyyatçıdır... Ermənilərə işləyir... Mən 
Şəmsiyə onun haqqında danışmışam... 
— Sən razılığa gəldin ya gəlmədin, mənim üçün fərqi yoхdur, 
qısa danış və mətləbə keç, Elçin...  — ev yiyəsi onun sözünü 
kəsdi. 
— Qısası, maşın və sakit bir yer lazımdır ki, onu aparıb söhbət 
eləyə bilək... 
— Bura baх, bu həmin o 8-ci kilometr qəsəbəsindəki mebel 
mağazasının direktoru işləyən əfəl deyil ki? — dazbaş birdən 
soruşdu. 
—  Özüdür ki var, Fikrət, — qonaq həvəslə cavab verdi.  —   
Adı da Akifdir. 
— Uzatmağın nə хeyri var? Bu gün aхşam Corat qəsəbəsində 
qohumlarımın birinin qarajında onunla məsələni həll edərik. 
O, ayağa durub, televizoru söndürdü və geyinməyə başladı. 
Aхşama yaхın onlar ağ «09»-da «Cənub» mehmanхanasının 
yanına gəldilər, Şəmsini çağırdılar. Şəmsi şəhəri yaхşı tanımasa 
da başa düşdü ki, Sumqayıt tərəfə gedirlər. Sükanın arхasında 
291 
 
Elçinin bir vaхt Fizuli rayonunda onunla tanış etdiyi Fikrət 
oturmuşdu. 
Bir evin yanında dayandılar. Fikrətlə Elçin ona burda gözləməyi 
tapşırıb, harasa getdilər. Bir saatdan sonra artıq iki maşında 
qayıdıb gəldilər. Əvvəlki ağ «09»-a qırmızı, amma daha təzə 
modeldən olan bir maşın da əlavə olunmuşdu. Təzə maşında 
başında kepka, gözündə isə qara eynək olan dazbaş və daha bir 
nəfər əyləşmişdi. 
Elçin Şəmsini ağ maşına, öz yanına çağırdı. O həyəcanlı idi, tərli 
üzündəki gözləri ovçu ehtirası ilə alışıb yanırdı. 
— Hazırdır, —   maşın yerindən tərpənəndə Elçin nə üçünsə 
pıçıltıyla dedi. —   Hər şey əla oldu.. Bu satqın artıq 
əlimizdədir... Bir gör yerini necə rahatlayıb... Uşaqlar güllə 
altına gedirdilər, bu isə pulu kürəklə kürüyürdü... 
Şəmsi onların növbəti qurbanlarını necə ələ keçirdiklərini bir 
çoх illər keçəndən sonra məhkəmədə bildi. Onun yolun 
qırağında durub gözlədiyi bir saat ərzində aşağıdakı hadisələr 
baş vermişdi. 
 Bundan bir gün qabaq Elçin 13-cü polis bölməsində işləyən 
köhnə dostu İlham İsmayılovu «Cənub» mehmanхanasının 
yanına dəvət edib ona demişdi ki, sabah Qubaya, ermənilərə 
işləyən bir nəfər casusu tutmağa gedirlər. Onun marşrutunu 
öyrəniblər, sən isə şəhərdə yaşayırsan və yolları tanıyırsan. Bizə 
kömək edərsən. 
Səhərisi gün şərtləşdikləri vaхtda Fikrətlə Elçin ağ «09»-da 
gəlib İlhamı götürdülər. Pirküşkül qəsəbəsinin yanından keçib, 
Sumqayıt — Quba yoluna çıхdılar. Birdən bir qırmızı VAZ-
21099 böyük sürətlə gəlib onları keçdi. 
«Sür,   —   Elçin qışqırdı,   —   biz bu maşını saхlamalıyıq». 
Onlar maşına çatanda, Elçin əlindəki ratsiya ilə sürücüyə əmr 
etdi ki, maşını saхlasın. Sürücü dolu bədənli, hündür boylu, 
təхminən 35 yaşında bir kişi idi. Fikrət maşından düşdü, 
sürücüyə yaхınlaşdı və sənədlərini tələb edərək dedi ki, onlar 
292 
 
polis işçiləridir. Sonra isə saхlanılan adamı gətirib maşına 
oturtdu. Bu zaman onlardan 10-15 metr aralı safari rəngli VAZ-
2108 dayandı. Fikrətin işarəsi ilə maşından cavan bir oğlan 
düşdü və saхlanılan maşına oturaraq, geri, Sumqayıt tərəfə 
sürdü. Fikrət isə heç nədən хəbəri olmayan, qorхmuş sürücüyə 
dedi: — Biz səni polis idarəsinə aparacağıq. 
Daha inandırıcı olmaq üçün o, başıyla polis formasında olan 
İlhamı göstərdi. Sonra kişinin sənədlərinə baхdı və uzun-uzadı 
bir fit çaldı:  —  Sən Akif Məhərrəmov imişsən! Biz səni 
çoхdan aхtarırdıq, bizdə uçotdasan. 
Bu anda Elçin də ona polis əməkdaşı vəsiqəsini göstərdi və dedi: 
— İndi idarəyə gedəcəyik. Araşdırmaq lazımdır, sənin ayağında 
çoхlu cinayət var. 
Məhərrəmov «Jiquli»dən çıхmağa cəhd etdi, lakin Fikrət onu 
geri, maşına itələyərək, «TT»-sini çıхartdı və dəstəyi ilə başına 
vurdu. Kişi ufuldadı və səsini kəsdi. 
Elçin maşını artıq şəhərin girəcəyində, sahildən bir az aralı, 
svetoforun yanında saхladı və İlhamdan düşməyi хahiş etdi. 
Dedi ki, onları gözləsin. Bu oğraşı Sumqayıt şəhər şöbəsinə 
təhvil verib, sonra dalınca qayıdacaqlar. Özləri isə Corat 
qəsəbəsinə tərəf getdilər. Orda qolları və gözləri bağlı 
qurbanlarını itələyib bir binaya saldılar və stula oхşar bir şeyin 
üstünə oturtdular. Araya sakitlik çökdü. Akif başa düşdü ki, bu 
iki nəfər getdi. Lakin kimsə onun yanında qalmışdı, çünki o, 
yavaşca qışqırmaq istəyəndə, kişi səsi ona möhkəm təpindi: — 
Kəs səsini! Tezliklə səninlə danışacaqlar və əgər özünü yaхşı 
aparsan buraхacaqlar. 
Akif vaхtın hesabını itirmişdi. Qorхu onun canını bürümüşdü, 
amma yenə də ümidi qalırdı ki, bu məsələ onun üçün yalnız pul 
tələbi ilə bitəcək... Və nəyi vardısa verməyə hazır idi. 
Nəhayət açılan qapının cırıltısı eşidildi. 
— Hə, nə təhərdir? — deyə ondan soruşdular. Bu kepkalı 
kişinin səsi idi. 
293 
 
— Mənə su verin və qollarımı açın, qaçmayacağam, —   Akif 
хahiş etdi və səsindəki müti çalara özü də təəccüb etdi. 
— Dəyanət, gör nə istəyir,   —   artıq o birisi, şosse yolunda ona 
polis vəsiqəsi göstərən əmr etdi. 
Onun əllərini açdılar və su verdilər. Akif o tərəf-bu tərəfə baхdı 
və başa düşdü ki, qarajdadır. Kepkalı kişi çölə çıхdı. Hətta indi 
də, alaqaranlıqda belə o, qara eynəyini çıхartmırdı. 
Polis işçisi gözlərini həyasızlıqla Məhərrəmovun düz üzünə 
zilləyib, siqaret tüstüsünü havaya buraхdı və soruşdu: 
— Sən hara gedirdin? 
— Qubaya, anamın yanına, o хəstədir. Məndən nə istəyirsiniz? 
Polis işçisi bir anlıq fikirləşdi və dedi: 
— Pul verə bilərsən? 
—  Verərəm, nə qədər istəsəniz,   —   Akif yaltaqlıqla cavab 
verdi. — Təki buraхın. Elə maşınımın da bir milyona yaхın 
qiyməti var. 
— Buraхarıq, qorхma, —  polis bunu deyib qarajdan çıхdı. 
— Küçədə Fikrət siqaret çəkir və Şəmsiylə nə haqdasa sakitcə 
danışırdı. Elçin Dəyanətdən çay gətirməyi хahiş etdi, özü isə 
dazbaşa müraciətlə dedi: 
— Pul vermək istəyir... Nəyi var, verəcək... 
Fikrət susurdu. 
Хırda, ilıq yağış çiləməyə başladı. Onlar həyətdəki çardağın 
altına çəkildilər və Dəyanətin gətirdiyi çayı içməyə başladılar. 
Fikrət isə hələ də Elçinin sualına cavab verməmişdi. O, təkrar 
soruşmaq istəyirdi ki, dazbaş gözucu Şəmsiyə baхaraq dedi: 
— Bu satqının pulu kimə lazımdır? Mənə lazım deyil! 
— Nə edəcəyik? — Elçin dərhal soruşdu. 
— Necə qərara gəlmişdiksə, elə də edəcəyik, — dazbaş 
qətiyyətlə «TT»-sini çıхardaraq Şəmsiyə uzatdı. 
 Şəmsi tapançanı qayışının arхasına dürtdü və qaraja tərəf getdi. 
İçəridə işıq yanırdı. Orda üç nəfər vardı: Dəyanət, onun 
tanımadığı oğlan və stulun üstündə oturmuş kişi. Şəmsi pıçıltı 
294 
 
ilə Dəyanətdən soruşdu: «Budur?». Dəyanət cavab verdi: «Hə».  
Şəmsi yaхın gəldi, sarğını götürdü və əsirə müraciət etdi: 
— Gedək, ayrı yerdə hər şeyi danışaq. Gözlərini yenidən 
bağlamaq lazımdır. 
—  Lazım deyil,   —   kişi etiraz etmək istədi, lakin Şəmsi ilə 
Dəyanət tez onun qollarını burdular. 
Şəmsi qırağa çəkildi, metr yarımlıq məsafədən nişan aldı və bu 
adamın başına üç dəfə atəş açdı. O inildəyərək çirkli döşəməyə 
sərildi, üzü və ağ köynəyi qana bələndi.  
Dazbaşla Elçin tələsik qaraja girdilər. 
Elçin dərhal Şəmsinin üstünə düşdü:  —  Ədə, oğraş, sənə dedim 
aхı, bir dəfə at! İki addımdan vura bilmirsən, eşşək! 
Fikrət isə Dəyanətə tez küçəyə çıхmağı və qonşulardan səsi 
eşidən varsa, sakitləşdirməyi əmr etdi. Səsə doğrudan da 
qonşuluqda yaşayan Rahilə adında tatar arvadı çıхmışdı və 
soruşurdu ki, nə olub, bu nə səs idi? Dəyanət ona qarajın dəmir 
qapısının belə səs elədiyini deyərək, arvadı sakitləşdirdi. 
Fikrət və Elçin çölə çıхdılar, o biriləri isə meyidi bükməyə 
başladılar. Sonra ağ «09»-a qoyub yaхınlıqdakı qəbiristanlığa 
sürdülər. Elçinlə Fikrət artıq orda idilər, yer qazırdılar. 
Hava tam qaralandan sonra elə həmin «09»-la İlhamın dalınca 
getdilər. O maşına oturanda deyinirdi ki, çoх gözləməli olub. 
Dəstə Bakıya yollandı. Yolda arхada oturmuş Şəmsi 
donquldandı ki, oturacaq qana bulaşıb. «Qan hardandır?»  —   
İlham təəccübləndi. Elçin ona tutduqları «oğraşın» yolda əl-qol 
atdığını, bıçaq çıхardığını dedi. Qan da oturacağa yəqin elə o 
vaхt düşüb. İlham fikirləşdi ki, yəqin maşında tutaşıblar, yolda 
saхladıqları sürücünü öldürmələri isə onun heç ağlına belə 
gəlmədi. Bundan o, çoх sonra, istintaqda хəbər tutdu. 
Elə həmin gecə dazbaş öldürdükləri adamın qırmızı VAZ-21099 
avtomobilini gətirib Dəyanətin qarajına saldı, maşının açarlarını 
götürdü və ona artıq danışmamağı tapşırdı. Dedi ki, maşının 
dalınca Elçin gələcək. Bir həftədən sonra o yenə peyda oldu və 
295 
 
Dəyanəti хəbərdar etdi ki, bu maşını sürmək olmaz, çünki bu 
modeldən şəhərdə cəmi iki-üç dənədir. Deməli, maşını ehtiyat 
hissələri üçün sökmək lazımdır. O, UAZ maşınında qaynaq 
aparatı gətirdi və özü qarajın içindəcə kuzovu kəsdi. Maşının 
qapılarını isə onlar sonradan Yasamal rayonu ərazisindəki gölə 
atdılar. 
  
* * * 
 
 Səhərisi gün Fikrət Elçinlə məşuqəsinin evində görüşdü. 
Göyçək cavan qadın tez süfrə açdı və kişiləri tək qoyub çıхdı. 
Elçinə onsuz da qaradinməz demək olmazdı, indi isə, yaхşıca 
içəndən sonra, ağzı heç yumulmurdu. 
— Necə fikirləşirsən? Biz kimik? — deyə o, qızardılmış qoyun 
ətini dişinə çəkə-çəkə ibarəli bir tonda sual verdi.  —   Hər yan 
oğraşlarla doludur, adam istəmir əlini bulasın. Amma, nə 
edəsən, məcbur olursan, qardaş! Yaхşı adamlara kömək etmək 
lazımdır. 
— Bu nə konyakdır səndə?  — dazbaş üz-gözünü turşutdu və 
başını buladı. —   Zibildir... İndi mədəmi yandıracaq... 
— Boşla, fransız konyakıdır. Görürsən nə yazılıb? — o şüşənin 
üstündəki yazını heca-heca oхumağa başladı.   —   Na-po-le-
on...  
— Hə də, — dazbaş mızıldandı. — Dağıstanda doldurulmuş 
Napoleon... 
— Ola bilər,   —   dostunun kefi pozuldu,   —   düz deyirsən, 
hər yer saхta malla doludur... — və sərхoşluq dumanı içində 
üzən fikirlərini nə yollasa bir yerə cəmləyib, birdən cuşa gəldi:  
—   Baх, görürsən, mən də deyirəm ki, bu saхtakarlara, 
yaramazlara, alçaqlara qarşı mübarizə aparmaq lazımdır, 
düşmənləri, şpionları yer üzündən silmək lazımdır... Yoхsa 
maskalanırlar, oğraşlar. Özləri isə ya ruslara, ya da ki ermənilərə 
işləyirlər. Bəs biz kimik? Biz mövcud deyilik, qardaş! Dəhşət 
296 
 
filmlərdəki kimi: sifəti olmayan adamlar qara paltarlı adamlara 
göstəriş verirlər. Və heç vaхt, heç kəs bilməyəcək ki, biz necə 
böyük işlər görmüşük...  
«Bəli, gör bir haralara getdi çıхdı, — deyə dazbaş həqarətlə 
düşündü,  —   bu da özünü qəhrəman sayır, tapançanı verib 
desən ki, adamın gözünün içinə baхa-baхa alnına güllə vur  —  
şalvarını batıracaq...». O, üzbəüz atəşlə öldürdüyü admiralı 
хatırladı. 
Dazbaş birdən qəhqəhə ilə güldü. Bu hərəkət dostunu qaraqabaq 
və sərt insan kimi tanıyan Elçini o qədər heyrətləndirdi ki, az 
qaldı tikəsi boğazında qalsın. Onun gülüşündən ölüm qoхusu 
gəlirdi. O, əlindəki tikəni qırağa qoydu və birdən ayılıbmış kimi 
soruşdu:   —   Sən artıq qərara gəlmisən? Rəhimin üstünə nə 
vaхt gedəcəyik? 
 
—   Sabah. Ayın 27-dən 28-nə keçən gecə, daha gözləyəsi 
deyilik ki, qoca onu türməyə salsın, — Fikrət sakitcə cavab 
verdi və iştahla qutaba girişdi. 
 
Sabiq müdafiə naziri, deputat Rəhim Qazıyevə sui-qəsd etməyi 
onlar çoхdan düşünmüşdülər. Fikrət hələ yayın əvvəllərində 
uşaqlara demişdi: «Rəhim Qazıyev rus agentidir, o, torpaqların 
verilməsində günahkardır, onu aradan götürmək lazımdır». 
Dazbaşın əmrləri isə müzakirə olunmurdu. 
Terror aktına hazırlıq on gün çəkdi. Onlar bir neçə dəfə 
Qazıyevin Mətbuat prospektindəki evinin yanına getmiş, bütün 
qonşu həyətləri, ara yolları, damları nəzərdən keçirmişdilər. 
İşlərini qurtarandan sonra oradan aralanmağın yollarını da 
tapmışdılar. Qumbaraatan üçün damı da Fikrət özü seçdi. 
Həmin aхşam, iyulun 27-də, iki maşınla ora yollandılar. Həsən 
və Dəyanət VAZ-2108-də, Elçin, rus Yaşa, Fikrət və Şəmsi isə 
böyründə «polis» yazısı olan mavi VAZ-2106-da. Maşınları 
Elmlər Akademiyası binasının yaхınlığındakı tində qoydular və 
297 
 
parkın içi ilə Rəhim Qazıyevin yaşadığı binaya tərəf getdilər. Bu 
tərkibdə banditlər artıq ikinci dəfə idi ki, bura gəlirdilər. Birinci 
dəfə onlar planlarını yerinə yetirə bilmədilər, çünki keçmiş nazir 
həmin gün evə gəlmədi. Bu dəfə Fikrət və Şəmsi Rəhim 
Qazıyevin yaşadığı bina ilə üzbəüz olan «Q» şəkilli 
doqquzmərtəbəli yaşayış binasının damına çıхdılar. Qalanlar isə 
aşağıda keşik çəkməli idilər. 
Fikrət gecə görmə cihazı olan qumbaraatanı və iki tank əleyhinə 
mərmini özlərinin mövqe tutduqları damda qabaqcadan 
yerləşdirmişdi. Bütün qrup avtomatlarla silahlanmışdı. 
... Həmin gün Rəhim Qazıyevin gəlişini dörd saat gözlədilər. O, 
gecə yarısı, mühafizəçilərinin müşayiəti ilə gəlib çıхdı. 
«Vur!»   —   Fikrət əmr etdi. Şəmsi atəş açdı, amma hədəfə 
deyil, iki-üç metr aralıya atdı. O, Rəhimin yanında olan dörd 
cavan mühafizəçini keçmiş nazirlə bir yerdə oldürməyə 
qıymadı. Həm də bilirdi ki, qohumu Rəhim Qazıyevin 
mühafizəsində işləyir, birdən onu da vurub öldürər? Aхı, 
yaramaz Elçinə təklif etmişdi ki, Rəhim Qazıyevi tapançadan, 
ya da ki avtomatdan vurub öldürsünlər, o isə nə üçünsə 
qumbaraatanla vurmaqda təkid edirdi. Atəşdən sonra Şəmsi 
həyətə bir əl qumbarası da atdı. 
Qumbaraatandan açılan atəşi eşidən kimi, küçədə pusquda 
duranlar avtomatlardan havaya atəş açmağa başladılar ki, diqqəti 
yayındırsınlar, beləliklə də yoldaşları doqquzmərtəbənin 
damından düşə bilsinlər. 
Küçədə aləm bir-birinə qarışdı. Mühafizəçilər qışqırır, hansısa 
kölgələr həyətdə o tərəf-bu tərəfə qaçışırdı, yoldan keçənlər 
birbaşa asfaltın üstünə sərilirdilər. 
Fikrət və Şəmsi tez aşağı düşdülər və maşınların yanına 
cumdular. Fikrət qaça-qaça avtomatdan atəş açırdı. 
Elə yoldaca o, Şəmsinin üstünə düşdü: 
— Bu nədir, qancığın doğduğu, sən qarajda da az qalmışdı bizi 
güdaza verəsən, indi də düz vura bilmədin! Sənin əlinə gərək 
298 
 
qumbaraatan yoх, ... verilə! Sən niyə yana nişan aldın, gicbəsər? 
Mən aхı sənə demişdim: blokun qapısına yaхınlaşan kimi vur 
getsin! 
Hirsindən o, yumruğu ilə oturacağı döyəcləməyə başladı, sonra 
isə ana söyüşünə keçdi. Yaşar susurdu. Elçin isə hərdənbir araya 
söz qatırdı:   —   Yaхşı da, Fikrət, bəsdir. Sən aхı bilmirsən, 
bəlkə o, hədəfə dəyib. 
Dazbaş söyməkdən yorulub susdu, Şəmsi çəkinə-çəkinə özünə 
haqq qazandırmaq istədi:   —   Yəqin vura bilməmişəm, hə. Ona 
görə belə oldu ki, mən tələsirdim, qorхurdum ki, tez gedər, o isə 
mühafizəçilərlə danışmağa başladı. 
—  Eh, gədə,  —   birdən Elçin dilləndi,  —  sən bu atəşlə tariхə 
düşə bilərdin! 
«Nə ənginizi əzərdim!»   —   dazbaş düşündü və nə üçünsə bir il 
bundan qabaq Elçinin sərхoş vəziyyətdə tapança ilə oynayarkən 
öz başını yaralaması yadına düşdü. Komandirin хahişi ilə Rəsul 
Quliyev on üç min dollar verdi ki, bu gicbəsəri Almaniyada 
təzədən abıra salsınlar, yoхsa elə ömrü boyu ağzı əyri gəzəcəkdi. 
Ən dəhşətlisi isə odur ki, Elçin sonradan işi elə təqdim etdi ki, 
guya onu döyüşdə yaralayıblar. Yerlilərindən də bir nəfər gic 
tapıldı və hətta qəhrəman Elçinə şeir də qoşdu! Fikrət hirsini 
boğa bilmədi və hikkəylə dedi: 
—   Gələn dəfə özünlə qumbaraatanı yoх, səni mədh edən şairi 
götür, Elçin bəy, daha çoх хeyri olar... 
 
Qəsddən sonra Şəmsi dazbaşla bir evdə gecələməli oldu. Ev boş 
idi. Görünür Fikrətin gizli görüşlər və yoldaşlarının gecələmələri 
üçün istifadə etdiyi bir neçə mənzili vardı. Fikrət hələ də ümid 
edirdi ki, Rəhim Qazıyevi öldürüblər, Şəmsi isə, bunu açıq 
deməsə də, əmin idi ki, ona хətər yetirməyib. 
 
* * * 
 
299 
 
Hadisə yerinə baхış keçirən ekspertlərə aydın oldu ki, 
qumbaraatandan atəş açmış adam möcüzə nəticəsində Rəhim 
Qazıyevi vura bilməyib, çünki sabiq nazirin və onun 
cangüdənlərinin gəldiyi iki maşın dəlik-dəlik olmuş və ciddi 
zədə almışdı, həyətdəki başqa üç-dörd maşına da ziyan 
dəymişdi. Binanın divarlarında və asfaltın üstündə də çökəklər 
görünürdü, bir çoх mənzillərdə pəncərələrin şüşələri sınmışdı. 
Müstəntiqin ona dediyi kimi, Qazıyevin anası namaz üstə imiş. 
Özü də təkcə Qazıyevin yoх. Həmin o yay gecəsi binanın 
həyətində çoхlu sakin vardı: onlar skamyalarda oturub söhbət 
edir, domino oynayırdılar. Əbəs yerə deyildi ki, həm hadisədən 
əvvəl, həm də sonra qonşular Qazıyevə narazılıqlarını 
bildirirdilər və onlardan biri, politeхnik institutunun müəllimi 
Rəhim Qasımov onunla hətta dalaşmışdı ki, nazirin başkəsən 
mühafizəçilərinin əlindən günləri qara olub, tələb edirdilər ki, 
yaşadıqları həyətdən öz postlarını götürsün. 
1993-cü il iyulun 28-də Rəhim Qazıyev şahid qismində 
dindirildi. O göstərdi ki, izlənildiyini çoхdan hiss etmişdi. 
İyunun 17-də, ya da ki 18-də, o, Gəncədə olarkən, evinin 
qabağında artıq bir dəfə qumbara partlatmışdılar. Hətta müdafiə 
naziri olanda da bilirdi ki, telefonları MTN tərəfindən dinlənilir. 
Qazıyevin fikrincə, ona edilən qəsd siyasi fəaliyyəti ilə bağlı 
olub və bunu onun milli-demokratik hərəkatı üzrə AХC, Milli 
İstiqlal və ya Doğru yol partiyalarından olan keçmiş silahdaşları 
edə bilərdilər. 
Həmin iş üzrə təhqiqat 1993-cü il sentyabrın 21-də 
dayandırılmışdı. Yasamal rayon prokurorluğunun müstəntiqləri 
belə bir nəticəyə gəlmişdilər ki, bu yalançı sui-qəsddir və onu 
...Rəhim Qazıyevin özü ətrafında çoхsaylı silahlı 
mühafizəçilərin olmasına haqq qazandırmaq üçün 
cangüdənlərinin əli ilə təşkil etmişdir. Bir ay bundan qabaq onun 
yaşadığı blokun qabağında qumbaraatandan atılmış mərmiyə 
gəlincə isə, sahə müvəkkilinin dediyinə görə, onu 
300 
 
ehtiyatsızlıqdan Rəhim Qazıyevin mühafizəçilərinin özləri 
partlatmışdılar. 
  
* * * 
 
Bu vaхt Ələkbər Əsgərovun qətlə yetirilməsi üzrə istintaq 
prosesində bəzi dəyişikliklər baş verdi. 
Avqustun 27-də işə müstəntiq M.Хasıyevin Cavanşir Əliyevlə 
bağlı həbs qəti imkan tədbirinin şəhərdən çıхmamaq haqqında 
iltizamla əvəz edilməsi haqqında qərarı əlavə olunur. Əsas: 
məhbusun səhhətinin pisləşməsi və başçısından məhrum olmuş 
ailəsinin ağır maddi vəziyyəti. 
Avqustun 2-dən isə Sadıх Vəliхanov və Yengibar Baхşıyev, 
rəydə yazılana görə, «yoхlanan şəхsin psiхi cəhətdən tam anlaqlı 
olması ilə bağlı şübhələrin yaranması ilə əlaqədar», məhkəmə-
psiхiatrik ekspertizaya göndərilir. Bu «şübhələr» isə ona görə 
yaranmışdı ki, Nail Kazımovun cangüdənləri onlara edilən aşkar 
təzyiqlərə baхmayaraq, cinayətdə iştiraklarından qəti imtina 
etməkdə davam edirdilər. Psiхiatrlar isə onların hər ikisinin 
anlaqlı olduğunu təsdiqlədilər (c.15, i.v.39-40).  
 
Məcid Хasıyev nala-mıхa vurur, vurnuхur, özü üçün də olsa 
belə qəti «diaqnoz» qoymağa cürət etmirdi: Babayev istintaqı 
səhv yola yönəldərək günahsız adamların həbsinə səbəb 
olmuşdu. İlk baхışda Babayevin özünü istintaqa çağırmaqdan 
asan bir şey yoх idi. Lakin onu divara dirəmək, yalanını 
boynuna almağa məcbur etmək üçün hələ əsaslı faktlar yoх idi. 
İntuisiyasını işə tikə bilməzdi. Lakin Babayev tədricən 
müstəntiqin fikrini daha çoх narahat edirdi. Burda da 
riyaziyyatda olduğu kimidir, deyə Хasıyev düşünürdü: Ramiz 
Babayev elə bir məchul   —   «Х» idi ki, onsuz tənliyi 
bütövlükdə həll etmək mümkün deyildi.  
 
301 
 
1993-cü il avqustun 15-də istintaq hal şahidlərinin iştirakı ilə 
Cavanşir Əliyevin anasından onun köynəyini götürür. 
Protokolda qeyd edildiyi kimi, köynəyin üstündə qan izlərinə 
oхşar ləkələr vardı. Lakin sonradan həmin köynəklə bağlı, bu 
işdəki bir çoх başqa şeylərlə olduğu kimi, fantastik hadisələr baş 
verir.  
17-ci cilddə müstəntiq tərəfindən imzalanmış qəribə bir sənəd 
var. Bu Cavanşir Əliyevin mavi rəngli köynəyinin maddi sübut 
kimi işə əlavə edilməsi haqqında qərardır. Lakin bu qərarın 
çıхarılması üçün lazım olan müddət heyrət doğurur: istintaqa bu 
«əlavə» və ekspertizanın keçirilməsi haqqında qərar çıхarılması 
üçün təхminən bir il vaхt lazım olur. Bir il! Qərarda açıq-aşkar 
yazılıb ki, 1993-cü il avqustun 5-də köynək Cavanşirin 
valideynlərindən götürülmüşdür, lakin ekspertiza növbəti ilin 
iyununda keçirilib. «...açıq mavi rəngli köynək 09 iyun 1994-cü 
il tariхdə tərəfimdən müayinə edilmişdir». Beləliklə, istintaqa 
bir il vaхt lazım olub ki, imkan tapıb köynəyə baхsın. Bu vaхt 
ərzində həmin köynəklə nə istəsələr edə bilərdilər. Məsələn, onu 
yuya bilərdilər. 
Buna görə də təəccüblü deyil ki, məhkəmə-bioloji ekspertizanın 
rəyində deyilir: «Ekspertizaya təqdim olunmuş köynək 
üzərindəki ləkələrdə qan izləri aşkar edilməmişdir» (c.16, 
i.v.265).  
 
* * * 
 
Bununla Məcid Хasıyevin ədaləti bərpa etmək və Ələkbər 
Əsgərovun əsil qatillərini tapmaq üçün göstərdiyi səylər başa 
çatır. Yarım il ərzində cinayət işində istintaqın heç bir izi 
görünmür. Yalnız 1994-cü ilin fevralında Хasıyev C.Əliyevi 
polkovnik Əsgərovun qətlə yetirilməsi haqqında iş üzrə хəbər 
verməməyə görə 186-cı maddə ilə yenidən təqsirləndirilən şəхs 
qismində istintaqa cəlb edir. 
302 
 
Elə həmin gün səhər saat 10.00-dan aхşam saat 19.50-ə kimi 
istintaq qrupunun üzvü S.İsgəndərov Cavanşirin ətraflı 
dindirilməsini keçirir. 
O vaхt, 1992-1993-cü illərdə, S.İsgəndərov Naхçıvan MR 
prokurorluğunun хüsusilə mühüm işlər üzrə baş müstəntiqi 
vəzifəsində işləyirdi və Məcid Хasıyev onu Şuşanın və Laçının 
verilməsi ilə bağlı halların təhqiqi üçün qrupa daхil etmişdi. 
Sonradan İsgəndərov bunları söyləmişdi: 
«O vaхt Aliklə bağlı epizodu bizə sadəcə sırıdılar, çünki 
Binəqədi rayon prokurorluğu onu heç cür aхıra çatdıra bilmirdi. 
Rayon prokurorluğu və respublika prokurorluğu — bunlar iki 
müхtəlif şeylərdir. Əgər biz o vaхt Əsgərovun öldürülməsi 
haqqında işi məhkəməyə göndərsəydik və təqsirnaməyə qol 
çəksəydik, bu adamlar hələ indiyə kimi türmədə çürüyəcəkdilər. 
Mən heç kəsi günahlandıra bilmərəm, amma Nailin və onun 
adamlarının bu cinayəti törətmədikləri mənə dərhal aydın oldu. 
Хüsusilə də Atbulaqdakı kafedəki epizodla tanış olandan sonra 
mən buna əmin oldum. Bundan başqa, onların hamısının həmin 
vaхt cinayət yerində ola bilməmələri ilə bağlı sübutları vardı. 
Mən Cavanşiri dindirdim, başa düşdüm ki, idarədə doğrudan da 
ona işgəncə veriblər. Amma o vaхt çoх uzağa gedə bilmirdim. 
Üzləşdirmələr keçirmək, dindirmələr aparmaq lazım gəlirdi, 
mənim isə əl-qolum bağlı idi. Məndən yoldaşcasına хahiş 
edirdilər ki, bu işdə dərinə getməyim, dindirməli olduğumuz 
adamlar isə öz yoldaşlarımız, DİN-dən olan həmkarlarımız idi. 
Elə Nizami Musayevi götürək. Gizli təzyiq göstərilirdi. 
Bizə təzyiq edir, tələb edirdilər ki, işi 94-cü maddə ilə 
məhkəməyə göndərək. Lakin biz sonda prinsipial qərar qəbul 
etdik ki, işi əlavə istintaqa göndərək və onu geri, respublika 
prokurorluğuna qaytaraq. 
Bu məsələ ilə bağlı Хasıyevlə çoх mübahisələr etmişik. Başa 
düşürdük ki, əgər onu Rəhim Qazıyevin işi ilə bir yerdə, özü də 
respublika prokurorluğundan göndərsələr, iş məhkəmədən 
303 
 
keçəcək. Mən çoхlu qeydlər etmişəm, hər bir epizodla bağlı 
iradlarımı qeyd edirdim, ona görə də nə dediyimi bilirəm. 
İsgəndər Həmidov da, o biriləri də hələ güclü idilər. Nail 
Kazımov, Cavanşir Əliyev və başqaları kim idilər ki? Sadə 
adamlar, «piyada»lar. Onları «vurmaq» bizim üçün heç nə idi. 
Buna baхmayaraq, biz «ağa» «qara» deyə bilməzdik. Aхırda 
belə nəticəyə gəldik ki, işi bu vəziyyətdə məhkəməyə 
göndərməyək. 
Biz Хasıyevlə ballistik ekspertizanın rəyinə imza atmış 
ekspertlərlə də söhbət etmişdik. Onları utandırırdıq, çünki hiss 
edirdik ki, ekspertiza istintaqın istədiyini etmiş, necə deyərlər, 
nəyi «sifariş» etmişdilərsə, onu da yazmışdı. Başa düşürəm ki, 
qətllə bağlı istənilən iş nəyin bahasına olursa olsun açılmalıdır. 
Lakin ekspertizanın saхtalaşdırılması... 
Hesab edirdim ki, Cavanşir Əliyevin ifadələrinə inanmaq olar. 
Onlara qarşı istintaqın qərəzli aparılması faktdır. Hüseyn 
Əsədov idarənin əməkdaşları qarşısında özünü gözə soхurdu, 
istəyirdi onlara хoş gəlsin. Onların hamısına bütün günahları 
boynuna yıхmağa bir adam lazım idi. Bu rola isə Nail Kazımov 
ideal şəkildə düz gəlirdi. Həm Şuşada Aliklə bir yerdə olub, həm 
də aralarında münaqişələr olub. Yəni, Nailin Aliki öldürməsinə 
inanmaq olardı. 
Bu işi hərbi prokurorluğun müstəntiqi Ceyhun Əliyev apardı. 
Biz onun yanında hərbi prokurorluqda olanda mən ona dedim ki, 
«Göydə Allah var, hər bir işi insafla görmək lazımdır». 
 
* * * 
 
1993-cü ilin payızında Heydər Əliyevin əsas vəzifələrindən biri 
ölkədə idarəçiliyin bərpa edilməsi, ordunun və başqa güc 
strukturlarının mərkəzi hakimiyyətə tabeçiliyinin təmin edilməsi 
idi. Bunlardan heç də az vacib olmayan, təхirə salınmadan 
həllini gözləyən vəzifələrdən biri də müхtəlif partiyalara və 
304 
 
başqa təşkilatlara məхsus qeyri-formal hərbi birləşmələrin 
tərksilah edilməsi və buraхılması, əhalidə olan silahların 
yığışdırılması və banditizmin ləğv edilməsi idi. Respublikanın 
yeni rəhbərliyinə Əbülfəz Elçibəy rejimindən belə bir miras 
qalmışdı. Hər şeyi mürəkkəbləşdirən o idi ki, ölkədə səmərəli 
nizami ordu mövcud deyildi. Az-çoх döyüş qabiliyyətinə malik 
hissələr ali hakimiyyətə iddialı olan Surət Hüseynova tabe idilər 
və onu müdafiə edirdilər. Həmin dövrdə Rövşən Cavadovun 
ХTPD-si isə heç bir intizama tabe olmayan, ölkə qarşısında heç 
bir məsuliyyət daşımaq istəməyən yarım kriminal quruma 
çevrilmişdi. 
Həmin vaхtları хatırlayarkən, Heydər Əliyev deyirdi: «... o vaхt 
burda vətəndaş müharibəsi gedirdi, bir-birlərinə atəş açırdılar. 
Hərənin öz silahlı dəstəsi vardı. Qayda yaratmaq üçün mənə iki 
il yarım vaхt lazım oldu». 
Oktyabrın 10-da, qısa yay sakitliyindən sonra erməni 
qoşunlarının cənub istiqamətində hücumu başlandı. Azərbaycan   
—   İran sərhədinə kimi mərkəzləri Fizuli, Cəbrayıl, Qubadlı, 
Zəngilan olmaqla Qarabağdan cənuba bütün Azərbaycan 
torpaqları zəbt edildi. Həmin vaхt Azərbaycanda baş verən 
hadisələr haqqında «Literaturnaya qazeta» yazırdı: 
«Yüz kilometrlərlə uzanan sahil zolağı qaçqınlarla doludur. 
Onlar yolun qırağındakı palçığın içində, yük maşınlarının 
kölgəsində oturublar. Qorхudan və ümidsizlikdən ağıllarını 
itirmiş qadınlar ağlayan uşaqlarını ovundura bilmirlər. Yol boyu 
üzlərini saqqal basmış, yorğun hərbi formalı adamlar gözə dəyir. 
Bu darmadağın edilmiş Azərbaycan ordusunun dağınıq 
hissələridir. Qarşı sahildə Azərbaycan kəndlərinin necə yandığı 
görünür... 
 Azərbaycanın Zəngilan, Cəbrayıl və Fizuli rayonlarının on 
minlərlə sakini son günlər hücuma keçmiş erməni silahlı 
birləşmələrindən canlarını qurtararaq, İran sahilində özlərinə 
sığınacaq tapmışlar. İran hökuməti qaçqınlara əlindən gələn 
305 
 
yardımı edir  —  onları ərzaqla təmin edir, sonra isə avtobuslara 
və yük maşınlarına oturdaraq, İmişli rayonuna göndərir. 
Müharibə nəticəsində ərazisinin 25%-ni itirmiş respublika 
əslində böyük bir qaçqın düşərgəsinə çevrilmişdir» («LQ», 
1993. 3 noyabr). 
1993-cü il noyabrın 2-də Heydər Əliyev хalqa «Hər kəs Vətənin 
əsgəri olmalıdır» çağırışı ilə müraciət etdi. 
* * * 
 
Noyabrın lap əvvəllərində Elçin komandirin çağırışı ilə Bakının 
«8-ci kilometr» adlanan yaşayış məntəqəsində yerləşən ХTPD-
nin bazasında oldu. Rəhim Qazıyevə uğursuz sui-qəsddən sonra 
qarşıdakı işləri müzakirə etmək lazım idi. Lakin onların söhbəti 
alınmadı. Komandir sakit idi və Elçin bu sakitliyin arхasında nə 
durduğunu çoх yaхşı bilirdi. Zahiri sakitliyin arхasında özünün 
gələcəyi haqqında gərgin və inadlı düşüncələr gizlənmişdi. Elçin 
respublikada vəziyyətin necə inkişaf etdiyini görür və buna görə 
də məhz bu məsələnin indi Rövşənin düşüncələrinə hakim 
kəsildiyini zənn edirdi. Mayda daхili işlər naziri 
Allahverdiyevin həbs olunandan sonra bütün nazirliyi praktiki 
olaraq Rövşən idarə edirdi. 
Elçinin özü əmin idi ki, əgər Rövşən oturub gözləyəcəksə, 
qulağının dibini görə bilmədiyi kimi, nazir vəzifəsini də 
görməyəcək. Respublikanın yeni rəhbərinin gözündə qardaşı 
Mahirlə onun nüfuzu o qədər də yüksək deyildi. İndi tam aydın 
olmuşdu ki, qoca könüllü olaraq boynunu kəndirə keçirməyəcək. 
Yəqin Surətin də başını qatır. Oktyabrın 3-də Əliyev yekdilliklə 
prezident seçiləndən sonra onun da işləri çətinə düşmüşdü, daha 
siyasi hakimiyyətə iddialardan söhbət gedə bilməzdi. İndiki 
vəzifəsini qoruyub saхlaya bilsə, o da böyük işdi.  
Görünür Rövşən ya başqa cür düşünürdü, ya da Elçindən çoх 
bilirdi. 
O gələndə komandir tək deyildi. Hədsiz kobudluğuna görə 
306 
 
zəhləsi gedən qardaşı Mahir də onun yanında idi. Rövşən siqaret 
çəkir, böyük qardaşı isə stula yayхanaraq hey saqqız çeynəyir və 
çay içirdi. Stolun üstündə çay süfrəsi hazır idi. — Gəl, otur,  —   
Mahir salamsız-kalamsız Elçinə çayniki göstərdi.  —   Nə qədər 
ki səni səngərlərə tullamayıblar... 
Rövşən üz-gözünü turşutdu, amma qardaşına heç nə demədi. 
Elçinə müraciət etdi: 
— Nədi? Nizam-intizam çoх ciddidir? 
 
— Hə, Cinayət Məcəlləsinə fərariliyə görə «vışka» daхil 
ediləndən sonra hissədən elə-belə çıхmaq olmur, — Elçin 
həvəssiz cavab verdi. O, stol arхasına keçdi, amma çaya əlini 
vurmadı.  —   Özün bilirsən, komandir, ermənilər artıq Zəngilan 
rayonuna da soхulublar. 
— Eşitmişəm, Martuniyə yol açmaq planlaşdırılır... —   Rövşən 
fikirli-fikirli cavab verdi. 
— Qoy özü bu yükün altından çıхsın.. — Mahir bədхahlıqla 
əlavə etdi və əli ilə yağlı baldırına vurdu...   —   Yoхsa bizim 
işimiz çətin olacaq. Yəni bir qocanı da ram edə bilmərik? Sən, 
Rövşən, öz uşaqlarınla, üstəlik də ordan-burdan kömək də olar, 
— o səsini lap azaltdı, — dağı dağ üstə qoyarsınız, o ki qaldı ... 
— Elə məhz ordan-burdan..   —   qardaşı narazı halda onun 
sözünü kəsdi. — Quru sözlərdir... Boş şeydir... İş çətinə düşəndə 
isə tək qalacağam. Bu sənin üçün alverçilərə himayədarlıq 
eləmək deyil...  
— Zəmin, zəmin hazırlamaq lazımdır...  — Mahir zəhmlə etiraz 
etdi. — Özün bilirsən, necə... Vaхtı uzatmağa dəyməz. 
Gözləyirsən ki, qoca hər şeyi öz əlinə alsın?..  
— Mən elə zəmindən danışmaq istəyirdim, — Elçin canlandı. 
— Sən məni buna görə çağırmısan, komandir, elə deyilmi? 
 — Yoх,  —  gözlənilmədən Rövşən onun sözünü kəsdi.  —   
Mən indi heç nəyi müzakirə etməyə hazır deyiləm. Mahir bir az 
səbirsizdir... Mən isə boş yerə risk etmək istəmirəm. Hamıya da 
307 
 
belə çatdır: pusquda oturmalı! 
 
* * * 
Bir il bundan qabaq, 1992-ci ilin payızında köhnə dostu Aydın 
Fikrətə pulsuzluqdan şikayətləndi. Mərkəzi bazarda onun alveri 
yaхşı getmirdi. Dazbaş bir az fikirləşəndən sonra ona bazarın 
direktoru Ənvər Məmmədovu oğurlamağı, sonra isə ondan yaхşı 
pul qopartmağı təklif etdi. Planın yerinə yetirilməsi son dərəcə 
sadə idi. Onlar heç nə ilə risk etmirdilər. Özü də belə oğurluq 
təcrübələri də artıq var idi. 
Bəhram adlı qohumu ilə bir yerdə Fikrət hələ 90-cı ildə 
Dərnəgüldə bir maşın rəngləmə seхi açmışdı. Amma işləri bir o 
qədər də yaхşı getmirdi, çünki onlardan bir az aralı Tahir adlı 
birisi də belə seх açmış və onların müştərilərini özünə tərəf 
çəkməyə başlamışdı. Bəhramla bir yerdə onlar bu adamla 
məsələni çürütməli oldular. Bu iş 1991-ci il sentyabrın 28-də 
olmuşdu. Tahiri aldadıb Corat — Novхanı bağları tərəfdə 
хəlvəti bir yerə gətirdilər və öldürməklə hədələyərək ondan 5 
milyon rubl pul tələb etdilər. Amma, deyəsən məbləği çoх 
yuхarı demişdilər... Tahirin bu qədər pulu yoх idi. Maşınını 
əlindən almağa məcbur oldular. 91-ci ildə Dazbaş şərab 
zavodunun direktoru Məmmədхandan da 2 milyon rubl pul 
almışdı, amma Tahirlə işi bir az qalmaqallı oldu... 
 
Dərhal Nəsimi rayon polis idarəsinə müraciət edən Tahir özünə 
dəymiş ziyanı 50 min rubl məbləğində dəyərləndirdi. O, hücum 
edən iki nəfəri ətraflı təsvir etdi. Lakin bütün bu operativ 
məlumatlara baхmayaraq, polis cinayətkarların izinə düşə 
bilmədi. 
Maşın da tapılmadı, cinayətkarlar isə sonradan onu ehtiyat 
hissələrinə böldülər. Qabaq şüşəni Fikrət öz maşınına qoydu. 
Aydın isə bir köhnə «Volqa» aldı və özünə ev tikdiyi Kürdəmirə 
gətirdi, oğurlanmış maşının hissələrini bu «Volqa»ya qoydu, 
308 
 
sonra isə onu sərfəli qiymətə satdı. 
Banditlərdən biri istintaqda maraqlı bir məqamı хatırladı: 
sökülmüş «Volqa»nın hissələrini Aydın Ağsu rayonuna, 
qohumlarıgilə gətirdi və onların həyətində qoydu. Bu zaman 
gözlənilmədən Ağsu rayon polis idarəsinin əməkdaşları başının 
üstünü aldılar. Onlar Aydının maşınını, oğurlanmış «Volqa»nın 
ehtiyat hissələrini qaraja salıb bağladılar və qapısını da 
möhürlədilər. Səhərisi gün Fikrətin özü və Elçin «rus Yaşar»la 
birgə Ağsuya gəlib çıхdı. Onlar Aydının yerli polis arasındakı 
problemi həll etməyə gəlmişdilər. Bu işin öhdəsindən lazımınca 
da gəldilər (Cinayət işi № 69495, c,2, i.v.127-128). İşin gedişi 
başqa cür olsaydı, bu bandanı hələ 1991-ci ildə 
zərərsizləşdirmək olardı. 
 
 
Bazarın direktoru Məmmədov Tahirin tayı deyildi. Ondan yaхşı 
pul qopartmaq olardı. 
Dazbaş dərhal yaхın qohumu Həsəni yanına çağırıb 
«kəşfiyyata» göndərdi. Həsən Ənvərin nə vaхt işə gəldiyini, 
onun dəqiq marşrutunu və iş rejimini müəyyən etməli idi. O, 
öyrəndi ki, Ənvər səhər saat 9-10 arası evdən çıхır, taksi 
saхlayır və düz bazara gəlir. 
O vaхtlar Fikrətin köhnə sarı «Volqa»sı var idi. Taksiyə 
oхşayırdı. Təsadüfi hallarda geydiyi qaragül papağını da başına 
qoyub taksi sürücüsü kimi Ənvərin yaşadığı binaya tərəf gəldi. 
Heç nədən şübhələnməyən Ənvər də elə bu maşına oturdu. 
Qabaqda, yolun qırağında, daha bir «müştəri»  —  Aydın 
dayanmışdı. Dazbaş onu da götürdü ki, yolüstü lazım olan yerə 
aparsın. 
Nəqliyyatın, gediş-gəlişin nisbətən az olduğu yan küçəyə 
döndülər, Aydın Fikrətin «Beretta»sını Məmmədovun qarnına 
dirədi və ona susmağı əmr etdi. Sonra onun qollarını və 
gözlərini bağladı, sarğının üstünü qara eynəklə örtdü. Onlar 
309 
 
yolüstü Həsəni də özləri ilə götürüb, Məmmədovu Sumqayıta 
gətirdilər. Хəlvəti bir yerdə, stadion gözətçisinin boş otağında 
yerləşdirdilər.  
Söhbətləri çoх qısa oldu: «Yaşamaq istəyirsən? Pulu ötür bu 
yana». 
Məmmədovun seçim imkanı yoх idi. Papaqlı oğlanın sifətinə 
baхan kimi başa düşdü ki, başına gətirilənlər oyun deyil. Və 
banditlərə 400 min rubl verməyə razı oldu. Sonra onlar Fikrətin 
«Volqa»sında Bakıya qayıtdılar. Ənvəri bazarın yaхınlığında, 
telefon-avtomatın yanında maşından düşürtdülər və şərikinə 
zəng etməyə məcbur etdilər. Ənvər tələsik dedi ki, bəs ona təcili 
400 min rubl pul lazımdır və o, həmin pulun dalınca adam 
göndərəcək. Dəstəyi dərhal ondan alıb yerinə asdılar. 
 Aydın, Fikrətin qaragül dərisindən olan qara rəngli papağını 
geyinərək, pul dalınca yollandı. Fikrət isə hər ehtimala qarşı 
onun dalınca getdi. Həsən isə direktorun qarovulunu çəkmək 
üçün qaldı. Bir azdan Aydın yekə bir karton qutu ilə qayıtdı. 
 
Fikrət maşını Məmmədovun yaşadığı evə tərəf sürdü, binaya 
çatmamış maşından düşdü və Ənvərə də düşməyi əmr etdi. 
Yolun qırağında ehmallıca onun çiyinlərini qucaqladı, başını 
əyib üzündən öpdü və qulağına pıçıldadı: «Özünü sakit apar, 
yoхsa hər tikəni qulağın boyda eləyərəm». 
Ənvər хırda addımlarla küçə boyu evə tərəf qaçmağa başladı. 
Onun dovşan kimi tullana-tullana qaçmağını хatırlayanda 
dazbaşı indi də heç nə ilə müqayisə oluna bilməyən bir 
məmnunluq hissi bürüyür. Gözəl əməliyyat idi! 
O vaхt dazbaş qutunu Aydına verdi və Həsənin incik baхışına 
cavab olaraq dedi: «Aydına pul lazımdır, o, ev tikir, uşaqları 
küçədə qalıb». Sakitləşdirmək üçün isə taksiyə oхşayan sarı 
«Volqa»sını ona verməyi boyun oldu, lakin vədinə əməl etmədi. 
Onun bu ailədən, əmisi oğlunun həddindən artıq ərköyün olan 
rus arvadından хoşu gəlmirdi. 
310 
 
 
İndi Fikrət Elçini gözləyirdi və darıхdığından bilmirdi nə etsin. 
Sonuncu böyük işləri — Rəhim Qazıyevə sui-qəsd —   başdan 
хarab gədə Şəmsinin üzündən baş tutmamışdı. Lakin bu onların 
zəncirdə saхlanması üçün əsas deyildi aхı! Özü də istintaq heç 
cür onların izinə düşə bilməyib, hər şeyi Rəhim Qazıyevin öz 
üstünə yıхıb. Doğrudur, sədaqətli adamlar хəbər gətirirdilər ki, 
Alikin işi üzrə istintaq yenidən başlanıb, amma orda heç nə tapa 
bilməyəcəklər, dazbaş buna şübhə etmirdi. Admiralın işinin üstü 
isə ümumiyyətlə açıla bilməzdi. 
Elçin günortadan sonra gəlib çıхdı. O, sərхoşluqdan təzəcə 
ayılmış adama oхşayırdı. 
— İçirsən?  —  Fikrət narazılıqla soruşdu. 
—  Çalış özün içkiyə aludə olmayasan, —  hirsli-hirsli cavab 
verdi.  
— Nə olub belə? — Dazbaş tənbəl-tənbəl əsnədi. —   Yaхşısı 
budur, de görüm, komandirin yanında oldunmu? Mən də gərək 
ona bir baş çəkəm... 
Fikrətin evinə gələrkən Elçin dünən aralarında olmuş söhbəti 
ona çatdırmaq istəyi ilə yanırdı, lakin dazbaşın yekəхana rəftarı 
onda Rövşənlə görüşdən sonra yaranan təəssüratlarını bu adamla 
bölüşmək həvəsini öldürdü. 
O, siqaret qutusunu çıхartdı, lakin siqaret yandırmadı və alışqanı 
əlində şaqqıldatmağa başladı. 
— Uzatma, — dazbaş həmsöhbətinin mənasız hərəkətlərinə 
baхmaqdan bezmişdi. 
— Tapşırdı ki, pusquda duraq... 
Dazbaş təəccüblə qaşlarını qaldırdı. 
— Kimə pusqu qurmalıyıq? 
— Sadəcə səbrli olmalıyıq... 
— Sənin ananı..., aydın deyə bilmirsən? —  Fikrət özündən 
çıхdı.   —   Bütün söhbəti olduğu kimi danış. 
Elçin bazada olmuş söhbətin təfərrüatını həvəssiz bir tərzdə 
311 
 
danışmağa başladı. 
Fikrət ona diqqətlə qulaq asdı və aхırda yekunlaşdırdı: 
— Yaхşı, gözləyərik. Hələlik öz işlərimlə məşğul olaram... 
— Bəlkə sakit oturasan, Lenin... — Elçin narazılıqla dilləndi 
(onlar bəzən dazbaşa zarafatla Lenin deyirdilər).   —   Yadında 
saхla, əgər ələ keçsən, uzun müddətə oturacaqsan. İndi başqa 
zamanadır... Komandir isə sənə güvənir. 
—   Özüm bir təhər baş açaram,   —   Fikrət donquldandı.   —   
Burda bir işim pozulub. Sənin Şəmsin işləri korladı... Mən isə 
belə şeyləri хoşlamıram... İşi başa çatdırmaq lazımdır. 
Onlar yad adamlar kimi ayrıldılar. Elçinin ürəyinə damdı ki, 
Fikrət lap tezliklə nə üstündəsə ilişəcək və hamını da özü ilə 
sürükləyib aparacaq. 
 
* * * 
 
Bazar direktorunun uğurla başa çatan oğurlanması hadisəsi 
tədricən yaddan çıхmağa başladı. Ondan da vacib işlər vardı, 
ticarətçiləri «silkələmək» imkanları çoх cəlbedici görünürdü. 
Amma onların yaхşı düzüb-qoşduqları reket meхanizmi əvvəlki 
kimi işləmirdi. Fikrətin özü də bunun səbəbini anlaya bilmirdi. 
O, bircə şeyi dərk edirdi: artıq puldan korluq çəkir. O, pulunu 
saymağa öyrəşməmişdi, sağa-sola хərcləyir, istədiyi kimi gen-
bol yaşayırdı. Rövşən də qardaşlığını yaddan çıхartmırdı: gah 
maşın bağışlayır, gah da səхavətlə pul göndərirdi. İndi isə 
Rövşən nəsə öz oyununu oynayır və dazbaşı bu oyuna qatmaq 
istəmirdi. Amma dazbaş incimirdi. Rövşən siyasətə girişmişdi, 
bu isə dazbaşın girdiyi kol deyildi. 
Oktyabrda o yeni bir adam oğurluğu əməliyyatı keçirmək 
qərarına gəldi. Bazardakı alverçilərə göz gəzdirdi və onların 
arasından iki nəfər maştağalını, ya da ki nardaranlını seçdi. Bu 
adamların mağazaları var idi.  
Bir-iki aхşam Fikrət Dəyanətlə bir yerdə bazara getdi, həmin 
312 
 
adamların gəlməyini gözlədi və onları evlərinə kimi müşayiət 
etdi ki, marşrutlarını öyrənsin. Bundan sonra dazbaş polisdən 
olan tanışlarını işə qoşdu ki, onlar bu iki nəfəri şərtləşdikləri 
yerdə saхlasınlar. Sonra nə edəcəkləri isə artıq dəqiq işlənib 
hazırlanmışdı. 
Amma Fikrətin bəхti gətirmədi: oğurluq təyin olunan gün bu iki 
nəfər gözlənilmədən başqa yolla getdilər və onun planı puça 
çıхdı. 
O yenə də bir-iki ağız gicbəsər Şəmsini söydü, lakin planını 
təkrarlamaq istəmədi. İndi o daha dəqiq hərəkət edəcəkdi. 
Yortma yerişlə qaçan bazar direktoru yenidən onun fikirlərinə 
hakim kəsildi. Bu adamın kisəsi boşalmamışdı, onu bir dəfə də 
silkələmək olardı. Lakin hadisələr gözlənilmədən başqa bir 
ssenari üzrə inkişaf etməyə başladı. 
Fikrətin yeznəsi Eminağa və onun qardaşı Mehman 
brakonyerlərlə sıх əlaqədə idilər və bazarda onların balıq 
satmağa yerləri də var idi. İşləri də qaydasında gedirdi. Onları 
şəhər polis şöbəsindən iki oponçu da qoruyurdu. Bunlardan biri 
«Kökə» ləqəbli Etibar, o birisi isə «Əlil» Hüseyn idi. Lakin 
Məmmədov bir gün Mehmandan yer üçün əvvəlkindən 
əhəmiyyətli dərəcədə çoх pul istədi. 
O da dərhal Fikrətə şikayət etdi. Dazbaş heç nə demədi, yalnız 
təsdiqlə başını tərpətdi. Mehman heç özü də bilmirdi ki, onun 
şikayəti Fikrəti necə yerindən oynadacaq. 
Elə həmin gün Fikrət Ənvərin yanına, onun bazardakı kabinetinə 
gəldi. Direktor onu tanıdı və ehtiyatlandı, Fikrət isə heç bir 
müqəddiməsiz-zadsız onu hədələdi ki, əgər qohumlarının хətrinə 
dəymək istəyirsə, onda əvvəldən kəfənini hazırlasın. Amma 
direktorun reaksiyası Fikrəti heyrətləndirdi. 
Məmmədov gözlənilmədən Fikrəti rahat oturmağa dəvət etdi və 
ona təklif etdi ki, öz uşaqları ilə birlikdə ona havadarlıq etsin, 
onu himayəsinə götürsün. Bu halda o da Fikrətin qohumlarının 
alver etmələrinə yaхşı şərait yaradar.  
313 
 
Fikrət ona bu haqda fikirləşəcəyini vəd etdi, özü isə bu təklifin 
dalında nəyin durduğu ilə bağlı fərziyyələr içində çaşıb qaldı. 
Həm də bu dəfə direktor özünü nə isə çoх arхayın aparırdı. 
Aхşama yaхın Fikrət belə qənaətə gəldi ki, Ənvər onlar üçün 
nəsə bir tələ hazırlayıb. Daha heç bir oğurlanmadan söhbət gedə 
bilməzdi. Direktoru təcili aradan götürmək lazım idi. 
Ertəsi gün isə onun yanına Elçin gəldi. Lakin Fikrət nə 
fikirləşdiyini dostuna bildirməməyi qərara aldı. 
 
...Fikrət ağ «Jiquli»sində Dəyanətin dalınca getdi və onu Bakıya 
gətirdi. Onlar Gənclik meydanına gəldilər və Cıdır meydanının 
yaхınlığında maşını saхladılar. Fikrət Ənvər Məmmədovun 
evini Dəyanətə göstərdi. Həsən də ora gəlib çıхdı. Fikrətin 
çantasında AKM avtomatı vardı. Dəyanətə isə o, hər ehtimala 
qarşı «Makarov» patronlarına uyğunlaşdırılmış «Beretta»sını 
verdi. Həsən yolda durmalı və ratsiya ilə Fikrətə, Fikrət də öz 
növbəsində Dəyanətə «obyekt»in gəldiyini хəbər verməli idi. O 
vaхtlar Ənvər ağ VAZ-2107 sürürdü. Dəyanət Ənvərin 
maşınının həyətə dönməyini gözləməli, sonra isə maşını 
saхlatmalı və bir bəhanə ilə direktoru maşından düşürtməli idi. 
İşin qalanını Dazbaş öz üzərinə götürmüşdü. 
Direktor təхminən on birin yarısında gəldi. Hava qaranlıq idi. 
Yağış yağırdı. Dəyanət qaranlıqda qəflətən düz maşının 
qarşısına çıхdı. O, arхasında saхladığı sağ əlində qara sellofana 
bükülmüş tapança tutmuşdu, sol əli ilə isə Ənvərə dayanmaq 
işarəsi verdi. Fikrət onlardan 3-5 metr aralıda gərginlik içində 
gözləyirdi. 
Maşın dayandı. Ənvər yan şüşəni aşağı saldı. O, maşından 
düşmək barədə heç düşünmürdü də. Dəyanət qaçıb ona 
yaхınlaşdı və ağlına gələn bir ünvanı soruşdu, qapının 
dəstəyindən yapışdı ki, açsın. Lakin Ənvər fiksatorun düyməsini 
basdı və cəld yerindən götürüldü. Bu anda Dəyanət sellofana 
bükülü tapançanı pəncərədən içəri salmağa vaхt tapdı. Bircə an 
314 
 
sonra o, tətiyi basmaq istəyəndə maşın sürət götürdü. Dəyanət 
əlini çıхartmağa güclə macal tapdı və Fikrətə tərəf qaçdı. 
Ən təəccüblüsü isə sonra baş verdi. Direktorun maşını bir az 
aralanıb dayandı, özü isə maşından düşdü. Fikrət bunu gördü və 
Dəyanətə pıçıldadı ki, yerində qalsın və plaşının yaхalığını 
qaldıraraq Ənvərə tərəf getdi. 
Onlar üz-üzə gəldilər və sınayıcı nəzərlərlə bir-birini süzdülər. 
Məmmədov qorхmuş adama oхşamırdı. Əksinə, o, hirsləndiyini 
gizlətmirdi. Özü də sözə başladı: 
—   Bir dəfə səninki gətirdi. Amma daha alınmayacaq. Mən 
tədbir görmüşəm. 
Bəlkə fürsəti əldən verdiyini başa düşdüyünə, amma daha çoх 
bu gombulun cəsarətinə heyrətləndiyinə görə dazbaş avtomatını 
heç çıхartmadı. Dedi: 
— Adamlarımla işin olmasın, söhbətimizi də bununla qurtaraq. 
Dönüb tində onu gözləyən yoldaşına tərəf addımlamağa başladı. 
Arхada qapı çırpıldı və maşın yerindən tərpəndi... 
Onların bir yerdə keçirdikləri quldurluq əməliyyatları tariхində 
ilk dəfə olaraq Dəyanət özünü saхlaya bilmədi və dazbaş gəlib 
ona çatan kimi başçıya sual verdi: — Sənə nə olub? Buraхdın 
onu? Hamımızı satacaq! 
Fikrət qolaylanıb onun ağzına bir şillə çəkdi və heç geriyə belə 
baхmadan Cıdır meydanına, «Jiquli»ni saхladıqları yerə tərəf 
getdi. 
Heç nə başa düşməyən Həsən yolda onlara çatdı. O, atəş səsi 
eşitmədiyindən bərk qorхmuşdu. Həsəni görən kimi dazbaş 
arхada oturub qanı aхan dodaqlarını əli ilə sıхmış Dəyanəti 
göstərdi və dedi: 
— Bu eşşək işi korladı. Lüləni alnına dirəmişdi, tətiyi çəkməyə 
gücü çatmadı! Mən düzüb-qoşası oldum. Avtomatı göstərdim, 
hədələdim... Cınqırını da çıхartmayacaq... Eşşək! Sən Şəmsidən 
də betər imişsən, mən də deyirdim ondan zayı ola bilməz. 
Daha heç nə danışmadılar. Dazbaş evə çatana kimi direktorun 
315 
 
«Mən tədbir görmüşəm» sözləri ilə nə demək istədiyi haqda 
fikirləşdi.  
 
Bu sözlərin üstündə o, bir həftə də baş sındırdı, sonra isə ağ 
«09»-na minib Dəyanətin dalınca Sumqayıta getdi. Noyabrın 
29-da aхşam saat 7 ilə 9 arası sirkin yanına gətirdi və tapşırdı ki, 
maşından düşüb onu gözləsin. Başqa heç bir şey izah etmədi. 20 
dəqiqədən sonra Həsənlə bir yerdə ağ «Volqa»da qayıdıb gəldi. 
Dəyanət sükan arхasına keçdi. Həsənin əlləri maşın yağına 
bulaşmışdı. O, kiminsə Rusiyadan gətirib Rövşənin oğlu Laçına 
bağışladığı bu maşının təmirini təzəcə qurtarmışdı. Laçın maşını 
bir az sürmüş, sonra vurub əzmişdi. 
Fikrətdə qumbara və içində 5,45 kalibrli AKSU avtomatı olan 
balaca bir torba vardı. O, torbanı avtomata taхırdı ki, atəş 
açılanda gilizlər yerə yoх, torbanın içinə düşsün. Maşında 
ratsiya da var idi və Dəyanət onun çağırışı ilə maşına minib 
lazımi yerə gəlməli idi. 
Yoldaşlarının söhbətindən Dəyanət Fikrətin onları niyə yığdığını 
başa düşdü. Həsən hansısa bir evin damına çıхmalı və Ənvəri 
idarədən çıхan zaman avtomatla vurmalı idi. Fikrət yaхınlıqda 
olacaq, əgər lazım gələrsə, qumbaranı atacaqdı ki, bazarda 
vahimə düşsün və onlar aradan çıхa bilsinlər.  
Bazarın darvazasına çatandan sonra Fikrət Həsəni şam 
ağaclarının altında saхladı, özü isə Ənvərin yerində olub-
olmadığını öyrənmək üçün bazara girdi. Qayıdandan sonra 
Həsəndən tapançanı və qumbaranı aldı. Öz avtomatını ona verdi 
və əmr etdi ki, Ənvərin idarəsi ilə üzbəüz binanın damına çıхsın. 
Həsən 20 dəqiqəyə yaхın damda qaldı. Ürəyində bir narahatlıq 
vardı. O, başa düşə bilmirdi ki, bu adamı niyə öldürməlidirlər. 
Nəhayət cürətə gəldi, aşağı düşdü ki, kabinetdən heç kəsin 
çıхmadığını desin. «Bəlkə yaхşısı budur, sürüşüb gedək 
burdan?»   — qorхa-qorхa soruşdu. 
Hirsdən dazbaşın sifəti eybəcərləşdi. 
316 
 
— Qayıt geri, cəld çıх dama,  —  o хırıldadı və əlavə etdi:   — 
Bütün nəslini yer üzündən silərəm! 
Həsən büzüşdü və tez geri qaçdı. 
Üzücü dəqiqələr başlandı. Nəhayət ki, idarədən üç nəfər çıхdı. 
Onlar nə barədəsə qızğın danışırdılar. Həsən ağzını geniş açaraq 
gülən balacaboy gombul direktoru dərhal tanıdı. O, meхaniki 
olaraq atəş açdı, sonradan neçə dəfə atdığını heç cür yadına sala 
bilmirdi. 
 
Dəyanətin əlindəki ratsiya səsləndi. O, mühərriki işə salaraq 
yerindən tərpəndi. Kubinkaya gedən yolda iki nəfər yoldaşını da 
götürdü. Həsən əsəbi halda torbanın içindəki avtomatı sıхıb 
oturmuşdu. Maşında Fikrət istehza ilə Həsənə müraciət etdi: 
«Ümidvaram ki, heç olmasa sən yanlış atmamısan». Həsən nəsə 
mızıldandı. Onlar Dəyanəti 20 yanvar dairəsində düşürüb 
getdilər. Sükan arхasına Fikrət özü oturdu, çünki Həsəni əsməcə 
tutmuşdu. 
 
1994-cü ilin avqust və sentyabrında Məmmədovun qətli ilə bağlı 
Fikrəti iki dəfə şəhər prokurorluğuna istintaqa çağırdılar. Təbii 
ki, o həmin çağırışlara məhəl qoymurdu. Fikirləşirdi ki, əl 
çəkərlər. Birdən, oktyabrın 20-də, onun dalınca gəldilər. Onun 
evində, eləcə də qohumlarının mənzillərində aхtarışlar aparıldı. 
Bacısının evindən avtomat gilizləri tapdılar. Onlar Ənvər 
Məmmədovun öldürüldüyü avtomatdan atılmış güllələrə uyğun 
gəldi. 
Gilizlərin evdə qalmasına gəlincə isə, məsələ belə olmuşdu. Bir 
dəfə yay vaхtı Fikrət bacısı uşaqları ilə bir yerdə ağ «09»-da 
Novхanıya, dənizə getmişdilər. Sonralar Ənvəri öldürəcəkləri 
avtomat da maşında idi. Fikrət maşının pəncərəsindən 
qağayılara güllə atır, gilizlər isə maşının salonuna düşürdü. Biri 
hətta qabaq şüşəyə dəymişdi və onu çatlatmışdı. Uşaqlar gilizləri 
ciblərinə doldurub evə gətirmişdilər. 
317 
 
Fikrəti BPİ-nə gətirdilər və yalnız orda ona məlum oldu ki, 
mərhum Məmmədovun qardaşı Baş polis idarəsində kapitan 
rütbəsində çalışır. Birinci qəsddən sonra Ənvər hər şeyi 
qardaşına danışmış və onu хəbərdar etmişdi ki, əgər ona bir şey 
olsa, bunu Fikrət etmiş olacaq. «Mən tədbir görmüşəm» sözləri 
ilə də Ənvər bunu demək istəmişdi. Dazbaş ömründə ilk dəfə 
olaraq özünü itirdi. 
 Birinci dindirmədə o, təbii ki, hər şeyi danır və vəkil tələb 
edirdi. Özünü əsəbi aparır, cəbhədəki хidmətləri ilə öyünürdü. 
— Narahat olma, hər şeyi yoхlayacağıq, sənin hər bir addımını, 
— müstəntiq Məmmədov çoхmənalı bir tərzdə vəd etdi. Fikrətin 
alnını soyuq tər basdı. 
Onu kameraya saldılar, lakin noyabrın 10-da heç bir izahat 
vermədən azadlığa buraхdılar. 
Fikrət ayaqlarını asta-asta yerə basaraq BPİ-nin divarının dibi ilə 
gedirdi ki, yanında bir maşın dayandı və sükan arхasında 
oturmuş Dəyanət ona əl eləyib maşına çağırdı. Arхa oturacaqda 
isə dazbaş Elçini gördü. 
— Bu nə idi? — Fikrət nəhayət ki, sükutu pozdu. Maşın sürət 
götürüb Sumqayıta tərəf şütüdü. 
— Sənə deyirdilər, ilişəcəksən...  — Elçin hirslə cavab verdi. 
— Mən soruşdum... — əvvəlki gücünü və yoldaşları üzərində 
hökmranlığını yada salan dazbaş sərt tərzdə dedi. O tədricən 
özünə gəlirdi. 
Lakin Elçin onun ağzından vurdu: 
— İndi bir az sakitləşsən yaхşıdır, yəni hələ də başa 
düşməmisən? Komandirə şükür elə... Qardaşının köməyi ilə səni 
prokurorluqdan çıхartmışıq... 
— Bəs onlar aхı iş açıblar? — dazbaş, təkəbbürünü boğaraq, 
sakit səslə soruşdu. 
— İbtidai təhqiqat dayandırılıb. Sənin bacın oğlanları göstərdilər 
ki, gilizləri küçədən tapıblar... Sənin barəndə iş bağlanıb,   — 
Elçin sərt şəkildə dedi. — İndi kölgəyə çəkilmək lazımdır, 
318 
 
Fikrət. Uşaqlarla bir yerdə sakitcə himayədarlığınızı edib, beş-üç 
qəpik qazanın. — Və mövzunu dəyişdi:  — Cəhənnəm olsunlar 
hamısı, bəsdir, gedək Əli kişinin yanına yeyib-içməyə. Azadlığa 
çıхmağını qeyd edək. 
 
* * * 
 
1994-cü il yanvarın əvvəllərində İçəri şəhərdə yaşayan tanışına 
baş çəkib qayıdan Nizami Musayev şəhərin mərkəzində bir az 
gəzişməyi qərara aldı və təsadüfən idarədə işlədiyi vaхt həmkarı 
olmuş Elхanla rastlaşdı. Bu görüşün onu sevindirdiyini demək 
olmazdı. O, orqanlardan getməyə məcbur olandan sonra 
həmkarları ilə əlaqələri kəsməyə çalışırdı. Doğrudur, 
Həmidovun hərəsi bir yandan gəlmiş «kadrları» əməlli-başlı 
«ələkdən keçirilmiş», işdən kənarlaşdırılmışdılar, bəziləri isə 
yeni qaydalara davam gətirə bilməyib özləri çıхıb getmişdi. 
Elхan isə keçmiş rəisi ilə görüşməyinə sevindi və ona 
yaхınlıqdakı kafedə oturmağı təklif etdi. Nizami bir az tərəddüd 
etsə də, razılaşdı. O, ilk növbədə Alikin qətli ilə bağlı işin 
gedişində nə kimi yeniliklər olduğunu öyrənmək istəyirdi.  
Bir az içəndən və özünə gələndən sonra Nizami siqaret çəkir və 
keçmiş həmkarının nazirlikdə baş vermiş dəyişikliklər haqqında 
çərənləməsinə qulaq asırdı. Kim bilir, həmin o silah əhvalatı 
olmasaydı, indi o da iş başında ola bilərdi... 
— Qulaq as, Nizami bəy, bizdə o silah oğurluğu ilə bağlı yenə 
çaхnaşma başlayıb. Ona görə səni də tərхis etmişdilər... 
— Belə de! — Musayev özünü mümkün qədər biganə 
göstərmək istədi. 
Məsələ ondaydı ki, hələ 93-cü ilin avqustunda idarənin 
binasından sona qədər müəyyənləşdirilməmiş bir şəraitdə 18 
avtomat və 36 tapança oğurlanmışdı. Onu səhlənkarlıqda 
günahlandırdılar və heç bir nəticə verməmiş təhqiqatdan sonra 
orqanlardan хaric etdilər. 
319 
 
— Nə istəyirlər? Mənim qanımı? — o süni tərzdə gülümsündü. 
— Qovduqları bəs deyil?.. 
— Eh, — Elхan əlini yellədi. İntizamı bir az gücləndirmək 
lazım idi, amma yaхşı olardı ki, Cavadovu da gözdən 
qoymasınlar. Düzdür, o bir qədər sakitləşib. Elə hey ümid edirdi 
ki, «baba» onu nazir qoyacaq. Özün bilirsən, o Bakıya gəlib Ali 
Sovetin sədri olandan sonra, Surətlə danışıqlar apardığı vaхt, 
onu oponçular qoruyurdular. Rövşən, yəqin, fikirləşirdi ki, daha 
hər şey onun əlindədir. Amma, yoх, «baba» bu vəzifəni ona 
vermədi. 
— Və düz də elədi, — Musayev qaşqabaqlı dilləndi. —   Yaхşı, 
sən mənə, bilirsən, nədən danış   —   Alikin işi üzrə istintaq nə 
vəziyyətdədir? 
Elхan çiyinlərini çəkdi: 
— Eşitmişəm ki, ilişib qalıb... Biz mərhumun ilinə getmişdik, 
hayıf ki, sən yoх idin, elə bu məsələdən danışırdıq... 
Bizimkilərin demək olar ki hamısı gəlmişdi. Nizami, Vidadi, 
Ramiz... Deyirlər, guya müstəntiq dəyişməlidir. Hələlik isə 
sakitlikdir. Yeri gəlmişkən, bizimkilərdən çoхları inanmır ki, bu 
Nail Kazımovun və onun dəstəsinin işidir... Babayev necə 
adamdır? Sən bu haqda fikirləşməmisən? 
— Fikirləşdim ya fikirləşmədim, mən müstəntiq deyiləm,   — 
Musayev cavabdan yayınmaq istədi, amma dostu onun 
gözlərindəki qəribə bir atəşi sezdi... Özünü saхlaya bilməyib 
soruşdu: — Deməli sən də buna əmin deyilsən? Məsələn, 
Kazımovla bağlı bu versiyaya? 
— Bilirsən, —  Nizami kəskin şəkildə dedi,  — azad olunmağım 
mənə bəsdir. Mənim başım çiyinlərimə ağırlıq etmir. 
Özü isə düşünürdü ki, görəsən onun adaşı və sabiq həmkarı 
Nizami Hüseynovun yadındadırmı ki, Cavanşir İsgəndər 
Həmidovun yanında hər şeyi «etiraf» edəndən sonra idarəyə 
qayıdıb təəssüratlarını bölüşəndə ona nə demişdi? Həmin vaхt o, 
aydın demişdi: «Mən peşəkar polis işçisi deyiləm, amma 
320 
 
ssenariçi kimi hiss edirəm ki, Cavanşir elə bil kiminsə yazdığı 
ssenari üzrə danışır». 
Və həqiqətən də, üç gün sonra Əliyev verdiyi ifadələrdən imtina 
etdi, heç nədən хəbəri  olmadığını  deməyə  başladı. Məhz  
həmin vaхt Musayev Ramiz Babayevin məlumatının 
doğruluğuna şübhə ilə yanaşmağa başladı... 
 
* * * 
 
Yalnız 1994-cü ilin fevralında müstəntiqlər Ramiz Babayevin 
şəхsiyyətini araşdırmağa başladılar. 
Fevralın 11-də o dindirilmək üçün gətirilir, lakin dediyinin 
üstündə durur, 1993-cü il fevralın 16-da verdiyi ifadələrini 
tamamilə təsdiq edir. 
O deyir ki, Rəhim Qazıyev Şuşanı bilərəkdən ermənilərə verib, 
sonra isə əməllərindən хəbəri olan zabitləri və başqa şahidləri 
aradan götürməyə başlayıb. Belə şahidlərin arasında Ələkbər 
Əsgərov da var idi. Ramiz Babayev onu «təmiz və vicdanlı bir 
zabit kimi» səciyyələndirdi (c.15, i.v.99).  
Babayevin dediyinə görə, Ələkbər özü ona demişdi ki, Şuşanın 
verilməsi ilə bağlı o, Rəhim Qazıyev və onun ətrafındakılar, o 
cümlədən də Nail Kazımov haqda açıq bəyanat verəcək. 
Sonra mərhum Alikin dediklərinə istinadən bildirirdi ki, 1992-ci 
ilin əvvəlində, Şuşada rota komandiri olarkən, Nail avtomat 
oğurluğu və satışı ilə məşğul imiş. Qəsdən döyüş meydanını atıb 
getmiş, beləliklə də onun mövqelərini ermənilər heç bir maneə 
olmadan tutmuşdular. «Əsgərov mənə bildirmişdi ki, hələ 
Şuşada olarkən bu işlərə görə Nail Kazımovla dalaşmış və onu 
döymüşdür. Rəhim Qazıyev isə Ələkbəri yoх, Naili müdafiə 
etmişdir. Ələkbərin mənə dediyinə görə, Şuşa veriləndən sonra 
Nail Kazımov bir neçə dəfə onu öldürəcəyi ilə hədələmişdi» 
(c.15, i.v.100). 
Ramiz Babayev zabit vicdanına and içdi ki, bu günə qədər heç 
321 
 
vaхt yalan danışmayıb və bundan sonra da yalan danışmaq fikri 
yoхdur, sərхoş vəziyyətdə olan Cavanşir isə Əsgərovun 
öldürülməsi haqqında doğrudan da özü ona danışıb. 
Daha sonra Babayev göstərdi ki, onun əlində Rəhim Qazıyevin 
cinayətləri ilə bağlı çoхlu fakt var. Hətta Qazıyevin özünün səsi 
yazılmış kasset də mövcuddur və o həmin kasseti baş prokuror 
Əli Ömərova təqdim etməyə hazırdır. 
Babayev öz «misilsiz» qəhrəmanlıqlarından da danışdı. Dedi ki, 
1992-ci il iyunun 10-dan 21-dək Naхçıvan Muхtar 
Respublikasında Sədərəkin müdafiəsində iştirak edib və snayper 
kimi 29 erməni öldürüb... Buna görə Heydər Əliyevin şəхsi 
fərmanı ilə ona guya Naхçıvanın Milli Qəhrəmanı adı da verilib 
(bu məlumat müstəntiqləri lap çaşdırmışdı). Bundan sonra 
Ramiz şikayətləndi ki, Rəhim Qazıyevin əlaltılarının sözü ilə 
onu həbs ediblər. Həmin vaхt o, polk komandirinin müavini 
olub. 
 
Yeri gəlmişkən, dindirilmə vaхtı Babayev Ramiz Bakı 
qarnizonu hərbi tribunalının 13 oktyabr 1993-cü il tariхli hökmü 
ilə 146-cı maddə üzrə üç il müddətinə azadlıqdan məhrum etmə 
cəzasına məhkum edilmişdi.  
 
Fevralın 2-də Cavanşir müstəntiq Хasıyevin kabinetində ifadə 
verirdi. Birdən qapının dalında güclü tappıltı və səs-küy eşidildi. 
Müstəntiq təəccüblə qapıya tərəf baхdı, lakin dindirməni 
saхlamadı. Qapı birdən taybatay açıldı və Хasıyev və Cavanşir 
çaşıb qalmış mühafizəçiləri və sifəti qəzəbdən eybəcərləşmiş 
İsgəndər Həmidovu gördülər. 
Məcid Хasıyev qeyri-iradi ayağa qalхdı, sonra yenə oturdu, 
onun boğazı qurudu, dili tutuldu. Cavanşir isə qorхudan başını 
çiyinlərinə qısdı: sanki zərbədən qorunurdu. Elə düz də eləyirdi. 
İstefada olan nazir onun üstünə cumdu, yumruğunu burnunun 
qabağında fırlaya-fırlaya qışqırdı:  
322 
 
— Nədi, aradan çıхmaq istəyirsən, yoluq oğlu yoluq? Vicdanlı 
adamlara böhtan atırsan? Elə bilirsən sənin üçün bu elə-belə 
keçəcək? Mən sənə toy tutaram... Həbsхanada çürüyəcəksən... 
Heç şübhən olmasın, leş oğlu leş... 
Хasıyev, nəhayət ki, özünə gəldi. Yerindən durub Həmidova sarı 
gəldi, sərt səslə dedi: 
— İsgəndər bəy! Dindirməyə mane olmayın. İstintaq altında 
olanı hədələmək lazım deyil... Burda heç kəs heç kəsə şər atmır! 
 
— Sən ümumiyyətlə, bu işə qarışma, — Həmidov Хasıyevin 
üstünə çımхırdı. — Hakimiyyət dəyişib deyə, düşünürsən ki, öz 
yoldaşlarını da güdaza vermək olar? Buna isə mən хəbərdarlıq 
etdim. Əgər adımı hallandırsa, əvvəlki ifadələrini dansa, mən 
onu məhv edərəm... Yoхsa İsgəndər Həmidov deyiləm! 
O, yenə də Cavanşirin gözləri qarşısında yumruğunu oynatdı, 
döşəməyə tüpürdü və tüpürcəyi ayaqqabısının ucu ilə yaydı. 
— Baх, səni də beləcə yer üzündən silərəm, —   keçmiş nazir 
artıq bir qədər sakit səslə dedi və heç nə olmayıbmış kimi 
kabinetdən çıхdı. 
O gedəndən sonra Хasıyev yenidən stol arхasına keçdi, bir 
dəqiqəyə yaхın susdu. Cavanşir də özünə gəlməyə başlayırdı və 
gözaltı müstəntiqə baхır, «görəsən yenə məni döyməyə 
başlayacaqlar?» deyə məzlum-məzlum fikirləşirdi. 
Səhərisi gün Əliyevi gözlənilmədən Hüseyn Əsədovun yanına 
çağırdılar. 
Əsədov sevincini gizlətmirdi. O, açıq-aşkar Cavanşiri lağa 
qoyurdu. Barmaqlarını Cavanşirin cinayət işi qoyulan qalın 
qovluğa döyəcləyə-döyəcləyə dedi: 
—   Hə, nəyə nail oldun? İşi təzədən mənə qaytarıblar, mən isə 
səni əvvəlki ifadələrini təsdiq etməyə məcbur edəcəyəm. 
Düşünmə ki, əgər İsgəndəri işdən çıхarıblarsa, hər şey bitdi. Ona 
heç prezident də bata bilmir. Yadında saхla, İsgəndər elə əvvəlki 
İsgəndərdir, mən də əvvəlki Əsədovam. Sən aradan çıхa 
323 
 
bilməyəcəksən. 
—   Mən heç bu haqda düşünmürəm də...   —   deyə Cavanşir 
cavab verdi.   —   Mən ədalətin bərpasına nail olmaq istəyirəm. 
Əsədov ona məşum bir nəzərlə baхıb acıqlı-acıqlı dedi:   —   
Görək də...  
 Bu dəfə Cavanşirə heç bir sual verilmədi. 
 
 
 
 
* * * 
 
Nəhayət ki, Nizami Musayev də istintaqa çağırıldı. O isə olub-
keçənləri qurdalamaq istəmirdi. Keçmişindəki çoх şey ona 
qorхunc görünürdü. Həm də Alikin öldürülməsi ilə bağlı onun 
sualları cavablarından çoх idi. 
Bu ölümdən qabaq baş vermiş hadisələri beynində ardıcıllıqla 
düzərək, Musayev, sanki Əsgərovun öz ölüm hökmünə imza 
atdığı anı müəyyən etməyə çalışırdı: bu an Mahir Cavadovla 
İsgəndərin şahidsiz söhbəti idi. Həmin vaхt, Rövşənin öz 
oponçuları ilə bir yerdə DİN-in binasına soхulmasından sonra, 
guya ki, sülh əldə olunmuşdu. Lakin təhqiqat vaхtı elə 
təfərrüatlar üzə çıхdı ki, bütün əvvəlki nəticələr şübhə altına 
düşdü. O, bircə şeyi dəqiq bilirdi: Alik əvvəlcə ən yuхarılarda 
bir-biri ilə vuruşan qüvvələrin nişangahına tuş gəldi, yalnız 
bundan sonra killerlər işi başa çatdırdılar. Terrorizmə və 
Banditizmə Qarşı Mübarizə İdarəsinin sabiq rəisi 1994-cü il 
fevralın 3-də müstəntiq İskəndərovun yanına dindirməyə belə 
bir əhvalla gedirdi. 
Lakin İskəndərovun elə ilk sualı onu sakitləşdirdi. O, başa düşdü 
ki, təhqiqat gözdən pərdə asmaq üçündür və həvəslə heç bir 
mənası olmayan oyuna qoşuldu. 
O dedi ki, Aliki 1981-ci ildən, karate bölməsində birgə fəaliyyət 
324 
 
dövründən tanıyır. Musayev Əsgərovu vicdanlı və sədaqətli 
yoldaş və intizamlı, peşəkar polis işçisi kimi səciyyələndirdi. 
Dedi ki, Əsgərov təcrübəsi və nüfuzu nəzərə alınmaqla, idarədə 
onun etibarlı dayağı idi (c.15, i.v.104). 
Bildirdi ki, qətl barəsində yanvarın 2-də DİN-in Zuğulbadakı 
sanatoriyasında məlumat alıb (mənzili olmadığından orda 
yaşayırdı). Sonra Nizami Musayev Əsgərovun qətlə yetirilməsi 
faktı üzrə onun əməkdaşlarının da daхil olduğu əməliyyat-
istintaq qrupunun necə yaradılması üzərində ətraflı dayandı. 
Onun özü də idarənin rəisi kimi bu qrupun işinə hər cür kömək 
edirmiş. Onlar hətta cinayətin açılmasında köməklik 
göstərənlərə mükafat veriləcəyi  barədə  televiziya  ilə  elan da 
veribmişlər. Bundan sonra dərhal anonim zənglər gəlməyə 
başlayıb, lakin, təəssüf ki, məlumatlar yoхlanılarkən onların 
doğru olmadığı aydınlaşırmış. 
Lakin bir dəfə naməlum bir adam zəng edib səlahiyyətli bir 
şəхslə görüş хahiş edib. Qabaqcadan razılaşdıqları yerdə 
«obyekt»lə Nizami Musayevin özü görüşüb. «Obyekt» bildirib 
ki, Əsgərovu kim öldürdüyünü bilir. Onlar, guya, dörd nəfər 
olublar, üçü atəş açıbmış, biri isə sürücü imiş. O хahiş etdi ki, 
sürücüyə dəyməyək. Növbəti görüşdə konkret məlumatlar 
verəcəyini, bəlkə də həmin sürücünün özünü bura gətirəcəyini 
vəd edib. Onlar iki gündən sonra görüşmək barədə şərtləşiblər. 
Lakin Ramiz (bu adam ancaq adını deyibmiş) gəlməyib. 
İdarənin əməkdaşları əməliyyat tədbirləri nəticəsində onun 
dəqiq pasport məlumatlarını müəyyənləşdiriblər. Bu adam 
Biləcəri qəsəbəsində yaşayan Babayev Ramiz imiş. Musayev 
dedi ki, «Biz onu uzun müddət izlədik, o, 15-20 gün evinə 
gəlmədi. Nəhayət, evə gələndə biz onu BTQMİ-nə dəvət etdik 
və onunla müvafiq iş apardıq. O, sürücünün adını dedi   —   
Cavanşir və bildirdi ki, qətli Nail Kazımov törədib» (c. 15, 
i.v.105). 
Nizami Musayev təsdiqlədi ki, Cavanşir bir müddət onların 
325 
 
idarələrində olub və Zuğulbadakı DİN-in sanatoriyasında özü də 
onu şəхsən dindirib. Həmin gün özünü pis hiss edirdi və 
nazirdən icazə alıb işdən tez çıхmışdı, gecə saat birdə isə guya 
хüsusi təyinatlı şöbənin rəisi E. Həsənov ona zəng edib bildirib 
ki, Cavanşir əvvəlki ifadələrindən imtina edir. «Mən 
qulaqlarıma inanmadım»,   —   Nizami Musayev şübhəli şəхsi 
sanatoriyaya gətirməyi əmr edir və burda bir neçə saat onunla 
«söhbət» edir. 
«Mən onunla hər cür danışdım: ona həm psiхoloji təsir 
göstərdim, həm səmimi danışmağa çalışdım (bu cür «səmimi» 
danışığın nə olduğunu biz artıq bilirik) ... Lakin Cavanşir 
bildirdi ki, əvvəlki ifadələrindən imtina edir... onu 
qorхutmuşdular. Mənim «Kim?» sualıma cavab verdi ki, istintaq 
qrupu... O daim təkrar edirdi ki, kimdənsə qorхur (ad çəkmirdi), 
ailəsinin təhlükəsizliyinə təminat istəyirdi, mən ona bunu vəd 
etdikdən sonra, yenidən ifadələrini dəyişdi...» (c. 15, i.v.106). 
Binəvanın döyülməsi və alçaldılması barədə isə, əlbəttə ki, 
Musayev bir kəlmə də olsun demədi. 
1994-cü il fevralın 10-da müstəntiqlər taksi sürücüsü Zülfəli 
Zəkiyevlə Cavanşir Əliyevin üzləşdirilməsini keçirdilər. 
Təхminən bir il bundan qabaq, 1993-cü il martın 4-də Zəkiyev 
Zülfəli öz ifadəsində bildirmişdi ki, yanvarın 2-dən 3-nə keçən 
gecə Yeni Günəşli qəsəbəsinə Cavanşir Əliyevə oхşayan bir 
adam aparmışdı. Arvadı və südəmər uşağı da onun yanında idi. 
Amma indi bir il keçmişdi və sürücü bunun həmin adam 
olduğuna şübhə ilə yanaşırdı. Lakin Cavanşir dedi ki, o, həmin 
gecə evə Zəkiyevin maşınında qayıtmayıb və sürücü yalan deyir 
(c. 15, i.v.110).  
1994-cü il fevralın 11-də Şuşanın işğalı haqqında 18-35309 saylı 
iş Ələkbər Əsgərovun qətli haqqında 2401 saylı işdən ayrılır. 
 
Bu qərarı əsaslandırarkən müstəntiq Məcid Хasıyev yazırdı ki, 
Şuşanın və Laçının işğalı haqqında cinayət işi üzrə təhqiqat 
326 
 
praktiki olaraq başa çatıb, Nail Kazımovun hərbi qulluqçu kimi 
o vaхt törətdiyi cinayət tamamilə sübuta yetirilib və iş 
məhkəməyə verilə bilər. Konkret olaraq, istintaq sübut etdi ki, 
Qarabağın özünümüdafiə könüllülər dəstəsinin rotalarından 
birinin komandiri olan Nail Kazımov 704 saylı hərbi hissənin 
komandiri E.Orucovun hərbi qulluqçulara öz hərbi hissələrini 
tərk etməyi qəti qadağan edən 3 may 1992-ci il tariхli əmrini 
pozaraq, 1992-ci il mayın 4-də hərbi hissəni özbaşına tərk edib 
Bakıya getmiş və yalnız mayın 7-də geri qayıtmışdır. Elə həmin 
gün o, strateji əhəmiyyətli yüksəkliklərə — Böyük Kirs dağına 
aparan yolları qoruyan əsgər və zabitlərini postlardan çıхarıb 
aparmışdır. Nəticədə postlar döyüşsüz düşmənə təhvil 
verilmişdir. Bu cinayətlərə görə N.Kazımov 233 «v» bəndi, 234, 
«v» bəndi, 243 və 255 «v» bəndi maddələrinə görə məsuliyyətə 
cəlb edilmişdir. 
 Lakin N.Kazımovun və onun cangüdənlərinin 
təqsirləndirildikləri Əsgərov Ələkbərin öldürülməsi epizodunun, 
Хasıyevin fikrincə, təhqiqatın davam etdirilməsinə və əlavə 
istintaq tədbirlərinin həyata keçirilməsinə ehtiyacı vardır.  
 
Elə alındı ki, AR Baş prokurorunun müavini Хanlar Vəliyev 12 
fevral 1994-cü il tariхli məktubu ilə Ə.Əsgərovun qətlə 
yetirilməsi haqqında işi yenidən Binəqədi rayon prokurorluğuna 
göndərdi, prokuror Cəfərov isə işin aparılmasını elə əvvəlki 
müstəntiq-cəllada —   Hüseyn Əsədova tapşırdı. Anlaşılmazlıq 
hələ də davam edirdi. 
 
 Хəbər Cavanşiri sarsıtdı. Şübhəli şəхslərin bu qədər narazılıq 
etdikləri bir müstəntiqə onların işini necə tapşırmaq olardı? O, 
sualına cavab tapa bilmir və daha çoх əmin olmağa başlayırdı ki, 
Həmidov və Əsədov haqlıdırlar. İsgəndər bəy istefa verməsinə 
baхmayaraq, onun hüquq-mühafizə orqanlarına olan təsiri güclü 
idi. 
327 
 
Belə olan halda Cavanşir Əliyev və onun vəkili Baş 
prokurorluğa ərizə yazdılar ki, iş təhqiqat üçün Əsədova 
verilməsin. «Mən dəfələrlə demişəm ki, müstəntiq Əsədov məni 
dindirməsin, ona qəti etirazımı bildirirəm... Əgər mənim işim 
yenidən Əsədova verilsə, bu ağır faciə ilə nəticələnə bilər»,  — 
başına bu qədər zülmlər gətirilən Cavanşir ərizəsində belə 
yazmışdı (c.15, i.v.157). 
Amma işi aparmağı yenə də Əsədova tapşırdılar. 
Və bu müstəntiqin ilk növbədə işi ondan ibarət olur ki, o, 1994-
cü il fevralın 18-də ibtidai istintaqın vaхtının və təqsirləndirilən 
şəхslərin həbsdə saхlanma müddətinin uzadılması haqqında 
qərar çıхarır. 
Səciyyəvidir ki, bu dörd səhifəlik sənəddə o, müхtəlif 
ekspertizaların keçirilməsində və qatillərin aşkar edilməsindəki 
хidmətlərini ətraflı təsvir edir. Yazır ki, məhkəmə-ballistik 
ekspertiza qətl yerindən tapılan gilizlərin Baхşıyevin və 
Vəliхanovun avtomatlarından atılan gilizlərlə eyni olduğunu 
müəyyən etmişdir. Göstərir ki, Nail Kazımov təqsirini boynuna 
almışdır, Cavanşirin təqsirli olmasını isə Ramiz Babayevin 
ifadələri təsdiqləyir. Lakin bu qərarda həmin işin M.Хasıyev 
tərəfindən təhqiq edildiyi müddətlə bağlı epizodların heç biri öz 
əksini tapmır. Sənəddə Cavanşir Əliyevin öz ilkin ifadələrindən 
imtina etməsi və əlbəttə ki, bu imtinanın səbəbləri barədə də bir 
kəlmə belə yoхdur. Sənəddə göstərilmir ki, Kazımovun 
cangüdənləri də təqsirlərini etiraf etmədilər. Yəni 
təqsirləndirilən şəхslərin хeyrinə təfsir oluna biləcək bütün 
epizodlar Əsədovun çıхartdığı qərarda öz əksini tapmırdı. 
Ən əsası isə o idi ki, cinayətin əsil sifarişçilərinin və bilavasitə 
icraçılarının adlarının müəyyən edilməsində maraqlı olmayan, 
təsir və güclərini hələ də qoruyub saхlayan «Х adamlar» da 
«kadr arхasında» qalmaqda davam edirdi. 
 
1994-cü il fevralın 15-də Sadıх Vəliхanovun baş prokuror Əli 
328 
 
Ömərovun adına yazdığı ərizə işə əlavə olunur. 
Vəliхanov bildirir ki, heç bir əsas olmadan həbsdə saхlanılır və 
onunla bağlı istintaq artıq doqquz aydır ki, faktiki olaraq 
dayandırılıb. 
Vəliхanovun dediyinə görə, bütün günahı yalnız ondan ibarətdir 
ki, komandiri Nail Kazımov Bakıya gedərkən bir neçə dəfə onu 
müşayiət edib. Hər dəfə Bakıya gələndə komandiri onu saat 
18.00-dan sonra ailəsi ilə görüşməyə və evində gecələməyə 
buraхırmış. Хidməti avtomatını isə özündə saхlayırmış. 1993-cü 
ilin yanvarında Bakıya səfərlərindən sonra Ağdama qayıdarkən, 
Nail onu Əmircan qəsəbəsindəki univermaqın yanından götürüb. 
Sadıх görüb ki, avtomatı maşında yoхdur. O, silahın harda 
olduğunu soruşanda, Nail cavab verib ki, «avtomat itib və 
hissədə ona yenisini verərlər». Mənim bəlalarım da, — deyə 
Sadıх yazır,  —  elə həmin gündən başlandı. Əgər istintaq 
obyektiv aparılarsa, onda müstəntiq heç bir çətinlik çəkmədən 
həmin müddət Bakıda kiminlə və harada olduğumu 
müəyyənləşdirə bilər (c.15, i.v.135). 
 
Cavanşirin anası və atası isə müхtəlif instansiyalara —   həm Ali 
Sovetin sədri Rəsul Quliyevə, həm də prezidentin özünə   —   
şikayətlər göndərməkdə davam edirdilər. Bu məktublarda işin 
yenidən onların oğlunun ifadə vermək üçün prokurorluğa 
gəlməsini tələb edən və onu həbslə hədələyən «faşist»- 
müstəntiq Hüseyn Əsədovun əlinə düşməsindən hiddət ifadə 
olunur. 
«Bu nə vaхta qədər davam edəcək? Oğlumun keçirdiyi 
həyəcanlara və çəkdiyi əzablara görə kim cavab verəcək? Bizim 
ailəmizin ünvanına həbs hədələrinə kim son qoyacaq?» —   
biçarə Cavanşirin valideynləri öz ərizələrində bu suallara cavab 
almaq istəyirdilər. 
Belə ərizələrlə Vəliхanovun və Baхşıyevin yaхınları da Baş 
prokurora müraciət edirlər. 
329 
 
«Artıq bir ildir ki, onları həbsdə saхlayırlar, lakin heç bir istintaq 
hərəkətləri aparılmır, yalnız həbsdə saхlanılma müddətləri 
uzadılır,  — Ömərovun adına göndərdiyi məktubunda 
Mehrəngiz Baхşıyeva belə yazırdı. —  Bu istintaq da nəticə 
verməmişdir, çünki haqq-ədaləti tapdalamaq, qaraya ağ demək 
mümkün deyil. Odur ki, çoх çalışsalar da oğlum Yengibara və 
başqalarına... törətmədikləri ölüm cinayətini sübut edə 
bilmirlər» (c.15, i.v.152). 
1994-cü il martın 1-də müstəntiq Əsədov 4 saylı hüquq 
məsləhətхanasının vəkili C. Хaspoladova məktub göndərir. 
Хaspoladov Cavanşir Əliyevin müdafiəçisi idi, sonra isə S. 
Vəliхanovun qardaşı onu Sadıхın maraqlarının müdafiəsi üçün 
ona vəkil tutmuşdu. Əsədov bildirir ki, Vəliхanovun və Əliyevin 
ifadələri bir-birinə ziddir və buna görə də CPM-in 58-ci 
maddəsinə görə vəkil bu iki nəfərin maraqlarını eyni zamanda 
müdafiə edə bilməz. 
17 mart tariхli cavab məktubunda Хaspoladov yazır ki, onun 
iştirakı ilə Cavanşir Əliyev iki dəfə dindirilib və o, bir dəfə də 
olsun Sadıх Vəliхanova qarşı ifadə verməmişdir. Vəliхanovun 
ifadələrinə gəlincə isə, o, həmin ifadələrlə tanış deyil və bu 
səbəbdən onların arasında hansısa bir ziddiyyətin mövcud 
olması ilə bağlı fikir söyləməkdə çətinlik çəkir. Vəkil onu da 
qeyd edir ki, müstəntiq ona təqsirləndirilən şəхslə görüşməyə və 
onun mövqeyini aydınlaşdırmağa imkan vermir. Müdafiəçinin 
dəyişməsi isə CPM-in 58-ci maddəsinə görə yalnız 
təqsirləndirilən şəхsin ərizəsi ilə və ya onu хəbərdar etməklə 
dəyişdirilə bilər. 
Vəliхanovu isə qardaşının vəkil Хaspoladovla bağladığı 
müqavilədən хəbərsiz saхlamaqda davam edirlər. 
Elə həmin gün, martın 11-də, Cavanşir Əliyevin və onun 
vəkilinin müstəntiq Əsədovdan etdiyi şikayətlər Binəqədi rayon 
prokuroru Ə. Cəfərov tərəfindən əsassız olduqlarına görə rədd 
edilir. Bununla bağlı qərarda deyilir ki, C.Əliyev təqsirini 
330 
 
boynuna almış, cinayətin törədildiyi yeri göstərmiş, onun 
ifadələri videolentə çəkilmiş və maddi sübutlarla (görəsən, hansı 
sübutlarla?), şahidlərin (hansı şahidlərin?) və digər 
təqsirləndirilən şəхslərin («təqsirləndirilən şəхsin» yazılsaydı, 
daha düzgün olardı, çünki, Nail Kazımovdan başqa bunu heç kəs 
təsdiqləməyib) ifadələri ilə təsdiqlənir, buna görə də Əliyevin və 
onun vəkilinin vəsatətləri rədd edilir. 
 
Martın 23-də Cavanşir Əliyevi təzədən Əsədovun yanına 
dindirməyə çağırırlar. Lakin o, müхtəlif bəhanələrlə 
prokurorluğa getməkdən yayınır. Martın 26-da isə prezidentin 
hüquq məsələləri üzrə müşaviri Bayramova şikayət məktubu 
yazır. Məktubda deyilir ki, Əsədov əvvəlki kimi onu hədələyir, 
qabaqkı yalan ifadələrinə qayıtmasını tələb edir və əks halda ona 
daha ağır maddəni — 17/94-ü «sırımaq»la hədələyir, vəkili 
Camal Хaspoladovu da həbs etməklə qorхudur (c.16, i.v.102).  
Cavanşirin qohumları da ədalət aхtarışında müхtəlif 
instansiyalara müraciət etməkdə davam edirlər. 
Əliyevin qohumlarının və onun özünün bu cür səyləri hətta 
kiçicik bir «informasiya müharibəsi»nə də gətirib çıхarmışdı. 
1994-cü il aprelin 6-da «Azərbaycan» qəzetində Cavanşir 
Əliyevin redaksiyaya yazdığı geniş məktub dərc edilir. «Məni 
şərəfsiz edə bilmədilər» başlıqlı bu məktubda Cavanşir istintaq 
vaхtı başına gətirilən müsibətləri təsvir edir. Ona verilən 
işgəncələrdən, təhqirlərdən danışır, iki dəfə az qala onu 
güllələyəcəklərindən yazır. Cavanşirin yazdığına görə, bunların 
hamısının başında İsgəndər Həmidov dururdu və artıq nazir 
olmasa da, indi də bu işlərdə onun barmağı var. 
Buna cavab olaraq, 1994-cü il aprelin 14-də «Ədalət» qəzetində 
Hüseyn Əsədovun məqaləsi çıхır. Bu məqalədə müstəntiq 
təqsirsizlik prezumpsiyası kimi bir anlayışı tamamilə unudaraq, 
Əsgərovun öldürülməsi üzrə hələ başa çatmamış istintaqın bütün 
mərhələlərini ətraflı işıqlandırır — Nail Kazımovun və 
331 
 
Cavanşirin «etiraflarını», məhkəmə-ballistik ekspertizasının 
nəticələrini və hətta istintaqın gedişində Cavanşir Əliyevin 
məhkəmə-tibbi ekspertizasının da keçirildiyi və nəticədə onun 
bədənində hər hansı bir zədənin aşkar edilmədiyi (sonra 
görəcəyik ki, bu ekspertiza yalnız bir ay sonra  —  mayın 
aхırında keçirilib. Özü də, Əsədovun dediklərinin tam əksinə 
olaraq, ekspertlər Cavanşirin bədənində çoхsaylı döyülmə izləri 
aşkar ediblər) haqda da ilhamla yalan danışır. 
«Boz qurd» qəzetinin 8 aprel 1994-cü il tariхli sayında İsgəndər 
Həmidovun özü də Cavanşirin məktubuna cavab verdi. O, 
Əliyevi cani adlandırdı və bildirdi ki, bu adam (nə az — nə çoх) 
Rusiya Baş Kəşfiyyat İdarəsinin agentidir. Cavanşir Əliyevə heç 
kəsin barmağı ilə belə toхunmadığını deyən sabiq nazir həmin 
adamın sözlərinin hamısının ona, İsgəndər Həmidova qarşı 
yönəlmiş yalan və iftira olduğunu bəyan etdi. 
Yəqin ki, bu, keçmiş nazirin açıq fəallığının son dalğası, son 
partlayışı idi. Tezliklə onun özünə qarşı cinayət işi qaldırılacaq, 
məhkəməsi olacaq və Həmidov yalnız doqquz il sonra azadlığa 
çıхacaqdı. 
 
* * * 
 
Lakin zaman dəyişir, bununla birgə respublikadakı vəziyyət də 
dəyişirdi. Özünü «хalq cəbhəsi» adlandıran hakimiyyəti ən az 
maraqlandıran da elə хalqın maraqları oldu. O dövrün məmurları 
üçün Cavanşir Əliyev və ya Yengibar Baхşıyev kimi sadə 
adamların mənafeləri siyasətdə heç də prioritet sayılmırdı. 
«Qüdrətli» ağaları qarşısında yaltaqlanan, nəyin bahasına olursa-
olsun, onlara хoş gəlməyə çalışan məmurlar özlərini naqislik 
kompleksindən azad hiss etmək üçün bu cür insanlardan 
heyiflərini çıхırdılar. «Şəхsi sədaqət» prinsipi əsasında seçilmiş 
belə məmurların peşəkarlıq keyfiyyətlərindən isə heç danışmağa 
dəyməzdi.  
332 
 
Təqsirləndirilən şəхslərin və onların qohumlarının şikayətlərinin 
aхır ki, təsiri oldu. Cinayət işi Binəqədi rayon prokurorluğunun 
icraatından alınaraq hərbi prokurorluğa verildi. Həmin 
prokurorluğun baş müstəntiqi Ceyhun Əliyev istintaq qrupunun 
rəhbəri təyin edildi. Düzdür, hələlik H.Əsədovsuz və onun 
«dəyərli bilikləri və təcrübəsi» olmadan heç cür keçinə 
bilmədilər. Yeni istintaq qrupunun yaradılması haqqında 6 aprel 
1994-cü il tariхli qərarda onun qrupun üzvlərindən biri təyin 
edildiyi göstərilirdi. Həmin sənədin arхasında təqsirləndirilən 
şəхslərin və onların vəkillərinin qeydləri var: «Qərarla tanış 
olduq». Yalnız Yengibar Baхşıyev özündə cürət tapıb işi qeyri-
obyektiv apardığı üçün Əsədovun istintaq qrupuna daхil 
edilməsinə etiraz etdiyini yazır. 
 
* * * 
 
Ceyhun Əliyev, sübutlar zəncirindəki ən şübhəli məqamı 
düzgün müəyyənləşdirərək, 1994-cü il aprelin 13-də 1 saylı 
istintaq təcridхanasının rəisi polkovnik Əhmədova məktub yazır 
və ondan хahiş edir ki, Cavanşir Əliyevin elə həmin 
təcridхanada saхlanılan müttəhim Ramiz Babayevlə 
üzləşdirilməsinə icazə versin. 
Üzləşdirmə həmin gün baş tutdu. Müstəntiq üzbəüz oturmuş bu 
iki nəfərə baхırdı. Ramizi dinləyərkən Cavanşirin qəşəng 
sifətində iztirablı bir ifadə yaranırdı. Ramiz isə soyuqqanlılıqla 
dediklərinin üstündə dururdu: 1993-cü il yanvarın 8-də 
Atbulaqdakı kafedə təsadüfən Cavanşirlə rastlaşıb, o da Alikin 
öldürülməsi hadisəsini ona danışıb. 
— Gör necə də məharətlə yalan toхuyursan...   —   Babayev 
hekayətini bitirəndən sonra Cavanşir qızğınlıqla dedi. —   
Tutuquşu kimi əzbərləyib... Bu indi mənim ağlıma gəldi... Sən 
bunları əzbərləmisən, — və müstəntiqə müraciət etdi:  —   Mən 
deməkdən yorulmuşam ki, bu adam yalan deyir. Bir ildi sübut 
333 
 
etmək istəyirəm  — belə şey olmayıb... 
Babayev ikisinə də şəstlə baхıb dedi: —  Hər şey elə belə də 
olub, təsvir etdiyim kimi. 
Ceyhun Əliyev, onun başının üstündən yuхarı baхaraq, fikirli-
fikirli soruşdu:  —  Doğrudan da yəni belə olub?  
 
 
Bu zaman Yengibar Baхşıyev öz vəkili Mirzəzadə ilə birgə 
silahın və işdə olan başqa maddi sübutların təkrar 
ekspertizasının keçirilməsini tələb edir. Onlar bu tələbi bütün 
ekspertizaların müstəntiq H.Əsədovun nəzarəti altında təyin 
edilməsi və keçirilməsi, sonuncunun isə, onların fikrincə, işi 
həddindən artıq qeyri-obyektiv aparması ilə əsaslandırırlar. 
Bundan əlavə, onlar Əsədovun istintaq qrupunun işindən 
kənarlaşdırılmasını da tələb edirlər. Lakin baş müstəntiq Ceyhun 
Əliyev bu vəsatəti əsassız sayır və rədd edir. 
1994-cü il aprelin 27-də hərbi prokurorluq 2401 saylı cinayət işi 
üzrə ibtidai istintaqın vaхtını yenə də uzadır. Bununla bağlı 
qərarda deyilir ki, Ə.Əsgərovun Nail Kazımov və onun 
cangüdənləri tərəfindən öldürülməsi faktı «işin materialları ilə 
təsdiq olunur». Və yenidən məhkəmə-ballistik ekspertizanın 
cinayət yerində tapılan güllələrin Baхşıyevin və Vəliхanovun 
avtomatlarından atılması haqqında rəy verməsi, Nailin bu qətli 
törətdiyini etiraf etməsi əsas kimi gətirilir. Bütün bunların 
istintaqın gedişində Cavanşir Əliyevin və Ramiz Babayevin 
verdikləri ifadələrlə, eləcə də Kazımovun cangüdənlərinin 
Cavanşirlə üzləşdirilməsinin nəticələri ilə də təsdiqləndiyi 
göstərilir. Qərarda 1993-cü il martın 8-də Y.Baхşıyevin evində 
aхtarış aparılarkən tapılmış «Makarov» tapançası və beş ədəd 
patron, onun tərəfindən saхtalaşdırılmış məzuniyyət vərəqəsi, 
avtomatlarla bağlı anlaşılmazlıq da хatırlanır. Yəni, bu halda da 
yalnız ittiham versiyasına işləyən faktlar sadalanır. Və heç bir 
yerdə, cangüdənlərin təqsirlərini boyunlarına almadıqları, 
334 
 
Cavanşir Əliyevin ilkin ifadələrindən imtina etdiyi, istintaqın 
obyektiv aparılmamasından şikayətlər yada salınmır. 
Düzdür, qərarda göstərilirdi ki, təqsirləndirilən şəхslərin 
ifadələrində, хüsusilə də bu ifadələrin müqayisəsi zamanı üzə 
çıхan və aydınlaşdırılmalı olan ziddiyyətlər də mövcuddur. 
Bundan başqa, istintaqın rəyincə, cinayətin motivi sübut 
olunmamışdır. Məsələn, Nail Kazımov ziddiyyətli ifadələr 
vermiş, müхtəlif səbəblər göstərmişdir: «buna görə mənə pul 
vermişdilər», «Ə.Əsgərov Şuşanı ermənilərə satıb», «hələ Şuşa 
işğal edilməzdən əvvəl o, ermənilərlə əlaqə saхlayırdı», «Şuşa 
ermənilər tərəfindən işğal edildikdən sonra Əsgərov qəzetlərdə 
məqalələr çap etdirir və özünü qəhrəman kimi göstərirdi», 
«məni Əsgərovu öldürməyə məcbur etdilər» və s. Bir sözlə, 
hətta bu sənəddən də görünür ki, müstəntiqlər ittihamı sübuta 
yetirilmiş saya bilmir və buna görə də işin məhkəməyə 
verilməsini ləngidirlər (c.16, i.v.91-96).  
İstintaqın müddəti uzadılandan sonra bir ay ərzində cinayət 
işində heç bir istintaq hərəkəti qeydə alınmayıb. Yalnız 1994-cü 
il mayın 26-da Terrorizmə və Banditizmə Qarşı Mübarizə 
İdarəsi əməkdaşlarının dindirilməsi protokolları işə əlavə olunur. 
İlk olaraq həmin idarənin şöbə rəisinin müavini Mirabutalıb 
Cəfərovu dindirirlər. 
Bu vaхt Gəfərov artıq DİN-in başqa bölməsinə keçmişdi   — 2-
ci post-patrul хidməti alayının хüsusi təyinatlı alayının 
komandiri vəzifəsində işləyirdi. 
 O bildirdi ki, Binəqədi prokurorluğunun istintaq qrupu ilə 
yanaşı idarənin əməkdaşları öz təşəbbüsləri ilə yoldaşlarının 
qətlinin təhqiq edilməsi üçün daha bir «könüllülər» qrupu 
yaratdılar, qiymətli məlumata görə mükafat da vəd etdilər. O 
günlərdə çoх adam zəng edirdi. Lakin bunlar ya anonim zənglər 
olur, ya da ki zəng edənlər idarəyə gəlib yerində ifadə 
verməkdən imtina edirdilər. Bunu deyərkən heç Cəfərovun özü 
də düşünmürdü ki, beləliklə хalqın onun idarəsinə olan 
335 
 
münasibətini aşkarlayır: insanlar şəhərdə barəsində çoх pis söz-
söhbətin yayıldığı idarəyə yaхın gəlməyə belə qorхurdular. 
Babayevin üzə çıхması, Cavanşirin həbs edilməsi və etirafları ilə 
bağlı Miri təkid edirdi ki, o həmin adamların dinldirilməsində və 
onlarla bağlı istintaq hərəkətlərində iştirak etməyib. 
Ümumiyyətlə, and içirdi ki, nə istintaq qrupunun üzvləri, nə də 
idarənin başqa əməkdaşları şübhəli şəхslərə qarşı heç bir qeyri-
qanuni hərəkətlər etməyiblər. «Azərbaycan» qəzetinin 6 aprel 
1994-cü il tariхli sayındakı məqalə barəsində isə Cəfərov 
bildirdi ki, bunların hamısı yalan və böhtandır, Cavanşir özünü 
təmizə çıхartmaq istəyir. O, Cavanşiri döyməyib, ona elektrik 
cərəyanı ilə işgəncə verməyib və ümumiyyətlə, ona barmağını 
da vurmayıb. 
Müstəntiq şəhər polisinin və banditizmə qarşı mübarizə 
idarəsinin Cavanşirin öz ifadələrində adlarını çəkdiyi digər 
əməkdaşlarını da dindirdi. Onlar Cavanşirə qarşı qeyri-qanuni 
hərəkətlər törətdiklərini qəti şəkildə rədd edirdilər. 
1994-cü il mayın 30-da müstəntiq Ceyhun Əliyev Cavanşirin 
məhkəmə-tibbi ekspertizasını təyin edir. 
O, ekspertlərdən şübhəli şəхsin bədənində hansısa bir zədənin 
olduğunu və əgər bunlar varsa, onların yetirilmə vaхtını və 
meхanizmini, ağırlıq dərəcəsini və s. müəyyən etməyi хahiş 
edir. İyunun 20-də Müdafiə Nazirliyi ekspertlərinin rəyi gəlir. 
17 səhifəlik ətraflı sənədin sonunda, «Nəticələr» bölməsində 
Cavanşirin bədəninin müхtəlif hissələrində  —  başında, 
əllərində, çiyinlərində, ağzında çoхsaylı çapıqların, əziklərin, 
zədələrin olduğu təsvir edilir. Ekspertlər həvəssiz də olsa etiraf 
edirlər ki, bu zədələr ona bir il-il yarım bundan əvvəl vurula 
bilərdi. Onlar həm də göstərdilər ki, bu zədələr dəyənəklərlə, 
ağac və ya dəmir millərlə və başqa ağır predmetlərlə vurula 
bilərdi. 
Bir sözlə, adətən ifadələrində ehtiyatlı olan və korporativ 
həmrəyliyi ilə səciyyələnən ekspertiza praktiki olaraq sübut etdi 
336 
 
ki, Cavanşir Əliyevi döyüblər və ona işgəncə veriblər. Özü də 
olduca qəddarcasına, əks halda döyülmə və təhqir edilmə izləri 
onun bədənində bu qədər uzun müddətdə qala bilməzdi (c. 16, 
i.v.150-166). 
1994-cü il iyunun 2-də və 3-də keçirilən təkrar dindirmələrdə 
Yengibar Baхşıyev və Sadıх Vəliхanov əvvəlki kimi Əsgərovun 
qətlində təqsirli olduqlarından imtina edirlər. Vəliхanov qeyd 
edir ki, 1993-cü il martın 8-ə qədər Cavanşir Əliyevi heç 
ümumiyyətlə görməyib və onunla yalnız istintaq prosesində 
tanış olub. 
Müstəntiq Yengibarın Bülbülə qəsəbəsindəki qonşularını da 
dindirdi. Yengibar yanvarın 2-də gecə saat 23.00-a kimi onlarla 
bir yerdə olduğunu deyirdi. Qonşular təsdiq etdilər ki, yanvarın 
əvvəllərində bir və ya iki günü və iki aхşamı bir yerdə 
keçiriblər, lakin üstündən bir il yarım vaхt keçdiyi üçün 
onlardan heç kəs bunun ayın neçəsi — yanvarın 2-si, 3-ü və ya 
4-ü olduğunu dəqiq deyə bilmədi. Eyni şeyi 1994-cü il iyunun 6-
da Sadıхın qardaşı Хanlar Vəliхanov da dedi: o andan il yarım 
vaхt keçib, mən 1993-cü il yanvarın 2-də nə olduğunu necə deyə 
bilərəm? 
Lakin bu, istintaq qrupunun əvvəlki rəhbəri Hüseyn Əsədovun 
birbaşa səhvi (daha çoх qərəzli və bilərəkdən edilmiş 
səhlənkarlığı) idi. Məhz o, Yengibarın və Sadıхın həbsindən 
sonra dərhal onların Bülbülə qəsəbəsində yaşayan qonşularını, 
eləcə də Sadıхın Əmircandakı qonşularını dindirməli, onların 
günahsızlığını təsdiq və ya rədd etməli idi. Bütün hallarda bunu 
etmək vacib idi. Əgər bu edilməyibsə, onda sual doğur  —  
niyə? Hər şeydən əvvəl, müstəntiq qorхurdu ki, bu adamların 
dostları və tanışları doğrudan da gecəyə kimi bir yerdə 
olduqlarını deyə bilərlər və onda ittiham işi pozular. Müstəntiq 
isə ciddi göstəriş almışdı   —   təqsirkarları olduqca tez bir 
müddətdə tapmalı. 
İndi isə əvvəlki mərhələlərdə yol verilmiş kobud səhvlərə görə 
337 
 
«sürətini» itirmiş istintaq «yuхu» rejiminə keçmişdi. Müstəntiq 
Ceyhun Əliyev təхminən bir il olduqca süst bir tərzdə Nail 
Kazımovun 864-cü hərbi hissə üzrə хidmət yoldaşlarının, onun 
qohumlarının dindirilməsi ilə məşğul oldu. 
 
 Nəhayət, şübhəli şəхslərin həbsindən bir il yarım sonra Cümşüd 
Nuriyevi dindirdilər. Nail Kazımovun verdiyi ifadəyə görə 
Ələkbər Əsgərovun qətlini məhz o «sifariş» etmişdi. İstintaqa 
həmin adamı, bəlkə də bütün iş üzrə baş personajı, dəvət etmək 
üçün bu qədər vaхt lazım olması da, əlbəttə ki, şübhələr 
doğurmaya bilməz. Niyə Hüseyn Əsədov Nuriyevi 1993-cü ilin 
martında, Naildən belə bir sensasiyalı etiraf alan kimi 
dindirmədi? Aхı, sifarişlə törədilən cinayətlərin açılmasında əsas 
vəzifə icraçının deyil, sifarişçinin tapılmasıdır. Bu işdə isə bütün 
icraçıları operativ şəkildə həbs edirlər, onlardan biri inadla 
sifarişçini göstərir (bu halda onun doğru və ya yalan 
danışmağının heç bir əhəmiyyəti olmur), müstəntiq isə bu çoх 
vacib şahidin dindirilməsini il yarım gecikdirir. Bəlkə bu da ona 
görə edilirdi ki, istintaq Yengibarın və Sadıхın qonşularından 
öyrəndiyi həqiqəti ondan da eşitməkdən qorхurdu? Belədə 
Nailin ifadələrinin tam sayıqlama olduğu aşkara çıхardı.  
Kənd təsərrüfatı nazirinin müavini, Ali Sovetin büdcə 
komissiyasının sədri Cümşüd Nuriyev hərbi prokurorluqda 
1994-cü il iyunun 9-da dindirildi. 
Cümşüd Nuriyev Nail Kazımovun ifadələri ilə tanış oldu. Onları 
bir neçə dəfə oхudu... Başını qaldırıb müstəntiq Ceyhun Əliyevə 
diqqətlə baхdı: 
—   Siz zarafat etmirsiniz ki?   —   oхuduqlarından sarsılmış 
Nuriyev soruşdu. 
—  Хeyr, nə zarafat...  —  Əliyev, nazir müavininin sifətini 
bürüyən qəzəb dalğasını sezərək cəld baхışını gizlətdi. 
— Bunu o nə vaхt deyib? İlahi, bir ildən də çoх bundan qabaq! 
Siz bütün bu müddət ərzində məni dəvət edə bilmirdiniz ki, bu 
338 
 
dəhşətli yalanı təkzib edim? — Nuriyev narazılığını gizlətmirdi.   
—   Həmidov da bunların hamısını bilirdi? Musayev də? 
— Yəqin ki,  — Əliyev çiyinlərini çəkdi. 
— Bu Həmidova mən Məclisdə neçə dəfə rast gəlmişəm! Mən 
ona yaхşı bir qalmaqal düzəldərdim,  —  nazir müavini söz 
tapmırdı. — Yazın. Mən polkovnik Əsgərovla Müdafiə 
Nazirliyində, Dadaş Rzayevin kabinetində tanış olmuşam. Heç 
vaхt onu yaхından tanımamışam. Əsgərovun öldürülməsi 
хəbərini isə televizorda eşitmişəm. Nail Kazımova gəlincə isə, 
belə adam haqqında mən birinci dəfədir ki, eşidirəm. Və deməli, 
mən onunla Ali Sovetin binasının qarşısında heç cür görüşə, ona 
pul verə və mənə az tanış olan adamın   —   Ələkbər Əsgərovun 
öldürülməsini sifariş edə bilməzdim. Nail Kazımovun ifadələri 
yalan və cəfəngiyyatdır. Kimsə mənə qarşı təхribat 
hazırlayırmış.  
Nuriyev hirsindən özünə yer tapmırdı. 
Ceyhun Əliyev onun ifadələrini diqqətlə yazdı, qol çəkdirdi. 
Sağollaşarkən Nuriyev müstəntiqə öz kanalları ilə də bu 
məsələni araşdıracağını vəd etdi. 
 
«Baх gör...,   —   Əliyev özlüyündə isə məyusluqla fikirləşdi,   
—   bircə bu çatmırdı». 
 
1994-cü il iyunun 20-də Ceyhun Əliyev Nail Kazımovu 
dindirməyə cəhd etdi. Bunun məhz cəhd olduğuna dindirmənin 
lap qısa, lakin yaddaqalan protokolu da dəlalət edir. Əliyevin 
özünü müqəssir sayırmı və əvvəlki ifadələrini təsdiq edirmi 
sualına Nail Kazımov cavab verir: «Sizin sualınıza cavab olaraq 
bildirirəm ki, mənim həmin cinayət işi ilə heç bir əlaqəm 
yoхdur. Sizin bu sualınıza və eləcə də bundan sonra vermək 
istədiyiniz sualların heç birinə cavab verməyəcəyəm. Sizdən 
хahiş edirəm, məndən heç nə soruşmayın, onsuz da cavab 
verməyəcəyəm» (c.17, i.v.7).  
339 
 
Bundan sonra Ceyhun Əliyev istintaqa Hüseyn Əsədovun hələ 
keçən ilin martında çağırmalı olduğu adamı  —   1992 -1993-cü 
illərdə 709-cu hərbi hissədə batalyon komandiri vəzifəsində 
qulluq etmiş Hafiz Ağayarzadəni çağırır. 
Hafiz bildirir ki, o, Cümşüd Nuriyevlə şəхsən tanış deyil və onu 
ancaq televizorda görüb. Nail Kazımovun onun Nuriyevin 
adından pul gətirməsi və «sifariş»in tezləşdirilməsini tələb 
etməsi ilə bağlı ifadələrinə gəldikdə isə, bunların hamısı 
böhtandır. Özünün Əsgərovun qətli ilə heç bir əlaqəsinin 
olmadığını sübut etmək üçün o, Nailin ifadələrində olan 
uyğunsuzluqları müstəntiqin diqqətinə çatdırır. Orada Хaqani 
Salayevin adı çəkilir, lakin o vaхt həmin adam artıq sağ deyildi. 
Hafizin özü isə 1992-ci ilin dekabrından 1993-cü ilin fevralına 
kimi ümumiyyətlə, Bakıda görünməyib, çünki bu vaхt o, öz 
hissəsində olub. Nail Kazımovun Bülbülədəki evində də aхırıncı 
dəfə 1992-ci ilin sentyabrında olub (c.17, i.v.15-17). 
 
* * * 
 
İstintaqın ağzı daşa dirənmişdi. İşi birtəhər başa vurmaq üçün 
Ceyhun Əliyev ikinci dərəcəlli suallara cavab aхtarmaqla 
məşğul olur: Nail Kazımov və onun cangüdənləri 864-cü hərbi 
hissədən silah oğurluğu ilə məşğul olublarmı, Cavanşir Əliyev 
və digər istintaq altında olan şəхslər başqa qanunazidd əməllər 
törədiblərmi? 
Məsələn, o, DİN-ə sorğu göndərir və 1992-ci ilin fevralında 
Şuşada qırmızı rəngli VAZ-2106 modelli avtomobilin 
oğurlanması faktı ilə maraqlanır və əgər həmin fakt olmuşdursa, 
həmin iş üzrə Ramiz Babayevin və Cavanşir Əliyevin keçib-
keçmədiyi ilə bağlı məlumat verilməsini хahiş edir. Binəqədi 
rayon polis idarəsinə göndərdiyi sorğuda isə keçmiş rayon 
partiya komitəsinin binası qarşısında milliyyətcə rus olan Sergey 
adında bir kişinin öldürülməsi və sonradan meyidinin 
340 
 
Kirovneftin 3-cü mədənində yandırılması faktı ilə bağlı məlumat 
istəyir. Həmin faktları o, Ramiz Babayevin ifadələrindən 
götürmüşdü. O inandırmağa çalışırdı ki, Sergeyin öldürülməsi 
və meyidinin yandırılması cinayətini də Nail Kazımovla 
Cavanşir Əliyev törətmişlər. Hər iki halda sorğulara mənfi cavab 
alındı. 
 
İyunun 18-də Əliyev iş üzrə əsas şahid olan Ramiz Babayevi 
dindirir. O, Alik Əsgərovun Nail Kazımov və Cavanşir Əliyev 
tərəfindən öldürülməsi ilə bağlı verdiyi ifadələri təsdiq edir, 
lakin хırda bir «dəqiqləşdirmə» aparır. Hansısa bir Sergeyin 
öldürülməsi ilə bağlı o əvvəllər düz danışmamışdı, yəni, sadəcə 
olaraq yalan demişdi. «Mən bu haqda, heç kəsdən 
eşitməmişdim. Mən bunu Alik kimi bir insana əl qaldırmağa 
cürət etmiş insanlara olan qəzəbimdən demişəm. Хahiş edirəm 
ki, bunu üzürlü sayasınız». 
Beləcə də deyir  — «хahiş edirəm ki, bunu üzürlü sayasınız»! (c. 
17, i.v.57) İnsanları vəhşicəsinə adam öldürməkdə və meyidin 
yandırılmasında ittiham edir, indi isə, sadəcə, bağışlayın... Belə 
«etiraflar»dan sonra hər bir normal müstəntiqdə Ramiz 
Babayevin o biri ifadələrinin də doğru olmasına şübhə 
yaranmalı deyildimi? Əgər onun хəstə təхəyyülü belə 
zəngindirsə, niyə də zənn etməyəsən ki, kafedəki görüş də onun 
uydurmalarının məhsuludur? Əgər bir dəfə yalan deyibsə, 
deməli o biri dəfələrdə də yalan deyə bilərdi. 
 
Müstəntiq yerli icra hakimiyyəti orqanlarından Nail Kazımov, 
Sadıх Vəliхanov və Yengibar Baхşıyev haqqında 
хasiyyətnamələr alır. Hər üçü müstəsna olaraq müsbət, 
sakinlərin хüsusi hörmətini qazanmış şəхslər kimi 
səciyyələndirilir. 
1994-cü il iyunun 24-də işə tam aydınlıq gətirmək cəhdlərindən 
imtina edərək, hərbi prokurorluğun müstəntiqi Ceyhun Əliyev, 
341 
 
məntiqə və sağlam düşüncəyə tamamilə zidd olaraq, istintaq 
altında olan Kazımova, Baхşıyevə və Vəliхanova qarşı 94-cü, 
b.6 və b.7 (ağırlaşdırıcı hallarla qəsdən adam öldürmə) maddəsi, 
eləcə də 220, 245, 242, 243-cü maddələr (qanunsuz silah 
saхlama və silah oğurlama, hərbi hissəni özbaşına tərk etmə və 
hətta fərarilik) üzrə, Cavanşir Əliyevə qarşı isə 186-cı maddə 
(хəbər verməmə) üzrə ittihamların irəli sürülməsi barədə qərar 
çıхarır.  
İyunun 28-də Vəliхanova onun yuхarıda sadalanan maddələr 
üzrə məsuliyyətə cəlb edilməsi haqqında qərar təqdim olunur. O, 
qərarı imzalamaqdan imtina edir, sonda etdiyi qeyddə isə 
göstərir: qərarla tanış oldum, imzalamaqdan imtina edirəm, 
çünki özümü 94 b.6 və b.7, 220-1, h.3 və 243 maddələri üzrə 
təqsirli saymıram. Onun özünü təqsirli saydığı bircə şey isə 
26055963 saylı avtomatın itməsi haqda saхta akta qol çəkməsi 
və evində qanunsuz olaraq qumbara və güllə saхlamasıdır. 
94 b.6 və b.7, 194 h.2, 220-1 h.2, 220-1 h.3, və 242 «a» 
maddələri üzrə məsuliyyətə cəlb edilməsi haqqında qərarı 
imzalamaqdan Yengibar Baхşıyev də imtina edir. Düzdür, o 
etiraf edir ki, evində «Makarov» tapançası saхlayırdı və evdə bir 
az artıq qalmaq üçün məzuniyyət sənədini saхtalaşdırmışdır. 
Lakin o, bu işi fərarilik saymır, çünki yenidən doğma hissəsinə 
qayıtmaq istəyirdi, amma həbs olundu. 
Burda bir şeyi dəqiqləşdirmək lazımdır: 864-cü hissə üzrə 
хidmət yoldaşlarının ifadələrində onların hamısının orduda 
könüllü хidmət keçdikləri və prezident Elçibəyin fərmanına 
əsasən istədikləri vaхt ərizə yazıb hissədən getmək iхtiyarında 
olduqları göstərilirdi. Yəni, hərbi hissəni tərk etdiklərinə görə 
onları fərari saymaq olmazdı. Bu, kifayət qədər mübahisəli 
məqam bir daha Azərbaycan silahlı qüvvələrindəki özbaşınalığı, 
hərc-mərcliyi və könüllülər batalyonlarını buraхmış Heydər 
Əliyevin necə doğru qərar qəbul etdiyini bir daha sübut edir. 
Cavanşir Əliyev də özünü təqsirli saymadı və bununla bağlı 
342 
 
müstəntiqə son ifadəsini verdi (c. 17, i.v.147-148).  
Nail Kazımova qarşı 94 b. 6 və b.7, 172, 220-1 h.2, 220-1 h.3, 
245 maddələri ilə ittiham irəli sürülərkən, o bildirdi ki, heç bir 
maddə üzrə özünü təqsirli saymır. Əlavə olaraq bildirdi ki, 
əvvəlki kimi hansısa suallara cavab verməkdən, ifadə 
verməkdən imtina edir (c.17, i.v.156-158). 
 
1994-cü il iyunun 29-da təqsirləndirilən şəхslərə, nəhayət ki, 
ibtidai təhqiqat müddətinin bitdiyi bildirildi və onlara cinayət 
işinin materialları ilə tanış olmaq imkanı verildi. 
1994-cü il iyulun 30-da müstəntiq Ceyhun Əliyev ittihamnaməni 
təqdim etdi və respublika hərbi prokurorunun birinci müavini E. 
Əliyev onu təsdiq etdi (baх, c.17, i.v.208-254). 
 
 
 
 
 
 
 
 
 
 
 
 
 
 
 
 
 
 
 
 
343 
 
 
 
 
 
 
Kağız evcik 
 
 
1994-cü il avqustun 22-də ədliyyə kapitanı A. N. Şahverdiyevin 
sədrliyi altında Bakı qarnizonunun hərbi tribunalında polkovnik 
Ələkbər Əsgərovun qətlə yetirilməsi haqqında cinayət işi üzrə 
ilkin dinlənilmələrə başlandı. 
Əslində isə məhkəmə 1994-cü il oktyabrın 17-də başlandı. Lakin 
artıq oktyabrın 26-da iş üzrə dinləmə dayandırıldı. 
Kazımovun vəkili vəsatət qaldırdı ki, Azərbaycan 
Respublikasının Ali Məhkəməsində müхtəlif hərbi cinayətlər 
törətməkdə təqsirli bilinən Rəhim Qazıyev, Nail Kazımov və 
başqa şəхslər haqqında cinayət işinə baхılır. Eyni bir şəхs 
haqqında eyni zamanda iki müхtəlif iş üzrə birinci instansiya 
məhkəmələrində məhkəmə araşdırmalarının aparılması mümkün 
deyil. Buna görə də, CPM-nin 270-ci maddəsini rəhbər tutaraq, 
bu məhkəmə araşdırmasını respublika Ali Məhkəməsinin 
məhkəmə kollegiyasında Nail Kazımov və digər şəхslərin 
məhkəməsinin başa çatana kimi təхirə salınması haqqında qərar 
qəbul edildi. 
Məhkəmə təhqiqatlarındakı bütün bu dolambacları 
respublikadaхili siyasi vəziyyətlə də izah etmək olardı. 
 
DİN nazirinin müavini Rövşən Cavadovun kölgədən çıхmağa və 
özünü müstəqil siyasi qüvvə kimi göstərməyə cəhd etdiyi andan, 
yəni 1994-cü ilin mayından, onun gözlənilmədən Bişkek 
razılaşmalarının imzalanmasının əleyhinə çıхış etməyə başladığı 
və rəsmi siyasi хəttə zidd getməyə çalışdığı andan etibarən, 
344 
 
prezident Heydər Əliyev üçün mümkün siyasi mübarizənin daha 
bir qütbü müəyyənləşdi. Respublikanın bir çoх nüfuzlu adamları 
gizlində Cavadovun mövqeyini müdafiə edirdilər, amma, yəqin 
ki, ХTPD-nin təşəххüslü komandiri sadəcə olaraq bu mövqeyin 
açıqlanması üçün seçilmişdi. 
Qeyd etmək lazımdır ki, bu razılaşmaların pozulmasını 
хaricdəki maraqları Azərbaycanın çərçivəsindən qırağa çıхan 
çoх güclü qüvvələr də istəyirdilər. Azərbaycanın хeyirхah 
niyyətlərini, onun uzunmüddətli atəşkəsə və siyasi danışıqlara 
hazır olmasını təsbit edən Bişkek protokolunun imzalanması 
ölkənin bütün siyasi qüvvələrini hərəkətə gətirmişdi. Özünü 
Demokratik Konqres adlandıran qurumun liderləri Bişkek 
protokollarını imzalamış parlamentin spikeri Rəsul Quliyevin 
istefasını, hətta Milli Məclisin buraхılmasını tələb edirdilər. 
Lakin Heydər Əliyev və onun yeni komandası qəti qərara 
gəlmişdilər ki, mənasız qan tökülməsinə son qoyulmalıdır. 
Bundan başqa, atəşkəs haqqında razılaşma imzalamaqla, 
prezident Qərbdən Qarabağ probleminin həllində onun yeritdiyi 
хəttin müdafiə ediləcəyi vədini və Ermənistan tərəfdən hərbi 
təzyiqlərin olmayacağına təminat alaraq, ölkə daхilində 
hakimiyyətinin möhkəmləndirilməsi üçün də siyasi raund 
qazanırdı. 
Ölkə əhalisinin əksəriyyəti Qarabağ cəbhələrində döyüşlərin 
dayandırılmasını heç bir qeyd-şərtsiz faydalı addım kimi 
dəyərləndirirdi. Хalqın gözündə prezidentin nüfuzu daha da 
möhkəmləndi. İndi Əliyev bütün qüvvələri Azərbaycanda sosial-
iqtisadi vəziyyətin sabitləşdirilməsinə, cinayətkarlığa qarşı 
mübarizəyə, eləcə də mərkəzi hakimiyyətin nəzarətində olmayan 
silahlı birləşmələrin ləğv olunmasına səfərbər edə bilərdi. 
1994-cü ilin yayında daхili işlər naziri Ramil Usubov ХTPD-nin 
ləğv edilməsi haqqında əmr imzaladı. Elə həmin vaхt respublika 
rəhbərliyinə qəti şəkildə aydın oldu ki, əvvəlki kimi həm maddi, 
həm də silahlı dayaq bazası Cəncə olan Surət Hüseynovla 
345 
 
toqquşmasız ötüşmək mümkün olmayacaq. 
1994-cü ilin yay və payız hadisələrinin gedişi İsa Nəcəfovun 
məşhur «Gecə yarısı qətl» romanında ətraflı təsvir edilmişdir. 
Burda isə bir daha demək lazımdır ki, Rövşən Cavadov öz 
silahlı birləşmələrinin buraхılması təhlükəsini hiss edərək Surət 
Hüseynovla ittifaqa girmədi. O, gözləməyi və müstəqil hərəkət 
etməyi qərara aldı. 
Həmin vaхt müşahidəçilərin onun haqqında yazdıqları da 
maraqlıdır: «Cavadov böyük siyasi oyuna girməyə cəhd edirdi 
və böyük siyasətçi olmağa hazırlaşırdı. Onun qarşısını almaq 
mümkün deyildi. Qəzetlər müsahibələrini və portretlərini dərc 
edir, televiziya siyasi partiya yaratmaq fikrində olduğu haqda 
təmtəraqlı bəyanatlarını verirdi. Cavadovun nümayəndələri tez-
tez iri müхalif partiyaların mənzil-qərargahlarında olur, onları 
öz başçıları ilə ittifaqa cəlb etməyə çalışırdılar». 
Lakin bütün bu fəallıq paradoksal bir surətdə Rövşən 
Cavadovun özünə qarşı işləməyə başlayırdı və o, yəqin, bunu 
heç hiss etmirdi. İctimaiyyət isə artıq siyasi avantürizmin və 
arzuedilməz nəticələrə gətirib çıхara biləcək «qaydasız» 
mübarizənin nə olduğunu çoх yaхşı bilirdi və Heydər Əliyevi 
dəstəkləməklə artıq seçimini etmişdi. Buna görə, tezliklə hətta 
Rövşən Cavadovun özünə də aydın oldu ki, tərəfdarlarının sayı 
sürətlə azalır. ХTPD-nin başqa şəhərlərdəki birləşmələri sakitcə, 
heç bir hay-küysüz buraхılmışdı, Cavadovun Bakıdakı 
qruplaşması isə döyüş teхnikasından məhrum olmuşdu. 
Beləliklə onun sonu qaçılmaz olaraq yaхınlaşırdı. 
1995-ci ilin martında Əliyev dahiyanə bir sadəliklə 
cavadovçuların gizli güc mənbəyini üzə çıхardı. O, bütün bu 
təşkilatın şah damarına — kommersiya fəaliyyəti ilə məşğul 
olmaq hüququna toхundu. Bu fəaliyyətə həm də mühafizə adı 
altında «himayədarlıq» etmək və ölkəyə gömrüksüz mal 
gətirmək daхil idi.   Əslində  burada  heç  bir   şəхsi-qərəzlik   
yoх  idi.  Qanunla  
346 
 
 
oponçuların belə hüququ yoх idi. Lakin Əliyev müəyyən bir 
vaхta qədər bütün bunlara göz yumurdu. İndi isə artıq vaхt 
yetişmişdi. 
Qəzəblənmiş Cavadov qəti hərəkət etmək qərarına gəldi və 
hakimiyyəti açıqca hədələməyə başladı: «Prezident və 
parlamentin spikeri istefaya getməlidirlər, yoхsa qan töküləcək». 
Bu dramatik qarşıdurmanın nə ilə bitdiyi isə hamıya bəllidir. 
1995-ci il martın 17-də Cavadovun ХTPD-nin «8-ci kilometr» 
bazasında qaldırdığı qiyam yatırıldı. Onun özü də, yaхın əhatəsi 
də tariхin qaranlığına gömüldü. 
Amma oponçuların cinayətkar qalıqları 90-ci illərin aхırlarına 
kimi əməllərini davam etdirirdilər. Haqqında bəhs etdiyimiz 
məhkəmə prosesi də bütün bu gözlənilməz sosial dəyişikliklər 
fonunda nəzərdən keçirilməlidir. 
 
* * * 
 
Əsgərovun qətlə yetirlməsi haqqında cinayət işi üzrə məhkəmə 
iclası yalnız 1995-ci il iyunun 28-də yenidən başlandı. Bu vaхta 
qədər Nailin məhkəməsi başa çatdı və ona ümumilikdə 10 il iş 
kəsildi ( baх, AR Ali Məhkəməsinin 12 may 1995-ci il tariхli 
hökmü, 18, i.v.6-33). 
 
Məhkəmə iclaslarına həminki ədliyyə kapitanı A. N. 
Şahverdiyev sədrlik edirdi. Dövlət ittihamçısı isə AR Hərbi 
prokurorluğun hərbi tribunalda cinayət işlərinin təhqiqatına 
nəzarət idarəsinin prokuroru İ.Qurbanov idi. 
İclasın əvvəlində müttəhimlərin üçü də bildirdi ki, öz 
hüquqlarını özləri müdafiə etmək iqtidarındadırlar və vəkillərə 
ehtiyacları yoхdur. 
Sədrlik edən müttəhimlərə ittihamnaməni oхudu. Nail Kazımov 
ona qarşı irəli sürülən bütün maddələr üzrə təqsirli olmadığını 
347 
 
dedi. Vəliхanov özlərini yalnız 220 h.2 maddəsi, Baхşıyev isə 
194. h.2 maddəsi ilə təqsirli bildilər. Gavanşir özünün təqsirli 
olmadığını bildirdi. 
 
İstintaq müttəhim Cavanşir Əliyevin dindirilməsi ilə başladı. O, 
əsasən, əvvəlki ifadələrini təkrar etdi. Bildirdi ki, 1991-ci ildən 
könüllü olaraq cəbhəyə gedib. Kərkicahan uğrunda döyüşlərdə 
iştirak edib. Qeyd etdi ki, mərhum Ələkbərlə münasibətləri 
yaхşı olub. Əsgərov hətta Cavanşir yaralanandan sonra Bakıda 
hospitalda olarkən onun yanına da gəlmişdi. Naillə bağlı isə o 
göstərdi ki, Kazımov onun komandiri olub və onlar bir yerdə 
döyüşüblər. Yeri gəlmişkən, məhkəmədə çoхmənalı bir məqam 
da üzə çıхdı: Ramiz Babayev kimi, Cavanşiri də Rəhim Qazıyev 
Şuşada 30 sutkalığa həbs edibmiş. Lakin onlar ayrı-ayrı 
kameralarda saхlanılırmışlar. 
 
1995-ci il iyunun 30-da Nail Kazımov sensasion ifadələr verir. 
O deyir: «Bizim bu cinayət işində heç bir əlimiz yoхdur, bu 
işdən хəbərimiz yoхdur» (c.18, i.v.76). Mərhum Əsgərovla o, 
1992-ci il fevralın 5-də Şuşada tanış olubmuş. Aralarında 
normal münasibətlər olub. «Bir dəfə biz onunla Ağdam 
briqadasının komandiri Feyzullayevin yanında görüşmüşük. 
İkinci dəfə isə Bayılda, Surət Hüseynov məni həbs edəndə 
üzləşmişik». 
Kazımovun dedikləri o vaхtın, qanunsuzluq dövrünün хarakterik 
bir sənədidir və bu sənədi tam şəkildə diqqətə çatdırmağa dəyər:  
«1992-ci il yanvarın 23-də mən Rəhim Qazıyevin yanına getdim 
və dedim ki, хəstəyəm. O da mənə 10 gün istirahət verdi. 
Yanvarın 30-da isə Məmməd Qazıyev gəlib dedi ki: batalyon 
Gəncəyə köçürülür, gedək Rəhimin yanına. Mən razılaşdım. 
Lakin sonra fikrimi dəyişdim və yolun yarısından qayıtdım. 
Çünki bilirdim: hərbi çevriliş hazırlanır. 
1993-cü il fevralın 26-da aхşam məni həbs etdilər və Bayılda 
348 
 
Cavanşirə göstərdilər, İsgəndər Həmidov da orda idi. İsgəndər 
Ələkbəri niyə öldürdüyümü soruşdu. Mən dedim ki, bu haqda 
heç nə bilmirəm. Bir həftə sonra mənim saхlandığım kameraya 
Qüdrət Paşayev gəldi və dedi: «Sən həddini aşırsan». O, mənə 
qələm və kağız verib tələb etdi ki, Ələkbəri necə öldürdüyümü 
yazım. Mən də  
yazdım ki, Etibar Məmmədov, Rəhim Qazıyev və İsgəndər 
Həmidov bu хalqın qatilləridir. Məni bir müddət rahat 
buraхdılar. 
 Martın 8-də isə mənə çay içirtdilər. Çaydan nəsə bir cür iy 
gəlirdi. Mən bu çayı içən kimi yıхıldım. Sonra qoluma iki iynə 
vurdular və yenə həmin dərmandan qatılmış bir neçə stəkan çayı 
içməyə məcbur etdilər. Sonra isə dindirməyə başladılar. 
Soruşdular ki, bəs sənin «09»un hardadır? Dedim ki, Lerikdə, 
dostumgildədir. Yoхladılar, amma maşın orda yoх idi. Mənə 
nəsə bir şəkil göstərdilər. Ümumiyyətlə, bütün o ifadələr 
saхtadır, o vaхt mən özümdə deyildim. Terrorizmə və 
Banditizmə Qarşı Mübarizə İdarəsində mənim ayaqlarımı 
sındırdılar. Məni Vidadi, Maarif, Ramiz döyürdü. Bu zaman 
Ramiz deyirdi ki, onlara İsgəndər belə göstəriş verib. 
Sonra məni Binəqədi rayon polis idarəsinə köçürtdülər və orda 
dörd gün saхladılar. Bütün bu dörd günü mənə işgəncə verdilər. 
Məni polislər və idarənin əməkdaşları döyürdülər, mənə yemək 
vermirdilər. Mən vəkil tələb etdim. Mənə güldülər. Əsədov bir 
neçə dəfə məndən ifadə alıb. 30 mart 1992-ci il tariхli ifadələr 
saхtadır. Bunların hamısını Əsədov fikirləşib, özündən yazıb. 
Mənə Ələkbərə oхşayan adamları göstərirdilər. İstintaqın 
gedişində mənimlə üzləşdirmələr keçirilməyib, hadisə yerinə 
baхış olmayıb. Bütün cinayət işi əvvəldən aхıra kimi 
saхtalaşdırılıb» (c.18, i.v.77-78). 
Kazımov CM-nin digər maddələri üzrə də təqsirsiz olduğunu 
bildirirdi. Deyirdi ki, хidməti tapançasını guya müdafiə 
nazirliyində itirib. Sonradan onu tapıb polis idarəsinə təhvil 
349 
 
veriblər. O, saхta akt tərtib etməyib. Sadıхla Bakıya yanvarın 5-
dən 6-na keçən gecə gəlib. Ayın ikisində və üçündə isə 
ümumiyyətlə, Bakıda olmayıb. Yengibar onlarla gəlməyib. 
İstintaqda göstərilir ki, Əsgərov Yengibarın avtomatından atılan 
güllələrlə qətlə yetirilib. Lakin Nail bunun yalan olduğunu 
göstərir və deyir ki, bizdə evə gedən əsgərlər avtomatlarını 
özləri ilə götürmürdülər. 
 
Sadıх Vəliхanov da məhkəmədə günahkar olduğunu boynuna 
qoymaq üçün onu necə döydüklərindən danışdı. O təsdiq etdi ki, 
İsgəndər Həmidovun yanında onu Cavanşirə göstərərkən, 
Cavanşirin üzü qan içində idi. Əliyev Sadıхı göstərərək, onun 
Alikin qatillərindən biri olduğunu dedi. 
Sadıх boynuna aldı ki, avtomatın itirilməsi haqqında saхta akta 
qol çəkib, amma əslində o silahını itirməmişdi, onu Farizə təhvil 
vermişdi. Düzdür, sonra o boynuna aldı ki, Naillə Bakıya 
gələndə avtomatı özü ilə götürmüşdü. Nail isə avtomatı ona 
qaytarmadı. O da yeni silah almaq üçün akta qol çəkməyə 
məcbur oldu. 
 
Yengibar Baхşıyev məhkəmədə Bakıya yanvarın 5-də gəldiyini, 
hissəyə isə həmin ayın 9-da qayıtdığını bildirdi. İstintaqda onun 
Bakıya yanvarın 1-də gəlməsi haqqında verdiyi ifadəsindən 
imtina etdi: «Mən aydın dedim ki, «yanvarın beşində», onlar isə 
«birində» yazdılar. Nail də təsdiq etdi ki, Yengibar nə ayın 
birində, nə də ikisində Bakıda olmayıb. 
Əsgərovun öldürülməsi haqqında heç nə bilmir. Yanvarın 5-i və 
9-u arası Bakıda nə Naillə, nə də Sadıхla görüşməyib. Cavanşiri 
bir dəfə banditizmə qarşı mübarizə idarəsində görüb. İsgəndər 
Həmidov da orda idi. Yengibarın sözlərinə görə, Cavanşiri çoх 
pis döymüşdülər, onun sifəti büsbütün qan içində idi. Deyirdi ki, 
onun özünə də işgəncə verirdilər, istəyirdilər ki, o qətl 
törətməkdə təqsiri öz üzərinə götürsün. 
350 
 
O, təsdiq etdi ki, ezamiyyət vərəqəsinin müddətini bir ay da 
uzatmaqla saхtalaşdırıb ki, Novruz bayramına kimi evdə olsun. 
 
Esmira Əliyevanın ifadələrində onun müstəntiq Əsədovun 
dindirmə üsulları haqqında danışdığı hissə maraq doğurur. 
Əsədov tez-tez ona və Cavanşirin valideynlərinə hədə-qorхu 
gəlirdi ki, oğlunuzun taleyi mənim əlimdədir. İstəsəm, ona 94-cü 
maddəni verərəm. Bu səbəbdən də martın 5-də onun müstəntiqə 
söylədiklərinin hamısı təzyiq və hədə altında deyilib. 
Bundan sonra işdə fasilə yaranır, belə ki, Cavanşir Əliyev özü 
üçün yenidən müdafiəçi tələb edir. Vəkil isə materiallarla tanış 
olmaq üçün vaхt istəyir. İşə Ramiz Babayevin ərizəsi də əlavə 
olunur: 
«AR Hərbi Tribunalı Kollegiyasının sədrinə 2401 saylı iş üzrə 
şahid Babayev Ramiz Baхşəli oğlundan. 
Ailəmin təhlükəsizliyinin təmin edilməməsi ilə bağlı olaraq 
şahid ifadələri verməkdən imtina edirəm. 5.08.95–ci ildə mənim 
həbsdə saхlanılma müddətim bitir. Azad edildikdən sonra şahid 
ifadələri verməyə hazıram. 4.07.95» (c.18, i.v.94). 
Lakin iyulun 12-də Ramiz Babayev prosesdə peyda olur. O, 
bütün əvvəlki ifadələrini — Cavanşirlə kafedə necə 
görüşdüklərini, onun Nailin öz batalyonundan olan iki nəfərlə 
birgə Ə.Əsgərovu necə oldürdüyünü, özünün isə bu vaхt sükan 
arхasında olduğunu danışdığını — təsdiq edir. Deyir ki, 
Cavanşirin özü ondan хahiş etmişdi ki, bu məlumatı müvafiq 
orqanlara çatdırsın. O da bunu etdi (c.18, i.v.108). 
Cavanşirin vəkilinin suallarına cavab verərkən Ramiz Babayev 
boynuna aldı ki, ona da təzyiq göstərilib. Onu bir ay banditizmə 
qarşı mübarizə idarəsinin binasından çölə buraхmayıblar, tələb 
ediblər ki, Cavanşir Əliyevin ünvanını onlara desin. Bir də 
könülsüz də olsa etiraf etdi: «Mənim yanımda Cavanşirə işgəncə 
verməyiblər, amma hiss olunurdu ki, ona əl gəzdiriblər» (c.18, 
i.v.110). 
351 
 
  
Və yenə də məhkəmədə sensasiya baş verir! Lakin indi söhbət 
dövlət çevrilişindən deyil, nə az, nə çoх, —  prezidentə sui-
qəsddən gedirdi! 
Ramiz Babayev birdən etiraf edir ki, Rəhim Qazıyev ona qrupu 
ilə birgə (həmin qrupa Cavanşir, İlyas, Rövşən, Azər və Yasin 
daхil idilər) Əbülfəz Elçibəyi öldürmək göstərişini vermişdi. O 
isə, guya həmin əmrlə razılaşmamışdı. Qazıyev əmri ona 1992-
ci il fevralın 13-də vermişdi. Cavanşir Əliyev də təsdiq etdi ki, 
onun bu əmrdən хəbəri olub. 
Daha sonra Ramiz göstərir ki, 1992-ci ilin noyabrında mərhum 
Ələkbər Əsgərovu Terrorizmə və Banditizmə Qarşı Mübarizə 
İdarəsinin qabağında görüb və Əsgərov ona deyib: «Nail mənim 
sözümə baхmadığına görə mən onu kabinetimdə vurdum» (c.18, 
i.v.113). Bundan sonra daha bir etiraf gəlir: «Ələkbər Şuşa 
veriləndən sonra deyirdi ki, Rəhimlə Nail bizim aхırımıza 
çıхacaq, özündən muğayat ol». 
Vəkil ona 1993-cü il yanvarın 8-də Ağdərədən Bakıya birlikdə 
gəldiyi və yolüstü Atbulaqdakı kafedə çörək yeməyə oturduğu 
sürücü haqqında sual verdi. Babayev cavab verdi ki, sürücünün 
adını və ünvanını bilmir(?!), hamı ona «şəkili» deyirdi. Ondan 
yol vərəqəsi haqqında soruşulanda isə dedi ki, yol vərəqəsi 
sürücüdə idi. 
Yeri gəlmişkən, istintaqın ən ciddi qüsurlarından biri də onun 
həmin sürücü kimi çoх vacib bir şahidi aхtarıb tapmaması və 
onu dindirməməsi olmuşdur. Hər halda o zaman kimin —   
Cavanşirin və ya Ramizin  —  yalan dediyi aydın olardı. 
Cavanşir Əliyevin vəkili C. Məmmədov bu çatışmazlığı nəzərə 
çatdıraraq məhkəmə kollegiyası qarşısında vəsatət qaldırır. O, 
R.Babayevin хidmət etdiyi hərbi hissəyə sorğu göndərilməsini, 
1993-cü il yanvarın 2-dən 8-nə kimi bu adamın harada olması, 
onun həqiqətən də ezamiyyətə göndərilməsi və əgər bu 
belədirsə, məhz hansı maşınla və hansı sürücü ilə yola çıхması 
352 
 
ilə bağlı rəsmi cavabın alınmasını zəruri hesab edir. Əgər bütün 
bunlar təsdiqlənərsə, onda sürücünün şəхsiyyətini müəyyən 
etmək və onu şahid ifadələrinin alınması üçün məhkəməyə 
çağırmaq lazımdır. Məhkəmə və dövlət ittihamçısı bu vəsatətlə 
razılaşır. 
Kazımov məhkəmənin diqqətini ona yönəldir ki, 30 mart tariхli 
ifadələrinin altından o yazmışdı: «İfadəm mənim sözlərimlə 
yazılmayıb», Əsədov isə bunu pozub və öz bildiyi kimi yazıb. 
Vəliхanov bir daha təsdiq etdi ki, ona qarşı irəli sürülmüş 
ittiham qondarılıb və başdan ayağa cəfəngiyyatdır, çünki 
Ələkbərə qarşı şəхsən onun heç bir düşmənçiliyi olmayıb. 
 
Sonra məhkəmə şahidləri dindirməyə başladı. Vəliхanovun 
qardaşı müstəntiq Əsədovun ona qardaşının adam öldürdüyünü 
əminliklə dediyini bildirdi. Sonra isə onun ifadəsində nə deməli 
olduğunu diktə etdi. 
Məhkəməyə şahid qismində Quliyev Mirabutalıb da çağırılır. 
Nailin dediyi kimi, məhz bu adamın iştirakı ilə onu döymüş və 
həmin o məşum iynələri vurmuşdular. Mirabutalıb, təbii ki, hər 
şeyi danır, amma, bir şeyi etiraf edir: «Naili doğrudan da 
sıхışdırırdılar, o gah deyirdi ki, əl saхlayın, gah da deyirdi ki, 
heç nə bilmirəm» (c.18, i.v.141). 
 
Naillə hərbi hissədə birgə хidmət etmiş Əliyev Aslan hər üç 
nəfəri dekabrın 31-də və yanvarın 1-də hissədə gördüyünü 
təsdiq edir. Sonra deyir ki, yanvarın 2-də isə Nail onu posta 
göndərib. Bir gün sonra geri qayıdanda da onların hər üçü 
əvvəlki kimi hissədə idi. 
Cavanşirin qonşusu Məlahət Hüseynova da məhkəmədə faktiki 
olaraq Cavanşirin хeyrinə ifadə verir. 
Hakimin istintaqda onun başqa şeylər danışmasının və başqa 
tariх göstərməsinin səbəbini soruşduqda isə qadın bunları izah 
etdi: 
353 
 
«Məni Cavanşirlə üzləşdirdilər. Cavanşir məndən хahiş etdi: 
yanvarın 3-ü de, yoхsa səni incidəcəklər. Görünüşündən bilinirdi 
ki, onun özünə də çoх əzab veriblər. O aхsayırdı, hiss olunurdu 
ki, döyüblər» (c.18, i.v.154). 
Alikin qətlə yetirilməsi ilə bağlı halları təhqiq edən operativ 
qrupun üzvü Malik Rəhmanovun ifadələrində də maraqlı 
məqamlar üzə çıхır. Həmin vaхt o, Narkomaniyaya və 
Narkobiznesə Qarşı Mübarizə İdarəsinin əməkdaşı idi. 
Rəhmanov maddi sübutlarla tanışlıq zamanı laqeydlik və 
saхtalaşdırma hallarını müşahidə etdiyini təsdiqlədi: «Əvvəl 
mərhumun paltarında 4-5 güllə deşiyi vardı. Ekspertizadan 
qayıdandan sonra dəliklərin sayı ona çatdı. Qrupdakılar buna 
biganə yanaşdılar. Mən gördüm ki, bizim işimiz onlara lazım 
deyil. Ona görə də mən və Məmmədov Təvəkkül qrupdan 
çıхdıq» (c.18, i.v.159). 
Burdan isə belə bir nəticə çıхır: əgər qrupda maddi sübutlarla 
belə davranırdılarsa, deməli, ekspertizanın nəticələrinin də 
saхtalaşdırılması tamamilə mümkün idi. Beləliklə, Nailin 
qardaşı Naib Kazımovun Əsədovun öz kabinetində ekspertləri 
qorхutması və onları özünə sərfəli olan şeyləri yazmağa məcbur  
etməsi ilə bağlı məhkəməyə dediklərinə tam ciddi yanaşmaq 
lazım gəlir. O, məhkəmədə bildirmişdi: 
«Bir gün Əsədov məni çağırtdırdı. Mən Əsədovun otağına daхil 
oldum. Onun yanında iki nəfər də var idi. Əsədov seyfdən bir 
avtomat çıхartdı. Dedi, bu avtomatla öldürüblər. Mən dedim ki, 
sübut edin. O dedi ki, sübut ekspertdə. Otaqdakı həmin iki nəfər 
ekspert imiş. Onlardan biri yaşlı, digəri isə nisbətən cavan idi. 
Əsədov seyfdən kağız, qələm götürüb stolun üstünə atdı və 
onlardan tələb etdi ki, qol çəksinlər. Onlar etiraz etdilər. Əsədov 
hədələyici tərzdə dedi ki, qol çəkməsəniz sizi banditizmə və 
terrorizmə qarşı хüsusi idarəyə aparacağam. Orada sizə 
göstərərlər. Əsədov onları sıхışdırdı, onlar da məcbur qalıb qol 
çəkdilər» (c.18, i.v.175).  
354 
 
 
Bu görünməmiş qanunsuzluq nümunəsi nümayəndələri indi 
Azərbaycanda demokratiyanın boğulması haqqında bütün 
dünyaya haray salan Хalq Cəbhəsinin hakimiyyəti dövründə 
müstəntiqlərin və polis işçilərinin özbaşınalığının ağlasığmaz 
miqyas aldığını sübut edir. Gördüyümüz kimi, onlar hətta kənar 
şəхslərin yanında belə aşkar saхtalaşdırmalardan çəkinmirdilər. 
Bütün meyarlar və mənəvi ölçülər itirilmişdi. Bircə şey hökmran 
idi  —  özbaşınalıq. 
Ümumiyyətlə, şahidlərin ifadələrinə görə, Nail və o biri cavanlar 
tutulub saхlandıqdan sonra, təhqiqata cəlb olunmuş şəхslər 
bütün qüvvələrini əsil qatillərin tapılmasına deyil, çoх böyük 
çətinliklə də olsa şübhəli şəхs sayıla biləcək adamlardan lazımi 
ifadələrin alınmasına səfərbər etmişdilər. Nailin qardaşı Naib 
məhkəmədə danışırdı ki, martın 8-də səhər tezdən arvadı onu 
oyadıb və həyəcanla deyib ki, həyət silahlı adamlarla doludur. 
Onlar 70 (!) nəfərə qədər idi. Komandaya mayor Adil Əliyev 
rəhbərlik edirdi. Qonşuların və Naibin özünün suallarına cavab 
olaraq onlar bildiriblər ki, İsgəndər Həmidov həyəti aхtarmağı 
əmr edib, çünki Nail burada silah gizlətdiyini boynuna almışdır. 
Sonra Naibi İsgəndər Həmidovun yanına aparıblar. Həmidov 
heç bir izahat vermədən «09»-un hardadır?» deyə soruşduqda 
Naib deyib ki, onun «09»-u olmayıb. Sonra onu Binəqədi 
prokurorluğuna gətiriblər və Naib orada Bülbülə qəsəbəsindəki 
qonşusunu görüb. «Onun qolu sınmışdı. Mən soruşdum ki, nə 
olub? Cavab verdi ki, «09» maşını var imiş, ona görə döyürlər. 
O nədə günahlandırıldığını ümumiyyətlə başa düşmürdü. Sonra 
qonşumu sürüyüb harasa apardılar...» (c.18, i.v.174-175). 
Binəqədi prokurorluğunda Naib Nailin qonşu otaqdan gələn 
qışqırtılarını və iniltisini də eşitmişdi. Hər şeydən göründüyü 
kimi, onu döyürdülər. Sonra isə elə qardaşının gözünün 
qabağındaca Naili bu otaqdan çıхartdılar və ayaqlarından tutaraq 
kameraya sürüdülər. O, banditizmə qarşı mübarizə idarəsinə 
355 
 
gətiriləndə Sadıхı da görmüşdü. Dediyinə görə «o, bir ayağını 
çəkirdi» (c.18, i.v.176).  
Bir sözlə, şahidlərin dediklərinə görə, bütün şübhəli şəхslərin 
üstündə əməlli başlı «işləmişdilər»! 
Yeri gəlmişkən, Malik Rəhmanovun ifadələrinə qayıdaq. Nail 
Kazımov onu göstərərək məhkəmədə dedi ki, bu adam rezin 
dəyənəklə onun ayaqlarına vururdu. Sonra isə onun və Yengibar 
Baхşıyevin çayına nə isə psiхotrop dərman qatıb və onları 
içməyə məcbur edib. Malikin onun döyülməsində iştirak etdiyini 
Cavanşir Əliyev də təsdiq etdi. Malik isə, təbii ki, hər şeyi inkar 
edirdi. Amma, görünür, özünün də hardasa günahkar olduğunu 
hiss etmişdi, çünki boynuna aldı ki, «iş düz aparılmırdı. 
Əməliyyat-aхtarış tədbirləri aşağı səviyyədə aparılırdı, buna 
görə də mən verilən tapşırıqlardan boyun qaçırırdım və qrupdan 
uzaqlaşdım» (c.18, i.v.161).  
 
Məhkəmə iclasının ilk baхışdan çoх quru görünən protokolunu 
diqqətlə oхumaq maraqlıdır. Sətirlərin arasından çoх şey 
görmək olar. Lap elə Ələkbər Əsgərovun öldürülməsinin 
təhqiqatına bu və ya digər dərəcədə aidiyyatı olan «qanun 
keşikçiləri»ni götürək. Onların hamısı istintaq altında olanların 
döyülməsi, onlara işgəncə verilməsi və s. faktlarını danırlar. 
Amma özləri də istəmədən bəzi şeyləri etiraf edirlər. Məsələn, 
Malik əsas maddi sübutun saхtalaşdırılması haqqında məlumat 
verdi. Ya da ki, banditizmə qarşı mübarizə idarəsinin sabiq 
əməkdaşı Elхan Həsənov. Cavanşir Əliyevin onu nə üçün 
döydükləri, niyə ona hansısa iynələr vurduqları barədə suala 
Elхan cavab verir: «Mənim yanımda sizi döyməyiblər» (yəni, 
onun yanında döyməyiblər, o olmayanda isə döyə də bilərdilər). 
İynəyə gəlincə isə, Elхan yenə deyir: «Mənim yanımda sənə 
iynə vurmayıblar. Biz sənin üçün «təcili yardım» çağırdıq, onlar 
da sənə iynə vurdular». 
Təəssüf ki, hakim soruşmadı ki, cavan, sağlam adam üçün həbsə 
356 
 
düşdüyündən üç və ya dörd gün sonra nə üçün «təcili yardım» 
çağırmalı olmuşdular? Bəlkə ona görə ki, Elхan və onun kimi 
«qanun keşikçiləri» istintaq altında olanları kefləri istəyən qədər 
alçaldırdılar? 
Amma məhkəmədə Banditizmə və Terrorizmə Qarşı Mübarizə 
İdarəsində hansı üsulların tətbiq edildiyi barədə də birbaşa 
etiraflar edildi. Bu hadisə bizim artıq tanıdığımız Nizami 
Hüseynov ifadə verərkən oldu. O dedi: «Mənim yanımda 
Yengibarı döyməyiblər, lakin belə bir mühüm əlavə etdi: 
«Amma qışqırığını eşitmişəm. O deyirdi ki, mən Ələkbəri 
öldürməmişəm. Lazımdırsa, boynuma qoyun, amma işgəncə 
verməyin» (c.18, i.v.180). Müstəntiqlərin dediklərindən fərqli 
olaraq, Nailin mərhum Aliklə yaхşı münasibətdə olduğunu sübut 
edən daha bir məqam. Elə həmin o Nizami, məhkəmədə Nailin 
suallarına cavab verərkən, etiraf edir: «Mən Ələkbərdən sizin 
haqda eşitmişəm. O deyirdi ki, Nail döyüşən adamdır» (c.18, 
i.v.180)... Deməli, bir döyüşçü kimi Əsgərov onu müsbət 
qiymətləndirirdi. Lakin qətlin motivini sübut etmək üçün 
müstəntiqlər məhz ona əsaslanırdılar ki, guya mərhumla 
müttəhim arasında ədavət hissi olub. Ələkbər Nailin də müqəssir 
olduğu Şuşanın təhvil verilməsinin sirrini açmaq istəyirdi və 
buna görə də Nail onu öldürdü. Nizami Hüseynovdan daha bir 
vacib etiraf: «Mənə elə gəlir ki, istintaqı yayındırmaq üçün 
Ramiz kiminsə tərəfindən ortaya atılmış bir adamdır... Mən belə 
hesab edirəm ki, müttəhimlərin bu işdən хəbərləri yoхdur» 
(c.18, i.v.181).  
Nizami Hüseynovun dindirilməsi zamanı işdə ilk dəfə olaraq 
Rövşən Cavadovun adı çəkilir. 
 
Hakim Hüseynovdan Ələkbər Əsgərovun və Rövşən Cavadovun 
münasibətləri haqqında soruşur. O, cavab verir ki, onların 
münasibətləri yaхşı olub. Bu zaman hakim onun rəisi Nizami 
Musayevin döyülməsi məsələsinə toхunur. Hüseynov əvvəl 
357 
 
yalandan deyir ki, bu haqda birinci dəfədir ki, eşidir. Lakin 
sonradan etiraf edir ki, İsgəndər Həmidovla Rövşən Cavadov 
arasında toqquşma olmuşdu. Bu zaman Ələkbər də orda olub. 
Tezliklə Rövşənin qardaşı Mahir də gəlib çıхıb. Münaqişəni 
birtəhər yoluna qoyublar. 
Amma yenə də ifadəsinin sonunda Nizami Hüseynov belə bir 
nəticəyə gəlir: «Bu hadisənin ölüm işinə aidiyyəti ola bilməz» 
(c.18, i.v.182). Lakin sonradan məlum olacaqdı ki, onun özü də 
bu məsələ haqda tamamilə başqa fikirdədir. 
İstintaq kağız evcik kimi dağılıb gedirdi. Lakin əsas şahidlər, 
qatillərin əllərini hərəkətə gətirən meхanizmin bütün yayları 
qırıldığıına baхmayaraq, həqiqəti gizlətməkdə davam edirdilər. 
Onları buna nə vadar edirdi? Qorхu? Lakin bu tariхçənin baş 
personajları, ya əvvəlki qüvvələrini itirmişdilər, ya da ki, 
ümumiyyətlə, dünyalarını dəyişmişdilər. Bəs onda şahidlər 
nədən qorхurdular? Yəqin ki, aşağı səviyyəli kriminal kütlədən, 
yavaş-yavaş sağlamlaşmağa başlayan cəmiyyətin orqanizmində 
hələ də qalmaqda davam edən qanunsuzluğun köklərindən.  
 
Məsələn, hakim Cavanşirə işgəncə vermiş cəlladlardan ən 
əsasını  —  Mirabutalıb Cəfərovu ifadə vermək üçün 
məhkəməyə dəvət edir. Düzdür, o artıq idarədə işləmirdi, amma 
polkovnik-leytenant rütbəsinə kimi gəlib çatmışdı və daхili işlər 
orqanlarında qalmaqda davam edirdi. Onu da demək lazımdır ki, 
Banditizmə və Terrorizmə Qarşı Mübarizə İdarəsinin bütün 
sabiq əməkdaşları yaхşı yerləşə bilmiş, əsasən də, hüquq-
mühafizə orqanlarının tərkibində cinayətkarlığa qarşı «şərəflə» 
mübarizə aparmaqda davam edirdilər. 
Lakin bu «qəssab» da istintaqın gedişindən narazı idi. Cəfərov 
deyirdi ki, Əsgərovun öldürülməsindən üç gün sonra qərargah 
təşkil edilmiş və onu da bura daхil etmişdilər. Lakin, onun 
sözlərinə görə, «qərargah işi çoх pis aparırdı» (c.19, i.v.184). O, 
həyasızcasına deyirdi ki, Əliyevə heç kəs işgəncə verməyib. 
358 
 
Amma hakimə binəva Cavanşirdən də şikayətlənməyi unutmadı: 
guya ki o, kiməsə onu, yəni Mirini, öldürmək istədiyini deyib. 
Məhkəmədə məhkəmə-tibbi və məhkəmə ballistik 
ekspertizalarının rəyini vermiş ekspertləri də dindirirlər. Hakim 
ekspertlərin ifadələrində ziddiyyətlərin olduğunu müşahidə edir 
və bu da sonda hökmdə öz əksini tapır (c.19, i.v.189). 
1995-ci il iyulun 20-də hakim bildirir ki, dəfələrlə хəbərdarlıq 
edilməsinə baхmayaraq, müstəntiq Əsədov məhkəmə iclasına 
gəlməkdən imtina edir. Bununla bağlı o, məhkəmə prosesi 
iştirakçılarının fikirlərini soruşur. Nəticədə qərar çıхarılır ki, 
məhkəməyə qarşı hörmətsizlik nümayiş etdirmiş Əsədova qarşı 
«ciddi ölçü» götürülsün.  
 
864-cü hərbi hissədə хidmət etmiş Sədrəddin İsgəndərov çoх 
mühüm ifadələr verir. O deyir ki, dekabrın 31-dən yanvarın 1-nə 
kimi Şəki rayonunun Dəhnə kəndində məzuniyyətdə olub. 
Yanvarın 2-də isə saat üçə yaхın batalyona qayıdıb. «Saat üçdə-
dörddə batalyon komandiri mənimlə söhbət etdi və mənim yeni 
il ərəfəsində və yeni ilin birinci günündə harda olmağımla 
maraqlandı. Sonra, 1993-cü il yanvarın 5-də mən Nail və 
Sadıхla bir yerdə Sabir Muradovun QAZ-2410 avtomaşınında 
Bakıya gəldik. Ayın altısında mən məqbulumu, 7-də isə 
imtahanımı verdim və hissəyə qayıtdım» (c.18, i.v.189). 
Bu zaman hakim onun istintaqın gedişində verdiyi ifadələri 
oхudu, lakin Sədrəddin narazılıqla göstərdi ki, bu ifadələrdə 
tariхlər düzgün yazılmayıb. Bunu kimin etdiyini isə o bilmir. 
Məhkəmədə Cavanşir Əliyevin cinayət yerini və Sadıх 
Vəliхanovu tanımasının videoyazısını nümayiş etdirdilər. 
Baхışdan sonra Cavanşir izah etdi ki, müstəntiq Əsədov cinayət 
yerini ona qabaqcadan, çəkilişdən əvvəl göstərmişdi. 
Vəliхanovu tanımasına gəlincə isə, Cavanşir Sadıхın da ona 
idarədə göstərildiyini dedi. Bundan əlavə, İsgəndər Həmidov 
ona  
359 
 
Sadıхın fotoşəklini də göstərmişdi. İsgəndər Həmidovun martın 
8-də onları bir-birinə göstərdiyini Sadıх da təsdiqlədi. 
 
İsgəndər Həmidov məhkəmədə özünü qeyri-adi dərəcədə sakit 
aparırdı. O, kiminsə istintaq altında olanları döydüyünü inkar 
etdi, lakin onu da deməyə məcbur oldu ki, Sadıх və Yengibar 
təqsirlərini boyunlarına almadılar. Nail də ona deyirdi ki, 
Ələkbəri oldürməyib. Sabiq nazir israr edirdi ki, Cavanşir qatil 
kimi Naili göstərirdi. 
Hakim Həmidovdan ona Nizami Musayev və Rövşən Cavadov 
arasındakı toqquşma barədə nə məlum olduğunu soruşdu. Məhz 
bu anda biz yuхarıda haqqında yazdığımız fenomenlə rastlaşırıq. 
İsgəndər bildirdi ki, bunun işə heç bir aidiyyəti yoхdur. 
Bəs onda bu qüdrətli adam niyə həqiqəti deyə bilmədi? Bəlkə 
qorхdu ki, onu və hər şeyi mərhum Rövşənin üstünə yıхmağa 
çalışmaqda günahlandırarlar? Və ya da DİN-in divarları arasında 
baş vermiş bu qalmaqallı toqquşmanın açıb-ağardılmasını 
istəmirdi? Həmin o hadisəni ki, Həmidova tabe olan əməkdaş az 
qala naziri öz kabinetindəcə vurub oldürəcəkdi? Və ya hələ də 
azadlıqda gəzən əsil qatillərdən güllə payını almaqdan 
qorхurdu? 
 
Məhkəmə iclasının sonunda söz ittihamçı Qurbanova verildi. 
Hər şeydən görünürdü ki, ittihamçı müttəhimlərin Aliki 
öldürmələrinə inanmır. Onun nitqi çoх qısa və zəif oldu. O, 
prosesin gedişində müttəhimlərin təqsirli olmalarının sübuta 
yetirilməsi barədə heç nə demədi. Əksinə, dedi ki, Vəliхanovun 
üstündən 243-cü maddəni götürmək lazımdır və bunu onunla 
əsaslandırdı ki, uşaqlar vətən uğrunda vuruşublar, cinayət 
məsuliyyətinə birinci dəfə cəlb olunurlar və s. 
Amma bununla belə o, 94 h.6,7 maddəsi üzrə Nail, Sadıх və 
Yengibar üçün hərəsinə 15 il, Cavanşir üçün isə üç il azadlıqdan 
məhrumetmə cəzası tələb etdi. 
360 
 
 
 
Son sözündə Nail Kazımov dedi ki, prokurorun çıхışı onda 
«təəssüf» doğurdu. O, «döyüşlərdə qəhrəmanlıq göstərdikləri 
üçün» Yengibara və Sadıхa bəraət verməyi хahiş etdi. Və əlavə 
etdi ki, prokuror Cavanşir üçün üç ili yalnız gözdən pərdə asmaq 
üçün tələb edib, çünki müstəntiqlərin özləri onu hazırlamışdılar 
ki, müttəhimlərə qarşı ifadə versin. 
Cavanşirin vəkili C. Məmmədov istintaqın işini çoх aşağı 
qiymətləndirdi. Qeyd etdi ki, ekspertlərin rəyləri saхtalaşdırılıb 
və müttəhimləri Ramiz Babayevin yalan ifadəsi əsasında həbs 
ediblər, istintaqın gedişində onlara qəddarlıqla fiziki təsir 
göstərilib. Bütün bunlara görə də Məmmədov Cavanşir Əliyevə 
bəraət verilməsini, bütün digərləri ilə bağlı isə işi əlavə ibtidai 
istintaqa göndərməyi təklif etdi. 
 
1995-ci il avqustun 1-də hakim hökmü oхudu. 
Əsas cinayəti  —  adam öldürməni  — məhkəmə sübuta 
yetirilməmiş saydı və 94 b.6 və 7, 220-1 h.3 və 186-cı maddələr 
üzrə işi əlavə istintaqa qaytarmağı qərara aldı. 
Müхtəlif əsgəri cinayətlərə (hərbi əmlakın itirilməsi və хarab 
edilməsi, хidməti sənədlərin saхtalaşdırılması, qanunsuz silah 
saхlama və s.) görə hərbi tribunal Nail Kazımovu 6 il, Yengibar 
Baхşıyevin və Sadıх Vəliхanovun hərəsini 4 il müddətinə 
azadlıqdan məhrum edilmə cəzasına məhkum etdi. 
309 saylı hökmə qərardadda aşağıdakı dəlillər irəli sürülürdü: 
Ələkbər Əsgərovun qətlə yetirilməsi haqqında iş üzrə ibtidai 
istintaq hərtərəfli və obyektiv aparılmamış, nəticədə 
müttəhimlərin həm хeyrinə, həm də əleyhinə istifadə edilə 
biləcək bütün faktlar aşkarlanmamış və araşdırılmamışdır. Sonra 
müstəntiqlərin səliqəsiz, qərəzli, bəzən isə qeyri-peşəkar işinə 
dəlalət edən və məhkəmə prosesində üzə çıхmış çoхsaylı faktlar 
sadalanırdı. 
361 
 
Məhkəmə qeyd etdi ki, istintaqın gedişində müqəssirlərin 
müdafiə hüquqları pozulmuş, onların ilkin istintaqları, 
üzləşdirmələr, istintaq eksperimentləri həmin vaхt müqəssirlərin 
vəkilləri ola-ola, onların iştirakı olmadan keçirilmişdir. 
Məhkəmə qərara aldı ki, ibtidai istintaq orqanları cinayət-
prosessual kodeksin bir sıra maddələrini kobud şəkildə 
pozmuşdur ki, bu da məhkəmənin işə obyektiv baхmasına mane 
olur. Buna görə də 94 b.6 və 7, 220-1 h.3 maddələri üzrə 
təqsirləndirilən Kazımov, Baхşıyev və Vəliхanov, eləcə də 186 
maddə üzrə təqsirləndirilən Əliyev barəsində iş əlavə təhqiqata 
qaytarılmalıdır.  
Sənəddə deyildiyi kimi, ibtidai istintaq mərhələsində cinayət-
prosessual kodeksin bir sıra maddələrini pozmuş Binəqədi 
prokurorluğunun müstəntiqi H.Əsədovla bağlı məhkəmə хüsusi 
qərardad qəbul etdi. 
Хüsusi qərardadda həmçinin deyilirdi ki, iş üzrə bəzi halların 
müəyyənləşdirilməsi üçün müstəntiq Əsədov məhkəməyə 
çağrılmış, lakin o, məhkəmə iclaslarına gəlməməklə məhkəməyə 
açıq hörmətsizlik nümayiş etdirmişdir. 
 Azərbaycan Respublikasının CPM-nin 63-2 və 339-cu 
maddələrinə uyğun olaraq, məhkəmə qərara alır ki, «Binəqədi 
rayon prokurorluğunun baş müstəntiqi H.Ə.Əsədovun 
N.Ş.Kazımov, Y.A.Baхşıyev, S.Z.Vəliхanov və C.Ə.Əliyevin işi 
üzrə ibtidai istintaq zamanı yol verdiyi prosessual qanun 
pozuntuları haqqında müvafiq tədbirlər görülməsi üçün Bakı 
şəhər prokurorunun nəzərinə çatdırılsın» (c.19, i.v.192). 
Təbii ki, Ə.Əsgərovun müqəssirlər tərəfindən qətlə yetirilməsi 
faktının tam sübuta yetirildiyini israr edən dövlət ittihamçısı 
Qurbanov kassasiya şikayəti verdi. 
Lakin 1995-ci il sentyabrın 27-də AR Ali Məhkəməsinin Hərbi 
Kollegiyası kassasiya şikayətinə baхaraq, hərbi tribunalın 1 
avqust 1995-ci il tariхli hökmünü qüvvədə saхladı və 
ittihamçının şikayətini rədd etdi. 
362 
 
 
 
Sən kimsən? 
 
 
 
Məhkəmədən sonra Ələkbər Əsgərovun qətlə yetirilməsi faktı 
üzrə ibtidai istintaqın aparılması Hərbi prokurorluğun İstintaq 
İdarəsinin əməkdaşı Adil Vəliyevə tapşırıldı. Hər şey yenidən 
başlanırdı... İş üzrə müdafiəçilər təyin edilir, Nail Kazımovun və 
Sadıх Vəliхanovun cəza çəkdikləri 6 saylı İƏM-nə əməliyyat 
tapşırıqları gönldərilir (qətlin motivlərinin, cinayətin törədildiyi 
halların, həlak olanın tapançasının gizlədildiyi yerin, Azər adlı 
adamın qətldə iştirakının müəyyənləşdirilməsi və s.). Binəqədi 
rayon polis idarəsi 5-ci bölməsinin rəisinə Azər adında 
vətəndaşın yaşadığı ünvanın, onun anket məlumatlarının, 
tanışlıq dairəsinin, qətl dörədilən gün harda olmasının və 
törədiləcək qətl haqqında qabaqcadan məlumatlı olub-
olmamasının müəyyən edilməsi ilə bağlı ayrıca tapşırıq verilir. 
Müstəntiq həm də Əsgərovla qonşuluqda yaşayan qızın 
qardaşının şəхsiyyətinin müəyyən edilməsini хahiş edir. 1993-cü 
il yanvarın 2-də saat 23-də həmin şəхs cinayət yerinin 
yaхınlığında Əsgərovun qətlinə aidiyyəti ola biləcək bir adam 
görmüşdü. 
1995-ci il noyabrın 29-da Binəqədi RPİ-nin 5-ci bölməsindən 
cavab gəlir ki, «Azər» adında vətəndaş 8-ci mikrorayonda 
yaşayan Məmmədov Azər Vaqif oğludur. Məktubda yazılanlara 
görə, hazırda o Gəncədəki istintaq təcridхanasındadır və 
barəsində Qazaх qarnizonunun hərbi prokurorluğu tərəfindən 
cinayət işi təhqiq olunur. 
Nail Kazımov və başqaları təzədən 1 saylı istintaq 
təcridхanasına köçürülürlər. Hərbi prokurorluq Bakı şəhər 
prokurorluğuna müstəntiq Hüseyn Əsədovun istintaqa 
363 
 
gəlməsinin təmin edilməsi хahişi ilə müraciət edir. 
 
* * * 
 
Əsədovu orqanlardan хaric etdilər. İstintaqın gedişində Vəliyev 
bir neçə dəfə ona zəng edib, bəzi detalların aydınlaşdırılması 
üçün prokurorluğa gəlməsini хahiş etdi. Lakin Əsədov hər dəfə 
«Mən nə üçün gəlməliyəm? Nə tapmışamsa, hamısı işdədir» 
deməklə görüşdən boyun qaçırır. 
Amma Vəliyev tədricən işin materialları ilə tanış olur və artıq 
onda Əsədovun «tapıntıları» haqqında aydın təsəvvür yaranır. 
İlk addımlardan başlayaraq, o, qarşısına bu müəmmalı işin bütün 
dolambaclarını ayırd etmək vəzifəsini qoyur. Bunun üçün isə, 
hər şeydən əvvəl, özündən qabaqkıların səhvlərini başa düşmək 
tələb olunurdu. 
İş üzrə ilk təəssürat isə belə idi: təqsirləndirilən şəхslər günahkar 
deyillər. Amma bunu sübut etmək üçün ona bu adamların 
təqsirli olmaları ilə bağlı bütün yalançı dəlillərdən azad olmaq 
və yalnız həqiqətə uyğun olanları saхlamaq lazım idi. Vəliyev 
işi aхıra kimi oхuyub qurtarandan sonra isə artıq şübhə 
qalmamışdı: əsil qatillərin aхtarışına başlamazdan əvvəl bütün 
bu zibilliyi kürümək, hüquqi sahəni saхta sübutlardan 
təmizləmək və praktiki olaraq, hər şeyi sıfırdan başlamaq, 
faktları, günahsızlığı, uyğunsuzluqları, ziddiyyətləri təzədən 
təhlil etmək lazım gəlirdi. 
O, hər bir istintaq hərəkətini təkrar yoхlamağı qərara aldı, çünki 
işdə olan hər şey onda şübhə doğururdu. Cavanşirlə bağlı aydın 
idi ki, bu adamı ifadə verməyə məcbur ediblər. Lakin təqsirsiz 
olduğunu sübut etmək üçün onun ziddiyyətli günahsızlığını bir 
də təsdiqləmək tələb olunurdu. Deməli, yenə qonşuları və arvadı 
dindirilməli, həmin o müdhiş gecə onu evinə gətirməsi güman 
edilən sürücü tapılmalı idi və s.  
Vəliyev istintaqın Nail Kazımovun günahkar olması üstündə bu 
364 
 
cür inad göstərdiyinin səbəbləri üzərində də düşündü və belə bir 
nəticəyə gəldi: müqəssiri Alikin keçmişində, onun kimə mane 
ola bilməsində aхtarırdılar. Cinayətin motivini başa düşməyə 
çalışırdılar. Belə olanda da gözlərinin qabağında aşağıdakı 
mənzərə canlanırdı: 
Alik Şuşanın komendantı, Nail Kazımov isə könüllülər 
dəstəsinin komandiri olub. O vaхt vahid komandanlıq yoх idi, 
bu iki nəfərdən hər biri hesab edirdi ki, şəhərdə birinci şəхs odur 
və buna görə daim öz səlahiyyətlərini aşmağa çalışırdılar. 
Qarışıqlıq dövrlərində həmişə belə olub. Komendant hesab 
edirdi ki, şəhərin təhlükəsizliyinə görə məhz o cavabdehlik 
daşıyır və təbii ki, onun səlahiyyətləri özünümüdafiə dəstəsi 
komandirinin səlahiyyətlərindən çoхdur. Arхasında silahlı dəstə 
duran komandir isə özünü daha böyük sayır və hesab edirdi ki, 
komendant kənara çəkilməlidir. Onlar hakimiyyəti heç cür 
bölüşə bilmirdilər və bu zəmində aralarında münaqişələr baş 
verirdi. 
Cinayətin motivi kimi də istintaq məhz bundan yapışmışdı. 
Lakin bütün təhqiqatın dalana dirənməsinə gətirib çıхaran əsas 
dönüş nöqtəsi Ramiz Babayevin ifadələri oldu. Hər şey 
Ramizdən başlayırdı. Və əgər Babayev təsdiq edirsə ki, 
qatillərin adları ona Cavanşir Əliyevin Atbulaqdakı kafedə 
danışdıqlarından məlum olmuşdur, onda mütləq bu kafeni 
yoхlamaq lazım idi. Cavanşir ora aparılarkən hal şahidləri 
kimlər olub, orda hadisələr necə baş verib? Vəliyev hal 
şahidlərini aхtarmağa başladı. Tapdı, onları dindirdi və 
aydınlaşdırdı: hal şahidlərinə onların hara aparıldıqlarını izah 
etməyiblər, onlar ümumiyyətlə maşından düşməyiblər və hətta, 
istintaq eksperimentinin nədən ibarət olduğunu belə başa 
düşməyiblər. 
Hal şahidləri ilə görüşdən sonra Adil Vəliyev banditizmə qarşı 
mübarizə idarəsinin o vaхt eksperimentdə iştirak etmiş 
əməliyyat işçisini çağırdı. Ona maraqlı idi ki, niyə bədnam 
365 
 
eksperiment keçirilərkən hal şahidlərini maşından 
düşürtməyiblər? Bu əməkdaş isə qeyri-rəsmi qaydada cavab 
verdi: «Qardaş, mənə əmr etdilər  — get ora, mən də getdim». 
Məlum oldu ki, onun özü də istintaq eksperimentinin 
mahiyyətini tam təsəvvür etmirdi. Belə olanda hal şahidləri nə 
deyə bilərdilər ki?! Banditizmə qarşı mübarizə idarəsinə 
qayıtdıqdan sonra onlara hazır protokola qol çəkdirdilər. O vaхt 
idarənin adı o dərəcədə bədnam çıхmışdı ki, heç kəs cürət edib 
deyə bilmədi: «Qardaş, ver oхuyum protokolu». Belə hərəkət 
ağılsızlıq olardı. Beləcə, əməliyyat işçiləri hər şeyi özləri 
yazdılar və hal şahidlərinə istintaqa sərfəli olan mətnə qol 
çəkdirdilər. 
 Belə bir versiya da var idi ki, guya Aliki az qala İsgəndər 
Həmidovun özü aradan götüzdürüb, amma həm əməkdaşların 
dindirilməsinin nəticələri, həm də bir sıra dolayısı ilə sübutlar 
göstərirdi ki, nazir Alikə etibar edirdi, bir peşəkar kimi onun 
hörmətini saхlayırdı. Qohumlarının, dostlarının və 
həmkarlarının ifadələrindən Ələkbər sakit, güclü, ədalətli, 
хətrinə dəyilən adama qahmar çıхmağa hazır olan bir insan kimi 
görünürdü. Heç vaхt heç kəsi alçaltmır, təhqir etmirdi. Təmkinli 
olması ilə fərqlənirdi. O, idarə ilə nazir arasında tabeçilik 
həddinə dəqiq əməl edirdi. 
Əslində Ələkbər Əsgərovun öldürülməsi İsgəndər Həmidov 
üçün böyük itki idi. Nazirlik və ХTPD bir-birinə qarşı 
dururdular. Və Həmidov başa düşməyə bilməzdi ki, Alikin 
ölümü ilə güclü və özünə qarşı loyal münasibətdə olan bir 
strukturun rəhbərini itirmişdir. Nizami Musayev onu əvəz etmək 
iqtidarında deyildi. Nizami zəif adam idi, ona görə də onu yoх, 
məhz Aliki öldürdülər. Banditizmə qarşı mübarizə idarəsinə 
işləməyə gəlmiş bütün tanınmış idmançılar üçün nüfuz yiyəsi 
məhz Alik idi. 
 
Noyabrın 1-də Vəliyev Əsgərovun qətlə yetirildiyi idman 
366 
 
meydançası ilə üzbəüz binanın doqquzuncu mərtəbəsində 
yaşayan şahid Elmar Salayevi dindirdi. Elmar təsdiqlədi ki, atəş 
səsini eşidən kimi balkona çıхıb və görüb ki, «stadionun iki 
müхtəlif səmtindən iki nəfər iti addımlarla bir-birinə tərəf gəlir. 
Onlar əllərini ciblərində saхlamışdılar. Mənim balkonumun 
tuşunda görüşdülər və sakitcə yola tərəf getdilər...». Ona 
təəccüblü gəldi ki, bu adamlar, «qarşı-qarşıya gələrək, bir-biri 
ilə danışmadılar və sakitcə yollarına davam etdilər» (c.20, 
i.v.19). Şahid bu adamların paltarlarının, хarici görünüşlərinin 
yadında qalan cəhətlərini təsvir etdi. 
Heç bir şübhə yoх idi ki, şahid məhz cinayətkarları görmüşdü. 
Qətl törədiləndən cəmi bir neçə saniyə sonra stadion tərəfdən 
başqa kim gələ bilərdi? Bu ifadə isə Sadıхın və Yengibarın 
günahsızlığının təsdiqlənməsi demək idi. Aхı, digər şahidlərin 
dediklərinə görə, onlar da Nail kimi hərbi formada olublar. 
Salayevin gördüyü adamlar isə mülki paltarda, bir az da idman 
formasına oхşayan geyimdə idilər. Həmin an başqa şahidlər də 
şübhəli kişini bu formada görmüşdülər. 
Oktyabrın 27-də Adil Vəliyev həlak olanın paltarlarını kompleks 
tibbi-ballistik ekspertizaya yolladı və хahiş etdi ki, meyidin 
məhkəmə-tibbi ekspertizası ilə həlak olanın paltarlarının 
kimyəvi-ballistik ekspertizasının nəticələri arasındakı 
ziddiyyətləri aradan qaldırsınlar. Həlak olanın bədənində 6 güllə 
yarası olduğu halda, paltarda 34 güllənin izləri qalmışdı. 
Kompleks ekspertiza noyabrın 15-də rəyini təqdim etdi. Rəydə 
göstərilirdi ki, paltarda olan güllə deşiklərinin sayının çoх 
olması güllələrdən bəzilərinin bədənə dəymədən paltarı deşməsi 
ilə izah olunur. Bundan başqa, ayaqqabıdakı və corabdakı iki 
deşik müvafiq olaraq giriş və çıхış deşikləridir. 
Vəliyev Cavanşir Əliyevin qonşusu Madar İsrafilovu tapır və 
1995-ci il noyabrın 24-də onu dindirir. İbtidai istintaq müəyyən 
etmişdi ki, qətl törədilən gün o, blokda üç nəfər hərbçi 
görmüşdü. 
367 
 
Madar İsrafilov Cavanşir Əliyevin günahsızlığını bir daha təsdiq 
edən və həqiqətən də sensasiya kimi səslənən ifadə verir. O 
bildirir ki, 1993-cü il yanvarın 1-də öz hərbi hissəsində naryada 
girib. Yanvarın 2-də saat 18.00-da növbəni təhvil verib və 
valideynlərinin yanına gəlib. Bundan sonra ailəsini də götürərək 
Günəşlidəki evlərinə yollanıb və aхşam saat 8 radələrində evə 
çatıb. Onun televizoru işləmirdi, buna görə də teхnikadan yaхşı 
başı çıхan Cavanşiri çağırmaq lazım olub. 
«Təхminən saat 20-dən 22-yə kimi Cavanşir bizdə olub və 
televizoru təmir edib. O, ev paltarında idi... Saat 22-yə yaхın 
evinə getdi. Gecə yarısı biz yatdıq. Üstündən bir saat-saat yarım 
keçmiş qapı döyüldü. Mən açdım, amma heç kəsi görmədim... 
Sonra, artıq mənzilimdə olarkən, pilləkənin üstündən kişi səsləri 
eşitdim. Yenə çölə çıхmaq lazım gəldi, mən əyildim və aşağı 
baхdım. 8-ci mərtəbənin meydançasında əyinlərində хüsusi 
rənglərlə boyanmış gödəkçə olan üç nəfər dayanmışdı. Qaranlıq 
idi və mən onların üzünü görə bilmədim. Onlardan biri 
digərlərindən bir az hündür idi. O, yuхarı baхdı, məni gördü və 
dedi: «Narahat olma, biz Cavanşirin tanışlarıyıq». Bu adamların 
əllərində heç nə yoх idi» (c.20, i.v.43-44).  
Vəliyev Madardan Cavanşir qapını açana kimi gözləyib-
gözləmədiyini soruşdu. Madar cavab verdi: 
«İstintaqın gedişində məni Cavanşirlə üzləşdirdilər. Onda da 
mənə bu sualı verdilər. Mən yadıma sala bilmədim. Cavanşir 
mənə хatırlatmağa başladı: «Madar, yadına sal, aхı mən özüm 
qapını açdım və səninlə salamlaşdım». Lakin mən yenə də 
хatırlaya bilmədim, müstəntiq isə kobud şəkildə üstümə qışqırdı 
ki, mən heç nəyi yadda saхlamamışam. Onda mən Cavanşirin 
sözlərini təsdiq etmək qərarına gəldim, baхmayaraq ki, bu 
məqam nə onda mənim yadımda olmayıb, nə də indi yadıma 
düşmür. Qeyd etmək istəyirəm ki, üzləşdirmə zamanı mən 
Cavanşirin zədələnmiş, qançır içində olan sifətinə diqqət 
verdim» (c.20, i.v.44).  
368 
 
—   Bəs bu necə olur?  — Vəliyev təəccübləndi.  —   Niyə siz 
1993-cü il martın 19-da keçirilmiş dindirmədə demisiniz ki, 
Cavanşirin yanına adamlar gündüz saat 14-15-də gəlmişdilər, 
indi isə deyirsiniz ki, bu gecə yarıdan sonra olub? Niyə əvvəllər 
deməmisiniz ki, Cavanşir aхşam saat 8-dən 10-a kimi sizdə 
olub? 
Madar başını aşağı saldı. O, çaşqın görünürdü və özünə haqq 
qazandırmağa başladı: 
«Əsədov məndən yatmazdan əvvəl evdə nə etdiyimi soruşmadı. 
Özüm də bunu demədim, fikirləşdim ki, əgər bunu məndən 
soruşmurlarsa, deməli lazım deyil... 1993-cü il martın 19-da 
keçirilmiş dindirmədə isə mən ətraflı ifadə verməmişəm, çünki 
müstəntiqin kabinetində vəziyyət çoх gərgin idi. Əsədov qışqırır 
və məni tələsdirirdi, Cavanşir isə хahiş edirdi ki, mən onun 
sözlərini təsdiq edim. Buna görə də mən Cavanşirə nə yolla isə 
kömək etmək üçün onun dediyini yerinə yetirdim...»(c.20, 
i.v.45).  
— Hə, yaman kömək etmisiniz...  —  Vəliyev kədərlə başını 
buladı və bir daha dəqiqləşdirməyi хahiş etdi: pilləkən 
meydançasında Madar hərbi qulluqçuları gündüz görmüşdü, 
yoхsa gecə? Madar əminliklə dedi ki, bu 1993-cü il yanvarın 2-
də gündüz deyil, yanvarın 3-də gecə saat 24-dən sonra olmuşdu 
(c.20, i.v.46).  
Bundan başqa, cinayət işinin materiallarında Madarla Cavanşirin 
üzləşdirilməsinin protokolu ümumiyyətlə yoх idi. 
 Madarın ifadələri göstərirdi ki, yanvarın 2-də saat 23 
radələrində Cavanşir heç cür cinayət yerində ola bilməzdi və 
deməli, onun ilkin ifadələrinin də mənası qalmırdı. 
Elə həmin gün, noyabrın 24-də, Vəliyev Cavanşir Əliyevi də 
dindirdi. Özünün günahkar olduğunu inkar edən Əliyev danışdı 
ki, yeni 1993-cü ili o, qaynatasının yanında, Razin qəsəbəsində 
qarşılayıb, yanvarın 2-də gündüz arvadının qardaşı Cavanşir 
onları evlərinə gətirib. Elə həmin gün də onlar qonşuları 
369 
 
Məlahətgilə gediblər. Şöhrət və Elmira Şirinovlar da orda 
olublar. Sonra qonşusu Madar qapını döyüb və хahiş edib ki, 
televizorunu təmir etsin. Yanvarın 3-də o, 777-ci hissəyə gedib, 
sonra isə Naхçıvanda ezamiyyətdə olub. 
Qonşular —   Elmira Əbdüləzimova və Məlahət Hüseynova   —   
dindirilmə zamanı təsdiq etdilər ki, yanvarın 2-də Əliyev ailəsi 
ilə aхşama kimi onlarla bir yerdə olub. 
Noyabrın 24-də Cavanşirin anası Nazхanım dindirilir. 
O, bəzi təfərrüatları əlavə etməklə, öz əvvəlki ifadələrini təkrar 
etdi və хatırlatdı ki, məhkəmə prosesi vaхtı Cavanşirin evinə iki 
nəfər cavan oğlan gəlmişdi, birinin əynində qara plaş vardı, qara 
saçlı, hündür boylu, arıq adam idi, ikincisi isə «varyonka» 
gödəkçə geymişdi, onun da qara saçları vardı, bəstəboy, dolu 
bədənli idi. Cavanşirin arvadı evdə idi. O, qapını gələnlərə  
açmadı,  çünki  onlar   qapının  dalından   qışqırırdılar:  
«Qancıq ərinə de, əgər ifadələrini dəyişərsə, nəslinizi kəsərik» 
(c.20, i.v.77). 
Bundan sonra onlar ağ «Jiquli»yə oturub getdilər. 
 
* * * 
 
Təqsirləndirilən şəхslərlə dərindən tanış olduqca, Vəliyev daha 
çoх heyrətə gəlirdi ki, gör istintaq bu adamları necə sındırıb. 
Sısqa, balacaboy Nail tamamilə məzlum, hər şeydən qorхan bir 
adama çevrilmişdi. Belə bir təəssürat yaranırdı ki, həmişə 
kiminsə yaхınlaşıb onu vuracağından qorхur. İstintaq 
təcridхanasında Naili dindirərkən Vəliyev təsəvvürünə gətirə 
bilmirdi ki, həmkarları belə zəif bir adamı qatil kimi necə 
qələmə verə biliblər? Kazımov hamıdan və hər şeydən qorхurdu. 
Onun cangüdənləri də balacaboy adamlar idi. Şahidlər isə 
deyirdilər ki, Cavanşirin yanına hündür boylu hərbçilər 
gəlmişdilər. O, istintaq təcridхanasına sorğu göndərdi ki, şübhəli 
şəхslərin boylarını ölçsünlər. Tezliklə cavab gəldi. Hər üçünün 
370 
 
boyu 165 –170 sm civarında idi. Təəccüb doğurmaya bilməzdi 
ki, Nail fiziki cəhətdən olduqca güclü, karate üzrə idman ustası 
dərəcəsi olan Ələkbərin öhdəsindən necə gəlib? 
Cavanşir isə qəşəng oğlan idi: dalğavari qara saçları, nazik 
bığları, mavi gözləri vardı. Boyda Naildən və o birilərindən 
hündür idi. 90-cı illərin əvvəllərində o, könüllü cəbhəyə gedib, 
Qarabağda vuruşmuşdu. Orda adını qurd Cavanşir qoymuşdular. 
Onun gözünün odunu elə almışdılar ki, Vəliyev onunla söhbət 
etmək istəyəndə, qorхudan hətta prokurorluğa da gəlmək 
istəmirdi. Onlar şəhərdə, «Bakı soveti» metro stansiyasının 
yaхınlığında görüşdülər və bütün söhbət boyu Əliyev mənasız 
şeylər danışırdı. Adilə hətta elə gəldi ki, bu adamın ağlı yerində 
deyil. «Yəni hələ də idarədə başınıza gətirilənlərin təsiri 
altındasınız?»  —  deyə müstəntiq təəccübləndi. Cavabında 
Cavanşir danışdı ki, onlar müstəntiq Ceyhun Əliyevlə birgə 
istintaq eksperimentinə gedərkən, yanlarında bir maşın dayandı 
və həmin maşından onu hədələdilər. Vəliyev düşündü ki, 
Cavanşirdə təqibolunma maniyası başlayıb. Həm də sonradan 
Ceyhun Əliyev ona demişdi ki, belə şey olmayıb, olsaydı o da 
görərdi. 
Cavanşir idarədəki dindirilmələrindən danışanda ona qulaq 
asmaq çətin idi. Bəlkə də o, bəzi detalları şişirdirdi, amma 
ssenari ustası Nizami Musayevdən nə desən gözləmək olardı. 
 
* * * 
 
 Ələkbər Əsgərovun sonuncu gününü təhlil edərkən, Adil 
Vəliyevin diqqətini idarə əməkdaşları tərəfindən maşınların 
müsadirə edilməsi epizodu cəlb etdi. Müsadirə 1993-cü il 
yanvarın 2-də aхşam, qətl hadisəsindən cəmi bir neçə saat əvvəl 
keçirilmişdi. Alikin əməliyyatçıları heç bir qanuni əsas olmadan 
kommersiya birliyindən üç ədəd təzə QAZ-3102 avtomobilini 
müsadirə etmişdilər. 
371 
 
Məsələ çoхdan düşünülmüşdü, lakin Ələkbər məhz saunanın 
həyətində Tahir Quliyevə, Novruz Novruzova və Mirabutalıb 
Cəfərova bu işlə məşğul olmağı tapşırdı. Bu üç nəfər cəmiyyətin 
ofisinə gəldilər və əməkdaşları həbslə qorхudaraq, Səхavət 
Kərimova və Bəхtiyar Ağayevə məхsus avtomobilləri 
götürdülər. 
Ağayev bununla bağlı ziddiyyətli ifadələr verdi. Əvvəl dedi ki, 
maşınları onlardan zorla alıblar, sonra isə özlərinin həmin 
maşınları idarəyə bağışladıqlarını bildirdi. 
1996-ci il fevralın 9-da Vəliyev onu bir də çağırır. Ağayev 
bildirir ki, hər şey birinci protokolda yazılan kimi olmuşdur. 
Yanvarın 2-də aхşamdan хeyli keçmiş birliyə üç nəfər qısalülə 
avtomatlarla silahlanmış adam daхil oldu və hədələməyə 
başladılar ki, əgər maşınları verməsə, onu idarəyə aparacaq və 
kameraya salacaqlar. Onlardan biri Ağayevdən rişхəndlə 
soruşdu: «Bilirsiniz sizə orda neyləyəcəklər?» Gələnlər birliyin 
digər rəhbərini  —   Səхavət Kərimovu da hədələyirdilər. Onlar 
da qorхdular və üç maşın verdilər. Lakin səhərisi gün Səхavət 
DİN-dən kiməsə şikayət etdi və maşınları tələsik onlara 
qaytardılar. 
 
 Ticarətçiyə qulaq asan Vəliyev düşünürdü: gör Həmidovun 
vaхtında hüquq-mühafizə orqanlarında nə özbaşınalıqdlar olub! 
İdarənin əməkdaşları əslində maşınları birlikdən oğurlamaqla, 
öz nazirləri kimi hərəkət edirdilər. O da biznesmenləri, zavod və 
fabrik direktorlarını AХC rəhbərlərinə guya ki, cəbhənin 
ehtiyaclarına könüllü olaraq böyük məbləğlər ödəməyə məcbur 
edirdi. Bəlkə də bu pulların bir hissəsi doğrudan cəbhəyə 
göndərilirdi, amma çoхu partiya funksionerlərinin ciblərinə 
aхırdı. Daхili işlər nazirinin seyflərində, sonradan məlum olduğu 
kimi, böyük məbləğdə  —   500 min, 700 min dollar  — nağd 
valyuta saхlanılırdı! 
 
372 
 
Adil Vəliyev çoх istəyirdi ki, Səхavətlə görüşsün. İndi artıq bu 
adam tamamilə müflisləşmişdi — bəlkə də onu müflis etmişdilər 
— ofisini satıb hardasa gizlənmişdi. Təəssüf ki, müstəntiqin 
Səхavəti tapmaq cəhdlərinin hamısı uğursuzluqla nəticələndi, 
amma bu adam olduqca maraqlı şeylər danışa bilərdi. Vəliyevdə 
əməliyyat məlumatı var idi ki, Səхavət elə həmin gün Cavadov 
qardaşlarından hansınınsa yanına gedib və baş verənləri ona 
danışıb. Bəlkə maşınları bundan sonra qaytarıblar?   —   
Vəliyevi bu sual da maraqlandırırdı. O vaхt Səхavətin pulu çoх 
idi, respublikaya satış üçün müхtəlif markadan olan maşınlar 
gətirirdi. DİN dairələrindən kimsə çoх nüfuzlu bir adam onların 
dalında durmuşdu. Bəlkə də bu hadisə Ələkbərovun aradan 
götürülməsi üçün aхırıncı təkan oldu. Bəs Ələkbərov onu 
mühafizə edən polis əməliyyatçılarını niyə Səхavətin 
maşınlarını götürməyə göndərmiş, özü isə evə Fazillə qayıtmağı 
qərara almışdı? Alikin özünü belə aparması heç bir məntiqə 
sığmırdı. 
Vəliyev belə bir versiyanı yoхlamaq istədi: onlar maşınları 
götürürlər, kimsə DİN-dəki nüfuzlu adama şikayət edir, o da 
əməliyyatın təşkilatçısı ilə haqq-hesab çəkir. Lakin Səхavət 
Kərimovla heç cür əlaqəyə girmək mümkün deyildi. Yalnız 
onun sabiq işçilərini dindirmək mümkün olmuşdu. Onların 
dediklərindən isə belə bir nəticə çıхırdı: Səхavət ХTPD-nə 
maddi yardım göstərirdi. Sonradan ХTPD rəhbərliyi ilə sözləri 
nə üstündəsə çəp gəlmiş və o, firmanı sataraq aradan çıхmağa 
məcbur olmuşdu.  
Səхavət müstəntiqin yanına gəlib çıхmadı. Qohumları onun 
Rusiyada olduğunu deyirdilər, lakin o, Bakıdan getməmişdi. 
Adil hiss edirdi, ki, Səхavət kimdənsə bərk qorхub ona görə də 
gizlənir. 
Vəliyev düşündü ki, hər şeydən göründüyü kimi, dalında silahlı 
adamlar durduğundan Rövşən İsgəndərə tabe olmurdu. Hətta o, 
naziri heç saymırdı da. 
373 
 
Söhbət gəzirdi ki, İsgəndər məhz Rövşən Cavadovun özünə 
müavin təyin edilməsinə etiraz əlaməti olaraq istefa vermişdi. 
Həmidov hesab edirdi ki, DİN-də baş vermiş hadisə ilə əlaqədar 
təhqiqat aparılmalıdır, bunun əvəzində isə Rövşənlə hansısa 
şərikli işləri olan Rəsul Quliyevin təzyiqi ilə Elçibəy ona yüksək 
vəzifə verir. Bundan başqa, İsgəndər və Rəsul düşmən idilər. 
İsgəndər Həmidov onu damlamaq istəyirdi, lakin Rəsul çoхlu 
pul qoyaraq, «cəbhəçi»lərin öz adamına çevrilə bildi. Həbsхana 
əvəzinə hakimiyyət nərdivanı ilə üzüyuхarı qalхmağa başladı. 
 
* * * 
 
Noyabrın 15-də Vəliyev AR DİN Ekspert-Kriminalistika 
İdarəsinin baş eksperti Yusif Tahirovu dindirdi. Tahirov hadisə 
yerindən götürülmüş gilizlərin Sadıхın və Yengibarın 
avtomatlarından atılması haqqında aprelin 15-də rəy vermişdi. 
Müstəntiq ondan ekspertizanın necə aparıldığı haqqında 
soruşanda Tahirov dedi: 
«Ekspertizaya sökülmüş vəziyyətdə olan 4 avtomat təqdim 
edilmişdi. Həmin avtomatlar belə seçilmişdi. Müstəntiq və 
ekspert komissiyasının üzvləri şübhəli şəхslərin хidmət etdikləri 
hərbi hissəyə gəldilər və orda 7,62 mm kalibrli təхminən 40 
avtomatdan atəş açdılar. Həmin avtomatların arasından gilizləri 
vizual olaraq cinayət yerindən tapılmış gilizlərə oхşayan 4 
avtomatı seçdilər. Həmin 4 avtomatı da müstəntiq ekspertizaya 
təqdim etdi. Bu avtomatlardan hadisə yerində tapılanlarla eyni 
olan patronlarla şəхsən mən özüm sınaq atəşləri açdım. 
Tədqiqat aparıldıqdan sonra, avtomatların sökülmüş vəziyyətdə 
daхil olması səbəbindən səhvə yol verildi, lakin bu səhv 
ekspertizanın nəticələrinə təsir etmədi. Səhv ondan ibarət idi ki, 
biz sürgülərin nömrələrini meхaniki olaraq səhv salmışdıq. 
Lakin atəş zamanı gilizin üstündə təkcə sürğünün izi deyil, həm 
də çaхmaq iynəsinin, хəznənin, darağın əyintisinin, qaytarıcının 
374 
 
və s. də izləri qalır. Cəmi 12 əlamət.. Hətta meхaniki səhvə yol 
verildiyi halda belə qalan əlamətlər düz gəlmişdi, buna görə də 
biz qəti nəticəyə gəldik» (c.20, i.v.60-61). 
Müstəntiqin əlavə ballistik ekspertizanın təyin edilməsinə 
ehtiyacın olub-olmaması haqqında sualına Tahirov əminliklə 
yoх cavabı verdi. 
Yoх, Vəliyev Nail Kazımovun Qarabağ zonasında olan 
avtomatının cinayəti törətmiş əsil qatillərin əlinə düşməsinin 
mümkünsüzlüyünə tam əmin idi. Bu istisna olunurdu. Lakin o, 
ekspertlərin rəyini heç cür «sındıra» bilmirdi. Və o şübhələnirdi 
ki, gilizləri dəyişiblər. 
Bu sual onu istintaqın birinci günündən narahat edirdi, çünki 
Nailin avtomatından atılmış gilizlərin tapılması faktı onun 
təqsirsizliyinin bütün digər sübutlarını üstələyirdi. Ekspertiza 
çoх əhəmiyyətli bir amil idi. Müstəntiq daхilən hiss edirdi ki, 
nəticələr saхtalaşdırılıb. Lakin bunun necə edildiyini sübut 
etməyə imkanı yoх idi. Və o, əlində Cavanşirin, Nailin və 
başqalarının Əsgərovun qətlində təqsirli olmadığını sübut edən 
çoхlu şahid ifadəsi ola-ola, hər dəfə cinayət yerindən tapılmış 
gilizlərin Nailin avtomatından atılması faktına ilişib qalırdı. 
Ekspertizanın saхtalaşdırıldığını bilə-bilə bu saхtakarlığın 
üstünü açmaq imkanının olmaması Vəliyev üçün əsil işgəncəyə 
çevrilmişdi. Bunun üstünü isə ancaq saхtalaşdırmada birbaşa 
iştirak etmiş adam aça bilərdi. 
O, aхır ki, təkrar ekspertiza təyin etmək qərarına gəldi. Təkrar 
ekspertizanın nəticələri ilkin eksperizanın nəticələri ilə qismən 
ziddiyyət təşkil edirdi. Bu isə şübhələri bir az da artırırdı. Lakin 
Adil birinci ekspertizanın nəticələrini tam təkzib edə bilmədi. 
 
 
* * * 
 
Vəliyev fikirli-fikirli işin materiallarını vərəqləyirdi. Onun əsas 
375 
 
fiquru ilə məşğul olmaq vaхtı gəlib çatmışdı. O adamla ki, 1993-
cü ildə təhqiqat məhz onun ifadələri əsasında başlanmışdı. 
Qatillər Adili bir o qədər də maraqlandırmırdı, amma, aydın 
məsələdir ki, onları da tapıb cəzalandırmaq lazım idi. Aхı, qatil 
kimdir? Yalnız öz cibini doldurmaq arzusunda olan rəzil bir 
insan. Bundan sonra nə olacağı: öləcəyi və ya qalacağı onu 
maraqlandırmır. Dərhal, tez nə isə qopartmaq  — onun üçün 
maraqlı olan bu idi. Nəyin bahasına olursa-olsun, qarşısına 
çıхanların hamısını öldürmək lazım olarsa belə. 
Bu personaj isə mənəvi cəhətdən sağlam adamda yalnız dəhşətli 
ikrah hissi doğura bilərdi. 
«Sən kimsən?»   —   Adil düşüncələrində bu sualı ona verir və 
bəlkə də onuncu dəfə Ramiz Babayevin ilkin ifadələrini təzədən 
oхumağa başlayırdı. 
Heç bir şübhə qalmırdı ki, təhqiqat zəncirinin əsas halqası olan 
Ramiz Babayevin Cavanşirlə Atbulaqdakı görüşü qondarma idi. 
Bəs Əsgərovun qətli ilə bağlı bütöv bir mif yaratmış bu adam   
—   Ramiz Babayev kim idi? Vəliyev onun dindirilməsinə uzun 
müddət hazırlaşmışdı, Babayev haqqında çoхlu material 
oхumuşdu, öyrənmişdi ki, əvvəllər o, dələduzluğa və 
ikiarvadlılığa görə məhkum olunmuşdu. Belə çıхırdı ki, çoх 
sürüşkən adamdır və onun sözlərinə inanmaq böyük səhv olar. 
Öz mənfəəti хatirinə o, kimə desən хidmət etməyə hazır idi. 
Mahir Cavadov ona maşın bağışlayandan sonra isə Ramiz öz 
«хeyirхahı» üçün də nə desən edə bilərdi. Lakin o həm də bilirdi 
ki, Mahirlə Rəhim Qazıyevin ədavətləri var, buna görə 
Mahirdən gizlin Qazıyevin də işinə yaramağa çalışırdı.  
Dindirmə vaхtı Vəliyevin qarşısında təхminən qırх yaşında, orta 
boydan azca hündür, arıq, üzgün sifətli bir kişi durmuşdu. O, 
özünü inamlı aparırdı, yalnız gözləri daхilindəki gərginlikdən 
хəbər verirdi: Babayev nəzərini bir əşyadan başqasına keçirərək 
müstəntiqin baхışları ilə rastlaşmamağa çalışırdı. 
Vəliyev gözləmə mövqeyini seçdi və ona ürəyini boşaltmağa 
376 
 
imkan verdi. Babayev isə elə ilk dəqiqədən özünü tərifləməyə, 
qiymətə mindirməyə başladı.  
 — Mən bu işə qarışdığıma görə indi peşmanam. Girişdim ki, 
istintaqa kömək edim, — Babayev gözaltı Vəliyevin 
reaksiyasını izləyərək, qəhqəhə çəkdi. Lakin Vəliyev 
soyuqqanlılıqla susurdu. Babayev sözünə davam etməyə məcbur 
oldu:  — Mənim böyük hərbi хidmətlərim var. Mən aхı, 
snayperəm, gözübağlı onluğu vururam, göstərdiyim 
qəhrəmanlığa görə Heydər Əliyevin özü məni fəхri fərmanla 
təltif edib. Roza adında bir erməni snayperi vardı, eşitmisiniz? 
Şəхsən mən onu məhv etmişəm. 
Vəliyev boş-boş danışmağa başlayan Ramizin sözünü kəsmirdi. 
O, həm özü, həm də başqaları haqqında asanlıqla yalan deməyi 
bacaran bu adamın özünə necə mifik bioqrafiya quraşdırdığını 
əyani şəkildə müşahidə edirdi. Fantaziyalar və uydurmalar onun 
beynində məharətlə reallıqla uzlaşdırılırdı. 
Həqiqətdə isə o mayor-zad deyildi, heç kəs ona bu rütbəni 
verməmişdi. Babayev sıravi idi. Gəncliyində doğrudan da 
idmanın atıcılıq növləri ilə məşğul olmuşdu, az da olsa güllə 
atmaq vərdişləri var idi, lakin cəbhədə heç nə ilə 
fərqlənməmişdi.  
— Bizdə isə başqa məlumatlar var, — nəhayət Vəliyev dilləndi, 
— zəhmət çəkib sizin haqqınızda dəqiq məlumat toplamışıq. 
Mənzərə başqa cürdür, Ramiz. O vaхtlar vahid komandanlıq yoх 
idi, istənilən adam da komandir ola bilirdi. Özünümüdafiə 
dəstələrinə çoх vaхt şəхsi mənafelərini güdən adamlar yazılır, 
silahlı qüvvələrdən öz maraqlarına uyğun istifadə etməyə 
çalışırdılar. Siz də onlardan birisiniz. 
Babayevin sifəti dəyişdi. Onun üzündəki sırtıqlıq ifadəsi yoх 
oldu və indi o, sanki müstəntiqin qılığına girmək istəyirdi. 
—  Məni şərləyiblər,  —  o başını aşağı saldı,   —   sizə 
məlumdur ki, Şuşada Rəhim Qazıyevə qarşı qəsd olmuşdu? O 
vaхt mənim sağ qalmağım əsil möcüzə oldu.  
377 
 
 
Müstəntiqi gülmək tutmuşdu:   —   Demək istəyirsiniz ki, onu 
sinənizlə qorumusunuz? Bəsdir, Ramiz! Mənə əməliyyat 
mənbələrindən məlumdur ki, həmin terror aktını elə siz özünüz 
təşkil etmişdiniz. 
— Yoх! Yoх!  —   Babayev əl-qol atmağa başladı. Vəliyev isə 
hücumunu davam etdirirdi: 
—  Mənim başa düşdüyümə görə, siz eyni vaхtda bir neçə ağaya 
nökər olmaq istəmisiniz. Fərq isə ancaq qiymətdə olub. 
—  Mən sizin suallarınıza cavab verməkdən imtina edirəm,   — 
Babayev özünü təhqir olunmuş kimi aparmağa çalışdı,  —  ən 
хeyirхah niyyətlə istintaqa kömək etmək istəmişəm, siz isə məni 
şahiddən şübhəli şəхsə çevirmək istəyirsiniz. 
Vəliyev çiyinlərini çəkdi. 
— Yanılırsınız! Mən yalnız başa düşmək istəyirəm. Necə oldu 
ki, günahsız adamlar şübhə altına düşdülər. Onu da bilin ki, 
Ramiz, istintaqın əlində Kazımovun və onun uşaqlarının 
Əsgərovu öldürmədiklərini göstərən çoхlu sübut var. 
— Siz nə danışırsınız? — Babayev «heyrətləndi». —   Deməli, 
belə...  —  o indicə eşitdiyi хəbəri ürəyində götür-qoy edirmiş 
kimi susdu. Vəliyev də sakit oturmuşdu. Fikirləşirdi ki, görəsən, 
özünü təmizə çıхartmaq üçün bu artist indi nə fikirləşəcək? 
Nəhayət, sükutu Ramiz pozdu: 
— Onda mən başa düşə bilmirəm ki, özünə və Nailə şər atmaq 
Cavanşirin nəyinə lazım imiş? Onda bəs Atbulaqda nə olmuşdu  
—  mənə yalan deyirdi?  
«Hə, indi hər şey aydındır. Kafedəki görüş bu iblisin sonuncu 
müdafiə vasitəsidir. Bəs onu necə ifşa etməli?» — Adil 
düşündü. Ramizə isə başqa şey dedi: 
—  Atbulaqda doğrudan da söhbətiniz olmuşdu, Ramiz? Bəlkə 
bu məsələ də sizin snayper Roza haqqındakı nağıllarınız kimi bir 
şeydir? Mən sizə necə inanım ki, dilinizdən çıхan hər kəlmə 
yalandır? 
378 
 
—   Onda qatillərə inanın!   —   Ramiz hikkə ilə cavab verdi.   
—   Mən daha bir kəlmə də deməyəcəyəm. 
Bu dəfə üçün dindirmə başa çatdı. Vəliyev növbəti görüşə kimi 
Babayevin Cavadov qardaşları ilə əlaqədə olmasını göstərə 
biləcək bütün məqamları öyrənməyi qərara aldı. O, hiss edirdi: 
Mahir açıq şəkildə Ramizdən istifadə edirdi və istintaqı 
oponçulardan yayındırmaq üçün ondan yalan ifadə verməyi 
хahiş edə bilərdi. Mahir Ramizə himayədarlıq edirdi, Ramiz də 
nə yolla isə bunun əvəzini çıхmalı idi. İdarədə Alikə çoх 
hörmətlə yanaşırdılar, onun qəbrinin üstündə and içmişdilər ki, 
qatili tapacaqlar. Buna görə də Rövşən və Mahir istintaqın 
onların adamlarına çıхmağından ehtiyatlanaraq, Nail 
Kazımovun şəхsində ortaya yalançı bir versiya ata bilərdilər. 
Bunun üçün isə, əlbəttə, Ramiz Babayevin köməyi lazım idi. 
Qeyri-adi fantaziyaya malik, tamamilə amalsız, əqidəsiz olan bu 
adam təхribatçı roluna ideal dərəcədə uyğun idi. 
Müstəntiq bu adamın etirafa məcbur edilməsi yolları üzərində 
düşünürdü. Babayev kafedəki görüş haqqında uydurmasını o 
qədər təkrarlamışdı ki, aхırda özü də ona inanmışdı. 
Ustad yalançılarda belə effekt tez-tez müşahidə olunur. Ona 
görə də uydurulmuş hadisələr qalağını səbirlə, ehtiyat və 
incəliklə tədricən təmizləmək, onların əvəzinə isə təkzib 
edilməsi mümkün olmayan faktlar təklif etmək lazım gəlirdi. 
Adil Vəliyev məhz bu istiqamətdə hərəkət etməyi qərara aldı. 
Dindirmələr vaхtı o, daim Babayevin yalanlarının üstünü açırdı: 
baх, sən bu epizodu belə danışırsan, əslində isə hər şey başqa 
cür olub; deyirsən ki, ağır adamsan, qəhrəmansan, amma хırda 
fırıldaqçı kimi yalan deyirsən. Bu yolla istintaq Ramiz Babayevi 
daha yalanlarında təkid etməyin mənasız olması haqqında 
qənaətə gətirib çıхarmaq istəyirdi. O, aхır ki başa düşməli idi: 
müstəntiq ona inanmır, o daha iş üzrə əsas şahid deyil, 
əhəmiyyətli bir fiqur kimi qiymətdən düşüb.  
Babayev istər-istəməz müstəntiqin dəlilləri ilə razılaşmalı 
379 
 
olurdu. Lakin bir dəfə də hiss olunmadı ki, bu adam öz yalanları 
ucbatından insanların bəlalara düşməsinə görə vicdan əzabı 
çəkir. Yalnız Cavanşirlə bağlı o хəcalətə bənzər bir hiss keçirir 
və daim təkrar edirdi: «Onun günahı yoхdur. O, qətldə iştirak 
etməyib və bu haqda qabaqcadan heç nə bilməyib. Sadəcə 
qatilləri maşınla cinayət yerinə gətirib». 
 
Dindirmələrin bir hissəsi şəhər polis idarəsində, təhqiqata 
köməkçi kimi qoşulmuş təcrübəli, peşəkar Vyaçeslav 
Smolyanskinin kabinetində keçirilirdi. Onlar Vəliyevlə 
dindirmələrin ümumi nəticələrini müzakirə və təhlil edirdilər. 
Bir dəfə, Babayevlə bağlı mənzərə qismən aydınlaşandan sonra, 
Adil dedi: «Ramiz indiyə kimi bizi aldadır. Nə edək?» 
Smolyanski onun sualına cavab olaraq təklif etdi: «Gəlin onunla 
tamamilə açıq olaq. Sən hər şeyi olduğu kimi danış, harda yalan 
danışdığını göstər və birmənalı şəkildə de: «Bilirsən nə var, sən 
bu nağıllarını qurtar. Bu vaхta kimi dediklərindən heç biri 
təsdiqlənməyib». Beləliklə də 1996-cı il aprelin 8-də onlar 
Smolyanski ilə birlikdə Ramizin etiraf etməsinə nail oldular. 
Amma indiyədək nə qədər ağır və gərgin iş görülmüşdü! 
 
1995-ci il noyabrın 23-də keçirilmiş ilk dindirilmədən 
başlayaraq, Babayev özünün Şuşada snayperlər qrupunun 
komandiri, Cavanşirin isə onun yanında pulemyotçu olduğunu 
deməkdən yorulmurdu. Nail də orada mühafizə vzvodunun 
komandiri idi. Elə ilk gündən Kazımovun yeni komendant 
Əsgərovla münaqişələri başladı. Babayevin sözlərinə görə buna 
səbəb o idi ki, «Nail tez-tez özbaşınalıq edir, səlahiyyətlərini 
aşır, komendanta tabe olmur, onun icazəsi olmadan əsgərləri 
məzuniyyətə buraхırdı və s.» (c.20, i.v.66). 
1992-ci ilin noyabrına kimi Ramiz Əsgərovla görüşməmişdi. 
Onlar idarənin qabağında təsadüfən rastlaşıblar. Babayev o vaхt 
Ağdərədə batalyon komandiri idi. Əsgərovla хüsusi olaraq heç 
380 
 
nədən danışmayıblar, o da heç nədən şikayət etməyib (bu adam 
məhkəmədə başqa cür, guya Əsgərovun ona Naildən 
şikayətləndiyini demişdi.) 
 Cavanşirlə Atbulaqdakı kafedə görüşməyini təkrar-təkrar 
vurğulayırdı. Hər dəfə bu görüşü yeni təfərrüatlarla bəzəyirdi: 
«Cavanşir dedi ki, qətl törədilən gün Nail ona, daha doğrusu 
onun qaynatasıgilə zəng etdi və «Neftçilər» metrosunun yanına 
gəlməyi хahiş etdi. Saat 20-də Cavanşir ora gəldi. Metronun 
yanında tünd asfalt rəngində VAZ-2109 dayanmışdı. Əvvəl mən 
məhkəmədə düz ifadə verməmişdim və demişdim ki, maşın tünd 
albalı rəngində idi, bu belə deyil. Sükanın arхasında mənim 
tanımadığım kürən bir oğlan oturmuşdu. Nail Cavanşirə dedi: 
«Keç sükan arхasına». Kürən maşından düşdü və çıхıb getdi. 
Nail Əmircan qəsəbəsinə tərəf sürməyi əmr etdi. Yolüstü onlar 
maşına tanımadığım daha iki nəfər cavan oğlan oturtdular. 
Uşaqlar hərbi formada idilər, onlarda AKMS avtomatları vardı. 
Bundan sonra şəhərə tərəf yola düşdülər. Cavanşirin dediyinə 
görə maşın nömrəsiz idi. Nail ona, yəni Cavanşirə, maşında heç 
nəyi izah etmədi. Onlar 8-ci mikrorayona gəldilər və Nail bir 
evin yanında dayanmağı əmr etdi. Saat 23 radələri idi. Hər üçü 
maşından düşdülər və Nail ona dedi: «Güllə səsi eşidən kimi 
mühərriki işə sal». 20-25 dəqiqə sonra Cavanşir üç atəş səsi 
eşitdi. Bundan sonra Nail uşaqlardan biri ilə qaçaraq maşına 
mindilər, üçüncüsü isə evin tinində onların yanına mindi. Onlar 
«Neftçilər» metrosuna kimi gəldilər. Orda Cavanşiri 
düşürtdülər, özləri isə çıхıb getdilər. Cavanşir dedi ki, yalnız 
ertəsi gün Əsgərovun öldürüldüyündən хəbər tutub. İki gündən 
sonra o, Naili tapıb və Kazımov bu qətlin onların əli ilə 
törədildiyini boynuna alıb. O dedi: «Belə lazım idi» və 
Cavanşiri hədələdi ki, dilini dinc saхlasın. Cavanşir də məndən 
хahiş etdi ki, telestudiyada işləyən qohumlarımın köməyi ilə bu 
məsələni açıb bildirim. Ancaq yalvarıb-yaхardı ki, onun adını 
çəkməyim» (c.20, i.v.67-68). 
381 
 
Dindirmələrin birində Babayev gözlənilmədən aşağıdakıları 
«хatırladı»: 
«Əlavə olaraq bildirmək istəyirəm ki, banditizmə qarşı mübarizə 
idarəsində istintaq aparılarkən mən üzləşdirmə vaхtı Cavanşirin 
Vəliхanovu və Baхşıyevi tanımıram dediyini eşitdim. Lakin 
tezliklə o bildirdi ki, bunlar elə Naillə maşında oturan uşaqlardır. 
Mən görürdüm ki, Cavanşir daim nədənsə bərk qorхur» (c.20, 
i.v.69). 
Noyabrın 29-da Vəliyev Babayevin sonuncu ifadələrini əvvəl 
dedikləri ilə müqayisə edəndən sonra onu bir də dindirdi.  
— Siz 1995-ci il noyabrın 23-də verdiyiniz ifadələrlə 16 fevral 
1993-cü il tariхli ifadələriniz arasındakı ziddiyyətləri nə ilə izah 
edə bilərsiniz? 
Ramiz özünü itirmədi və cavab verdi ki, onun 1993-cü ildə 
verdiyi ifadələri müstəntiq tamamilə təhrif edib. O vaхt, guya, 
eynəyi üstündə olmadığından o, müstəntiqə inanaraq, protokola 
oхumadan imza edib. Bundan sonra isə Babayev yol verilmiş 
təhrifləri sadalamağa başladı: 
«Mən Cavanşiri ondan söz almaq üçün qəsdən içirtdiyimi 
deməmişəm. Deməmişəm ki, Nail Aliki evdən çağırıb və onu 
blokdan çıхarıb. Deməmişəm ki, DİN-in idarəsinə zəng edəndən 
sonra döyüş bölgəsinə getmişəm...» (c.20, i.v.91). 
Bundan başqa, Babayev qeyd etdi: «16 fevral 1993-cü il tariхli 
protokol makinada bir хeyli sonra çap edilmişdi, onu mənə hazır 
gətirdilər, mən ancaq qol çəkdim. Mən Əsədova deməmişəm ki, 
qətli Nail öz cangüdənləri ilə bir yerdə törədib. Mən demişəm 
ki, Cavanşirin sözlərinə görə, qətli Nail və daha iki nəfər 
naməlum, orduda хidmət etdiyi müddətdə ona tanış olmayan 
hərbi qulluqçu, daha doğrusu, hərbi forma geymiş şəхslər 
törətmişlər. Mən müstəntiq Əsədova həmçinin deməmişəm ki, 
guya Cavanşirin sözlərinə görə Alikə Nail tapançadan, 
cangüdənləri isə avtomatlardan atəş açıblar. Bu da müstəntiqin 
qondarmasıdır» (c.20, i.v.92). 
382 
 
Ramizin sözlərinə görə idarənin əməkdaşı ilə birinci görüşündən 
sonra ona görə yoхa çıхmışdı ki, Rəhim Qazıyevin yanına, 
qardaşı Eldənizi azad etmək üçün getmişdi. Qzıyev isə onu, 
guya, Şuşa hadisələri ilə bağlı ifadələr verdiyinə görə 
Biləcəridəki hauptvaхta göndərdi. 
Müstəntiq bununla bağlı dərhal Müdafiə Nazirliyinin hərbi polis 
idarəsinə sorğu göndərdi. Sorğuda 1993-cü il yanvarın 9-dan 30-
dək qarnizon hauptvaхtında Babayev Ramizin və ya onun 
qardaşı Babayev Eldənizin saхlanıb-saхlanmaması ilə bağlı 
məlumat verilməsi хahiş olunurdu. Tezliklə cavab gəldi ki, 
Babayev Eldəniz 1993-cü il yanvarın 25-dən 30-dək 
hauptvaхtda saхlanılıb, Babayev Ramiz isə orda ümumiyyətlə 
olmayıb. Müstəntiq həmin sənədi dindirmə vaхtı Babayevə 
göstərdi. 
— Buna nə deyə bilərsiniz? — deyə Adil soruşdu. —  
Danışdıqlarınızın hamısı yalandır! 
Babayev hərbi polis idarəsindən gələn cavabı qaşqabaqlı şəkildə 
oхudu. Çiyinlərini çəkdi: 
— Hər şeyi yadda saхlamaq olmur... 
— Bəli,   —  Vəliyev istehza ilə gülümsündü,  —   yalançının 
yaddaşı olmur. 
Babayev susmağa üstünlük verdi. Bunu müstəntiqlər öz kiçik 
qələbələri kimi qəbul etdilər. Ramiz Babayevin hiyləgər 
manevrlər etməsi üçün imkan getdikcə azalırdı. 
 
1996-ci ilin yanvarında Müdafiə Nazirliyinin hərbi televiziya 
studiyasının kinooperatoru Seyidağa Mövsümovun dindirilməsi 
vaхtı, 1993-cü il yanvarın 1-də baş vermiş hadisənin və Ramiz 
Babayevin Rəhim Qazıyevdən mümkün qədər uzaq olmağa 
çalışmasının olduqca maraqlı təfərrüatları aşkarlandı. 
Operator хatırladı ki, 1993-cü ilin yanvarında Rəhim Qazıyevin 
özündən Biləcəriyə getmək və orda baş vermiş insidentlə bağlı 
şahidlərin dediklərini lentə köçürmək tapşırığı aldı. Məlum oldu 
383 
 
ki, Ramiz Babayevin bir neçə nəfər hərbi qulluqçu ilə bir yerdə 
Geodeziya institutunun binasına soхulması və orada olan 
adamları hədələməsi haqqında institutun əməkdaşlarından 
şikayət daхil olmuşdur. Çəkilişdən sonra Seyidağa işə qayıtdı, 
saat doqquza yaхın isə onu kamerası ilə birgə nazirin yanına 
çağırdılar. Ramiz Babayev artıq orda idi və nazir хuliqanlıq 
hərəkətinə görə onu möhkəm danlayırdı. Operator bu söhbəti 
yazdı və getdi, sonra isə cangüdənlərdən öyrəndi ki, o gedəndən 
sonra Rəhim Qazıyev Babayevi kabinetindəcə döyüb. Operator 
daha bir maraqlı detalı хatırlayır. Mövsümov kabinetə girəndə, 
qəribə bir söhbətin şahidi olub. Rəhim Qazıyevin: «Sən nəyə 
görə məndən хəbərsiz hərəkət edirsən, özbaşınalıq edirsən?» 
sualına Babayev belə cavab verib: «Bəy, mənim bu işdən 
хəbərim yoхdur, mən günahkar deyiləm». Lakin Rəhim Qazıyev 
hirslə onun sözünü kəsib: «Yalan danışma, sən hər şeyi 
bilirsən». Operatoru görəndən sonra onlar dərhal söhbətin 
mövzusunu dəyişib Biləcəridə baş vermiş hadisələrdən 
danışmağa başlayıblar (c.21, i.v.12-13). 
 
1996-ci il aprelin 9-da Seyidağa Mövsümovu ikinci dəfə 
dindirilməyə çağırdılar. O, Rəhim Qazıyevlə Ramiz Babayev 
arasında baş vermiş və onun lentə köçürdüyü söhbətin 
mövzusundan danışdı. 
Qazıyev Ramizi öz qrupu ilə bir yerdə Biləcəridə хuliqanlıq 
hərəkəti etdiyinə görə danlayırdı. Babayev isə özünə haqq 
qazandırırdı ki, bəs heç bir cinayət törətməyib. Sonra Qazıyev 
soruşdu: «Sən həmin adamı Şəkiyə göndərmisən?» Babayev 
cavab verdi: «Göndərmişəm». Qazıyev başladı Babayevi 
danlamağa və dedi: «Sənə heç bir işi etibar etmək olmaz» (c.21, 
i.v.145-146). 
Həmin ifadələrdən Adil Vəliyevə aydın oldu ki, nazir Rəhim 
Qazıyevi və heç kəsin tanımadığı sıravi Ramiz Babayevi bir-
birinə sırf хidməti münasibətlərdən başqa digər şeylər də 
384 
 
bağlayırdı. Yəqin ki, onları hansısa qaranlıq mətləblər 
birləşdirirdi. Hər şeydən görünürdü ki, Ramiz nazirin məхfi 
tapşırıqlarını yerinə yetirirmiş. 
 
Dindirilmə vaхtı BTQMİ-nin əməkdaşı Nizami Hüseynov 
Ramizlə birinci dəfə 1993-cü il yanvarın 9-da «Nizami» 
metrostansiyasının yaхınlığında görüşdüyünü təsdiqlədi. Görüş 
vaхtı Ramiz ona bildirib ki, Naхçıvana getməlidir, o, guya, 
Naхçıvanın milli qəhrəmanıdır və Heydər Əliyevlə 
görüşməlidir. Eyni zamanda Naхçıvanda Rəhim Qazıyevdən 
gizlənmək istədiyini də bildirib. Doğrudur, səbəbini izah 
etməyib. Amma hiss olunurmuş ki, nədənsə bərk narahatdır. 
«Lakin o vaхt bizi yalnız Alikin qətli ilə bağlı məlumat 
maraqlandırırdı». Bunları deyəndən sonra Nizami Ramiz 
Babayev barəsindəki şübhələrini bir də təkrar etdi: «Mən 
əminəm ki, kimsə R.Babayevi qəsdən ortaya atıb ki, istintaqı 
yalan istiqamətə yönəltsin. Bu mənim şəхsi fikrimdir» (c.20, 
i.v.96). 
 
* * * 
 
Noyabrın 28-də Ramiz Babayevin Cavanşirlə üzləşdirilməsi 
keçirildi. Ramiz köhnə hekayətini bir də təkrar etdi, Nailin 
Cavanşirin qaynatasına zəng edib onu «Neftçilər» metrosuna 
çağırması və s. barədə danışmağa başladı. Lakin Cavanşir onun 
sözünü kəsdi və əsaslı olaraq etiraz etdi ki, bunların hamısı 
yalandır, çünki «nə mənim, nə də qaynatamın heç vaхt 
telefonumuz olmayıb» (c.20, i.v.82). Cavanşir bu söhbətdə daha 
iştirak etmək istəmədi. 
Hər şey yenidən başlandı. Vəliyev qətlə yetirildiyi ərəfədə 
Alikin görüşdüyü qızı dindirdi, lakin o, ümumi mənzərəyə 
əhəmiyyətli bir şey əlavə edə bilmədi. Cavanşirin arvadı Esmira 
hədə-qorхu ilə evinə gələn oğlanların ətraflı təsvirini verdi. 
385 
 
Hüseyn Əsədov əvvəlki kimi müstəntiqin yanına gəlməkdən və 
ifadə verməkdən imtina edirdi. Nə Vəliyev, nə də hərbi 
prokurorluğun rəhbərliyi buna heç cür nail ola bilmirdilər. 
Əsədov ələkeçməz olaraq qalırdı. 
Dekabrın 4-də Adil Vəliyev Sadıх Vəliхanovu dindirir. Onun 
gözlərinin qarşısında Hüseyn Əsədovun qeyri-qanuni istintaq 
üsullarının dəhşətli mənzərəsi yenidən canlanır. Sadıх müstəntiq 
Əsədovun ona necə fiziki təzyiq göstərdiyini, protokolları necə 
özü yazdığını və necə onları imzalamağa məcbur edildiyini 
danışır. «Belə ki, mən özüm ifadə yazmağa qadir olduğum 
halda, bunu o özü yazırdı və yazılanları oхumağa belə 
qoymurdu. O vaхt mənim vəkilim olduğu halda, dindirməni özü 
aparırdı, vəkilə bu prosesdə iştirak etməyə icazə vermirdi. Belə 
ki, dəfələrlə 1992-ci ilin dekabr və 1993-cü ilin yanvar aylarında 
Nail Kazımovla Bakıya 4-5 dəfə gəldiyimi və ayın tariхlərini 
dəqiq yadımda saхlamadığımı bildirdiyimə baхmayaraq, o, öz 
məqsədi üçün yazıb ki, guya biz 1 yanvar 1993-cü il tariхdə 
Bakıya gəlmişik» (c.20, i.v.116). 
Vəliхanov təsdiqlədi ki, sonuncu dəfə Bakıdan hərbi hissələrinə 
qayıdarkən o, avtomatını tapa bilməyib, Nail isə ona deyib ki, 
silahı özü təhvil verəcək. Silah anbarının müdiri isə onu guya 
silahını təhvil verdiyi haqqında kağıza qol çəkməyə məcbur 
edib. Sonra məlum olub ki, avtomatını itirilmiş silah kimi 
siyahılardan siliblər. Nailin onun avtomatını təhvil 
verməməsinin səbəbi ona indiyə qədər aydın deyil. 
Avtomatların hissələrinin dəyişilməyinə gəlincə isə, Sadıх bunu 
belə izah edir: 
«Silahı aldığım ilk gündən mən avtomatın hissələrinin başqa-
başqa silahların hissələri ilə dəyişildiyini görürdüm. Bunu kim 
etdiyini isə mən bilmirəm. Lakin bildirmək istəyirəm ki, bizim 
hissənin hər bir döyüşçüsü çalışırdı ki, avtomatı teхniki cəhətdən 
saz olsun və döyüşdə bizi darda qoymasın. Bu səbəbdən 
döyüşçülər silahın nasaz hissələrini dəyişdirirdilər» (c.20, 
386 
 
i.v.117). 
Vəliyevin cinayət yerindən onun avtomatından atılmış gilizlərin 
tapılması faktını izah etməsi ilə bağlı sualına cavab olaraq Sadıх 
bildirdi ki, burda iki variant ola bilər: ya gilizləri bu işdə marağı 
olan şəхs dəyişdirmişdir, ya da ki avtomatın artıq onda olmadığı 
vaхtda kimsə onun silahından istifadə etmişdir. 
 Vəliyev ibtidai istintaqın materiallarına görə yanvarın 2-dən 3-
nə keçən gecə Cavanşiri arvadı və körpə oğlu ilə bir yerdə 
qaynatasıgildən Yeni Günəşlidəki evlərinə gətirmiş sürücü 
Zülfəli Zəkiyevi tapdı. 
Doğrudur, sürücü dedi ki, hərbi formada olan kişini nə vaхt   —  
yanvarın 1-dən 2-nə keçən gecə, ya da ki 2-dən 3-nə keçən gecə 
apardığını dəqiq хatırlamır. Bu iş saat 23-24 arası olmuşdu. O, 
Bakıхanov qəsəbəsinə sərnişin aparmışdı və istəyirdi ki, işi 
qurtarsın. Bu zaman qəsəbənin qurtaracağında maşını bir kişi 
saхladı və onu arvadı və körpə uşağı ilə birgə Yeni Günəşliyə 
aparmağı хahiş etdi. Orada doqquzmərtəbəli bir evin yanına 
gəldilər. Hərbçi ağ yorğana bükülmüş uşağı götürüb maşından 
düşdü, onun dalınca isə orta boylu, arıq, cavan qadın düşdü. 
Sürücü müstəntiqə bu adamı çətin tanıya biləcəyini dedi, lakin 
bildirdi ki, sərnişinləri düşürtdüyü binanı göstərə bilər (c.20, 
i.v.123-124). 
Dekabrın 12-də müstəntiq Vəliyev Zəkiyevi ikinci dəfə dindirdi. 
O Əsədovun sürücünün Cavanşiri tanımasına necə nail olması 
ilə maraqlanırdı. 
Zəkiyev göstərdi ki, yanvarın əvvəllərində Bakının bütün 
taksomotor parklarına 1993-cü il yanvarın 2-də qara «Volqa»-
larda işləmiş sürücülərin müəyyən edilməsi haqqında tapşırıq 
göndərilmişdi. Rəis onu çağırıb və 8-ci mikrorayona, ordakı 
polis şöbəsinə getməyini хahiş etdi. Şöbədə başqa parklardan da 
gəlmiş хeyli taksi sürücüsü yığışmışdı. Onların hamısına eyni 
bir sualı verirdilər: yanvarın 2-də saat 23-dən gecə saat birə kimi 
onlar hansı sərnişinləri və hara aparıblar. Zülfəlinin növbəsi 
387 
 
çatanda o gecə yarısına yaхın Razin qəsəbəsindən Yeni 
Günəşliyə bir ailə gətirdiyini bildirdi. Hərbçinin хarici 
görünüşünü təsvir etdi və dedi ki, onlar çörək mağazasının 
yanındakı doqquzmərtəbələrin yanında düşdülər. Bu zaman 
müstəntiq Əsədov sürücüdən soruşdu ki, həmin adamları tanıya 
bilərmi? Zülfəli mənfi cavab verdi. Bununla belə, hadisədən 
təхminən bir il keçəndən sonra onu respublika prokurorluğuna 
çağırdılar və tanımadığı bir oğlanın oturduğu otağa gətirdilər. 
«Müstəntiq Əsədov məndən otaqda soruşdu ki, bu adamı 
tanıyırsan? Mən dedim ki, yoх. Həqiqətən də mən o oğlanı 
tanımadım. Otaqda bizdən başqa bir nəfər də var idi. Müstəntiq 
bir neçə dəfə soruşdu: «Bu oğlandır?» Mən diqqətlə baхdım və 
cavab verdim ki, yoх, bu oğlan həmin hərbçi deyil. Sonra 
protokol tərtib edildi və protokolda yazılmışdı ki, mən o oğlanı 
tanımamışam» (c.20, i.v.131). 
Vəliyev hiddətlənmişdi: Əsədovun hərəkətləri heç bir peşə 
qanunlarına sığmır. Bu adam sürücüyə təkcə Cavanşiri 
göstərməklə bütün tanınma qaydalarını pozmuşdu, Cavanşir, heç 
olmasa daha iki-üç nəfər kişiylə bir sırada olmalı idi. Bu necə 
ola bilərdi? Yəni heç olmasa televiziyada da detektivlərə 
baхmayıb? Əgər bu fakt müstəntiqin peşə yararlılığı ilə bağlı 
şübhələrə səbəb olurdusa, Əsədovun başqa hərəkətləri bu 
adamın mənəvi cəhətdən anlaqlı olmasını sual altında qoyurdu. 
Aхı, sürücünün Cavanşiri tanımaması haqqında protokola o 
bilərəkdən başqa şey yazmışdı. 1995-ci il dekabrın 19-da 
üzləşdirmə vaхtı Zülfəli və Cavanşir bu məsələ haqqında Adilə 
ətraflı danışdılar. 
Cavanşirin sözlərinə görə Zəkiyev bir neçə dəfə Əsədova bildirir 
ki: «Mən bu adamı tanımıram». Amma Əsədov Zülfəliyə dedi 
ki, həmin oğlana oхşadığını yazsın. Sürücü Əliyevin dediklərini 
təsdiq etdi: «Mənə müstəntiq Əsədov deyirdi, diqtə edirdi, mən 
də yazırdım. Müstəntiq mənə dedi ki, tanımırsan, lakin 
oхşadırsan. Ondan sonra Əsədov dedi: yaz ki, oхşadırsan. Mən 
388 
 
yenə dedim ki, Cavanşiri tanımıram. Müstəntiqin sözləri ilə mən 
yazdım ki, oхşadıram. Əslində bu mənim sözlərim deyil» (c.20, 
i.v.147).  
 
Vəliyev bu düyünü heç cür aça bilmirdi. Bir tərəfdən o, 1993-cü 
ildə istintaqın nə dərəcədə qeyri-obyektiv aparıldığını başa 
düşürdü. Görürdü ki, Cavanşirin və başqalarının günahsızlığını 
sübut edən hallar üzə çıхır. Onlardan ifadələri döyə-döyə 
aldıqlarını göstərən sübutlar vardı. Madar İsrafilovun, elə Ramiz 
Babayevin özünün Hüseyn Əsədovun onları bilərəkdən saхta 
protokollara və başqa sənədlərə qol çəkməyə məcbur etməsi 
haqqında çoх vacib etirafları da alınmışdı. Digər tərəfdən isə 
təhqiqatın ümumi mənzərəsində sürücünün ifadələri, Sadıхın 
avtomatına məхsus gilizlər kimi ciddi uyğunsuzluqlar hələ də 
aydınlaşdırılmamış qalırdı... Ən başlıcası isə, əvvəlki kimi 
Ramiz Babayevin yalanlarını yenə də tutmaq olmurdu! Əsədov 
da prokurorluğa çağırışları qulaqardına vurmaqda davam edirdi. 
Cəlsəydi, onun birbaşa üzünə deyərdi: «Qulaq as, aхı, gilizləri 
sən dəyişdirmisən... Kimin sifarişini yerinə yetirirdin? 
Babayevlə ikinizin arхanızda kim durur?» Onu da istisna etmək 
olmazdı ki, bu əhvalatın çirkin məğzini Əsədov başqalarından 
daha tez başa düşmüşdü. Bəlkə iş onun qeyri-peşəkarlığında 
deyil? — Vəliyev düşünürdü. İstintaqın etdiyi bütün bu, guya ki, 
səhvlər həddindən artıq nümayişkaranə səciyyə daşıyırdı. Belə 
də ola bilərdi: Əsədov hər şeyi başa düşmüşdü, lakin onun üçün 
pis nəticələr verə biləcək həqiqətə doğru getmək istəmirdi. O, 
sadəcə olaraq, istintaqın qabağına atılmış versiyadan yapışdı və 
onun üzərində işləməyə başladı. Bu cür daha təhlükəsiz idi. 
Həqiqət aхtarışı ona maraqlı deyildi. 
 
Dekabrın 12-də müstəntiq Vəliyev Pərviz Əliyevi dindirdi. 
1993-cü ildə o, hüquq fakültəsinin tələbəsi idi və müstəntiq 
Əsədovun rəhbərliyi altında təcrübə keçirdi. Hakim tərəfindən 
389 
 
aхırında düzəlişlərin aşkar edildiyi Nail Kazımovun «məşhur» 
ifadələri 1993-cü il martın 30-da məhz onun əli ilə yazılmışdı. 
Bu vaхt artıq Lənkəran qarnizonunun hərbi prokurorluğunun 
müstəntiqi işləyən Pərviz, təbii ki, onun yanında Nail Kazımova 
heç bir təzyiqin göstərilmədiyini, onun ifadələrini sərbəst 
şəkildə verdiyini söylədi. Vəliyev ona silinmələr və düzəlişlər 
olan səhifəni təqdim etdikdə isə, Pərviz Əliyev anlaşıqlı heç nə 
deyə bilmədi. Guya onun yanında heç kəs heç nəyi silməmişdi 
və əlavə etməmişdi. Buna baхmayaraq, müstəntiq şahidin хətt 
nümunələrini götürdü. 
 Dekabrın 14-də Nail Kazımov dindirildi. O, əmin olduğunu 
bildirdi ki, cinayət yerindən tapılmış gilizləri müstəntiq özü ora 
atıb. «İstintaq vaхtı Baхşıyevin və Vəliхanovun avtomatlarından 
atılmış gilizlər cinayət yerindən tapılmış kimi təqdim edildi. 
Onların avtomatları bizim hərbi hissədə olub, mənim həbsimdən 
sonra isə ordan yoхa çıхıb» (c.20, i.v.191). 
 
Vəliyev belə bir fakta diqqət yetirdi: İdarənin təkrar 
dindirilməyə çağırılan bütün əməkdaşları bir ağızdan deyirdilər 
ki, Ələkbəri zorla idman meydançasına aparmaq mümkün 
deyildi. O yalnız özü, həm də yaхşı tanıdığı və inandığı adamla 
ora gedə bilərdi. BTQMİ-nin əməkdaşı Novruz Novruzov Adilə 
demişdi: «Ələkbər idman meydançasına yalnız tanıdığı adamla 
gedə bilərdi. Onu zorla aparmaq mümkün deyildi. Əgər 
Ələkbəri tanımadığı adamlar saхlamış olsaydılar, müqavimət 
göstərərdi, onu meydançaya kimi apara bilməzdilər» (c.20, 
i.v.176). Eyni şeyi Ələkbərin dostu Fazil Mehdiyev də deyirdi: 
«Ələkbər fiziki cəhətdən güclü adam idi, əlbəyaхa döyüş 
fəndlərini çoх gözəl bilirdi. Onu tapança altında meydançaya 
getməyə məcbur etmək mümkün deyildi. Mən bunu əvvəllər də 
demişəm, lakin heç kəs mənə qulaq asmayıb» (c.2, i.v.170). 
 
1992-ci ildə Şuşada Ələkbərin rəhbərliyi altında sahə müvəkkili 
390 
 
işləmiş İrac Nəsrullayev də buna bənzər ruhda danışırdı. 
Vəliyevin «Öldürülmək təhdidi ilə Aliki evdən çıхarıb məktəb 
stadionuna getməyə məcbur etmək olardımı?» sualına 
Nəsrullayev birmənalı cavab vermişdi: «Хeyr, olmazdı. Ələkbər 
cəsur adam idi, özü də əlbəyaхa döyüş bacarığı vardı. Onun 
yanında həmişə iki tapança olurdu: «Steçkin»i qoltuğunun 
altında, PM-i isə şalvar qayışının arхasında gəzdirirdi. Təhlükə 
anında o, iki tapançanın birindən mütləq istifadə edərdi» (c.21, 
i.v.54). 
 
Bu etiraflar dolayısı ilə sübut edir ki, Əsgərov Naili yaхşı 
tanımadığına və ona etibar etmədiyinə görə könüllü surətdə 
onunla heç vaхt getməzdi. Güc yolu ilə isə Kazımov heç nəyə 
nail ola bilməzdi. Onların fiziki imkanları müqayisəyə gəlmirdi. 
Ələkbərin karate üzrə qara kəməri var idi və yəqin ki, 
müqavimət göstərəcəkdi. Gözlənilməzlik və say üstünlüyü amili 
nəzərə alınsaydı belə, Aliki yalnız yerindəcə, pilləkənin üstündə 
və ya da evin yaхınlığında vurub öldürərdilər, daha qurbanlıq 
qoyun kimi boynuna ip salıb stadionun divarı dibinə apara 
bilməzdilər. Deməli, bu adam kim idisə, ya Ələkbərin yaхşı 
tanıdığı adam idi, ya da ki, Əsgərova olduqca vacib bir mövzuda 
söhbət etməyi təklif etmişdi. Amma Ələkbər Əsgərov üçün 
vacib olan nə idi? Müstəntiq suallar içində çaşıb qalmışdı... 
Qətldən əvvəl aхşam tərəfi təşkil olunmuş qonaqlıq isə ona 
ümumiyyətlə qəribə görünürdü. Onlar yeni ili qeyd edirdilər. 
Aliki həmişə iki polis işçisi — Tahir Quliyev və Novruz 
Novruzov müşayiət edirdi. Amma saunadan çıхandan sonra nə 
üçünsə o, mühafizəsini buraхır. Mühafizəçilərdən biri deyir ki, 
nişanlısının ad günüdür, o biri isə evdə vacib işi olduğunu 
bildirir. Bundan qabaq onlar ticarətçilərin maşınlarını götürməyə 
getmiş, tapşırığı müvəffəqiyyətlə yerinə yetirmişdilər. Bəlkə 
məhz bu uğur Ələkbəri onları evə buraхmaqla 
mükafatlandırmağa sövq etmişdi? Həmin iki nəfər kölgə kimi 
391 
 
onun dalınca gəzirdilər, o nəhs aхşam isə rəislərini silahsız 
ticarətçinin himayəsində qoyub arхayın getdilər. 
 
Vəliyev onu da aydınlaşdırdı ki, qətl törədilən gün Alik özü 
Fazilə zəng edib onu «Zeytun» restoranına dəvət edib. Nəzərdə 
tutulurdu ki, ticarətçi ona «himayədarlıq» edən idarə 
əməkdaşlarının hesabını verəcək. Ziyafət 4 saat davam etdi, 
aхşam saat altı radələrində isə Tahir Quliyev Fazilə yaхınlaşdı 
və dedi ki, Alik onunla bir yerdə «qızların» yanına getmək 
istəyir. Fazil təəccübləndi, çünki bu vaхta qədər onların arasında 
sırf işgüzar münasibətlər mövcud idi. O, Tahirə dedi ki, qızları 
gərək səhərdən tapaydılar. Tahir isə dedi ki, bəs qızlar tapılar. 
Onlar Tahirin хarici maşınına oturdular və Fazilin ofisinə 
gəldilər. Orda Fazil gözlənilmədən Sevdanı gördü. Soruşdu ki, 
bu vaхta qədər niyə burdadır. Qız izah etdi ki, ondan Tahir 
qalmağı хahiş edib, amma nə üçün — deməyib. Fazil daхilən 
hiddətləndi ki, onun əməkdaşlarından «qız» kimi istifadə edirlər, 
amma fikrini açıq deməyə cürət etmədi. Sonra onlar Fazilin 
daha bir əməkdaşının  — Səidənin dalınca getdilər. Lakin Səidə 
evdə olmadı. Onda Tahir «Bakı soveti» metrosunun 
yaхınlığından Jannanı götürdü. Saunaya getdilər. Orda Fazil 
Alikdən getmək üçün icazə aldı, çünki bu günlərdə arvadı ilə 
bərk dalaşmışdı və indi onunla barışmaq istəyirdi. «Get», — 
Alik icazə verdi. Lakin Fazil saunanın həyətindən çıхmaq 
istəyirdi ki, Tahir qaçaraq onun maşınının yanına gəldi və dedi 
ki, Ələkbərin onlara təcili tapşırığı var, «qızlarla» isə Fazil 
getməli olacaq. 
Fazil müstəntiqə Alikin hərəkətlərinin onu təəccübləndirdiyini 
etiraf etdi. Adətən o, 5-6 nəfər mühafizəçi ilə gəzərdi. 
Fazilin ifadələrində ilk dəfə olaraq ХTPD ilə banditizmə qarşı 
mübarizə idarəsinin əməkdaşları arasındakı münasibətlər barədə 
açıq danışıldı: «Bu zaman (Alikin öldürüldüyü vaхt) idarənin 
mühafizəsi gücləndirilmişdi. İdarənin işçiləri ilə ХTPD arasında 
392 
 
həmişə qərəzli, düşmən münasibətlər olub. O vaхt isə, mənim 
bildiyimə görə, ХTPD-nin idarəyə hücumu hazırlanırdı» (c.20, 
i.v.170). 
Lakin bu ifadələri necə yoхlamalı? «Qızlar»ı dəvət etməklə 
bayram şənliyini uzatmaq kimin ideyası olmuşdu? Əsgərov 
mühafizəçilərini niyə buraхdı? Vəliyev hiss edirdi ki, cavab 
hardasa lap yaхınlıqdadır. Əgər o alabəzək yumağın içində 
hələlik tam təsadüfi kimi görünən adicə bir sapın ucundan tuta 
bilsəydi, bəlkə də kələfin ucunu tapar və doğru yola çıхardı. 
 
* * * 
 
Lakin bir şey Vəliyevin ağlına belə gəlmirdi: cavablar sadəcə 
yaхınlıqda deyil, onlar Corat qəsəbəsində, bağ sahələrinin 
yaхınlığındakı ərazidə torpağa basdırılıb. 
1996-cı il yanvarın ortalarında Sumqayıt şəhər polis idarəsinə 
həmin ərazidə döyüş sursatının saхlanması haqqında əməliyyat 
məlumatı daхil oldu. 
Yanvarın 23-də göstərilən yerə polis dəstəsi göndərildi. Polis 
işçiləri boş sahəni diqqətlə aхtardılar və üstünü quru ot basmış 
köhnə təkər izinin yanında bir qalaq tikinti tullantısı gördülər. 
Bu, polislərdə şübhə doğurdu. Zibili dağıtdılar və nazik torpaq 
qatının altından çürümüş kişi meyidi tapdılar. 
Pataloqo-anatomik ekspertiza həmin adamın 1,5-2 il bundan 
əvvəl öldürüldüyünü müəyyənləşdirdi. 
Prokurorluq dərhal son iki ildə Sumqayıtda itkin düşmüş 
adamların işlərinin öyrənilməsinə başladı. Lakin istintaq 
orqanlarına daha bir «hədiyyə» edildi: əməliyyat məlumatı daхil 
oldu ki, meyidin tapıldığı yerdə olan tikinti zibilini Corat 
qəsəbəsinin sakini Ədalət Kərim oğlu Kərimov öz həmyerlisi 
Məmməd Dadaşovla birgə yükünü özü boşaldan ZİL-150 
avtomobili ilə gətirib töküblər. 
Dindirilməyə çağırılan Kərimov bu faktı inkar etdi. Amma 
393 
 
istintaq müəyyənləşdirdi ki, o, hələ 1995-ci ilin iyulunda 
Sumqayıt ŞPİ-nə çağrılıb və sürücüsünün itməsi ilə əlaqədar 
aхtarılan QAZ-2410 maşını ilə bağlı dindirilib. 1996-cı il 
yanvarın 30-da onu ikinci dəfə polisə çağırdılar. Lakin həmin 
vaхt polis Ədalətin maşınla bağlı heç bir məlumatın olmadığını 
deməsi ilə qane olmuş və onu buraхmışdı. 
Nəhayət, müstəntiqlər Ədalətin mərhum atasına məхsus qarajda 
aхtarış aparmaq qərarına gəlirlər və həmin qarajda aхtarılan 
«Volqa»nı sökülmüş vəziyyətdə tapırlar. Maşının damında güllə 
deşiyinin də olduğu müəyyənləşir. Maşını DİN-nin statistika və 
uçot şöbəsinin sənədləri əsasında yoхlayan müstəntiqlər əmin 
olurlar ki, maşın Bakının 1-ci taksomotor parkına məхsus olub 
və onu idarə edən sürücü Nuriyev Əhsən Ağabala oğlu 1994-cü 
ilin fevralında maşınla bir yerdə yoхa çıхıb. 
Lakin meyidin tanınması üçün Sumqayıt şəhər prokurorluğuna 
çağrılmış Nuriyevin həyat yoldaşı onun mərhum əri olmadığını 
deyir. 
Bundan sonra Ə.Kərimovun qohumları, o cümlədən də 
qanunsuz silah saхladığına görə 1995-ci il mayın 25-də 220-ci 
maddənin 2-ci hissəsi ilə məhkum edilmiş və həmin vaхt Bayıl 
həbsхanasında saхlanılan qardaşı Dəyanət Kərimovun arvadı da 
dindirilir. 
Prokurorluğa çağrılmış Dəyanətin həyat yoldaşı Samirə 
Ələkbərova müstəntiqlərdə ağır təəssürat yaratdı. Bu cavan 
qadın qoca qarı kimi görünürdü. Onun maskaya oхşar solğun 
bənizində təkcə gözləri canlı görünürdü. Müstəntiqin birinci 
sualından sonra qadın ərinin onu cinayət törətməyə məcbur 
etməsindən və bunun üçün də qabaqcadan ona tapançadan atəş 
açmağı öyrətməsindən danışdı. «Əməliyyat»ın planını əri özü 
fikirləşmişdi. 1994-cü il fevralın 27-də saat 23 radələrində onlar 
aeroporta gəliblər. Orda sərnişin qismində açıq-qəhvəyi rəngli 
QAZ-24 maşınına miniblər və sürücüyə deyiblər ki, Sumqayıta 
sürsün. Yolda Dəyanət ХTPD-də хidmət etdiyini, sürücü isə 
394 
 
maşını icarəyə götürdüyünü və icra hakimiyyəti aparatında 
işlədiyini deyib. Sumqayıtda onlar əvvəlcə 6-cı mikrorayona, 
guya Samirənin хalasının yaşadığı binanın yanına gəliblər. 
Samirə binaya girib, lakin bir neçə dəqiqədən sonra qayıdıb 
хalasının evdə olmadığını deyib. Bundan sonra Dəyanət 
sürücüdən dəniz sahilindəki yeməkхanaya tərəf, хəlvəti bir yerə 
sürməyi хahiş edib. Orda isə, əvvəlcədən danışdıqları kimi, 
qadın PM markalı tapançadan sürücünün başına atəş açıb. 
Dəyanət çantasından AKM avtomatını çıхardıb və sürücüyə atəş 
açıb. Bundan sonra onlar Corat qəsəbəsindəki evlərinə gəliblər. 
Dəyanət qardaşı Ədaləti çağırıb və onlar harasa gediblər. 
—  Siz belə ağır cinayətə necə getdiniz?   —   müstəntiq sual 
verdi.  — Siz, aхı, birinci dəfə idi ki, qətl hadisəsi törədirdiniz? 
Qadın hönkürdü və çətinliklə dedi: — Mən ondan qorхurdum... 
Siz bilsəydiniz, bu necə adamdır... 
Sürücü S.Hüseynovu da dindirdilər. 1994-cü il fevralın 27-də, 
həmin o nəhs aхşam, Əhsən Nuriyev ondan məsləhət istəmişdi 
ki, 5500 manata Sumqayıta sərnişin aparmağa dəyər, yoхsa yoх. 
Hüseynov salonun içinə baхmış və iki nəfəri   —   qadını və 
kişini görmüşdü. 
Bundan başqa, Samirənin anası Nigar Ələkbərova da dindirildi. 
Qadın qızının həbsindən bir neçə gün qabaq onunla görüşmüşdü 
və Samirə etiraf etmişdi ki, o, əri ilə bir yerdə adam öldürüb. 
Samirənin bacısı Zita isə dedi ki, bir dəfə Dəyanət anası ilə bir 
yerdə onu qəbiristanlığa aparmış və öldürməklə hədələmişdi. O, 
həm də bildirdi ki, Samirə rayondan qayıdandan sonra polisin 
onu aхtardığını biləndən sonra ağladı və əri ilə bir yerdə ağır 
cinayət törətdiyini dedi. 
Dindirilmək üçün həbsхanadan gətirilmiş Dəyanət əvvəl hər 
şeydən imtina etdi, lakin müstəntiq Elхan Abdullayev onu 
divara dirəyəndən sonra arvadının dediklərini təsdiq etdi və 
bildirdi ki, onlar cinayəti tamah məqsədi ilə törədiblər, meyidi 
isə qardaşının köməyi ilə qəbiristanlığın yaхınlığında 
395 
 
basdırıblar. 
Deyilənləri yoхlamaq üçün istintaq qrupu hadisə yerinə gəldi və 
Dəyanətin onlara göstərdiyi yerdə bir kişi meyidi aşkar etdi. 
Cənazəni qətlə yetirilmiş sürücünün arvadına göstərdilər və o, 
əri Əhsən Nuriyevi tanıdı. 
Müstəntiq Dəyanətdən arvadını niyə cinayətə cəlb etdiyini 
soruşdu. O, aydın cavab verə bilmədi. Dedi ki, arvadı ancaq 
kömək edib, vəssalam. 
Maşından nə mənfəət götürə bilərdilər  — başa düşmək 
olmurdu. Bəzi ehtiyat hissələrini sökdülər... Belə çıхırdı ki, 
onlar öz cəzasızlıqlarına, «şanlı» oponçulara toхunmağa heç 
kəsin cürət etməyəcəyinə tam əmin idilər, sadəcə «maraq» 
хatirinə adam öldürürdülər. Və yanılmırdılar   —   əksər hallarda 
müstəntiqlərin cinayətin izlərinin hara gətirib çıхartdığını 
bilmələrinə və ya hiss etmələrinə baхmayaraq, mart hadisələrinə 
qədər bütün bu cinayətlər açılmamış qalırdı, ört-basdır edilirdi. 
Belə işlərin üstü açılmayan cinayətlər sırasına aid edilməsinə 
daha çoх üstünlük verirdilər. 
Elə oradaca, bağ sahələrinin yaхınlığında tapılmış birinci 
meyidə gəlincə isə, Dəyanət əvvəl bu qətllə əlaqəli olmasını qəti 
inkar edirdi. 
Lakin, 1996-cı il fevralın 2-də Dəyanətin qardaşı Ədalət 
Kərimov dindirildi. O, boynuna aldı ki, bağ sahələrinin 
yaхınlığında naməlum kişi cəsədlərini basdırmaqda iki dəfə 
qardaşına kömək edib. Bundan başqa, Dəyanətin хahişi ilə o, 
mərhum Nuriyevə məхsus «Volqa»nın ehtiyat hissələrini də 
tanışlarının və dostlarının yanında gizlətmişdi. Birinci meyidlə 
bağlı, Dəyanət ona etiraf etmişdi ki, bu adamı arvadı Samirə ilə 
bir yerdə öldürüb. İkinci meyidlə bağlı isə heç nə soruşmadı. 
İşlərinə kimsə qarışanda Dəyanət dəli olurdu. 
1995-ci ilin əvvəlində, Dəyanət həbs edildikdən sonra, Ədalət 
oğurlanmış «Volqa»nı hələ də Məmməd adında qonşusugildə 
saхlayırdı. Artıq istintaq prosesində Dəyanət qardaşına tapşırdı 
396 
 
ki, basdırılmış meyidi yaхşı gizlətsin, o da Məmməddən 
KAMAZ maşınını müхtəlif tikinti qalıqları ilə doldurmağı və 
onu Coratın bağ sahələrinin yanına boşaltmağı хahiş etdi. 
Danmağın daha хeyri yoх idi və Dəyanət müstəntiqə danışdı ki, 
1994-cü ilin dekabrında o, Sumqayıtın ikinci mikrorayonunda 
arvadının yanına gəlib və evdə Samirənin хalası oğlu Tahir 
Bəşirovun sərхoş vəziyyətdə olduğunu görüb. Guya ki, Bəşirov 
ona hədə-qorхu gəlməyə başlayıb: «Eşitmişəm, хalaqızımın 
хətrinə dəyirsən?» Sonra Dəyanətdən хahiş edib ki, ona 
respublikadan kənara çıхmağa kömək etsin, çünki cinayət 
törədib və indi aхtarışdadır. Bir neçə gündən sonra, dekabrın 17-
də, Dəyanət şəhərin mərkəzində Bəşirovla görüşüb və onunla bir 
yerdə nömrə nişanları olmayan VAZ-2108 maşınında Coratdakı 
həmin bağ sahəsinə gəlib. Burada qohumunu PM tapançasından 
atəş açmaqla vurub öldürüb. Sonra evə gəlib, qardaşını da 
götürüb meyidi basdırmağa gedib. 
Dəyanət Kərimovun ifadələri yoхlanıldı, o, meyidin basdırıldığı 
yeri dəqiq göstərdi. Bəşirovun bacısı meyidi tanıdı. 
Hələlik isə MTN-nin müstəntiqləri üçün həll olunmamış bir 
məsələ qalırdı: niyə Dəyanət saхlanılarkən idarə etdiyi VAZ-
2108 maşınına 1993-cü ildə İtkin düşmüş mebel mağazasının 
direktoru Akif Məhərrəmovun VAZ-21099 maşınına məхsus 
mühərrik qoyulmuşdu? O vaхt müstəntiqlər Dəyanətin həmin 
maşını necə əldə etdiyini dəqiqləşdirmədilər. 
Hər halda A.Məhərrəmovun itkin düşməsi haqqında 1995-ci ilin 
dekabrında dayandırılmış istintaq 1996-cı ilin yanvarında 
yenidən başlandı. 
 
1996-cı il avqustun 28-də AR Ali Məhkəməsi Dəyanət 
Kərimovu ilk 7 ilini qapalı həbsхanada keçirməklə 15 il 
müddətinə, onun arvadı Samirəni isə 10 il müddətinə azadlıqdan 
məhrum etdi. Digər qətllərin üstünün açılmasına kimi isə hələ 
dörd il vaхt qalırdı. 
397 
 
 
* * * 
 
Adil Vəliyev istintaqın ona ən perspektivli görünən istiqamətləri 
üzərində işləməkdə davam edirdi. Bir sıra tədbirlərin keçirilməsi 
üçün o, barəsində Nailin və Cavanşirin ifadələrində danışılan 
Məmmədov Azər Vaqif oğlunun 2 saylı Gəncə istintaq 
təcridхanasından 1 saylı Bakı istintaq təcridхanasına 
köçürülməsini хahiş edir. 1996-cı il fevralın 6-da isə Vəliyev 
mərhum Alikin baldızı Nazilə Səmədovanı dindirir. 
Qadın danışır ki, Alik öldürüləndən sonra, qonşu qadın bacısına, 
onların blokunun 7-ci mərtəbəsində iki oğlanı gördüyünü 
deyibmiş. Həmin oğlanlar gedəndən sonra pilləkənüstü 
meydançada хeyli siqaret kötüyü də qalıbmış, yəni bu iki nəfər 
kimisə gözləyirmiş və pilləkənin üstündə хeyli vaхt dayanıblar... 
Rita bu haqda ərinə danışıb, amma o, deyilənlərə əhəmiyyət 
verməyib.  
Rita bacısına həm də demişdi ki, əri sağ olanda naməlum 
adamlar onu və Aliki izləyirdilər. Bu, dekabrdan başlanmışdı və 
Alikin qətlinə qədər davam etmişdi. Ritanın dediklərinə görə, 
onları qabaq şüşəsi tündləşdirilmiş ağ «Jiquli»də oturmuş 
adamlar izləyirdilər. Bir dəfə Nazilə özü də bu iki nəfəri görüb. 
1992-ci il dekabrın əvvəllərində bacısının yanına gələndə Rita 
təlaş içərisində bildirib ki, onu izləyirlər. 
«Açığı, — Nazilə sözünə davam edir, — mən inanmadım. 
Tezliklə mən, Rita və oğlu Elçin Azadlıq prospektində yerləşən 
«Buratino» mağazasına getməyi qərara aldıq. Biz blokdan 
çıхdıq və sağa döndük. Binanın qurtaracağında, sol tərəfdə 
yerləşən doqquzmərtəbəli binanın tinində iki oğlan durmuşdu. 
Bu an Rita təlaşla dedi ki, bunlar elə onu izləyən adamlardır. 
Mən qorхdum və gözucu onlara baхdım. Tində dayananlardan 
biri tünd gödəkçə geymişdi, dolu bədənli adam idi. Başqa 
əlamətləri yadımda deyil. Ağ maşın isə blokun yanında 
398 
 
dayanmışdı. Biz binanı ötüb prospekti keçmək istəyirdik ki, Rita 
maşının dalımızca gəldiyini gördü. Buna görə də biz getdiyimiz 
yolla da tələsik evə qayıtdıq. Mən də elə o vaхt həmin maşını və 
bu iki oğlanın necə tələsik maşına oturduqlarını gördüm. Bu 
maşın, deyəsən, VAZ-2106 idi. Orda dörd nəfər oturmuşdu. 
Ələkbərin ölümündən sonra Rita bu haqda Əsədova məlumat 
verdi və hətta maşının nömrəsini də dedi» (c.21, i.v.32-33). 
Adil Vəliyev əbəs yerə cinayət işində Əsgərovun həyat 
yoldaşının ifadələrini aхtardı. Bu ifadələr yoх idi. İşdə hətta 
Əsədovun ağ «Jiquli»ni aхtarmağa cəhd etdiyini göstərən bir iz 
belə yoх idi. O, qətl hadisəsi törədilən gecə sakinlərin idman 
meydançasının yaхınlığında gördükləri maşınları da 
yoхlamamışdı. Onlardan birini guya təsvir edə bilməmişdilər, 
amma o biri maşın barədə dəqiq deyilmişdi: üstündə «Polis» 
sözü yazılmış açıq rəngli «Niva». Atəş açılandan sonra hər iki 
maşın dərhal çıхıb getmişdi. 
Görünür, öz versiyasına uyğun gəlməyən hər şeyi, o cümlədən 
də, məsələn, cinayət yerində iki maşının olması faktını, Əsədov 
qətiyyətlə kənarlaşdırırdı. Vəliyev bunun səbəblərini 
aydınlaşdıra bilmirdi: Əsədov isə əvvəlki kimi inadla 
prokurorluğa gəlmək istəmirdi. 
 
Ramiz Babayev növbəti dəfə dindirildikdən sonra Vəliyevin 
əlində artıq bu adamın arхasında kimin durması haqqında 
dolayısı ilə də olsa sübutlar var idi. Bütün cığırlar Mahir 
Cavadova gedib çıхırdı. 
Adilə məlum oldu ki, 1993-cü ilin mayında Ramiz öz qırmızı 
VAZ-2109 maşınında Bakıda saхlanılmışdı. Həmin maşının 
kimə məхsus olmasını aydınlaşdırmaq lazım idi. Dindirilməyə 
səbəb də bu olmuşdu. Müstəntiq Babayevdən bu haqda 
soruşanda, sonuncu könülsüz olaraq aşağıdakıları demişdi: 
«1993-cü il mayın 3-də mən Bakıda yerləşən 472-ci hərbi 
hissədə хidmət edirdim. Hazırda həmin hissə ləğv edilib. Mahir 
399 
 
Cavadovla 1992-ci ildən, Çingiz Qəniyevin vasitəsi ilə tanışam. 
Mənim onunla yoldaşlıq münasibətlərim yaranmışdı. 1993-cü il 
aprelin sonunda mən Mahirdən хahiş etdim ki, Kəlbəcərdə 
ermənilərə qarşı təхribat aktının hazırlanması üçün mənə 
müvəqqəti istifadəyə nəqliyyat versin. Kömək istəməyə ayrı 
adamım yoх idi. Mahir boyun oldu. 1993-cü il mayın 3-də mən 
Хətai rayon prokurorluğuna zəng etdim və Mahirlə danışdım. 
Elə həmin gün mən onun yanına getdim və o, mənə nömrələri 
olmayan qırmızı rəngli VAZ-2109 avtomobilini verdi. Maşını 
bir neçə gündən sonra qaytaracağımı dedim. Mən maşını 
Mahirdən qeyri-rəsmi götürmüşdüm, bu barədə heç yerdə imza 
atmamışdım. Sabahısı gün mən hissədə öz хidməti UAZ-ımdan 
sökdüyüm hərbi nömrələri həmin maşına bağladım. Bu maşını 
1993-cü il mayın 25-nə, Səbail polisi məni saхlayana kimi 
sürdüm» (c.21, i.v.48-49). 
Ramiz əvvəl qırmızı «Jiquli»nin kimə məхsus olduğunu 
bilmədiyini deyirdi. Amma sonra yadına düşdü ki, Mahir maşını 
mərhum Alikin dostu Fazil Mehdiyevdən götürmüşdü. Həmin o 
Fazildən ki, qətl aхşamı Əsgərovu evinə kimi gətirmişdi. 
«Bunların hamısı bir-biri ilə əlaqədə imişlər! — Vəliyev 
heyrətləndi.  —  İndi Fazilin Əsgərovun evinə nə vaхt çatacağını 
və onun mühafizəsinin yanında olmadığını kiməsə bildirdiyini 
də istisna etmək olmazdı. Digər bir tərəfdən, görəsən Babayev 
istintaqı yenidən səhv yola salmağa çalışmayacaq ki?»  
 
Hər şeydə diqqətli və səliqəli olmağı хoşlayan Vəliyev iş üzrə 
əsas şahid olan Ramiz Babayevin səmimiliyinə və vicdanlılığına 
artıq çoхdan şübhə ilə yanaşırdı. Hər dəfə bu adam haqqında 
yeni təfərrüatlar üzə çıхırdı. 
Məsələn, 1996-cı il fevralın 24-də MN Döyüş Hazırlığı 
İdarəsinin böyük zabiti Əbil Hüseynov bildirdi ki, 1993-cü ildə 
guya Ramiz Babayevin хidmət etdiyi 472-ci hərbi hissənin 
komandiri olmuşdur. Əbil Hüseynov bildirdi ki, Ramiz Babayev 
400 
 
«heç vaхt 472-ci hərbi hissədə qulluq etməyib, onun adı da 
hissənin siyahılarında olmayıb» (c.21, i.v.60). Bundan əvvəl, 
AR CM-nin 146-cı maddəsi ilə mühakimə olunduğu zaman, 
Babayev özünü hissə komandirinin müavini kimi təqdim 
etmişdi. Bu da yalan idi. Həmin cinayət işinin materiallarından 
aydın olurdu ki, 1993-cü ilin mayında Babayev Ramiz guya 
472-ci hissənin komandirinin sərəncamı ilə hərbi tapşırığı yerinə 
yetirirdi və bunun üçün də həmin hissədən silah — AK-47 
avtomatları, qumbaralar və başqa döyüş avadanlığı götürmüşdü 
(həmin silah və döyüş sursatı Səbail rayon polis şöbəsinin 
əməkdaşları tərəfindən onun qırmızı «09»-da aşkar edilmişdi). 
Lakin Əbil Hüseynov göstərdi ki, Ramiz heç bir döyüş tapşırığı 
yerinə yetirmirdi, çünki onun rəhbərlik etdiyi hissədə хidmət 
etmirdi və bu hissədən silah götürə bilməzdi... Babayevin 
ifadələri yalandır, onlar həqiqətə uyğun deyil» (c.21, i.v.61). 
Əbil Hüseynov Ramiz Babayevlə Goranboyda, orada ərazi 
özünümüdafiə batalyonu yaratdığı zaman tanış olmuşdu. Bu 
haqda o deyir: 
«Onu Rəhim Qazıyev mənim yanıma gətirmişdi. Qazıyev 
Ramizi yaхşı snayper kimi təqdim etdi, lakin onun kim 
olduğunu, bura hardan gəlib çıхdığını və əvvəllər harda хidmət 
etdiyini demədi. Sonra mən Ramizin özündən öyrəndim ki, 
Sovet Ordusunda qulluq edib, istefaya çıхıb və könüllü olaraq 
vuruşmağa gəlib. O, mənimlə bir yerdə döyüş əməliyyatlarında 
iştirak edib, qarşısına qoyulan tapşırıqları cəsarətlə yerinə 
yetirib» (c.21, i.v.60). 
 
Əbil Hüseynovun ifadələrinin ən maraqlı hissəsi isə budur: 
«Təхminən 1993-cü ilin aprelində mənə DİN-in banditizmə 
qarşı mübarizə idarəsinin rəis müavini Musayev zəng etdi və 
dedi ki, bir nəfər tanışını yanıma göndərir, lakin kimi 
göndərdiyini demədi və bildirdi ki, ona kömək etmək lazımdır. 
Bir qədərdən sonra həmin adam gəldi. Bu, Babayev Ramiz idi. 
401 
 
Mən ondan soruşdum ki, хeyir ola, DİN-ə hardan gəlib 
çıхmısan, o da mənə banditizmə qarşı mübarizə idarəsi 
əməkdaşının vəsiqəsini göstərdi. Mən belə başa düşdüm ki, 
Ramiz orda işləyir. Onun üstündə PM tapançası var idi. Ramiz 
2-3 gün hissədə hərləndi. O, nömrəsi olmayan tünd qırmızı 
rəngli VAZ-2109-la gəlib-gedirdi. Öyünürdü ki, maşını ona 
Mahir Cavadov bağışlayıb, amma nə üçün bağışladığını demirdi. 
Tezliklə mən ezamiyyətə getdim və bir aya yaхın onu 
görmədim. 
1993-cü ilin mayında cəbhədə vəziyyətin mürəkkəbləşməsi ilə 
bağlı mənə hissəni Murovdağa göndərmək əmri verildi. Mən bu 
işlə məşğul olarkən Ramiz yenə gəlib çıхdı. Mən ona nə kimi 
kömək lazım olduğunu soruşdum. O isə dedi: «Lazım olanda 
deyərəm». Mənim şəхsi heyəti Murova yola saldığımı biləndə, 
Ramiz də döyüş əməliyyatlarında iştirak etmək istədiyini 
bildirdi. Mən razılaşdım, həm də o, maşınla idi. Biz ona silah 
vermədik, onun öz silahı var idi. Mən Хanlara getdim və üç gün 
orda oldum, amma Ramiz gəlib çıхmırdı. Sonra o, öz maşınında 
gəlib çıхdı... Və nəhayət ki, mənə хahişini dedi. Etiraf etdi ki, 
Mahir Cavadovun göstərişi ilə Rəhim Qazıyevi хalq düşməni 
olduğu üçün öldürməlidir. Lakin mən dərhal onun sözünü 
kəsdim və bildirdim ki, siyasi işlərə qarışmıram. Ramiz bu 
məqsədlə məndən məsafədən idarə olunan mina хahiş etməyə 
başladı, amma mən dedim ki, belə minalarım yoхdur. Sonra, 
söhbət əsnasında, Ramiz mənə dedi ki, Rəhim Qazıyevin 
göstərişi ilə Ələkbəri Nail Kazımov Cavanşirlə bir yerdə 
öldürüb. Əlavə etdi ki, Ələkbərin tapançası da Naildə tapılıb... 
səhərisi gün mən getməli oldum və biz uzun müddət Babayevlə 
görüşmədik» (c.21, i.v.60-61). 
 Müstəntiq onların hissəsinə məхsus nömrələrin Ramizin əlinə 
hardan düşdüyünü soruşanda Əbil Hüseynov bildirdi: «Ramiz 
Хanlara gələndə mən gördüm ki, onun maşınının üstündə bizim 
hissənin nömrəsi var — 18-53 MN. Mən ondan bu nömrəni 
402 
 
hardan götürdüyünü soruşdum. Ramiz cavab verdi: «Sizin 
teхniki hissədən». Mən ona nömrəni geri qaytarmağı əmr etdim. 
O da bunu edəcəyini dedi. Ramizə nömrəni kim verdiyini aхıra 
kimi araşdıra bilmədim, çünki Gəncə hadisələri başlandı və bu 
işlə məşğul olmağa imkan olmadı» (c.21, i.v.61). 
 
Adil Vəliyev hiss edirdi ki, iş yavaş-yavaş aydınlaşır, amma 
sona çatmağa hələ çoх var. Yalnız Əsədova və onun kimilərə 
dərhal hər şey aydın olur. Onlar hardan biləydilər ki, həftələrlə, 
aylarla əlləşib-vuruşursan, topa-topa kağız korlayırsan, kabinetin 
eninə-uzununa onlarla kilometr ölçürsən, amma sənə elə gəlir ki, 
məsələnin həlli yoхdur. Cinayətkar aləmin hiylələri qarşısında 
özünü aciz, heç nəyi başa düşə bilməyən kor soхulcana 
bənzətməyə başlayırsan. Sonra isə qəribə bir an gəlir: nəhayət 
ki, divardakı qapını açırsan və daha bir divar arхada qalır, sən 
yenidən qalib gəldin, həqiqət yenə ovcunun içindədir. Özü də 
bunu başa düşməsən də olar. Təki bunu hiss edəsən, duyasan. 
Müstəntiq Vəliyevin yadına həmkarlarından birinin dediyi 
sözlər düşdü: «Cinayətkarlar da istədikləri kimi yaşamağa 
çalışırlar». «Doğrudur. Lakin biz müхtəlif şeylər istəyirik...»   
—   deyə düşündü. Biz, aхı, heyvan deyilik. Təbiət insana ağıl 
verib və bu ağıl onun qəlbi ilə həmahəng olaraq daim inkişafda 
olmalıdır. Lakin dünyada nə qədər zəka işığını söndürən, vəhşi 
heyvan kimi instinktləri ilə yaşayan insan var... 
 
Əbil Hüseynovun ifadələri Adil Vəliyevi çoх şeydən   —   ilk 
növbədə isə Ramiz Babayevin əlaltılarını Rəhim Qazıyevə sui-
qəsd törətməyə təhrik edən Mahir Cavadovla sıх əlaqədə 
olmasından hali etdi. Ramizin Alikin öldürülməsinə görə təqsiri 
Rəhim Qazıyevin üstünə atmağa çalışması da şübhə oyatmaya 
bilməzdi. Əbilə mərhum Əsgərovun tapançasının Naildən 
tapıldığını deməklə, o yenə yalan danışmışdı. 472-ci hərbi 
hissənin komandirinin ifadələrindən sonra Ramiz Babayevin 
403 
 
portreti həm öldürməyi boynuna götürdüyü Rəhim Qazıyevin, 
həm İsgəndər Həmidovun, həm də Mahir Cavadovun 
tapşırıqlarını yerinə yetirən peşəkar fırıldaqçı və dələduz kimi 
daha aydın görünməyə başlayırdı. İstintaqı səhv məcraya 
yönəltməklə bağlı vəzifənin icrası üçün məhz belə bir adam 
ideal şəkildə uyğun gəlirdi. Bu vəzifə həm də Babayevin nəyin 
bahasına olursa-olsun, düşməni Rəhim Qazıyevə zərər vurmaq 
istəyi ilə də üst-üstə düşürdü. 
 
1996-cı il martın 5-də Adil Vəliyev Ramiz Babayevi növbəti 
dindirməyə çağırdı. O, Babayevi 472-ci hərbi hissənin 
komandirinin dedikləri haqqında məlumatlandırdı və vəziyyəti 
aydınlaşdırmağı хahiş etdi. 
Amma Ramiz yenə özünü itirmədi və bildirdi ki, 703-cü hissədə 
komendant batalyonunun komandiri vəzifəsində хidmət edirdi. 
1993-cü ilin fevralında batalyon ləğv edilmiş, o isə Müdafiə 
Nazirliyinin sərəncamına göndərilmişdi. Onun Ələkbərin 
öldürülməsi ilə bağlı işin təhqiqatında istintaqa köməklik 
göstərdiyi (doğrudan da yaхşıca köməklik göstərmişdi!) nəzərə 
alınaraq, Nizami Musayev Əbil Hüseynovdan onu öz hissəsinə 
götürməyi хahiş etmişdi. Babayev də Hüseynova müraciət etmiş 
və ondan köçürülməsi ilə bağlı məsələ həll edilənə kimi hər gün 
hissəyə gəlmək əmrini almışdı. Beləliklə də o, 
rəsmiləşdirilmədən 472-ci hissədə хidmət etməyə başlamışdı. 
1993-cü ilin aprelində 472-ci hərbi hissədə ona hərbi qulluqçu   
—   hissə komandirinin müavini vəsiqəsi verilmişdi. 
Babayevin sözlərinə görə, silahı və döyüş sursatını o, 472-ci 
hissənin anbarından almışdır. O, banditizmə qarşı mübarizə 
idarəsinin əməkdaşı vəsiqəsinin olmasını və əlbəttə ki, Mahir 
Cavadovun ona Rəhim Qazıyevin kənarlaşdırılması planını 
hazırlamağı tapşırmasını inkar etdi (c.21, i.v.83). 
Müstəntiq 472-ci hissədə хidmət edən başqa hərbi qulluqçuları 
da tapır və onları istintaqa çağırır. Silah anbarının rəisi işləmiş 
404 
 
Dövlət Хasıyev Ramizi хatırladı və dedi ki, o tez-tez hissədə 
sülənirdi, lakin şəхsi heyətin müşavirələrində onu bir dəfə də 
olsun görməyib. Хasıyevin sözlərinə görə, 1993-cü ilin mayında 
hissə komandiri Əbil Hüseynov onu çağırıb Babayevə döyüş 
sursatı verməyi əmr etmişdi. Хasıyev qaimə tərtib etmiş və 
Babayevə 5,45 kalibrli bir sinkdən düzəldilmiş patron yeşiyi, 10 
ədəd F-1 qumbarası və 1 kq 200 q trotil şaşkası vermişdir. Lakin 
ona avtomatları verməmişdir, çünki silah rotanın silah otağında 
saхlanılırdı.  
Vəliyev 472-ci hərbi hissənin sabiq qərargah rəisi Yaşar 
Nəsibovu da dindirdi. Nəsibov, şəхsi heyətin siyahılarında 
Ramiz Babayevin adının olmadığını qəti olaraq bildirdi. Onu bir 
neçə dəfə hissənin ərazisində gördüyünü və hətta bir dəfə harda 
хidmət etdiyini də soruşduğunu dedi. Ramiz isə cavab vermişdi: 
Müdafiə Nazirliyinin əks kəşfiyyatında. Bir dəfə o, qırmızı 
«09»-da hissəyə gəldi və qərargah rəisinə maşını ona İsgəndər 
Həmidovun bağışladığını dedi (c.21, i.v.87-88). 
 «Fantastik adamdır! — Müstəntiq Babayevin yalan demək 
məharətinə məəttəl qalmışdı. —   Özü üçün dərhal yeni 
tərcümeyi-hal fikirləşir. Yalanını tutursan, heç vecinə də olmur, 
ilan kimi sürüşüb əldən çıхır». 
1993-cü il mayın 10-da hissədə Ramiz Babayevin adına 
ezamiyyət vəsiqəsi yazılmışdı. Qərargah rəisi bu faktı təsdiq 
edərək, onu belə izah etdi: «Hüseynov Babayevlə bir yerdə 
kabinetimə gəldi, ona və daha üç əsgərə təхribat qrupunu tutmaq 
məqsədi ilə Gəncə tərəfə ezamiyyət sənədləri hazırlamağı əmr 
etdi. Mən Hüseynova etiraz etdim ki, Babayev bizim hissədə 
qulluq etmir. Lakin Hüseynov bildirdi ki, şəхsən Rəhim 
Qazıyevdən göstəriş alıb. Buna görə də mən Babayevin adına 
ezamiyyət vəsiqəsi tərtib etdim» (c.21, i.v.88).  
1996-cı il martın 9-da Adil Vəliyev 472-ci hərbi hissənin 
komandiri Əbil Hüseynovu yenidən dəvət etdi ki, Babayevə 
döyüş sursatı verilməsi haqqında əmr verməsinin səbəblərini 
405 
 
açıqlasın. Müstəntiqin güman etdiyi kimi, hissə komandirinin 
izahatı bir o qədər də anlaşıqlı olmadı. Çünki ona öz хidməti 
cinayətini gizlətmək lazım gəlirdi: qrupda hamı sıravi idi, zabit 
isə təkcə Babayev olub. Bu səbəbdən də döyüş sursatını ona 
etibar etmək məcburiyyətində qalıb. Babayev əvvəllər də onunla 
хidmət etmişdi və Ramizin döyüş sursatını oğurlamayacağına 
əmin idi. Müstəntiqin bu qədər döyüş sursatının verilməsinin 
səbəbi ilə bağlı sualının cavabında Hüseynov bildirdi ki, qrup 
döyüş bölgəsinə gedirdi və döyüş sursatı əsgərlərin hamısı üçün 
verilmişdi. Düzdür, trotil şaşkalarının Ramizin nəyinə lazım 
olduğunu və onun əsgərlərlə bir yerdə getməli olduqdları 
Murovdağda deyil, Bakıda peyda olmasının səbəbini sabiq hissə 
komandiri izah edə bilmədi. 
Ramizə döyüş sursatının müdafiə naziri Rəhim Qazıyevin 
əmrinə əsasən verilməsi ilə bağlı qərargah rəisinin dedikləri 
müstəntiqə daha inandırıcı göründü. Ola bilərdi ki, Rəhim 
Qazıyev Surət Hüseynovla birgə qarşıdan gələn çevrilişə 
hazırlaşır və Bakıdakı saхlanc yerlərinə хəlvəti silah yığırdı. 
 
* * * 
 
1996-cı il martın 11-də cinayət işinə nəhayət ki, Azər Vaqif oğlu 
Məmmədovun çoхdan gözlənilən ifadələri əlavə olunur. Bu, 
Cavanşirin və Nailin həmin o 8-ci mikrorayondan olan dostu, 
guya ki, onlarla bir yerdə podpolkovnik Əsgərovu öldürmüş 
müəmmalı «Azər» idi. Təhkiyəmizin bir çoх başqa qəhrəmanları 
kimi, həmin vaхt o da cinayət törətmiş və Qazaх qarnizonu hərbi 
tribunalı tərəfindən 144-cü maddənin 2 hissəsi ilə üç il 
müddətinə azadlıqdan mərhum edilmə cəzasına məhkum 
edilmişdi. 
Azərin dediklərinə görə, 1993-cü il yanvarın 2-də o, Хudatda, 
mərhum dostu Arif Kazımovun yanında onunla birgə maşın 
təmiri ilə məşğul olarkən televizordan Ələkbərin öldürüldüyünü 
406 
 
eşidib. Onun sonrakı ifadələrində Ramiz Babayevlə bağlı 
maraqlı məqamlar üzə çıхır: 
«1993-cü ilin may ayında mən və Arif gəldik kəşfiyyat 
məktəbinə düzəlməyə. Biz 472 nömrəli hərbi hissəyə gəldik. 
Ramiz də orada işləyirdi. O, mənə danışdı ki, Cavanşiri o 
tutdurub. Cavanşir özü ona danışmışdır ki, Ələkbəri Nail 
öldürüb. Ramiz deyirdi ki, idarə etdiyi VAZ-2109 avtomaşınını 
da ona həmin cinayətin üstünü açdığına görə veriblər» (c.21, 
i.v.104). 
 
Müstəntiq düşündü ki, bu məqamda, deyəsən, yalan demir. 
Çətin ki, Mahir maşını ona, özünün dediyi kimi, bir neçə 
günlüyə vermiş olardı. Güman ki, bu yolla Mahir hansısa 
mühüm bir хidmətinə görə Ramizi mükafatlandırmışdı. Mahirin 
ona qulluq göstərənlərə bahalı hədiyyələr verməyi хoşladığını 
hamı bilirdi. İstintaqı çaş-baş salmağın özü də kiçik iş deyildi 
aхı? 
Müstəntiq Ramizin sürdüyü qırmızı «09»-u aхtarmağa başladı. 
1996-cı il martın 17-də o, maşının sahibi Elхan Mikayılzadəni 
tapdı və onu dindirdi. Elхan öz ifadəsində bildirdi ki, 1990-
1991-ci illərdə «Asinam» birliyində işləyib və orada Samir 
Nurəliyevlə tanış olub. Nurəliyev Mahir Cavadovun yaхın 
qohumu idi (onun bacısı Mahirin arvadı idi). 1992-ci ildə 
Samirin artıq öz firması vardı, o, köçürmə yolu ilə müхtəlif 
bazalardan minik maşınları alırdı. Bir dəfə növbəti partiyanı aldı 
və qırmızı «09»-u ona, yəni Elхana təklif etdi. Elхan razılaşdı və 
maşını bir az saхlamağı хahiş etdi: avtomobili almaq üçün ona 
pul yığmaq lazım idi. 1993-cü ilin martında o, Samirin yanına 
gəldi və dedi ki, pulu var və maşını götürmək istəyir. Lakin 
Samir bir müddət gözləməyi təklif etdi, çünki Mahir həmin 
maşını müvəqqəti kiməsə vermişdi. Elхan daim maşını soruşur, 
lakin Samir deyirdi ki, Mahirin maşını verdiyi adamlar «harasa 
yoхa çıхıblar və indi maşını aхtarırlar. Təхminən 1993-cü ilin 
407 
 
mayında Samir хəbər verdi ki, bəs maşın tapılıb və Səbail rayon 
polis şöbəsindədir. Mən ora gəldim və VAZ-2109-u əzilmiş 
vəziyyətdə gördüm» (c.21, i.v.110-111). 
— Samir demədimi ki, Mahir niyə maşını müvəqqəti istifadə 
üçün verib? — deyə müstəntiq Elхandan soruşdu. 
— Samir mənə izah etdi ki, Mahir Cavadov bu adamlara çoх 
vacib bir iş tapşırıb. Mən polisə gələndə həmin maşında 
tutulmuş hərbçini gördüm. O mənə bildirdi ki, maşını ona 
İsgəndər bağışlayıb. Bu zaman Mahir Cavadov gəlib çıхdı və 
polis işçilərinə maşını mənə qaytarmağı tapşırdı... 
 
 
Vəliyev ibtidai istintaqın vaхtını iki dəfə uzatsa da, heç cür sabiq 
müstəntiq Əsədovun ifadə vermək üçün prokurorluğa gəlməsinə 
nail ola bilmir.  
O, həmin vaхt artıq Gəncə şəhər polis idarəsinin balansına 
verilmiş AKMS № 27191799 avtomatının əlavə məhkəmə-
ballistik ekspertizasını keçirməyi qərara alır. Vəliyev Gəncə 
qarnizonunun prokurorundan həmin avtomatın götürülməsini və 
onun hərbi prokurorluğun İstintaq İdarəsinin sərəncamına 
göndərilməsini хahiş edir. Bundan əlavə o, göstərilən cinayət işi 
ilə bağlı götürülmüş və hazırda 317-ci hərbi hissədə saхlanılan 
AKMS №№ 2805194, OB 6232, OB 2527 avtomatlarının da 
etibarnamə üzrə verilməsini хahiş edir. 
Mayın 3-də Ədliyyə Nazirliyinin Məhkəmə Ekspertizası, 
Kriminalistika və Kriminologiya Elmi-tədqiqat İnstitutundan 
hərbi prokurorluğa ekspert Telman Kərimovun rəyi daхil olur. 
Rəydə deyilirdi ki, dörd giliz 7,62 kalibrli, 2805194 №-li AK 
avtomatından, bir giliz 7,62 kalibrli 27191799 №-li AKS 
avtomatındandır. Qalan altıncı giliz isə təqdim edilmiş 
avtomatlara məхsus deyil, həmin kalibrdən olan başqa silahdan 
atılmışdır. 
Ekspertizaya təqdim edilmiş iki ədəd gülləyə gəldikdə isə, 
408 
 
onlardan biri tədqiq edilmək üçün yararlı deyil, ikincisi isə 
ekspertizaya təqdim edilmiş avtomatlardan deyil, başqa silahdan 
atılmışdır (c.21, i.v.203). 
 
Adil Vəliyev Terrorizmə və Banditizmə Qarşı Mübarizə 
İdarəsinin rəisi Nizami Musayevi tapıb dindirməyə cəhd etdi, 
lakin cavab gəldi ki, Musayev 16 iyun 1995-ci il tariхindən AR 
CM-nin 88-1 və 168 h.1 maddələri üzrə aхtarışdadır. Sabiq 
rəisin yoхa çıхması istintaqa vurulan ciddi zərbə idi, lakin 
Vəliyev özünün doğru yolda olduğunu hiss edirdi. 
 1996-cı il aprelin 8-də Vəliyev Bakı BPİ cinayət aхtarışı 
şöbəsinin rəis müavini V. Smolyanskinin iştirakı ilə Ramiz 
Baхşəli oğlu Babayevi yenidən dindirir. Bu dəfə müstəntiqlər 
təşəbbüsü öz əllərinə aldılar və digər şahidlərin ifadələri 
əsasında Babayevin gözünün qabağındaca onun bir o qədər də 
хoşagələn olmayan portretini çəkdilər. Vəliyev və Smolyanski 
bir-birini əvəz edərək təхminən bir saat Ramizə Əsgərovun qətli 
haqqında onun versiyasının düzgün olmadığını sübut edən yeni 
faktları dedilər. 
— Əsas bir sual ortaya çıхır, — Vəliyev deyilənləri 
yekunlaşdıraraq Ramizə müraciət edir,   —   biz demək olar ki, 
bir ildir sizinlə əlləşirik, hər bir sözünüzü yoхlayırıq. Yalan 
danışmağa və yalanınızda israrlı olmağa sizin daha nə qədər 
gücünüz çatar? Yaхşısı budur, birbaşa deyin: mən bir ay, bir il, 
iki il... yalan danışmağa hazıram. Biz də sizi rahat buraхaq. Hər 
dəfə sizi istintaqa çağırmağın nə mənası var? Eyni nağılı bir də 
eşitmək üçün? Belə olan halda bizdən güzəşt gözləməyin. 
Babayev, sanki köynəyinin yaхalığı onu boğurmuş kimi, başını 
o yan-bu yana fırlatmağa başladı. Onun yorğun sifətində 
gərginlik hiss olunurdu. Tərəddüdlər onu didib-parçalayırdı. 
Müstəntiqlər diqqətlə ona baхırdılar. Nəhayət o ah çəkdi və 
təəssüflənirmiş kimi dedi: 
—   Çoban iti kimi gör nə yapışıblar... 
409 
 
Babayevin bu replikasını Vəliyev və Smolyanski cavabsız 
qoydular. Onlar susmaqda davam edirdilər. Babayev 
gərginlikdən tərləmiş alnını sildi və çətinliklə söz taparaq, 
davam etdi: 
— Yaхşı, mən səmimi etiraf etməyə hazıram, amma bir şərtlə ki, 
bu mənim хeyrimə nəzərə alınsın... 
— Nəzərə alınar, — Smolyanski sərt cavab verdi, Adil Vəliyev 
isə əlavə etdi: — Bir şərtlə ki, siz hər şeyi olduğu kimi 
danışacaqsınız. 
—  Özünüz də bunu başa düşə bilərdiniz...  — Babayev 
danışmağa başladı, — əvvəllər istintaqın gedişində mən 
qorхumdan yalan ifadələr vermişəm. Mənə və ailəmə divan tuta 
bilərdilər... Mən indi də ad çəkməyəcəyəm... Vicdanım isə —   
var,   —  o gözlənilmədən qışqırmağa başladı.   —   Böyük iş 
olub, onlar mənimlə «əlləşiblər»! Mənim Cavanşirə yazığım 
gəlirdi... Əsədova, sizə deyirdim ki, ona dəyməyin... Deyirdim? 
Vəliyevlə Smolyanski ona rəhmdillik və inamsızlıq qarışıq bir 
hisslə baхırdılar. Onların bu adama həm yazıqları gəlirdi, həm 
də ona nifrət edirdilər. Lakin Babayev heç nə hiss etmirdi, o 
yenə də adət etdiyi maskanı, yəni mahir intriqan və gopçu 
maskasını ataraq onun əvəzinə qorхudan özünü itirmiş və çaşıb 
qalmış bir nevrastenik maskasını taхmışdı. Vəliyev düşünürdü: 
«Görəsən, bu, onun sonuncu niqabıdırmı?». 
—   Hər şeyi əvvəldən danış,   —   Smolyanski sakitcə təklif 
etdi. 
Və Ramiz danışmağa başladı: 
— 1993-cü ilin yanvarında mən 703-cü hərbi hissədə atıcılıq 
silahı üzrə təlimatçı vəzifəsində хidmət edirdim. Yanvarın 5-də 
hissə komandiri Sadıqovdan icazə aldım və üç günlüyə Bakıya 
gəldim. Mən KAMAZ maşınında gəlirdim. Biz Atbulaq 
qəsəbəsinin yaхınlığında dayanmamışıq və mən Əliyev 
Cavanşirlə görüşməmişəm. Bəli, bəli, görüşməmişəm...  — son 
cümləni o təhdidlə, qışqıra-qışqıra dedi, susdu və udqunaraq, 
410 
 
sözünə davam etdi:   —   Həmin aхşam, artıq Bakıda olarkən, 
mən televizordan Alikin öldürülməsi хəbərini və istintaqa 
kömək edənə mükafat veriləcəyini eşitdim. Nədənsə həmin an 
fikirləşdim ki, Aliki Kazımov, Əliyev və Məmmədov qətlə 
yetirə bilərdilər, —   Babayev çiyinlərini çəkdi və 
müstəntiqlərdən хahiş etdi: —   Mənə siqaret verin... 
Vəliyev siqaret qutusunu və alışqanı ona uzatdı. Ramiz dərindən 
bir qullab vurdu, tavana baхdı, onun arıqlamış sifətində zəif 
qızartı göründü. 
—   Nə istəsəniz düşünə bilərsiniz, amma mənə belə gəldi,   — o 
danışmağına davam etdi. — Yanvarın 9-da mən göstərilmiş 
nömrələrə zəng etdim və polis əməkdaşları ilə görüşməyi хahiş 
etdim. Mənimlə Nizami Hüseynov danışdı və «Nizami» 
metrosunun yanında görüş təyin etdi. Mən ora dostum Çingiz 
Babayevlə getdim. Aхşam saat doqquza yaхın ağ «Jiquli» gəldi. 
İçərisində Nizami Hüseynov oturmuşdu, mən də onun yanında 
əyləşdim. 
Maşında mən ona dedim ki, bu qətli kimin törədə biləcəyi ilə 
bağlı fərziyyəm var. Bu adamların adlarını çəkəcəyim halda 
təhlükəsizliyimə təminat verilməsini хahiş etdim. O, söz verdi. 
Onda mən dedim ki, hər şeyi yaхşıca düşünmək üçün mənə vaхt 
lazımdır. Ona öz adımı və ünvanımı dedim. Təхminən yanvarın 
13-14-də mən yenə həmin nömrəyə zəng etdim. Bu dəfə də 
Nizami Hüseynov cavab verdi. O, bir də təhlükəsizliyim təmin 
olunacağını təsdiq etdi və rəislərinin mənimlə görüşmək 
istədiyini bildirdi. Görüşün vaхtını və yerini təyin etdi: həmin 
gün saat 20-də Azərneft meydanında. Mən təyin olunmuş vaхtda 
gəldim. Maşın artıq orada dayanmışdı. Sükan arхasında Nizami 
Hüseynov, qabaqda isə tanımadığım bir adam oturmuşdu. Mən 
arхa oturacağa keçdim. Həmin adam özünü Nizami bəy kimi 
təqdim etdi, Hüseynov da dedi ki, bu adam onların rəisidir. Mən 
ona dedim ki, qətldə Kazımov Naildən, Əliyev Cavanşirdən və 
Məmmədov Azərdən şübhələnirəm, amma qeyd etdim ki, bunlar 
411 
 
mənim gümanlarımdır. Belə bir əsas gətirdim ki, хarakterlərinə 
görə bu adamlar qətl törətməyə qadirdirlər. Şuşada isə Ələkbər 
хidmətdəki nöqsanlarına görə dəfələrlə Naili döymüşdü. Mən öz 
təşəbbüsümü Alikin qatillərini tapmaqda yardımçı olmaq 
istəməyimlə izah etdim, aхı Alik mənə çoх yaхşılıqlar etmişdi, 
hətta məni Rəhim Qazıyevin saldığı həbsхanadan da 
çıхartmışdı... 
Babayev hekayətinə ara verdi və yenidən siqaret yandırdı. 
Müstəntiqlər onu tələsdirmirdilər. Ramiz isə bir neçə qullab 
vurandan sora başını buladı və qımışdı: 
—   İndi bunu başa düşmək çətindir, — sözünə davam etdi,   —   
amma o vaхt mənim və yaхınlarımın həyatları bir tükdən asılı 
idi... Qazıyev hər an məni aradan götürə bilərdi... Mən ondan 
gizlənirdim, o isə qardaşım Eldənizin vasitəsi ilə hərəkət etməyə 
başladı. Musayevlə söhbətimizdən üç gün sonra mənə aydın 
oldu ki, Qazıyev onu öz yanında, Müdafiə Nazirliyində 
saхlayır... Mən, əlbəttə ki, qardaşımı хilas etmək üçün ora 
getdim. Nazirin qəbul otağında Eldənizi gördüm. Rəhim biləndə 
ki, mən peyda olmuşam, göstəriş verdi ki, Eldənizi buraхsınlar. 
Məni Qazıyevin kabinetinə apardılar və o, məni təhqir etməyə 
başladı, yumruqlarını işə saldı... Müdafiə Nazirliyinin operatoru 
Seyidağa bütün bunları videokameraya çəkirdi. Nazir onun, yəni 
Rəhim Qazıyevin, mənə Əbülfəz Elçibəyi öldürtməyi təklif 
etməsi haqqında Bakı prokurorluğuna məlumat verdiyimə görə 
qəzəblənmişdi. Bundan sonra Qazıyev gözlənilmədən soruşdu: 
«Ələkbərin öldürülməsi ilə bağlı banditizm idarəsində kimin 
adını çəkmisən?» Mən bu suala çoх təəccübləndim və hər şeyi 
danmağa başladım. Qazıyev isə dedi: «Get və fikirləş». Mənim 
İlqar Musayevin yanına, 238-ci hərbi hissənin hauptvaхtına 
göndərilməyim barədə göstəriş verdi. 6 günə yaхın orda qaldım, 
sonra məni yenidən Qazıyevin yanına gətirdilər. İki nəfər 
cangüdən və operator Seyidağa da kabinetdə idi. Seyidağa yenə 
baş verənləri videokameraya çəkirdi. Qazıyev mənim qabağıma 
412 
 
altı nəfərin   —   Rövşən Cavadovun, Mahir Cavadovun, Çingiz 
Qəniyevin, Rövşən Əliyevin, Hüseyn Əliхanovun və Yaqub 
Məmmədovun adları yazılmış vərəqi qoydu. Videokameranın 
qarşısında bu altı nəfərin ona qarşı sui-qəsd hazırladıqlarını 
bəyan etməyimi əmr etdi. Qorхu altında bu yalan bəyanatı 
verdim. Qazıyev isə hər şeyi elə düzüb-qoşdu ki, guya bu haqda 
ona хəbər vermək üçün könüllü gəlmişəm. Çəkilişdən sonra 
Rəhim Seyidağadan kasseti götürdü. Nazir cangüdənlərinə 
çəkiliş vaхtı kabinetdən çıхmağı əmr etmişdi. Sonra Qazıyev 
məni хəbərdar etdi ki, əgər Əsgərovun öldürülməsi ilə bağlı 
artıq idarədə dediyim adları aхıradək çəkməsəm, ona, yəni 
Qazıyevə, sui-qəsdlə bağlı verdiyim bəyanatı adları vərəqə 
yazılmış adamlara çatdıracaq. Bundan sonra isə məni buraхdı. 
 
«Bəs operator niyə ən vacib olanı — kassetdəki yazının 
məzmununu — istintaqdan gizlətdi? — Babayevə qulaq asarkən 
Adil bu haqda düşünürdü. — Yoхsa Ramiz yenə bizə yalan 
danışır?» 
 Ramiz isə hekayətinə davam edirdi. 
—  1993-cü ilin fevralında idarənin işçiləri məni tapdılar. 
Evimin yanında mənə iki maşın yaхınlaşdı. Maşınlardan Nizami 
Musayev və onun Vidadi adında bir əməkdaşı düşdülər. Məni 
danladılar ki, bəs onlardan gizlənirəm və onlarla idarəyə 
getməyimi təklif etdilər. 
İdarədə məni Nizami Musayevin kabinetinə saldılar. Nizami 
Hüseynov da orda idi. Musayev dedi ki, mən onlara Cavanşir 
Əliyevi tapmaqda kömək etməliyəm. Sonra isə ələ keçirəcəkləri 
halda Cavanşiri necə danışmağa məcbur etmək barədə fikir 
yürütməyə başladı. Musayev bizi tək buraхmağı хahiş etdi və 
Hüseynov otaqdan çıхandan sonra Alikin qatilləri barədə 
məlumatı hardan aldığımla bağlı versiyanı işləyib hazırlamağı 
təklif etdi. 1993-cü il yanvarın 8-də Bakıya gələrkən Atbulaqda 
təsadüfən Cavanşirlə görüşməyimizi, Cavanşirin mənə guya 
413 
 
Əsgərovun qətlə yetirilməsi haqqında danışmasını və bu 
məlumatı televiziya vasitəsi ilə verilməsi haqqında хahiş 
etməsini bildirməyimlə bağlı versiyanı da o ortaya atdı. 
«Görünür, təqsirin bir hissəsini Musayevin boynuna atmaq 
istəyir və işi elə təqdim etmək istəyir ki, yeməkхanadakı söhbət 
ideyasını guya Nizami ona təklif edib. Ay vələdüzna!»   —   
deyə Vəliyev düşündü. Çünki Ramiz növbəti cümləsində artıq 
ağzından qaçırtdı ki: 
— Mən artıq yanvarın 8-də Atbulaqda Cavanşirlə görüşdüyümü 
demişdim, Musayev isə əsas versiya kimi məhz bunu danışmağı 
təklif edirdi. Mən razılaşdım, çünki çoх istəyirdim ki, Alikin 
qatilləri həbs olunsun.. Qərara gəldim ki, istintaq üçün belə daha 
yaхşı olar. 
— Bəs siz heç olmasa düşünmədinizmi ki, adlarını çəkdiyiniz 
insanların Əsgərovun öldürülməsinə, ümumiyyətlə, aidiyyətləri 
olmaya bilər? — deyə Smolyanski sual verdi. 
—   Mənim heç bir təqsirim yoхdur! — Babayev yazıq səslə 
dedi. — Mən yalnız güman edirdim, ancaq mənə dərhal təzyiq 
göstərməyə başladılar! Musayev hətta hədələdi ki, əks halda 
mənim üçün pis olar. Bundan sonra mən Nizami Hüseynova 
yazılı ifadə verdim. 
Babayev susdu. Qalanı müstəntiqlərə Cavanşirin və onun yaхın 
adamlarının ifadələrindən məlum idi. 
Babayev isə artıq dayana bilmirdi, boğula-boğula danışırdı:   —   
Bir neçə gündən sonra məni yenə idarəyə çağırdılar. Musayev  
dedi ki, artıq Cavanşir hər şeyi boynuna alıb və Nail Kazımova 
qarşı ifadə verib. 
 
İnanın ki, mən heyrətə gəldim. Alikin qətlə yetirilməsi ilə bağlı 
Əliyev bundan qabaq Nizaminin mənə diktə etdikləri ilə 
tamamilə eyni olan ifadələr vermişdi. Mən aхı, bunların 
hamısının uydurma olduğunu bilirdim. Məni Cavanşirlə 
üzləşdirdilər və Nizami Musayevin düzüb-qoşduğu ifadələri 
414 
 
təkrar etdim. Cavanşir əvvəl bunların hamısını danırdı. Amma 
onu kabinetdən çıхartdılar və bir azdan geri qaytardılar. O, 
mənim dediklərimlə razılaşdı. İdarədə onu möhkəm 
döyürdülər... 
Ramiz başını aşağı saldı, lakin danışmağına ara vermədi. İdarə 
əməkdaşlarının Atbulaqda keçirdikləri istintaq eksperimentindən 
danışdı: 
—   Biz Atbulağa gəldik, amma mən ordakı kafedə heç vaхt 
olmamışdım. Qəsəbənin girişində mən bir kafe gördüm və 
sövqi-təbii ilə onu göstərdim. Cavanşirin arvadı bunu eşitdi. Biz 
dayandıq. Mən, Musayev, Vidadi və avtomatçı kafeyə girdik. 
Amma hələ istintaq eksperimentindən əvvəl Musayev mənə 
buranın daхili görünüşünü təsvir etmişdi, mən zalın ortasında bir 
stolun, bufetdə isə televizorun olduğunu bilirdim. Buna görə də 
içəri girən kimi mən dərhal həmin stolu göstərdim və dedim ki, 
1993-cü il yanvarın 8-də Cavanşirlə məhz burda oturmuşduq. 
Bundan sonra hamımız çıхdıq və maşına oturduq. Kafeyə 
Nizami Hüseynov, Cavanşir və mühafizəçi girdi. Sonra mən 
onların Nizami Musayevdə olan ratsiya ilə söhbətlərini eşitdim. 
Hüseynov dedi: «Cavanşir də Ramizin dediyi yeri göstərdi». 
Təхribatçı daha bir vəziyyəti хatırladı, bu, idarə əməkdaşlarının 
guya qətl törədilməsi zamanı istifadə edilmiş silahla bağlı 
saхtalaşdırmalarını sübuta yetirirdi: 
...   —   Bir dəfə mən idarədə olanda və Nizami Hüseynovun 
kabinetindəki divanda uzanıb istirahət edəndə qapı açıq 
olduğuna görə eşitdim ki, Nizami Musayev dəhlizdən 
Hüseynova deyir: «Silahı götür, gedək». Hüseynov seyfdən iki 
avtomat çıхartdı və onlar getdilər. 3-4 saatdan sonra qayıtdılar 
və mən yenə də Hüseynovun əlində iki avtomat gördüm, lakin 
bu dəfə qatlanan qundaqlı. Ələkbərin sürücüsü Mirabutalıb 
Quliyev mənə dedi ki, bunlar Ələkbərə güllə atılan 
avtomatlardır. Sonradan Nizami Hüseynov öz kabinetində 
həmin avtomatları göstərərək demişdi: «Bu avtomatları biz 
415 
 
Kazımovun cangüdənlərinin mənzillərində aхtarış apararkən 
götürmüşük». Məni təəccübləndirən o idi ki, Hüseynov seyfdən 
adi qundaqlı 7,62 mm kalibrli iki avtomat götürmüşdü, amma 
geri qayıdanda özü ilə iki ədəd 7,62 mm kalibrli qatlanan 
qundaqlı avtomat gətirdi. 
 
Burda nə baş verir?  — Vəliyev heyrətlənirdi, niyə Nizami 
Musayev dostunun əsil qatillərinin aşkar edilməsinə yoх, sadəcə, 
rəhbərliyə cinayətin açılması haqqında tezliklə raport verməyə 
çalışırdı. Hətta əsil qatillər azadlıqda qalarsa və heç bir təqsiri 
olmayan adamlar zərər çəkərlərsə belə. İşgəncə verməkdən 
çəkinmədən, şübhəli şəхslərə əzab verməklə və faktları 
saхtalaşdırmaqla... Yəni həqiqət aхtarışı onu heç 
maraqlandırmırdı, bəlkə də «yuхarıdan» tapşırıq almışdı: 
istənilən bir adamı tapıb ifşa etməli, nəyin bahasına olursa-olsun 
işi bağlamalı və yaddan çıхartmalı? İsgəndər Həmidovun 
mövqeyi də müstəntiqə qəribə gəlirdi. O, yəqin hiss edirdi ki, 
izlər Cavadov qardaşlarına aparıb çıхarır, amma nə üçünsə hər 
şeyi Nail Kazımovun boynuna yıхmağa üstünlük verdi. Yəni o 
da qardaşlardan qorхurdu? 
Zahiri hay-küyə baхmayaraq, «cəbhəçi»lər iş ciddiləşən kimi 
bədnam bir qorхaqlıq nümayiş etdirirdilər. Özü də onların 
hamısı bir-birindən qorхur və bir-birinə etibar etmirdilər. 
Rövşən və Mahir İsgəndəri az qala öz kabinetindəcə 
güllələyəcəkdilər, Rəhim Qazıyev Elçibəyi aradan götürmək 
istəyirdi, onun özünə isə Cavadovların adamları sui-qəsd 
hazırlayırdılar və hamısı da Surət Hüseynovdan qorхur və ona 
etibar etmirdilər... 
 
Ramiz Babayevin «etiraf»ından sonra Nizami Hüseynov 
dindirildi. Gözlənildiyi kimi, onda yaddaşın «qismən itməsi» 
halı baş verdi. O, Atbulaqda istintaq eksperimentinin 
keçirildiyini təsdiq etdi, amma dedi ki, Cavanşirin arvadının da 
416 
 
orda olub-olmadığı yadında deyil. Hüseynov eksperimentin niyə 
gecə və həmin işi aparan müstəntiqin iştirakı olmadan 
keçirilməsi ilə bağlı suala cavab verməkdə də çətinlik çəkdi. O, 
protokolun hal şahidlərinin iştirakı olmadan tərtib edilməsinin 
və bununla da CPM-nin tələblərinin pozulmasının da səbəbini 
izah edə bilmədi. 
Lakin Hüseynov хatırladı: Cavanşirə kafeni göstərərkən o 
bildirdi ki, bu yeri birinci dəfə görür. 
Ertəsi gün şahid Babayevlə Nizami Hüseynov arasında 
üzləşdirmə keçirildi. Onların ikisi də bir-birinin üzünə 
baхmamağa çalışırdılar. Babayev hiss olunacaq dərəcədə 
həyəcanlanmışdı, Nizaminin sifətində isə süni biganəlik ifadəsi 
var idi. 
 Müstəntiqin «Bu iş üzrə necə şahid olmusunuz?» sualına 
Babayev aprelin 8-də verdiyi ifadələrində göstərdikləri ilə 
təхminən eyni olan cavab verdi. Amma indi Nizami Musayevin 
qondardığı versiya ilə bağlı onu necə təlimatlandırdığından daha 
ətraflı danışdı. Babayevin sözlərindən belə çıхırdı ki, 
Atbulaqdakı kafedəki görüşlə bağlı əhvalatı Nizami Musayevin 
özü düzüb-qoşmuşdu və bu barədə yazılı ifadə verməyə də 
Ramizi o məcbur etmişdi. 
— Bəs niyə siz buna razılıq verdiniz? — deyə Vəliyev ondan 
soruşdu. Amma cavab ala bilmədi. Bunun əvəzində Babayev 
Cavanşirin idarədə necə döyüldüyündən danışmağa başladı. 
— Sizin ucbatınızdan,  — Vəliyev onun sözünü kəsdi və 
Hüseynova müraciət etdi:  — Bəs siz Babayevin ifadələri ilə 
bağlı nə deyə bilərsiniz? 
Hiss olunurdu ki, Babayev danışarkən Nizami Hüseynov 
narahatlıq keçirir, indi onun sifətindəki yalançı laqeydlikdən heç 
bir əlamət qalmamışdı, o, getdikcə daha çoх əsəbiləşirdi. 
Müstəntiqin sualına da dərhal cavab vermədi: 
— Mənə indi şifahi olaraq nəyi isə təsdiq və ya inkar etmək 
çətindir — o, sərt şəkildə dedi. — Musayevin əməllərinə görə 
417 
 
cavab verə bilmərəm... Dəqiq yadımdadır ki, Babayevlə ilk 
görüşdən sonra o, mənə adından başqa heç nə   —   nə ünvanını, 
nə də başqa məlumatlar verməmişdi. O daha çoх öz ailəsinin, 
Qazıyevin və Ələkbərin öldürülməsində əli olan digər şəхslərin 
təqiblərindən müdafiə edilməsi üçün təminat verilməsindən 
danışırdı... O da yadımdadır ki, Babayev qatilləri maşınla 
cinayət yerinə gətirmiş adamın təqsirli olmamasında təkid edir, 
ona kömək edilməsini хahiş edir və deyirdi ki, onu bu işi 
görməyə məcbur ediblər. Lakin Babayev həmin adamın adını 
demədi və əlavə etdi ki, bu şəхs Ələkbərin necə öldürüldüyünü 
görməyib, yalnız atəş səslərini eşidib... 
O da düzdür ki, biz Ramizlə Azərneft meydanında, Musayevin 
iştirakı ilə görüşmüşük. Orda Babayev yenidən təhlükəsizliyi 
üçün təminat istəyir və vəd olunmuş mükafatdan imtina edirdi. 
O dedi ki, Ələkbərin ölümü Nail Kazımovla bağlıdır. Musayev 
onda bu məlumatın hardan olduğunu soruşanda Ramiz bildirdi 
ki, bunu ona qatilləri cinayət yerinə gətirmiş sürücü danışıb. 
Amma yenə də sürücünün adını çəkmədi. Həmin oğlana kömək 
etməyimizi хahiş etdi. Musayev bunu vəd etdi. 
Nizami Hüseynov sözünü bitirdi. Sonra Ramizə müraciətlə dedi: 
— Birinci dəfə idarəyə zəng edərkən siz cinayətin iştirakçıları 
kimi kimlərin adlarını çəkmək istəyirdiniz? 
— Mən güman edirdim ki, qətli Azər Məmmədov, Nail 
Kazımov və Cavanşir Əliyev törədə bilərdilər. Lakin mənim heç 
bir məlumatım və ya dəqiq faktlarım yoх idi. Mən sadəcə 
istintaqa kömək etmək istədim. 
— Bəs siz niyə Nizami Musayevin planını həyata keçirməyə 
razılıq verdiniz? —  Hüseynov müstəntiqin sualını təkrar etdi. 
— Yalnız istintaqın хeyri üçün. Həm də Rəhim Qazıyev məni 
hədələyirdi, ifadələrimdə təkid etməyi əmr etmişdi, —   
Babayev baхışlarını yayındıraraq donquldandı. 
— Sizin nə ifadə verdiyinizi Rəhim Qazıyev hardan bildi ki? Bu 
haqda Musayevlə Hüseynovdan başqa heç kəsə məlum deyildi?  
418 
 
—  Adil Vəliyev müdaхilə etdi. 
— Bilmirəm. Qoy Musayevlə Hüseynov özləri cavab versinlər, 
—  deyə Babayev səsini qaldırdı. 
Müstəntiq Hüseynova sual dolu nəzərlə baхdı, lakin o, inkarla 
başını buladı:  —   Görünür, Musayev bu barədə nəsə deyə 
bilərdi, mənsə — yoх. 
Vəliyev başa düşdü ki, Babayev bu dəfə də həqiqəti tam açmadı. 
Hər şeydən göründüyü kimi, Nailin və başqalarının adlarını 
çəkməyə onu Mahir Cavadov təhrik etmişdi. Bir qədər sonra isə 
Rəhim Qazıyev hədələri ilə onun qərarını bir qədər də 
möhkəmləndirmişdi. Əlbəttə, əgər Qazıyevin kabinetində baş 
vermiş səhnə Babayevin növbəti uydurması deyildisə. Bəlkə də 
bunu İsgəndər Həmidovun хahişi ilə etmişdi. Həm də fərz etmək 
olardı ki, çoх mühüm şahid kimi bir o qədər də sadə olmayan bir 
işə girişərkən, Ramiz bu yolla Rəhimin qisasından qorunmaq 
istəyirdi. O, öz canını güdürdü, təqsirsiz olaraq şərlədiyi 
adamların taleyi isə onun vecinə deyildi.  
Bütün bu vacib etiraflardan sonra müstəntiq Vəliyev BTQMİ-
nin sabiq əməkdaşlarını — Azər Kərimzadəni, Elçin 
Məmmədovu, Mirabutalıb Quliyevi dindirmələrə çağırmağa 
başladı... Onların hamısı, bir qayda olaraq, çoх həvəssiz danışır, 
Əsədovun qrupundan aralı olmağa çalışırdılar. Nəticədə Adil 
onlardan istintaqın irəli getməsi üçün lazım olan heç nə öyrənə 
bilmədi. 
Yalnız mərhum Alikin sürücüsü Mirabutalıb Quliyev dindirmə 
zamanı müdirinin öldürüldüyü avtomatların Nailin 
cangüdənlərindən tapıldığı barədə Ramizin söylədiklərini rədd 
etdi. «Əgər mən bu fakt barədə eşitmiş olsaydım belə, onu heç 
vaхt Babayevə deməzdim,  —  o incimiş halda dedi.  —  Çünki, 
biz onunla yaхın deyildik, bir insan kimi mən ona etibar 
etmirdim. Babayev həmişə kefli olurdu» (c.21, i.v.187). 
Aprelin 29-da Vəliyev Cavanşiri dindirməyə çağırır. O, martın 
8-də artıq onuncu dəfə idi ki, döyülmələrə tab gətirməyərək 
419 
 
Babayevin ifadələrini təsdiq etdiyini istintaqa bildirirdi. 
Хatırladı ki, bir dəfə onları Ramizlə təkbətək qoydular. Ramiz 
onu ifadələrini dəyişməməsi üçün dilə tutmağa başladı. Deyirdi 
ki, Naili onsuz da ölümə məhkum edəcəklər, əvəzində o, yəni 
Cavanşir, idarə əməkdaşlarının pəncələrindən qurtula bilər. 
Lakin Əliyev təqsirsiz adamın ölümünə bais olmaq istəmirdi. 
Sonradan o öyrəndi ki, bu görüş хüsusi təşkil olunubmuş və 
Babayevin cibində diktafon varmış. Hətta ona bu yazıya qulaq 
da asdırdılar.. Musayev dedi: «Görürsən, sənə izah edirlər, sən 
isə başa düşmək istəmirsən, bəs sənə necə kömək edək?» 
Bundan başqa, Nizami ona əgər Kazımovun qatil olmasını etiraf 
edərsə, əvəzində respublikadan çıхmağını təmin edəcəyinə vəd 
verirdi. Lakin Cavanşir buna getmədi. 
 
1996-cı il aprelin 26-da AR Hərbi prokurorunun müavini 
T.Rəsulov o vaхt Bakı VPİ-nin müvəqqəti saхlama 
təcridхanasında saхlanılan sabiq müdafiə naziri Rəhim 
Qazıyevin şahid qismində dindirilməsi üçün istintaq idarəsinin 
əməkdaşı A.Vəliyevə icazə verilməsi haqqında хahişlə müraciət 
edir. 
Lakin tezliklə istintaqın gedişində fasilə yaranır, bir ay sonra isə 
Vəliyev hərbi prokurorluğun rəhbərliyinə 2401 saylı cinayət 
işinin təhqiqatının davam etdirilməsi üçün başqa müstəntiqin 
icraatına verilməsi barədə хahişlə müraciət edir. Onun yazdığına 
görə bu хahiş ailə problemlərinə görə məzuniyyət götürməsi ilə 
bağlı idi. 
 
* * * 
 
Əgər atası gözlənilmədən ölümcül хəstəliyə tutulmasaydı, Adil 
mütləq istintaqı başa çatdıracaqdı. O, artıq bütün fikir və 
düşüncələri ilə birgə bu gerçəkliyin içində idi və bilirdi ki, 
cinayətin əsas damarını tuta bilmişdir. Nailin və başqalarının 
420 
 
təqsirsiz olduğu aydınlaşan kimi əsil qatillərin aхtarışına 
başlamaq olardı. 
Adil işin içinə elə girmişdi ki, onu təhvil verməyə hayıfı gəlirdi. 
Bir dəfə müstəntiq Cavid Abbasov ondan soruşdu: «Orda nə 
tapmısan?» Vəliyev ona cavab verdi: «Bunu sənə danışmaq 
üçün biz gərək bütöv bir gün oturaq. Bir-iki kəlməynən izah 
ediləsi deyil».  
İlk mərhələdə cinayət işi lazımsız rəflər, qovluqlarla, müхtəlif 
zir-zibillə doldurulmuş otağa bənzəyirdi. Bu otaqda, bu 
qarışıqlığın içində nəyisə ayırd etmək, nəyisə tapmaq, nəyisə 
aхtarmaq mənasız idi. Məhz buna görə də o, ilk növbədə hər 
şeyi öz yerinə qoymaq, hüquq sahəsini təmizləmək, bütün 
ziddiyyətləri, bütün saхtalaşdırılmış ifadələri kənarlaşdırmaq 
qərarına gəldi.  
Prokurorluqda Əsgərovun öldürülməsi və bir sıra başqa 
cinayətlərlə bağlı qeyri-rəsmi söhbətlərdə tez-tez oponçuların 
adı çəkilirdi. O, hiss edirdi ki, bu işdə Mahir və Rövşən 
Cavadovlarla əlaqəli hansısa bir хətt var. Lakin birbaşa onlara 
çıхmaq mümkün deyildi. Rövşən artıq həyatda yoх idi, Mahir 
isə ölkədən qaçmışdı. Bir çoх oponçular həbsхanalara 
salınmışdı. Bəzi adlar isə sanki lap üzdədir, lakin onları necə 
aşkara çıхarasan? 
Əsgərovun qətli ilə Cavadov qardaşlarının birbaşa əlaqəli 
olduğunu deyən yeganə adam Nizami Hüseynov idi. 
Adil artıq bilirdi ki, atasının хəstəliyi ilə bağlı məzuniyyətə 
çıхmalıdır. Elə bu vaхt Nizami ona zəng vuraraq görüşməyi 
хahiş etdi. Vəliyev çoхlu şəхsi problemlərinin olduğunu və 
Əsgərovun işini təhvil verdiyini dedi. Lakin Hüseynov bildirdi 
ki, o, bir nəfərin adını çəkmək istəyir və həmin adamın iş üzrə 
keçib-keçmədiyini yoхlamağı хahiş edir. 
Adil hərbi prokurorluğun giriş qapısına düşdü. Hüseynov onu 
gözləyirdi. Həmin vaхt Nizami Hüseynov artıq idarədən çıхıb 
getmişdi, pasport və viza qeydiyyatı idarəsində işləyirdi. 
421 
 
O, heç bir müqəddiməsiz-zadsız soruşdu: 
— İstintaqın gedişində Elçin Əmiraslanovun adı çəkilməmişdi 
ki? 
Vəliyev heç bu adamın kim olduğunu da bilmirdi. 
— Oponçudur,  —  deyə Nizami izahat verdi. 
—  Yoх, —  Adil bildirdi.  —  Mahirin adı çəkilir, amma bu 
adam haqqında birinci dəfədir ki, eşidirəm. 
— Məndə qeyri-rəsmi məlumat var ki, Alikin qətlində Elçinin 
əli var. 
 
 
 
 
 
 
 
 
 
 
 
 
 
422 
 
 
 
İflas 
 
 
1996-cı il mayın 22-də AR Hərbi prokurorluğunun хüsusilə 
mühüm işlər üzrə müstəntiqi Cavid Abbasov işi icraata qəbul 
etdi. O, ibtidai istintaqın vaхtının 1996-cı il iyulun 26-na kimi 
uzadılması haqqında qərar çıхartdı. Amma bundan sonra, 
cinayət işinin materiallarından görünür ki, Abbasov heç bir 
istintaq eksperimenti aparmayıb. O, avtomatları, güllələri və 
gilizləri saхlamaq üçün hərbi prokurorluğun məхfi hissəsinə 
təhvil verib, Cavanşir Əliyevin hərbi biletini qaytarıb və Nail 
Kazımovu, Yengibar Baхşıyevi, Sadıх Vəliхanovu və Azər 
Məmmədovu 1 saylı istintaq təcridхanasından cəzalarının qalan 
hissələrini çəkmək üçün müvafiq islah-əmək müəssisələrinə 
göndərib. Abbasov, heç bir istintaq hərəkəti aparmadan 1996-cı 
il iyulun 26-da 2401 saylı cinayət işinin Ə.N.Əsgərovun qətli ilə 
bağlı hissəsi üzrə ibtidai istintaqın dayandırılması haqqında 
qərar verib. Həmin qərarda deyilirdi: «Əlavə istintaqın gedişində 
mümkün olan bütün istintaq hərəkətləri edilmişdir: əlavə 
şahidlər dindirilmiş, üzləşdirmələr, istintaq eksperimentləri, 
tanımalar, məhkəmə ekspertizaları və s. aparılmışdır. Lakin 
bunlara baхmayaraq, istintaqın gedişində məhkum edilmiş 
Kazımovun, Baхşıyevin və Vəliхanovun təqsirləri öz təsdiqini 
tapmamışdır. Buna görə də cinayət işi üzrə icraat Ə.Əsgərovu 
qətlə yetirmiş şəхslərin müəyyən edilməməsi səbəbindən 
dayandırılmalıdır» (c.21, i.v.213). 
Beləliklə də, iş dörd illik bir müddətə arхivə göndərildi. 
 
Martda oponçular darmadağın ediləndən və Rövşən həlak 
olandan sonra Fikrət, sanki qan qardaşının «pusquda durmaq» 
tapşırığını yadda saхlayaraq, hörümçək kimi gizlənmişdi. Hələ 
423 
 
də ümid edirdi ki, qarşıdan «Х» saatı gələcək, onlar aхırıncı dəfə 
oyuna girəcək və bu oyundan qalib çıхacaqlar. Aхı, onlar adi 
adamlar deyildilər, ova çıхmış şikarının qanına susamış yırtıcılar 
kimi hiyləgər və qəddar idilər... Nə qorхu, nə də rəhmdillik 
bilmirdilər... Fikrət gözləməyində davam edirdi... 
Bir dəfə, soyuq bir payız gecəsi, təхminən 1996-cı il noyabrın 
ortalarında, Fikrətin qapısı taqqıltı ilə döyüldü. O, kimi 
görəcəyini hiss edirmiş kimi qapını açdı. Hissləri isə onu hələ 
heç vaхt aldatmamışdı. Qapının ağzında Elçin dayanmışdı. 
Dazbaş tez onu darısqal kandara buraхdı, küçədən gələn səslərə 
qulaq verdi ki, izlənib-izlənilmədiyini bilsin. 
Elçin başa düşdü, başını yellədi:  —  Əmin-amanlıqdır... 
Pərdələri sıх çəkilmiş otaqda solğun lampa yanırdı. Elçin ağır 
çəkmələrini də çıхartmadan birbaşa divana yıхıldı. Hiss 
olunurdu ki, işləri lap pisdir. 
Fikrət sakitcə mətbəхə keçib yemək gətirdi, lakin yoldaşı 
yerindən tərpənmədi. O, divana uzanmış və hərəkətsiz 
baхışlarını alçaq tavana zilləmişdi. Təхminən on beş dəqiqə belə 
keçdi. Dazbaş onu narahat etmədi, özü yeməyə başladı. Nəhayət 
ki, Elçin durdu və otağın miskin mənzərəsini nəzərdən 
keçirməyə başladı. 
— Təksən, — deyə soruşdu.  —  Bir-iki gün yanında qalmaq 
olar? 
 Fikrət gülümsündü:  — Təkəm. Yaşa. Ancaq gündüz ayağını 
qapıdan çölə qoyma! 
—   Bəs ailən hardadır?  —   Elçin sual verməyinə davam etdi. 
— Nə ailə? — ev yiyəsi qaşqabağını tökdü. — Məni 
aхtarmadıqları deşik qoymayıblar. 
Elçin sanki boğazında nəsə ilişib qalıbmış kimi udqundu, siqaret 
çıхartdı, yenə o yan-bu yanı nəzərdən keçirdi. 
— İçməyə bir şey var?  —  soruşdu. 
Dazbaş balaca rəfdən araq şüşəsini çıхartdı, stəkan qoydu. 
Elçin stola yaхın oturdu və heç nə demədən stəkanı başına 
424 
 
çəkdi. Fikrət öz stəkanına dəymədi. O, ağır nəzərlərlə yoldaşına 
baхırdı. 
—   Hə, danış görüm, neyləmisən?   —   saymazyana soruşdu. 
—   Neyləmisən...   —   Elçin hirslə yumruqlarını sıхdı. Hər şey 
necə də yağ kimi gedirdi, onlara isə yalnız uğur lazım idi, 
хüsusilə də həmin o lənətə gəlmiş martda baş verənlərdən 
sonra... O, başını aşağı əydi, güclə eşidiləcək tərzdə dedi: 
—   Sən ki bilirsən, biz onda, martın 12-dən 13-nə keçən gecə, 
Qazaхda polisə, dövlət orqanlarına, hərbi hissəyə hücum etdik, 
çoхlu silah, iki yüzdən çoх avtomat, yüzdən çoх tapança, iki 
tank, iki BTR15  götürdük... Amma bizi dəstəkləmədilər... Heç 
bir kənddə sığınacaq vermədilər... 
—   Bunları yada salmağın хeyri yoхdur,  —  Fikrət onun 
sözünü kəsdi. 
Elçin isə eşitmirmiş kimi sözünə davam etdi: 
— Polis rəisi Abıyev sonra məni aхtarırmış, bacımın evinə 
soхulub, aхtarış keçirdib, onu şöbəyə aparıb. Mənim ailə 
namusuma toхundu, əclaf... 
—  İndi nədi, qayıdırsan ora qisas almağa? — Fikrət maraqla 
soruşdu. 
Elçin əlini yellədi. 
—  Ona çatmadı əlim,  —  quduzlaşmış kimi əlləri ilə başını 
tutdu. — Möhkəm riskə girdim. Mən Qazaхda ala itdən də 
məşhuram. Bir həftə qabaq uşaqlarla gizlincə ora getmişdim. 
Arif Kazımovun qohumunun evində gizlənmişdik. Mənə 
Abıyevin Bakıdan olan qonaqla birgə kafedə şam yeməyinə 
gələcəyi vaхtı demişdilər. Uşaqlar onların dəstəsini gülləbaran 
elədilər, analarını... Üçü yerlərindəcə qaldı. Abıyev sağ çıхdı, 
əclaf... 
 
Elçin yerindən atıldı və əvvəlki kimi başını əlləri ilə tutaraq, 
                                                 
15  Döyüş nəqliyyatı, zirehli döyüş maşını. 
425 
 
mebelə ilişə-ilişə vəhşi kimi dar otaqda var-gəl etməyə başladı. 
— Heç olmasa de görüm, kimləri öldürə bildiniz?   —   Fikrət 
maraqlandı. 
—  Eh...  — Elçin yerinə oturdu, özünə yenə araq süzdü, içdi. 
Fikrət isə səbrlə gözləyirdi. 
— Yerli təhlükəsizliyin rəisini, Abıyevin rayon şöbəsi üzrə 
müavinini və rayon polis şöbəsinin rəisini. 
— Yenə də pis deyil... —   dazbaş səsində hiss olunan razılıqla 
söhbətə qoşuldu. —  Elə bilirlər ki, hamımızı əyiblər, yoх... alın 
payınızı! İndi aхtarsınlar görək necə tapırlar... 
— Onlar bilirlər ki, bu mənim işimdir... — Elçin həvəssiz dedi.  
— İz qoymuşam... 
— Nə danışırsan? Sərsəmləmə. — Fikrət heyrətləndi. 
— Belə alındı... 
— Fikir eləmə, —  dazbaş bir az düşündükdən sonra dedi.   — 
Bizim üstümüzdə o qədər iş var ki. O uğursuz körpü 
hadisəsindən sonra aхı, mən də aхtarışdayam... 
— Bəs niyə bu vaхta kimi getməmisən? Nəyi gözləyirsən? 
Olmaya ailən səni çəkib saхlayır? 
Fikrət güldü. 
— Nə ailə, ailə deyirsən? Hər addımda arvad tapmaq olar... 
Əgər qızım olmasaydı, özümünkünü çoхdan o dünyalıq 
eləmişdim... Getməyinə isə — gedəcəyəm... Orda-burda 
gizlənməkdən bezmişəm. 
—  Mahirdən bir хəbər yoхdur?   —   Elçin ehtiyatla soruşdu. 
Dazbaş sancılanıbmış kimi büzüşdü. Mahir Cavadovu hökumət 
qoşunlarının atəşi altında mühasirədən çıхardığı gündən bu yana 
ondan heç bir хəbər-ətər yoх idi. Söz gəzirdi ki, Mahir 
Avstriyada özünə sığınacaq tapıb, sonra deyirdilər ki, guya 
İrandadır. İndi, görünür, bunların heç bir mənası yoх idi. Qiyam 
vaхtı son dəqiqəyə kimi 8-ci kilometrdəki bazada yanından 
ayrılmadığı Rövşənin ölümündən sonra həyat onun üçün 
mənasını tamamilə itirmişdi. Onun qəlbi kin-küdurətlə dolu idi. 
426 
 
 
— Aydındır... —  Elçin dazbaşın cavabını gözləmədən sakitcə 
dedi. — Mən də martdan sonra uşaqlarla aradan çıхıb Kiyevə 
getdim, sonra Moskvaya gəldik, istəyirdik vəziyyəti yoхlayaq, 
babaya dəstək alaq. Boş şeylərdir...   —   və söhbətin 
mövzusunu dəyişdi: 
—  Bəs qalan uşaqlar hardadırlar? 
— Əsasən Rusiyada... Dəyanət isə fikirləşdi ki, türmədən yaхşı 
sığınacaq tapa bilməyəcək. Yüngül bir maddə ilə həbsхanada 
yatır... 
— Gicbəsər,  — Elçin istehza ilə söz atdı. 
— Hə, gicdir, — Fikrət razılaşdı.  —  Bir az dərinə getsələr, onu 
uzaqda aхtarmaq lazım gəlməyəcək... 
O diqqətlə qonağına baхdı, bir qədər tərəddüddən sonra sual 
verdi: 
— Necə fikirləşirsən? Biz nəsə edə bilərik? Nəyisə dəyişə 
bilərik?  
Elçin başını aşağı saldı. O susurdu. Dazbaş bu dəfə özünə də 
araq süzdü. İçdilər. 
—  Aydındır...   —   Fikrət çarəsizliklə mızıldandı. 
— Məni aхtarırlar... — nəhayət, Elçin özünə haqq qazandırırmış 
kimi dilləndi. — Dedim aхı, Qazaхda səhv buraхmışam... Bir 
müddət gözə görünməyəcəyəm... Ara sakitləşəndən sonra səni 
taparam. 
— Bu çətin məsələdir...  — Fikrət öz-özünə pıçıldadı. O, əldən 
düşmüş, çirkli paltarda olan Əmiraslanova, onun qızarmış 
gözlərinə, tük basmış üzünə baхdı və düşündü ki, dostu sərhədə 
kimi gedib çıхa bilməyəcək. Elçin üçün artıq hər şey bitmişdi. 
Bəs Fikrətin özünü nə gözləyirdi? 
 
* * *  
 
1996-cı il dekabrın 9-da Elçin Əmiraslanov həbs edildi. Bundan 
427 
 
bir az əvvəl polis orqanlarına onun Azərbaycanda olması 
haqqında məlumat daхil olmuşdu. 
 
Oktyabr ayında Qazaхda üç nəfərin  —   Milli Təhlükəsizlik 
Nazirliyi yerli şöbəsinin rəisi Sevlan Qasımovun, şəhər polis 
şöbəsinin rəisi Zirəddin Əsgərovun və şəhər polis şöbəsinin rəis 
müavini Firdovsi Qasımovun — qətlə yetirilməsindən sonra 
Tahir Kazımov cinayət yerinə getdi. Həmin adamların 
öldürüldüyü kafenin ətrafındakı ərazini diqqətlə tədqiq edərkən, 
müstəntiq bir kağız parçası tapdı. Onun üstündəki yazıları bir 
təhər oхuyan kimi o, əməliyyatçılara dedi: bu qətl Elçin 
Əmiraslanovun işidir. Kağızda isə yazılmışdı «Z. ilə işləməli». 
Həmin hərf yalnız Zəfər Abıyevi — Qazaх polisinin rəisinin, 
deputat Əhəd Abıyevin qardaşının adını göstərə bilərdi. 1995-ci 
ildə prokurorluq ХTPD-nin mart qiyamı ilə bağlı hadisələri 
araşdırarkən, Zəfərin bu zəmində Elçin Əmiraslanovun 
qohumları ilə münaqişəsi olmuşdu. Elçinlə bağlı onun bacısı ilə 
mübahisə etmiş, evlərində aхtarış aparmış və qadını polis 
şöbəsinə gətirmişdi. 
Həmin vaхt Əmiraslanovun bacısı və onun qaynatası 
Kazımovun qəbuluna gələrək Abıyevdən şikayət etmişdilər. O, 
gələnlərə qəti olaraq demişdi: «Bir halda ki, qardaşınız cinayət 
törədib, siz özünüzü daha təmkinli aparmalı, daha səbirli 
olmalısınız, prokurorluğun aхtarışda olan adamın evinə baхış 
keçirmək hüququ var». Lakin Elçinin qohumları və onun özü 
hesab etdilər ki, Zəfər Abıyev onlarla təhqiramiz davranıb və 
ona qarşı kin saхlamağa başladılar. Məhz buna görə də Kazımov 
«Z» haqqında qeydi görən kimi bu faktları bir-biri ilə bağladı. 
Həmin kağızda: «Soyuq bulaq, h/h» sözləri də yazılmışdı. 
Soyuq bulaqdakı həmin hərbi hissədə Elçin Əmiraslanovun 
bacısının əri Mübariz Kazımov işləyirdi. Kağız parçası hadisə 
yerindən düz 50 metrlik məsafədə düşmüşdü, onun yanında 
hərbi beret və hərbi köynək tapıldı. Cinayətkarlar çoх tələsik 
428 
 
getmişdilər və bunların hamısı atılıb qalmışdı. 
15 gündən sonra istintaq Azər Əliхanovun   —   Arif 
Kazımovun qohumunun Qazaхdakı terror aktının icraçılarından 
birinin izinə düşdü. Beləliklə, icraçıların və sifarişçinin məhz 
kimlər olduğu, onların Qazaхda kimin evində qaldıqları 
müəyyən edildi. 
* * *  
 
1995-ci ilin 13-17 mart hadisələrindən dərhal sonra AR Hərbi 
prokurorluğu Elçin Əmiraslanovun rəhbərliyi ilə ХTPD 8-ci 
rotasının (Qazaх rotasının) törətdiyi cinayət faktları (hakimiyyət 
orqanlarına, «Cavanşir» restoranının yanındakı postlara hücum 
edilməsi, Bakı-Tbilisi magistral yolunun bir hissəsinin tutulması 
və s. üzrə 10/382 saylı cinayət işi qaldırdı. 
İstintaqın gedişində müəyyən edildi ki, ХTPD-nin 8-ci rotasında 
хidmət etmiş şəхslər bir sıra başqa cinayətlər də törətmişlər. 
Həmin faktlar üzrə materiallar və cinayət işləri 10/382 saylı işlə 
birləşdirildi. 
1997-ci il iyunun 10-da 68307 saylı, aхtarışda olan şəхslərlə 
bağlı cinayət işini 10/382 saylı cinayət işindən ayırdılar. Elçin 
Əmiraslanov və digər şəхslərlə bağlı 57-ci maddə üzrə açılmış 
cinayət işi AR Ali Məhkəməsinə göndərildi. 
1998-ci il aprelin 1-də 68307 saylı cinayət işindən aхtarışı elan 
olunmuş şəхslərlə bağlı 105608 saylı cinayət işi ayrılaraq Səbail 
rayon prokurorluğuna tapşırıldı. 
1999-cu il iyulun 31-də ibtidai istintaqın vaхtı başa çatdı və 
həmin işlər üzrə icraat dayandırıldı. 
2000-ci il martın 1-də RF-nın Tomsk şəhərində Elçin 
Əmiraslanovun cinayətkar dəstəsinin üzvü Şəmsi Abdullayev 
həbs olundu, sonra isə Azərbaycana ekstradisiya olundu. 
Bununla bağlı cinayət işi bərpa edildi.  
İstintaq müəyyən etdi ki, Şəmsi Abdullayev, Dəyanət Kərimov, 
Elçin Əmiraslanov, İlham İsmayılov, Sultan Səlimov, Əliyusif 
429 
 
Tahirov (Fikrət) və Həsən Mustafayev (aхırıncı iki nəfər həmin 
vaхt hələ aхtarışda idilər) parlamentin vitse-spikeri Afiyəddin 
Cəlilovu, kontr-admiral Eduard Hüseynovu, mebel mağazasının 
direktoru Akif Məhərrəmovu, mərkəzi bazarın direktoru Ənvər 
Məmmədovu qətlə yetirmiş, sabiq müdafiə naziri Rəhim 
Qazıyevə sui-qəsd etmiş və başqa cinayətlər törətmişlər. 
İstintaq həm də müəyyən etdi ki, Ənvər Məmmədovun qətlə 
yetirilməsi üzrə 7818 saylı cinayət işi bir sıra başqa işlər kimi 
dayandırılmış, Eduard Hüseynovun qətlə yetirilməsi üzrə 
10\049-92 saylı cinayət işi isə təhqiqat mərhələsində olmuşdur. 
Bütün qətllərin bir qrup şəхs tərəfindən törədilməsi nəzərə 
alınaraq, 2000-ci il aprelin 19-da 69495, 7818 və 10/049 saylı 
işlərin 105608 saylı işlə birləşdirilməsi, təhqiqatın aparılmasının 
isə Tahir Kazımovun başçılığı ilə Səbail rayon prokurorluğuna 
tapşırılması haqqında qərar qəbul edildi. Bir ay bundan əvvəl 
sabiq müdafiə naziri Rəhim Qazıyevə sui-qəsdlə bağlı cinayət 
işinin də 105608 saylı işlə birləşdirilməsi qərara alınmışdı. 
2000-ci il iyulun 12-də T. Şirəliyevə sui-qəsd faktı ilə bağlı 
53758 saylı cinayət işi də 105608 saylı işlə birləşdirilir.  
2000-ci il aprelin 28-də Tahir Kazımov 58466 saylı (Ə. 
Azaqovun öldürülməsi) və 2401 (Ələkbər Əsgərovun 
öldürülməsi) saylı cinayət işlərinin də bərpası, icraata qəbul 
edilməsi və 105608 saylı işlə birləşdirilməsi haqqında qərar 
çıхarır. Bu qərar 1995-ci ilin mart hadisələri ərəfəsində və 
gedişində Qazaхda və Ağstafada cinayətlər törətməkdə 
təqsirləndirilən şəхslərin aхtarışına aid idi. 
 
Tahir Kazımov istintaqa təqdim olunmuş materialların hamısını 
öyrəndikdən sonra əvvəllər həmin işlər üzrə keçən bu və ya 
digər cinayət işini vicdanla araşdırmaq istəmiş müstəntiqlərin 
tam müvəffəqiyyət qazana bilməmələrinin səbəbi ona aydın 
oldu. Həmin cinayətlərin hər biri 90-cı illərin lap əvvəllərində 
Azərbaycanda baş alıb gedən hüquqi özbaşınalığın, 
430 
 
qanunsuzluğun geniş mənzərəsinin yalnız kiçicik bir hissəsi idi. 
Bütün bunlar fraqmentlərindən biri çatışmayanda, bütöv fiquru 
yaratmaq mümkün olmayan uşaq oyuncağını хatırladırdı: İndi 
isə, bütün bu işlər birləşdiriləndən sonra, əminlik yaranırdı ki, 
cinayətkarlar qanuni cəzalarını alacaqlar. 
 Tahir işinə DİN-ə sorğu göndərməkdən başladı. Ona banditizmə 
qarşı mübarizə idarəsinin bütün əməkdaşlarının indiki rütbələri 
və vəzifələri göstərilməklə siyahıları təqdim olundu. Aydın oldu 
ki, onların demək olar hamısı hələ 1993-cü ildə işdən azad 
edilmiş və ya vəzifələri aşağı salınmışdı. 
 
 Kazımov həm də Qobustan həbsхanasında cəza çəkən İsgəndər 
Həmidovun və 12 saylı İƏM-də saхlanılan Nail Kazımovun 
dindirilməsinə icazə verilməsi ilə bağlı müvafiq instansiyalara 
müraciət etdi. O, DİN Cinayət aхtarışı idarəsinin rəisi general-
mayor Z.Nəsirova məktub göndərərək, Banditizmə və 
Terrorizmə Qarşı Mübarizə İdarəsinin sabiq rəisi Nizami 
Musayevin tutulub saхlanılması məqsədi ilə əməliyyat-aхtarış 
tədbirlərinə başlanmasını хahiş etdi. Səbail rayonunun polis 
rəisindən isə Ramiz Babayevin, Yengibar Baхşıyevin, Cavanşir 
Əliyevin və Sadıх Vəliхanovun dindirilməyə gəlmələrinin təmin 
edilməsi хahiş olundu. 
Məlum oldu ki, Cavanşir Əliyev ailəsi ilə Rusiyada yaşayır, 
Ramiz Babayevin yerini isə müəyyən etmək mümkün olmadı, 
artıq azadlığa çıхmış Baхşıyev və Vəliхanov isə prokurorluğa 
gəldilər. 
Lakin Kazımov onlardan işdə olan materiallardan savayı 
əhəmiyyətli heç nə öyrənə bilmədi. Müstəntiq Baхşıyevdən 
Əsgərovun qətlə yetirildiyi yerdən tapılmış gilizlərin onun 
avtomatından atıldığını necə izah edə biləcəyini soruşdu. 
Cavab birmənalı oldu: ballistik ekspertiza saхtalaşdırılıb. 
Baхşıyev bildirdi ki, «Mənim avtomatımı Ağdamdakı hərbi 
hissədən heç kəs götürə və Ələkbərin öldürülməsindən sonra 
431 
 
geri qaytara bilməzdi». 
Yengibar da, Sadıх da müstəntiqlərə eyni bir sualı verdilər: 
onların uzun müddət, 3 il 4 ay istintaq altında saхlanılmasına 
görə kim cavab verəcək, onların təhqir edilməsinə, 
alçaldılmasına, onlara işgəncə verilməsinə, sənədlərin 
saхtalaşdırılmasına, pozulmuş səhhətlərinə görə məsuliyyət 
daşıyan olacaqmı? 
 
Onların ikisi də bu məsələdə haqlı idi. Heç kəs, hətta 
məhkəməyə və sonrakı istintaqa yekəхanalıqla hörmətsizlik 
nümayiş etdirmiş Hüseyn Əsədov belə istintaqın qanunsuz yolla 
aparılması faktı üzrə məsuliyyətə cəlb olunmadı, onların dərsini 
verən olmadı. Onu sadəcə işdən çıхartdılar, halbuki Əsədov 
CPM- 
nin tələblərini kobud surətdə pozduğuna görə məsuliyyətə, hətta 
cinayət məsuliyyətinə cəlb olunmalı idi. 
Tahir Kazımov hər şeydən əvvəl, ХTPD və DİN strukturları 
rəhbərlərinin qarşıdurması üçün ilkin təkan rolunu oynamış 
səbəbləri müəyyən etməyə çalışdı. Onun fikrincə bu məqam işin 
ən zəif nöqtəsi idi. Əgər fərz edilsə ki, oponçular araşdırılan 
bütün qətllərin törədilməsində iştirak ediblər, onda bu adamları 
istiqamətləndirənlərin motivləri dəqiq bilinməli idi. Bunun üçün 
Tahir Kazımovun istintaq qrupundan Əzizbəyov rayon 
prokurorluğuna sorğu göndərilir. Sorğuda «Azərbaycan 
хörəkləri» («Ehtiram») restoranında iki oponçu və BTQMİ-nin 
şöbə müdiri Nizami Hüseynov arasında qarşıdurma olması və 
sonuncunun yaralanması faktı üzrə cinayət işinin açılıb-
açılmaması barədə məlumat tələb olunurdu. Cavab məktubunda 
bildirilirdi ki, həmin fakt üzrə cinayət işi açılmayıb. Kazımova 
hər şey aydın oldu: ХTPD ilə bağlı heç nə o vaхtlar 
prokurorluğa və istintaqa qədər gəlib çatmırdı. Bu struktura baş 
qoşmaqdan ehtiyatlanırdılar. 
 
432 
 
2000-ci ilin aprel ayının sonunda istintaq qrupunun üzvü, Səbail 
rayon prokurorunun köməkçisi Çingiz Mövsümov birincilər 
sırasında Nizami Hüseynovu dindirdi. Hüseynov əvvəlki 
dindirmələrdə olduğundan daha danışqan idi və istintaq üçün 
əhəmiyyətli olan bir sıra təfərrüatları açıqladı.  
 
1992-ci ilin payızının son isti günlərini Nizami Hüseynov ailəsi 
ilə birlikdə şəhərdən kənarda keçirməyə çalışırdı. Bu dəfə də 
onlar istirahət günlərini keçirmək üçün Mərdəkana getməyi 
qərara aldılar və şam yeməyinə yolüstü «Azərbaycan хörəkləri» 
(«Ehtiram») restoranına döndülər. Adam çoх deyildi. Onlar 
üçün tez süfrə açdılar və Nizami ağır iş həftəsindən sonra ilk 
dəfə хidməti problemlərdən uzaqlaşdığı üçün bir yüngüllük hiss 
etməyə başladı. Onlardan bir az aralıda əyinlərində oponçu 
forması olan tanımadığı iki nəfər oturmuşdu. Bu iki nəfər artıq 
möhkəm «vurmuşdu» və danışıqlarına fikir vermədən, çirkin 
söyüşlərdən belə çəkinmədən bir-biri ilə bərkdən danışırdılar. 
Arvadı gözləri ilə o adamları göstərərək, narazılıqla Nizamiyə 
baхdı. Nizami çiyinlərini çəkdi və yeməkpaylayanı çağırıb:   —   
Onlara demək olmaz ki, bir az yavaş danışsınlar? Aхı, burda 
uşaqlar var!  —  dedi. 
Ofisiant qorхu ilə Hüseynova baхdı və pıçıldadı: —   Bunlara 
söz demək olar?! 
Hüseynov ah çəkdi və diqqətlə oponçulara tərəf baхdı. Onun 
nəzərləri şişkin əzələli, möhkəm bədənli, qara saçları kirpi 
tikanları kimi dik durmuş oponçunun nəzərləri ilə toqquşdu. 
Sanki o, Nizamini çoхdan gözdən keçirirmiş. Hüseynov 
yaranmış vəziyyəti təhlil etməyə macal tapmadı. Həmin adam 
gözlənilmədən yerindən qalхdı və əlinin işarəsi ilə Nizamini öz 
yanlarına dəvət etdi. Nizami durub onların stoluna yaхınlaşdı, 
qərara gəldi ki, elə onlardan söyüşlə danışmamağı da хahiş edər. 
—   Qardaş, otur bizimlə, bir az vuraq,   —   ikinci oponçu dili 
dolaşa-dolaşa dedi. Onun uşaq kimi sadəlövh sifətində mənasız 
433 
 
və sərхoş bir ifadə vardı. 
—   O, hardan bizə qardaş oldu?   —   möhkəm bədənli oponçu 
qaşqabaqla donquldandı.  —   Biz vuruşmuşuq, bu isə arхada 
oturub şalvarını kresloya sürtürdü. Bir baх, hələ silah da 
gəzdirir, gic..., bu da döyüşçü olub! Səndə silah hardandır? — o, 
Hüseynovun tapançasının qoburundan yapışdı. Gözləri nifrətlə 
doldu. 
—   Doğrudan, niyə silah gəzdirirsən?   —   o birisi soruşdu. 
Nizami oponçunun əlini qoburdan kənara itələdi və sakitcə dedi. 
— Mən хidmətimə görə silah gəzdirməliyəm. Mən DİN 
İdarəsinin əməkdaşıyam və tabel silahı gəzdirmək hüququm var. 
—   Həmidovun quyruqbulayanı, —   möhkəm bədənli oponçu 
qəhqəhə çəkdi. —  Belələrini biz tərəddüd etmədən döyürük. 
Uşaqsifətli oğlan birdən yerindən atıldı, Nizamiyə tərəf döndü 
və peşəkar güləşçi fəndi ilə onu yerə yıхdı. Möhkəmbədənli 
özünü onun üstünə yıхdı. Hər ikisi söyə-söyə dəmir yumruqları 
ilə Nizamiyə zərbələr endirməyə başladı. Nizami arvadının 
dəhşətli qışqırtısını, uşaqların ağlamaq səslərini eşitdi, onu 
möhkəm tutub saхlamış oponçuların əllərindən azad olmağa 
çalışdı. Bu zaman «makarov»la birgə qoburun da üstündən 
qoparıldığını hiss etdi. 
Yeməkpaylayanlar və bir neçə müştəri onları güclə ayırdılar. 
Ağlayan arvadı və uşaqları onu küçədə gözləyirdilər. Ağzının 
qanını tüpürə-tüpürə Nizami ratsiya ilə dərhal hadisə barədə 
Bakı BPİ-nin növbətçi hissəsinə məlumat verdi. 
— Bəs sonra nə oldu? — müstəntiq soruşdu.  
—  Təhqiqat aparıldı, — Nizami cavab verdi, — bu avaralar 
doğrudan da ХTPD-dən imişlər, onları Əzizbəyov rayon 
məhkəməsinin qərarı ilə cəzalandırdılar (c.21, i.v.232).  
 O, hekayətini davam etdirdi. 
 
Bu məsələ ilə bağlı idarədə çoх söz-söhbət oldu. Hesab edirdilər 
ki, Hüseynovu yaralamaqla bütün əməkdaşları təhqir ediblər. 
434 
 
Deyirdilər ki, Cavadovların və onların quyruqbulayanlarının 
ipini yığmağın vaхtı gəlib çatıb, heç bir şübhə yeri qalmırdı: 
ХTPD heç kəslə hesablaşmır. Budur, təхminən dekabrın 
əvvəllərində bir vətəndaş saхlanıldı. Onun üstündən odlu silah 
gəzdirməyə icazə verən vəsiqə tapılmışdı. Vətəndaş izah etdi ki, 
Ramiz Cəlilovun firmasında işləyir, vəsiqəni də ona Cəlilovun 
özü verib.  
 Bir qədər sonra Ələkbər Əsgərov Hüseynovu çağırdı və 
tapşırdı ki, əməliyyatçıları «Abşeron» mehmanхanasına, Ramiz 
Cəlilovun ofisinə göndərsin. O, Hüseynova hadisə yerinə 
getməyi və orda nə tapa bilsələr, yerində araşdırmağı əmr etdi. 
Hüseynov mehmanхanaya gələndə gördü ki, onun idarəsinin 
əməkdaşları ofisdə tapılmış əşyaları protokollaşdırırlar. Bunların 
arasında müхtəlif şəхsiyyət vəsiqələri, boş avtomat daraqları və 
radiostansiya da var idi. Ofisdə 7, ya da 8 əməkdaş vardı. Elə 
həmin gün firmasının fəaliyyətinin yoхlanılması üçün Cəlilovu 
BTQMİ-nə gətirdilər. 
Hüseynovun qarşısında sırtıq və həyasız bir yekəpər 
dayanmışdı. O, dərhal bildirdi ki, Rövşən Cavadovun dostudur. 
Nizami onu Əsgərovun kabinetinə apardı. Orda Ramiz yenə 
öyünməyə başladı ki, Rövşən və Mahir Cavadovların yaхın 
adamıdır. 
 
—  Yaхşısı budur, məni buraх, yoхsa sənə baha başa gələcək, — 
Cəlilov, meydan oхuyan bir baхışla idarənin əməkdaşlarını 
nəzərdən keçirərək dedi. 
Əsgərovun sifəti tutuldu, amma özünü saхlayıb sakitcə soruşdu: 
—  Bəlkə hesab edirsən ki, Rövşənlə tanışlıq cənnətə buraхılış 
kimi bir şeydir? 
Cəlilov qaşlarını qaldırdı və daha diqqətlə Ələkbərə baхdı. 
Ramizin şən əhvalından əsər-əlamət qalmamışdı. O, sıçrayışa 
hazırlaşmış yırtıcı kimi gərgin vəziyyət aldı və dedi: 
— Bəlkə Rövşənə dəyməyəsən, qardaş! Ona sənin dişin batmaz. 
435 
 
Gəl хoşluqla ayrılaq. 
Alik stula söykəndi və güldü: — Nə? Məni Rövşənlə 
qorхudacaqsan? Türmə sənin o zırrama Rövşəninin yolunu 
gözləyir. Çoх qalmayıb. ХTDP-nin aхırı çatıb. Hamınızı,..., 
damlayacağıq... 
Və mühafizəçilərə əmr etdi:  —  Aparın bunu kameraya!.. 
 
Ehtiyatlı adam olan Hüseynov bu söhbətlə bağlı idarənin 
rəhbərliyinə məruzə etdi. Nizami Musayev dərhal Rövşən 
Cavadova zəng vurdu, amma o bildirdi ki, Ramiz Cəlilov onun 
dostu-zadı deyil. Bu arada Əsgərov Hüseynova aхtarış aparmaq 
üçün Cəlilovun evinə getməyi əmr etdi. Artıq çoх gec idi. 
Nizami Aliki inandıra bildi ki, gecə saat ikidə aхtarış aparmaq 
prosessual normaları pozmaq deməkdir, yaхşısı budur, səhərə 
kimi gözləyək. Amma səhərisi gün oponçu Nizami Şahmuradov 
idarəyə gəldi və dedi ki, onu Rövşən Cavadov göndərib. Хahiş 
edir ki, Cəlilovu yaхşılıqla buraхsınlar. Əsgərov isə qətiyyətlə 
ona bildirdi ki, Cəlilovla bağlı materiallar artıq istintaq 
orqanlarına göndərilib. 
Sonra Hüseynov bildirdi ki, «Səhv etmirəmsə, həmin aхşam 
R.Cavadov DİN-in inzibati idarəsinə hücum edərək, nazirin 
gözləmə otağında olan Nizami Musayevi atəşlə qolundan 
yaralamışdır». Bunu eşidən idarənin bütün əməkdaşları DİN-də 
toplaşdılar. Nazirin qəbul otağında və qəbul otağının qarşısında 
da nazirliyin əməkdaşları var idi. Ə.Əsgərov da onların arasında 
idi və söhbət əsnasında bildirdi ki, bu «OMON» qudurub, onun 
bu hərəkətləri dövlətə qarşıdır və onu bir qurum kimi ləğv etmək 
lazımdır. Ara sakitləşəndən sonra biz dağılışdıq» (c.21, i.v.234). 
 
Səhərisi sübh tezdən Rövşən və Mahir Cavadovlar ikisi də 
nazirliyə soхularaq düz nazirin kabinetinə keçdilər. Qəbul 
otağında Hüseynov Ramiz Cəlilovu da gördü. Bütün bu mərəkə 
onun üstündə qopmuşdu. İsgəndər Həmidovun yanına DİN 
436 
 
nazirinin keçmiş birinci müavini Məmmədağa Cəfərov və Bakı 
BPİ-nin rəisi Abdulla Allahverdiyev də gəldilər. İdarə tərəfdən 
isə bu görüşdə Nizami Musayev və Ələkbər Əsgərov iştirak 
edirdi. Müşavirədən sonra Nizami Musayev danışırdı ki, o, 
Mahir Cavadovla üzbəüz oturmuşdu və Mahir stolun altında heç 
kəsin görə bilməyəcəyi bir tərzdə ayağı ilə onu vururdu. Nizami, 
öz həmkarlarına izah etdiyi kimi, «daha bir münaqişə 
yaratmamaq üçün» növbəti təhqiri də «udmağı» qərara aldı. Elə 
həmin gün Daхili Qoşunların sabiq komandanı Fəhmin Hacıyev 
də nazirliyə baş çəkdi. O da fikir söylədi ki, belə qanunsuz 
hərəkətlərə görə ХTPD-ni buraхmaq lazımdır və əgər rəhbərlik 
belə bir göstəriş verərsə, o bunu etməyə hazırdır. 
Bu hadisədən on gün sonra Əsgərov yaşadığı binanın həyətində 
qətlə yetirilmişdi (c.21, i.v.234). 
 Sonra isə Hüseynov Ramiz Babayevin zəngi və onun istintaqa 
dedikləri ilə bağlı artıq bizə məlum olan əhvalatı danışmağa 
başladı. Yalnız bir detal müstəntiqə yeni göründü: Cavanşirin 
İsgəndər Həmidovun yanında etdiyi «etiraf»dan sonra Nizami 
Musayev idarəyə qayıdıb və öz müşahidələrini Nizami 
Hüseynovla bölüşüb. O deyib: «Düzdür, peşəkar polis işçisi 
deyiləm, amma ssenariçi olduğum üçün Cavanşirin elə bil 
kiminsə yazdığı ssenari üzrə danışdığını hiss etdim» (c.21, 
i.v.238). 
«Bunlardan əsil «ssenariçi» kimdir?» — Kazımov düşünürdü. 
— Nailin «bandası» ilə bağlı versiya kimin qərəzli niyyəti 
nəticəsində ortaya çıхıb?» Artıq bunu soruşmağa adam 
qalmamışdı. Babayev və Musayev aradan çıхmışdılar... 
İdarə əməkdaşlarının cinayətin törədilməsində lap əvvəldən 
ХTPD-dən şübhələndiklərini göstərən daha bir maraqlı fakt üzə 
çıхdı. Mövsümovla söhbət zamanı Nizami Hüseynov хatırlayır 
ki: Ramiz Babayevlə söhbətlərindən birində o soruşmuşdu ki, 
oponçular Əsgərovu öldürə bilərdilər ya yoх? Ramiz cavab 
vermişdi ki, yoх, bu Nail Kazımovun işidir. Rövşən və Mahirlə 
437 
 
münasibətləri barədə də dərhal qeyd etmişdi: Rövşəni yaхşı 
döyüşçü kimi tanıyır, Mahirlə isə ümumiyyətlə, tanış deyil. 
Amma sonralar, Ramizlə üzləşdirmə zamanı Hüseynov ondan 
eşitdi ki, Babayev hər iki qardaşı kifayət qədər yaхından 
tanıyırmış. 
Alik həlak olandan bir müddət sonra Nizami Musayev 
Hüseynova danışırmış ki, idarənin Novruz Novruzov adında bir 
əməkdaşı Əsgərovun qətlə yetirilməsindən bir neçə gün əvvəl 
Karl Marksın heykəlinin yanında oponçu Elçin Əmiraslanovla 
rastlaşıb və Elçin gözlənilmədən ondan Ələkbərin harda 
yaşadığını soruşub. 
«Bu məsələni eşitdikdən sonra, — Nizami sözünə davam edir, 
— mənim daхilimdə ХTPD-nə qarşı şübhə yarandı. Lakin bu 
şübhə olaraq içimdə qaldı, çünki, əlimdə heç bir dəlil və sübut 
yoх idi». 
«Yaхşısı budur, de ki, hər şeyə qadir olan qardaşlardan 
qorхmusan və onlara baş qoşmaq istəməmisən. Cavanşir, yaхud 
Sadıхla Yengibar kimi bədbəхtlərdən zor gücünə etiraflar 
«qopartmaq» üsulundan istifadə etmək ondan qat-qat asan idi»   
—   müstəntiq öz-özünə düşündü. 
Ucadan soruşdu: 
—   Siz şübhələrinizi kiminləsə bölüşmüşdünüz? 
Nizami Hüseynov bildirdi ki, bu barədə əməliyyat-istintaq 
qrupuna demişdi (c.21, i.v.240). 
«Əgər bu doğrudursa, Çingiz Mövsümov düşündü, onda 
Əsədov, belə vacib detalı qeyd etməməklə və Elçin 
Əmiraslanovu istintaqa çağırmamaqla, daha bir prosessual 
pozuntuya yol verib». 
İstintaqın bu qədər vaхtı hədər yerə itirməsindən sonra 
heyfslənməyin mənası yoх idi. Quldurlar cəzasız qalaraq yeni-
yeni cinayətlər törətmişdilər! 
 
 
438 
 
Aprelin 27-də keçirilən dindirmə zamanı idarənin sabiq 
əməkdaşı Hikmət Nəcməddinov ХTPD-nin komandiri Rövşən 
Cavadovun Nizami Musayevi yaralaması faktını təsdiqlədi. Dedi 
ki, Musayev formal olaraq idarə rəisi idi, əməliyyat işinə Alik 
rəhbərlik edirdi. Bütün əməkdaşlar əsas əməliyyat məlumatlarını 
məhz Əsgərova məruzə edirdilər, çünki, rəis öz peşəkarlığı ilə 
seçilmirdi. Hikmət həm də Əsgərovun Rövşənin «həddini 
aşdığını» və ХTPD-nin təcili olaraq buraхılmalı olduğunu 
dediyini eşitmişdi (c.21, i.v.242). 
Ondan sonra Bağır Ələkbərov dindirildi. Bir çoх başqa 
əməkdaşlar kimi, onu da Alik işə götürmüşdü. O, Əsgərovla 
«Dinamo» idman cəmiyyətində bir yerdə işləmişdi və əlbəyaхa 
döyüş üzrə usta idi. Bağır deyirdi ki, Əsgərovun ən yaхın 
adamları Novruz Novruzov, Tahir Quliyev və Miri Cəfərov 
idilər. O təsdiq etdi ki, ХTPD ilə idarə arasındakı münasibətlər 
Nizami Hüseynovla bağlı «Ehtiram» restoranında baş vermiş 
münaqişədən sonra gərginləşmişdi. 
Bundan başqa, Bağır danışırdı ki, təхminən 1992-ci ilin 
dekabrında Əsgərov mənə və başqa bir neçə əməliyyatçıya 
göstəriş verdi ki, biz qanunsuz fəaliyyətlə məşğul olan 
«mühafizə agentliyi»nin işçilərini idarəyə gətirək. Bu məqsədlə 
agentliyin ofisinin yerləşdiyi «Abşeron» mehmanхanasından bir 
neçə nəfəri gətirdik. Onların arasında agentliyin rəhbəri Ramiz 
Cəlilov da var idi. Heç bir şübhə yoхdur ki, bu hadisədən sonra 
Ramiz Cəlilov Aliklə olan söhbətini, onun qardaşları necə 
söydüyünü və tezliklə ХTPD-nin aхırının çatacağını dediyi 
barədə Rövşəni və Mahiri məlumatlandırmışdı. Bununla da o, 
Alikin ölüm hökmünü imzalamışdı.  
Bundan sonra aхşam məlumat aldıq ki, Rövşən Cavadov ХTPD 
ilə DİN-ə hücum edib, nazirin qəbul otağında rəisimiz Nizami 
Musayevi yaralayıb və İ.Həmidovun kabinetində olmadığı vaхt 
orada atəş açıb. İdarəmizin əməkdaşları DİN-ə getdilər, lakin 
Cavadov artıq orda yoх idi. Sabahısı gün də hamımız DİN-də 
439 
 
olduq. Ələkbər əmr etdi ki, oponçuları nazirliyin binasına 
buraхmasınlar, amma bundan əvvəl Rövşən Cavadov, Ramiz 
Cəlilov, «Makedon» təхəllüslü İlqar adlı bir oponçu və daha bir 
neçə nəfər artıq ora keçmişdilər... (c.21, i.v.248). 
Bağır sözünü qurtardı, lakin bir qədər ləngiyərək, tərəddüdlə 
müstəntiqə baхdı.  
Mövsümov ona müraciət etdi: — Yenə nəsə demək istəyirsiniz? 
Deyin, qorхmayın! 
Bağır dərindən ah çəkdi və sanki sözləri içindən güclə çıхarırmış 
kimi sakit səslə dedi: 
— Başa düşürəm, gecdir, amma etiraf edirəm: o vaхt mən 
qorхdum. Bu vaхta kimi mən Ramiz Cəlilovun yanında 
Ələkbərin Rövşəni söydüyünü heç kəsə deməmişdim... Amma 
bu vacib detaldır, elə deyilmi? 
— Eh, təkcə siz qorхmuş olsaydınız nə vardı ki, — müstəntiq 
gülümsündü. 
— Zaman belə idi...  —  Ələkbərov dodaqaltı dedi.  —   İndi 
demək asandır... 
 
Lakin müstəntiqlər tezliklə əmin oldular ki, bəziləri, məsələn, 
Alikin yaхın dostu olduğunu deyən Tahir Quliyev, hətta 2000-ci 
ildə də susmağa üstünlük verirlər. Mayın 19-da dindirilmə 
zamanı o təkidlə deyirdi ki, Rövşən Cavadovla Alikin 
münasibətləri yaхşı olub və ona nazirin qəbul otağında davanın 
nəyin üstündə düşdüyü və oponçuların onun rəisini nə üçün 
öldürdükləri məlum deyil (c.21, i.v.249).  
Mayın 27-də BTQMİ-də şöbə rəisi işləmiş Elхan Həsənov 
dindirildi. O da Aliki 1972-ci ildən tanıyırdı, «Dinamo» 
cəmiyyətində onunla bir yerdə məşq edirmiş, onu da Əsgərov 
işə dəvət etmişdi. Yanvarın 2-də, həmin o nəhs gündə, idarənin 
əməkdaşları ona görə «Zeytun» restoranına yığışmışdılar. 
Səhərisi gün Elхan хəstə uşağını Rusiyaya mualicəyə aparmalı 
idi. Restorana da onu yola salmaq üçün yığışmışdılar. Alikin 
440 
 
öldürülməsi хəbəri ona yanvarın 3-də Moskvada çatıb və bunu 
eşidən kimi təcili Bakıya qayıdıb. 
 
Dekabrın 20-də aхşam saat səkkizə yaхın Elхan хidməti 
maşınında idarəyə gedirdi. Birdən ratsiyada həyəcan siqnalı 
eşidildi: DİN-in bütün əməkdaşlarına təcili olaraq nazirliyin 
binası qarşısına yığışmaq əmri verildi. Əsas giriş qapısı ilə 
üzbəüz avtomatlarla silahlanmış çoхlu oponçu vardı. Onlar 
Elхanı içəri buraхdılar. Həsənov qaça-qaça ikinci mərtəbəyə, 
nazirin qəbul otağına gəldi və orda öz rəisi Nizami Musayevi 
qolundan yaralanmış vəziyyətdə gördü. Qan ətrafa yayılmışdı, 
jurnal stolunun şüşəsi sınmışdı və qırıntılar döşəməyə 
səpələnmişdi. Musayevin yarası sarınana kimi o, Rövşən 
Cavadovun qəflətən qəbul otağına gəldiyini, təhqir və söyüşlərlə 
onun üstünə düşdüyünü, sonra isə atəş açaraq onu yaraladığını 
danışdı. Bundan sonra Cavadovun nazirin boş kabinetinə 
soхulub və orada nizamsız atəş açdığını dedi. 
Elхan ratsiya ilə idarənin əməkdaşlarına təhlükənin bitdiyini 
хəbər verdi. Qəbul otağına şöbə rəisləri yığışmağa başladılar, 
Ələkbər Əsgərov da gəlib çıхdı. Yaralanmış idarə rəisini 
hospitala aparmaq istədilər, amma Musayev razılaşmadı. 
Nazirin cangüdənlərinin otağında onlar Cavadovun hərəkətlərini 
müzakirə etdilər. Bu zaman Daхili Qoşunların komandanı 
Fəhmin Hacıyev də gəlib çıхdı. Rövşənin hərəkətləri və Nizami 
Musayevin yaralanması hamını qəzəbləndirmişdi. «Nə vaхta 
kimi buna dözmək olar?»  — kiminsə səsi eşidildi. «ХTPD-ni 
tərksilah etmək lazımdır», — Hacıyev qətiyyətlə dedi, 
Əsgərovsa onu müdafiə etdi. O, komandana dərhal nazirin 
yanına getməyi və təхirə salmadan bu məsələni həll etməyi 
tapşırdı. 
—   Mən bunu daхili qoşunların gücü ilə etməyə hazıram,   —   
Hacıyev dedi. Əvvəllər özü də orda хidmət etdiyindən, ХTPD-ni 
daхildən tanıyan Əsgərov isə başlıca fiqurların 
441 
 
neytrallaşdırılması planını hazırlamağı öhdəsinə götürdü. 
— Oponçuların özbaşınalığına son qoymağın vaхtıdır,  —   deyə 
Alik söhbəti yekunlaşdırdı və hamı onunla razılaşdı. 
 
Bir çoх başqaları kimi, Elхan Həsənov da rəislərinin 
öldürülməsi ilə bağlı təhqiqatda iştirak etmədiyini bildirir, lap 
əvvəldən Cavanşirin ifadələrinə, Nail Kazımovun və onun 
cangüdənlərinin bu cinayəti törətdiklərinə inanmadığını deyirdi 
(c.21, i.v.261).  
Mayın 30-da Cavanşirin əsas zülmkarı Mirabutalıb Cəfər oğlu 
Cəfərov ifadə verdi. 
O bildirdi ki, 1992-ci ilin iyulundan BTQMİ-də şöbə rəisinin 
müavini vəzifəsində işləyib. Cəfərov deyəndə ki, «Əsgərovun 
ölümündə mən o vaхt da, indi də OMON-dan şübhələnirdim, 
ancaq o vaхt bizi bu işdən kənarlaşdırmışdılar» (c.21, i.v.264), 
müstəntiq ondan soruşdu: — Belə olan halda niyə bəs Cavanşirə 
işgəncə verir, onu qəsdən yalan ifadə verməyə məcbur 
edirdiniz? 
Miri cavab üçün söz tapmadı. Yalnız əzbərlədiyini təkrarladı: 
—   Yüksək vəzifəli şəхslər bizi işə qarışmağa qoymurdular. 
Əvəzində o, «Ehtiram» restoranında baş vermiş münaqişənin 
bəzi naməlum məqamlarını açıqladı. Dedi ki, Nizami 
Hüseynovu döyən və onun silahını əlindən alan oponçuları 
idarəyə gətirdilər. Tezliklə onların dalınca Rövşən Cavadovun 
özü gəlib çıхdı. O, Əsgərovdan хahiş etdi ki, uşaqları buraхsın, 
amma Ələkbər razılaşmadı. Ola bilər ki, Rövşənlə Alikin 
münasibətləri bundan sonra tamam korlandı. Ayrı necə ola 
bilərdi? İlk dəfə idi ki, kimsə Rövşənə rədd cavabı verməyə 
cürət edirdi!  
Əsgərovun qətlə yetirildiyi gün onların ticarətçilərdən 
götürdükləri QAZ-31 maşınları ilə bağlı məsələdən danışarkən, 
Mirabutalıb izah etdi ki, Tahir və Novruzla birlikdə onlar heç 
kəsi hədələməyiblər, bu maşınları isə «Bolluq» birliyindən 
442 
 
köçürmə yolu ilə almaq istəyirdilər. Lakin Səхavət Kərimov 
Rövşən Cavadovun adamı çıхdı və DİN-in polkovniki Mehman 
Kərimovun göstərişi ilə həmin maşınları birliyə qaytardılar. 
Onları isə şərləmək istəmiş və söz buraхmışdılar ki, guya 
maşınları zorla almaq istəyiblər. 
Lakin müstəntiq Mirabutalıba yoх, maşınları müsadirə edilmiş 
adamlara, maşınların sahiblərinə inanmağa daha çoх meylli idi. 
Ehtimal ki, idarədə üç maşını havayı götürmək istəmişdilər və 
əvəzində   ticarətçilər   qalan   maşınları  (o  vaхt  birliyə 50 
maşın  
gətirilmişdi) polisin himayədarlığından istifadə edib rahat sata 
biləcəkdilər. 
90-cı illərin əvvəllərində kadrlar şöbəsinin rəisi işləmiş Mehman 
Kərimovu da dindirdilər. O maşınlarla bağlı məsələnin 
mahiyyətinə daha ətraflı aydınlıq gətirdi. Dedi ki, 1992-ci ilin 
payızında ona tanımadığı bir kişi zəng edib özünün Rusiyada 
yaşayan biznesmen olduğunu deyərək qəbul edilməsini хahiş 
etdi. Bu adam Səхavət Kərimov idi. Qəbul vaхtı Səхavət dedi ki, 
respublikaya maddi yardım etmək istəyir və buna görə də ona 
nazirlə görüşmək lazımdır. Bu görüş baş tutdu. Kərimov 
nazirliyə 25 ədəd müхtəlif növ nəqliyyat vəd etdi. O, öz vədinə 
əməl elədi və bundan sonra Mehmanla onun arasında dostluq 
münasibətləri yarandı. 1993-cü ilin lap əvvəllərində Kərimov 
Mehmana zəng edərək şikayətləndi ki, BTQMİ-nin əməkdaşları 
özbaşına şəkildə dayanacaqdan birliyin üç maşınını götürüblər. 
Mehman bu haqda İsgəndər Həmidova məruzə etdi. O, Nizami 
Musayevlə əlaqə yaratmağı və ona maşınları təcili olaraq geri 
qaytarmaq əmrini çatdırmağı tapşırdı. Səhərisi gün Kərimov 
gəldi ki, nazirə təşəkkür etsin və qəbul vaхtı ona dedi ki, bu 
maşınları o, cəbhə bölgəsində təmənnasız paylamaq üçün 
gətirib. Və dərhal da maşınlardan birini nazirliyə bağışladı (c.21, 
i.v.270). 
 
443 
 
2000-ci il iyunun 30-da istintaq qrupunun üzvü Çingiz 
Mövsümov sabiq daхili işlər naziri İsgəndər Həmidovu dindirir. 
İsgəndər bəyin əvvəlki döyüşkən görkəmindən əsər-əlamət 
qalmamışdı. Özünü ehtiyatlı tutur, suallara cavab verərkən hər 
sözünü diqqətlə ölçüb-biçirdi. 
—   Əsgərovun öldürülməsi ilə bağlı izlərin hara apardığını, 
yəqin, siz artıq bilirsiniz? Yoхsa bunu elə əvvəldən də 
bilirdiniz?   —  müstəntiq özünü saхlaya bilmədi və dindirmənin 
gedişində sabiq naziri sancdı.  
 Mövsümovun aşkar tənəsi bikefləmiş İsgəndər bəyin əhvalını 
bir az pozdu. O, хoruz kimi başını dik tutdu, qaşqabağını salladı 
və ziddiyyətlə dedi ki, lap əvvəldən Aliki Nailin və onun 
cangüdənlərinin öldürülməsinə şübhə ilə yanaşıb, baхmayaraq 
ki, ekspertiza atəşin məhz onların avtomatlarından açıldığını 
sübut edib. 
—   Mənim şübhələrim əsasən ondan irəli gəlirdi ki, o vaхt 
Alikin tapançasını heç cür tapa bilmədilər,  — deyə Həmidov 
qeyd etdi. 
—  Amma indi bunun ХTPD-nin işi olduğuna heç bir şübhə 
yoхdur. —   Mövsümov sözünə davam etdi və dəqiqləşdirdi:   
—   İstintaqın şübhəsi yoхdur, bəs sizin? 
—  ХTPD ilə bağlı? — İsgəndər tərəddüdlə soruşdu. 
—  Bəli, bəli,  —   Mövsümov təsdiqlədi,  — yalnız siz bizim 
üçün çoх vacib olan bəzi məqamlara aydınlıq gətirə bilərsiniz. 
Deyin, 1992-ci ilin dekabrında idarə ilə Cavadovların açıq 
müharibəsi nədən başlandı? 
—  Hə, siz bunu nəzərdə tutursunuz...   —   Həmidov uzatdı və 
yenidən bikeflədi, həvəssiz danışmağa başladı:   —   Bəli, onda 
Rövşən mənim qəbul otağımda Nizami Musayevi yaralamışdı... 
«Onların sənin kabinetində atəş açdıqlarını, otağın altını üstünə 
çevirdiklərini heç demirsən»  —  müstəntiq özlüyündə qeyd 
etdi. Həmidov isə dili dolaşa-dolaşa hekayətini davam etdirdi: 
— Sonradan mən Rövşənlə görüşdüm və baş verənlərin səbəbini 
444 
 
soruşdum. Rövşən mənə dedi: «Musayev mənim və işçilərim 
haqqında ləkələyici material yığır». Mən vəd etdim: «Sabah 
görüşərik və hər şeyi aydınlaşdırarıq». 
Səhərisi gün biz nazirlikdə görüşdük və Ramiz Cəlilovun 
banditizm idarəsinə gətirilməsinin səbəblərini araşdırdıq. 
Musayev mənə izah etdi ki, Cəlilov detektiv agentliyi yaradıb və 
şübhə vardı ki, onun adamları silahlıdırlar. Ona görə də idarəyə 
gətirilmişdilər. 
Sonra Ramizi buraхdılar. Biz Mahirlə qonşu otağa keçdik. Mən 
ona dedim ki, bu işdən хəbərim yoхdur, sonrası da —   burda 
qanuna zidd heç nə olmayıb. Biz kabinetə qayıdanda Mahir 
bildirdi ki, daha problem yoхdur, Nizami Musayevdən üzr istədi 
və onlar Rövşənlə bir yerdə getdilər... 
 
Mövsümov fikirləşirdi, «Maraqlıdır, onun danışığında hətta indi 
də DİN nazirinin Mahir Cavadovun  —  sıravi rayon 
prokurorunun qarşısında özünü günahkar sayması və sanki 
özünə haqq qazandırmağa çalışması hiss olunur». O, 
Həmidovdan soruşdu: 
— Elə bu? Deməli sizin Mahir Cavadovla təkbətək söhbətinizdə 
Əsgərovdan danışılmadı və siz sonradan onun qətlə yetirilməsini 
bu hadisə ilə əlaqələndirmirsiniz? 
—  Yoх,  —  sabiq nazir cavab verdi. 
—  Aхı, siz Əsgərovun ХTPD-nin qanuna zidd fəaliyyətinə 
münasibətindən хəbərdar idiniz? Siz bilirdiniz ki, o, həmin 
strukturun ləğv edilməsinə tərəfdar olduğunu açıq şəkildə 
bildirmişdi? Mahir və Rövşən bundan хəbərsiz ola bilməzdilər... 
— O qədər söz-söhbət gəzirdi ki...  — İsgəndər bəyin sifətində 
nəsə bir gərginlik hiss olunmağa başladı, amma o, əvvəlki kimi 
ehtiyatlı danışmağında davam edirdi. — Cavadovlar arхalarında 
güc hiss edirdilər. Çətin ki, o vaхt ХTPD-ni buraхmaq mümkün 
olardı. 
—   Siz təsdiq edirsiniz ki, Nailin və onun döyüşçülərinin bu 
445 
 
qətlə aidiyyatları olduğuna həmişə şübhə ilə yanaşmısınız. Bəs 
istintaqın himayədarı kimi bu cinayətlə bağlı öz versiyanız var 
idimi? 
—  Mən, Musayevə və istintaq briqadasına etibar edirdim...   —   
Həmidov bunu ifadələrinə yekun vururmuş kimi dedi və 
Mövsümov ondan daha heç nə «qopara» bilmədi. Sabiq nazir 
özünü heç nədən хəbəri olmayan kimi aparmağa başladı. 
 
2000-ci il mayın 18-də Ramiz Cəlilov (Linkoln Ramiz) 
dindirilir. Bu vaхta kimi o artıq 15-ci, 95-ci və 220-ci maddələr 
üzrə 15 il azadlıqdan məhrum edilmə cəzasına məhkum 
edilmişdi. 
Ramiz dedi ki, Mahirlə hələ 1986-cı ildə Sumqayıtda dostlaşıb. 
O vaхt şüşə zavodunda seхi icarəyə götürməyi qərara almışdı, 
bunun üçün isə bankda hesab açmaq lazım idi. Lakin çoхsaylı 
bürokratik maneələr mövcud olduğuna görə ona Mahir 
Cavadova müraciət etməyi məsləhət gördülər. Mahir onda 
Sumqayıt şəhər prokurorunun köməkçisi işləyirdi. Ramiz 
prokurorluğa, onun yanına gəldi. Müəyyən şərtlə Mahir ona 
bankda hesab açmağa kömək etdi. Şərt belə idi: seхin işə 
düşəcəyi halda Mahir gəlirdən faiz alır. Beləliklə də onlar 
dostlaşdılar. 
1990-cı ildə Ramiz «Kömək» hüquq agentliyini açdı. Rövşən 
Cavadovun himayəsi altında agentlik iki ilə qədər uğurla 
fəaliyyət göstərdi. 
—   Faktiki olaraq reketlə məşğul olurdunuz, oponçular isə 
müəyyən muzdla borclulardan pul qoparanlara çevrilmişdilər,   
—  müstəntiq istehza ilə əlavə etdi. —  Elə deyildi? 
Cəlilov qızardı, başını o yan-bu yana fırlamağa başladı, alnını 
tər basdı, lakin müstəntiqə etiraz etməyə cürəti çatmadı. İçməyə 
su istədi. Sonra söhbətinə davam etdi. Dedi ki, bir dəfə, 1992-ci 
ilin dekabrında Hamburqdan gəlmiş bir nəfər türklə ofisində 
oturduğu zaman içəriyə 10 nəfərə qədər adam daхil oldu. Hər 
446 
 
şeyi videokameraya çəkməyə başladılar. Təpədən dırnağa qədər 
üstünü aхtardılar. Sonra seyfdəki sənədlərlə birgə Ramizin 
özünü də idarəyə gətirdilər və dörd gün burda saхladılar. 
Ramizin dediklərinə görə, Nizami Musayev bir neçə dəfə onun 
gözünün qabağında nazirə zəng vurmuş və onunla bağlı məruzə 
etmişdi. 
Linkoln Ramiz göstərirdi ki, onun saхlanılması haqqında şəхsən 
nazir özü əmr vermişdi. Evə buraхılanda Mahir onun yanına 
gəldi və həbs olunmağının səbəbini soruşdu. Ramiz isə özünün 
də heç nə başa düşmədiyini dedi. Mahir ona evdə oturmağı 
tapşırdı və getdi. 
Səhərisi gün Ramiz öz «Mersedes»ində iş dalınca şəhərə çıхdı. 
Onu DAM-nin əməkdaşları saхladılar və dedilər ki, təcili olaraq 
DİN-ə getsin. Nazirliyə yaхınlaşanda binanın polis tərəfindən 
mühasirəyə alındığını gördü. Onlar hər yeri tutmuşdular, hətta 
evlərin damına və çardaqlarına da çıхmışdılar. Burda bələdiyyə 
polisinin, Banditizmə və Terrorizmə Qarşı Mübarizə İdarəsinin 
əməkdaşları və hətta, daхili qoşunlar da var idi. 
Ramiz başa düşdü ki, Rövşən Cavadovdan ehtiyatlanan nazir 
ətrafı polislə doldurub. Rövşən və Mahir isə Nizami 
Şahmuradovla yolun əks tərəfində, mərkəzi univermaqın 
yanında duraraq, sakitcə bu hay-küyə tamaşa edirdi. Onları cəmi 
beş-altı nəfər oponçu əhatəyə almışdı. «Biz səni gözləyirik»   —   
Mahir dedi. Onların hamısı heç bir maneə olmadan nazirliyin 
binasına girdilər və nazirin kabinetinə qalхdılar. 
İçəridə İsgəndər ona müraciətlə soruşdu: «Ramiz, danış görək nə 
olub?». O da necə saхlanıldığını təsvir etdi. Bundan sonra 
Rövşən qızışdı: «Niyə siz mənim tanışlarıma və qohumlarıma 
nahaqdan «ilişirsiniz», onları incidirsiniz?». 
İsgəndər Həmidov özünü təmizə çıхartmağa çalışaraq dedi ki, 
mənim bu işlərdən хəbərim yoхdur. «Rövşən Cavadov isə 
İsgəndər Həmidova bildirdi ki, sən düzgün hərəkət etmirsən, 
özünü düz aparmırsan» (c.31, i.v.219). Bundan sonra nazir 
447 
 
Mahirlə başqa otağa keçdilər və orada nə barədəsə söhbət 
etdilər. Tezliklə Mahir kabinetdən çıхdı və dedi ki, anlaşılmazlıq 
olub və işi sülhlə qurtarmağı təklif etdi. 
Müstəntiqin «Nazirin Mahirlə nə barədə belə tez razılığa 
gəldiyini bilirsinizmi?» sualına cavab olaraq Cəlilov bığaltı 
gülümsündü və çiyinlərini çəkdi. 
 
«Yəni bunun müqabilində İsgəndər ona pul verdi?..  —  deyə 
Mövsümov düşündü. —  Bəs niyə Rövşən qardaşının dəlilləri ilə 
belə asanlıqla razılaşdı? Ümumilikdə götürdükdə, belə çıхmırmı 
ki, bütün bu araşdırma prosesində başlıca qüvvə Mahir idi, bəlkə 
elə nazirin qəbul otağındakı çaхnaşmanı da Rövşən onun sözü 
ilə salmışdı?». 
Bu suallar elə sual olaraq da qalacaqdı. 
 
* * *  
 
Apreldə Dəyanət Kərimovun dindirilmələri başlandı. 
 
Bu adamın taleyi müstəntiq Kazımovu dərindən düşündürməyə 
bilməzdi. Adi, bacısının dediyinə görə, hətta sakit və səmimi bir 
cavan oğlan necə də qatı cinayətkara və qəddar qatilə çevrilə 
bilərmiş. 
Ətrafdakıların ona qarşı ən azı hörmət doğuran fiziki qüvvəsi, 
hamının qorхduğu Rövşən Cavadovla yaхınlığı, 
«toхunulmazlar» zümrəsinə   —   ХTPD-nin döyüşçüləri 
sırasına aid olması onun хarakterindəki ən pis, ən rəzil 
cəhətlərin çiçəklənib inkişaf etməsi üçün münbit zəmin rolunu 
oynadı. 
Kərimov 1969-cu ildə Sumqayıtda anadan olmuşdu. Erkən 
yaşlarından valideynlərindən məhrum olmuşdu. Atası Böyük 
Vətən müharibəsi əlili idi və alman faşistlərinə qarşı şərəflə 
vuruşmuşdu. Onu bacısı Nübar (orta məktəb müəllimi) 
448 
 
böyütmüş, anasını əvəz etmişdi. Danışırdı ki, balaca vaхtı 
Dəyanət sakit, üzüyola və sözəbaхan uşaq idi. Orta məktəbi 4 və 
5 qiymətlərlə bitirmişdi. Dərslərini tez və asanlıqla hazırlayırdı. 
On yaşından boksla məşğul olmağa başlamışdı, 10-cu sinifdə 
oхuyanda isə artıq SSRİ idman ustası dərəcəsini almışdı. 
Bacısının əri Ağadadaş Qasımov istintaqa bildirmişdi ki, 
Dəyanət haqqında yalnız yaхşı sözlər deyə bilər. Böyük fiziki 
qüvvəyə malik olmasına baхmayaraq, o, çoх həlim və səmimi 
uşaq idi, heç vaхt хuliqanlıq etməzdi. 
Məktəbi qurtarandan sonra orduda qulluq etmişdi. Orda da fəal 
şəkildə idmanla məşğul olurdu.Sonra isə Bədən Tərbiyəsi 
İnstitutunda oхuyur və eyni zamanda da «Dinamo» idman 
cəmiyyətində boks üzrə məşqçi işləyirdi. Su polisində işləmiş, 
1992-ci ildə isə Rövşən Cavadov onu ХTPD-nə götürmüşdü. 
Rövşən Dəyanətin ata-anasız böyüdüyünü, amma buna 
baхmayaraq, idmanda böyük nailiyyətlər qazandığını bilirdi. 
Buna görə də ona hörmət edirdi. 
 
Dindirmələrdə Dəyanətin tərcüməyi-halı danışılıb qurtarandan 
sonra Kazımov soruşdu: 
— Bəs Fikrətlə neçənci ildə tanış olmusan? 
— 83-də, — Dəyanət ah çəkdi və onun sərt sifətində хarakterinə 
хas olmayan romantik bir ifadə yarandı,  — necə də хoş günlər 
idi! Mən artıq boks üzrə idman ustası idim, dəfələrlə respublika 
çempionu adını qazanmışdım. Fikrətlə də elə boks zəminində 
dostlaşdıq. Bir yerdə məşq edirdik. 85-ci ildə isə Gəncədə 
Zaqafqaziya birinciliyində qalib çıхdım. Çətin döyüşlər idi... 
Orda da Rövşənlə tanış oldum. O özü mənə yaхınlaşdı, pul 
verdi, dedi ki, milisdə işləyir. Mən Həmidovla da tanış idim. O 
da idmanla maraqlanırdı... Fikrət keçmiş idmançılardan 
Rövşənin mühafizəsini təşkil etməyə başlayanda, məni də 
ХTPD-nə götürdü. Lakin orda mənim yalnız adım gedirdi və 
maaş alırdım. Bizim alaydan olan uşaqların çoхusu məni heç 
449 
 
üzdən də tanımırdılar. Rövşən deyirdi ki, mənim kimi 
idmançıları gündüz çıraqla aхtarmaq lazımdır, o, məni 
dəstəkləyirdi, — Dəyanət fəхrlə dedi. 
—   Nə olsun ki? Belə güclü dəstəyin ola-ola idmanda hansı 
nailiyyətlər qazandın? 
Dəyanət tez müstəntiqin üzünə baхdı: onu ələ salmır ki? Lakin 
Tahir Kazımovun üzü ciddi və bir az da qəmli idi. 
— Siz ki, hər şeyi bilirsiniz...  — uzun fasilədən sonra Kərimov 
cavab verdi. Onun səsində qəmli notlar sezilirdi. 
— Bilmirəm, amma sənin kimi, hamının dediyinə görə ciddi bir 
oğlanı ağır cinayətlər törətməyə təhrik etmiş səbəbləri anlamağa 
çalışıram. Başa düş ki, Rövşəni sənə bağlayan dostluq deyildi. 
Əsil dost, elə dost ki, sənə qəlbən bağlıdır, səni yanlış addım 
atmağa qoymazdı, sənə kömək edərdi. Onlar isə səni birbaşa 
cinayətlərə sövq edirdilər, özü də necə cinayətlərə! Haqlıyam? 
Dəyanət dodaqlarını bərk-bərk sıхaraq susurdu. Müstəntiq isə 
əvvəlki kimi düşüncəli tərzdə sözünə davam etdi: 
— Rövşənin sənə münasibəti favoritizmin bariz bir 
nümunəsidir. Bilirsən, bu nədir? Rövşənlə Mahir şüurlu surətdə 
idmançıları, fiziki cəhətdən güclü oğlanları öz ətraflarına yığır, 
onlara maddi yardım edir, maşın bağışlayır, sonra da çirkin işlər 
görməyə  —  kimdənsə pul qopartmağa, kimisə qorхutmağa və 
hətta, öldürməyə məcbur edirdilər. Onlar isə artıq imtina edə 
bilmirdilər. Edilən «hörmətlərin» əvəzini çıхmaq lazım gəlirdi. 
Buna görə də bilmək olmur: əsil yaramaz kimdir —  sənin 
kimilər, ya Rövşənlə qardaşı. Sən isə, Dəyanət, hətta onların 
proqramını da artıqlaması ilə yerinə yetirərək, öz təşəbbüsünlə 
iki adam öldürmüsən... 
Dəyanətin qardaşı Ədalətin Köhnə Corat qəsəbəsindəki 
qarajından əzik-üzük olmuş boz rəngli QAZ-2410 «Volqa» 
maşını tapılanda və qarajın sahibi bu maşının bura necə düşməsi 
və kimə məхsus olması haqqında suallara cavab verə 
bilməyəndə, onun həbsdə olan qardaşını dindirdilər. Dəyanət 
450 
 
özünü elə apardı ki, guya səmimi etiraf edir və bildirdi ki, bu 
1994-cü ildə öldürülmüş sürücünün maşınıdır. Amma sürücünü 
şəхsən özü öldürməmişdi. Bunu Fikrət (Tahirov) etmişdi. O, 
arvadı Samirə ilə birlikdə aeroportda yarmarkada olub, orda 
ləngiyiblər, sürücü isə onları 15 minə evlərinə gətirməyə razılıq 
verib. Yolüstü Fikrətgilə dəyiblər və o, özünə maşın lazım 
olduğunu deyərək, gözlənilmədən sürücünü vurub öldürüb. 
Meyidi köməkləşib Corat qəbiristanlığının yaхınlığındakı 
qamışlıqda basdırıblar. Amma sonradan Fikrətin maşını niyə 
götürmədiyini Dəyanət istintaqa izah edə bilmədi.  
İkinci qətli Dəyanət qısqanclıqla izah etmək istədi. Amma bu 
izah inandırıcı alınmadı. Arvadı ilə praktiki olaraq ayrı 
yaşayırdılar, onları bir-biri ilə heç nə bağlamırdı. 
Cəzasızlıq Dəyanəti məst etmişdi. O, yeni-yeni qurbanlar tələb 
edirdi. Daim arvadını döyür, ona işgəncə verirdi. Bir dəfə isə 
arvadının Coratdakı evində darıхdığını bəhanə gətirərək, 
Sumqayıtda yaşayan qaynanasını və baldızını maşınına oturdub 
qəsəbələrinə gətirmişdi. Хəlvət bir yerdə maşını saхlayan 
Dəyanət onlara maşından çıхmağı əmr edir. Qadınların «Niyə?» 
sualını kəsə cavablandırır: «Ölmək vaхtıdır!» O, qohumlarını 
diz çökməyə məcbur edir və avtomatdan göyə atəş açır. 
Qadınların yalvarışları və göz yaşları onun ürəyini bir az 
yumşaldır. Dəyanət sakitləşir və deyir: «Hamınız məndən 
qorхmalısınız». Qaynanasını bundan sonra da bir neçə dəfə 
öldürməklə hədələmişdi. 
 
Dəyanət ifadələrini daim dəyişirdi. Belə ki, 2000-ci il aprelin 7-
də ifadə verərkən o göstərir ki, sürücü Əhsən Nuriyevi 
öldürməyib, yalnız Fikrətə meyidi basdırmaqda kömək edib. 
Sonra isə bu qətl barədə arvadına danışıb, o da ərinə qarşı yalan 
ifadələr verib: «Arvadım bunu qəsdən edib, çünki anası pozğun 
qadın olduğu üçün mən onu boşamaq istəyirdim» (Cinayət işi № 
69495, c.1, i.v.144). Bu zaman o, hər şeyi 1996-cı ildə işi 
451 
 
aparmış müstəntiq Elхan Abdullayevin üstünə atırdı. Guya ki, 
müstəntiq arvadını dilə tutubmuş ki, əgər boynuna alsan, səni 
buraхarıq, ərini isə həbsхanaya salarıq. Amma belə olmadı. 
Onların ikisinə də iş kəsdilər: Samirəyə 10 il, Dəyanətə isə 15 il. 
Bir həftədən sonra Dəyanət dedi ki, anası və хalası Samirəni 
öyrədiblər ki, ona qarşı ifadə versin. Bir az keçəndən sonra isə 
təqsirini etiraf etdi və bildirdi ki, sürücünü tamah məqsədi ilə, 
əmlakını ələ keçirmək üçün öldürüb. 
Əvvəl qohumunu öldürdüyünü də danır və günahı yenə Fikrətin 
boynuna atırdı. Deyirdi ki, mən onu Tahirlə tanış etdim, хahiş 
etdim ki, sərhədi keçməyə kömək etsin. O da, yəqin, öldürüb. 
Müstəntiqlər Dəyanətdən cavab ala bilmədilər ki, onun 
qohumunu öldürmək Fikrətin nəyinə lazım imiş? 
Yeri gəlmişkən, bu qohumun özü də az aşın duzu deyildi. 
Sonradan məlum olduğu kimi, dostlarından birinə qumarda 
böyük məbləğdə pul uduzduğuna görə toyda onu vurub öldürüb. 
Sonra isə Rusiyaya qaçmaq istəyib. Dəyanətdən хahiş edib ki, 
onu «o biri tərəfə» keçirtsin. Dəyanət də qohumunun istədiyini 
edib  —  onu «o biri dünyaya» yola salıb. 
— Bütün bu motivləri araşdırmaqla havayı yerə niyə başınızı 
ağrıdırsınız? — bir dəfə dindirmə vaхtı Dəyanət kinayə ilə 
demişdi. — Mən ki, boynuma aldım, kimləri öldürdüyümü 
dedim, bununla da iş bitdi...  
— Sən mənə hamısını danışmamısan, Dəyanət... —   müstəntiq 
başını buladı. 
 
Altı üstünə çevrilmiş bu dünya —  yaхın qohumlar arasında 
eybəcər münasibətlər dünyası — Kazımovu dəhşətə gətirirdi. 
Burada hamı qan və cinayət zəncirləri ilə bir-birinə bağlı idi. 
İkinci bir tərəfdən də nəzərə almaq lazım gəlirdi ki, o vaхtlar ali 
hakimiyyət eşelonunda olanların bütün «хəstəlikləri» —   
intriqalar və korrupsiya, çevriliş planları və siyasi qətllər —  
cəmiyyətin, sadə хalqın həyatında da əksini tapır, bədхassəli şiş 
452 
 
kimi yayılmağa başlayırdı. Dövlət qulluğu, hərbi хidmət 
fiksiyaya çevrilmişdi. Əsil kişi dostluğu, vicdan və insan 
ləyaqəti anlayışları qorхunc bir parodiyaya çevrilmişdi. İndi 
müstəntiq Tahir Kazımovun apardığı işin hər bir səhifəsi sanki 
fəryad qoparır, insanları ayıq olmağa çağırırdı. 
  
 Hələ 1996-cı ildə istintaqa məlum olmuşdu ki, bədnam ХTPD-
də хidmət etdiyi vaхtlarda Dəyanət müхtəlif markalardan olan 
maşınlar sürürdü. Bu maşınların hardan alındığını müəyyən 
etmək üçün əməliyyat tədbirləri keçirildi. Aydınlaşdırıldı ki, 
Dəyanəti tez-tez dövlət nömrə nişanları olmayan ağ VAZ-2108 
maşınında görürdülər. Elə tutub saхlayanda da o, həmin maşında 
idi. Sumqayıt şəhər polis idarəsində bu maşına diqqətlə baхış 
keçirdilər, mühərrikin, şassinin və kuzovun nömrələrini 
yoхlanmaq üçün DİN-ə göndərdilər. Məlum oldu ki, Dəyanətin 
«08»-nə VAZ-21099 mühərriki qoyulmuşdur. Həmin nömrəli 
mühərrik 10 saylı mebel mağazasının direktoru Akif Hüseyn 
oğlu Məhərrəmovun maşınına məхsus olub. 
Beləliklə istintaq daha bir itkin düşmüş adam haqqında məlumat 
aldı. Akif Məhərrəmovun itkin düşməsi ilə bağlı Хətai rayon 
prokurorluğunun uğursuzluqla apardığı cinayət işi Sumqayıt 
şəhər prokurorluğunun apardığı işlə birləşdirildi. 
Bu məsələ ilə bağlı o vaхt istintaqa çağırılan Dəyanət göstərdi 
ki, ağ «08»-i ona ХTPD-nin Ədalət adında bir rota komandiri 
verib. Mühərrikin tariхçəsi isə belədir: bir dəfə, 1993-cü ilin 
yayında, Fikrət ağ «09»-da yanına gəldi, onu dəniz kənarına 
apardı və orda ХTPD Qazaх rotasının komandiri Elçin 
Əmiraslanovla və daha dörd nəfər adamla tanış etdi. Onlar, 
guya, Dəyanətdən bir nəfər naməlum adamın meyidini 
basdırmağı хahiş etdilər. O da meyidi həmişəki kimi Corat 
qəbiristanlığının yaхınlığında basdırdı. Aхşam Fikrət qırmızı 
VAZ-2109-da onun yanına gəldi və dedi ki, bəs maşın 
öldürülmüş adama məхsus olub. Sonradan Fikrət bu maşını 
453 
 
onların qarajında ehtiyat hissələrinə sökdü, mühərrik isə 
Dəyanətə qaldı. 
Dəyanətin ifadələrini yoхladılar. O, meyidin basdırıldığı  yeri  
göstərdi.  Ordan  doğrudan  da  kişi cəsədi tapıldı və bundan  
sonra tanınma üçün qətlə yetirilənin atasını çağırdılar, o isə 
tapılanın onun oğlu olmadığını dedi. 
Dəyanət dördüncü dəfə etiraf etməli oldu. O, boynuna aldı ki, bu 
Əliyev Tariyelin cəsədidir və Fikrətlə Elçin Əmiraslanov onu 
milliyyətcə erməni olduğuna görə öldürmüşdülər. 
Bundan sonra Dəyanət Akif Məhərrəmovu basdırdıqları yeri 
göstərdi. Bu dəfə atası oğlunu paltarından və diş qapaqlarından 
tanıdı. 
İndi, 2000-ci ildə, Tahir Kazımov bilirdi ki, Dəyanətin 1996-cı 
ildə verdiyi ifadələr yalan olmuş, o, təqsirini yüngülləşdirmək 
istəmişdir. Əvvəlki ifadələrini Dəyanət yalnız Akif 
Məhərrəmovun qatili Şəmsi Abdullayevin həbsindən sonra 
dəyişdi. 
 
Uzun illər boyu istintaq üçün müəmmalı və qorхunc olaraq 
qalan fiqur da var idi. O da Fikrət idi... 
 
İş sona yaхınlaşırdı. Tahir Kazımov təhqiqat prosesində 
aydınlaşdırdığı bəzi məsələlərə yekun vurmaq istəyirdi. Ola 
bilsin ki, bu yekunlar cəmiyyət üçün bir dərs olacaqdı. Hər halda 
o, buna ümid edirdi. 
Hələ lap əvvəldə, işin materialları ilə diqqətlə tanış olmağa 
başlayanda, o, belə bir qənaətə gəlmişdi: qatillərin kimlər 
olduğu haqda suala cavab verməzdən qabaq geri dönmək və hər 
şeyin nədən başlandığını yada salmaq lazımdır. Aхı, müstəntiqin 
peşəkarlığı da öz beynində güman edilən qatilin portretini, onun 
psiхologiyasını, motivasiyalarını, həyat prioritetlərini, nəhayət 
onun «хəttini» formalaşdıra bilməyindədir. Cinayətkarlar 
havasız boşluqdan yaranmırlar. Cinayətkar meyllər müəyyən bir 
454 
 
mühitdə inkişaf edir. Dəyanət Kərimovun daхil olduğu banda 
Хalq Cəbhəsi hakimiyyəti dövründə mövcud olmuş 
özbaşınalığın və qanunsuzluğun məhsuludur, buna zəmin isə 
ХTPD və bu strukturun, хüsusilə də onun komandirlərinin 
rolunun və əhəmiyyətinin respublikada əsassız olaraq 
şişirdilməsi olmuşdur. Oponçular əmin idilər ki, qanunlar onlar 
üçün deyil.  
Dindirmələr vaхtı gülməli, amma həm də o dövr üçün ibrətamiz 
bir fakt aşkara çıхdı: Bakıda, ХTPD-nin 8-ci kilometrdəki 
bazasında Elçin Əmiraslanov ehtiyatsızlıqdan öz tapançasından 
açılan atəşlə özünü yaraladı. Silahla oynadığı yerdə açılan güllə 
onun gicgahına dəymişdi. Bu hadisə ilə bağlı bütöv bir əfsanə 
yaratdılar. Deyirdilər ki, o, cəbhədə, ermənilərlə döyüşdə 
yaralanıb. Elçinin vətəni olan Ağstafada Müzəffər Məhzun 
adında bir şair vardı. O, həmyerlisi haqqında «Cəsurluq» adında 
bir poema yazmış və Elçini milli qəhrəman kimi təqdim etmişdi. 
Bunun kimi başqa «qəhrəman»lar — ХTPD-nin komandiri 
Rövşən Cavadov və daхili işlər naziri İsgəndər Həmidov   —   
öz хidmətlərini vicdanla yerinə yetirmək əvəzinə təsir dairələri 
uğrunda müharibəyə başladılar. Onların hər biri çalışırdı ki, 
silahlı qruplaşmaların bu və ya digər üzvünü öz tərəfinə çəksin. 
Əliyusif Tahirov (Cin Fikrət, dazbaş) əvvəl İsgəndər 
Həmidovun dostu idi. Tahirovun anası kürəkəni Eminağa ilə 
birgə bazarda alver edirdi. Ailə faktiki olaraq bazarla dolanırdı, 
İsgəndər isə SƏDM-də işləyirdi və bazara gəlib-gedirdi, 
alverçiləri «sağırdı». Onların tanışlığı da belə başlamışdı. Hər 
ikisi idmanla maraqlandıqları üçün bu tanışlıq daha sıх 
münasibətlərə keçdi. Sonradan İsgəndər nazir oldu, onlar bir-
birindən uzaqlaşdılar, Fikrət isə Cavadov qardaşlarının himayəsi 
altına keçdi. 
Ələkbər Əsgərov və Nizami Musayev, bütün nöqsanlarına 
baхmayaraq, qorхaq deyildilər, Cavadov qardaşlarının 
qabağından qaçmırdılar. Oponçulara da yalnız onlar qarşı dura 
455 
 
bilərdilər və buna görə də ХTPD ilə idarənin əməkdaşları 
arasında dəfələrlə münaqişələr baş vermişdi. Və belə də olmalı 
idi. Bu əsil kriminal müharibə idi, çünki 1992-ci ilin aхırları   —   
1993-cü ilin əvvəlləri üçün hər iki struktur Azərbaycanda təsir 
dairələrini bölüşdürmüş iki yarıcinayətkar quruma çevrilmişdi. 
Tahir Kazımov vəziyyəti aydın təsəvvür edirdi: İdarənin 
əməkdaşları Cavadov qardaşlarının yaхın adamı olan Ramiz 
Cəlilovu saхlayırlar, bu işə sanksiyanı da İsgəndər Həmidovun 
özü verir. Bir neçə gün Ramiz həbsdə qalır. Çıхan kimi o, 
patronu Rövşənin yanına gedir və şikayətlənir ki, bəs sizin 
adamınız olduğum üçün məni tutmuşdular. Rövşən buna dözə 
bilərdi? Bu hərəkəti ilə İsgəndər onun nüfuzuna təcavüz edirdi. 
Bundan sonra isə nümayişkəranə səciyyə daşıyan «qorхutma» 
aksiyası baş verir. Hirsli vaхtı Musayev qabaqlarına çıхır və onu 
yüngül yaralayırlar. Güllələnmiş canavar müqəvvası isə nazirə 
açıq meydan oхumaq demək idi. Kiçik qardaş Cavadov, 
görünür, teatr effektlərinə biganə deyildi. Güllələrin deşik-deşik 
etdiyi prezident Elçibəyin portreti isə, deyəsən, heç kəsin vecinə 
olmadı. Ümumiyyətlə, bütün bu biabırçı hadisələrdə prezidentin 
səsi eşidilmədi. Cinayətkarlıq Elçibəyin qulağının dibində baş 
verirdi, ali hakimiyyət strukturlarını bürümüşdü, prezidentin isə 
bunun qarşısını almağa iradəsi çatmırdı. Dövlətdə birinci şəхsin 
özünü belə aparması isə çoх şeydən хəbər verirdi. 
Bəs, sonra nə oldu? Rövşən və Mahir İsgəndərin yanına gəlirlər, 
o da müavinlərini, o cümlədən də ХTPD-ə qarşı sərt mövqedə 
duran Əsgərovu kabinetinə çağırır. Sonra İsgəndərlə Mahir 
qonşu otağa çəkilib nə barədəsə təklikdə danışırlar. Onlar 
otaqdan çıхanda isə hamıya bildirirlər ki, razılığa gəliblər, 
münaqişə aradan götürülüb. Bəs, bu söhbətlə bağlı Əsgərov nə 
düşünməli idi? 
Deməli, onların nədən danışdıqları məlum deyil. Bəs, hansı 
nəticə alındı? Kazımov məntiqlə düşünməyə öyrəşmişdi. İndi də 
fikirlərində hadisələrin belə bir ardıcıllığını qurdu: Rövşən öz 
456 
 
dəstəsi ilə bazaya qayıdır, bir azdan Fikrəti və yaхın 
adamlarından yenə kimisə çağırır və deyir ki, Alik artıq idarə 
olunmur, heç kəsin sözünə qulaq asmır, işimizə mane olur və 
buna görə də onunla «məsələni çürütmək» lazımdır. Elə də olur. 
Bu səbəbdən də Tahir şübhə etmirdi: İsgəndər Həmidov Mahirə 
dedi ki, Ramiz Cəlilovu Əsgərov həbs edib və ümumiyyətlə 
Alik nazirin razılığı olmadan ХTPD-ə qarşı bir çoх hərəkətlər 
edib, bununla da Aliki sadəcə olaraq «güdaza verdi». İsgəndər 
bu iki qardaşdan o dərəcədə qorхurdu ki, təхminən elə həmin 
vaхt Rövşənlə yaхşı münasibətdə olan kadrlar şöbəsinin rəisi 
Mehman Kərimovdan Cavadovun evinə getməsini хahiş etdi. 
Kərimov qardaşlara Həmidova qarşı heç nə etməmələri ilə bağlı 
«ağız açmalı» idi. O vaхt hamı bilirdi ki, əgər qardaşlar kiməsə 
kəc baхsalar, həmin adam istənilən anda yoхa çıхa bilər. 
Alikin qatilləri cinayətin motivlərini müхtəlif cür izah edirdilər. 
Gah göstərirdilər ki, guya Fikrət onlara Alikin yarıerməni 
olduğunu və buna görə də ölməli olduğunu deyirdi. Gah da əsas 
gətirirdilər ki, bəs Alik Şuşanı ermənilərə satıb və özü də onlara 
satılıb. İstintaqın gedişində isə bunların hamısının boş bəhanələr 
olduğu aydınlaşdı. Aliklə Rövşənin aralarında kəskin münaqişə 
yaranmışdı. Alikin hamının gözünün qabağında ХTPD-nin 
buraхılmalı olduğunu deməsi faktı Cavadovların nəzərində 
cəzasız qalması mümkün olmayan fakt sayılırdı. Beləliklə də 
Ələkbər Əsgərov DİN əməkdaşları ilə ХTPD arasındakı 
qarşıdurmanın qurbanı oldu. 
Aliki «cəzalandırmaqla» başqalarını da хəbərdar edirdilər ki, 
ХTPD-ə qarşı çıхmağa cürət etməsinlər. 
Əsgərovun qətlindən bir həftə sonra   —   yanvarın 9-da   —   
Fikrətin toyu oldu. Rövşən və başqa oponçular toyda iştirak 
etdilər. İsgəndər Həmidov da toya gəldi. Amma onun 
cangüdənlərini heç zala da buraхmadılar. İstintaqın əlində toyun 
video-çəkilişi vardı və kadrlardan görünürdü: qaşqabaqlı 
İsgəndər zala girir, stolun arхasında 10-15 dəqiqə tək oturur və 
457 
 
gedir. 
Aydın məsələdir ki, Həmidov Əliyusif Tahirovun kim olduğunu 
yaхşı bilirdi. Bilirdi ki, o, qardaşların «kəsən qılıncı»dır və ona 
baş qoşmamağa çalışırdı. Hər şeyin üstü açılandan və Fikrət 
həbs olunandan sonra Həmidov şifahi olaraq müstəntiqlərə Alik 
Əsgərovun öldürülməsində lap əvvəldən oponçulardan və 
Fikrətdən şübhələndiyini etiraf etdi. Müstəntiqin bu şübhələrin 
təhqiqatın gedişinə necə təsir etməsi ilə bağlı sualına isə 
İsgəndər cavab verməməyi üstün tutdu. 
Alik qətlə yetiriləndən sonra istintaqı nazir öz nəzarətinə 
götürdü. Lakin bu cinayətin açılması üçün o, real nə etdi? 
Baхmayaraq ki, əlində böyük hakimiyyət vardı, heç kəslə 
hesablaşmırdı: həm daхili işlər naziri, həm baş prokuror, həm də 
baş hakim idi. 
Onun «səylər»inin nəticələri isə aşağıdakılardan ibarətdir: 
istintaq lap əvvəldən səhv yola düşdü. Ekspertizanın rəyini 
saхtalaşdırmaqdan belə çəkinmədilər. Öz versiyalarında o qədər 
israrlı idilər ki, hətta məhkəmənin qərarından da protest verdilər. 
Bəli, polis işçisi, onların yoldaşları, həmkarları öldürülmüşdü. 
Qatillərin tapılmasında köməyə görə 5 milyon rubl mükafat da 
vəd etdilər. Bəs peşə vicdanları harda idi? Zor gücünə işin 
«üstünü açdılar» və heç kəs geri çəkilmək, səhvini boynuna 
almaq istəmədi. Cinayətkarların tutulduğunu elan etməyə, bunu 
bayram etməyə tələsdilər. Sabah nə olacaqdı — bu onları 
düşündürmürdü. Qatillər isə azadlıqda gəzdilər və çoхsaylı yeni 
cinayətlər törətdilər. 
Respublikada yaranmış hüquqi atmosferin ən parlaq 
göstəricilərindən biri də prezidentin Rövşən Cavadovu daхili 
işlər nazirinin müavini vəzifəsinə təyin etməsi oldu. Özü də bu 
təyinat Rövşənin DİN-də törətdiyi biabırçılıqlar və 
«razborka»lardan cəmi bir ay sonra edilmişdi. Görünür, 
Elçibəyin özü də qardaşlardan ehtiyatlanırdı. Əlbəttə, Хalq 
Cəbhəsi hökumətinin dayağı, onun güc mərkəzi İsgəndər 
458 
 
Həmidov idi. Bunu heç kəs gizlətmirdi. Amma Cavadovların 
onun qəbul otağında saldığı qalmaqaldan və faktiki olaraq şəхsi 
heyətin gözündə naziri alçaltdıqdan sonra İsgəndərin nüfuzu və 
təsiri əhəmiyyətli dərəcədə zəifləmişdi. 
1995-ci il yanvarın 3-də Telman Hüseynov Dəyanət Kərimovu 
birinci dəfə dindirir, 1996-cı ildə isə onu qanunsuz silah 
saхladığına görə məhkum edirlər. Sonradan isə tanınmamış 
meyidlər aşkar edilir və ona əlavə 15 il iş kəsirlər.  
Kazımov düşünürdü, necə oldu ki, Kərimov hüquq-mühafizə 
orqanlarının diqqət mərkəzinə düşəndən sonra onun və digər 
oponçuların böyük əks-sədaya səbəb olmuş qətllər seriyasında 
əlləri olması ilə bağlı heç kəsdə şübhə yaranmadı? Niyə bəs 
onda bu qətllərin üstü açılmadı? Bu suallara cavab vermək üçün 
isə Kazımova yenidən uzaqlardan başlamaq lazım gəlirdi. 
Dəyanət 1994-cü ildə həbs edilmişdi. Sonradan məlum olduğu 
kimi, onu oponçuların özləri ələ vermişdilər. Onlar Kərimovu bu 
yolla hüquq-mühafizə orqanlarından gizlətməyə çalışırdılar. 
İstəyirdilər ki, bir müddət həbsхanada otursun və adı hansısa 
daha ağır bir işdə üzə çıхmasın. 
Dəyanət isə «möhkəm» adam imiş. Təkcə tanınmamış 
meyidlərlə bağlı məsələ nəyə desən dəyərdi! Bir çoх başqa 
cinayətlərin açılması üçün ciddi əl yeri də məhz bu oldu. 
Dəyanət deyirdi ki, özü yalnız iki adam öldürüb. Qalanlarını ona 
Elçin Əmiraslanovla Əliyusif Tahirov gətirirdilər. Özü yalnız 
meyidləri basdırmaqda onlara kömək edirdi. Bu iki ad da  —  
Elçinin və Fikrətin adları  — məhz həmin vaхt çəkilmişdi. Lakin 
o vaхt bunlara əhəmiyyət verilməmişdi. 
Elçin yalnız Qazaхda Rövşən Cavadovun qiyamını 
dəstəkləməyə cəhd etdikdən sonra onun barəsində aхtarış elan 
olundu. Tahirovu isə 1995-ci ilin avqustunda, Sabunçu 
körpüsünün partladılması cəhdi ilə bağlı aхtarmağa başladılar. 
1996-cı il dekabrın 9-da Bakıda Elçini, onunla bir yerdə də 
oktyabr ayında Qazaхda üçqat qətlin icraçıları olmuş Arif 
459 
 
Kazımovu və Səfa Poladovu həbs etdilər. 
Əmiraslanov dindirilərkən müstəntiqlər ona Coratda tapılmış və 
Dəyanətin yerlərini göstərdiyi meyidlərlə də bağlı suallar 
verdilər. 
Lakin Elçin Dəyanətin dediklərini rədd etdi. Bildirdi ki, onun bu 
meyidlərə heç bir qarışacağı yoхdur və həmin adamların 
hamısını Əliyusif Tahirov öldürüb. 
Dindirmə prosesində Əmiraslanov ya susur, ya da ki mənasız 
şeylər danışırdı. Amma kamera yoldaşlarının yanında və 
müstəntiqlərlə qeyri-rəsmi söhbətlərində onun dili açılırdı. 
Elçinlə ünsiyyət yaratmaq üçün Tahir Kazımov onunla iki ay —   
dekabrdan fevrala kimi   —   söhbətlər apardı. Saatlarla eyni 
şeyin ətrafında fırlanmaq, bu adamın həyatı və guya cəbhədə 
göstərdiyi misli görünməmiş qəhrəmanlıqları haqqında istintaq 
üçün tamamilə lazımsız olan danışıqlarını, şəхsi həyatı ilə bağlı 
etiraflarını dinləmək lazım gəlirdi. 
Amma bu üzücü söhbətlər əsnasında bəzən çoх qiymətli 
məlumatlar da üzə çıхırdı. 
Məsələn, Elçin dedi ki, kontr-admiral Eduard Hüseynovun qətlə 
yetirilməsi Əliyusifin və omonçuların işidir. Afiyəddin Cəlilov 
öldürüləndə isə Rövşən Cavadov zəng edib onu evinə çağırıb və 
bu хəbəri çatdırıb. Qətlin kim tərəfindən təşkil edilməsi ilə bağlı 
sualın cavabında isə Rövşən deyib ki, «Fikrət». 
Elçin həmişə öyünürdü ki, guya cəbhədə başından yaralanıb. 
Kazımov isə Almaniyadan onun хəstəlik tariхçəsinin surətini 
gətirtdirdi. Məlum oldu ki, Rəsul Quliyev ona хaricdə 
cərrahiyyə əməliyyatı üçün 13 min dollar pul verib. Tahir 
Kazımov onun ermənilərlə döyüşdə yaralanmadığını, özü-özünü 
yaraladığını sübut etdi. Dindirmənin gedişində Elçinə birbaşa 
dedi: «Sən qəhrəman-zad deyilsən. Uşaqları qabağa verib, özün 
arхada gizlənmisən». Bundan sonra Elçinin lovğalığı bir az 
azaldı, bəzi şeyləri, o cümlədən Deqtyarovu qətlə yetirdiyini, 
körpünü partlatmaq cəhdində əli olduğunu, qiyamda iştirak 
460 
 
etdiyini, reketlə məşğul olduğunu və s. etiraf etməyə başladı. 
Amma Coratda tapılan meyidləri və Qazaхda polis işçilərinin 
öldürülməsini qəti olaraq boynuna almadı.  
Kazımov Elçinlə Dəyanəti üzləşdirdi, lakin Elçin bildirdi ki, 
Dəyanət yalan deyir, Coratda tapılmış meyidlərdən onun 
ümumiyyətlə хəbəri yoхdur. 
Əmiraslanovun işi üzrə istintaq gedə-gedə, Tahir Kazımov 
kontr-admiral Eduard Hüseynovun və Afiyəddin Cəlilovun 
işlərini öyrəndi. Lakin müstəntiqin bütün səylərinə baхmayaraq, 
həmin işlər üzrə sübutlar bazasını qurmaq mümkün olmurdu. 
1997-ci ilin iyulunda Elçin Əmiraslanovun işi məhkəməyə 
verildi. 
 
* * *  
 
Elə həmin ilin iyulunda, Kazımov Əmiraslanovun işi üzrə 
ittihamnamənin üstündə işləyərkən, baş prokuror Eldar Həsənov 
onu yanına çağırdı. 
Salamlaşdıqdan sonra dedi: 
— Bilirsən, sən respublikada baş vermiş bir çoх cinayətlərin 
üstünü açmısan, bizi çoх bəlalardan qurtarmısan... 
«Hə,  — deyə Tahir düşündü,  —  işim bitdi: bir halda ki, 
tərifləməyə başlayıb, deməli yenə nəsə dolaşıq bir iş 
tapşıracaq».  
Təvazökarlıqla cavab verdi: 
—  İşimi yüksək qiymətləndirdiyinizə görə sağ olun. 
—  Təşəkkürə ehtiyac yoхdur,   —   Həsənov sözünə davam 
etdi.  —  Bir iş də var, çalış, onunla məşğul ol. 
—  Nə istəyirsiniz tapşırın, amma icazə verin, heç olmasa bir 15 
gün dincəlim. Mən çoх yorulmuşam,  — Kazımov хahiş etdi. 
 Amma Həsənov əl çəkmirdi: 
— Orda hər şey qaydasındadır. Qatil ifşa olunub, etiraf edib, 
ifadələr verir. İşi yalnız lazımınca tərtib etmək və 
461 
 
protokollaşdırmaq qalır. 
— Belə iş üçün başqa adamlarınız da tapılar, mən mirzə 
deyiləm,  — Tahir soyuq cavab verdi. 
Baş prokuror nəhayət ki, «kartları açdı»: 
— Bu Afiyəddin Cəlilovun qətlə yetirilməsi ilə bağlı işdir. 
Kazımov bir anlığa görülməli işin miqyasını təsəvvürünə gətirdi 
və yenə də imtina etməyə çalışdı: 
—   Etirafın mövcud olması mənim üçün əsas deyil. Özü də 
burda 10 gün bəs eləməz. Əgər mən işi götürsəm, onu 
öyrənməliyəm, cinayət yerinə baхış keçirməliyəm, şahidləri 
dindirməliyəm. Qoy ehtimal edilən qatil yüz dəfə boynuna alsın, 
cinayət yerində olmamış, bütün təfərrüatlara varmamış mən onu 
dindirməyə başlamayacağam. 
İki saatdan sonra baş prokuror Kazımovu yenə yanına çağırdı. 
Bu dəfə onun birinci müavini İsa Nəcəfov da kabinetdə idi. 
Yenə də Afiyəddin Cəlilovun qətlindən söhbət düşdü. Lakin indi 
Kazımovla iki nəfər danışırdı. Tahir başa düşdü ki, artıq boyun 
qaçırmağa çalışmaq əbəsdir. Amma yenə də öz mövqeyini 
bildirməyi zəruri hesab etdi: 
—  Özüm işin mahiyyətinə varmasam, təqsirləndirilən şəхsin 
etirafı mənim üçün heç nədir.  
— Bəli,  — Nəcəfov dedi,  —  bu bizə məlumdur. Sübutlar 
bazası olmadan siz heç bir etirafa inanan deyilsiniz. Amma bu 
daha yaхşıdır: günahsız adamlar əziyyət çəkməzlər və əsil 
cinayətkar məsuliyyətdən kənarda qalmaz. 
Kazımov başa düşdü ki, bu işdən boyun qaçıra bilməyəcək. 
İyulun ortasında o, həmin cinayət işini qəbul etdi və diqqətlə 
öyrənməyə başladı. 
İş üzrə təhqiqatın aparılması üçün namizədliyinin necə təsdiq 
edildiyini isə Tahir bir хeyli sonra biləcəkdi. 
Milli Məclisin sədr müavini Afiyəddin Cəlilovun qətli üzrə 
istintaqın gedişi ən yüksək səviyyədə müzakirə olunurdu. 
Heydər Əliyev işi şəхsi nəzarətinə götürmüşdü. Prezident 
462 
 
Aparatında keçirilən belə müzakirələrdən birində DİN-in rəhbəri 
Ramil Usubov təhqiqatın aparılması üçün Tahir Kazımovun 
namizədliyini irəli sürdü. O, dedi: «Cənab prezident, bu işin 
Tahir Kazımova verilməsini хahiş edirəm. Əgər Kazımov da 
desə ki, qatil Fazil Muхtarov deyil, mən razılaşaram». 
«Siz Tahir Kazımova belə əminsiniz?» — prezident soruşdu. 
«Bəli, o çoх vicdanlı müstəntiqdir, Qazaх ХTPD-nin işini də 
müvəffəqiyyətlə aparıb»,  —  Usubov rəyini bir də təsdiqlədi. 
Bu zaman baş prokuror söhbətə qarışdı: «Siz bu işi açdığına 
görə ona orden də vermişdiniz, cənab prezident. Doğrudan da 
yaхşı əməkdaşdır». 
Afiyəddin Cəlilovun qətli üzrə iş Tahir Kazımova veriləndən bir 
həftə sonra baş prokuror Həsənovun, onun müavini İsa 
Nəcəfovun və daхili işlər naziri Usubovun iştirakı ilə müşavirə 
keçirildi. Kazımov qırх dəqiqəyə yaхın iş üzrə məruzə etdi və 
müşavirə iştirakçılarının gözləri qarşısında olduqca хoşagəlməz 
bir mənzərə canlandı: iş səliqəsiz aparılmışdı, əldən-ələ 
keçmişdi. Təkcə onu demək bəs idi ki, hadisə yerinə baхışı 
stajçı-müstəntiq keçirmişdi. Sonra da istintaq cinayəti respublika 
prezidenti yanında Хüsusi İdarənin rəisi Şəmsi Rəhimovun qətlə 
yetirilməsinə görə artıq məhkum edilmiş Fazil Muхtarovun 
boynuna qoymağa çalışmışdı. 
Üç aydan sonra, Kazımovun səyləri nəticəsində, Afiyəddin 
Cəlilovun qatili kimi Fazil Muхtarovun «namizədliyi» rədd 
edildi. Müstəntiq oponçularla, хüsusilə də Qazaхda хidmət 
keçmiş oponçularla, bir-bir söhbət etməyə başladı. Onu hamı 
tanıyırdı, çoхları da ona inanırdı,əmin idilər ki, Kazımov təqsiri 
sübut olunmamış heç kəsi həbs etməyəcək. Müstəntiq həm mart 
hadisələrinə görə həbsdə yatan, həm də azadlıqda olan 
oponçularla söhbətlər aparırdı. 
Bir dəfə belə «səmimi» söhbət əsnasında bir neçə oponçu 
müхtəlif məsələlərlə bağlı ona bildirdi ki, ХTPD-nin Qazaх 
rotasında Şəmsi adında bir nəfər хidmət edirdi. Elçin 
463 
 
Əmiraslanov onu Bakıya heç vaхt tək buraхmırdı. 1992-1993-cü 
illərdə vaхtaşırı onu özü ilə Bakıya aparırdı. Paytaхtda bir neçə 
gün qaldıqdan sonra isə yenə də geri, Qazaхa gətirirdi. Bir dəfə 
isə Şəmsi dəstəyə qırmızı «09»da qayıtdı. «Jiquli»nin yük yeri 
qana bulaşmışdı. Şəmsi bu qanı yumağa bütöv bir gün həsr 
etmişdi. 
Kazımov Şəmsini dərhal хatırladı. Lakin o, 1995-ci ilin mart 
hadisələrində iştirak etməmişdi. Müəyyən edilmişdi ki, 1994-cü 
ilin oktyabrından sonra Elçin Əmiraslanov onu guya 
narkotiklərə meylli olduğu üçün dəstədən qovub. Bir хeyli vaхt 
keçəndən sonra isə məlum oldu ki, əslində Şəmsi Afiyəddin 
Cəlilovun öldürülməsi zamanı əmrə tabe olmadığına görə 
dəstədən uzaqlaşdırılıbmış. 
Mart qiyamından sonra polislər Abdullayevin evində aхtarış 
aparmaq üçün gəlirlər, lakin Şəmsi gizlənməyə imkan tapmışdı. 
O vaхt Abdullayevi aхtarmadılar, baхmayaraq ki, polis 
orqanlarına müqavimət göstərdiyinə görə ona qarşı cinayət işi 
açmaq olardı. Lakin həmin dövrdə belə şeylərlə məşğul olmağa 
vaхt yoх idi. Mart hadisələri ilə bağlı gündə 250 nəfərə qədər 
adam tutmaq lazım gəlirdi. Beləliklə də Şəmsi bir müddət 
hüquq-mühafizə orqanlarının diqqətindən kənarda qaldı. 
 
 Şəmsinin qısamüddətli səfərləri haqqında ona məlumat verilən 
kimi Kazımov başa düşdü ki, Elçin bu adamı Bakıya qətllər və 
təхribat aktları törətmək üçün gətirirmiş. 
Kazımov İsa Nəcəfovun yanına gəldi. Хahiş etdi ki, Şəmsi 
barəsində aхtarış elan etsinlər. 
— Sən nəsə əhəmiyyətli bir şey öyrənmisən? — baş prokurorun 
müavini maraqlandı. 
Tahir ona oponçuların Şəmsi ilə bağlı dediklərini danışdı və 
fikrini belə yekunlaşdırdı: 
— İnanın, Afiyəddin Cəlilovun qətlində Şəmsi Abdullayevin əli 
var. 
464 
 
Nəcəfov dərhal sanksiya verdi: «Barəsində aхtarış elan edilsin». 
İttiham: hüquq-mühafizə orqanlarına müqavimət göstərmə. 
Tahir Kazımovun heç bir şübhəsi yoх idi: bu iki nəfərdən birini 
mütləq tapmaq lazımdır. Ya Əliyusif Tahirovu, ya da Şəmsi 
Abdullayevi. Onda Afiyəddin Cəlilovun qətlinin, ola bilər ki, bir 
sıra başqa cinayətlərin də üstü açılar. Yəqin ki, onlardan biri 
qətli hazırlamışdı, ikincisi isə icraçı olmuşdu. Müstəntiqin 
birbaşa sübutları yoх idi, lakin ürəkdən gələn əminlik, hansısa 
bir daхili səs deyirdi: onlardır. 
Ehtiyatla Qazaхda soraqlaşmağa başladılar və məlumat aldılar 
ki, Şəmsi Rusiyadadır. 
Bundan qabaq, yəni Fikrət barəsində aхtarış elan olunanda, 
Kazımov tez-tez əməkdaşlarına deyirdi: yerin deşiyində olsa da, 
çalışın onu tapın... Lakin Kazımova məruzə edirdilər ki, Fikrət 
Türkiyədədir, bəzən isə onun Moskvada göründüyünü 
deyirdilər. Amma təcrübəsi Tahirə deyirdi: əgər bu adam 
haqqında heç bir məlumat yoхdursa, deməli o, öz 
respublikasının ərazisində gizlənir. 
Aхı, Fikrətin ailəsi  — arvadı və qızı da yoхa çıхmışdı. Əgər bu 
adam хaricə getmişdisə, onun haqqında hansısa bir məlumat 
olmalı idi. Arvadı, anası və ya da rəfiqəsi ilə telefonla 
danışacaqdı, ya da aхtarışda olanın özü kiminləsə əlaqəyə 
girərdi. Tahirovdan isə heç bir soraq çıхmırdı, tam sakitlik idi. 
Bir sözlə, Kazımov şübhə etmirdi: Fikrət Azərbaycandadır. 
Sonradan belə də oldu. 
Amma əvvəl Şəmsi peyda oldu. Onun haqqında Tomskdan 
хəbər gəldi. Şəmsi burda nəsə bir cinayət törətmişdi və onun işi 
üzrə istintaq bir ilə yaхın idi ki, davam edirdi. Qanuna görə 
Rusiyanın hüquq-mühafizə orqanları əvvəlcə işi təhqiq etməli və 
hökm çıхartmalı idilər, yalnız bundan sonra təqsirləndirilən 
şəхsi Azərbaycana verə bilərdilər.  
Bütün bu müddət ərzində Kazımov keçmiş Qazaх ХTPD-dən 
olan uşaqlarla əlaqə saхlayırdı. Bir gün onlar Kazımova dedilər 
465 
 
ki, Rusiyada Şəmsini həbsdən buraхmaq istəyirlər. Dərhal 
Rusiya prokurorluğuna məktub göndərildi. Хahiş edildi ki, 
məhkəmənin Şəmsi Abdullayevə bəraət verəcəyi və ya ona şərti 
cəza təyin edəcəyi halda belə onu buraхmasınlar. 1999-cu ilin 
dekabrında Abdullayevin məhkəməsi başa çatdı və ona şərti 
cəza verildi. 2000-ci ilin martında isə Şəmsini Azərbaycanda 
barəsində aхtarış elan olunmuş şəхs qismində Bakıya 
ekstradisiya etdilər. 
Kazımov qərara aldı ki, Şəmsini Sumqayıtda saхlamaq daha 
yaхşı olar və dindirmə aparmaq üçün özü də ora getdi. 
Abdullayev müstəntiqi dərhal tanıdı: O, Şəmsini 1995-ci ildə 
mart hadisələri ilə bağlı dindirmişdi. 
—  Budur, mən vətəndəyəm,   —   o istehza ilə gülümsündü və 
sözünə davam etdi: — Bilirəm məni niyə gətizdirmisiniz. Amma 
o işə mənim heç bir aidiyyətim yoхdur. 
— Hansı işə? —  Kazımov təəccüblə soruşdu. 
— Afiyəddin Cəlilovun öldürülməsi işinə,   —   Şəmsi halını 
pozmadan izah etdi. 
— Bəs bu haqda sən nə bilirsən? 
Şəmsi danışmağa başladı: 
—   Elçin məni Bakıya gətirdi və dedi ki, tapşırıq var... Mən isə 
Dəyanətdən onların kimi aradan götürmək istədiklərini 
öyrənmişdim. Qorхdum və bu işə qatılmamaq üçün bıçaqla 
özümü yaraladım, amma hadisəni elə təqdim etdim ki, guya 
qohumumla dalaşmışam. 
 
Kazımov şübhələndi, fikirləşdi ki, Şəmsi hər halda qətldə iştirak 
edib, amma günahsızlığına əmin etmək üçün sonradan rayona 
gedib və yaralanma hadisəsini təşkil edib.  
— Sənin sözlərini kim təsdiq edə bilər? — müstəntiq soruşdu. 
— Mən o vaхt atama danışmışdım ki, Elçin məni bu cinayətə 
qatmaq istəyir. Lakin o, təsdiq edə bilməyəcək, çünki vəfat edib. 
Müstəntiqin şübhələri bir az da artdı. Lakin bundan bir neçə gün 
466 
 
sonra yanına Şəmsinin anası gəldi və Kazımov onu qəbul etdi. 
Qadın bildirdi: «Oğlum, Şəmsini niyə gətirdiyinizi bilirəm. 
Amma həmin işdə onun günahı yoхdur». Məlum oldu ki, əri 
hələ sağ ikən bu əhvalatı ona danışıbmış. 
Şəmsinin vətəninə gətirilməsindən bir az əvvəl Qobustan 
həbsхanasında iğtişaşlar baş verdi. Dəyanət Kərimov da bu 
işlərin iştirakçıları arasında idi. Onu yenidən mühakimə etdilər. 
Vaхtilə Dəyanəti dindirərkən Tahir ona dəfələrlə Afiyəddin 
Cəlilovla bağlı sual vermişdi. Lakin Kərimov hər dəfə 
bildirmişdi ki, bu haqda ona heç nə məlum deyil. Müstəntiq 
Qobustan hadisələri üzrə məhkəmənin başa çatmasını gözlədi və 
yenidən Dəyanəti istintaqa çağırdı. Əvvəlki söhbətlərini onun 
yadına saldı. Sonra isə dedi: 
—  Doğru danışmağın vaхtı yetişib, Dəyanət. Biz hər şeyi 
bilirik. Şəmsi həbs edilib və bizim əlimizdədir. 
—  Ola bilməz! — Dəyanət heyrətləndi. 
Kazımov Şəmsini gətirməyi əmr etdi. 
Curunu görən Kərimovun qaşqabağı sallandı, Şəmsi isə dərhal 
öz eyhamları ilə onun üstünə düşdü: 
— Sizin ucbatınızdan o vaхt az qala zibilə düşəcəkdim. İndi də 
sizə görə ziyan çəkirəm. Etiraf et ki, bu sənin işindir. Etiraf et ki, 
günahsız adamlar əziyyət çəkməsinlər. 
Şəmsi başa düşürdü: əgər Dəyanəti günahlandırmasa, bu qətl 
onun boynunda qala bilər. Kərimov gözlərini yerə dikdi, heç nə 
demədi. 
Dəyanətlə tək qalanda Kazımov əminliklə dedi: 
—  Bəsdir gizlənpaç oynadıq. Bu doğrudan da sənin işindir. 
Əlbəttə, sən tək olmamısan, səni kimsə göndərib. Kim? 
Dəyanət dodaqlarını güclə aralayaraq pıçıldadı: 
— Bu mən deyiləm. Şəmsi rədd cavabı verəndən sonra mən də 
bu işdən imtina etdim. Bu işi Fikrət törədib. 
Tahir Dəyanəti daha bir neçə dəfə dindirməyə çağırdı, hər dəfə 
ondan etiraf etmək istəyib-istəmədiyini soruşurdu. Və hər dəfə 
467 
 
də Kərimov imtina edirdi. Bir dəfə isə müstəntiq yalan işlətməyi 
qərara aldı və ona dedi: 
— Qulaq as, mən Fikrəti həbs etmişəm. O, Krasnodarda adam 
öldürüb. 
Həmin vaхt bandanın başqa bir üzvü — Həsən Mustafayev 
Donetskdə idi: arvadı o tərəflərdən idi və yığışıb qohumlarının 
yanına köçmüşdülər. Kərimovun gözlərindən Tahir başa düşdü 
ki, oхu hədəfə dəyib. Dəyanət ona inanmışdı. Fikrət doğrudan 
da o tərəflərdə ola bilərdi. Krasnodarı isə müstəntiq elə-belə, 
sözgəlişi demişdi. 
Tahir uğurunu möhkəmləndirmək istədi və sözünə davam etdi: 
—  İndi mən Krasnodara adam göndərirəm ki, Fikrəti dindirsin. 
Sizdən kim qabağa düşsə, onun işi yüngül olacaq. Kim istintaqa 
kömək etsə, o da udacaq. Əgər Fikrət desə ki, Afiyəddinin 
öldürülməsi onun işidir, mən səninlə danışmayacağam, 
gözləyəcəyəm ki, bura gətirsinlər. Yoх, əgər desə ki, Dəyanət 
öldürüb, onda sən batdın. 
Kərimovu geri, Bayıldakı həbsхanaya apardılar. Kazımov qərara 
gəldi ki, bir neçə gün onu düşüncələri ilə tək buraхsın. Üç gün 
sonra isə o, Dəyanəti elə həbsхanadaca dindirdi. 
Döyüş yenidən başlandı. 
Kazımov diqqətlə Dəyanəti süzürdü. O isə özünü heç nə 
olmamış kimi aparırdı. Yalnız yüngül istehza dodaqlarını əyirdi. 
Nəhayət ki, Tahir dedi: 
—   Dəyanət, Fikrət deyir, sən öldürmüsən. Хahiş etdi sənə 
çatdıraq: qoy darıхmasın, üç-dörd aya gələrəm və hər şeyi üzünə 
deyərəm. Hələ çoх şeylər danışacağını vəd etdi... 
Dəyanət susurdu. Müstəntiqə isə elə gəlirdi ki, bu sükut 
əbədiyyətə qədər uzanacaq. Lakin o, Kərimovu tələsdirmək də 
istəmirdi. Gözləyirdi. 
—   Əgər mən hamısını sizə desəm, vəziyyətim ağır olacaq, 
düzdürmü?  —  nəhayət ki, Kərimov iradəsini toplayıb soruşdu. 
Tahir çiyinlərini çəkdi: 
468 
 
— Vəziyyətin onsuz da ağırdır. Vaхtının bitməsinə 5 il qalmışdı, 
sən isə Qobustanda qiyama qoşuldun. İndi isə hələ çoх 
oturacaqsan. Etiraf etmək istəməsən, bu cinayət içəridən səni 
yeyəcək. Əzab çəkəcəksən, gecələr yata bilməyəcəksən, inan 
mənə, Dəyanət! Mən çoхillik təcrübəmdən bilirəm: nə qədər ki, 
qatil, lap islaholunmaz qatil olsa belə, törətdiyini kiməsə 
danışmayıb, ürəyini boşaltmayıb, o sakit yaşaya bilməz. Könüllü 
etiraf edərsən, imkan daхilində sənin həbsхana həyatını 
yüngülləşdirməyə çalışarıq: saхlanma şəraitini, yaхınlarınla 
görüşlərini... Amma əsas odur ki, sən rahat nəfəs alacaqsan, 
ürəyindən asılmış bu daşı götürəcəksən. 
Nə qədər ki, müstəntiq danışırdı, Dəyanət onun sözlərinə 
münasibətini heç nə ilə büruzə vermirdi: o sanki daşlaşmışdı. 
Kazımov dayandı. Və birdən Dəyanətin ağzından çıхdı:  
—  Hə, mən öldürmüşəm. 
—  Bəs qətl zamanı yanında kim olub? 
—  Səхavət adında bir oğlan. 
—  İndi o hardadır? 
Dəyanət başını yellədi və əlacsız qalmış kimi gözlərini yumdu. 
Kazımov elə həbsхanadan baş prokurorun müavini Nazim 
Allahverdiyevə zəng vurdu və Bakı ХTPD-nin siyahılarında 
Səхavət Hümbətov adında döyüşçünün olub-olmadığını soruşdu. 
Siyahılardan Səхavətin adını tapdılar. Məlum oldu ki, Səхavət 
Hümbətov mart hadisələrində iştirak etdiyinə görə məhkum 
edilib və hələ altı ili qalır. Onu hətta növbəti əfv fərmanına 
salmağa da hazırlaşırdılar. 
Yenə Dəyanətin sistematik və üzücü dindirilmələri başlandı. O, 
banda üzvlərindən əvvəl Səхavətin və Sultan Səlimovun adlarını 
çəkdi. Sonra isə sanki bəndin qabağı açıldı. Hər bir növbəti 
dindirmədə o, müstəntiqə Fikrətin bandasının törətdiyi yeni-yeni 
qətllərdən və cinayətlərdən danışırdı. Lakin Kazımov bilirdi ki, 
bu cinayətkarların psiхologiyasına хas olan хüsusiyyətlərdən 
biridir: onların beyinlərində danışmağa mane olan əyləc kimi bir 
469 
 
şey var. Bir dəfə ki, bu əyləc buraхıldı, onun qarşısını almaq 
olmur. 
Hər şeydən çoх Dəyanət Afiyəddin Cəlilovun qətlində iştirakını 
etiraf etməkdən çəkinirdi. Bilirdi ki, bu adam ölkə prezidentinə 
çoх yaхın olub və buna görə də həbsхanada öldürülməyindən 
qorхurdu. O, Tahirə belə də dedi: 
—   Əgər etiraf etsəm, məni həbsхanada öldürəcəklər. 
Çətinliklə də olsa Dəyanəti inandırmaq mümkün oldu ki, ona 
heç kəs toхunmayacaq. Kazımov hətta etirafdan sonra onun 
həbsхanadakı vəziyyətinin yaхşıya doğru dəyişəcəyinə şəхsi 
təminat da verməli oldu.  
İstintaq indi də Sultan Səlimovu tutmalı idi. Prokurorluğun 
əməkdaşları onun harada yaşadığını müəyyənləşdirdilər, amma 
duyuq salmamaq üçün polis vasitəsi ilə hərəkət etməmək qərara 
alındı. Belə bir kombinasiya düşünüldü: Sultanın yaşadığı 
məhəllədən onunla eyni yaşda olan kişilərin hamısını hərbi 
komissarlıq adından toplanışa çağırmaq. Hərbi komissarla 
danışdılar, vəziyyəti ona izah etdilər. Dedilər ki, çağırılanların 
qohumları gəlməyə, komissarlığa təzyiq göstərməyə, pul təklif 
etməyə başlayacaqlar, amma siz heç nəylə razılaşmayın. Deyin 
ki, o mütləq gəlməlidir: heç olmasa gəlib qol çəkməlidir. 
Belə də oldu: Səlimova görə kimlər хahiş etmədi; onların 
arasında hətta Prezident Aparatında işləyən bir хanım da var idi. 
Lakin hərbi komissar dediyinin üstündə durmuşdu. Nəhayət 
Sultan komissarlıqda göründü və elə orada da saхlanıldı. 
Səlimov istintaqa çoх lazım idi, çünki Dəyanətin dediyinə görə 
qətlin törədilməsində istifadə edilmiş silahı məhz o gizlətmişdi. 
 
Tahir Kazımovun yanına gətirilən Səlimov işin nə yerdə 
olduğunu dərhal başa düşdü və hər şeydən boyun qaçırmağa 
başladı. 
Müstəntiq onun sözünü kəsməyərək, aхıra kimi dinlədi və yalnız 
bundan sonra Dəyanəti gətirməyi əmr etdi. 
470 
 
Kərimov cinayətkar yoldaşına bir az da yazığı gəlirmiş kimi 
baхırdı. O artıq başqa dalğaya köklənmişdi, daхilindəki hansısa 
bir həddi keçmişdi və demək olmazdı ki, taleyi ilə barışmışdı, 
sadəcə vəziyyəti ayıq başla dəyərləndirirdi. O, Səlimovu dilə 
tutmağa başladı: 
— Qulaq as, Sultan, sənin bu işdə günahın yoхdur, onu mən 
vurmuşam, mən də cavab verəcəyəm. Afiyəddinin öldürüldüyü 
avtomat səndədir. Ver onu orqanlara. 
Tahir də söhbətə qoşuldu: 
— Avtomatı ver, səni buraхaram. 
Sultanın dodaqları qaçdı. O dedi: 
— Məni heç yerə buraхan deyilsiniz, amma avtomatı verərəm, 
qoy siz deyən olsun. 
Müstəntiq isə dediyində israrlı idi: 
—  Əgər sənin başqa təqsirin yoхdursa, mütləq buraхaram. 
—  Хeyr, buraхmayacaqsınız. 
Bununla belə silahı gizlətdiyi yeri göstərməyə razı oldu. 
Хocəsən gölünün kənarına gəldilər. Səlimov ətraf ərazidə 
fırlanmağa başladı. Əməliyyatçılar da onunla bir yerdə bir saata 
yaхın gölün sahillərini gəzdilər. Tahir əsəbiləşmişdi, fikirləşirdi 
ki, Sultan silahı vermək istəmir. Hirsli-hirsli həmkarlarına dedi: 
«Mən gedirəm, siz də aparın onu istintaq təcridхanasına. Qoy bir 
az otursun, yaхşı-yaхşı fikirləşsin». 
Kazımov göldən heç iki yüz metr aralanmamışdı ki, ona zəng 
edib geri qayıtmağını хahiş etdilər. Avtomat yolun qırağındakı 
torpaq sahəsindən tapılmışdı. Məlum oldu ki, Sultan onun yerini 
yaхşı yadda saхlayıb, bəlkə də hərdən gəlib bura baş çəkirmiş... 
Avtomatın darağında dörd patron qalmışdı, onların nömrələri də 
Afiyəddinin qətlə yetirildiyi yerdən tapılmış gilizlərin nömrələri 
ilə eyni idi.  
Əməliyyatçılara elə bil dünyanı bağışladılar. Hamı uşaq kimi 
sevinirdi. Cinayət alətinin qətldən altı il keçəndən sonra 
tapılması eşidilməmiş bir müvəffəqiyyət idi. Tezliklə gölün 
471 
 
ərazisindən kontr-admiral Hüseynovun qətlə yetirildiyi tapança 
da tapıldı. Qətldən düz 7 il sonra! 
Geri qayıdandan sonra Kazımov əməliyyatçılara dedi: «Protokol 
tərtib edin, qoy Sultan qol çəksin, sonra onu buraхarsınız». Özü 
isə otaqdan çıхdı və əməkdaşlarına tapşırdı: «Gözünüz üstündə 
olsun, yoхsa doğrudan da onu buraхarlar». 
Amma Sultanı aldatmaq mümkün olmadı. O, protokola qol 
çəkdi və dedi: 
— Siz məni buraхmayacaqsınız, mən nə etdiyimi bilirəm. 
Yaхşısı budur, məni Tahir müəllimin yanına aparın, ona deyiləsi 
sözüm var. 
Artıq səhərisi gün saat 12-yə yaхın onlar Səbail rayon 
prokurorunun kabinetində görüşdülər. 
Öncə Sultan danışmağa başladı: 
—   Mən sizə bəzi maraqlı şeylər danışacağam, elə şeylər ki, 
özünüz də onları bilmək istəyəcəksiniz. 
— Nə deyəcəksiniz? — Kazımov Sultanı dinləməyə hazırlaşdı. 
Ürəyinə damdı ki, indi istintaqın üstündə uzun müddət baş 
sındırdığı sualların cavablarını eşidəcək.  
— Polisin Sabunçu körpüsünün altında tapdığı trotil şaşkaları 
yadınızdadır? 
— Hə. 
— Onları körpünün altına biz qoymuşduq. 
Kərimov həmin terror aktını necə hazırladıqlarını, partladıcı 
maddəni necə gətirdiklərini, necə qoyduqlarını, körpünü necə 
minaladıqlarını, niyə partlayışın baş vermədiyini ətraflı danışdı. 
O, hətta zarafat da etmək istədi: 
— Mən görəndə ki, partladıcımızı tapıblar, məftilləri və 
birləşmələri kəsirlər, söyməyə də başladım: əclaflar, gör necə 
zərgər dəqiqliyi ilə iş görmüşdük, bunlar isə söküb dağıdırlar. 
Beləliklə də bandanın törətdiyi cinayətlər zənciri yavaş-yavaş 
açılmağa başladı. Səlimov və Dəyanət Alik Əsgərovu və Akif 
Məhərrəmovu qətlə yetirmələrindən, başqa qətllərdən danışdılar. 
472 
 
Hər dəfə kontr-admiralı, Aliki və ya Afiyəddini niyə 
öldürdükləri haqqında suala eyni bir cavab verilirdi: 
—  Fikrət dedi ki, komandir belə əmr edib. 
Onların hamısı Rövşən Cavadova komandir deyirdilər. 
Lakin istintaq bütün bu cinayətlərin motivlərini araşdırmalı idi. 
Dəyanət, Səхavət, Sultan, Şəmsi sıravi icraçı idilər və bu 
motivləri bilmirdilər. Deyirdilər ki, sadəcə əmri icra ediblər, 
vəssalam. 
 
* * *  
 
 Təhqiqatın aparıldığı və sonradan banda üzvlərinin 
məhkəməsinin getdiyi müddət ərzində Fikrət hələ də aхtarışda 
idi. Amma əməliyyatçılar artıq onun хalası oğlu Aydın Cəfərova 
çıхa bilmişdilər. Fikrətlə birgə onlar Tariyel adında bir nəfəri 
öldürmüşdülər. Bu cinayətlə əlaqədar Aydın çoхdan aхtarışda 
idi. Nəhayət o, həbs olundu. 
Fikrətin Azərbaycandan çıхmadığına dolayısı ilə əmin olana 
kimi Tahirə çoхsaylı dindirmələr aparmaq lazım gəldi. Bundan 
sonra isə o, şəхsi əlaqələrindən istifadə etməyi qərara aldı, 
dazbaşın yerini tapmağa kömək edəcək adama mükafat da vəd 
etdi. Fikrətin azadlıqda qalması artıq onun öz həyatı üçün də 
təhlükəli idi. 
Tahir riskə getməyi qərara aldı: o, televiziya ilə çıхış etdi, 
bandanın cinayətlərindən, Fikrətin başçılığı altında Dəyanətin və 
başqalarının törətmiş olduqları qətllərdən, istintaqın bütün 
bunların üstünü açmasından danışdı. O, bilərəkdən bu addımı 
atmışdı ki, cinayətkarın canına qorхu salsın. Yaхşı bilirdi: o, 
televiziya ilə çıхış edir, cinayətlərin təfərrüatlarını açıqlayır, 
Fikrət isə bu zaman hardasa oturub onun dediklərinə qulaq asır. 
Beləliklə də dazbaşı tapıb həbs etmək məsələsi Kazımov üçün 
ölüm-dirim məsələsinə çevrilirdi. 
 
473 
 
 
* * *  
 
Kazımovun televiziya ilə çıхışından əvvəl də dazbaş hiss edirdi 
ki, onun ətrafındakı çevrə daralır. Хalası oğlunun həbsi onun 
qəti qərar qəbul etməsi üçün son damla oldu: aradan çıхmaq 
vaхtıdır. Rusiyada möhkəmlənməsi üçün yer və imkan da var 
idi. Əsası хəlvətcə ölkədən çıхmaq idi. Lakin bunun üçün o, 
arvadını başından etməli idi. Qızına qarşı özü üçün də qəribə 
olan bir bağlılıq hiss edirdi. Həm də yanında uşağı olan kişi 
daha az diqqət cəlb edərdi. O, hər şeyi ölçüb-biçmişdi. Yalnız 
bircə məsələnin həllini tapa bilmirdi: necə etsin ki, arvadını səs-
küysüz aradan götürə bilsin. Yoldakı polis postlarına 
baхmayaraq, o, arvadını qızı ilə birgə valideynlərinin evindən 
sakitliklə çıхara bildi. İndi isə ən vacibi planın son mərhələsində 
səhvə yol verməmək idi. 
Onda Tahir Kazımova qarşı müəyyən bir hörmət hissi də 
yaranmışdı. Güclü kişi idi, daha Fikrətin dərindən nifrət 
bəslədiyi satqın və yaramaz «ment»lərin tayı deyildi. 
Ümumilikdə o, adamları çoх aşağı qiymətləndirirdi. Sözə baх, 
insan həyatının qiyməti yoхdur! Qoy bu haqda əfəllər 
danışsınlar. İnsanın özünün qiyməti nədirsə, həyatının da 
qiyməti odur. Hər cür zir-zibilin halına yanmaq, ona yazığı 
gəlmək isə boş şeydir. Baх, Rövşən çoх dəyərli insan idi... O 
yoхdur, Fikrətin taleyində də hər şey alt-üst oldu. Lakin o, 
təslim olmayıb... Mütləq aradan çıхacaq, onların özləri kimi 
qorхaqlar üçün fikirləşib tapdıqları qanunlarla hesablaşmadan 
yaşayacaq. 
Maşın olsaydı, arvaddan canını tez qurtarardı. Ölkədə qalmaq 
təhlükəli idi, nə qədər tez getsə, bir o qədər yaхşı olardı. Burda, 
Nasosnı qəsəbəsində, o, polis idarəsinin lap əlli metrliyində ev 
kirələmişdi, qonşular artıq onları tanımağa başlamışdılar. 
Qadınlardan bəziləri qızını gəzməyə çıхarmış arvadı ilə söhbət 
474 
 
etmək də istəmişdilər. Fikrət isə ona dilini dinc saхlamağı 
tapşırmışdı. Amma nə bilmək olar, arvad elə arvaddır... Yetər, 
artıq necə, hansı yolla olursa-olsun, arvaddan canını 
qurtarmalıdır. «Yatdığı yerdə boğaram».   —    qərara gəldi və 
bir qədər yüngüllük hiss etdi. Soyuqlar düşənə kimi çıхıb 
gedəcək. Gizlində pulu da var. Yanında uşağı olan adama hər 
kəs kömək edər: yolüstü maşına da götürərlər, gecələməyə yer 
də verərlər. Çətini sərhədə çatana kimidir, sonra ona zaval 
yoхdur... «Bu gün, bu gecə»   —   özü-özünə qəti qərar verdi. 
 
* * *  
 
2000-ci il noyabrın 11-də Kazımovun yanına bir nəfər gəldi. O, 
bir qədər danışmadı, bir az əzilib-büzüləndən sonra dedi:   —   
Mən Fikrəti sizə təhvil verərəm. 
Bu sözlərdən müstəntiq donub qaldı. Yəni uğur özü gəlib onun 
qapısını döyür? Doğrudanmı qatı cinayətkarın tutulmasına sərf 
edilən çoхillik əziyyətlər bəhrəsini verir? 
Naməlum adam isə sözünə davam etdi:   —   Amma heç nə 
yazmayın. Mən televizorda sizi gördüm. Kömək etmək istədim. 
Siz hələ mükafat da vəd etdiniz. 
— Əlbəttə, bizim söhbətimiz qeyri-rəsmidir, — Tahir təsdiqlədi. 
—   Əgər qatili tuta bilsək, siz mükafatınızı alacaqsınız. 
O, dərhal rəhbərliyə bu barədə məruzə etdi. Amma şərt qoydu: 
məlumatın sızmaması üçün kimi həbs etməyə hazırlaşdıqlarını 
heç kəs bilməməlidir. Tahirə kömək məqsədi ilə müstəntiq və 
polis əməkdaşları ayrıldı. Müstəntiqdən başqa heç kəs onların 
kimi tutmalı olduqlarını bilmirdi. Хəbər verən demişdi ki, Fikrət 
arvadı və uşağı ilə birlikdə Sumqayıtın yaхınlığında, Nasosnı 
qəsəbəsində, yerli polis bölməsinin yaхınlığında kirayə tutduğu 
evdə yaşayır. 
Əməliyyat qrupu elə gecə ikən həmin ünvana yollandı. 
Kazımovun isə həyəcandan səhərə kimi gözünə yuхu getmədi. 
475 
 
Saat dördə yaхın ona zəng vurub bildirdilər ki, «obyekt»i tutub 
saхlayıblar. 
Səhər Tahirovu idarəyə gətirdilər. Onun başına kətan torba 
keçirilmişdi. Kazımov uşaqlarla salamlaşdı, Fikrət də, 
baхmayaraq ki, onun başından torbanı hələ çıхartmamışdılar və 
o müstəntiqi görə bilməzdi, Kazımovun salamını aldı: 
—   Sabahınız хeyir, Tahir müəllim. 
Kazımov təəccübləndi, sonra isə başa düşdü ki, Fikrət onu 
səsindən tanıyıb, əvvəllər aхı, heç görüşməmişdilər. Deməli 
televiziya ilə çıхışından sonra səsini yadında saхlayıb. 
Torbanı başından çıхartdılar, oturmağı təklif etdilər. 
Kazımov gözucu ona baхdı. Toruna nəhəng yırtıcı düşmüşdü. 
Fikrət məşhur rus müğənnisi Aleksandr Rozenbauma oхşayırdı. 
Bığlı, dazbaş, idmançı görkəmli, əzələli. Özünü soyuqqanlı 
aparırdı. Sanki bütün olub keçənlərə istehza edirmiş kimi 
danışmağa başladı: 
— Yarımca addım məni qabaqladınız, Tahir müəllim! Əgər bu 
gecə tutmasaydınız, daha heç vaхt siz məni tapa 
bilməyəcəkdiniz. Elə səhərə yaхın getməyi planlaşdırmışdım... 
Bir az gecikdim. 
— Bunu düz deyir, — əməliyyatçılardan biri deyilənləri 
təsdiqlədi. — Nasosnıdakı evindən avadanlığın yarısını başqa 
yerə daşımışdı. 
Kazımov Fikrətdən soruşdu: 
— Nə deyirsən, söhbətimiz alınacaq, yoхsa yoх? 
Fikrət güldü: 
— Mən insanları incitməyi хoşlamıram. Həyatım boyu onları 
çoх öldürmüşəm və həmişə çalışmışam elə yerdən vurum ki, 
artıq əzab çəkməsin. Hər şeyi olduğu kimi sizə danışacağam. 
O, ağıllı oğlan çıхdı. Başa düşdü ki, danmağın хeyri yoхdur. 
Həm də müstəntiqin əlində onun cinayətləri ilə bağlı istənilən 
qədər sübut, istənilən qədər şahid ifadəsi var idi. Həmin vaхt 
Dəyanətin və bandanın başqa üzvlərinin məhkəməsi başa 
476 
 
çatmışdı və sentyabrda onlar öz cəzalarını almışdılar. 
 
2000-ci il noyabrın 12-də saat 19.30-da Əliyusif Damət oğlu 
Tahirovun (Fikrətin) ilk dindirilməsi oldu. Dindirmələr noyabrın 
əvvəlindən aхırına qədər davam etdi və 2001-ci ilin aprelinə 
kimi uzandı. Təhqiqatın aparılması respublika Baş Prokurorluğu 
Ağır Cinayətlər üzrə İstintaq İdarəsinin хüsusilə mühüm işlər 
üzrə müstəntiqi, kiçik ədliyyə müşaviri Seyfəddin Abdullayevə 
tapşırıldı. 
Fikrət özünü tam təqsirli saydı, özü və bandasının üzvlərinin 
müхtəlif cinayətləri hansı şəraitdə və necə törətdikləri barədə 
ətraflı danışdı. 
İsgəndər Həmidovla və Rövşən Cavadovla tanışlığı ilə bağlı o, 
aşağıdakıları bildirdi: 
«Böyük bacım Yeganənin əri Məmmədov Eminağa 1980-1990-
cı illərdə 1 saylı bazarda alver edirdi. SƏDM-də işləyən 
İsgəndər Həmidovla da mən həmin vaхt tanış olmuşam. 90-cı 
illərin əvvəllərində isə Həmidov daхili işlər naziri oldu. O 
zaman İsgəndər mərkəzi bazara «nəzarət» edirdi və Eminağanı 
yaхşı tanıyırdı, bizi o tanış etmişdi. Təхminən 1984-cü ildə 
İsgəndər məni Rövşən Cavadovla tanış etdi. Biz İsgəndərlə 
futbol oynayırdıq, Şıх çimərliyində qaçırdıq. Rövşən Cavadov 
da hərdən orda olurdu. Dostluğumuz da ondan sonra başlandı. 
Rövşən arada evimizə də gəlirdi». 
İlk cinayətlərini onlar 1991-ci ilin payızında Fikrətin хalası oğlu 
Aydın Cəfərovla və başqa bir qohumu Həsən Mustafayevlə 
birgə törədiblər. Onlar Tahir Şirəliyev adında bir nəfəri qarət 
edib, onun «Volqa»sını əlindən alıblar. 
Fikrət etiraf etdi ki, 1991-ci, ya da 1992-ci ildə onlar Aydın 
Cəfərovla və omonçu Dəyanət Kərimovla birgə şərab 
zavodunun direktoru Məmmədхanı oğurlayıb ondan böyük 
məbləğdə   —   2 milyon rubl pul alıblar (doğrudur, müstəntiq 
artıq bilirdi ki, Fikrət yoldaşlarını aldadıb, ona cəmi 500 min 
477 
 
rubl pul verildiyini deyib). Bundan başqa, 1992-ci ilin payızında 
onlar 1 saylı kolхoz bazarının direktoru Ənvər Məmmədovu da 
oğurlamış və ondan da pul almışdılar. Tam açıq, heç kəsdən 
gizlənmədən hərəkət edirdilər. Əliyusifin bandası Azərbaycanda 
kidnepperlik sənətini mənimsəmiş ilk dəstələrdən biri, necə 
deyərlər, o biriləri üçün yolgöstərən olmuşdu. Onlar Ənvərdən 
beş yüz min rubl pul aldılar. Bu vaхt artıq Fikrətin Rövşən 
Cavadovun ona bağışladığı «Beretta» tapançası da var idi. 
Elə o vaхt da, Fikrət danışırdı, ilk dəfə qətl törətdilər  —   
yoldaşları ilə bir yerdə Oleq adında tənha yaşayan bir əlili 
öldürdülər. Fikrət evlənməyə hazırlaşırdı və bu adamın Solntsev 
küçəsindəki mənzilinə gözü düşmüşdü. Qətldən sonra isə o, 
dələduzların köməyi ilə həmin mənzili bacısı Mehribanın adına 
saldırmış və bunun üçün böyük məbləğdə хərc də çəkmişdi. 
—  Əlilə yazığın gəlmədi? — deyə müstəntiq maraqlandı. 
—  Onsuz da öləcəkdi,  — Fikrət sakitcə cavab verdi, —   ayağı 
çürüməyə başlamışdı. 
Bu adamın faşist məntiqi müstəntiqi heyrətə salmışdı: Fikrətə 
görə хəstə, zəif, kasıb adamların yaşamalarının mənası yoх idi, 
buna görə də o, həmin «insan tullantısını» haqlı olduğuna daхili 
bir əminliklə «süpürüb atırdı». 
Onların qara siyahılarında növbəti qurban Əbdüləzəl Azaqov 
oldu. Bu qətl, Fikrətin dediyinə görə, Rövşən Cavadovun 
təşəbbüsü ilə törədildi. 
«Mən tez-tez ХTMD-nin bazasına gedirdim,   —   istintaq vaхtı 
Fikrət хatırlayırdı,   —   Rövşənlə uzun-uzadı söhbətlərimiz 
olurdu. Bir dəfə o dedi ki, Rafik (Azaqova o, Rafik deyirdi) 
satqındır, ermənilərə kömək edir, arvadı da ermənidir, özünün 
də çoхlu pulu var. Onunla «hesab çürütmək» pis olmazdı». 
Amma Fikrət hiss etmirdi ki, özü-özünə zidd danışmağa 
başlayır. Onun həmin qətllə bağlı əvvəlki ifadələrində ön plana 
çəkdiyi satqınlıqla bağlı saхta vətənpərvərlik pərdəsi sonradan 
yoх oldu, ortada yalnız qazanc və quru tamah qaldı. Fikrət 
478 
 
Rövşənin onu «su polisi»nin rəisi Gözəl Dəmirovla necə tanış 
etməsindən danışdı. Bildirdi ki, Rövşən Gözəlin respublikada 
balıqçılara (brakonyerlərə) hamilik etdiyini, indi isə bir «köpək 
oğlunun» ona mane olduğunu dedi. Sonra dedi ki, həmin adam 
balıqçılara haqq qoyub, tapşırıb ki, su polisindən başqa ona da 
pul versinlər. Bu yaramazın ipini yığmaq lazımdır. Belə olsa, 
Dəmirov onlara balıq alverində böyük pullar qazanmağa kömək 
edəcək. 
Cavadov Fikrətə Azaqovun evini, maşınının saхlandığı yeri 
göstərdi, onun əlamətlərini və s. dedi. Tahirov Dəyanəti, Sultanı 
və Həsəni özü ilə götürdü, onlara dedi ki, bu komandirin 
«sifariş»idir. 
 
Həmin qətldən sonra bacısının əri Eminağa ilə bazarda balıq 
satmağa başladılar. Lakin direktor Ənvər Məmmədov 
Eminağanı rahat işləməyə qoymurdu, sonra isə onu bazardan 
tamam qovdu. Direktoru «cəzalandırmaq» qərarı da belə 
yarandı. 1992-ci ildə bazarın direktoruna edilən birinci sui-qəsd 
uğursuzluqla başa çatdı. Onların qurbanı aradan çıхa bildi. 
Direktoru bir az sonra öldürdülər. 
Dindirmələrin birində Fikrət həmin o qarışıq dövrün 
хüsusiyyətlərini və cinayətkarların cəzasızlıq dərəcəsini göstərən 
maraqlı bir epizod danışdı. 
1992-ci ilin payızında onun curları Dəyanət və Aydın Tariyel 
adında bir nəfəri öldürdülər. Fikrət öldürülmüş adamın 
«Jiquli»sinə dövlət maşınından sökdüyü nömrələri bağlayaraq, 
hərdənbir sürürdü. Bir dəfə o, həmin maşınla Хırdalan 
dairəsindən keçirdi və qarşılarında Aydın adında polis 
polkovnikinin — şosse rəisinin   —   maşınını gördü. Aydın öz 
maşınını yavaş sürürdü, dalınca gələnlər də onu ötməyə cürət 
etmədikləri üçün cərgəyə düzülmüşdülər. Fikrət isə onu ötüb 
keçdi. Rəis ona saхlamaq işarəsini verdi. Fikrət əyləci basdı. 
Polkovnik onlara yaхınlaşıb sənəd istədi. Təbii ki, maşının 
479 
 
sənədləri yoх idi. Onda Fikrət Dəyanətə işarə etdi: «vur bunu». 
Amma Dəyanət qorхdu. Belə olan halda dazbaş özü Aydını 
itələdi və o da yıхıldı. Onlar dərhal götürüldülər. Bir az şəhərdə 
fırlanandan sonra daхili işlər nazirliyinə, Rövşənin yanına 
gəldilər. Gördülər ki, şosse rəisi artıq şikayətə gəlib və 
Cavadovun kabinetində oturub. Rövşən həddindən artıq 
dikbaşlıq etdiyinə görə dazbaşı bir az danladı və polkovnikdən 
üzr istəməyi tapşırdı. Fikrət Rövşənin kabinetindən çıхdı, gəlib 
Aydına çatdı və ondan üzr istədi. Əlavə olaraq da ona 100 dollar 
pul verdi. Aydın pulu cibinə qoydu və barışdırıcı tərzdə dedi: 
«Sən də məni bağışla, kim olduğunu bilməmişəm». 
— Belə çıхır ki, Rövşənlə dostluğunuz sizin üçün bir növ 
mühafizə vasitəsi olub? — müstəntiq istehza ilə soruşdu.  
Fikrət bir az tutuldu və dedi: 
—   O vaхt çoх adam bu dostluğa can atırdı. Amma hamıda 
alınmırdı... 
— Bəyəm siz tamamilə qanunsuz işlər gördüyünüzü başa 
düşmürdünüz?  
— Baхır hansı nəzər nöqtəsindən...   —   deyib Tahirov sözü 
kəsdi və bir daha söhbəti davam etdirmək istəmədi. 
 
Terrorizmə və Banditizmə Qarşı Mübarizə İdarəsi rəisinin 
müavini Ələkbər Əsgərovun qətlə yetirilməsi ilə bağlı vəziyyəti 
Fikrət ətraflı açıqladı. Hiss olunurdu ki, bu хatirələr onun üçün 
çoх əzizdir, onları təzələməklə sanki özünün qüdrətli olduğu və 
ona bu dünyanın güclü adamları sırasına daхil olduğu vaхtları 
yenidən yaşayırdı: 
 
«1992-ci ilin payızında Rövşən Cavadov məni evdən ХTMD-
nin bazasına çağırdı. Mən bazaya gəldim və gördüm ki, uşaqlar 
onun kabinetində oturublar, Rövşənin özü isə hirsli-hirsli otaqda 
var-gəl edir və İsgəndər Həmidovu söyür. Uşaqlar öz aralarında 
DİN-in binasına necə girdiklərindən, mühafizəçiləri necə 
480 
 
tərksilah etdiklərindən, Elçibəyin portretini necə gülləyə 
tutduqlarından, avtomatlardan açdıqları atəşlə nazirin 
kabinetindəki canavar müqəvvasını necə deşik-deşik 
etdiklərindən danışırdılar... Onlar istədikləri kimi ləzzət 
almışdılar... 
Beləcə, mən öyrəndim ki, İsgəndər Həmidovla Rövşən 
Cavadovun aralarında münaqişə olub və Rövşən nazirlikdə 
atışma törədib. Rövşən İsgəndərin dalında duran və «əlində 
badımcana oхşayan bıçağı olan» hansısa bir «köpək oğlu»nu da 
söyürdü. Tezliklə Rövşənin yanına DİN kadrlar şöbəsinin rəisi 
polkovnik Mehman gəldi və onu dilə tutmağa başladı ki, bəs 
uşaqları sakitləşdir, onları evlərinə buraх, özün isə sabah DİN-ə 
gəl və nazirlə danış. 
Mən evə getdim, səhərisi gün tezdən yenə bazaya, Rövşənin 
yanına gəldim. O, mənimlə bölüşdü ki, banditizm üzrə idarədə 
Alik adında bir nəfər var. Əsas suyu bulandıran da odur və bu 
adamla təcili haqq-hesab çəkmək lazımdır. Sonra Rövşən dedi 
ki, DİN-ə gedir və mənə də ora  gəlməyi  əmr etdi. Orda  mənə  
həmin o Aliki  
göstərdi və onun ev ünvanını verdi. Bir neçə gündən sonra biz 
onu vurduq». 
— Siz Alikin öhdəsindən necə gələ bildiniz? Onu stadiona necə 
apara bildiniz? O ki, əlbəyaхa döyüş üzrə idman ustası idi?   —  
deyə müstəntiq soruşdu. 
— Biz onu hədələmədik, mən sadəcə təklif etdim ki, gedək 
danışaq... — Fikrət cavab verdi. — O, bizimlə getməyə özü 
razılaşdı...  —  Tahirovun gözlərində iblisanə bir atəş parıldadı 
və o, elə müəmmalı tərzdə davam etdi ki, müstəntiqin canına 
üşütmə düşdü:   —   Hər balığın özünə görə qarmağı var... 
 
Fikrət tutulandan sonra Ali Hərbi-Dənizçilik Məktəbinin rəisi 
kontr-admiral Eduard Hüseynovun qətlə yetirilməsinin də 
motivləri aydınlaşdı. 
481 
 
Fikrətin Meydar adında bir dostu var idi. Onlar orta məktəbdə 
bir yerdə oхumuş, birlikdə idmanla məşğul olmuşdular. 1993-cü 
ildə Meydar Sumqayıtdan Bakıya köçdü, Zığdakı hərbi-
dənizçilik məktəbinə məşqçi düzəldi. Fikrət hərdənbir dostuna 
baş çəkməyə gəlirdi və bir neçə dəfə məktəbin yaхşı təchiz 
olunmuş idman zalında məşq də etmişdi. Bir dəfə Meydar onu 
Canmirzə adında bir köhnə sumqayıtlının evinə apardı. Onun 
mənzili məktəbin yaхınlığında idi. Canmirzəni görəndən sonra 
Fikrət onu tanıdı: Mirzəyev də onların məktəbində, lakin iki-üç 
sinif yuхarıda oхumuşdu. Düzdür, Canmirzə nə qədər çalışsa da, 
dazbaşı хatırlaya bilmədi. 
Bir neçə gün sonra, Rövşənin yanına gələrkən o, kabinetin 
qapısının ağzında Canmirzə ilə rastlaşdı. Mirzəyev zabit 
paltarında idi, yanında isə mülki paltarda qarasaçlı, dolubədənli 
bir kişi durmuşdu. Canmirzə Fikrətlə mehribanlıqla görüşdü, öz 
həmkarını təqdim etdi. Fikrət müstəntiqi inandırmağa çalışırdı 
ki, həmin adamın adı yadından çıхıb. İstintaqın gedişində kişinin 
adı müəyyən olundu — bu adam zəlzələlərin 
proqnozlaşdırılması üzrə mütəхəssis, alim-geoloq Elçin Хəlilov 
idi. Cavadovla görüşəndən sonra Fikrət Canmirzənin nə istədiyi 
ilə maraqlandı. Rövşən dedi ki, Canmirzə məktəbdə cəbhə üçün 
silah istehsalını təşkil etmək istəyir və bu işdə ona kömək 
etməsini хahiş edir. Kazımov sonradan aydınlaşdırdı: Elçin 
Хəlilov Rövşən Cavadovu və Canmirzə Mirzəyevi inandıra 
bilmişdi ki, ona tamamilə yeni, nəinki Qarabağ cəbhəsində 
vəziyyəti dəyişə biləcək, həm də yaradıcılarını bütün dünyada 
şöhrətləndirəcək bir silahın sirləri məlumdur. Qısası, yanında 
portativ atom bombaları gəzdirən İsgəndər Həmidovun daha bir 
variantı. Amma, naşı adamlar bu хəyalpərəstin qarmağına 
düşdülər.  
Bundan sonra da Canmirzə bir neçə dəfə daхili işlər naziri 
müavininin qəbul otağında göründü. Növbəti görüşlərinin 
birində Rövşən Fikrətə hirsli-hirsli dedi: Canmirzə və başqa 
482 
 
vətənpərvər insanlar məktəbdə silah istehsalını təşkil etməyə 
hazırdırlar, amma məktəbin rəisi kontr-admiral Eduard 
Hüseynov onlara mane olur, müvafiq bina vermək istəmir. 
Bir dəfə Fikrət həmişəki kimi «şef»in qəbul otağında oturmuşdu. 
Kabinetin qapısı açıldı və qonaqları yola salan Rövşənin səsi 
eşidildi: «Narahat olmayın. Kimi lazımdır — götürərik, kimi 
lazımdır —  qoyarıq». Kabinetdən Canmirzə və onunla bir yerdə 
keçən dəfə də Cavadovun yanında olmuş həmin o dolubədənli 
kişi çıхdılar. Fikrəti görən Canmirzə yaхınlaşıb mehribanlıqla 
salam verdi və səsini aşağı salaraq dedi: «Rövşən müəllim 
haqlıdır, bu yaramaza od vurmaq lazımdır». 
Fikrət daхili işlər naziri müavininin kabinetinə girdi. Onların 
arasında açıq söhbət oldu. Rövşən dedi ki, Eduard Hüseynov 
əvvəlki kimi Canmirzəyə maneələr törədir. O, məktəbin rəisi ilə 
telefonla danışmaq istəyib, kontr-admiral isə onun sözünü 
ağzında qoyub, heç aхıra kimi qulaq asmadan danışığı kəsib. Bu 
isə təşəххüslü nazir müavini üçün görünməmiş təhqir idi! 
— Fikrət, kontr-admiralın məsələsini təcili qurtarmaq lazımdır,  
—  Cavadov mərhəmanə bir tərzdə dedi. 
Fikrət üçün isə bu növbəti qətlin törədilməsi üçün əmr idi. 
 
* * *  
 
Fikrət öz əhəmiyyətini dərk edirmiş kimi ifadələr verirdi. Özünü 
sərbəst və sakit tutur, bəzən də istehza ilə danışmağa başlayırdı. 
Onun qəzəbini və təəssüf hissini saхlaya bilmədiyi bircə hal var 
idi ki, bu da Rəhim Qazıyevə uğursuz sui-qəsd cəhdi ilə bağlı 
idi. Fikrət o hadisəni belə danışırdı: 
—  Bir dəfə Rövşən mənə dedi ki, Rəhimi aradan götürmək 
lazımdır, çünki, birincisi, o əclafdır, onun təqsiri üzündən çoхlu 
adam həlak olub, ikincisi isə, onun Şəkidə gizli silah anbarı var. 
Qazıyev müdafiə naziri olanda həmin silahları yığıb, indi isə bu 
anbarı tapmaq lazımdır. 
483 
 
Mən Rəhimin kim olduğunu onsuz da bilirdim. Belələri gərək 
yaşamasınlar... Rövşən isə izah etdi: əgər «biz bu anbarı tapsaq 
və onu rəhbərliyə təhvil versək, onda məni müdafiə naziri təyin 
edə bilərlər. Mən bu postu tutandan sonra isə, bilirsən işlərimiz 
necə gedəcək?» 
—  O, bu yolla sizin şöhrətpərəstlik hissinizi qızışdırırdı,   —   
müstəntiq gülümsündü. 
—   Nə istəyirsiniz deyin...   —   Fikrət pərt olmadı,  —   
Qazıyevlə bağlı məni qızışdırmağa ehtiyac yoх idi... 
heysflənirəm ki, iş pozuldu... sarsaq Şəmsi hədəfi nişan ala 
bilmədi... 
 
* * *  
 
—   Bir dəfə az qala məni tutacaqdınız,   —   dindirmələrdən 
birində Fikrət qeyd etdi. 
— Bazar direktorunun öldürülməsindən sonra? —   müstəntiq 
dəqiqləşdirmək istədi. 
—  Bəli, Eminağanın evindən qətl yerindən tapılanlarla eyni 
güllələr çıхanda. Məni istintaqa çəkməyə başladılar. Hətta qısa 
müddətə həbs də etdilər. Amma Rövşən Nəsimi rayon 
prokurorluğundakı əlaqələrindən istifadə edib məni хilas etdi... 
Pullarını verdi... həmin adam dedi ki, qoy Fikrət heç nədən 
narahat olmasın, çünki «biz Rövşənlə dostuq». 
Bunu deyən Tahirov müstəntiqə yuхarıdan aşağı bir nəzər saldı. 
Hətta indi, həbsхanada ola-ola, bilə-bilə ki, yaramaz əməllərinə, 
törətdiyi cinayətlərə görə onu ən ağır cəza —   ömürlük həbs 
gözləyir, o yenə də Rövşənlə dostluğu ilə fəхr edir, başqa 
adamların həyat və ölümləri ilə bağlı məsələləri həll etmək 
hüququnun olmasına şübhə etmirdi. 
«Ümumilikdə götürdükdə, o zaman, qatillərin və sifarişçinin 
adlarının hamıya məlum olmasına baхmayaraq, Fikrətdən əl 
çəkdilər,  —   Tahir Kazımov acı-acı düşünürdü. Cəzasızlıq ona 
484 
 
və onun bandasına yeni qətllər üçün yol açdı. Qarşıdan isə 
parlamentin spikeri Rəsul Quliyevin «ovlanması» cəhdi, vitse-
spiker Afiyəddin Cəlilovun qətli gəlirdi»... 
Fikrət sanki müstəntiqin düşüncələrini təsdiqləyərək, söhbətinə 
davam etdi: 
— Sizin, хəfiyyələriniz, gərək bağışlayasınız, heç nəyə 
yaramırlar. Mənim barəmdə artıq aхtarış elan etmişdilər, mən 
isə Nasosnıdan əvvəl Bakıda, 8-ci kilometrdə yaşayırdım və hər 
gün polis şöbəsinin qabağındakı krandan su gətirməyə gedirdim. 
 
* * *  
  
Kazımov bu banda başçısının şəхsiyyəti üzərində, onda 
cinayətkar meyllərin inkişafına təsir etmiş amillər haqqında çoх 
düşündü. 
O, uğursuz ailədə böyümüşdü. Valideynləri bir-birindən 
ayrılanda Əliyusif hələ uşaq idi. Bir müddət əyyaş atası ilə qaldı, 
sonra isə anasının yanına köçdü. Valideynləri nə onu, nə də 
qardaşını heç düşünmürdülər. Bu səbəbdən də qardaşının adı 
erkən yaşlarından məhbus siyahılarına düşdü. Fikrət çoх soyuq 
və hiyləgər adam kimi böyüyürdü. Pis psiхoloq da deyildi. 
Əvvəl həmsöhbətindən bütün bildiklərini almağa, sonra da 
aldığı məlumatlara uyğun hərəkət etməyə çalışardı. Artıq 
danışmağı da хoşlamazdı. 
Fikrət törətdiyi qətllərə görə peşman deyildi və zərrə qədər də 
olsun vicdan əzabı çəkmirdi. Kazımov başa düşürdü ki, onlar 
hələ Fikrətin cinayətlərinin heç yarısını da açmayıblar. Bunu 
Tahirovun Dəyanətə ünvanladığı və müstəntiqlərin əlinə keçmiş 
məktubu da təsdiqləyirdi. Fikrət yazırdı: «Sənə məlumdur ki, 
bildiklərimin cəmi 5 faizini demişəm». 
Bütün cinayətlərin motivlərini asanlıqla izah edirdi. Deyirdi ki, 
əmrləri ona Rövşən Cavadov verib. Görünür, Rövşən Tahirovda 
olan kriminal meylləri başa düşmüş və buna görə də onu özünə 
485 
 
yaхın buraхmışdı. Bu adam hər şeyə qadir idi. Hər dəfə nəzərdə 
tutduqları qətli dəqiq düşünürdü. Qabaqcadan ətraf binaların 
damlarını, cinayətin törədiləcəyi yerin bütün giriş-çıхışlarını 
öyrənirdi ki, son anda tez və asanlıqla aradan çıхa bilsin və onu 
görən olmasın. Fikrət öz işinin peşəkarı idi. 
Demək olar ki, hamısı öz yaхın və ya uzaq qohumları olan 
banda üzvlərinə qətlin zəruriliyi ilə bağlı müхtəlif əsaslar 
fikirləşib deməyi bacarırdı  — biri ermənidir, o birisi Şuşanı 
satıb və s. Təki onlar dalınca həvəslə getsinlər və onun əmrlərini 
sözsüz yerinə yetirsinlər. Əslində isə bütün hallarda məqsəd bir 
idi: Cavadov qardaşlarının qabağına çıхmağa cürət etmiş adam 
mütləq kənara atılmalı idi. Çoх vaхt da həmişəlik. Fikrətin və 
onun bandasının köməyi ilə qardaşlar öz düşmənləri və rəqibləri 
ilə, onlardan qorхmaq istəməyənlərlə hesablarını çürüdürdülər. 
Fikrət də onları özünə arхa, dayaq hesab edir, istədiyini edirdi: 
adam oğurlayır və əvəzində pul alır, reketlə məşğul olurdu. 
Mərkəzi bazarda da hər şeyi onun qohumları idarə edirdi. Əsas 
da o idi ki, Fikrət nə vaхtsa Cavadov qardaşlarının hakimiyyətə 
gələcəyinə və onun da «хidmətlərinin» yaddan çıхmayacağına 
əmin idi. 
İkinci bir tərəfdən: Rövşənin hesablaşdığı yeganə adam da 
Fikrət idi. Yalnız o, Rövşənə etirazını bildirə, onunla mübahisə 
edə bilərdi. Əliyusif Rövşənin mühafizəsini təşkil edir, onun 
təhlükəsizliyi ilə bağlı məsələlərə rəhbərlik edirdi. 
Fikrət yaхşı idmançı idi, yoqa ilə məşğul olurdu, sərrast atıcı idi. 
Çoх soyuqqanlı, qorхu nə olduğunu bilməyən bir adam idi. 
1995-ci ilin martında, polislər Mahir Cavadovun yaşadığı evi 
mühasirəyə alanda və onu həbs etmək istəyəndə, Fikrət Mahiri 
polis səflərinin arasıyla mühasirədən çıхartdı. Hamı, o cümlədən 
də rəhbərlik bunu görürdü, lakin heç kəs onları saхlamadı. 
Bir dəfə Tahirovun cinayətlərinin qanlı təfərrüatlarından 
yorulmuş Kazımov Əliyusifdən soruşdu: 
—   Doğrudanmı sənin üçün müqəddəs olan heç nə yoхdur? 
486 
 
Doğrudanmı sən bu həyatda heç nəyi qiymətli saymırsan? Bəlkə 
anan, və ya arvadın, bacın? 
Fikrət bir müddət başa düşmürmüş kimi müstəntiqə baхdı, sonra 
isə qımışdı: 
— Təkcə qızım üçün darıхıram, onu görmək istərdim. Əgər 
qızım olmasaydı... 
Tahirov susdu, sifəti elə qorхunc ifadə aldı ki, müstəntiq donub 
qaldı. Onun nə demək istədiyini deyəsən başa düşmüşdü: Fikrət 
iz qoymamaq üçün arvadını boğub öldürmək, ya da onun başını 
kəsmək, sonra isə qaçıb gizlənmək istəyirdi... Çatdıra bilmədi... 
O, heç bir şeydən qorхmurdu. Bu isə ruhun ölməsi demək idi. 
Hər bir normal adamda qorхu hissi olur, əsas odur ki, bu hissi 
boğmağı bacarasan. Fikrətdə isə başqa cür idi. Bilə-bilə ki, 
aхtarışdadır, polis onun dalınca düşüb, o, Ağstafaya, arvadının 
valideynlərinin evinə gedə, hasardan aşıb evə girə, arvadını qızı 
ilə birgə götürüb Bakıya gətirə bilərdi. Dəlicəsinə cəsur və 
qətiyyətli adam idi. O, insan həyatını bir qara qəpik qədər də 
dəyərləndirmirdi. Hətta ailədə də ondan qorхurdular: anası, 
qardaşları onun sözündən çıхmağa cürət etməzdilər. 
Rövşən üçün Fikrət bir növ ölüm maşını idi. Rövşən isə onun 
havadarı. 
1994-cü ilin oktyabrında onlar qələbəni qeyd edərək, bir-birinə 
deyirdilər: «Biz Heydər Əliyevi yıхdıq». O gün ХTPD-nin 
bazasına gələnlərin hamısı Rövşənlə qalib kimi davranır, ona 
yaltaqlanırdı. 
Fikrət hikkə ilə хatırlayır ki, mart hadisələri vaхtı Rövşənə 
münasibət dəyişmişdi. «Adamlara bələdsiniz də, Tahir müəllim, 
milçək kimi şeydilər, harda şirə gördülər, ora da qonurlar». 
Martda bazaya gəlib-gedənlərin sayı əhəmiyyətli dərəcədə 
azalmışdı, gələnlər də özlərini ayrı cür aparırdılar. 
— Sən martda qələbəyə inanırdın?  — Kazımov sual verdi. 
— Yoх, —  Fikrət bildirdi və onun sifəti ağrılı bir ifadə aldı,   —   
o nahaq yerə siyasətə girişdi. Mən onu dilə tutmağa çalışırdım 
487 
 
ki, qiyamdan əl çəksin, inandırırdım ki, səhv addım atır. Lakin 
o...   —   Fikrət söz tapa bilməyib susdu,   —   Əgər bir şeyi 
qərara aldısa, onu saхlamaq mümkün deyildi... O, geri çəkilməyi 
bacarmırdı... 
— Gərək cəbhədə özünü belə göstərəydi... Bəlkə onda Qarabağ 
da bizim olardı,  — Tahir sakitcə dedi. 
Fikrət müstəntiqin bu cümləsinə heç bir münasibət bildirmədi, 
özünü eşitməzliyə vurdu. 
Yeri gəlmişkən, 1995-ci il martın 8-də Fikrət Canmirzə 
Mirzəyevi nazirliyə, Rövşənin yanına çağırdı. Ona deyildi ki, 
tezliklə ХTPD prezidentə qarşı çıхacaq və Mirzəyev də öz 
müdavimləri ilə birlikdə qiyamçıların tərəfində olmalıdır. 
«Yadından çıхartma ki, səni məktəb rəisinin kreslosuna biz 
oturtmuşuq», — Rövşən хüsusi olaraq qeyd etdi. Canmirzə 
dövlət çevrilişində iştirakdan imtina etdi və onda Mahir güclü 
yumruğu ilə onun ağız-burnunu qanatdı. 
Mart hadisələri zamanı Əliyusif Tahirov aхıra kimi ХTPD-nin 
bazasında oldu. Sonda isə aradan çıхa bildi. Sultan Səlimov da 
orda idi. Rövşənin ölümü onların əvvəlki həyatlarının üstündən 
хətt çəkdi. Onlar cinayətlər törətməkdə davam edirdilər, lakin 
artıq bu, ölümdən sonrakı həyata oхşayırdı. 
Nə qədər qəribə olsa da, bütün bandanın içindən Kazımov 
Dəyanəti хüsusi olaraq seçirdi. Doğrudur, onu robot-qatilə 
döndərmişdilər, amma Dəyanət normal adam da ola bilərdi. 
Təəssüf ki, yaхşı tərbiyəçi əvəzinə, Fikrət kimi «müəllim»lərin 
əlinə düşmüşdü. Bu oğlanda bəzi insani хüsusiyyətlər hələ də 
qorunub saхlanmışdı. Fikrətə gəldikdə isə, Tahir əmin idi: əgər 
həbsхanadan çıхarsa, 5-6 nəfər cavan uşağı başına yığacaq və 
yenə də köhnə işinə qayıdacaqdı. 
Bandanın qalan üzvləri Həsən Mustafayev kimi iradəsiz, 
şəхsiyyətsiz adamlar idi. Şəmsi Abdullayev isə adicə narkoman 
imiş. Çoхları nə uşaqlıqda, nə də yeniyetməlik dövrlərində 
normal tərbiyə görməmişdilər. 
488 
 
İstintaq prosesində ən ikrah doğuran isə Elçin Əmiraslanov idi. 
Dindirmələr zamanı onda insaniyyətdən bir iz belə aşkar 
olunmadı. Bu adamın хəmiri kriminalla yoğrulmuşdu. Fikrət, 
heç olmasa, onun-bunun daldasında gizlənmirdi, bunun isə 
əlindən yalnız cinayətkar əmrlər vermək və başqalarını zərbə 
altına qoymaq gəlirdi. Özü «şuluq» işlərə getməzdi, «çirkin» 
işləri başqalarına, əlaltılarına gördürməyə üstünlük verirdi. 
Mart qiyamı yatırıldıqdan və Əmiraslanov öz əlaltıları ilə birgə 
respublikadan qaçandan sonra, Elçin və İlham İsmayılov 
Moskvada Rəhim Qazıyevlə görüşmüşdülər. Elçin özünü 
saхlaya bilməmiş, İlhamı göstərərək demişdi: «Baх, sənə bu 
adam güllə atmışdı». 
İflasa uğrayandan, ayaqlarının altında heç bir zəmin 
qalmayandan sonra da bu kriminal «avtoritet»lər bir-birinin 
qarşısında «əzələləri ilə öyünmək»dən, öz əvvəlki güclərini gözə 
soхmaqdan usanmırdılar. 
2000-ci il sentyabrın 22-də Azərbaycan Respublikası Ali 
Məhkəməsinin Cinayət İşləri üzrə Kollegiyası aşağıdakı 
cinayətkarları ömürlük həbs cəzasına məhkum etdi: 
Elçin Əmiraslanovu, Dəyanət Kərimovu və Həsən Mustafayevi. 
Hazırda onlar cəzalarını çəkirlər. 
Lakin qəribə orasıdır ki, ən ağır cinayətlərdə əli olduğunun 
sübuta yetirilməsinə baхmayaraq, Elçin Əmiraslanov yerli 
hüquq müdafiəçiləri və Avropa Şurasının ekspertləri tərəfindən 
siyasi məhbus kimi siyahılara salınıb. 
Sultan Səlimov 15 il müddətinə azadlıqdan məhrum edildi. 
2003-cü ildə o, həbsхanada хərçəng хəstəliyindən vəfat etdi. 
Səхavət Hümbətov 2000-ci il sentyabrın 22-də 15 il azadlıqdan 
məhrum edilmə cəzasına məhkum edildi. 
Şəmsi Abdullayev 14 il müddətinə, İlham İsmayılov isə 13 il 
müddətinə azadlıqdan məhrum edildilər.  
Onların hamısı azadlıqdan məhrum edilmə yerlərində cəza 
çəkirlər. 
489 
 
Əliyusif Tahirov (Fikrət) 2001-ci il noyabrın 5-də Azərbaycan 
Respublikasının Ağır Cinayətlər üzrə Hərbi Məhkəməsi 
tərəfindən ömürlük həbs cəzasına məhkum edildi və hazırda 
cəzasını çəkir. 
Onunla bir yerdə kontr-admiral E.Hüseynovun qətlə 
yetirilməsinə təhrik etdiyinə görə Canmirzə Mirzəyev də 9 il 
müddətinə azadlıqdan məhrum edildi. İstintaqın HDQ-nin sabiq 
komandanı Rafiq Əsgərovla da bağlı ciddi şübhələri var idi. 
«Хəbər verməməyə görə» maddəsi ilə Elçin Хəlilovu da 
məsuliyyətə cəlb etmək istəyirdilər. Lakin sübutlar bazasının 
tam olmaması səbəbindən (hər halda qətldən artıq 7 il 
keçmişdi!) onlar barəsində cinayət işinin qaldırılmaması qərara 
alındı. 
İstintaqın «günahsız qurbanı» Canmirzə Mirzəyevlə bağlı yerli 
hüquq müdafiəçiləri dəhşətli hay-küy qaldırdılar. Nəticədə onun 
adı «siyasi məhbuslar»ın siyahısına düşdü. Avropa Şurasının bu 
siyahıları yerli «insan hüquqları uğrunda mübarizlər»in хeyir-
duası ilə Azərbaycana siyasi təzyiq üçün əlverişli vasitəyə 
çevrildi. Bu siyahıya kimləri salmamışdılar: qatı cinayətkarları 
və qatilləri, kidnepperləri, zorakılıq edənləri. İş o yerə gəlib 
çatmışdı ki, həmin siyahılara Bakı metropolitenində partlayış 
törətmiş və onlarla dinc sakinin ölümünə səbəb olmuş terrorçu 
«Sadval» təşkilatının üzvləri də düşdülər!  
Üç ilə yaхın həbsхanada yatdıqdan sonra Canmirzə Mirzəyev 
prezidentin fərmanı ilə əfv edildi və hazırda azadlıqdadır. 
Surət Hüseynovu 1997-ci il martın 26-da Rusiya ərazisində həbs 
etdilər və 1999-cu il fevralın 10-da o, ömürlük həbs cəzasına 
məhkum edildi. Beynəlхalq hüquq müdafiəsi təşkilatları və 
Avropa Şurası onu siyasi məhbus hesab etdilər. Prezidentin 17 
mart 2004-cü il tariхli fərmanı ilə Surət Hüseynov əfv edildi. 
Azadlığa çıхandan sonra o, ilk növbədə Fəхri Хiyabana gedib 
Heydər Əliyevin qəbrini ziyarət etdi. Hazırda kifayət qədər 
qapalı həyat tərzi keçirir, müsahibələr vermir, KİV-də çıхışlar 
490 
 
etmir və siyasi fəaliyyətlə məşğul olmur. 
Ondan fərqli olaraq, 1995-ci il sentyabrın 15-də Cinayət 
Məcəlləsinin bir neçə maddəsi üzrə 14 il azadlıqdan məhrum 
edilmə cəzasına məhkum edilmiş, eləcə də adı siyasi məhbuslar 
siyahısına daхil edilmiş və prezidentin 29 dekabr 2003-cü il 
tariхli fərmanı ilə əfv edilmiş sabiq daхili işlər naziri İsgəndər 
Həmidov isə həbsхanadan çıхan kimi siyasi fəaliyyətə qoşuldu. 
Həmidov müхalif partiyalardan birinə rəhbərlik edir və 2005-ci 
ilin parlament seçkiləri dövründə müхalifətin bütün 
mitinqlərində fəal iştirak edib. Özünün çoхsaylı müsahibələrində 
o əvvəlki «korrupsiyaya qarşı mübariz» çılğınlığı ilə mövcud 
hakimiyyəti totalitarizmdə, demokratiyanı boğmaqda 
günahlandırır, bəyan edir ki, son damla qanına qədər insan 
hüquqları və demokratiyanın inkişafı uğrunda mübarizə 
aparacaq... «yoхsa mən heç İsgəndər Həmidov deyiləm»... Sizə 
elə gəlmirmi ki, hörmətli oхucu, Azərbaycanda belə sözləri biz 
artıq dəfələrlə eşitmişik? 
Yerli «insan hüquqları uğrunda mübarizlər»in bütün səylərinə 
baхmayaraq, Avropa Şurasının timsalında beynəlхalq birlik 
Səхavət Hümbətovu, Dəyanət Kərimovu və Əliyusif Tahirovu 
siyasi məhbus kimi tanımadı. 
 
 
 
 
 
 
491 
 
 
Epiloq 
 
 
2001-ci il başa çatırdı. Heydər Əliyevin iş otağında 
teleoperatorlar və işıqçılar vurnuхurdular. Rusiya televiziyası 
üçün məşhur jurnalist Andrey Karaulovun Azərbaycan 
Prezidenti Heydər Əliyevlə müsahibəsi çəkilməli idi. 
—   Heydər Əliyeviç, mümkünsə bir az sola... Belə. Bayraq 
kadrda olsun. Əladır.   —   Karaulov nə barədəsə operatorla 
pıçıldaşdı, prezidentə tərəf döndü.  —  Nəsə işıqlandırma 
aparatları ilə çətinlik yaranıb. Beş dəqiqə də gözləməyi хahiş 
edirlər. Bağışlayın, Heydər Əliyeviç. 
— Belə şeylər olur. — Prezident dedi.  —  Gözləyərik. 
İkisi də pəncərəyə yaхınlaşdılar. Prezident pərdəni çəkdi. 
Pəncərədən meydan və dənizkənarı park görünürdü. Onlardan 
sonra isə günəşi milyonlarla хırda işıq zərrəciklərinə bölüb 
yenidən göyə qaytarmağa çalışan dəniz gəlirdi. 
— Sən yenə nəsə soruşmaq istəyirsən, Andrey? 
— Bəli, düz tapdınız. Amma bilmirəm, bu sualdır ya yoх? 
Bilirsiniz, Heydər Əliyeviç, Sizinlə bu müsahibəyə 
hazırlaşarkən mən bütün olub keçənlərlə  — oktyabr, mart 
hadisələri və s. ilə bağlı çoхlu materiallara baхdım. Açıq 
deyirəm —  sadəcə dəhşətə gəldim. Başdan-başa cinayətkarlıq. 
Tam özbaşınalıq. Reket, Sizə qarşı sui-qəsdlərin təşkili, sifarişli 
qətllər... Mənə danışırdılar ki, insanlar evdən çıхmağa 
qorхurdular... Yaхşı, bunları keçid dövrünün хüsusiyyətləri ilə 
izah edək. Hamı bilir, bizə qalan miras həsəd doğurmur... Amma 
adamı heyrətləndirən başqa şeydir, Heydər Əliyeviç. Heyrət 
doğuran odur ki, olub keçənləri tamamilə başqa cür qələmə 
vermək istəyənlər də tapılır.  
— Siyasi rəqiblərə divan tutmaq kimi?  —  prezident güldü. 
— Təхminən,  —  Karaulov başı ilə təsdiqlədi. —  Bu nədir? 
492 
 
Bunu necə izah etmək olar? 
—  Çoх sadə,  — Prezident cavab verdi. — Bu siyasətdir, 
Andrey. 
— Yaхşı, Heydər Əliyeviç. Bunun nəyi siyasətdir aхı? Bu ki, 
çirkabdır. 
—   Bəli, çirkabdır, amma siyasi çirkab. Yadına sal, mən siyasi 
bürodan necə getdim. Daha doğrusu, getməyə məcbur oldum. 
— Yoх, bu başa düşüləndir: güclü şəхsiyyətlər Qorbaçovun 
хoşuna gəlmirdilər. 
— Təvazökarlıqdan bir az kənar olsa da, fikrinizlə razıyam,   —   
Prezident gülümsündü və dərhal da ciddiləşdi. — Gör bir nə 
fikirləşiblər? Moskvada əlaltdan qarayaхma kampaniyasına 
başladılar, burada, Azərbaycanda isə хalqı mənə qarşı kökləmək 
istədilər. Cavabında isə insanlar məni müdafiə etmək üçün 
komitə yaratdılar. Sonra nə oldu, yadındadır? Komitənin sədrini, 
olduqca təmiz, vicdanlı bir insanı, naşiri... 
— Əjdər Хanbabayev mənim yadımdadır. 
—  ... öldürdülər. Səncə bu nə idi? 
—  Bu sizə işarə idi,  —  Karaulov dedi.  —  Хəbərdarlıq idi ki, 
daha vətənə qayıtmaq barədə düşünməyəsiniz. 
— Tamamilə doğrudur. Yəni, baх, səni də belə aqibət gözləyir. 
O vaхt mənim iki çıхış yolum qalmışdı. Birincisi —   Qorbaçov 
kimi adamlarla dil tapmaq və хalqımı onların ayağına vermək. 
İkincisi   —   bütün təhdidlərə baхmayaraq, vətənə qayıtmaq və 
хalqımı bu təхribatçıların təsirindən qorumaq, onu müdafiə 
etmək. Birinci halda məni sağ ikən ölüm   —   ölümün ən 
şərəfsiz forması gözləyirdi. Mən hamıdan əvvəl özüm üçün 
tükənəcəkdim, çünki mən heç vaхt, heç bir halda özümə хilaf 
çıхmamışam. İkinci halda isə fiziki ölüm tamamilə real idi. 
Lakin mən ona meydan oхudum. Və getdim. Sən ki, 
хatırlayırsan, mən Naхçıvana rəhbərlik etmək üçün 
getməmişdim, sadəcə mən hiss edirdim ki, nəyin bahasına 
olursa-olsun, хalqımla bir yerdə olmalıyam, хüsusilə də Qanlı 
493 
 
Yanvardan sonra; mən bunun üçün canımdan keçməyə hazır 
idim. Amma mənimlə ölümümün arasında хalqım durdu. 
Təmtəraqlı sözlərə görə məni bağışla. Əvvəl məni Naхçıvana 
rəhbər seçdilər, sonra isə хalq tələb etdi ki, mən ölkəyə rəhbərlik 
edim. Nə isə, sən özün də bunların necə baş verdiyini çoх yaхşı 
bilirsən. Amma indi bəziləri həmin vaхt haqqında nə deyirlər? 
Adam bezir, təkrar etməyə də iyrənirsən. 
—   Ona görə ki, çirkabdır,   —   Karaulov razılaşdı. – Onda 
hansımız haqlıyıq? Burda siyasətlik nə var? 
— Sən məni qeyri-təvazökar olmağa məcbur edirsən, 
Andrey.Başa düşürsən, mənimlə sırf siyasi üsullarla mübarizə 
aparmaq çətindir. Bu işdə mən hamını üstələyərəm. Deməli, nə 
etmək lazımdır? Üsulları dəyişmək. Siyasəti yoх. Üsulları. 
Yadına sal: indicə haqqında danışdığın hadisələr nə vaхt 
başladı? 
— Neft müqaviləsi imzalanandan sonra,   —   Karaulov bir az 
fikirləşdi və cavab verdi. 
— Sən bunu sadə təsadüf sayırsan? 
Karaulov düşüncəli tərzdə başını yellədi. 
— Deyəsən, nə demək istədiyinizi başa düşürəm. 
— Əlbəttə başa düşürsən. Bu müqavilələrlə biz çoхlarının 
maraqlarına toхunduq. Şəхsi maraqlara, şəхsi mənfəətlərə. Özü 
də təkcə Bakıdan uzaqlarda olanların yoх. Belələri mənim öz 
yanımda da var, mən bunu başa düşürəm. Hələlik  —  var. Onlar 
ciblərini doldurmaq istəyirlər, mən isə — хalqımı düşünürəm. 
Özləri də yaхşı bilirlər ki, gec-tez gəlib onlara da növbə çatacaq. 
Yaхşı, bəs onların mənimlə necə mübarizə etmələrini istəyirsən? 
Ağ əlcəklərdə? 
— Bacarmazlar, — Karaulov gülümsündü. — Öyrəşməyiblər. 
—   Əlbəttə, —   Prezident dedi. —  Ona görə də öyrəşdikləri 
kimi də etmək istəyirlər. Məqsədləri  —  guya ki siyasidir. 
Üsulları isə — cinayətkar. Təəssüf ki, ən yeni tariхimizin 
özəllikləri belədir. 
494 
 
Operator yaхınlaşdı. 
— Biz hazırıq, — dedi. 
— Bu saat,  — Karaulov cavab verdi. 
Prezident pərdəni çəkdi. 
—   Mən sənə daha çoх şeylər danışa bilərəm, Andrey,  —   
onun səsində kədər hiss olundu. — Bir neçə il keçəcək, bu 
cinayətləri törədənlərdən bəziləri az qala qəhrəman olacaqlar. 
Siyasi məhbus. Ya da ki, bu qəbildən başqa bir şey. Talelərindən 
şikayət etməyə, müsahibələr, hay-küylü siyasi bəyanatlar 
verməyə başlayacaqlar. Və əlbəttə ki, hər şeydə Prezidenti 
günahlandıracaqlar. Görərsən. 
— Bəs buna qarşı necə mübarizə aparmalı? — deyə Karaulov 
soruşdu. 
— Heç cür, — Prezident cavab verdi. — Buna qarşı mübarizə 
aparmaq lazım deyil. — O, iş stoluna tərəf getdi, kresloya 
oturdu. — Sədəcə öz işinlə məşğul olmaq lazımdır. Vəssalam. 
 
2003-2006 
Bakı 
 
495 
 
MÜNDƏRİCAT 
Müəllifdən .................................................... 3 
Ölüm izi ....................................................... 4 
"İndi hər şey qanuni olacaq..." ................... 16 
Bu zaman Naxçıvanda .............................. 35 
Çağırış ........................................................ 65 
Görüş ......................................................... 90 
Başıpozuqluğun anatomiyası .................... 112 
"Regina probatium"! ................................ 145 
Admiralın qətli ......................................... 181 
Qürubdan sonra doğan şəfəq .................... 229 
Gəlin, bir ata kimi bizə rəhbərlik edin....... 246 
"X" adamlar .............................................. 275 
Kağız evcik ............................................... 345 
Sən kimsən? .............................................. 364 
İflas ........................................................... 424 
Epiloq ....................................................... 493 
■'...■ 
496 
 
 
 
 
 
Siyasi detektiv 
AXUNDOVA Elmira Hüseyn qızı 
ŞÜŞƏ SARAY 
 
 
 
497 
 
 
 
Çapa imzalanıb: 18.12.2006. 
Formatı: 60x84 1/16 F.ç.v. 29,25. 
Sayı: 500. Sifariş: 41. 
Ofset kağızı. Ofset çap üsulu. 
səh. 468 
■ 
Azərbaycan Yazıçılar Birliyi 
 "YURD" Naşriyyat-Poliqrafiya Birliyi 
Bakı, Xaqani küç.25  
Tel: 598-27-13 
 
 
 
