 1 
Mahatma Qandi 
Tərcümə edən: Güntay Gəncalp 
 
Bütün insanlar qardaşdır
*
 
 
 
İçindəkilər: 
- Tərcüməçidən önsöz 
- Əski Hindistan Cümhurbaşqanı Rada Krişnandan giriş söz 
- Özkeçmişim. 
- Həqiqət və məzhəb 
- Araclar və amaclar 
- Ahimsa və ya qeyri—aqressivlik 
- Şəxsi ilkələr 
- Dünya barışı 
- Insan və teknoloji 
- Bolluq içində yoxsulluq 
- Demokratiya və xalq 
- Eyitim 
- Qadınlar 
- Müxtəlif qonular 
- Sözlük 
 
 
Tərcüməçidən önsöz 
 
UNESCO´nun ümumi iclası 1956-cı ildə Yeni Dehlidə keçirildi. Bu 
iclasda qərara alındı ki, Qandinin görüşlərini yansıdan bir kitab hazırlanıb 
yayımlansın. Hindistanda parlayan bu böyük insanın öyrətilərinin dünyaya 
çatdırılmasını UNESCO qərarlaşdırdı. Ktab bu qərardan iki il sonra 
yayımlandı. Böyük filosofu və daha sonra Hindistanın cümhurbaşqanı olan 
Rada Krişnan bu kitaba bir önsöz yazdı. UNESCO bu qərarı ilə də 
yetinməyib 1968-ci ildə Qandinin 100 illiyi münasibəti ilə BMT-yə üzv olan 
bütün dövlətlərdən istədi ki, bu kitabı öz dillərinə tərcümə edib ölkələrində 
                                                 
*
 Qandinin “Bütün insanlar qardaşdır” kitabını 20 ildir özümlə daşıyıram. Həyatımın 
çətin günlərində mütləqa bu kitabı təkrar—təkrar oxuyub ruhumu sakitləşdirmişəm. 
Sonunda qərara gəldim ki, bu böyük insanın önəmli əsərini dilimizə tərcümə edim. 
Kitaba əski Hindistan cümhurbaşqanı və dəyərli filosof  S. Rada Krişnan bir ön söz 
yazmışdır. G.G   
 2 
yayımlasınlar. Ən sonda UNESCO Qandinin görüşləri əsasında dərləyib 
“Bütün insanlar qardaşdır” olaraq adlandırdığı kitabın bütün millətlərin 
dillərinə tərcüməsini alqışladı.  
Bu kitabın ana dilimizə tərcüməsini Qandinin böyük ruhuna bir 
ərməğan olaraq sunuram.  
Güntay Gəncalp 
25.01.2011 
 
 
 
Giriş 
Dünyaya öyrədəcək yeni bir sözüm yoxdur. Doğruluq və qeyri-aqressiv 
siyasət dağlar qədər əski bir mövzudur. 
(Qandi) 
 
 
Əsrlərdən əsrlərə böyük bir öyrətmən ortaya çıxar. Bu ərdəmli insanın 
ortaya çıxması üçün bəzən neçə əsr zaman lazım olur. Bu böyük ərdəmli 
şəxsiyətlər öncə öz yaşamlarında böyüklüyə əməl edirlər. Daha sonra 
başqalarına örnək olurlar. Qandi böylə bir öyrətmən idi. Bu kitabda toplanan 
Qandinin yazılı görüşləri Şri Krişna Kirpalani tərəfindən seçilmişdir. Bu 
kitab oxucuya Qandinin dünyagörüşünün necə biçimlənməsi və onun elmi 
yöntəmləri ilə ilgili gərəkən bilgini verəcəkdir. Qandi düşüncəsinin kökü 
Hindistanın doğrunu arayan dini uyqarlığının dərinliyinə dayanmaqdadır. 
Hindistanın heç bir şeyə bağlanmama, həyata sayqı ilə yanaşma, Tanrını 
tanıyıb bilmək üçün hər şeyi fəda etmə gələnəyi Qandi yaşamını dərindən 
etkiləmişdi. O, bütün ömrü boyunca doğrunu aramışdı və deyirdi: “Yaşam 
hərəkətdir və mənim bütün vücudum doğrunu axtarmağa adanmışdır.” 
Əski gələnəklərin dərinliklərindən qaynaqlanmayan həyat dayazdır. 
Bəziləri sanırlar ki, nəyin doğru olduğunu bildiyimizdən sonra onu etmiş 
oluruq. Ancaq böylə deyildir. Bəzən nəyin doğru olduğunu bildiyimiz halda 
özümüzdən asılı olmayaraq doğru olanı seçmirik. Meyllərimizin basqısı 
altında yenilərək doğru olmayanı seçmiş oluruq. Hind nəzəriyələrinə görə 
“İndiki durumumuzda biz, ancaq yarı insan sayılırıq. Yalnız məhəbbətin 
içgüdüləri yenməsindən sonra bizim heyvani özəlliklərimiz ortadan 
qaldırılmış olur.” Böyük çalışmalarla, yanlışlıqlarla iç-içə olan bir hərəkətlə 
nəfsimizi ciddi disiplinə tabe tutaraq, ağrılı addımlarla təkamül yolunda 
irəliləmək mümkündür.  
 3 
 Məzhəb Qandi üçün əqli və əxlaqi özəllik sayılırdı. Ağlı və vicdanı ilə 
örtüşməyən heç bir inancı qəbul etmirdi. Əgər biz Tanrıya inansaq və bu 
inanc yalnızca bizim ağlımızda deyil, bütün vücudumuzda yerləşmiş olsa, o 
zaman bütün bəşəriyəti irqi, milli, məzhəbi, sinfi, cinsi ayrımcılıq etmədən 
sevə biləcəyik. Bəşəriyətin bütünlüyü və ortaq yazqısı yolunda çalışa 
biləcəyik. “Mənim bütün əməllərim bəşər toplumuna olan dəyişməz 
məhəbbətimdən qaynaqlanır. Mənim inancımda özgə yoxdur. Vətəndaş, 
yabancı, ağ-qara, hindistanlı və qeyri-hindistanlı anlayışlarının mənim üçün 
bir anlamı yoxdur. Mənim gözümdə buddist, müsəlman, xristian, yəhudi 
kimlikləri heç bir imtiyaz daşımır. Hamısı insandır. Mənim ürəyim insanları 
bu biçim görə bilmir.” 
 “Sürəkli və düzənli dualar aracılığı ilə qırx ildən artıq bir zaman 
içində kimsəyə nifrət etməməyi başarmışam. İçimdən nifrət doğuracaq bütün 
etkənləri silmişəm.” 
 Bütün insanlar qardaşdır və heç bir insan dini, milli mənsubiyətindən 
dolayı bir başqasından üstün deyildir. Sarvodaya
1
 bəşərin amacı olmalıdır. 
Tanrı bütün insanları birləşdirib bir-birinə bağlayan ortaq bağdır. Ən qəddar 
düşmənlə rastlandığımızda da bu bağın qırılması Tanrını heç sayma 
anlamına gəldiyindən dolayı çox zərərli ola bilər. Ən şarlatan insanda da 
insanlıq bəlirtiləri var. 
 Bu nəzəriyə milli və uluslar arası sorunların çözümü üçün qeyri-
aqressivliyi qəbul etməyi gərəkdirir. Qandı israrla deyirdi ki, xəyalcı deyil, 
tam tərsinə əməl əhli olan bir ülküçüdür.  
“Qeyri-aqressiv davranış, yalnız müqəddəslərə və dahilərə xas olan 
bir davranış deyildir. Qeyri—aqressivlik insanlıq yasasıdır. Aqressivlik 
heyvanların yasası olduğu kimi, qeyri-aqressivlik də insanlığın yasasıdır. 
Heyvanda ruh yatmışdır bu üzdən də fiziki və maddi yasanın ötəsində bir 
şey tanımaz. Ancaq insanda ruh yatmamışdır, hərəkət halındadır. Bu üzdən 
də insanın daha üstün ruhi gücə tabe olması gərəkməkdədir.” 
 Bəşər tarixində qeyri-aqressivliyi bireysəl sahədən siyasi və toplumsal 
sahəyə daşıyan ilk kişi Qandi olmuşdur. O, qeyri-aqressivliyi göstərmək, 
onun dəyər və etibarını yüksəltmək üçün siyasətlə uğraşırdı.  
“Bəzi dostlar deyirlər ki, siyasətdə və dünya işlərində aqressivsizliyə yer 
yoxdur. Siyasət və həqiqət uyuşmazlarmış. Mən bu dostlarla razılaşa 
bilmirəm. Sadəcə fərdlərin qurtuluşuna yönəlmiş üsulları dəyərsiz sayıram. 
Bu üsulları gündəlik siyasi-sosial həyata tətbiq etmək mənim əsas amacım 
olmuşdur.” 
                                                 
1
. Sarvodaya- rifah və sosial güvənlik. Qandinin kitablarından birinin adıdır.  
 4 
 “Mənim üçün məzhəbdən ayrı olan siyasət öyləsinə bir çirkabdır ki, 
ondan uzaq durmaq gərəkir. Siyasət ulusların yazqısı ilə bağlıdır. Ulusların 
rifahı ilə bağlı olan bir mövzu tanrını axtarmaqda olan bir fərdin ilgisini 
çəkməlidir. Mənə görə tanrı və doğruluq (həqiqət) eşanlamlı (eyni mənalı) 
sözlərdir. Bu üzdən də siyasətdə Tanrının etibarı hiss olunmalıdır.” 
 Hindistanın istiqlalı yolunda mücadilədə israr edirdi ki: “Biz mədəni 
aqressivsizlik yöntəmini bütün çətinliklərə baxmayaraq uyqulamalıyıq.” 
Qandinin Hindistanın istiqlalı yolundakı savaşı kəsinliklə ingilislərə qarşı 
nifrət üzərində qurulmamışdır. “Biz günaha nifrət etməliyik, günahkara 
deyil. Mənim üçün vətənsevərlik və insansevərlik eyni anlam daşıyır. Mən 
insan olduğum və insanlığı sevdiyim üçün vətənimi də sevirəm. Mən 
Hindistana yararlı olmaq adına İngiltərəyə ya da Almaniaya zərər vermək 
istəməm” deyirdi. Qandi böylə düşünürdü ki, Hindistana faydalı iş görmələri 
üçün ingilislərə yardımçı olmaq həm də Hindistana yardımçı olmaq 
anlamındadır. Böylə bir davranış, yalnızca Hindistanın qurtuluşuna yardımçı 
olmaz, həm də insanlığın əxlaqı dəyərlərinin yüksəlməsinə yardımçı olur. 
 Atom əsri olaraq bilinən çağımızda dünyanı qurtara bilməmiz üçün 
qeyri-aqressivlik üsuluna tabe olmalıyıq. Qandi deyirdi: “Atom bombasının 
Hiroşimanı məhv etdiyini duyduğum zaman əsla şaşırmadım. Öz-özümə 
dedim: Dünya qeyri-aqressivlik “ahimsa” ilkəsini qəbul etməzsə, bir türlü 
intihara yönələcəkdir.” 
 Gələcəkdə olası bir savaşda qarşı tərəflərin atom bombası 
qullanmayacaqları güvəncə altına alınmamışdır. İndi öylə bir durumdayıq ki, 
insanlığın min illər boyunca əldə etdiyi bütün mədəni nailiyətlər bir anın 
içində yox edilə bilər. Sürəkli təbliğatlarla insanlar atom savaşına hazırlanır. 
Təhrik edici bəyanlar hər tərəfdə eşidilməkdədir. Hətta öz ifadələrimizdə 
təcavüz sözünü qullanırıq. Saldırqan önyarqıların hamısı, kötü niyyətlilik 
kimi istəklərin hamısı təcavüz və aqressivliyin ürünüdür. 
 İndiki sevimsiz durumda elmlərin oluşdurduğu ortamlara özümüzü 
uyqunlaşdıra bilmədiyimizdən dolayı qeyri-aqressivlik üsulunu uyqulamaq 
asan olmayacaq. Ancaq sırf buna görə də ümidsizləşib fəaliyətdən geri 
çəkilmək də doğru deyildir. Siyasi öndərlərin inadkarlıqları bizi qorxuya 
salsa da, dünya toplumlarının sağduyusu və vicdanları bizə ümid bağışlayır.  
 Dəyişimin bu qədər sürətlə ortaya çıxdığı bir durumda yüz il sonrakı 
dünyanın halının necə olacağını təsəvvür etmək mümkün deyildir. Biz 
davam edən fikri və hissi gəlişmələrin önünə keçə bilmərik. Ancaq yüz illər 
keçsə də böyük Satya
2
 və Ahimsa
3
 üsulları, doğruluq və aqressivsizlik hər 
                                                 
2
. Satya— doğruluq və dürüstlük. 
3
. Ahimsa “himsa” sözünün tərsidir. Himsa, yəni şiddət və aqressivlik. Ahimsa, yəni aqressivsizlik, 
mülayimlik və tolerans. 
 5 
zaman bələdçimiz olacaqdır. Bunlar bizim yorqun və qarışıq dünyamızın 
qoruyucuları olan səsisz ulduzlar və qutsal bəkçilərdilər. Biz də Qandi kimi 
böylə inana bilərik ki, keçici olan buludların arxasında günəş vardır.  
 Öz əxlaqi aqressivliyinə, yenilgələrinə diqqət edən bir çağda 
yaşamaqdayıq. Öylə çağ ki, əski güvən qaynaqları uçurulur və qarqaşalı 
dəyərlər ortaya çıxır. Uyumsuzluq və dözümsüzlük gündən günə 
artmaqdadır. İnsanlıq topluluqlarına işıq tutan yaradıcı Tanrı məşəlləri 
söngün görünür. İnsan şüuru şaşırdıcı gücü ilə təzadlı örnəklər ortaya 
çıxarmaqdadır. Bir tərəfdə Budda və ya Qandi və digər tərəfdə Neron və ya 
Hitler.  
 Qürur duymalıyıq ki, insanlığın ən böyük öyrətmənlərindən biri olan 
Qandi bizim çağımızda yaşamış və mədəni yaşam yollarını bizə 
göstərmişdir. Kimsəyə kötülük etməyən və kimsədən əsla qorxmayan bir 
öyrətmən. Onun kimsədən gizlin saxlayacaq heç bir şeyi olmadığından, 
kimsədən də qorxusu olmamışdır. Rastlandığı hər insanın üzünə dik baxmış. 
Addımları möhkəm və sözləri doğru olmuşdur. Yüz illər öncə Platon 
demişdi: “Hər zaman dünyada öylə ilhamlı böyük insanlar olur ki, onlarla 
tanış olmanın dəyəri hər şeydən üstündür.” 
S. Rada Krişnan 
15 avqust 1958 
Yeni Dehli 
 
 
 
 
 
Özkeçmişim 
 
 Amacım özkeçmişimi ayrıntılı biçimdə açıqlamaq deyil. Sadə bir 
şəkildə doğruluqla ilgili denəmə öykülərimi anlatmaq istəyirəm. 
Yaşamın bu denəmələrdən başqa bir şey olmadığından istər 
istəməz bu öykü özkeçmiş və tərcüməyi hal kimi anlaşılacaqdır. 
Ancaq olsun. Bu öyküdən hər bir yarpaq mənim həyat 
denəmələrimi anlada bilərsə, böylə olmasının da önəmi yox. 
 Mənim siyasi sahədəki denəmələrim, yalnızca Hindistan üçün 
deyil, “uyqar” dünya üçün də tanışdır. Mənim özüm üçün bunların 
 6 
bir o qədər də önəmi yox, hətta mənə verilmiş olan Mahatma
*
 
ləqəbi də mənim üçün dəyərsizdir. Bu ləqəb məni rahatsız edir. Bir 
an bilə, bu ləqəbdən dolayı özümü mutlu hiss etməmişəm. Ancaq 
mənim anlatmaq istədiyim öz üzərimdə denədiyim və yalnız özüm 
bildiyim ruhi təcrübələrdir. Siyasi meydanda fəal olmağımı bu ruhi 
təcrübələrimdən əldə etmişəm. Əgər bu denəmələr ruhani isə, 
onlarla öyünmənin bir anlamı yoxdur. Yalnız mənim daha çox 
alçaqkönüllü olmama nədən ola bilər. Özüm haqda nə qədər çox 
düşünür və geriyə dönüb baxıramsa, öz əksikliklərimi daha açıqca 
görmüş oluram. 
 Bu otuz ildə etmək istədiyim özümü anlamaq, Tanrını görmək və 
mokşa
**
´ya çatmaq olmuşdur. Həyatımın və bütün varlığımın tək 
amacı bu olmuşdur. Yazmaq və danışmaqla etdiklərim, bütün 
siyasi çalışmalarım bu ərək (hədəf) üçün olmuşdur. Ancaq bir 
fərdə mümkün olanın bütün insanlara mümkün olacağına 
inandığımdan, mənim öz ruhum üzərindəki sınaqlarım gizlincə 
olmamışdır. Tam açıqca olmuşdur və bunun açıqca olması onun 
mənəvi dəyərini azaldacağını düşünmürəm. Bəzi şeylər var ki, 
yalnız kişinin özünə və onun yaradıcısına bəllidir. Şübhəsiz ki, bu 
kimi olmuşları başqası ilə paylaşmaq olmaz. Mənim anlatmaq 
istədiyim denəmələrim bu türlərdən deyildir. Tam ruhani ya da 
daha doğrusu əxlaqi olanlardır. Çünkü məzhəbin ruhu əxlaqdır.  
 Bu denəmələrimdən dolayı özümü üstinsan sayma düşüncəsi 
məndən uzaqdır. Bu denəmələrə bir bilim adamının verə biləcəyi 
dəyər qədər mən də dəyər verə bilərəm. Öz denəmələrini diqqət və 
uzaqgörənliklə uyqulayan bir bilim adamı heç bir zaman vardığı 
sonuçları kəsin olaraq qəbul etməz. Sürəkli açıq bir görüşlə 
denəmələrini gözdən keçirər. Mən çox dərindən özümə dalmışam. 
Bir çox kərə öz iç dünyamı ölçmüş və ruh durumlarımı 
araşdırmışam. Bütün bunlara baxmayaraq kəsin bir sonuca varmaq 
qonusunda şübhəli olmuşam. Ancaq iddia edə bilərəm ki, öz 
görüşümə görə sonuclar uğurlu olmuşdur. Çünkü sonuclar yanlış 
olsaydı, heç bir işə və fəaliyətə qatlaşmamalı idim. Bir haldakı hər 
                                                 
*
 Mahatma, yəni böyük ruh. 
**
 Mokşa- dünya bağlarından qopma. Həyatı yeniləmədən, yenidən dünyaya gəlmədən qurtulma. Hind 
inancına görə, hər fərd öldükdən sonra başqa biçimdə dünyaya gəlmiş olur. Daha öncəki həyatının 
nitəliyinə görə yaxşı ya da kötü surət qazanmış olur. Bu həyat təkrarlanması ruhun kamala ulaşıb Tanrıya 
varışına qədər davam edər. Ruh öz bütüncü evrimini gerçəkləşdirdikdən sonra artıq yer üzündə həyat bulma 
sona çatar. Buna mokşa deyilir.  
 7 
addımda bir şeyi ya qəbul ya da rədd etmişəm. Bu rədd və qəbul 
ölçülərinə görə davranmışam.  
 Mənim yaşamım ayrılmaz bir bütündür. Bütün fəaliyətlərimin bir-
biri ilə ilişkisi var. Hamısı da mənim bəşəriyətə olan sonsuz 
sevgimdən qaynaqlanmaqdadır.  
 Qandilər Banya oymağındandır. Böyük olasılığa görə banyalılar 
ətir satışı ilə uğraşırmışlar. Ancaq məndən üç nəsl öncədən 
başlayaraq Katyavadın müxtəlif hökumətlərində başbakan 
olmuşlar.Böyük babamın dürüst bir insan olduğunu söylərdilər. 
İqtidardakı dedi-qodular və qarşıdurmalar üzündən böyük babam 
Purbəndər hökumətindən uzaqlaşıb və Cunaqad bölgəsinə 
sığınıb. Cunaqada vardığında oranın elmay
1
ına sol əli ilə salam 
vermiş. Elbayın yaxın adamları buna görə böyük babamı tənqid 
edib və bu davranışını açıqca sayqısızlıq olaraq bildirmişlər. Bu 
haqda böyük babamı sorqulamışlar. Böyük babam da demiş ki: 
“sağ əlim Purbəndər əmirinin girovundadır.” 
 Atam yaxınlarını çox sevirdi. Dürüst, ancaq aqressiv biri idi. 
Vaxtının çoxunu cismani zövqlərə həsr edirmiş. Çünkü 40 yaşı 
keçdikdən sonra dördüncü kərə evlənmişdi. Ancaq dürüstlüyündən 
dolayı həm öz əqrəbalarımız içində həm də kənarlarda çox etibara 
sahib idi. 
 Anamın xəyallarımda buraxdığı təsirlər çox qutsal olmuşdur. 
Anam çox mömin və məzhəbi biri idi. Dualarını etmədən yemək 
yediyini xatırlamıram. Ən çətin nəzirlər edərdi və etdiyi nəzrlər nə 
idisə, mütləq yerinə yetirərdi. Hətta ən çətin xəstəliklər bilə, onu 
dua etməkdən saxlaya bilməzdi. 
 Bu ata-anadan mən Purbənd şəhrində dünyaya gəlmişəm. 
Çocuqluğumu Purbənddə keçirdim. Orada məni oxula göndərdilər. 
Çarpı cədvəlini çox çətinliklə öyrəndim. O dönəm həyatımdan çox 
şeylər anımsamıram. O dönəmdən daha artıq bir şey xatırlaya 
bilməməm göstərir ki, küt hafizəm var imiş. 
 Çox utanqac biri idim. Başqaları ilə ilişki qurmaqdan çəkinirdim. 
Kitablarım biricik arxadaşlarım idi. Gündəlik işim bu idi ki, hər 
gün tam vaxtında dərsə gedim və dərs bitər-bitməz evə gəlim. Evə 
getməyə tələsirdim çünkü başqaları ilə danışmağa həvəsim yox idi. 
Başqalarının məni məsxərə etməsindən qorxurdum. 
  Orta oxula girdiyimdə ilk sınavda ilginc bir olay oldu. Onu burda 
xatırlamaq istərdim. Müfəttiş Jils bizim oxula gəlmişdi. İmla 
                                                 
1
 Elbay—vali 
 8 
yoxlaması etmək üçün bizə beş söz dedi. Bu beş sözü yazmalı idiq. 
Bu sözlərdən biri “çaynik” idi. Mən bu sözü doğruca yaza 
bilməmişdim. Öyrətmənimiz ayağının kiçik zərbəsi ilə məni 
yanlışıma yönəltmək istədi. Ancaq mən öyrətmənimin işarəsini 
anlaya bilməmişdim. Mən təsəvvür edə bilmirdim ki, öyrətmənim 
yanlışımı düzəltməm üçün yanımdakı sinif arxadaşımın kağızına 
baxmamı istəyə bilər. Mən öylə sanmışdım ki, çocuqların bir-
birinin kağızlarına baxmalarını önləmək üçün öyrətmən ordadır. 
Sonuc böylə oldu ki, məndən başqa bütün çocuqlar sözlərin 
imlasını doğru yazmışdılar. Yalnız axmağın biri mənmişəm. 
Öyrətmənim daha sonra mənim bu axmaqlığıma diqqət etməmi 
istədi. Ancaq onun da təlaşı bir yarar sağlamadı. Başqasının kağızı 
üzündən yazma hünərini heç vaxt öyrənə bilmədim. 
 On üç yaşımda evlənmənin acı xatirələrini burda anlatmam mənim 
üçün çox çətindir. İndi mənim gözətimimdə olan eyni yaşda 
gənclərin evlənmədiklərini görüdüyümdə sevinirəm. Böylə qeyri-
təbii evlənmələr üçün heç tür əxlaqi bəraətləri qəbul edə bilmirəm.   
 O zaman, o yaşda evlənmək mənim üçün yeni paltar geymə, rəqs 
etmə, yaxşı yeməklər yemə, bir qızla bir yerdə oynamadan ötəyə 
bir anlam daşımırdı. Cinsi içgüdülər (instinktlər) daha sonra ortaya 
çıxdı.  
 Ilk evlilik gecəsini xatırlayıram. İki çocuq özləri bilmədən həyatın 
dənizinə atılmışdılar. Qardaşımın xanımı mənə nə edəcəyimi 
diqqətlə öyrətmişdi. Qadınıma kimin öyrətdiklərini bilmirəm. 
Bunu heç zaman ondan sormadım da. İndi də ondan  böylə bir soru 
sormaq fikrində deyiləm. Oxucu diqqət etməlidir ki, ilk gecədə biz 
çox sinirli idik və bir-birimizlə qarşılaşacaq istəyimizi bu sinirlilik 
söndürürdü. Hər ikimizdə çox utanqac idik. Onunla necə və nə 
danışacaqdım? Bu qonuda mənə verilən təlimlər yardımçım 
olmurdu. Böylə durumlar üçün əslində heç bir təlim də lazım 
deyilmiş. Biz yavaş—yavaş bir-birimizlə tanış olur və nə 
danışacağımızı öyrənirdik. Biz ikimiz də həmyaş idik. Ancaq ərlik 
məqamına yüksəlmək üçün mənə çox zaman lazım olmadı.  
 Onu daha çox sevdiyimi etiraf etməliyəm. Hətta oxulda sürəkli onu 
düşünürdüm. Düşünürdüm ki, gecə tez gəlsə idi, yenə də bir yerdə 
olardıq. Ondan ayrı qalmaq mənim üçün dözülməz idi. Genəldə 
anlamsız sözlərimlə onun gecələr oyaq qalmasına səbəb olurdum. 
Sosial işlərə meyllənməsə idim, ona olan bu qədər aşırı bağlılığım 
böyük ehtimala görə məni xəstələndirəcək ya da erkən ölümə 
sürükləyəcəkdi. Ancaq hər gün səhər erkəndən etməm gərəkən bir 
 9 
sürü işlər olurdu. Bu işləri başqasına buraxmaq istəmirdim. Bu 
amil məni bir çox təhlükələrdən qoruya bildi. İnsanın özünü işə 
həsr etməsi əxlaqi baxımdan çox öyrəticidir.  
 Öz bacarığımı göstərmək üçün heç bir özəl çaba içinə girmirdim. 
Bir ödül aldığımda ya da mənə burslu təhsil verildiyində heyrət 
edirdim. Ancaq mənə verilən ödülləri çox dəyərləndirir, onu 
şəxsiyətimin əxlaqi parçası etməyə çalışırdım. Bir xəta etdiyim 
zaman gözlərim yaşla dolurdu. Bir dəfə müəllim tərəfindən 
döyüldüyümü xatırlayıram. Kötəyin ağrıları məni bir o qədər 
incitmirdi. Məni incidən o idi ki, nədən mən öz ödəvimi 
etməmişəm. 
 Orta oxulda oxuduğumda iki dostum var idi. Bu dostluqlardan biri 
həyatımın müsibətlərindən biri oldu. Bu dostumun islahı üçün çox 
çabaladım. Daha sonra anladım ki, mən yanlış bir yöntəm 
qullanmışam. Gerçək bir eyitici, eyitmək istədiyi adamla çox yaxın 
ilişkidə bulunmamalıdır. Gerçək dostluq bir tür ruhi birlikdir ki, bu 
dünyada ona rast gəlmək çətindir. Yalnız ortaq karakterləri 
olanlarda dostluq uzun sürə davam edə bilir. Dostlar bir-birlərini 
etkilərlər. Bu üzdən də dostluqda eyitimə imkan olmur. Mən öz 
təcrübələrimdən böylə qərara gəldim ki, özəl və çox yaxın 
ilişkilərdən çəkinmək lazımdır. Çünkü insan kötülükləri 
dürüstlüklərdən daha tez öyrənir. Tanrı ilə dost olmaq istəyən 
adam ya yalnız qalmalıdır ya da bütün insanları sevməlidir. Bəlkə 
mən yanılıram ancaq çox yaxın dostluq bağları qurma çabalarımın 
hamısı uğursuz olmuşdur.  
 Bu dostumun davranışları məni sehirli biçimdə etkiləyirdi. O, uzaq 
məsafələri sürətlə qaça bilirdi. Uzunluq və yüksəklik atılımında 
özəl məharəti var idi. Hər tür bədən tənbihinə dözürdü. O, bir çox 
hallarda bütün bu hünərlərini mənim üzümə çəkirdi. İnsan özündə 
olmayan üstünlükləri başqasında görəndə genəldə şaşırıb qalar. 
Mən də bu dostumun göstəriləri qarşısında heyrətimi gizlədə 
bilmirdim. Bu heyrət məndə güclü şəkildə onun kimi olma 
duyqusunu oluşdururdu. Mən nə qaça nə də atıla bilirdim. Sürəkli 
öz-özümə düşünürdüm ki, nədən mən də onun kimi güclü 
olmamalıyam? 
 Mən çox qorxaq idim. Sürəkli oğrulardan, ilanlardan və ruhlardan 
qorxardım. Gecə olduğunda qapanmış qapını açıb dışarıya çıxmağa 
cürət edə bilməzdim. Qaranlıqdan çox qorxurdum. Demək olar ki, 
qaranlıqda qorxumdan yata bilməzdim. Düşünürdüm ki, hava 
qaranlıqlaşdığında oğrular bir yandan, ilanlar və ruhlar başqa 
 10 
yandan mənə saldıracaqlar. Bu üzdən otaqda bir çıraq olmadan 
yata bilməzdim. 
 Dostum mənim bütün bu zəif yönlərimi bilirdi. Özəlliklə o mənə 
deyirdi ki, ilanları diri-diri əllərində tuta bilər. Oğrularla savaşa 
biləcəyini deyirdi. Ruhlara da əsla inanmırdı. Sonra böylə sonuc 
alırdı ki, onda olan bütün bu üstün özəlliklər ət yediyindəndir. 
Bizim ailəmiz ətyeməzlərə mənsub idi.  
 Bütün bunlar məndə xoş təəssürat oyadırdı. Yavaş-yavaş məndə 
ətyemə fikri baş qaldırdı. Çünkü ət yesə idim, mən də qorxmaz və 
güclü ola bilərdim. Mən də böylə bir fikir də oluşurdu ki, bütün 
Hind əhalisi ət yesə, ingilislərə qalib gələ bilərlər.  
 Gizlin düzənlənən törənlərdə artıq evimizdə yemək yemirdim. 
Anam nə qədər israr etsə idi də, bir bəhanə gətirib yemək 
yemirdim. Ancaq bu bəhanələr mənim vicdanımı ağrıdırdı. 
Bilirdim ki, anama yalan söyləyirəm. Bunu da bilirdim ki, atam-
anam mənim ət yediyimi bilsəydilər çox üzüləcəkdilər. Bu da məni 
çox rahatsız edirdi. Bu üzdən də düşündüm ki, insanın ata-anasına 
yalan danışması ət yeməkdən daha ağır suçdur. Ata-anam 
yaşadıqları sürəcə ət yeməyi özüm üçün yasaqladım. Onlar həyatda 
olmadıqlarında mən yalnız özüm üçün yaşayacaq, azad olacaqdım 
və onlara da yalan danışmaq zorunda qalmayacaqdım. Bu qərarımı 
dostuma açıqladım. O gündən də əsla ət yemədim. 
 Dostum bir dəfə məni fahişəxanaya apardı və bəzi təlimləri ilə 
məni içəri göndərdi. Hər şey öncədən hazırlanmışdı, hətta dostum 
fahişənin parasını da öncədən ödəmişdi. Mən günah ortamına 
girmişdim. Ancaq Tanrı öz mərhəməti ilə məni bu günah 
ortamından uzaqlaşdırmağı başardı. Bu günah ortamında mən kor 
və lal kimi davranırdım. Taxtın üzərində çılpaq oturmuş fahişənin 
yanında səsizcə bir sürə oturdum. Dilim tutulmuşdu. Yəqin ki, bu 
fahişə qadın da məndən bezmiş olacaq ki, otağın çıxış qapısını 
göstərib və çıxmamı istədi. O an hiss edirdim ki, mənim mərdliyim 
və şərəfim aşağılanmışdır. Utandığımdan yerə girmək istəyirdim. 
Daha sonra Tanrıya şükr etdim ki, məni o günah ortamında qorudu. 
Ən az bu kimi dörd olayı həyatımda xatırlaya bilirəm ki, hər 
dəfəsində günaha batmamam üçün şansım yardımçım olmuşdur. 
Nəcabətim və şərəfim zədələnməmişdir. Yalnızca əxlaqı açıdan bu 
olayları dəyərləndirəcək olursaq, bunların hamısı əxlaqi yenilgə 
sayıla bilər. Çünkü hər dəfəsində cinsi meyllər məni bu ortamlara 
sürükləmişdi. Sadə bir baxışla cinsi ehtiyacları bərtərəf etmək təbii 
olaraq dəyərləndirilə bilər. Ancaq mənim baxışıma görə özünü 
 11 
günahlardan qorumuş bir kişi ruhən və əxlaqən qurtulmuş insandır. 
Bu açıdan mən özümü qurtulmuş insan olaraq sayırdım. 
 Bildiyimiz kimi bir kişi nə qədər güclü olsa da, genəldə nəfsinin 
istəkləri və təhrikləri qarşısında dözə bilməz. Tanrı iradəsi bəzən 
insanı düşdüyü günah ortamlarından uzaqlaşdıra bilir. Ancaq bir 
insanın nə qədər özgür olması, öz nəfsi meyllərindən asılı olması, 
mühitdən nə dərəcədə etkilənməsi, öz yazqısını (talehini) 
oluşdurmaqda nə qədər özgür olması kimi qonular sirli sahələrdir 
və hər zaman da sirli olaraq qalacaqdır. 
 Bu dostumla olan ilişkilərim qadınımla mənim aramda ixtilaf 
yaradırdı. Mən qadınımı çox sevirdim və çox qısqanc idim. Bəzən 
qadınıma şübhələnirdim. Bu dostum da mənim şübhələrimi 
körükləyirdi. O zaman dostumun söylədiklərinə əsla şübhə 
etmirdim. Ancaq bu dostumun təhrikləri üzündən qadınıma 
verdiyim əziyətlərdən dolayı heç vaxt özümü bağışlaya bilmirəm. 
Bəlkə yalnız bir hindli eş ancaq bu qədər əziyətlərə dözə bilərdi. 
Bu üzdən də mən qadını səbrin və dözümün örnəyi kimi 
anlamışam.  
 Qadına olan şübhə, yalnız o zaman məndən tam olaraq ayrıldı ki, 
bütün çətinliklərə baxmayaraq ahimsanı anladım. O zaman 
brahmaçarya
***
´nın parlaqlığını və ehtişamını gördüm və anladım 
ki, qadın ərinin kənizi deyildir. Qadın ərinin həyatının, acılarının 
və sevinclərinin ortağıdır. Qadın da ər qədər azadlığa sahib 
olmalıdır. Hər dəfə öz şübhələrimi xatırladığımda öz axmaqlığıma 
və şəhvətdən qaynaqlanan rəhmsizliyimə nifrət edirəm. Dostuma 
olan kor-koranə inancımdan dolayı da çox üzgün oluram. 
 Altı yaşımdan on yeddi yaşıma qədər oxula gedirdim. Oxulda 
məzhəbin dışında hər şey öyrədilirdi. Öyrətmənlərimin 
anlatdıqlarını onları özəl yardımı olmasaydı mənimsəyə 
bilməzdim. Bəzən çevrədən də dəyşik şeylər öyrənirdim. Burada 
mən “məzhəb” sözünün çox geniş anlamını nəzərdə tuturam. Yəni 
şəxsi özümsəmə və insanın öz nəfsini anlaması anlamında.  
 Zamanla bir şey məndə bir ilkə halına gəldi. O da bu idi ki, əxlaq 
əşyanın təməlidir və doğruluq (həqiqət) bütün əxlaqi işlərin 
cövhəridir. Böyləcə doğruluq mənim tək amacım oldu. Bu inanc 
gün keçdikcə mənim varlığımda gəlişir və daha da geniş anlam 
daşıyırdı.  
                                                 
***
 qadınla yalnız çocuq doğurmaq üçün seks yapmaq. 
 12 
 Nəcis saymanı Hind məzhəbinin ən böyük qüsuru sayıram**** Bu 
sonuc mənim Afrikadakı acı təcrübələrimdən ortaya çıxmamışdır. 
Buna görə də deyil ki, bir zamanlar məzhəbsiz olmuş və Tanrıya 
inanmamışam. Ayrıca, məndə oluşan bu görüş xristianlıq 
kitablarının mütaliəsi ilə də şəkillənməmiş. Bu görüşün məndə 
meydana çıxmasının dərin sabiqəsi var. Hələ İncili oxumadan öncə 
bu fikir məndə oluşmuşdu. On iki yaşımda ikən bunun doğru 
olmadığı düşüncəsinə vardım. Nəcislərdən sayılan Uka adında 
təmizlikçi bir qadın bizim evə gələrdi. Evdə tualeti təmizlərdi. 
Sürəkli anamdan sorardım ki, nədən ona toxunmaq yasaqdır? 
Mənə öyrətmişdilər ki, əgər təsadüfən Ukaya toxunsam məzhəbi 
qusl almalıyam. Mən bu əmrə itaət etsəm də içimdə etiraz duyqusu 
daşıyırdım. İnsanları nəcis saymanın məzhəbi bir qural olacağını 
rədd edirdim. Mən öz görəvini yaxşı bilən və ata-ana əmrlərinə 
tabe olan bir çocuq idim. Ancaq bu mövzu ilə ilgili ata-anamla 
ixtilaflı dartışmalarım olurdu. Anama deyirdim ki, Uka ilə cismi 
təmassı suç saymaq kəsinliklə doğru deyildir, yanlışdır.  
 Orta oxulu bitirmə sınavını 1887-ci ildə verdim.  
 Ailə böyüklərim böylə hesab edirdilər ki, öyrənimimi davam 
etmək üçün bir kalecə girməliyəm. Bəmbəidə daha ucuz bir kalec 
var idi. Oraya girməyə qərar verdim və Samaldas kalecinə girdim. 
Kalecə girdiyimdə sanki dənizə girmiş kimi hiss etdim özümü. Hər 
şey mənim üçün çox çətin idi. Öyrətmənlərin dərslərini təkbaşıma 
anlaya bilmirdim. Anlaya bilmədiyim üçün də onlara qarşı içdən 
sayqım ortaya çıxmırdı. Əlbəttə bu, onların suçu deyildi. Mən çox 
zəif biri idim. İlin ilk yarısının bitimində evimizə döndüm. 
 Ailəmizin dostu olan alim bir brəhmən var idi. Mən tətildə evimizə 
döndüyümdə o da bizə gəlmişdi. Anam və böyük qardaşımla 
söhbət edərkən, mənim də öyrənimim haqda sorular sordu. 
*****
 
Mənim Samaldas kalecdə olduğumu öyrəndiyində dedi: “İndi 
zaman dəyişmiş. Sizə tövsiyə edərdim ki, onu da öyrənim üçün 
İngiltərəyə göndərəsiniz. Oğlum Kualram deyir ki, çox asan 
hüquq oxuyub vəkil olmaq mümkündür. Üç il sonra geri dönəcək. 
Üç il uzun zaman deyil.Xərci də 4-5 min rupiyədən artıq olmaz. 
İngiltərədən geri dönən vəkilləri görürsünüzmü? Hamısının işləri 
yolunda. Hətta gələcəkdə daha böyük vəzifələrə də yüksələ bilər. 
                                                 
****
 Hind inancına görə insanlar müxtəlif təbəqələrə ayrılırlar. Bəzi insanlar bu təbəqələrin dışında yer alır 
və nəcis sayılırlar. Nəcis sayılanlar tualet təmizləmə kimi aşağı işlərdə çalışmağa məhkumdurlar.  
*****
 Bu zaman Qandinin atası ölmüşdü. 
 13 
Mən tklif edirəm ki, Mohndası
******
 öyrənim üçün ingiltərəyə 
göndərəsiniz.” 
 Anam çox dərdli biçimdə heyrətdə idi.Kimsə anama demişdi ki, 
İngiltərədə ət yeməmək mümkün deyil. Hər kəs ət yeyirmiş. Bir 
başqası da demişdi ki, İngiltərədə şarab içmədən yaşamaq olmaz. 
Anam məndən sordu: “Bu söylənənlər haqda nələr düşünürsən?” 
Mən də anama dedim: “Mənə inanmırsınızmı? Mən heç bir 
biçimdə sizə yalan söyləmərəm. Bunların heç birisinə 
bulaşmayacağıma and içirəm. Nə ət yeyəcəyəm, nə də içki 
içəcəyəm. Böylə bir təhlükə olsaydı brəhmən Cuşuci mənim 
getməmi istərdimi?” Anama söz verdim ki, İngiltərədə qadınlara 
yanaşmayacam, ət yeməyəcəm və içki içməyəcəm. Bu sözü 
verdikdən sonra anam İngiltərəyə getməmə izn verdi. 
 Londona getmədən öncə ağlımda bəzi planlarım və sorularım var 
idi. Londonun necə bir yer olduğunu düşünür və oranı yaxından 
görüb kültürü ilə tanış olmaq istəyirdim.  
 Onsəkkiz  yaşımda İngiltərəyə getdim. Onların məramı, hətta 
evləri də mənim üçün qəribə idi. İngilis kültürü haqqında heç bir 
bilgim yox idi. Bu üzdən də sürəkli öz əxlaqıma diqqət etməli 
idim. Ən önəmlisi isə, mənim ətyeməzliyim idi. Ətsiz yeməklər də 
çox dadsız və sevimsiz idi. İngiltərə artıq mənim üçün sevimsiz bir 
ölkə olmuşdu, ancaq geri də dönə bilməzdim. İçimdən bir səs 
deyirdi: “Madam ki, gəlmişsən bu üç il müddəti dözməlisən.” 
 Kirayə qaldığım ev sahibəsi xanım mənə necə yemək 
hazırlayacağını bilmirdi. Mənimlə bir evdə qalan arxadaşım hər 
gün mənə ət yeməyi təlqin edirdi. Ancaq mən anama verdiyim 
sözümü xatırlayır və onun dedikləri qarşısında susurdum. Bir gün 
bu arxadaşım Benthamın “Ağ olma nəzəriyəsi” adlı kitabını 
yüksək səslə mənə oxumağa başladı. Sanki yazıq olmuşdum və 
ağlım heç bir şey anlamırdı. Kitabın dili mənim anlayacağım 
səviyədən daha çətin idi. Bu üzdən arxadaşım anlaya bilmədiyim 
mövzuları açıqlayırdı. Sonunda dedim “Lütfən məni bağışlayın! 
Bu mövzular mənim səviyəmin ötəsindədir. Ət yemənin gərəkli 
olduğunu qəbul edirəm, ancaq anama söz vermişəm. Bu sözümdən 
vaz keçə bilmərəm. Bu üzdən də bu haqda danışmaq istəmirəm.” 
 Hər gün 15-20 kilometr yol getməliyəm ki, özümü ucuz bir 
yeməkxanaya çatdırım və orada ətsiz yemək yeyim. Ancaq 
                                                 
******
 Qandinin kiçik adı. “Qandi” onun soyadı “Mohndas” isə, adı olmuşdur. Mahatma da daha sonra ona 
verilən ləqəbdir.  
 14 
yediyim yeməklərdən əsla razı qalmırdım. Bu uzun yolu gedib 
gəlmə zamanı bir gün yol üstündə Farinqdon küçəsində sırf 
bitkisəl yeməklər satan bir yeməkxanaya rast gəldim. Bu 
yeməkxananı tapdığıma çox sevinmişdim. Yeməkxanaya girmədən 
öncə onun vitrinin önündə bəzi kitabların satışa buraxıldığını da 
gördüm. Bu kitabların içində Saltın yazdığı “Bitkisəl yeməklərin 
yararları” əsərini gördüm. Bu kitabı alıb yeməkxanaya girdim. 
İngiltərəyə gəldiyim gündən ilk kəz idi böylə rahat və dadlı yemək 
yeyirdim. Tanrı mənə yardım etmişdi. Saltın kitabını başından sona 
qədər diqqətlə oxudum və çox ciddi biçimdə onun təsirinə 
qapıldım. Bu kitabı oxuduqdan sonra artıq anama verdiyim sözlərə 
görə deyil, öz özgür istəyimlə bitkisəl yeməklər yeməyə başladım. 
Ancaq anama söz verdiyim günə də salamlarımı göndərdim. O 
zamana qədər verdiyim sözə sahib çıxmaq üçün ətyeməz 
olmuşdum. Ancaq bu kitabı oxuduqdan sonra bilincli biçimdə ət 
yeməkdən çəkinirdim. Daha öncə bütün hindlilərin ət yemələrini 
dilərdim. O gündən sonra artıq bu istəkdən vaz keçirdim. Artıq ət 
yeməmək mənim üçün bir vicdan görəvi kimi ortaya çıxırdı. 
 Bir məzhəbi yeni qəbul edən insanın həyəcanı o məzhəbin kültürü 
içində doğmuş olan insanların həyəcanından daha artıq olur. 
Bitkisəl yeməklərə inanmaq o zaman İngiltərədə yeni bir hərəkət 
idi. Bu, mənim üçün yeni idi. Çünkü söylədiyim kimi İngiltərəyə 
getdikdən sonra ət yeməyə inanırdım və sadəcə anama verdiyim 
sözə görə ət yemirdim. Bu kitabı oxuduqdan və iradəmin 
güclənməsindən sonra məhəlləmizdə bitkisəl yeməklər klubu 
açmaq istədim. O məhəllədə yaşayan Arnolddan istədim ki, 
klubun başqan yardımçısı olsun. “Vigiterian” kitabının yazarı 
Doktor Uldfild də klubun başqanı oldu.Mən özüm də klubun 
müdürü oldum.  
 Bitkisəl Yeməklər Klubunun yönətim quruluna seçildikdən sonra 
söz verdim ki, qurulun bütün toplantılarına qatılacağam. Ancaq 
sürəkli özümü bu toplantılarda lal kimi hiss edirdim. Bu, danışmaq 
istəmədiyimdən deyildi. Necə və nə danışacağımı bilmirdim. Bu 
utanqaclıq duyqusu İngiltərə həyatımda heç bir zaman məni tərk 
etmədi. Hətta ictimai bir mülaqata getdiyim zaman, orada bir neçə 
kişinin olması mənim susqunluğuma səbəb olurdu. 
 Mənim utanqaclığım bəziləri tərəfindən məsxərə edilsə də, bunun 
mənim üçün yararlı olduğunu da deməliyəm. İngiltərə həyatımdakı 
utanqaclığım indi mənim sevincimə səbəb olur. Bu utanqaclığın ən 
 15 
böyük faydası mənim üçün az və öz danışmağı öyrənmək idi. 
Sözlərdə qənaət etmə düşüncəsini mənə öyrətdi.  
 1890-cı ildə Parisdə böyük bir sərgi düzənlənmişdi. Oraya getmək 
üçün bəzi hazırlaqlar haqqında bilgi əldə etmişdim. Çünkü Parisi 
görmək arzularımdan biri idi. Parisə getməyi qafama taxmışdım. 
Parisdə diqqətimi çəkən 300 metr yüksəkliyində olan bütünüylə 
poladdan yapılmış İfel bürcü idi. Başqa ilginç şeylər də var idi, 
ancaq İfel bürcü mənim diqqətimi daha çox çəkmişdi.  
 O sərgidən xatirimdə İfel bürcündən başqa bir şey qalmadı. Çünkü 
2-3 kərə ifelin zirvəsinə çıxdım. İfel bürcünün birinci qatında bir 
yeməkxana var idi. Orada yemək yediyimi isbat etmək üçün yeddi 
şəling paramı boşuna xərclədim. Bir də Parisin əski kisələri 
xatirimdədir, unudulmur. Notrdam kilsəsinin möhtəşəm memarlığı 
diqqətimi çox çəkmişdi. O an hiss etdim ki, milyonlarca insanın 
qəlbində Tanrı sevgisi olmasaydı bu kilsənin yapımı üçün 
paralarından vaz keçməzdilər.  
 Bir neçə söz də İfel bürcü haqda deməliyəm. Bilmirəm indi bu 
bürcün nə faydası var. Ancaq o zaman müxaliflər və müvafiqlər 
tərəfindən İfel haqqında bəzi fikirlər söylənirdi. Tolstoyun bürclə 
bağlı olumsuz şeylər söylədiyini xatırlayıram. Tolstoy deyirdi ki, 
İfel bürcü bəşərin ağlının məhsulu deyildir, dəliliyinin ürünüdür. 
Ayrıca, Tolstoy deyirdi ki, tütün ən pis zəhərdir. Çünkü tütünə 
alışan bir şəxs elə bir cinayət edir ki, bir sərxoş heç vaxt o cinayəti 
edə bilməz. Alkolik içkilər adamı axmaqlaşdırır, ancaq tütün 
adamın zehnini qaranlıqlaşdırır və xətalı saraylar yapımına olanaq 
sağlayır. İfel bürcünü quranlar da bu kimi təsirlər altında olmuşlar. 
İfel bürcünün yapımında heç bir estetik sənət dərinliyi yoxdur. Bu 
bürcün memarlıq sənəti baxımından heç bir dəyəri yoxdur. 
İnsanların ona olan meyli onun yeni və bu qədər yüksək 
olmasından dolayıdır. Bu bürc sərginin oyuncağı idi. Biz insanlar 
içimizdə çocuqluq duyqusunu daşıdığımız müddətcə oyuncaqlara 
meylli oluruq. Bürc bu gerçəyi gözlər önünə sərirdi ki, bizlər 
hamımız hələ də birər oyuncaqlarla məşğul olan çocuqlarıq. Bəlkə 
də İfel bürcünün bu baxımdan faydalı olduğunu söyləmək 
mümkündür. 
 1891-ci ildə son sınavlarımı verib vəkillər mərkəzinə dəvət aldım 
və gəmi ilə vətənə doğru hərəkət etdim.  
 Böyük qardaşım mənə çox ümidlər bağlamışdı. Zəngin olma 
duyqusu onda çox güclü idi. Çox mərhəmətli idi və yanlışlıqları 
 16 
bağışlaya bilirdi. Bu özəlliyin onun sadə təbiəti ilə birləşməsi bir 
çox dürüst dostlarının ətrafında olmasına səbəb olmuşdu. Qardaşım 
dostlarının yardımı ilə mənə yaxşı vəkillik işi tapacağını 
düşünürdü. Mənim işlərimin yaxşı yürüyəcəyinə və daha çox para 
qazanacağıma inandığından dolayı əlindən gələni əsirgəmirdi.  
 Ancaq mənim Bəmbəidə 4-5 aydan artıq qalmam mümkün deyildi. 
Çünkü orada qalmam üçün yetərincə gəlirim yox idi. Mən həyata 
böylə başladım. Çox tez bir zamanda vəkilliyin yaxşı bir iş 
olmadığını anladım. Çünkü mənə görə vəkillikdə elm və bilgi az, 
ancaq nimayişkaranəlik çoxdur. Mən öz işimdə ağır sorumluluq 
hiss edirdim. 
 Ümidsiz bir durumda Bəmbəini tərk edib Rackuta getdim. Orada 
özüm üçün bir iş yeri tərtib etdib normal bir həyata başladım. 
Vəkillik işimdən ortalama ayda 300 rupiyə qazanırdım. 
 Bu zaman ticari bir mərkəz Purbəndərdən qardaşıma bir məktub 
yazaraq böylə bir önəridə bulunmuşdu: “Biz Güney Afrikada 
çalışırıq və müəssisəmiz çox böyükdür. Oranın məhkəməsində 40 
min məbləğində bir dava açmışıq. Bir sürədir bu dava 
sürməkdədir. Ən yaxşı hüquq danışmanları və vəkilləri işə almışıq. 
Siz də qardaşınızı ora göndərsəniz həm bizə həm də sizə çox 
yararlı olar. O, bu işdən yaxşı para qazana bilər, ayrıca, dünyanın 
fərqli bir yerini görməsi üçün də bir fürsət əldə etmiş olur.” 
 Mən oraya bir vəkil kimi deyil, müəssisənin bir təmsilçisi kimi 
göndərildim. Ancaq Hindistandan uzaqlaşmaq istəyirdim. Ayrıca, 
yeni bir ölkəni görüb fərqli təcrübələri yaşama düşüncəsi də məni 
bu işə təhrik edirdi. Bunun yanı sıra 105 pund qardaşıma yardım 
edərək ailənin ağır xərcinə yardımda buluna biləcəkdim. Bu üzdən 
də heç bir etiraz etmədən önərini qəbul edərək Afrikanın güneyinə 
yola düşdüm. 
 Afrikanın güneyinə doğru hərkət edərkən, İngiltərəyə getdiyim 
kimi ayrılıq acısını hiss etmirdim. Çünkü artıq anam ölmüşdü.  
Xarici ölkələrə səfər haqqında təcrübələrim var idi. Rackutdan 
Bəmbəiyə getmək də mənim üçün artıq çətin iş deyildi. Bu dəfə, 
yalnız xanımımdan ayrı qalma acıları içimi doldururdu. 
İngiltərədən dönəndən sonra başqa bir evladımız da olmuşdu. 
Bizim sevgimiz hələ şəhvətdən arınmamışdı. Ancaq zaman 
keçdikcə daha da təmizlənirdi. Mən Avropadan döndükdən sonra 
bir yerdə çox az olurduq. Çünkü artıq həm də xanımımın 
öyrətməni olmuşdum. Bir az laqeyd davransam da ona bəzi 
 17 
bilgiləri öyrətməyə çalışırdım. Hər ikimizdə inanırdıq ki, bu 
islahatların gerçəkləşməsi üçün daha çox bir yerdə yaşamalıyıq. 
Ancaq Güney Afrikanın cazibəsi ayrılıq acılarına üstün gəlirdi. 
 Afrikaya varışımızda bizi qarşılamağa bir sürü adam gəlmişdi. 
Onlara baxdığımda gördüm ki, hindililərə hörmətləri yoxdur. Məni 
görənlər çox maraqla mənə baxırdılar.  Mənim paltarım digər 
hindlilərin paltarından fərqli idi. Əyinimdə yaxası düyməli pencək 
və başımda əmmaməyə bənzər sarıq var idi.  
 Afrikaya varşımın üçüncü günündə Durban şəhrindəki bir 
məhkəmə duruşmasını izləməyə getdim. Bizi Afrikaya aparan 
Abdulla Şit adında patron məni bir adama təqdim edib öz 
vəkillərinin yanında oturtdu. Məhkəmənin hakimi diqqətlə məni 
baxırdı. Sonunda üzünü mənə tutub başımdan sarığımı çıxarmamı 
istədi. Məhkəmənin qanunlarına görə başı sarıqlı ya da papaqlı 
məhkəmə salonunda olmaq hörmətsizlik sayılırmış. Mən Qazinin 
bu istəyini qəbul etməyib oranı tərk etdim. 
 Varışımın yeddinci ya da səkkizinci günü idi. Durbandan 
Perturya´ya hərəkət etdim. Qatarda bir dərəcəli yer mənə rezerv 
edilmişdi. Gecə saat 9-da Qatar Natalın başkəndi Martizburqa 
çatdı.    Genəldə yolçular yataq ləvazimatını bu dayanacaqda təmin 
edirdilər. Dəmiryolu işçilrindən biri içəriyə girib yataq istəyib 
istəmədiyimi sordu. Mən də “Yox, mən özümlə yataq ləvazimatını 
götürmüşəm” dedim. Adam dışarı çıxdı. O çıxdıqdan  onar 
içəriyə başqa birisi girib məni başdan ayağa süzdü və mənim 
“rəngli” bir müsafir olduğumu gördü. Bu durumdan adam rahatsız 
görünürdü. Dışarıya çıxıb bir sürə  onar rsəmi iki görəvli ilə geri 
dönüb mənə “Çıx dışarı, sən sizlərə özəl vaqona minməli idin. 
Burası sizlərə aid deyil.” 
Mən dedim: Ancaq mənim biletim buranı göstərir.  
Hamısı bir səslə dedi: Biletin haranı göstərməsi önəmli deyil. Sənə 
dedik ki, başqa vaqona getməlisən. “Rəngli”lərə məxsus olan 
vaqona.  
Mən dedim: Mən də sizə deyirəm ki, Durbanda mənim buraya 
minməyimə izn verdilər. Bu vaqonda oturmuşam və başqa vaqona 
da getməyəcəyəm. Çünkü bura mənim yerimdir. 
Məmur dedi: Yox, gedəcəksən. Getməsən polisi çağıracam səni 
burdan dışarı atacaq.  
Dedim: Siz polisi çağıra bilərsiniz. İstərsəniz çağırın. Ancaq mən 
öz istəyimlə buranı tərk etməyəcəyəm. Çünkü burası mənim 
yerimdir. 
 18 
Polisi çağırdılar. Polis mənim əlimdən tutub zorla dışarı atdı. 
Yolçuluq əşyalarımı da dışarı atdılar. Mən bir başqa vaqona 
getməyi qəbul etmədim. Qatar yola düşüb getdi. Sadəcə əlçantamı 
alıb bəkləmə odasına getdim. Digər əşyalarım orada dağıldığı kimi 
qaldı. Dəmiryolu işçiləri əşyalarımı toparlamışdılar. Qış fəsli idi. 
Güney Afrikanın yüksəkliklərində qış çox sərt olur. Yüksəklikdə 
yerləşən Maritzburq da çox soyuq idi. Paltovumu çamadanıma 
qoymuşdum. Təkrar aşağılanmaq qorxusundan paltomu istəyə 
bilmirdim. Çarəsiz olaraq orada soyuqdan titrəyərək gözləməli 
idim. Otaqda nə işıq var idi nə də çıraq. Gecəyarısı içəriyə bir 
müsafir gəldi. Sanki mənimlə danışmaq istəyirdi. Ancaq 
danışmağa həvəsim yox idi.  
O an öz görəvim haqda düşünürdüm: Burada qalıb öz haqqımı 
savunmalı idim, yoxsa Hindistanamı dönməli idim?  Ya da bu 
aşağılanmaya aldırış etmədən Perturyayamı getməli və oradakı 
araşdırmamı tamamlayıb gerimi dönməli idim? Görəvimi 
bitirmədən Hindistana dönmək qorxaqlığın göstərgəsi olacaqdı. 
Qarşılaşdığım çətinliklər çox ciddi deyildi, sadəcə irqçiliyin 
bəlasına tuş olmuşdum. Bu bəla ilə savaşmalı idim. Savaş üçün də 
çətinliklərə qatlaşmaq gərəkirdi. Bu üzdən də bir sonrakı qatarla 
Perturyaya getməyə qərar verdim.  
 İlk görəvim Perturyada yaşayan hindliləri toplayıb onlara irqçiliyin 
kötülükləri haqda danışmaq idi.  Onları bu yöndə aydınlatmaq 
gərəkirdi.  
 O mitinqdəki nitqim demək olar ki, bir toplantıdakı ilk qonuşmam 
sayılırdı. Durum haqqındakı söhbətimi öncədən çox diqqətlə 
hazırlamışdım. Hər zaman tacirlərin və alverçilərin ticarətdə 
doğruluğun olmayacağı söyləntilərini eşitmişdim. Mən bu sözləri 
qəbul etmirdim və yenə də qəbul etmirəm. İndinin özündə də 
doğruluqla ticarətin uyuşmayacağını savunan dostlarım var. 
Bunlara görə ticarət əməli və doğruluq isə, məzhəbi bir işdir. 
Bunlara görə əməli işlə məzhəbi işlərin sahələri başqadır. Bu üzdən 
doğruluğun ticarətdə keçərli olmayacağına inanırlar. Mən öz 
qonuşmamda şiddətlə bu tür baxışa qarşı çıxdım. Tacirləri və 
alverçiləri dürüst və doğru olmağa səslədim. Bu işin iki baxımdan 
Hindistan üçün yararlı olacağını savundum. Birincisi doğruluğun 
zəruri olmasını düşünmək gərəkirdi və ikincisi də bu ki, onların 
yabancı bir ölkədə doğru olmamalarının görüntüsü milyonlarca 
vətəndaşlarının hesabına yazılacaqdı. 
 19 
 Yol keçidlərindən yararlanmaq da bir neçə kərə mənə sorun 
çıxardı. Mən genəldə Prezident xiyabanından keçirdim. Prezident 
Kruqerin evi bu xiyabanda yerləşirdi. Kruqerin evi çox sadə idi və 
ətrafında bağ filan da yox idi. Qonşu evlərdən heç də fərqlənmirdi. 
Bir çox Perturya zənginlərinin evi prezidentin evindən daha 
görkəmli görünürdü. Prezident Kruqerin evinin bu qədər sadə 
olması dildən-dilə düşmüşdü. Ancaq prezident buna aldırış etmirdi. 
Prezidentin evinin önündə bir polis gözətçinin olması göstərirdi ki, 
orası rəsmi dövlət yetkilisinin evidir. Mən hər gün burdan keçir və 
polisin durduğu nöqtənin kənarından gedirdim. Heç bir zaman da 
kimsə məni bu keçidləri keçərkən əngəlləməmişdi.  Gözətçinin 
dəyişildiyini görürdüm. Bir gün bu gözətçilərdən biri məni 
uyarmadan, hətta heç bir söz demədən məni itələyib küçənin 
ortasına yıxdı. Mən dəhşətə gəlmişdim. Mən ondan niyə böylə 
davranması ilə bağlı sual sormaq istəyirdim. Bu zaman atının 
üstündə təsadüfən ordan keçən cənab Kutisi gördüm. Kutis 
bağırdı:  
“Qandi, mən hər şeyi gördüm. Sən bu polisdən məhkəməyə şikayət 
etsən mən tanıq olmağa hazıram. Çox üzgünəm ki, sənə böylə 
saldırdı.” 
Dedim: “Üzgün olmayın. Bu yazıq adam sanır ki, bütün rəngli 
adamlrın hamısı kötüdür. Öz rəngində olmayan hər kəsi kötü 
görür. Mən özümə söz vermişəm ki, öz haqqımın əzilməsi ilə bağlı 
heç vaxt məhkəməyə baş vurmayacağam. Bu üzdən bu polisdən 
şikayət etməyi düşünmürəm.” 
 Bu olay orada yaşayan hindlilərə məni daha çox bağlayırdı. Demək 
ki, hindlilər bu şəkildə aşağılanmalara çox məruz qalırmışlar. O 
gündən başlayaraq oradakı hindlilərin durumunu dərindən və daha 
yaxından öyrənməyə çalşdım. Bu araşdırma sadəcə oxumaq və 
dinləməklə sınırlı olmurdu. Özüməməxsus araşdırma tərzi 
gəlişdirmişdim. Düşünürdüm ki, özünə hörmət edən bir hind 
Afrikada necə yaşaya bilər? Sürəkli düşünürdüm ki, bu durumu 
necə düzəltmək olar? Bu zaman ümumi-sosial işlərlə uğraşmağa 
vaxt tapdım, bu yolda bəzi təcrübələr əldə etdim. Tam bu 
çalışmalar ortamında məzhəbi ruh mənim içimi sarmış oldu. Bu 
zaman hüquqi və qanuni işlərlə bağlı önəmli gerçək bilgilər əldə 
etdim.  
 Anladım ki, gerçək bir vəkilin işi qarşı tərəfləri bir-birinə 
yaxınlaşdırmaqdır. Bu düşüncə mənimlə öyləsinə iç-içə oldu ki, 20 
illik vəkillik işlərimdə əsla bir ilkə olaraq məndən ayrılmadı. 
 20 
Böyləcə yüzlərcə qarşı tərəfləri bir-biri ilə barışdıra bildim. Bu tür 
çalışmamda heç bir şey itirmirdim. Nə paramı itirirdim nə də 
vicdanımı.  
 İnsan öz könlünün istədikləri kimi davransa, bir çox istəklərinə 
çata bilər. Mən öz sınaqlarımda görürdüm ki, bu yöntəm doğru 
yöntəmdir. Yoxsullara və yazıqlara yardım etmək könül istəyim 
olmuşdur. Bu istək məni onların içinə sövq edirdi. Bu, mənə imkan 
verdi ki, özümü onlar kimi hiss edə bilim.  
 Vəkillik fəaliyətimdən 3-4 ay keçmişdi. Yenicə təsis etdiyimiz 
konqrə
*
 hələ ilkin günlərini keçirirdi. Bir gün köhnə cırıq paltarla 
bir hindli qırılmış dişləri və ağız-burnu dolu qanla önümdə durdu. 
Ağası onu sərtcə döyüb yaralamışdı. İşçilərimin birinin yardımı ilə 
bu adam haqqında bilgi topladım. Balasundaram adlı bu adam 
staj yapmaq üçün Durbanda sakin olan bir avropalının əlinin 
altında çalışırdı. Ağası ona qızmış və özünü kontrol edə bilməyib 
Balasundaramı bərk döymüşdü. Mən onu müalicə alması üçün 
doktora göndərdim. O zaman orada, yalnız ağdərili doktorlar var 
idi. İstəyirdim doktor onun döyülməsi ilə ilgili bir bəlgə versin. Bu 
bəlgəni alıb və dirək olaraq Balasundaramla bir yerdə məhkəməyə 
getdik. Qazi durumu öyrəndikdən sonra sinirlənib Balasundaramı 
döyən işverəni məhkəməyə çağırdı.  
 Bu xəbər qısa sürədə yayıldı və orada çalışan hindililər məni öz 
yaxın dostları saymağa başladılar. Mən də ilişkilərin bu biçim 
gəlişməsindən çox razı idim. Yüzlərcə staj yapan işçi mənim 
dəftərimə uğramağa başladı. Onların dərdləri ilə tanış olmaq üçün 
bu, mənim üçün yaxşı fürsət idi.  
 Heç bir zaman bunu anlaya bilmədim ki, bir insan öz həmcinsini 
aşağılamaqdan necə qürur duya bilər? 
 Bütün vücudumla insanlara və topluma xidmət etməyə 
çalışmağımın səbəbi özümü tanımaq idi. Xalqa xidmət etməyi öz 
məzhəbim etmişdim. Düşünürdüm ki, yalnız xalqa xidmət edərək 
Tanrını tanımaq olar. Hindistana xidmət öz-özünə ortaya çıxırdı. 
Mən səfər və səyahət həm də öz şəxsi həyatımı təmin etmək üçün 
Güney Afrikaya getmişdim. Ancaq anlatdığım kimi, orada özümü 
Tanrının axtarışına həsr etdim, özümü anlamağa çalışdım.  
 İngilis yasalarını mənim kimi yaxşı bilib və ona bağlı olan çox az 
adam tanıyıram. Indi anlayıram ki, mənim doğruluğa olan inancım 
                                                 
*
 Konqrə Qandinin Natalda hindlilərdən oluşdurduğu təşkilat idi. Bu təşkilat orada yaşayan hindlilərin 
haqlarını savunurdu.  
 21 
yasalara olan sayqımdan qaynaqlanmış. Heç bir zaman özümü 
saxta bir şəkildə hansısa yasalara bağlı olaraq göstərməmiş və 
yalançı vəfadarlığa təzahür etməmişəm. Natalda qatıldığım hər 
ümumi toplantıda İngiltərənin milli marşı oxunurdu. Mən də bu 
marşın oxunmasını istəyirdim. Bunlara baxmayaraq İngiltərə 
dövlətinin fəsadlarından və zülmündən xəbərsiz deyildim. Üst-üstə 
düşünürdüm ki, bu hökuməti qəbul etmək olar. O zaman İngiltərə 
hökumətinin təbəələri üçün yararlı olduğunu düşünürdüm. 
Afrikada yayqın olan irqçiliyin ingilis kültür və gələnəkləri ilə 
örtüşmədiyini sanırdım. Bu üzdən bu irqçilik saldırılarının keçici 
olduğunu sanırdım. Mən də tam bir ingilis kimi Britaniyanın tac-
taxtına vəfadar idim. Böyük bir önəmlə ingiltərənin milli marşını 
öyrənib və səmim qəlbdən oxuyurdum. Harda və hansı durumda bu 
vəfadarlığımı göstərmək üçün imkan olsaydı, böyük sədaqətlə 
bunu edərdim. Ancaq bütün ömrüm və görəvim boyunca bu 
vəfadarlıqdan öz şəxsi mənafeyim üçün yararlanmağı 
düşünmədim. Bu vəfadarlıq mənim işimin icabı idi. Heç bir 
qarşılıq bəkləmədən edirdim. 
 Artıq üç il idi Güney Afrikada yaşayırdım. Mən toplumu və 
toplum da məni tanımışdı. 1896-cı ildə Hindistanda ailəmə 
uğramaq üçün altı aylıq izn aldım. İşlərim yaxşı getdiyindən 
Hindistana dönüb xanımımı və çocuqlarımı da gətirmək istəyirdim.  
 İlk dəfə idi xanımım və çocuqlarımla səfərə çıxırdım. O zaman 
fikirləşirdim ki, mədəni görünməmiz üçün paltarlarımızı 
avropalılarınkına bənzətməliyik. Çünkü, yalnız bu yolla vəzifə 
qazanmaq mümkün idi və vəzifələrdə irəliləmədən xalqa xidmət 
etmək olmazdı. Bunlar mənim o zamankı görüşlərim. Bu üzdən 
xanımımın və çocuqlarımın paltarları haqda qərara gəldim. Çox da 
istəkli olmadan qaşıq-çəngəl qullanmağı da düşündüm. Daha sonra 
mənim bu axmaqlıqlarım son bulduğunda evdə qaşıq-çəngəldən 
istifadə etmək də kənara qoyuldu. Uzun zaman yeni həyatın 
gərəklilikləri ilə yaşayıb və yeniliklərə alışmış olan xanımım və 
uşaqlarım üçün bunları tərk etmək çox da asan deyildi. Ancaq bu 
gün açıqca söyləməliyəm ki, “mədəniyət”in parlaq görüntülərini 
tərk etdikdən sonra daha çox azad olduq.  
 Bizim gəmimiz dekabrın 19-da Durbana çatdı.  
 Durban limanının yetkililəri əmr göndərmişdilər ki, gəmi 23 gün 
qarantinədə qalmalı, sağlıq açısından gəmidəkilər yoxlanılmalıdır. 
Ancaq bu əmrin səbəbi, yalnızca sağlıq qonusu deyildi.  Ağdərili 
Durban əhalisi bizim geri qaytarılmamızla ilgili şəhərdə göstəri 
 22 
düzənləmişdilər. Bu göstəri üzündən yetkililər gəmidəkilərin 
sağlığını bəhanə etmişdilər. Böyləcə bu qarantinənin əsas amacı 
hindliləri Hindistana geri göndərmək idi. Sonunda bizim özümüzü 
dirək olaraq təhdid edib dedilər:  
“Geri dönməzsəniz sizləri dənizə atacaqlar. Ancaq öz istəyinizlə 
geri dönsəniz, geri dönüş xərcinizi də ödəyə bilərlər.” 
Mən sürəkli yolçuların içində dolaşır, onlara ürək-dirək verirdim.  
 Sonunda ultimatom ciddi şəkildə mənə və müsafirlərə duyuruldu. 
Dedilər ki, canımızı qurtarmaq istəyiriksə, geriyə dönüşü qəbul 
etməliyik. Mən və müsafirlər bu uyarıya aldırış etmədik. Bütün 
təhdidlərə baxmayaraq, Natala girmə haqqımızı qullanacağımızı 
israrla söylədik. 23-cü günün sonunda gəminin Natal limanında 
durmasına və müsafirlərin də Natala girmələrinə izn verildi.  
 Gəmidən enər-enməz bir gənc adam məni tanıyıb “Qandi- Qandi” 
deyə bağırdı. Bir neçə kişi də ona qatılıb “Qandi-qandi” deyə 
səsləndilər. İrəlilədikcə qalabalıq artırdı. Cəmiyətin sayı o qədər 
artmışdı ki, artıq yerimək mümkün deyildi. Bu zaman mənə daş-
kəsək, lax yumurta atmağa başladılar. “Bu an biri başımdan 
papağımı qapdı. Bir başqası məni yumuruqlamağa başladı. Az qala 
bayılmaq üzrə idim. Əlimlə bir nərdəni tutub dayandım. Dərindən 
bir nəfəs almaq istəyirdim,  ancaq mümkün deyildi. Onlar bir yerdə 
məni təpikləyir, yumuruqlayırdılar. Məni tanıyan polis rəisinin 
xanımı da o an təsadüfən ordan keçirdi. Bu cəsur qadın mənim 
yardımıma gəldi. O gün hava günəşli olmasa da əlində bir kölgəlik 
var idi. Çətrini başımın üstünə tutub məni qorumağa çalışdı. 
Xanım cəmiyətlə mənim aramda dayanıb mənə saldıranları 
uzaqlaşdırmağa çalışırdı. Bu xanım olmasaydı orda məni 
öldürəcəkdilər. Polis rəisinin xanımına saldıracaq cəsarətləri yox 
idi.  
 O zaman İngiltərə müstəmləkəsinin bakanı olan mərhum 
Çemberlen bir teleqraf göndərərək Natal hökumətindən istədi ki, 
mənə saldıranları cəzalandırsınlar. Mənim yanıma bir 
nimayəndəsini göndərərək başıma gələnlərdən dolayı üzgün 
olduğunu bildirdi. Nimayəndə dedi: “Sizə qarşı edilən saldırılara 
əsla dözümümüz yoxdur. Sizə saldıranları tanıyırsınızsa, söyləyin 
ki, onları dərhal yaxalayalım. Cənab Çemberlen də böylə 
düşünür.” 
Mən cavabında dedim: “Kimsənin təqib edilməsini istəmirəm. 
Bəlkə mənə saldıranların bir neçəsini tanıya bilərəm, ancaq onları 
cəzalandırmanın nə anlamı var? Ayrıca, mən saldırqanlardan 
 23 
şikayətçi deyiləm. Onlara anlatmışlar ki, Hindistanda bulunduğum 
müddətcə Natalın ağdəriləri ilə ilgili kötü sözlər söyləmişəm. 
Onlar da buna inandıqları üçün böylə davranmışlar. Əslində 
onların öndərlərindən və izn versəniz, sizin özünüzdən 
şikayətçiyəm. Siz toplumu daha uyqun şəkildə yönləndirə 
bilərdiniz. Ancaq siz özünüz də Ruiter qəzetinin yaydığı xəbərlərə 
inanmışsınız. Mənim Hindistanda Natal ağdəriləri haqda kötü 
sözlər söylədiyimə inanırsınız. Mən kimsədən şikayət etmək 
istəmirəm. İnanıram ki, gerçəklər üzə çıxdığında bütün mənə 
saldıranlar öz əməllərindən peşman olacaqlar.” 
 Gəmi sağlıq yoxlamasında olduğunda üzərində sarı bir bayraq 
asılırdı. Sarı bayraq endirilib biz sahilə ayaq basdığımızda “Natal 
Adurtaizer” qəzetinin müxbiri mənimlə müsahibə aparmaq üçün 
mənə yaxınlaşıb bəzi sorular sordu. Bu sorulara cavab olaraq mənə 
atılan bütün ittihamları təkzib etdim. Mənim bu sorulara gerçəkçi 
cavabım və saldırqanlardan da şikayətçi olmamağım Durbanda 
yaşayan avropalılara elə təsir etdi ki, öz əməllərindən peşman 
oldular. Qəzetlər mənim suçsuz olduğumu duyurub mənə 
saldıranları qınadılar. Böyləcə mənə qarşı olan saldırı mənim və 
amacımın yararına tamamlandı. Bu olay Güney Afrikada yaşayan 
hindlilərin etibarını artırdı. Mənim işlərimi asanlaşdırdı.  
İşlərim çox yaxşı irəliləyirdi. Ancaq içimdə bir narazılıq var idi. 
İnsani amaclara daha artıq xidmət edən işlərlə uğraşmaq 
istəyirdim. Bu üzdən hindlilərə məxsus bir xəstəxanada könüllü 
olaraq çalışmağa başladım. Bu iş hər gün iki saat vaxtımı alırdı. Bu 
iş bir ölçüdə mənim ruhi rahatlığıma səbəb olurdu. Xəstəxanadakı 
işim xəstələrin şikayətinə baxmaq, doktorlara tibbi ləvazimat 
daşımaq və alınan dərmanları xəstəxanaya gətirməkdən ibarət idi. 
Bu işim əzab çəkən hindlilərlə daha yaxından tanış olmağıma 
səbəb olurdu. Bu xəstələrin çoxu Hindistanın quzeyindən olan 
işçilər idi. Bu iş mənim üçün çox yaxşı oldu və Boer savaşında 
tibb bacısı işində çalışdığımda buradakı təcrübələrim çox yarar 
sağladı.   
 Sonbeşik evladımız dünyaya gəldiyində ciddi bir sınaq qarşısında 
idim. Xanımımın doğum sancısı birdən başladı. Dərhal həkim 
çağırmaq mümkün deyildi. Bir az da zaman mama tapmağa getdi. 
Ancaq mama olsaydı da doğuma yardımçı ola bilməyəcəkdi. Bu 
üzdən mən özüm bütün işləri etmək zorunda qaldım.  
 Düşünürəm ki, çocuqların tərbiyəsi və bəslənməsi üçün ata-ana bu 
qonuda bilgiləndirilməlidirlər. Bu haqda əldə etdiyim nəzəri 
 24 
bilgilərin yararını çocuqları tərbiyə zamanı gördüm. Əgər bu nəzəri 
bilgilərim olmasaydı, çocuqlarımızın böylə sağlıqlı olacağına əmin 
deyildim. Biz hamımız xürafi inanclarla davranırıq. Bu xürafi 
inanışa görə uşaq beş yaşına qədər heç bir şey öyrənmirmiş. Tam 
tərsinə. Uşaq beş yaşına qədər öyrəndiklərini ömrünün axırına 
qədər unutmur və daha sonralar onları öyrənə bilmir. Çocuğun 
tərbiyəsi onda ortaya çıxan təsəvvürlərə görə başlayır.  
 Bu gerçəyi dərk edən ər və qadın sırf şəhvətlərini bərtərəf etmək 
üçün cinsi ilişkiyə girməzlər. Ancaq evlad istədiklərində cinsi 
ilişkiyə girərlər. Düşünürəm ki, cinsi ilişkini yemək-içmək kimi 
zəruri saymaq insanın cəhalətindən qaynaqlanır. Həyat öz davamı 
üçün nəsl artımına möhtacdır. Bütün varlıq Tanrı iradəsinin 
görüntüsü olduğundan cinsi ilişkiləri də bu şəkildə anlamaq 
lazımdır. Yəni cinsi ilişki varlıqda düzən sağlamanın yollarından 
biridir. Bu dərin mövzunu və bu gerçəyi bilən adam öz şəhvətini 
kontrol altına ala bilər. Sonra da böyük bir ruh gücü ilə özünü 
evladlarının tərbiyəsinə həsr edə bilər. Bu bilgi və təcrübə nəsldən 
nəslə ötürülürsə, bəşər daha çox barış içində yaşaya bilər.  
 Uzun dartışmalardan və ölçümlərdən sonra 1906-ci ildə 
Brahmaçarya
*
 ilə ilgili öz-özümə bir əhd bağladım. O günə qədər 
düşüncələrimi xanımımla ortaya qoymamışdım. Yalnız ara-sıra 
qeyri-ciddi şəkildə bu haqda xanımımla danışırdım. O, etiraz 
etmirdi, susurdu. Ancaq mənim kəsin qərara gəlməyim çətin 
məsələ idi. Bu qərara gəlmək üçün yetərincə iradə sahibi deyildim. 
Öz şəhvətimə necə hakim ola bilərdim? O zaman adamın öz qadını 
ilə bütün cinsi ilişkiləri ortadan qaldırması çox anormal iş kimi 
görünürdü. Ancaq Tanrıya güvənərək bu çətin işi gerçəkləşdirmək 
istədim. İndi 20 il o kəsin qərarımın üzərindən keçməkdədir. 
Geriyə dönüb baxdığımda çox sevinirəm. 1901-ci ildən başlayaraq 
yavaş-yavaş özümü kontrol etməyə başlamışdım. Ancaq mənim 
mütləq xoşbəxtliyimi sağlayacaq olan qəti qərarım 1906-cı ildə 
həyata keçdi. Bu əhdi bağlamadan öncə hər an nəfsimin 
təhriklərinə qapıla bilərdim. Ancaq öz vicdanımda bağladığım əhd 
məni sakitləşdirdi. Nəfsimin təhriklərinə qapılmaz oldum.  
 Bu qərar mənə sonsuz mutluluq gətirdiysə də, ancaq onun həyata 
keçməsinin çox da asan olmadığını söyləməm gərəkir. 56 yaşımı 
keçdiyim bu anda geriyə dönüm baxdığımda necə çətin bir iş 
                                                 
*
 Brahmaçarya insanın öz nəfsinə hər yönlü hakim olması və qadınla da, ancaq evlad doğurmaq üçün cinsi 
ilişkiyə girməsidir.  
 25 
gördüyümü düşünürəm. Gün keçdikcə hiss edirdim ki, bu qərar iti 
bir qılıcın kəsərli tərəfi üstündə yol getməyə bənzəyir. Bu üzdən 
yaralanmamam üçün çox diqqətli olmalı idim. Bu qərara əməl 
etmənin ilk şərti yeməyi kontrol altına almaqdır. Təcrübə mənə 
göstərdi ki, yeməyi bir düzənə tabe etmək bu əməli 
gerçəkləşdirmənin ən uyqun yoludur. Bu üzdən də yemək 
proqramımı sadəcə ətyeməzlik şərtlərinə görə deyil, həm də 
brahmaçarya ilkələrinə görə düzənlədim.  
 Bəziləri hesab edirlər ki, ruhun yeyilib içilənlərlə ilişkisi yoxdur. 
Çünkü ruh nə bir şey yeyir, nə də içir. Ruh mövzusunda xaricdən 
daxilə tökülənlərin önəmi yoxdur. Önəmli olan iç halların xarici 
görünümüdür. Şübhəsiz ki, bu görüşün önəmi vardır. Ancaq mən 
bu görüşü öz həyatımda sınamaq yerinə öz əqidəmi bildirmək 
istərdim. Tanrı sevgisi ilə doğruluğu axtaran bir insan üçün 
yeməyin miqdarı və növü çox önəmlidir. Düşüncə və söyləmə 
edilən diqqət qədər bu qonuya diqqət edilməlidir.  
 Rahat və arxayın bir həyata başlamışdım. Ancaq bunun ömrü az 
oldu. Evimə ən yeni mebil və digər ev əşyaları alsam da, bunlar 
məni məmnun etmirdi. Get-gedə ev xərclərini azaltmağa 
başlamışdım. Paltaryuma xərci həddindən çox idi. Özəlliklə nə 
qədər köynək alsaydım da çatmırdı. Hər gün köynəklərimin 
yaxasını dəyişdirməli idim. Çünkü vəkillər ingiltərə yasalarına 
uyqun olaraq geyinməli idilər. Köynəyi hər gün dəyişməsəydim də 
iki gündən bir dəyişməli idim. Köynək xərci həddindən artıq çox 
idi. Daha az para xərclənsin deyə, özümə paltaryuma məlzəmələri 
aldım. Paltaryuma ilə ilgili bir də bir kitab aldım. Bu kitabın 
içindəki bilgiləri xanımıma oxuyub anlatdım. Əlbəttə ki, bütün bu 
işlər vaxtımı çox alsa da, ancaq mənə xoş gəlirdi. Birinci dəfə 
özüm öz yaxalığımı yumağımı heç unutmuram. Yaxalığa 
həddindən artıq parlatıcı maddə vurmuşdum. Ütü də yetərincə isti 
deyildi çünkü yandıracağımdan qorxurdum. Yaxalıq düm-düz 
dursa da parlatıcı maddə damırdı. Mən elə o yaxalıqla məhkəməyə 
getdim və mənim bu görüntümü hər kəs məsxərə edib gülməyə 
başladı. Ancaq artıq o günlərdə hər növ məsxərə gülüşlər 
qarşısında dözə biləcək ruhi möhkəmliyim sabitlənmişdi.  
 Paltaryuma qonusunda bağlılığımı ortadan qaldırdıqdan sonra 
saçlarımı kəsdirmə ilə ilgili də öz-özümə girişimlərdə bulundum. 
Bərbərə uğramaq istəmirdim. İngiltərəyə gedən hər kəs orada ən az 
üzünü qırmağı öyrənir. Ancaq kimsə öz saçlarını özü qısaltmanı 
öyrənməz. Mən bunu da özüm etmək istəyirdim. Peruryada bir 
 26 
dəfə ingilis bir bərbərin yanına getdim. O, kibirli bir biçimdə 
mənim saçlarımı qırxmaqdan imtina etdi. Çünkü əllərinin “rəngli” 
adamın saçlarına toxunmasını istəmirdi. Onun bu davranışı məni 
çox üzdü. Həmən bir saçqırxma makınası alıb güzgünün önündə öz 
saçlarımı kəsməyə başladım. Başımın ön tərəfinin tüklərini yaxşı 
kəsmişdim, ancaq arxa tərəf bərbad durumda idi. Yenə də bu 
durumumla məhkəməyə getdim. Oradakılar mənim bu durumuma 
həddindən artıq güldülər. Biri dedi: “Qandi, saçlarına nə oldu? 
Sanki saçlarını sıçanlar didmiş!” Mən də dedim: “ Yox, ağdərili 
bərbər mənim saçlarımı qırxacaq dərəcədə özünü alçaltmadı. Mən 
də öz saçlarımı özüm qırxmağı tərcih etdim. Yaxşı qırxmamışamsa 
da önəmli deyil.” Mənim bu cavabım dostlarımı şaşırdı. Əlbəttə 
mənim saçlarımı qırxmaqdan imtina edən bərbərin günahı yox idi. 
Çünkü mənim saçlarımı qırxsa idi, böyük olasılığa görə bir çox 
müştərisini itirərdi. 
 Boer savaşı başladığında onlara qarşı məsuliyət duyqusu hiss 
edirdim. Ancaq o zaman düşünürdüm ki, öz duyqularım əsasında 
davranmağa hüququm yoxdur. Bu haqda “Güney Afrikada 
Satyaqrahanın tarixi”
1
 adlı kitabımda çox geniş şəkildə 
yazmışam. O mövzuları burda təkrar yazmaq istəmirəm. Kimsə 
maraqlanarsa, o kitabı oxuya bilər. Burada sadəcə bunu demək 
istəyirəm ki, bu savaşda İngiltərəyə vəfadarlıq duyqusu ingilisləri 
dəstəkləməyimə səbəb olurdu. Düşünürdüm ki, ingilis yasaları 
əsasında öz haqqımı və digərlərinin hüquqlarını qorumağa 
çalışaramsa, o zaman İngiltərənin də mənafeyini savunmalıyam. O 
zaman böylə düşünürdüm ki, Hindistan öz azadlığını ancaq 
İngiltərə imperatorluğunun içində əldə edə bilər. Bu üzdən də bir 
çox yaxın Hindistanlı arxadaşlarımı bir yerə toplayıb Boer 
savaşının yaralılarını daşımaqda hökumətə yardımçı olmalarını 
istədim.  
 Hindistanlıların Güney Afrikadakı bu fədakarlıqları doğruya 
ulaşmanın yeni mərhələsini qarşımızda açmışdı. Doğruluq 
(həqiqət) böyük ağac kimidir. Nə qədər çox suvarılsa bir o qədər 
də çox bar verər. Doğruluq mədən kimidir. Nə qədər çox dərininə 
varılsa, daha çox qiymətli əşyalar tapılar. Bütün bunlar da yeni 
xidmət imkanlarını xidmət etmək istəyənlərə göstərər.  
                                                 
1
 Satyaqraha, əslində doğruluğun yanlısı olmaq deməkdir. Ancaq Qandi bu sözü özünəxas biçimdə qeyri—
aqressiv dirəniş və savaş yöntəmi kimi seçmişdir. 
 27 
 İnsan və onun əməlləri bir-birindən ayrı iki məsələdir. Yaxşı və 
xeyir işləri hər zaman alqışlamaq, pis işləri də danlamaq gərəkir. 
Yaxşı və ya pis işi görənlər etdikləri əməlin ölçüsünə görə ya 
təqdir ya da tənqid edilməlidirlər. “Günaha nifrət etmək 
lazımdır, günahkara deyil.” Bu, anlaşılması çox asan, ancaq əməl 
edilməsi çox çox çətin bir məsələdir. Zatən bu üzdən nifrət və kin 
zəhərləri dünyanı doldurmaqdadır. Ahimsa doğrunu aramanın 
əsasıdır. Gün keçdikcə, mən bu gerçəyi daha da dərindən qəbul 
edirəm ki, doğrunuarama ahimsa ilkəsinə dayanmazsa, heç bir 
önəmi yoxdur. Yanlış bir durum və basqıcı uyqulama qarşısında 
dirənmək çox doğrudur. Ancaq bu sistemi uyqulayanlara qarşı 
saldırıya keçmək insanın öz nəfsinə qarşı savaşmasıdır, öz həm 
cinsinə qarşı çıxmasıdır. Çünkü biz hamımız insanıq. İçimizdə olan 
tanrısal imkanlar sonsuzdur. Bir insanı dəyərsiz görmək, onda olan 
Tanrını dəyərsiz görməkdir. Bu yanaşma bütün dünya və insanlıq 
üçün zərərlidir.  
 Həyatımdakı müxtəlif olaylar müxtəlif insanlar və siniflərlə tanış 
olmağıma səbəb olurdu. Həyat təcrübələrimə dayanaraq deyirəm 
ki, yaxınlarımın, uzaqlarımın, müxtəlif rəngli insanların, müxtəlif 
dinə mənsub olan adamların mənim üçün heç bir fərqi olmamışdır. 
İstər xristian, yəhudi ya da müsəlman olsun. Qəlbim heç bir zaman 
insanlar arasında ayrım yapmağa izn verməmişdir.  
 Sanskrit dili haqqında dərin bilgim yoxdur. Vedaları və 
Opanişadları tərcümə yolu ilə anlamışam. Bu üzdən bu kitablar 
haqqında bilgilərim alimanə olmaya bilər. Mən bu kitabları bir 
hindistanlı kimi oxumuşam. Ancaq bu kitabların gerçək ruhlarını 
mənimsədiyimi və anladığımı iddia edə bilərəm. 21 yaşıma qədər 
müxtəlif dinlər haqqında araşdırma yapdım. Bir zamanlar 
xristianlıq və induizm arasında hansını seçəcəyim haqda şübhə 
daşıyırdım. Fikir dəngəm yerində oturduqdan sonra anladım ki, 
mənim qurtuluşum Hind məzhəbi yoluyla mümkün olacaqdır. O 
zamandan bəri inancım bu məzhəbə gündən günə artdı. Artdıqca 
da içim işıqla dolurdu. Ancaq bu məzhəbi qəbul etdikdən sonra da 
bir təbəqənin nəcis sayılmasını qəbul etmədim, hətta Hind 
məzhəbinin bir parçası olsa bilə. Mən böylə məzhəbi qəbul edə 
bilmərəm.  
 Öncələr oxumuşdum ki, insanların öz xatirələrini anlatması tarix 
sayılmazmış. Bu gün bu məsələni daha açıqca anlayıram. Bilirəm 
ki, bu xatirəmdə bütün xatırladıqlarımı yazmıram. Kim deyə bilər 
ki, doğruluğun bəyanı üçün nəyi yazmaq və nəyi yazmamaq 
 28 
gərəkir? Mənim həyatımın olaylarının bir tərəfli anlatımının nə 
kimi dəyəri ola bilər? Əgər bir araşdırmaçı bu yazdıqlarımı 
incələrsə, bəlkə bir çox gerçəkləri də özü kəşf edə bilər. Eləcə də 
bir tənqidçi mənim bu yazdıqlarımı incələrsə, rahatca və özünə 
güvənərək, “mənim boş-boş danışdıqlarımı” söyləyə bilər. Bu 
üzdən bəzən öz-özümə düşünürəm ki, bu xatirələri yazmağı 
durdursam daha yaxşı olmazmı? Ancaq içərimdən bir səs mənim 
yazmamı əngəlləmədikçə yazmağa davam edəcəyəm. Öz-özümə 
düşünürəm ki, bu ağıllıca öyüdü dinləmək lazımdır ki, əxlaqi 
baxımdan yanlış deyilsə, başlanmış bir işi yarımçıq buraxmaq 
doğru olmaz.  
 Güney Afrikada “Hindi görüşlər” anlamına gələn “İndian 
Opinion” adında bir qəzet təsis etdim. Qəzetin ilk yayımından 
sonra  anladım ki, qəzetçiliyin ilk amacı xalqa xidmət olmalıdır. 
Qəzetəcilikdə inanılmaz böyük güc vardır. Ancaq güclü bir selin 
kəndləri, tarlaları məhv etdiyi kimi, kontrol və nəzarət altında 
olmayan qələmin də gücü böyük xərabəliklər, təxribatlar törədə 
bilər. Kontrol sansor dolayısı ilə olursa, bu da bir növ təxribatdır. 
Gerçək kontrol içəridən, yazarın mənəviyatından 
qaynaqlanmalıdır. Bu dəlil doğrudursa, dünyada bu dürüstlüyə tabe 
olan neçə qəzetin olduğunu iddia etmək olar? Mənəviyatsız 
qonuların yayımlanmasını önləyəcəyək olan kimdir? Bu haqda kim 
doğru qərar verə bilər? Faydalı və faydasız qəzetlər yaxşı və pis 
kimi bir-birinin yanında olmalıdırlar və insan bu arada özü yaxşı 
olanı seçməlidir.  
 Raskin ünlü ingilis yazardır.  İlk dəfə idi onun “Bu sona qədər” 
adlı kitabını oxuyurdum. Öyrənim illərimdə dərs kitablarından 
başqa heç bir şey oxumazdım. Sonra da həyatımın ehtiyaclarını 
bərtərəf etmək üçün çabaladığım üçün kitab oxumağa vaxt 
qalmırdı. Bu üzdən kitablar haqqında geniş bilgilərimin olduğunu 
iddia edə bilmərəm. Ancaq az oxumağıma baxmayaraq, 
oxuduqlarımı yaxşı özümsəyib həzm edirdim. Həyatımı dərindən 
etkiləyən kitablardan biri də Raskinin “Bu sona qədər” əsəri idi. 
Daha sonralar bu kitabı qocerati dilinə tərcümə etdim. Adını da 
“Sərv daya” (kollektiv zənginlik) qoydum.  Raskinin bu böyük 
əsərində öz inanclarımın dərin inikasını görürdüm. Bu üzdən məni 
dərindən etkilədi və həyatımda çox dəyişikliklər oluşdurdu. Şair o 
kəsdir ki, insanın köksündəki yaxşılıqları və gözəllikləri sözlərlə 
təsvir edə bilir. Ancaq şairlər bütün insanlara eyni təsiri 
 29 
buraxmazlar. Çünkü bütün insanlar eyni dərəcədə gəlişmiş 
deyillər.  
 Yuhansburqda yerləşdikdən sonra da hüzurlu həyata qovuşa 
bilmirdim. Tam arxayınlaşıb yeni nəfəs almaq istərkən yeni bir 
olay baş verirdi. Qəzetlər Natalda zuluların qiyamından 
yazırdılar. Onlar hindlilərə zərər verməzdilər. Hətta onların 
“qiyam” etmələrinə də inanmırdım. O zaman düşünürdüm ki, 
İngiltərə imperatorluğunun varlığı dünyada barış və qardaşlığı 
qorumaq üçündür. Mənim bu düşüncəm İngiltərəni kötü görməyə 
izn vermirdi. Bu üzdən “qiyam”ın doğruluğu bilə, mənim 
vəfadarlığımı dəyişdirə bilmirdi. Natalın bir savunma birimi var 
idi. Bu birimə daha çox nəfər cəlb edirdilər. Qəzetlərdə oxudum ki, 
bu birim “qiyam”ı yatırmaq, basdırmaq üçün qullanılacaq.  
 “Qiyam” səhnəsinə çatdığımda gördüm ki, orda “qiyam” 
adlandırılacaq heç bir hadisə olmamışdır. Hətta gözə çarpacaq bir 
dirəniş də olmamışdır. Bunun “qiyam” adlandırılmasının səbəbi bu 
imiş ki, zulu rəislərindən biri hökumətin yeni vergisini ibtal etmək 
istəyində bulunmuşdur. Vergini toplamaqla görəvli olan bir çavuşa 
da “vergini ödəməyəcəyik” demişlər. Bu qədər. Hər halda mənim 
könlüm zululardan yana idi. Əməliyat qərargahında eşitdim ki, 
bizim görəvimiz zulu yaralılarına baxmaq olacaq. Çox 
sevinmişdim. Sağlıq işlərindən sorumlu olan zabit bizi qarşılayaraq 
dedi: “ağdərililər zulu yaralılarına baxmaq istəmirlər. Onların 
yaraları çox ağırlaşmış. Özüm də nə edəcəyimi bilmirəm. Bu 
üzdən sizlərin gəlişiniz çox yaxşı oldu.” Daha sonra yaralara 
baxmaq üçün gərəkən əşyaları verib bizi səhrada qurulmuş səyyar 
xəstəxanaya apardı. Zulular bizi gördüklərinə sevinmişdilər. 
  ِ Dəmir nərdələrin arxasından bizə baxan ağdərili əsgərlər bizə 
baxırdılar. Çalışırdılar bizim onlara yardım etməmizi əngəlləsinlər. 
Biz onları saymadığımız üçün əsəbləşir və zululara çirkin söyüş 
verirdilər.  
 Bizə tapşırılan yaralılar savaşda yaralanmamışdılar. Onlardan bir 
qismi sanli (şübhəli) olaraq yaxalanmış və komutan onlara işkəncə 
verdirmişdi. Şallaqlar onları sərt bir şəkildə yaralamışdı. Yaralara 
baxılmadığından çirklənmişdilər. Bir dəstə yaralı zululara da 
əsgərlər yanlış olaraq güllə atıb yaralamışdılar.  
 Zuluların qiyamı mənim üçün yeni hadisə idi. Yaxşıca düşünməli 
idim. Boer savaşı məni bu qədər dəhşətə gətirməmişdi. Zululara 
edilən zülm məni çox təsirləndirdi. Burada əslində savaş 
olmamışdı. İnsanları durduqları yerdə ovlamışdılar. Sadəcə mən bu 
 30 
fikirdə deyildim. Danışdığım bir çox ingilis də mənim kimi 
düşünürdü. Hər gün günahsız kəndlərdən gələn silah səsləri məni 
dəhşətə gətirirdi. Çox üzülürdüm. Ancaq mən bütün bu acılara 
dözürdüm. Mən böyük bir imanla zululara xidmət etməyə 
çalışırdım. Görürdüm ki, əgər biz olmasaydıq, onlara baxan 
olmayacaq və hamısı öləcəkdilər. U üzdən etdiyim işlər vicdanımı 
çox rahatladırdı.  
 Brahmaçaryanı fikirdə, sözdə və əməldə həyata keçirməyə çox 
diqqət edirdim. Satyaqrahanın da mübarizəsinə çox vaxt 
ayırırdım. Nəfsimi təmiz saxlayaraq bu işə özümü həsr etməyə 
çalışırdım. Bu üzdən yemək qonusunda özüm üçün bəzi 
sınırlamalar gətirdim. Daha öncə yemək proqramımda etdiyim 
dəyişikliklər ən çox sağlıq amacı ilə idi. Ancaq yeni yemək 
sınaqlarım məzhəbi və ruhi baxımdan idi. Oruc tutmaq və yemək 
yeməyi azaltmaq həyatımda önəmli olmuşdu. Genəldə insan nəfsi 
dadlı yeməklərə meyllidir. Məndə də öylə idi. Öz nəfsimə hakim 
olmaq üçün çox çətinliklərlə rastlanırdım. Hətta indinin özündə də 
bu çətinlikləri yaşamaqdayam və sürəkli öz nəfsimə hakim 
olmazsam, bütün əməyim boşuna gedər. Düşünürdüm ki, daha çox 
yemək yeyirəm. Dostlarım düşünürdülər ki, yemək qonusunda mən 
xəsislik edirəm. Ancaq öylə deyildi. Düşünürəm ki, yemək 
sınırlamamı indi olduğu kimi sınırlı durumda tutmasaydım, 
heyvandan da daha aşağı səviyəyə düşə bilərdim. Bəlkə də çox 
öncələr ölə bilərdim. Bu üzdən də yemək kontroluna çox aşırı 
diqqət eddirdim. Bu çalışmalar sonucunda bədənimin sağlığını tam 
olaraq sağlaya bildim. Bununla da üzərimə düşən görəvləri 
gerçəkləşdirmək üçün bədən sağlığı nemətinə sahib oldum.  
 Yeni yemək proqramımı meyvələrlə başladım. Ancaq meyvə 
yeməkdə də aşırılığa yol verməməyə çalışırdım. Çünkü alışqanlığa 
dönüşdükdən sonra meyvə yeməkdə də çox yemək sorunu ortaya 
çıxa bilərdi. Bu üzdən daha çox oruc tutmağa və az yeməyə 
çalışırdım. Tətil günlərində, yalnız bir kərə yemək yeyirdim. 
Tövbə etmək və riyazət çəkmək üçün bir bəhanə ortaya çıxsaydı o 
bir kərə yeməkdən də imtina edirdim. Ancaq bədənimin öz 
enerjisini daha təsirli şəkildə gerçəkləşdirdiyinə tanıq olurdum. 
Yeməklər yeni dad qazanırdı və iştiham da artırdı. Böyləcə mənə 
isbat oldu ki, oruc tutmaq yeməyi sınırlamaq üçün verimli olduğu 
qədər ifrat yeməyi də önləyə bilər. Mənim və digərlərinin daha 
sonrakı sınaqları bu gerçəyi daha da onaylayırdı. İlk öncə bədənimi 
daha yaxşı tərbiyə etmək istəyirdim. Daha sonra nəfsimə hakim 
 31 
olmağı denəməyə başladım. Bunun üçün də yemək meyllərimə 
diqqət etməli idim. Bu üzdən bir tək yemək növünü özüm üçün 
seçirdim. Bir sürə sonra başqa yemək növünə meyllənirdim. Ancaq 
getdikcə də yeməyin miqdarını azaldırdım. Yeməyin dadı və 
ləzzəti məni tərk etmirdi. Bir yeməyi buraxıb bir başqasına 
başladığım zaman, yeni yeməyin dadı mənim üçün çox çəkici 
olurdu. 
 Sınaqlarım mənə öyrətdi ki, yemək seçimində onun dadına diqqət 
etməmək gərəkir. İnsan yeməkdən zövq almaq üçün yeməməlidir. 
Yemək sırf bədəni diri saxlamağa adanmalıdır. Hər bir bədən 
üzvümüz və hisslərimiz zövq almaq üçün deyil, bədəni diri 
saxlamaq üçün çalışsalar, ruhumuz aydınlanar. Yalnız bu yolla 
bizim hər bir hissimiz öz işini doğanın ona bəlli etdiyi doğrultuda 
gerçəkləşdirə bilər. Doğa ilə bu biçim uyqunlaşmaq üçün nələr 
sınansa, nə kimi fədakarlıq edilsə, yenə də azdır. Ancaq nə yazıq 
ki, bizim əsrimizdə olaylar bunun tam tərsinə gəlişməkdədir. Bizlər 
utanmadan öz bədənimizin zövqü üçün minlərlə canlınının 
həyatına qıya bilirik. Həm cismi öldürürük həm də canı... 
 Mənim həyatımdakı ilk sınağım 1908-ci ildə zindanda gerçəkləşdi. 
Zindanda hər kəsin əməl etməsi gərəkən sınırlılıqların hamısının 
brahmaçaryada olduğunu gördüm. Könüllü brahmaçarya. Çünkü 
brahmaçaryaya əməl edən şəxs könüllü şəkildə öz ehtiyaclarını 
sınırlayır, başqasının əmri ilə deyil. Zindandakı uyqulamalardan 
biri də bu idi ki, son yemək gün batmadan öncə yeyilməli idi. 
Hindistanlı və afrikalı məhbuslara çay və qəhvə qullanımı yasaq 
idi. Yeməklərinə, ancaq duz artırma haqqına sahib idilər. 
Yeməklərin dadlı olması üçün ədviyə qullanımına izn vermirdilər.  
 Sonunda bu sorun çətinliklə olsa da alışqanlığa dönüşüb 
asanlaşırdı. Bunlardan əsas amac sağlıq imkanlarını artırmaq idi. 
Ancaq dışarıdan tətbiq edilən yasaqlamalar istisna hallarda uğurlu 
ola bilər. Ancaq bu yasaqlamalar insanın öz iradəsi tərəfindən 
tətbiq edildiyində verimli sonuclar əldə etmək olur. Bu üzdən də 
zindandan azad olduqdan sonra bunları öz iradəmlə öz həyatımda 
gerçəkləşdirməyə başladım. Mümkün olduqca çay içməyi ortadan 
qaldırmağa başladım. Gecə yeməyimi də gün batmadan öncə 
yeyirdim. Artıq bu iki əməl üçün çətinlik yox idi. Çünkü onlar 
mənim həyatımın alışqanlıqlarına dönüşmüşlər.  
 Oruc tutmaq nəfsin istəklərini sınırlamağa həsr olursa, heyvani 
istəkləri içimizdə söndürə bilər. Bəzi dostlarım etiraf edirlər ki, 
onlarda oruc tutma ləzzətli yeməklərə istəklərini artırır və heyvani 
 32 
duyqularını da şiddətləndirir. Bundan da bu sonuca varmaq olur ki, 
oruc tutmaq sürəkli bir iradə ilə nəfsi kontrol edərək 
gerçəkləşməzsə, anlamsız bir işdir.  
 Oruc tutmaq və buna bənzər disiplinlər nəfsin istəklərini sınırlama 
araclarıdır. Ancaq işlər bunlarla bitmir. Cismi oruc tutmaq ruhi və 
fikri oruc tutmaqla bir yerdə olmazsa, riyadan başqa bir şey 
deyildir.  
 Tolstoy* tarlasında bir qanun həyata keçirirdik. Öyrətmənlərinin 
etmədikləri işi öyrəncilərin etməsini yasaqlamışdıq. Bu üzdən 
öyrəncilərdən bir iş istənildiyində onlara bir öyrətmən də qatılıb 
eyni işi birlikdə etməli idilər. Sonuc böylə oldu ki, çocuqlar və 
gənclər öyrəndiklərini böyük bir həyəcanla öyrənirdilər.  
 Dərs kitabları haqda bu qədər söhbət edilir. Bu qonuda mənim heç 
bir əksikliyim olmamışdır. Hətta başqa kitabları da çox 
qullanmırdım. Çocuqlara bir sürü kitab yükləmək istəmirdim. Hər 
zaman düşünürdüm ki, çocuqlar üçün ən uyqun kitab öyrətməndir. 
Öyrətmənlərimin kitabın üzündən mənə öyrətdiklərindən heç bir 
şey xatirimdə qalmamış. Ancaq kitabların dışında öyrətmənlərin 
özlərindən öyrəndiklərimi hər zaman xatırlaya bilirəm. Çocuqlar 
gözlərindən daha çox qulaqları dolayısıyla yaxşı öyrənib yadda 
saxlaya bilirlər. Hələ də xatırlamıram ki, hansısa bir kitabı 
başından sonuna qədər çocuqlarıma oxumuş olum. Ancaq 
oxuduğum kitabdan yadımda qalanları çocuqlarıma söyləyirdim. 
Çocuqlarım məndən eşitdiklərini daha sonra gəncləşdikləri zaman 
bilə, unutmamışdılar. Çocuqlarım kitablardan öyrəndiklərini 
xatırlamaqda çətinlik çəkirdilər. Ancaq mənim sadə sözlərlə 
anlatdıqlarımı çox asanca xatırlaya bilirdilər. Kitab oxumaq onlar 
üçün çətin ödəv idi. Ancaq mənim onlara həyəcanla anlatdıqlarımı 
çox rahatca mənimsəyə bilirdilər. Bu, onlar üçün həm də bir 
əyləncə olurdu. Çocuqlarımla danışdığımda onlardan sorduğum 
sorularla anlama güclərinin səviyəsinin ölçə bilirdim.  
 Cismi eyitmək idman yoluyla olduğu kimi, ruhu eyitmək də bəzi 
mənəvi ödəvləri gerçəkləşdirməklə mümkün olur. Ruhi tətbiqlər ən 
çox öyrətmənin davranışları ilə mümkün ola bilir. İstər 
öyrəncilərin arasında olsun, ya da olmasın öyrətmən hər an öz 
danışıqlarına və davranışlarına diqqət etməlidir.  
                                                 
*
 “Tolstoy”  Qandinin Güney Afrikada təsis etdiyi bir mərkəz idi. Orada Qandi və yandaşları Tolstoyun 
öyrətiləri əsasında əməl etməyə çalışırdılar.  
 33 
 Mən yalançı biri isəm, öyrəncilərimə doğruluqdan danışmanın bir 
anlamı olmaz. Qorxaq bir öyrətmən heç bir zaman öyrəncilərini 
cəsur tərbiyə edə bilməz. Öz nəfsinin eyitimi ilə uğraşmayan 
birisinin başqasına yardımçı olması mümkün deyildir. Bu üzdən 
hiss edirdim ki, eyitmək istədiyim qızlara və oğlanlara canlı bir 
örnək olmalıyam. Böyləcə onlar mənim öyrətmənimə 
dönüşürdülər. Görürdüm ki, onlar üçün olsa bilə, daha dürüst və 
doğru biri olmalıyam. Tolstoy tarlasında öz nəfsim üzərinə 
uyquladığım inzibat orada eyitimləri ilə uğraşdığım oyrəncilərim 
üzündən idi. Bu öyrəncilərdən biri vəhşi, yalançı və aqressiv bir 
oğlan idi. Bir dəfə çox aqressiv bir iş gördü. Mən çox 
sinirlənmişdim. Genəldə mən öyrənciləri cəzalandırmazdım, ancaq 
bu kəz çox sinirlənmişdim. Ona öyüd verib və aqressiv 
davranmamasını söyləyirdim. Ancaq o, çox sərt və aqressiv 
davranışlarına davam edir, məni aldatmağa çalışırdı. Birdən 
əlimdəki xətkeşlə onun qoluna bir zərbə vurdum. Onu vurarkən 
rahatsızlığımdan titrəyirdim. Bu aqressiv çocuq mənim necə bir 
durumda olduğumu anlamışdı. Onlar üçün öyrətmənin öyrəncini 
tənbih edərkən titrəməsi yeni olay idi. Gənc aqressiv adam 
ağlamağa başlayıb məndən üzr istədi. Ancaq o, xətkeş zərbəsinin 
sərt olduğundan dolayı ağlamırdı. Elə olsaydı qarşılıq göstərib 
mənə saldıra bilərdi bu aqressiv adam. Çünkü 17 yaşında güclü bir 
gənc idi. O, mənim böylə davranışımdan dolayı necə üzgün 
olduğumu görmüşdü. Bu olaydan sonra o, heç vaxt aqressiv 
davranmadı, mənə qarşı çox sayqılı oldu. Ancaq mən hələ də ona 
qarşı qullandığım şiddətdən dolayı peşmanam, utanıram. 
Düşünürəm ki, o gün bu gənc adamın qarşısında mənim ruhi və 
mənəvi gücümün yerinə heyvani gücüm əməl etmişdi. Mən hər 
zaman bədən tənbihinə qarşı olmuşam. Yalnız bu bir nümunə 
həyatımda olmuşdur. Ancaq bu günə qədər hələ qərar verə 
bilməmişəm ki, xətkeşi qullanmaqda doğru iş görmüşəm ya yox? 
Böyük olasılığa görə bu iş doğru deyildi. Çünkü bu işi öfkə ilə 
etmişdim. Əgər bu iş gücsüzlük duyqusundan qaynaqlansaydı, 
özümü haqlı saya bilərdim. Ancaq xətkeşlə tənbih olayında içimdə 
başqa təmayüllər bir-birinə qarışmışdı. Bu olaydan sonra bir çox 
şagirdlərim aqressiv davransalar da, artıq heç bir zaman öfkələnib 
tənbihə əl atmadım. Bu biçimdə eyitim sürəcində güclü ruha sahib 
olmanın önəmini gündən-günə daha dərindən dərk edirdim.  
 34 
 O günlər Yuhansburq və Funiks* arasında çox gəl-getdə idim. Bir 
gün Yuhansburqda səfərdə olduğumda xəbər gəldi ki, “əşram”ın 
iki sakini əxlaqi cəhətdən süqut etmişlər. Çox üzülmüşdüm. 
“Satyaqraha”nın yenilgə xəbərini duysaydım bu qədər 
üzülməzdim. Bu xəbər ildırım kimi məni vurdu sanki. Xəbəri 
eşitdiyim gün qatarla funiksə getdim.  
 Yol boyunca önümdə olan görəvimlə ilgili dərin-dərin düşünüdüm. 
Düşünürdüm ki, bir öyrətmən olaraq bu iki adamın əxlaqi 
çöküşlərində mən də sorumluluq daşımaqdayam. Baş verən olay 
qarşısında öz sorumluluğumu açıqca hiss edirdim. Xanımım bu 
haqda öncədən məni uyarmışdı. Ancaq başqasına inanan biri 
olduğum üçün xanımın bu uyarısına aldırış etməmişdim. 
Düşünmüşdüm ki, xanımım bu adamlar haqda yanılmaqdadır. 
Onların əxlaqi çöküşlərini ağlıma gətirməmişdim. Düşündüm ki, 
bu çökmüşlər öz xətalarını anlaya bilmələri üçün mən özümü 
cəzalandırmalıyam. Bu üzdən qərara gəldim ki, yeddi gün oruc 
tutacağam v öz-özümlə peyman bağladım ki, dörd ay yarım 
müddətində hər gün, yalnız bir kərə yemək yeyəcəm.  
 Mənim özümü cəzalandırmam hər kəsi çox rahatsız etdi, ancaq 
mühitin təmizlənməsinə səbəb oldu. Hər kəs suçlu olmanın nə 
qədər kötü bir duyqu olduğunu anladı. O gündən başlayaraq da 
istər qız olsun, istər oğlan bütün öyrəncilərimlə mənvi bağlarım 
daha da möhkəm və sarsılmaz oldu.  
 Öz işimdə heç bir zaman haqsızlığa yol vermirdim.  Mənim qanuni 
və hüquqi fəaliyətlərimin çoxu ümumi işlərə həsr olurdu. Bu yolda 
başqalarından para almaq bir yana dursun, həm də öz cebimdən 
para ödəyirdim. Öyrənci olduğum illərdə eşitmişdik ki, vəkillik işi 
yalançılıqdır. Ancaq bu eşitdiklərim məni təsirləndirməmişdi. 
Çünkü yalan hesabına bir vəzifəyə gəlmək və para qazanmaq 
niyyəti məndə əsla olmamışdı. Mən dürüstlük ilkələrimi Güney 
Afrikada bir neçə kərə test etdim. Bilirdim ki, qarşı vəkil 
müvəkkilinə bir sürü yalan söyləmiş. Mən də öz müvəkkilimə bir 
sürü yalan söyləyəcək olsaydım məhkəmədə qalib gələ bilərdik. 
Ancaq heç bir zaman bu işi görmürdüm. Xatırlayıram ki, bir 
davada biz qalib gəlib qazandıq. Daha sonra anladım ki, 
                                                 
*
 Funiks Qandinin Güney Afrikada təsis etdiyi bir başqa eyitim mərkəzi idi. Bu eyitim mərkəzi “əşram” 
şəklində idi. Əşram əski Hindistanda bir növ xaniqah imiş. Eyni ülküləri paylaşan çevrələr əşramda 
toplaşar, bəlli əxlaqi nizama uyqun şəkildə ortaqca yaşarmışlar. Qandinin təsis etdiyi Funiks eyitim mərkəzi 
də əşram qurallarına uyqun idarə edilirdi. Qandinin ən ünlü əşramı Qoceratda “Sabarmati” çayının 
sahilində Əhmədabad şəhrində yerləşirdi.   
 35 
müvəkkilim məni aldatmışdır. Hər zaman qəlbimin dərinliyində 
arzu etmişəm ki, müvəkkilimin haqlı olduğu davalarda qazanmış 
olum. Zəhmət haqqımı heç bir zaman məhkəməni qazanma 
üzərindən müəyyən etmirdim. Mənim müvəkkilim istər qalib 
gəlsin, istər yenilsin mən bəlirlədiyim miqdardan artıq para 
almırdım. Mənə uğrayan müştərilərimə ilk başda deyirdim ki, 
mənə yalan söyləməsin, doğruları söyləsin, çünkü doğru 
olmadığını bilsəm savunmamdan vaz keçəcəyəm. Sonuc böylə 
oldu ki, mən o qədər məşhurlaşdım ki, kimsə haqsız bir işindən 
dolayı mənə uğramırdı. Öz işlərində tam haqlı olmayan, bir az 
şübhəli olan müştərilər başqa vəkilə uğrayırdılar.  
 Vəkilliklə uğraşdığım illərdə ən önəmli bir xasiyətim də bu idi ki, 
heç bir zaman öz cəhalətimi müştərilərimdən və dostlarımdan 
gizlin saxlamazdım. Bir mövzu haqqında bilgisizliyimi hiss 
etdiyimdə müştərimə açıqca deyirdim ki, başqa vəkilə müraciət 
etsin, mən bu işi başarmayacağam. Mənim bu doğruluğum 
müştəriləri çox məmnun etdiyindən gündən günə müştərilərimin 
sayı artırdı. Müştərilərim deyirdilər ki, bizi başqasının üstünə 
göndərmə, başqası ilə sən özün məsləhətləş, onun da parasını biz 
ödərik. Təki bizim işlərimizi sən yürüt. Müştərilərimin mənə olan 
bu sayqısı daha sonra mənim toplumsal ilişkilərimi olumlu yöndə 
etkiləyəcəkdi.  
 “Satyaqraha” savaşı 1914-də bitdiyində Hindistan Milli Azadlıq 
Hərəkətinin liderlərindən olan Qogle´dən mənə bir əmr gəldi. O, 
London yoluyla Hindistana dönməmi istəmişdi. Avqust ayının 4-də 
Birinci Dünya Savaşı başladı. Biz avqust ayının 6-da londona 
çatdıq.  
 Düşünürdüm ki, İngiltərədə yaşayan hindlilər öz öhdəliklərini bu 
savaşda yerinə yetirməlidirlər. İngilis öyrəncilər könüllü olaraq 
orduya gedirdilər. Hindlilərin də bu şəkildə davranmaları 
gərəkdiyini düşünürdüm. Ancaq mənim bu görüşümə qarşı bir çox 
müxalif səslər yüksəlirdi. Onlara görə hindilər və ingilislər 
arasında fərq var idi. Biz kölə sayılırdıq, ingilislər ağa. Bir kölə 
zalim ağasının ehtiyacı olduğunda ona necə yardım edə bilər? Əsir 
kölə ağasının möhtaclıq durumdan yararlanıb öz azadlığını əldə 
etməsi daha yaxşı olmazmı? Bu söyləmlər o zaman məni razı sala 
bilmirdi. Bir ingilis və hindli arasındakı fərqi mən də görürdüm. 
Ancaq onların bizi kölə kimi qullandıqlarına inanmırdım. O zaman 
düşünürdüm ki, Hindistanın kötü durumda olmasının suçluları 
İngiltərə yönətim sistemi deyil, məmurlardır. Məmurlar dürüst 
 36 
olsalar Hindistan bu durumda olmaz düşüncəsində idim. 
Düşünürdüm ki, Hindistanı İngiltərənin yardımı ilə qurtaracağıqsa, 
o zaman İngiltərənin möhtac olduğu bu durumda ona yardım 
etməliyik. İngiltərə sisteminə qarşı tənqidlərim olsaydı da, indiki 
qədər bu sistemi suçlu görmürdüm. Bu gün bu sistemə olan 
güvənimi və inancımı itirdiyim üçün artıq onunla heç bir şəkildə 
əməkdaşlıq etmək istəmirəm. İndi düşünürəm ki, o zaman həm 
ingilis məmurlarına, həm İngiltərə yönətim yöntəminə güvənlərini 
itirən hindistanlı arxadaşlarım bu dövlətlə əməkdaşlıq etməməkdə 
haqlıymışlar.  
 O zaman düşünürdüm ki, İngiltərənin bu möhtac durumundan sui-
istifadə etməməliyik. Savaş davam etdiyi sürəcə susmalıyıq. Savaş 
bitdikdən sonra öz haqqımızı istəməliyik. Bu üzdən də mən o 
zamankı inancım kimi davrandım. Mənim dəvətimi qəbul 
edənlərdən istədim ki, savaşa qatılmaq üçün ad yazdırıb 
İngiltərənin çıxarları yolunda savaşsınlar.  
 Hamımız savaşın əxlaq dışı olduğunu qəbul edirdik. Mənim 
haqqıma saldıranlara qarşı şikayətçi olmadığım müddətcə bu 
savaşı içdən dəstəkləməm də doğru olmazdı. Özəlliklə savaşan 
tərəflərin iddialarının doğru olmadığına da inanırdım. Dostlarım 
bilirdilər ki, mən daha öncə Boer savaşına da qatılmışam. Ancaq o 
zamana görə görüşlərimin dəyişdiyini təsəvvür edirdilər. Əslində 
məni Boer savaşına qatılmağa vadar edən dəlillər indi də öz 
keçərliliyini qorumaqda idi. Bilirdim ki, savaşa qatılmaq ahimsa 
ilkələrinə uyqun gəlmir. Ancaq nə yazıq ki, şəxs hər zaman öz 
istədiyi kimi davrana bilmir. Doğruluğa (həqiqətə) and içmiş adam 
bir çox hallarda öz yolunu qaranlıqlarda çətinliklə getmək zorunda 
qalır.  
 Hindistanlıları İngiltərə ordusunda xidmətə razı salmağımla, 
sadəcə savaşa yardımçı olmur, həm də İngiltərə imperatorluğu 
adlanan bu böyük təşkilatın insancıl və xeyirli niyyətlərinə yardım 
etdiyimi sanırdım. O zaman da bugünkü qədər savaşa nifrət 
edirdim. O zaman da əlimə tüfəng almağı istəmirdim. Ancaq 
insanın həyatı düz bir xətdən oluşmamaqdadır. Bəzən də bir-biri ilə 
qarşı-qarşı gələn olaylar bütünü insan həyatını təşkil edir. Sürəkli 
insan həyatda iki vəzifədən birini tərcih etməyə çalışır. Bir eyitimci 
kimi bir sürü insanları bu savaşa qatılmağa çağırmalı idim. Onlara 
deyirdim ki, savaşa inanırsınız və ingiltərəyə vəfalıysanız, bu 
savaşa qatılmaq zorundasınız. Öc almaq kimi bir duyquya inancım 
yoxdur. Ancaq dörd il öncə Hindistanda bir köy olan Betya 
 37 
sakinlərinə dedim ki, ahimsadan heç bir şey anlamayan kimsələr 
sizə saldırır və malınızı zorla aparmaq istəyirlərsə, haqqınızı 
savunmaq üçün silaha sarılmalısınız. Əgər silahla haqqınızı 
savunmazsanız qorxaqlarsınız.  
Keçənlərdə hindlilərə dedim ki, ahimsanın bütün qurallarına 
inanmır və ona əməl etmirsinizsə, qadınlarınızı, malınızı talayanlar 
qarşısında silahlı savunmaya keçməzsəniz, bəşəriyət qarşısında 
suçlusunuz. Düşünürəm ki, mənim bu söylədiklərim ahimsa 
məzhəbi ilə tam uyqunluq oluşdurmaqdadır. Bu nəcib nəziriyəni 
duyurmaq çox asandır, ancaq savaşlarla dolub-daşan dünyada onu 
bilib və həyata keçirmək çox çətin işdir. Bütün bu çətinliklərə 
baxmayaraq, gün keçdikçə ahimsa məzhəbi olmadan həyatın 
mənim üçün heç bir anlam daşımayacağına inanıram.  
 Mənim o zamankı davranışımı ahimsa ölçüləri ilə ölçərsək, onları 
savunmaq üçün tutarlı dəlil tapa bilmərik. Əslində öldürücü 
silahlarla savaşa qatılanlarla savaşda yaralananlara qızılay 
tərəfindən xidmət edənlər arasında bir o qədər də fərq yoxdur. 
Çünkü hər iki dəstə bir türlü savaşa qatılır və savaşın davamına 
yardım edirlər. Hər iki dəstə savaş cinayətlərinə bulaşıb suçlu 
olurlar. Uzun illər boyu özümə daldıqdan, düşündükdən  və 
əməllərimi dəyərləndirdikdən sonra hiss etmişəm ki, o zamankı 
düşüncə tərzimə görə Boer savaşına, 1906-cı ildə Natalda “Zulu 
üsyanları”na və Birinci Dünya Savaşına qatılmam normal imiş. 
Həyat bir çox güclərin etkisi altındadır. Insan öz əməllərində 
dəyişməz bir üsul əsasında qərara gəlsəydi və hər an düşünmədən 
bu üsul əsasında davransaydı, o zaman həyat çox asan olurdu. 
Ancaq bir tək davranışımı da xatırlamıram ki, o haqda asanlıqla bir 
qərara gəlmiş olum. Mən sürəkli savaşa qarşı olduğumdan,  heç bir 
şəkildə onun arxasınca getməmişəm. Bu üzdən bir çox fürsətlərin 
ortada olmasına baxmayaraq, öldürücü silahların qullanımını 
öyrənmədim. Bəlkə bu üzdən dirək olaraq insanların həyatını 
söndürmə saldırqanlığından uzaq olmuşam. Ancaq zor qullanmağı 
öz hədəfi sayan bir hökumətin təbəəsi olduğumdan özümdən asılı 
olmayaraq savaşlara öz ölçümdə yardıçmı olurdum. Bu işi 
görməmək üçün bu hökumətlə bütün ilişkilərimi qırmam gərəkirdi. 
Bu şəkildə davransa idim, hökumət də mənə sağladığı bütün 
imtiyazlardan imtina edərdi. Qoyun bir örnəklə fikrimi açıqlayım. 
Mən indi ixtiyarında çox əkin yeri olan bir təşkilatın üzvüyəm. Bu 
tarlaların məhsulu genəldə meymunlar tərəfindən təhdid edilir. 
Bütün canlıların həyatına sayqı ilə yanaşdığımdan meymunlara 
 38 
qarşı hər tür saldırını ahimsanın danılması kimi anlayıram. Ancaq 
eyni halda heç bir şübhəyə qapılmadan dostlarımdan meymunlara 
saldırmalarını istəyirəm ki, tarlalardakı məhsulları qoruya biləlim. 
Mən pislik və təcavüzə qarşı olduğumdan bu davranışdan da 
imtina etməliyəm. Bu əməllərimdən, yalnız o təşkilatı ləğv edərək, 
ya da ondan ayrılaraq uzaqlaşa bilərəm. Ancaq bizim toplumumuz 
tarım olmadan ayaq üstə dura bilməyəcəyindən bu işdə öz 
fəaliyətimi davam edirəm. Böyləcə istər-istəməz bəzi canlıların 
həyatı öz-özünə söndürüləcəkdir. Bu üzdən də tarlalara zərər verən 
meymunların uzaqlaşdırılması üçün meymunlara saldırılmasını 
istəyirdim. Ümid edirəm ki, gələcəkdə daha uyqun bir yöntəm 
tapılar. Savaşda da buna bənzər durum söz qonusu idi. Mənsubu 
olduğum toplumla bağlarımı qırmaq doğru olmazdı. Boer və Zulu 
və Dünya Savaşı zamanı İngiltrə hökuməti ilə ilişkilərimi qırmaq 
istəməmişdim. Bu gün tutumum İngiltərə hökumətinə görə 
dəyişmişdir. Bu üzdən də kəsinliklə İngiltərənin çıxarlarına xidmət 
edən savaşlara qatılmaram. Hətta məni savaşmağa məcbur etsələr 
də edamım bahasına olsa da savaşdan imtina edərəm. Ancaq bu 
durum da çətinliyi çözmür. Bir milli hökumətimiz olursa, özüm 
dirək olaraq heç bir savaşa qatılmasam da, ancaq savaşa qatılmaq 
istəyənlərə yardımçı olacağımı düşünürəm. Çünkü bu milli 
hökumət mənsublarının mənim qədər qeyri-aqressivliyə 
inanmadıqlarını bilirəm. Bir fərdi və ya bir toplumu zorla qeyri-
aqressivliyə inandırmaq olmaz. Qeyri-aqressivlik çox sirli biçimdə 
davranar. Bəzən bir fərdin əməlləri qeyri-aqressiv ölçülərə uyqun 
gəlmir. Qeyri- aqressivliyin ən yüksək məzmununu daşımasına 
baxmayaraq, əməlləri zahirən aqressiv görünə bilər. Bunun 
nəticələrini o andaca deyil, daha sonra görmək mümkündür. Öz 
davranışlarımla bağlı iddia edəcəyim tək şey budur ki, bütün 
əməllərim qeyri-aqressiv düşüncənin qalib gəlməsi üçün olmuşdur. 
O zaman milli mənafe adında bir sorunum yox idi. Bəzi 
mənafelərin fəda edilməsi ilə milli mənafeyə ulaşılacağına 
inanmıram. Fikrimi bu qonuda bundan daha artıq açıqlamaq 
istəmirəm. Nə yazıq ki, dil ən üstün durumunda bilə, düşüncəni 
tam olaraq açıqlaya biləcək durumda deyil. Qeyri-aqressivlik mənə 
görə, sadəcə fəlsəfi bir tutum deyil. Mənim həyatımın qanunu və 
mayasıdır. Bilirəm ki, özüm də bəzən bilərək və ya bilməyərək bu 
əsasa qarşı davranıram. Qeyri-aqressivlik ağılla deyil, könüllə 
bağlantılı olan bir olqudur. Bu yolda ən doğru bələdçi Tanrıya 
güvənmək, alçaqkönüllük və insanın hər an özünü fəda etməyə 
 39 
hazır olmasıdır. Qeyri-aqressivliyə əməl etmək böyük iradə, 
qorxmazlıq və əxlaqi disiplin tələb edir. Mən isə, acı çəkərək etiraf 
etməliyəm ki, öz zəif tərəflərimin nələr olduğunu və nə dərəcədə 
olduğunu bilirəm. Ancaq içimdə parlayan işıq boldur. Qeyri-
aqressiv davranışın və düşüncənin dışında kimsəyə qurtuluş 
yoxdur. Savaşın çirkin bir iş olduğunu bilirəm. Savaşın bir dəfəlik 
insanlar arası ilişkilərdən silinməsinə də inanıram. Qan tökməklə, 
aldatmaqla əldə edilən azadlığın azadlıq olmadığına inanıram. 
Qanun doğruluğun (həqiqətin) və qeyri-aqressivliyin varlığıdır, 
aqressivliyin və yalanın deyil.  
 Mən öz əksikliklərim haqda bilgiliyəm. Öz əksikliklərim haqda 
bilgili olmam məni gücləndirir. Həyatımda etdiklərim genəldə 
əksikliklərim haqda bilgilərim əsasında olmuşdur.  
 Başqalarının mənim həyatımı kökündən yanlış anlayıb anlatmaları 
alışdığım bir olaydır. Buna əsla üzülmürəm. Toplumsal xidmətə 
girişən hər kəsin yazqısında bu var. Gerçəkdən də toplumsal 
xidmətə girişən hər kəs bir az gönüqalın olmalı və hər söyləntiyə 
aldırış etməməlidir. Hər dedi-qoduya adam aldırış etsə, ömür 
boşuna xərclənib gedər. Mən özüm üçün böylə bir qural 
gəlişdirmişəm ki, mənim haqqımda heç bir söyləntilərə və 
dedi-qodulara cavab verməyəcəyəm. Bu şəkildə davranışım 
əsəblərimi yaxşı kontrol etməyimə səbəb olmuşdur.  
 Ən yaxşı başardığım sənət doğruluğa və qeyri-aqressivliyə əməl 
etməyimdir. Doğaüstü, insanüstü bir gücə sahib olduğumu iddia 
etmirəm. Böylə bir gücə sahib olmaq da istəmirəm. Mən sadəcə 
insanam. Ən zəif həmcinslərimin yarandığı eyni soydanam. Mənim 
də başqaları kimi zəif tərəflərim var. Xidmətlərimin əksik tərəfləri 
də olmuşdur. Ancaq Tanrı öz mərhəmətini məndən əsirgəməmişdi. 
İnsanın öz yanlışlarını və xətalarını etiraf etməsi ona bənzəyir ki, 
çirkli bir mühiti söpürüb təmiz duruma gətirəsən. Mən də öz 
yanlışlıqlarıma etiraf etməklə özümü güclü hiss edirəm. Hədəfə 
çatmaq üçün doğruluğu və dürüstlüyü bir ilkə olaraq qəbul etmək 
gərəkir. Yanlış tutumda və davranışda israr edən bir şəxs öz 
hədəfinə çata bilməz.  
 Mən özümü “mahatma” ləqəbinə layiq görmürəm. Dövlətlə 
əməkdaşlığım olmasa da, məni “mahatma” adlandıran, məni 
“müqədds” görən insanların suçlu sayılması yolunda bir qanunun 
çıxarılmasına böyük məmnuniyətlə dəstək verərəm. Öz 
kontrolumda olan “əşram”da böylə qanunların olması yasaqdır.  
 40 
 Sanıram bu bölümü bitirmənin zamanı gəlmişdir... Bundan sonrakı 
mənim həyatım ümumi həyatla elə qaynayıb qarışmışdır ki, orda 
olanların hamısını hər kəs bilməkdədir. Hər kəs istərsə, bundan 
sonrakı həyatımı ayrıntıları ilə anlaya bilər. Mənim həyatım açıq 
bir kitab kimidir. Heç bir gizlin tərəfim yoxdur. Heç bir gizlin 
olayı da təşviq etmir, dəstəkləmirəm.  
 Sürəkli təcrübələrim məni inandırmışdır ki, doğruluqdan 
(həqiqətdən) başqa bir Tanrı yoxdur. Burada yazdıqlarım ahimsa 
gerçəyini açıqlamırsa, yazdıqlarımın heç bir anlamı yoxdur. Bu 
doğrultuda mənim çalışmalarım verimsiz isə, oxucular 
anlamalıdırlar ki, bunlar mənim bəyan əksikliyimdən asılı 
olmuşdur, mütləq həqiqətin əsasının yanlış olduğundan asılı 
deyildir.  
 Hindistana döndüyümdən sonra içimdə yatmış olan gizlin şəhvət 
duyquları oyanmağa başlamışdı. İçimdə baş qaldıran bu duyqular 
məni məğlub etməyi başarmasalar da, ancaq ciddi şəkildə 
utanırdım. Bu duyqularım üzərinə qalib gəlmə çalışmalarım məni 
daha da canlı tutur, güclü qılırdı. Ancaq bilirəm ki, önümdə 
keçməm gərəkən daha çətin yollar var. Özümü tam olaraq heçliyə 
çatdırıb sıfırlaşdırmalıyam. İnsan öz iradəsi ilə özünü öz 
həmcinsləri yanında sıfır görmədikcə, onun qurtuluşu mümkün 
deyildir. Ahimsa ən yüksək alçaqkönüllülük gərəkdirməkdədir.  
 İnsanların məni öymələri məni gerçəkdən də xəstələndirir. Əgər 
üzümə tüpürsəydilər bu öymələrdən daha yaxşı olar və mən daha 
məmnun qalardım. Böylə olsaydı, bu qədər etiraflara, öz 
durumumu revizə etməyə gərək qalmazdı.  
 Öz şəxsi həyatımda rənglilik oluşduracaq, mənə həyəcanlar və 
zövqlər yaşadacaq olaylara ehtiyacım yoxdur. Bunlar şahların 
sarayında bər-bəzək olan araclardır. Mən hindulara xidmət etdiyim 
qədər müsəlmanlara, xristianlara və yəhudilərə də özümü mənsub 
bilirəm. Gerçək bir xidmətçinin heysiyyətə (etibara) deyil, 
məhəbbətə ehtiyacı var. Vəfalı bir xidmətçi olduğum sürəcə 
ümumi məhəbbət mənim üçün təmin olacaqdır.  
 Səbəblərindən asılı olmayaraq Avropanı və Amerikanı görmək 
istəmirəm. Oralara səfər etməkdən qorxuram. Bu, öz millətimi 
onlardan daha artıq sevdiyimdən dolayı deyildir. Özümə 
güvənmədiyimdən dolayı böylə düşünürəm. Müalicə üçün, hətta 
səyahət üçün Qərbə getmək istəmirəm. Ümumi toplantılarda 
qonuşmağa da həvəsim yoxdur. Adamları öz çevrəmə toplayıb 
 41 
şəhrət qazanmaqdan xoşlanmıram. Tanrı məni Qərbə göndərsə, bu,  
orada yaşayan insanların könlündə məhəbbəti gücləndirmək üçün 
olacaqdır. Ancaq düşünürəm ki, Qərbə söyləyəcək özəl bir 
məsajım yoxdur. Mənim məsajımın cahanşümul tərəfinin 
olmamasına baxmayaraq, düşünürəm ki, öz vətənimdə çalışaraq 
dünyaya xidmət edə bilərəm. Dünyaya olumlu məsaj verə bilərəm. 
Hindistanda parlaq bir uğur qazana bilərsəm, onun işığı dünyanı da 
etkiləyəcəkdir. Hindistana faydalı ola bilməyəcəyimi görsəm, 
başqa bir yerə də getməyəcəyəm. Hindistanın mənim məsajlarımı 
anlamış olması təqdirdə başqa bir yerə səfər edə bilərəm. Bu üzdən 
Qərbdə yaşayan dostlarımın dəvətlərini ehtiyatla qarşılarkən, ancaq 
düşünürdüm ki, Romən Rollan
1
ı görmək üçün olsa da Avropaya 
getməyə dəyər. Özümə güvənim olmadığından o böyük insanla 
görüşü bu səfərim üçün bəhanə gətirirdim. Bu üzdən də Romən 
Rollanla açıqca danışdım. Ona dedim ki, mənim bu səfərimi sırf 
səni görmək ölçüsündə tərtib edə bilərikmi? Romən Rollan da 
dedi ki, həqiqət adına bu səfər gerçəkləşərsə, onu sırf məni 
görməklə sınırlamaq olmaz və mən buna razı deyiləm. O da böylə 
düşündü ki, sırf onunla görşmək üçün Hindistandakı işlərimi 
yarımçıq buraxıb getməm doğru olmaz. Gerçək budur ki, bu 
görüşün dışında məni Avropaya aparacaq başqa bir cazibə ortada 
olmamışdır. Bu qərarımdan dolayı üzgün olsam da doğru olduğuna 
inanıram. Çünkü bir tərəfdən Avropaya getmək üçün heç bir ruhi 
və daxili zərurət hiss etmirəm, digər tərəfdən vicdanımdan bir səs 
hayqırır ki, Hindistanda etmən gərəkən çox işlər var.  
 Özümü elə tərbiyə etmişəm ki, bütün yer üzündə heç bir şeyə nifrət 
etmirəm. Qırx illik davamlı inzibat və sürəkli dualarla kimsəyə 
nifrət etməməyi alışqanlıq halına gətirmişəm. Bilirəm ki, bu, çox 
böyük bir iddiadır. Ancaq böyük bir alçaqkönüllülüklə bu iddiada 
bulunmaqdayam. Dünyanın harasında olursa olsun, pisliyə və 
kötülüyə nifrət edirəm. İngiltərəlilərin Hindistanda oluşdurduqları 
hökumət sisteminə nifrət edirəm. Hindlilərin istismar edilməsinə 
nifrət edirəm. O şəkildə milyonlarca Hindistan əhalisini nəcis 
adlandıran hindlilərin də bu tür inanclarına nifrət edirəm. Ancaq 
digər bir hindlini nəcis adlandıran hindliyə nifrət etmədiyim kimi, 
bizə hakim olan ingilislərə də nifrət etmirəm. Mən onların yanlış 
düşüncələrini, yanlış düşünmələrini dostluq ilişkiləri ilə islah 
etmək istəyirəm.  
                                                 
1
 Böyük humanist fransız yazarı.  
 42 
 Bir neçə gün öncə yaralanmış bir bızov “əşram”da ölmək üzrə idi. 
Ölməməsi üçün bütün önləmlər alındı. Bızovun müalicəsi üçün 
çağrılan cərrah dedi ki, bızovun yaralarının sağalması üçün bir iş 
edə bilməyəcək, ölməsi qaçınılmazdır. Heyvancığın ağrıları 
həddindən artıq çox idi. Uzandığı yerdəcə çırpınmaqda idi. 
Heyvanı bu ağrılardan qurtarmaq üçün “əşram” üzvləri onu 
öldürməyi önərdilər. Bu dartışmalar davam edərkən çox dürüst 
qonşularımdan biri bızovun öldürülməsinə şiddətlə qarşı çıxdı. 
Onun məntiqi bu idi ki, bir insan heç bir canlıya həyat verməyi 
başarmadığı üçün həyat da ala bilməz. Məncə onun bu məntiqi o 
ortamda çox yersiz idi. Çünkü bızovun canını almaq bizim şəxsi 
mənafeyimiz üçün olsaydı onun dediyi doğru ola bilərdi. Bu üzdən 
də böyük bir ehtiyatla doktordan istədim ki, bızova zəhər ampulu 
vuraraq onun canını rahat bir şəkildə alıb ağrılardan bızovun canını 
qurtarsın. Iki dəqiqə içində hər şey bitdi, bızov rahatladı. Bilirəm 
ki, qamuoyu, özəlliklə Əhmədabad
*
da mənim bu davranışımı 
qəbul etmir, bunu himsa
**
dan başqa bir şey görmürlər. Ancaq 
düşünürəm ki, hər bir fərd qamuoyunun fikri ilə hesablaşmadan öz 
vicdan görəvini yapmağı başarmalıdır. Mən hər zaman bu fikirdə 
olmuşam ki, fərd öz vicdanının istəklərinə görə davranmalıdır. 
Başqalarının fikirləri ilə uyqun gəlib gəlməməsi önəmli deyil. Şair 
deyir: “Məhəbbətin keçid yolu alovlar arasındandır. İnsanlar 
güvənsizcə ordan keçərlər.” Ahimsa keçidi də məhəbbət keçidinə 
bənzər. Bir çox hallarda insan yalnız başına bu keçiddən keçmək 
zorundadır. İndi böylə bir sual ortaya çıxır: Bızov haqqında 
etdiyimi insan üzərində də edə bilərəmmi? Mənim cavabım 
böylədir: “əvət.” Bu qanun hər iki sahədə keçərlidir. Qanun nədir? 
“Bir fərd üçün keçərli olan hər kəs üçün kəçərli olmalıdır.” Istisna 
olmamalıdır. Əgər böylə olmasaydı, bızovu da öldürmək doğru 
olmazdı. Biz öz xəstə əzizlərimizin ağrılarını ölüm yoluyla ortadan 
qaldırmaqda bəzi sorunlarla qarşılaşırıq. Bizim xəstə əzizlərimiz 
bızovun tərsinə olaraq özləri də bu haqda qərar verə bilərlər. 
Ancaq böylə bir durum nəzərdə tutalım. Ən yaxın bir dostumuzun, 
bir əzizimizin ağır xəstələndiyini təsəvvür edəlim. Elə xəstələnmiş 
ki, ağlını da itirmiş, ancaq acı çəkməkdədir. Böylə bir durumda 
onu daha ağrısız öldürmək himsa sayılmaz, ahimsa yasalarını 
danmaq sayılmaz. Necə ki, bir cərrahın öz bıçağı ilə bir xəstənin 
                                                 
*
 Əhmədabad Hindistanda Qocerat əyalətinin mərkəzidir və Qandinin “əşram”ı bu şəhərin kənarında idi.  
**
 Himsa, yəni aqressiv və ahimsa, yəni qeyri-aqressiv 
 43 
bəlli yerini kəsib cərrahlıq etməsi də himsa sayılmaz. Bir cərrahın 
cərrahlıq yapması tam olaraq ahimsa davranışıdır. Bir şəxs üçün 
də buna bənzər durumlar ortaya çıxa bilər. Böylə bir durumda daha 
uyqun bir yolla onun canını alaraq ağrılardan qurtulmasına 
yardımçı ola bilərik. Böylə bir iddia ortaya çıxa bilər ki, cərrah can 
vermək üçün cərrahlıq edir, ancaq bizim əməlimiz canlıdan can 
almış olur. Qonu üzərinə diqqətlə yönələcək olursaq, görəcəyik ki, 
hər iki əməldə bir tək amac var. Amac içəridən ruhu gəmirən 
acıları yox etməkdir. Ruhu acıların, ağrıların basqısından 
qurtaqmaq söz qonusudur. Çünkü həyat olmayan bir bədəndə 
sevinc və əzab duyqusu da olmaz. Burada öldürməmək himsa 
əməli kimi ortaya çıxar. Bir halda ki, öldürmək böylə durumlarda 
ahimsa əməli ilə örtüşməkdədir. Fərz edəlim ki, üzdən iraq qızım 
zorakılığa, təcavüzə məruz qalır və mənim də onu qoruyacaq heç 
bir imkanım yoxdur. Böylə bir durumda ahimsanın ən yüksək 
biçimi onun həyatına son verməyim olacaqdır. Bu, özümü və 
qızımı saldırqanların təcavüzünə və təhqirinə məruz qoymaqdan 
daha yaxşı bir seçənəkdir. Ahimsanı savunan bizim dostlarımızın 
sorunu odur ki, onlar ahimsadan özləri üçün korca bir büt 
düzəltmişlər. Bu tutumları ilə də ahimsanın aramızda 
yayqınlaşmasını əngəlləməkdədirlər. Məncə, ahimsa ilə ilgili 
yayqın olan yanlış görüşlər bizim vicdanımızı bulaşdırmışdır. Bu 
yanlışlığın oluşdurduğu ortamda ahimsa adı altında aqressivlik, 
kin, nifrət, birtərəfli yanaşmalar, bədxahlıq, şəhvət və rəhmsizlik 
kimi kötü duyqular görünməz olmuş. Bu da səbəb olmuşdur ki, 
gündəlik həyatında aqressiv və kinli davranan adamlar bir 
heyvanın ya da bir insanın ağrılarını ortadan qaldıraraq 
öldürülməsini ahimsanın danılması və himsa kimi görsün. 
Əmrtiser
*
 şəhrində insanları işkəncə etmək üçün onları çirkabın 
içində yatırıb qurd kimi yerdə qarınları üstündə sürünmələrini 
istəyirlər. Bunları öldürmək işkəncə etməkdən daha yaxşı bir 
davranış deyilmi? Çünkü bu əzablardan və aşağılanmalardan 
qurtulmuş olurlar. Ölüm bunlar üçün doğru seçim deyildir 
iddiasında bulunan adama heç bir şübhəyə qapılmadan deyərəm ki, 
sən ahimsa haqqında ən ilkəl bilgiyə də sahib deyilsən. İnsanın 
həyatənda bəzən elə durumlar ortaya çıxır ki, onun vicdanı bu 
durumla qarşılaşmaq üçün canını fəda etməyi tələb edir. Bu 
                                                 
*
 Əmrtiser Hindistanın Pəncab vilayətində sinqlərin yaşadığı şəhərdi. Hindistan milli azadlıq hərəkətində bu 
şəhərdə önəmli olaylar oldu. İngilis zabitlər xalqı incitmək üçün onları çirkabın içində süründürürdülər.  
 44 
gerçəyi anlamamaq “ahimsa” üsullarından xəbərsiz olmaq 
deməkdir. Örnəyin doğruluğun yandaşı olan bir insan yalanlara 
bulaşmaqdansa, Tanrının ona ölüm göndərməsini dualarla istəyə 
bilər. Bu şəkildə də ahimsanın gerçək izləyicisi olan bir adam 
düşməninin qarşısında diz çöküb ondan istəyə bilər ki, onu 
öldürsün, ancaq aşağılamasın, onu heysiyəti ilə uyqun gəlməyən 
işlərə zorlamasın. Necə ki, şair deyir: “Tanrı yolu cəsur 
qəhrəmanlar üçündür, qorxaqlar üçün deyildir.” Ahimsanın 
doğası haqqında bilgisizliyimiz və dəyərlərlə ilgili anlaşılmazlıqlar 
bizlərin yanlış yola sapmamıza səbəb olur. Bu üzdən də 
öldürməməyi “ahimsa” ilə eyni anlamda anlayırıq. Ölkədə yayqın 
olan bir çox himsa içərikli xəbərləri və davranışları bilgisizliyimiz 
üzündən ahimsa olaraq görürük.   
 Məncə, doğruluq və dürüstlük üzərimdə yük kimi hiss etdiyim 
“mahatma” sözündən daha ağırdır. Mən öz zəifliklərimi 
bildiyimdən bu günə qədər “mahatma” ləqəbinin zərərlərindən 
özümü qoruya bilmişəm. Nə yazıq ki, cismi həyata olan 
təmayülüm istər-istəməz sürəkli “himsa”ya səbəb olmaqdadır. Bu 
üzdən də gün keçdikcə maddi bədənimə etinasız oluram. Örnəyin 
tənəffüs etdiyimdə havadakı canlı mikroblardan içimə alıb onların 
həyatlarını yox etdiyimi bilirəm, ancaq nəfəs almağımı önləmirəm. 
Bitkiləri yemək də o şəkildə himsadır. Ancaq onları yeməyə 
bilmərəm. Eləcə də həşərə öldürücü dərmanlar qullandığımda bəlli 
ölçüdə himsa davranmış oluram. Ancaq bu dərmanları da istifadə 
edirəm. “Əşram”a gələn ilanları yaxalayıb 
zərərsizləşdirmədiyimizdə onları öldürürük. Hətta öküzləri 
“əşram”dan uzaqlaşdırmaq üçün sopa qullanmağı da sərbəst 
etmişəm. Anlaşıldığı kimi, birbaşa və ya dolayısıyla tutunduğumuz 
himsa sonsuzdur. İndi meymunlarla qarşılaşmaq sorunu ilə qarşı-
qarşıyayıq. Meymunlarla bağlı kəsin bir qərara gəlib onları 
öldürmək istəmirəm. Meymunları öldürmə qərarına gələ 
biləcəyimə əmin deyiləm. Ancaq məhsullara çox zərər verəcəkləri 
təqdirdə böylə bir qərara gəlib gəlməyəcəyimdən əmin deyiləm. 
Mənim bu etiraflarımdan dolayı dostlarımın mənə güvənləri itərsə, 
çox üzgün olaram. Ancaq “ahimsa”ya əməl etməkdə 
əksikliklərimi və zəifliklərimi heç bir şey gizlin saxlaya bilməz. Öz 
haqqımda iddia edəcəyim tək bir şey var. O da budur ki, ahimsaya 
əməl etmək üçün bütün gücümlə sürəkli çalışır və nəfsimlə qarşı-
qarşıya oluram. Düşüncədə, sözdə və davranışda ahimsaya əməl 
etməyə çalışıram. Bu yolda başarılar da əldə edirəm. Ancaq bütün 
 45 
bu çalışmalarıma baxmayaraq bu yolun çox uzun olduğuna 
inanıram.  
 Mən çox yoxsul biriyəm. Dünyadakı varlığım bunlardan ibarətdir: 
altı cəhrə (ip əyirmə aracı), bir neçə kasa, keçi sütünü saxlamaq 
üçün bir qutu, altı parça qumaş və bir əldəsmalı. Bir də heç bir 
dəyəri olmayan dünyadakı şöhrətim.
*
 
 Özümü siyasətin ortasında bulduğumda öz-özümdən sordum ki, 
əxlaq dışı əməllərə necə bulaşmamaq olar? Yalanlar və 
yanlışlıqlarla qazanılan “uğur”un təxribatından necə uzaq qalmaq 
olar? Bu kəsin sonuca vardım ki, içində yaşayıb, dərdləri ilə tanış 
olduğum bu millətə yararlı olmam üçün bütün mal varlığım olaraq 
nə varsa, hamısından imtina etməliyəm. Bu düşüncə məndə ortaya 
çıxdığında dərhal hər şeydən imtina etmədim. Etiraf etməliyəm ki, 
ilk başda illər boyu zəhmət çəkib qazandıqlarımdan imtina etmək 
çox çətin idi. İndi o günləri xatırlarkən, bu imtinanın mənim üçün 
nə qədər ağrılı olduğunu göz önümdə bulundururam. Ancaq zaman 
keçdikcə görürdüm ki, dürüst bir siyasi mücadiləyə qatıla bilməm 
üçün daha çox şeylərdən imtina etməliyəm. Bir zaman gəldi ki, 
bütün mal varlıqlarımdan imtina etmək mənə sevinc və mutluluq 
gətirdi. O gündən sonra hər şeyimi bir-birinin ardı ilə özümdən 
uzaqlaşdırdım. Bu an öz üzərimdə gerçəkləşdirdiyim bu testləri bir 
xatirə kimi yazarkən, düşünürəm ki, maddi zənginliklərimdən 
imtina etməklə üzərimdən böyük və ağır yükləri atmışam. Bu 
imtinalardan sonra hiss etdim ki, özümə güvənərək davrana 
bilərəm. Xalqıma xidmət etmək üçün önümü kəsəcək heç bir şey 
qalmamışdı. O gündən başlayaraq içim inanılmaz işıqla və 
mutluluqla dolmuşdu. Daha sonra bir şeyə sahib olsaydım da onu 
bir dərdsər kimi görürdüm. Bu imtinalarımdan sonra içimi 
dolduran mutluluğun səbəbini aradım və böylə bir sonuca vardım: 
Bir şeyi öz şəxsi malım kimi saxlasaydım, qorunması üçün onu 
bütün dünya qarşısında savunmalı idim. Bir çox yoxsul və möhtac 
insanları görürdüm. Bir şey saxlayacaq olsaydım bu yoxsul və 
acların mənə saldırıb əlimdəkiləri almaq istədiklərində polisə 
uğramaq zorunda qalacaqdım. Öz-özümə düşünürdüm ki, böylə bir 
hadisə olsa, mənə saldıranlar kötülükləri üzündən saldırqan olmaya 
bilərlər. Yəqin ki, onların məndə olanlara məndən daha çox 
ehtiyacları var. Daha sonra da bu düşüncə məndə oluşmağa başladı 
ki, bir şeyə sahib olmaq günahdır. Mən yalnız başqalarının sahib 
                                                 
*
 Qandi bu sözləri 11 sentyabr 1931-ci ildə gömrük məmuruna demişdi.  
 46 
ola biləcəyi şeylərə sahib ola bilərəm. Ancaq bilindiyi kimi, böylə 
bir şey mümkün deyildir. Bu üzdən də hər kəsin sahib ola biləcəyi 
tək şey heç bir şeyə sahib olmamaqdır. Başqa bir deyimlə hər 
şeydən iradi olaraq əl çəkmək. Bu mütləq inanc məndə özünə yer 
etdikdən sonra bədənimin də Tanrı iradəsinə təslim olma təmayülü 
ortaya çıxmalı idi. Bu üzdən də bədənim öz ixtiyarımda olduğu 
müddətcə əyləncələrə meyllənməməli, zövq arxasınca getməməli 
idi. Bədənim hər an xidmət arxasınca yürüməli, bütün oyaqlıq 
vaxtımı xidmətə həsr etməli idi. Bu qonu bədənim haqqında keçərli 
isə, o zaman paltarlarım və digər şeylərim üçün də keçərli olmalı 
idi. Bu üzdən də yoxsulca bir həyat tərzi seçməyə qərar verdim. 
Şübhəsiz ki, bu yolda mütləq kamala çatmaq qeyri-mümkündür. 
Ancaq insan başardığı qədər bu yolda irəliləməlidir. Bu yolda daha 
da irəlilərə varıb hər şeydən imtina edənlər dünyanın ən bahalı 
xəzinələrinə sahib olduqlarını görmüş olurlar.  
 Ilk gənclik çağlarımdan dini kitabları əxlaqi öyrətilərini 
dəyərləndirərək oxumağa alışmışdım. Mənim üçün möcüzələrin 
dəyəri yox idi, ilgi çəkici deyildi. Peyqəmbərlərin möcüzələr 
göstərdiyini deyirdilər. Bu möcüzələri söylənildiyi kimi qəbul 
etsəydim də, onların eyiticilik açısından mənim üçün heç bir dəyəri 
yox idi. Əxlaqın kürəsəl üsulları ilə bu möcüzələrin heç bir ilişkisi 
yoxdur. Dini öndərlərin sözləri ruhumda canlı və etkili güc 
qaynaqları oyadır. Bu sözləri adi xalq kütlələrindən duyduğumda 
bənzər təsirə qapılmıram. Sanıram bu sözlər məzhəblərin 
milyonlarca tərəfdarlarına da eyni təsiri göstərirlər. Məncə Hz. İsa 
da dünyanın ən böyük öyrətmənlərindən biridir. Heç şübhəsiz ki, 
O, öz zamanında vəfalı tərəfdarlarının arasında “Tanrının biricik 
oğlu” idi. Ancaq mənim də o şəkildə inanmağıma ehtiyac yoxdur. 
Hz. İsanın öyrətiləri mənə də çox təsir etmişdi. Çünkü mən Onu 
Tanrının oğullarından biri sayıram. Hz. İsa öz zamanında Tanrıya 
ən yaxın olan şəxs olmuşdur. Hz. İsa Ona inananların günahlarının 
cəzasını öz üzərinə götürürdü. Onlara xətasız bir örnək olmağa 
çalışırdı. Ancaq əzaba qatlaşmayaraq rahatca yaşamaq istəyənlər 
üçün bu örnək olmanın heç bir dəyəri yox idi. Arınmış altun 
arınmamış altundan hasil olduğu kimi, islah edilmiş bir şəxs də 
islah edilməyə ehtiyacı olan şəxsdən hasil olur. Mən çox açıq bir 
şəkildə öz suçlarımı etiraf edirəm. Bu yolla da Tanrıya doğru 
hərəkət etdiyimi düşünürəm. Tanrıya doğru bu hərəkətimdə 
günəşin istisini hiss etməm yetərlidir. Özümü islah etmək üçün 
sadəcə qaçınmalarıma, oruclarıma, dualarıma dayanmamın çox 
 47 
dəyərsiz olduğunu bilirəm. Ancaq başqa bir açıdan onların mənim 
üçün böyük önəmi var. Çünkü bu yolla məni yaradanın qucağına 
sığınacağıma inanıram.  
 İngilis bir dostum 30 il müddətində mənə isbat etməyə çalışmış ki, 
hind məzhəbi kafirlikdən başqa bir şey deyildir və mən xristian 
olmalıyam. Zindanda olduğum zaman müxtəlif qaynaqlardan ən az 
üç tür “Müqəddəs Tərz bacı”
*
 kitabını mənə göndərdilər. Bu 
ümidlə ki, mən onun həyatından ibrət dərsi alıb Hz. İsanı Tanrının 
tək oğlu kimi qəbul edəcəyəm. Mən bu kitabı böyük bir həvəslə 
oxudum. Ancaq “Müqəddəs Tərzin” dəlillərini qəbul edə 
bilmədim. Geniş bir zehn gücünə sahib olduğumu söyləyə bilərəm. 
Həyatın bu olqun evrəsəində bu qonular haqda geniş və açıq zehnlə 
düşünmək mümkündür. Bu gün yayqın xristianlığa qarşı üsyan 
etmişəm. Məncə bu günkü xristianliq Hz. İsanın öyrətilərinin 
tərsinədir. Hz. İsa düşüncələrini dəyişik yollarla topluma çatdıran 
bir asiyalı idi. Ancaq Roma imperatorluğu xristianlğı qəbul 
etdikdən və onu dövlət politikası durumuna gətirdikdən sonra 
xristianlıq bir imperialist məzhəb halına dönüşdü. Bu günə qədər 
də o şəkildə qalmaqdadır. Şübhəsiz ki, xristianlıq dünyasında 
nəcabətli istisnalar da var. Ancaq onun genəl təmayülləri 
söylədiyim kimidir. 
 Mənim sınırlı zehni imkanlarım var. Çox kitab və məqalə 
oxumamışam. Dünyanın çox yerlərini görməmişəm. Mən 
diqqətimi əsasən həyatın bəzi mövzuları və sorunları üzərinə 
mərkəzləşdirmişəm. Bunların ötəsində başqa şeylərə rəğbətim 
yoxdur.  
 Düşünürəm ki, qeyri-aqressiv yaşamaq və ölmək sənətini bilirəm. 
Ancaq bu sənətimi davranışlarımla göstərməliyəm.  
 “Qandism” adında bir şey yoxdur. Öz ardıcıllarım kimi bir cərəyan 
miras buraxmaq istəmirəm. Yeni bir nəzəriyə və ya üsulun 
qurucusu olduğumu iddia etmirəm. Mən özüməxas çox sadə yolla 
əbədi həqiqətləri gündəlik həyat məsələləri ilə uyqunlaşdırmağa 
çalışmışam. Bu üzdən də Meno
**
 kimi yasalar qoymaq fikrində 
deyiləm. Əslində məni o böyük qanun yazarı ilə ölçmək doğru 
olmaz. Özüm üçün əldə etdiyim bilgilər və inancların heç biri 
kəsin deyil. Yarın bunları dəyişdirə bilərəm. Dünyaya öyrədəcək 
yeni bir sözüm yoxdur. Doğruluq və qeyri-aqressiv siyasət dağlar 
                                                 
*
 Xristianların təbliğat kitablarından.  
**
 Meno əski Hind tarixinin qanun yazan şəxsiyətlərindən biri olmuş.  
 48 
qədər əski bir mövzudur. Mənim etdiyim sadəcə bu olmuşdur ki, 
həqiqət və qeyri-aqressivliyi geniş boyutda test etməyə çalışmışam. 
Bu testlərimdə bəzən xətalar etmişəm. Yolumu itirmişəm. Daha 
sonra öz xətalarımdan ibrət dərsi almışam. Bu şəkildə həyat və 
onun sorunları mənim üçün həqiqəti həyata keçirmək üçün 
müxtəlif denəmələr bütünü olmuşdur. Mən yaradılışım etibarı ilə 
doğru danışan və doğruluğun yandaşı olan biriyəm. Ancaq qeyri-
aqressivlik qonusunda öylə deyildir. Bir gün bir Ceyn
***
 
məzhəbinin öndərlərindən bir “muni” arxadaşıma demişdi: “Qandi 
həqiqətin yandaşı olduğu ölçüdə “ahimsa”nın tərəfdarı 
olmamışdır.”  
Həqiqət mənim üçün birinci və ahimsa ikinci yerdə olmuşdur. 
Çünki muninin də dediyi kimi, mən ahimsanı həqiqətə fəda edə 
bilərəm. Gerçək olan budur ki, mən həqiqəti ararkən ahimsanı kəşf 
etdim. Əski Hind inanclarının qutsal kitabları yazırlar ki, 
həqiqətdən daha yüksəkdə olan heç bir “dəharma”
****
 yoxdur. 
Ancaq israrla yazırlar ki, qeyri-aqressivlik ən yüksək 
“dəharma”dır. Məncə yuxarıdakı iki cümlədə “dəharma” iki 
müxtəlif anlamda qullanılmışdır.  
Özət olaraq bunu demək istəyirəm ki, mənim bütün fəlsəfəm (əgər 
bu böyük sözü burada qullanmaq doğru olarsa) söylədiklərimdə 
açıqca anlaşılır. Ancaq bunu “qandism” anlayışı ilə açıqlamaq 
doğru olmaz. Bu qonuda heç bir “ism” keçərli ola bilməz. Bunun 
üçün heç tür araşdırmaya, açıqlamaya da gərək yoxdur. Bir neçə 
kərə müqəddəs kitablardan bir neçə cümlə mənə qarşı 
qullanmışlar. Ancaq gün keçdikcə bu inancımda daha da möhkəm 
olmuşam ki, nə olursa olsun, heç bir amac üçün həqiqəti fəda 
etmək olmaz. Məncə sadə doğrulara inananlar, ancaq o doğrulara 
uyqun şəkildə yaşayaraq onu təbliğ edə bilərlər. Bəzi adamlar 
mənim cəhrəmə (ip əyirmə aracı) gülmüşlər. Məni aşırı tənqid 
edənlərdən biri demiş ki, mən öldüyümdə cəhrəmin taxtalarını 
məni yaxmaq üçün qullanacaqmışlar. Onun bu söylədiyi mənim 
cəhrəmə olan möhkəm inancımı sarsıtmadı.  
Kitablar yazaraq dünyanı inandıra bilmərəm ki, mənim bütün 
planlarım qeyri-aqressivliyə dayanmış, ahimsa kökənli olmuşdur. 
Yalnız yaşamaqla, həyat tərzi ilə bu mövzunu dünyaya göstərmək 
mümkündür.  
                                                 
***
 Ceyn məzhəbinin Hindistanda 25000 illik sabiqəsi var. Ahimsa Ceyn məzhəbinin əsasını təşkil edər. 
Ceyn məzhəbinin ruhanilərinə muni deyilir.  
****
 Dəharma, yəni qutsal görəv və ya qutsal məzhəb.  
 49 
 Siz Toro*****nu mənim öyrətmənim olaraq sayırsınız. Toro 
“Mədəni itaətsizlik vəzifəsi” adlı əsərində mənim Güney Afrikada 
etdiklərimi elmi biçimdə açıqlamışdır. Böyük Britaniya Raskini 
mənə verdi. Raskinin “Bu sona qədər” kitabı bir gecənin içində 
həyatımı dəyişdirdi. Bu kitab məni şəhərli bir vəkil olmaqdan alıb 
“Durban”dan çox uzaqda bir kəndliyə çevirdi. Rusiya da Tolstoyu 
mənə verdi. Tolstoy qeyri-aqressiv davranmam üçün məndə ümid 
oluşdurdu. Afrikada yenicə başladığım və çocuqluq dönəmini 
yaşayan hərəkətimi Tolstoy təqdir etdi. Mən hələ də o çocuqluq 
dönəmini yaşayan Afrikadakı hərəkətin inanılmaz olanaqlarından 
dərs almaqdayam. Tolstoy mənə yazdığı bir məktubda gələcəyimlə 
bağlı öngörüdə bulunmuşdu. Tolstoy mənə yazmışdı ki, yaxın 
gələcəkdə yer üzündə əziyət çəkən bütün insanlara dərs verəcək bir 
hərəkətin sorumlusu olacağam. Göründüyü kimi mən heç bir 
zaman İngiltərəyə və Qərbə düşmənlik əsasında bu hərəkətə 
başlamamışam. Raskinin “Bu sona qədər” əsəri ilə tanış olduqdan 
sonra böylə bir günaha bulaşa bilməzdim. Faşismi və nazismi 
qəbul edə bilməzdim. Çünkü onların amacları fərdi və fərdi 
azadlıqları məhv etməyə yönəlik idi.  
 Mənim bu dünyada heç bir gizlin sirrim yoxdur. Özəl həyatımda 
zəif tərəflərim olmuşdur. Aşırı cinsi təmayüllərim varsa, bunu 
etiraf edəcək cəsarətim də var. Hətta çox sevdiyim öz qadınımla 
bilə, cinsi ilişkiyə girməkdən bezdikdən sonra bu haqda yaxşıca 
düşünüb və cinsi ilişkilərdən imtina etmə qonusunda bəzi 
denəmələr yapdım. 1906-cı ildə öz-özümlə brahmaçarya
******
 
əhdi bağladım. Bu əhdi vətənimə daha da yaxşı xidmət etmək 
amacı ilə bağladım. O gündən sonra mənim geniş və dərin həyat 
tərzim başladı... Mən özümlə brahmaçarya əhdi bağladığım 
andan etibarən bizim azadlığımız da başladı. Qadınım tam azad 
oldu. Başının üstündə heç bir kişinin, heç bir ağanın iradəsi yox idi 
artıq. Mən də azad oldum. Qadınımın mənim seksual ehtiyaclarımı 
təmin etmə vasitəçiliyindən azad oldum. Heç bir qadını həyatım 
boyunca öz qadınım qədər sevməmişəm. Heç bir qadın öz qadınım 
qədər mənə cazibəli görünməmişdir. Mən öz qadınıma çox dürüst 
və vəfalı bir ər olmuşam. Anamla bağladığım əhdə də ömrüm boyu 
vəfalı qaldım. Anama söz vermişdim ki, həyatım boyunca öz 
qadınımdan başqa kimsəyə meyllənməyəcəyəm. Ancaq 
                                                 
*****
 Toro məhəbbət və dostluqdan yana olan Amerikalı filosof olmuş.  
******
 Brahmaçarya insanın öz nəfsinə hər yönlü hakim olması və qadınla da, ancaq evlad doğurmaq üçün 
cinsi ilişkiyə girməsidir. 
 50 
brahmaçarya qadınla bağlı bütün görüşlərimi dəyişdi. O gündən 
bəri qadın mənim gözümdə bəşərin anasıdır... Mənim 
brahmaçaryam bu haqda mövcud olan məzhəbi inancla ilişkidə 
deyildir. Zərurət ortaya çıxdı və mən vətənimə bütün varlığımla 
xidmət etmək amacı ilə özüm üçün bir yasa oluşdurdum. Ancaq 
brahmaçaryaya uymaq üçün qadınla hər tür ilişkilərin 
kəsilməsindən yana deyildim. Qadınla hər tür təmassın 
yasaqlanmasının doğru olmadığına inanıram. Bu üzdən sosial 
xidmətlərdə qadınlarla əməkdaşlıq etməkdən əsla çəkinməmişəm. 
İngilis, afrikalı və hindli bacılarımın mənə güvənmələri hər zaman 
bol sevincimə səbəb olmuşdur. Güney Afrikada Hind qadınlardan 
Hindistan Milli Azadlıq Hərəkətinə qatılmalarını istədiyimdə mən 
özümü onlar kimi bir qadın hiss edirdim. O zaman anladım ki, 
seçdiyim bu yöntəmlə qadınlara da böyük xidmət edə bilərəm. Bu 
anlatdıqlarımı qısaltmaq üçün bunu deməliyəm ki, Hindistana 
döndükdən sonra da qadınlardan əsla ayrı olmamışam. Onların 
qəlbinə asanca yol tapmaq mənim ən böyük kəşfim idi. 
Hindistanda müsəlman bacılarım heç bir zaman mənim yanımda 
başlarını örtmürdülər. Hətta Güney Afrikada da müsəlman qadınlar 
mənim yanımda hicab örtməyə ehtiyac duymurdular. 
“Əşram”da
*******
 yatdığımda qadınlar da kənarımda yatırlar. 
Çünkü onlar mənimlə olduqlarında özlərini daha çox güvəndə hiss 
edirlər. Ayrıca, bunu da söyləməliyəm ki, “Siqaun əşramı”nda 
başqalarından ayrı özəl bir həyat yoxdur. Həyatımın bu 
mərhələsində bir neçə qadına sahib olma imkanımın olduğunu 
söyləyəcək qədər cəsarətim vardır. Ancaq özümlə bağladığım 
əhdimdən dolayı artıq heç tür cinsi təmayülüm yoxdur. İstər gizlin 
və ya açıq şəkildə olsun azad sevgiyə inanmıram. Açıq azad 
sevgini köpəklərə xas bir durum görürəm. Azad gizlin sevgi ondan 
da kötüdür. Çünkü bu, həm də qorxu ilə iç-içədir.  
 Bir qəzetəci mənə xitabən yazmışdı: “Siz oğlunuzu bilə, öz 
yolunuza çəkə bilməmişsiniz. Öz ailənizdə bir düzən oluşdurub və 
sözünüzün ailənizdə keçərli olmasını sağlamanız daha yaxşı 
olmazmı?” 
Bu yazı mənim üçün bir ihanət kimi görünə bilər. Ancaq mən 
özüm böylə düşünmürəm. Çünkü bu soru başqalarının ağlına 
                                                 
*******
 Əşram əski Hindistanda bir növ xaniqah imiş. Eyni ülküləri paylaşan çevrələr əşramda toplaşar, bəlli 
əxlaqi nizama uyqun şəkildə ortaqca yaşarmışlar. Qandinin təsis etdiyi Funiks eyitim mərkəzi də əşram 
qurallarına uyqun idarə edilirdi. Qandinin ən ünlü əşramı Qoceratda “Sabarmati” çayının sahilində 
Əhmədabad şəhrində yerləşirdi.   
 51 
gəlmədən öncə mənim ağlımda oluşmuşdu. Mən tənasüxə (insanın 
yenidən dünyaya gələcəyinə) və daha öncəki həyata inanıram. Bu 
üzdən də bizim başqaları ilə olan bütün ilişkilərimiz daha öncəki 
həyatımızdan qalan “samskar”lardır.
*******
 Tanrı yasaları sonsuz 
araşdırmalara qonu olacaq dərəcədə çox qarmaşıq və gizəmlidir. 
Kimsə bu yasaların dərinliyinə vara bilməz. Oğlumun qonusu da 
mənə görə bu şəkildədir. Düşünürəm ki, kötü bir evladımın 
dünyaya gəlməsi mənim bir öncəki və ya daha öncəki kötü 
həyatlarımın nəticəsidir. Birinci oğlum dünyaya gəldiyində mən 
özüm hələ əqli baxımdan yetişkin deyildim, özümü yaxşı 
tanımırdım. Oğlum böyüdükcə, mən özüm də olqunlaşma sürəcini 
yaşayırdım. Bu gün də özümü tam olaraq tanıdığımı iddia etmirəm. 
Ancaq o zamana görə bu an özümü daha artıq tanımaqdayam. 
Oğlum bir neçə il məndən uzaq qaldığından onun tərbiyəsi ilə 
uğraşa bilmədim. Bu səbəbdən o, avara və sorumsuz biri oldu. 
Oğlum sürəkli məndən gileylənir ki, onun və qardaşlarının 
həyatlarını ümumi görüşlərim yolunda fəda etmişəm. Digər 
oğullarım onun qədər olmasa da bəzən bu şəkildə şikayətdə 
bulunurlar. Ancaq eyni zamanda məni bağışladıqlarını da 
söyləyirlər. Böyük oğlum gerçəkdən də mənim öz üzərimdə 
gerçəkləşdirdiyim testlərin fədası olmuşdur. Bu üzdən də mənim 
xətalarımı bağışlasa da unuda bilmir. Düşünürəm ki, mən özüm 
oğlumun yanlış yola düşməsinin səbəbkarıyam. Bu üzdən bu çətin 
durum qarşısında səbr etməkdən başqa çarəm yoxdur. Digər 
tərəfdən bu da doğru olmaz ki, mən yalnız özümü onun yanlış yola 
düşməsində suçlu görüm. Çünkü sürəkli Tanrıdan istəmişəm ki, 
onun yanlış yolda olduğunu görüb, ona mərhəmət göstərsin. Eləcə 
də Tanrıdan istəmişəm ki, oğlumla ilgili yanlışlıqlarım varsa, 
günahlarımı bağışlasın və bunun cəzasını oğluma yükləməsin. 
Mənim möhkəm inancım böylədir ki, insan hər zaman kamala 
doğru hərəkətdədir. Ümid edirəm ki, oğlum da bir gün bu aymazlıq 
(cəhalət) yuxusundan oyanar. Oğlum da mənim qeyri-aqressiv 
denəmələrimin ürünlərindən biridir. Mənim üçün önəmli deyil ki, 
bu yolda müvəffəq olacağam, yoxsa yox. Öz vəzifəmdə tənbəllik 
etməmək, yürüdüyüm yolda iradəli olmaq mənim üçün önəmlidir.  
 Bir arxadaşım qəzetin bir köşəsini kəsib mənə göndərmişdi. 
Burada mənimlə bağlı bir xəbər yazılmışdı. Xəbərdə yazılmışdı ki, 
bir kənddə mənim büstümü düzəldib bir məbədə ona sitayiş edirlər. 
                                                 
*******
  Samskar, daha öncəki həyatlardan qalan güclü təsirlər.  
 52 
Mən bu əməli bütpərəstliyin ən kötü biçimi kimi anlayıram. Bu 
məbədi yapdıran adam parasını boşuna və yanlış iş üçün xərcləmiş. 
O məbədə gedən kəndlilər də hamısı yollarını azmışlar. Ayrıca bu 
davranışları ilə məni də aşağılamışlar. Çünkü mənim bütün 
həyatım o məbəddə bir karikatur və məsxərə kimi sərgilənmişdir. 
Mənim ibadətlə bağlı ortaya qoyduğum anlayışların hamısı 
görməzlikdən gəlinmişdir. Mənim ortaya qoyduğum cəhrəyə 
sitayiş o deməkdir ki, onu bağımsız həyatın örnəyi və “Səvarac”a 
(bağımsızlığa) ulaşmaq üçün qullanalım. Bahaqvad Qitanı tuti kimi 
əzbərləmək ona sitayiş etmək deyildir. Gerçək sitayiş bu müqəddəs 
kitabın təlimləri əsasında yaşamaqdır. Bir fərdin də olumlu 
davranışları özümsənərək, sitayiş edilə bilər. Yəni onun kimi 
davranıb, onun kimi yaşamaq. Hind məzhəbi rəsimlərin sitayişinə 
endiyi zaman bütpərəstliyə dönüşüb aşağılanaraq öz içəriyindən 
ayrıldı. Ölümündən öncə kimsəyə yaxşıdır demək doğru deyildir. 
Ölümündən sonra da o zaman yaxşı demək olar ki, ondakı olumlu 
özəlliklər yoxluğunda parlar olsun.  
İnsanların qəlbindəkiləri, yalnız Tanrı yaxşı bilir. Ona görə də ən 
güvənilir olan budur ki, heç bir insan istər diri olsun, istərsə ölü 
heç bir zaman sitayiş edilməsin. Yalnız “həqiqət” adlanan Tanrı 
kamalı sitayiş edilməlidir. O zaman böylə bir soru ortaya 
çıxmaqdadır: İnsanların rəsmlərini saxlayıb onlara hörmətlə 
yanaşmaq bir tür bütpərəstlik deyilmi? Mən bu haqda görüşlərimi 
bir çox yazılarımda bildirmişəm.  
Mən rəsim saxlamağı mümkün saymışam. Çünkü bir rəsimin heç 
bir xətası və zərəri ola bilməz. Ancaq mənim bu rəsim saxlamağı 
mümkün saymağım bir tür bütpərəstliyə meydan açarsa, çox yanlış 
və ziyanlı sonuclar doğra bilər.  
O məbədin sahibi mənim heykəlimi məbədindən götürsə, məni çox 
sevindirmiş olar. Məbədin bulunduğu yeri toxumacılıq mərkəzinə 
dönüşdürsə, çox yaxşı olar. Çünkü bu yolla yoxsul adamlar 
toxumacılıq yolu ilə bir işlə uğraşıb para qazanmış olurlar. Böylə 
bir iş görürsə, bu, “Qita”nın dediklərinə gerçəkdən uymaq və mənə 
də böyük sayqı göstərmək anlamında olacaq.  
 Mənim zəif tərəflərim və qüsurlarım istedadım və olumlu güclərim 
kimi Tanrının hədiyəsidir. Mən olumlu və olumsuz olan hər iki 
özəlliklərimi Tanrının mərhəməti kimi anlayıram. Nədən qüsurlu 
bir yaradılış olan məni Tanrı böylə böyük sınaqlar üçün 
seçməlidir? Düşünürəm ki, O, bu işi özəlliklə etmişdir. O, mənim 
aracılığımla milyonlarca dilsiz, aymaz (cahil) və bədbəxt insanlara 
 53 
yardım etmək istəmişdir. Daha üstün bir insanı bu toplumun 
hidayəti üçün seçmiş olsaydı, bəlkə də ümidsizliyə səbəb olardı. 
Ancaq bu xalq  onların özü kimi zəif olan bir fərdin “ahimsa”ya 
doğru hərəkət etdiyini gördüyündə özlərinə güvənməyə, öz 
iradələrinə inanmağa başladı. Bəlkə də kamil və qüsursuz bir insan 
bizi hidayət etmək üçün göndərilsəydi, onu qəbul etməz, ona 
saldırardıq. Bir mağarada onu həbs edərdik. Bəlkə məndən sonra 
daha mükəmməl biri gələr və onun söylədiklərini anlaya bilərsiniz.  
 Atom bombasının Hiroşimanı məhv etdiyini duyduğum zaman əsla 
şaşırmadım. Öz-özümə dedim: Əgər dünya qeyri-aqressivlik, 
“ahimsa” ilkəsini qəbul etməzsə, bir türlü intihara yönələcəkdir. 
 Dünyada baş verən bir sürü sevimsiz olayları yarqılamaq fikrində 
deyiləm. Mən özüm mərhəmətə ehtiyacı olan qüsurlu bir yaradılış 
olduğumdan dünyanın qüsurlarına da dözürəm. Sadəcə bu 
qüsurlardan ilk öncə özümü arındıraraq, daha sonra dünyanın 
sevimsiz olaylarından uzaqlaşmaq istəyirəm.  
 Heç bir pis davranışda bulunmağı başarmadığımda, aqressivliyin 
və təkəbbürün düşüncəmi və duyqularımı tərk etdiyi zaman mənim 
qəlbimdəki qeyri-aqressivlik dünya insanlarının ürəklərinə təkan 
verəcək.  
 Şəxs tam olaraq Tanrının varlığında yox olursa, hər tür yaxşılıq və 
kötülüyü, hər tür yenilgə və uğuru Tanrıdan bildiyindən onlara 
önəm verməməlidir. Düşünürəm ki, mən hələ elə bir mərtəbəyə 
çatmamışam. Demək ki, bütün çalışmalarım yetərli olmamışdır.  
 Həyatda elə bir mərhələ gəlir ki, şəxs öz fikirlərini duyurmağa 
ehtiyac hiss etmir. Böylə olduğunda zahiri davranışlarla fikirləri 
ortaya qoymağa da ehtiyac qalmır. Bu aşamada düşüncə güc 
qaynağına dönüşərək öz-özünə əməl edir. Bu durumda demək olar 
ki, əməl etməmək də öz-özünə əməl sayılır. Mənim bütün 
çalışmalarım bu yöndədir.  
 Dünyanın dörddə bir insanları tərəfindən məndən sorulan bir 
soruya cavab vermək istərdim. Məndən sorurlar: Xalqınız və siyasi 
partiyalarınız arasında bu qədər aqressivlik varkən, siyasi 
amaclarınıza doğru necə uğurla hərəkət edə bilirsiniz? Britaniyanın 
hökumətinə son vermək üçün otuz illik qeyri-aqressiv 
mücadilənizin sonucu budurmu? Sizin qeyri-aqressiv 
məsajlarınızın dünyaya hələ də bir önəmi varmı? Mən bütün 
qəzetçilərin sorularına və duyqularına özət şəkildə cavab verməyə 
çalışacağam.  
 54 
Bu suallara çox özət olaraq cavab verəcək olursam, iflasa 
uğradığımı etiraf etməliyəm. Ancaq bu etiraf qeyri-aqressivliyin 
məğlub edildiyini və yanlış olduğunu dilə gətirmək deyildir. Daha 
öncə də söylədiyim kimi otuz il içində uyqulanan qeyri-aqressivlik 
çox başarısızlıq və zəifliklərlə iç-içə olmuşdur. Bu cavabın nə 
qədər yaxşı və ya kötü olması qonusunda başqaları qərar 
verməlidir.  
Ayrıca, böylə qeyri-aqressivliyin uyqun olmayan ortamlarda təsirli 
olmayacağını qəbul etməliyəm. Hindistanın qeyri-aqressivliklə 
iqtidarın birliyi qonusunda təcrübəsi yoxdur. Sanıram bu sözü 
təkrarlamaq zorundayam ki, iqtidarla birləşən qeyri-aqressivlik 
dünyanın ən mötəbər silahı və təsirli gücü sayılır. Həqiqət gizli 
qalmayaraq sürəkli özünü göstərmə fəaliyətində olmalıdır. Mən də 
bütün gücümlə həqiqəti göstərməyə çalışıram. Ancaq bütün gücüm 
də çarəsiz qalarsa, nə edə bilərəm? Mənə deyirlər ki, bu durumda 
öz şirin xəyallarından vaz keçmək daha doğru olmazmı? Nədən 
milləti öz bəlirsiz xəyallarımın arxasınca sürükləməliymişəm? 
Bütün bunların hamısı məndən sorulan haqlı sorulardı. Ancaq 
bunlara mənim cavabım çox sadədir. Mən kimsədən mənim 
arxamca gəlməsini istəmirəm. Hər kəs öz içindən yüksələn səsi 
dinləməlidir. Kimsə bu səsi duymaq istəmirsə, ağlına daha uyqun 
gələn işin arxasınca gedə bilər. Qoyun kimi başqasının arxasınca 
getmək doğru deyildir. Başqalarını yamsılamaq əsla doğru 
deyildir.  
Məndən sorulan bir başqa sual da bu şəkildədir: Hindistanın yanlış 
yola getdiyini düşünürsünüzsə, nədən yanlış adamlarla əməkdaşlıq 
edirsiniz? Sizin yolunuz doğruysa, arxadaşların bu yola 
gəlməlidirlər. Nədən təkbaşına öz hərəkətinizi başlatmırsınız?  
Bu sualı çox doğru və yerində olaraq görürəm. Ona cavab vermək 
üçün yayınmaq da istəmirəm. Yalnız bunu söyləmək istəyirəm ki, 
mənim inancım çox möhkəm bir şəkildə öz yerindədir. Mənim 
yöntəmim əməldə yanlış ola bilər. Böylə çətin durumlarda hər kəs 
öz keçmiş təcrübələrindən yola çıxaraq bir işlər görmək istər. 
Burada kimsənin makina kimi davranmaması söz qonusudur. Bu 
üzdən də məni nəsihət edən hər kəsə mənimlə ilgili səbirli 
olmalarını söyləməliyəm. Onlardan mənim bu görüşümə 
qatılmalarını istərdim ki, dərd içində boğulan dünyamıza qeyri-
aqressivlikdən başqa çarə yoxdur. Həqiqəti isbat etmək üçün 
milyonlarca mənim kimi insan məğlubiyətlə qarşılaşa bilər. Ancaq 
 55 
bu, onların şəxsi məğlubiyəti olacaq. Heç bir zaman həqiqət 
qanununun əbədi məğlubiyəti anlamında ola bilməz.  
 Mənim istəyimə qarşın, Hindistan iki yerə parçalanmışdır.* Bu 
durum məni çox üzmüşdür. Özəlliklə bu bölünmənin ortaya 
çıxardığı cərəyanlar çox üzücüdür. Mən əhd etmişəm ki, ya bu 
faciəni ortadan qaldıracağam ya da bu yolda öləcəyəm. Mən bütün 
bəşər toplumlarını öz vətəndaşlarım kimi sevirəm. Çünkü Tanrı hər 
insanın qəlbində vardır. Bəşər toplumlarına xidmət etmək üçün ən 
üstün kamala ərməyi arzu edirəm. Doğrudur bizim əməl etdiyimiz 
qeyri-aqressivlik zəiflərin qeyri-aqressivliyi idi. Daha doğrusu ona 
qeyri-aqressivlik demək olmazdı. Ancaq mənim vətəndaşlarıma 
hədiyə etmək istədiyim bu deyildi. Mən qeyri-aqressivlik silahını 
yurddaşlarıma zəif, silahsız və ordusuz olduqları üçün 
verməmişdim. Tarixi araşdırmalarım göstərmişdir ki, bütün 
dönəmlərdə hansı nəcib amaclara xidmət etməsindən asılı 
olmayaraq şiddət, nifrət və aqressivlik fəlakət törətmiş və barışı 
təhlükəyə soxmuşdur. Mənim qeyri-aqressivliyi xalqıma təklif 
etməyimin səbəbi bu idi. Xoşbəxtlikdən Hindistanın dünyaya suna 
biləcəyi əski bir miras varsa, o da müqəddəslərimizin bizə əmanət 
buraxdıqları bu mədəniyətdir. Mən inanıram ki, atom bombasının 
kəşfi ilə təhlükəyə girmiş olan dünyanı Hindistanın bu mədəniyəti 
qurtaracaqdır. Həqiqət və məhəbbətin silahı yenilməzdir. Ancaq 
buna inanan bizlərdə yanlışlıqlar olur. Bu yanlışlıqlar bizi bir tür 
intihar sayılan qarşıdurmalara məcbur edir. Bu üzdən də mən 
özümü daha yaxşı və daha çox sınamaq istəyirəm.  
 Həyatım boyunca ağır və sərt sınaqlar keçirmişəm. Ancaq indi 
bəlkə də ən çətini ilə qarşı-qarşıyayam. Mən bu sınaqları sevirəm. 
Bu sınaqlar nə qədər sərtləşirsə, bir o qədər Tanrıya yaxınlaşmış 
oluram. Tanrının sonsuz lütfü sayəsində inancım daha da 
möhkəmlənir. Bu sınaqlar davam etdiyi müddətcə həyatımın daha 
da anlamlı keçəcəyinə inanıram.  
 Etiraf etməliyəm ki, mən qüsursuz bir kişi olsaydım, qonşularımın 
bədbəxtliklərini indi anladığım kimi anlaya bilməzdim. Kamil 
insan olsaydım onların əksikliklərini və qüsurlarını dilə gətirərdim. 
Onlara bəzi önərilərdə bulunardım. Onları mənim mütləq 
həqiqətlərimi qəbul etməyə zorlardım. Ancaq bu qüsurlu 
olmağımın üstünlükləri var. Sanki hər şeyi boz bir şişənin 
arxasından görməkdəyəm. Ağrılı bir hərəkətlə inanclarım yolunda 
                                                 
*
 Söz qonusu 1947-ci ildə Pakistanın Hindistanda ayrılmasıdır.  
 56 
hərəkət edirəm və hər zaman da müvəffəq olmuram. Dünyada nə 
qədər əksikliklərin və bədbəxtliklərin olduğunu yaxşı bilirəm. 
Ancaq bu bədbəxtliklər olmaya da bilərdi. Böylə bir durumda əzab 
çəkən milyonlarca hindistanlının ağrı-acılarını onların özü kimi 
hiss etməsəydim, insanlıqdan çox uzaq olardım.  
 Kimsə mənim sözümü qəbul etməyə bilər. Mənim söylədiklərimin 
tam tərsinə davrana bilər. Çox inandığım etibarlı batılı dostlarım 
məndən uzaqlaşa bilərlər. Olsun, önəmli deyil. Bütün dünyaya 
söyləmək istəyirəm ki, mən hər zaman içimdəki səsi dinləyərək 
davranacağam. Bu səsin çağrılarına görə yaşayacağam. Kimsə bu 
iç səsimi vicdan adlandıra bilər. Kimsə bunu mənim təlqinlərim 
olaraq anlaya bilər, ancaq mən içimdəki səsi dinləməyə bilmərəm. 
Davranışlarımı içimdəki səsə görə düzənləyirəm. İçimdə bir şey 
var ki, kədərimi hayqırtı şəklində söyləməmi istəyir. Mən onu 
yaxşıca tanımışam. Məni heç bir zaman aldatmayan o iç səs indi 
mənə deyir ki: “bütün dünya qarşısında dirənməlisən. Bu dirənişdə 
tam olaraq yalnız qalsan da, dirənməlisən. Dünya sənə qanlı 
gözləri ilə baxsa da, sən dünyanın gözlərinin içinə cəsarətlə 
baxmalısan. Qorxma! Qəlbində yerləşmiş olan o kiçik şeyə inan ki, 
deyir: Dostu, qadını, evladı və hər şeyi burax! Ancaq uğrunda 
yaşadığın və uğrunda öləcəyin inancına vəfalı qal!” 
 Əyriliklərin, bədbəxtliklərin qarşısında özümü bir tamaşaçı kimi 
gördüyümdə ruhum məni rahat buraxmır. Ancaq mənim kimi zəif, 
fani olan biri bütün əyrilikləri və kötülükləri islah edə bilməz. Bu 
mənim sorumluluqlardan qaçmağıma olanaq oluşdurmamalıdır. 
Ruhum məni bir yönə, cismim isə, bir başqa yönə çəkir. Bu iki 
gücün çəkişməsi ortamından qurtuluş mümkündür. Yalnız bu 
qurtuluş çox ağrılıdır. Qurtuluşa doğru irəliləyiş çox yavaşca 
gerçəkləşir. Əməllərimdən imtina edərək bu qurtuluşa çata 
bilməyəcəyimi bilirəm. Bunu da bilirəm ki, sürəkli mənəvi 
əməllərlə və qərəzsiz yöntəmlərlə bu qurtuluş mümkün ola bilər. 
Bu iç mücadilə bu şəkildə qurtuluşa doğru irəliləyə bilər ki, cismi 
istəklər tədricən və sürəklilik içində tam olaraq ortadan qaldırılsın. 
Yalnız bu biçimdə ruh öz bütöv olan azadlığına qovuşa bilər.  
 Bütün məzhəblərin öyrətmənlərinin söylədikləri həqiqətin 
məsajına inanıram. Sürəkli dua edirəm ki, məni ittiham edənlərə, 
bədxahlarıma qarşı içimdə inciklik oluşmasın. Bir qatilin gülləsi ilə 
ölsəm də dodaqlarım da tanrının adı ilə həyatı tərk edəcəyəm. 
Ölərkən son nəfəsimdə qatilimə qarşı ağzımdan kötü söz çıxarsa, 
kötü adamların cərgəsində görülməyə razıyam.  
 57 
 Güclülərin, qəhrəmanların özəlliyi olaraq danışdığım qeyri-
aqressivliyin məndə də olub olmamasını, ancaq ölümüm 
göstərəcəkdir. Kimsə məni öldürsə, mən ölərkən, könül 
məbədimdə Tanrını anaraq qatilimə bağışlanması üçün dua 
edərsəm, o zaman mənim də qəhrəmanlar kimi ahimsaya 
uyduğum, qeyri-aqressivliyi qəbul etdiyim isbata yetəcəkdir.  
 Zəifcə ölmək istəmirəm. Ölərkən gözləm (müşahidə) yetənəyimi 
itirmək istəmirəm. Güclü ölmək istəyirəm. əldən-ayaqdan düşmüş 
bir şəkildə ölmək istəmirəm. Bir qatil məni güllə ilə öldürə bilər. 
Böylə bir ölümə “xoş gəldin!” deyərəm. Ancaq hər şeydən öncə 
arzum budur ki, ölərkən, son nəfəsimdə də öz tarixi görəvimə 
xidmət etmiş olum.  
 Şəhid olmağı arzu etmirəm. Ancaq həqiqəti savunarkən, qutsal 
görəv adlandırdığm yolumda şəhid olsam, bu şəhidliyə özümü 
layiq bilirəm.  
 Keçmişlərdə məni öldürmək üçün bir neçə kərə saldırsalar da, tanrı 
məni qorumuşdur. Bu saldırını gerçəkləşdirənlər öz etdiklərindən 
peşman olmuşlar. Ancaq kimsə məni güllə ilə öldürsə, 
öldürdükdən sonra da düşünsə ki, yalançı və alçaq bir adamı 
öldürmüşdür, bu durumda onun öldürdüyü Qandi deyil. O, öz 
nəzərində yalançı və qorxaq gördüyü birini öldürmüşdür.  
 Uzun sürən bir xəstəlikdən ya da bəsit bir yara üzündən ölsəm, 
xalq sizə sinirlənsə də, sizin görəviniz budur ki, dünyaya 
duyurasınız “Qandi iddia etdiyi qədər Tanrı adamı deyilmiş.” 
Böylə etsəniz, ruhum rahat olar, sizlərdən də razı qalar. Ayrıca, 
bilmiş olun bir neçə gün öncə birinin məni bomba ilə öldürmək 
istədiyi kimi, kimsə məni güllə ilə vursa, mən çəkinmədən bu 
ölümü qəbul edər və son nəfəsimdə tanrını anarsam, bütün 
iddialarımda doğru sayıla bilərəm.
*
 
 Kimsə ölümümdən sonra cənazəmi təmtəraqla yandırmaq istərsə, 
ölü danışa bilərsə, ona söylərəm ki, bunlara ehtiyac yoxdur. Məni 
öldüyüm yerdəcə yandırın.  
 Ölümümdən sonra heç kimsə mənim varisim və təmsilçim ola 
bilməz. Ancaq sizlərin hər tək-təkinizdə məndən bəzi zərrələr diri 
qalacaq. Zərrələrim çoxlarında yaşayacaq. Kimsə amacı özündən 
üstün sayar və özünü xalqın içində dəyərsiz olaraq görərsə, mənim 
boş yerim bəlli ölçüdə dolmuş olacaqdır.  
                                                 
*
 Qandi bu cümləni 29 yanvar 1948-ci ildə teror edilişindən təqribən 20 saat öncə demişdir.  
 58 
 Bir daha yenidən həyata dönmək istəmirəm. Ancaq dünyaya 
yenidən dönüşüm qaçınılmaz olursa, nəcislər sinifindən olmaq 
istərdim. Onların ağrılarını, acılarını anlamaq üçün bu sinifin 
içində yenidən dünyaya gəlmək istərdim. Özümü və onları bu 
bədbəxtlikdən qurtarmaq amacı ilə yeni həyatımı mücadiləyə həsr 
etmək istərdim.  
 
 
 
Məzhəb və həqiqət 
 
 Məzhəbdən danışdığımda amacım rəsmi və ya yayqın məzhəb 
olmamışdır. Bütün məzhəblərin əsasını və ruhunu təşkil edən 
məzhəbi nəzərdə tuturam. Bizi yaradanımızla üz-üzə gətirən 
məzhəb. 
 Düşüncəmi açıqca açıqlamaq istəyirəm. Başqa məzhəblərlə 
qiyasda daha çox ilgimi çəkmiş olan Hind məzhəbi söz qonusu 
deyildir sadəcə. Hind məzhəbindən də daha üstün olan məzhəbi 
nəzərdə tuturam. İnsanın təbiətini yumşaldan və içəridən sıxca 
həqiqətlə bağlayan məzhəb. İçəridə sürəkli insanın arınmasına 
səbəb olan məzhəb. Bu, insanın doğasında yerləşmiş olan və ruhu 
sürəkli hərəkətə gətirən əbədi bir ünsürdü. Bu ünsür insanın özünü  
tanımasına və Tanrı ilə sevincli ilişkiyə girməsinə yardımçı olur.  
 Mən Tanrını görməmiş və Onu tanımamışam. Bütün dünya 
insanlarının inandığı kimi mən də inanmaqdayam. İnancım 
sarsılmaz olduğundan onu təcrübi sınaqlar kimi saymışam. İnancı 
təcrübə kimi sınamaq həqiqətin təhrifi kimi anlaşıla bilər. Ən 
doğrusu budur ki, mən Tanrıya inanışı anlatmaq üçün uyqun 
sözləri tapa bilmirəm. Bunu anlatmaq üçün sözlər yetərli deyildir.  
 Tanrı hər şeydə, hər yerdə olan sonsuz və sirli tükənməz gücdür. 
Mən Onu hiss etsəm də görmürəm. Bu görünməz olan güc özünü 
hiss etdirdiyi halda isbatla alqılanası deyildir. Çünkü öz hisslərimlə 
anladıqlarımın çox ötəsindədir. Hətta hisslərimlə anladıqlarıma 
bənzəri də yoxdur. Tanrı olaraq bilinən bu sonsuz güc insan 
hissiyatının və idrakının ötəsindədir. Ancaq qəlbin dəlilləri ilə bəlli 
ölçüdə Onun varlığını qəbul etmək mümkündür.  
 Bəlirsiz biçimdə ətrafımda olanların sürəkli dəyişimə uğradıqlarını 
hiss edərkən, onların fənaya doğru hərəkətlərini də hiss edirəm. 
Bütün bu dəyişimlərin ötəsində dəyişməyən canlı bir güc var. O, 
 59 
bütün varlıq arasında ilişki qurur, yaradır və yox edir. Bu güc və ya 
özünü bu şəkildə göstərən ruhun adı Tanrıdır. Hisslərimlə 
anladıqlarım nə varsa, fani olduqlarından, yalnız O, əbədidir.  
 Bu güc xeyirsevərdir, yoxsa kötülüksevər? Mən onu mütləq 
yaxşılıq və gözəllik olaraq bilirəm. Çünkü ölüm və həyat arasında 
yalnız Onun canlı olduğunu və canlı qaldığını görürəm. Yalan-
doğru, qaranlıq-aydınlıq arasında yalnız O, var olandır. Bu üzdən 
də Tanrının həyat, doğruluq və aydınlıq qaynağı olduğunu 
düşünürəm. O, mütləq məhəbbətdir.  
 Bütün gücümlə və hətta həyatımın bahasına kötülüklərlə 
savaşmasam, Tanrını tanıya bilməyəcəyəm. Sınırli və kiçik 
təcrübələrim məni bu yolda daha da sarsılmaz etməkdədir. Nə 
qədər təmiz və arınmış olsam, bir o qədər Tanrıya yaxınlaşmış 
oluram. Tanrıya olan inancım ondan bağış diləmək üçün deyildir. 
Tanrıya olan inancım Himalay dağları kimi vüqarlı və onun 
zirvəsindəki qar kimi parlaqdır.  
 Tanrıya inanmaq əqli dəlillərlə ölçülə bilməz. Alqılama yoluyla 
var olan Tanrı bir inancın üsürüdür. Tanrı isə, bunların çox 
ötəsindədir. Kim öz əksikliklərinin, zəifliklərinin ötəsinə çıxa 
bilər? Düşünürəm ki, Tanrını cismi həyatımızla anlaya bilməmiz 
qeyri-mümkündür, lazım da deyil. Yalnız sarsılmaz bir inanc ruhi 
kamala ərmək üçün yardımçı ola bilər. Tanrı bizim torpaqdan 
yapılmış vücudumuzun çox ötəsindədir. Bu nədənlə bu yöndə 
sınaqlar və isbatlar mümkün olsa da, faydasız və gərəksizdir. Biz 
Onu hisslərimizlə anlamaqda hər zaman başarısız olacağıq. Çünkü 
o, hissiyatın ötəsindədir. İstərsək, onu hiss edə bilərik, ancaq 
hisslərimizlə deyil. Tanrının musiqisi sürəkli olaraq içimizdə 
səslənməkdədir. Hisslərimizin hay-küyləri bu incə və sevimli 
musiqinin səsini boğur. Çünkü bu könülaçan musiqi hissiyatla 
alqılanan musiqinin çox ötəsindədir. Bu musiqi ruhun qidasıdır.  
 Tanrı bizim ağlımızı razı salacaq bir varlıq deyildir. Tanrı 
könüllərin hakimidir. O, özünü ona inananların həyatında 
göstərmiş olur. Bu, tam bir qavrayış və sezgi ilə mümkündür. Bu 
da bizim beş duyularımızın ötəsindədir. Duyularımızın anladıqları 
bizim üçün gerçəkçi görünsə də yanlış ola bilər. Çünkü duyular 
aldanmağa yatqındırlar. Ancaq duyuların ötəsində alqılananlar 
yenilməz gerçəklər olurlar. Bu kimi sezgilər dış gözləmlərlə isbat 
edilməzlər. Bu sezgilər Tanrını öz içində hiss edərək əxlaqi 
gəlişmələrlə gerçəkləşər. Bütün uluslarda və tarixdə olan 
 60 
peyqəmbərlərin və böyük insanların təcrübələri bu türdəndir. Bu 
gerçəyi danmaq, əslində öz varlığımızın gerçəyini danmaqdır.  
 Mənim görüşümdə Tanrı həqiqət və məhəbbətdir. Tanrı əxlaq və 
yaxşılıqdır. Tanrı qorxmazlıqdır. Tanrı aydınlığın və yaşamın 
qaynağıdır. Ayrıca, bunların ötəsindədir həm də. Tanrı vicdandır. 
Hətta inancsızlıq və məzhəbsizlik də tanrıdır... Tanrı söz və ağıl 
sınırlarının dışındadır. Onun şəxsi vucuduna ehtiyacı olanlar üçün 
özəl bir Tanrıdır. O, əsərlərin ən təmizi, ən arınmışıdır. O, yalnız 
Onun varlığına inananlar üçün vardır. Bütün insanlar üçün O, hər 
şeydir. O, bizim içimizdə, eyni zamanda bizdən üstündür. Bizim 
ötəmizdədir. Tanrı əzab çəkmək deməkdir. O, dözümlü həm də 
vəhmlidir... Onunla ilgili aymazlığın (cəhalətin) bir anlamı yoxdur. 
Son dərəcə bağışlayandır. Çünkü sürəkli bizə tövbə qapısını açıq 
qoymuşdur. O, dünyanın tanıdığı ən böyük demokratdır. Çünkü O, 
bizi özgür yaratmışdır. Yaxşılıq və kötülük seçimində O, bizi 
sərbəst buraxmışdır. O, ən böyük zalımdır. Bizi öz iradəmizdə 
özgür buraxsa da çox dar bir meydan önümüzə açmışdır. Yalnız 
Onun sevinci üçün işlər görməmizə olanaq sağlamışdır. Bu üzdən 
də Hind məzhəbində bütün bunlar Tanrının atmacaları kimi 
tanımlanmaqdadır.  
 Bütün varlığı doldurmuş olan o həqiqətin ruhunu görmək üçün ən 
dəyərsiz yaradılışı da özümüz qədər sevməliyik. Bu biçim arzusu 
olan bir adam özünü həyatın heç bir cilvəsindən uzaqda tuta 
bilməz. İştə həqiqətə olan sevgim üzündən siyasət dünyasında da 
fəaliyət göstərmək istəmişəm. Məzhəbin siyasətdən ayrı olduğunu 
savunanların yanıldıqlarını böyük bir əminliklə söyləyə bilərəm.  
 Öz nəfsimizi təmizləmədən özümüzü bütün canlılarla eşit 
tutmamız mümkün deyildir. Bu iç təmizlənmə olmadan “ahimsa” 
anlamsız röyadan başqa bir şey olmayacaqdır. Arınmış bir iç 
dünyadan yoxsun olan adam heç bir zaman Tanrını anlaya bilməz. 
Nəfsin arınmışlığı həyatın bütün sahələrinə yansımalıdır. Nəfsin 
arınmışlığı yolxucu olduğundan istər-istəməz mühiti də etkiləyəcək 
və mühit də təmizlənəcəkdir.  
 Nəfsi arındırma çox çətin və enişli-yoxuşlu yoldur. Arınmışlığın 
zirvəsinə çatmaq üçün insan düşüncədə, davranışda və sözdə hər 
tür şəhvətdən azad olmalıdır. Məhəbbət— nifrət kimi təzadların 
ötəsinə yüksəlməlidir. Ancaq bütün çalışmalarıma baxmayaraq 
mən bu üç arınmışlıq zirvəsinə çatmış deyiləm. Bu üzdən dünyanı 
öymək mənə təsir etmir və genəldə məni incitmiş olur. Mənə görə, 
 61 
incə və üsyankar şəhvət duyqularına qalib gəlmək silahla bütün 
dünyaya qalib gəlməkdən daha çətindir.  
 Mən öz mücadiləmdə düşüncədə, davranışda və sözdə 
arınmışlığın zirvəsinə çatmağa can atan zəif bir varlığam. Mütləq 
həqiqət olaraq düşündüyüm bu amaclara çatmaqda sürəkli 
yenilgəyə uğrayıram. Arınmışlığın zirvəsinə doğru bu devinim 
(hərəkət) çox çətin və əzablı imiş. Ancaq bu çətinlik içimdə 
mutluluq doğurur. Yüksəldiyim hər addımda özümü çox güclü hiss 
edirəm. Bir sonrakı addımım üçün içimdə böyük güc hiss edirəm.  
 Mən xalqa və bəşəriyətə xidmət edərək tanrını görmək istəyirəm. 
Çünkü tanrının nə göylərdə nə də yerin altında olduğuna inanıram. 
Tanrının insanın içində olduğuna inanıram.  
 Bizim hər bir davranışımızda məzhəbin etkisi olmalıdır. Burada 
söz qonusu olan məzhəb bir firqənin ya da xas bir dini təlimlərin 
əmrləri deyildir. Söz qonusu varlığa hakim olan əxlaqi bir düzənə 
inanmaqdır. Bu məzhəb gözlə görünmədiyi üçün həqiqətsizlik 
sayıla bilməz. Bu məzhəb şamançılıq, islam, xristinalıq, yəhudilik 
və induizm kimi bütün dinləri içərməkdədir. Onların heç birini 
danmaz. Onların hamısını bir-biri ilə uyumlu duruma gətirər. 
Onların anlamlarını gerçəkləşdirər.  
 Məzhəblər bir tək nöqtəyə doğru hərəkət edən müxtəlif yollardır. 
Biz hamımız bir nöqtəyə doğru hərəkət etdiyimizdə yolların fərqli 
olmasının önəmi olmaz. Əslində məzhəblərin sayı dünyada var 
olan insanların sayı qədərdir.  
 Kimsə öz məzhəbinin həqiqətinə varmış olursa, digər məzhəblərin 
də həqiqətlərini anlamışdır deməkdir.  
 Müxtəlif məzhəblər durduqca, hər kəsin fərqli rəmzlərə ehtiyacı 
ola bilər. Bu rəmzlər bütə dönüşüb və özünü digər məzhəblərdən 
üstün bilərsə, o zaman onun heç bir dəyəri olmaz.  
 Çoxlu araşdırma və sınaqlardan sonra bu sonuca varmışam: 
1. Bütün məzhəblər haqlıdırlar.  
2. Hər məzhəbin əksiklikləri var. 
3. Bütün məzhəblər öz məzhəbim olan Hind məzhəbi kimi mənim 
üçün əziz və dəyərlidir. Bütün insanların mənim üçün 
vətəndaşlarım qədər əziz olduqları kimi. Bütün məzhəblərə öz 
məzhəbim kimi sayqılı davranıram. Kimsə mənim bir məzhəbi 
başqa məzhəbə görə üstün bildiyimi sanmasın. Bir gün bir 
məzhəbdən başqa bir məzhəbə keçə bilərəm.  
 62 
 Tanrı bütün məzhəbləri özü yaratmışdır. Çünkü bütün məzhəblərdə 
Tanrıya doğru-dürüst inanan insanlar var. Başqa bir məzhəbin 
mənim məzhəbimdən daha aşağı olduğuna nə gizlində nə də 
aşkarda inanmışam. Kiminsə öz məzhəbini buraxıb mənim 
məzhəbimə gəlməsini heç bir zaman ağlımdan keçirməmişəm. 
Yalnızca hər kəsin öz məzhəbində arınmışlığın zirvəsinə çatması 
üçün dua etmişəm. Tanrının evində müxtəlif bölmələr var. Bu 
bölmələrin hamısı qutsaldır.  
 Kimsə düşünməməlidir ki, başqa bir məzhəb haqqında araşdırma 
aparmaq insanı öz məzhəbindən caydıra bilər. Hind fəlsəfi 
sisteminə görə bütün məzhəblər bir olan həqiqətin müxtəlif 
ünsürləridir. Bu üzdən Hind fəlsəfəsi bütün məzhəblərə sayqı ilə 
yanaşar. Şübhəsiz ki, bu əməl ilk öncə öz məzhəbinə sayqıdan 
qaynaqlana bilər. Başqa məzhəbləri öyrənməyə çalışmaq bu 
sayqını azaltmamalıdır. Tam tərsinə bu sayqını daha da 
gücləndirməlidir.  
 Sözlər deyil, həyat şəklimiz bizim gerçək kimliyimizi 
göstərməldir. Tanrı, yalnızca 1900 il öncə Hz. İsa örnəyində öz 
xaçını daşımamışdır. Bu gündə onu daşımaqdadır. Hər gün ölüb 
yenidən dirilir. Dünya və bəşəriyət üçün xaç olayını sadəcə 2000 il 
öncəyə dayandırmaq çox yanlış bir tutumdur. Bu üzdən də tarixin 
tanrılarını moizə etməyin. Onu bu gün də sizin içinizdə sizin 
aranızda yaşayan kimi göstərin.  
 Öz məzhəblərini təbliğ edib başqalarını bu məzhəbə dəvət 
edənlərin fəaliyətlərinə dəyər vermərəm. Məzhəb və inanc söz 
deyil, əməldir. O zaman hər kəsin əməli onun məzhəbinin 
təbliğatçısı olur.  
 Tanrı bilgisi kitablarla əldə edilməz. Bu bilgini insan özündə 
aramalıdır. Ən yaxşı şəkildə kitablar sadəcə yardımçı ola bilərlər. 
Bir çox hallarda da bu kitablar həqiqətə əngəl olurlar.  
 Mən dünyanın bütün böyük dinlərində olan əsas həqiqəti qəbul 
edirəm. Onların hamısının Tanrı tərəfindən göndərildiyinə 
inanıram. Bu məzhəblər o iqlimlərdə yaşayan millətlər üçün lazım 
olduğundan Tanrı qatından göndərilmiş. Biz məzhəblərin 
kitablarını onlara inananlar kimi oxuyacaq olursaq, bütün 
məzhəblərin əsasda eyni olduqlarını görərik. Bütün məzhəblərin 
bir-birini tamamladıqlarını anlarıq.  
 Tanrıya inanmaq bütün məzhəblərin təməl daşıdır. Gələcəkdə yer 
üzündə yalnızca bir tək məzhəbin olacağını ön görmək mümkün 
 63 
deyildir. Nəzəri açıdan Tanrı bir olduğu üçün bir məzhəbin də 
olması gərəkir. Ancaq gerçəklikdə iki adamı bilə, təsəvvür etmək 
olmaz ki, tanrı ilə ilgili eyni təsəvvürlərə sahib olsunlar. Bu üzdən 
də iqlimlər arası fərqliliklərə cavab vermək üçün məzhəblər arası 
ayrışımların sürəcəyi doğal görünür.  
 Bütün dünya məzhəblərinin aşağı—yuxarı haqlı olduqlarına 
inanıram. “Aşağı—yuxarı” deyirəm. Çünkü bəşər fərdləri kamil 
deyillər və bəşərlə ilişkidə olan heç bir şey də kamil olmayacaqdır. 
“Kamal” Tanrıya özgü olan bir sifətdir. Bu sifət də şərhə və bəyana 
sığmazdır. Hər bir bəşər fərdinin, hətta Tanrı düzeyində kamala ərə 
biləcəyinə inanıram. Bizim üçün gərəkli olan kamal arxasınca 
yorulmadan yürüməkdir. Ancaq bu ruhani hala vardıqdan sonra 
onu anlatmaq mümkün olmaz. Bu üzdən də düşünürəm ki, hətta 
Hind məzhəbinin qutsal kitabı olan vedlar, Tövrat, İncil və 
Quran da Tanrının kamil sözləri deyillər. Ayrıca, min tür 
şəhvətlərə meylli olan biz insan evladı Tanrının kamil olmayan 
sözlərini də tam olaraq anlaya bilmərik.  
 Heç bir zaman, yalnız “vedalar”ın göysəl və Tanrısal kitab 
olduğuna inanmamışam. Tövratın, İncilin və Quranın da Tanrı 
qaynaqlı olduqlarına inanıram. Mənim qutsal Hind kitablarına 
inanışım onların hər bir kəlməsinin, hər bir cümləsinin Tanrı 
qaynaqlı olmasına inanmamı gərəkdirməz. Nə qədər alimanə olsa 
da, əxlaqi məntiq və əxlaqi hisslərlə uyumlu olmayan heç bir 
açıqlamanı qəbul etmərəm.  
 Məbədlər, kilsələr, camilər... Tanrının evi olduqlarından dolayı 
ayrıcalıq göstərməzlər. Bütün bunları bəşər inancları bu şəkildə 
yaratmışdır. Müxtəlif məzhəblərin memarlıq sənətində 
görüntülənməsidir. Bu əsərlər gözə görünməyən Tanrıya varmaq 
üçün insanın yaradıclıq duyqularına verilən cavabdır.  
 Dualar mənim həyatımı xilas etmişdir. Bu dualar olmasaydı, dəli 
olardım. Özəl və genəl həyatımda məni ümidsiz edən çox acı 
təcrübələrim olmuşdur. Bu acı və ağrılı ümidsizliklərə qalib 
gəlişimin səbəbi dualarım oldu. Duaları həyatımın “həqiqəti kimi” 
saymıram. Onları ruhi ehtiyacımdan dolayı edirdim. Çünkü bəzən 
özümü elə bir durumda hiss edirdim ki, dua etmədən mutlu ola 
bilmirdim. Zaman keçdikcə Tanrıya olan inancım da 
möhkəmlənirdi. Duaya da ehtiyac gündən—günə artırdı. Dualarsız 
həyat mənim üçün soyuq və boş bir şey olurdu. Güney Afrikada 
olduğumda xristianların dua törənlərinə qatılırdım. Ancaq bu dua 
törənləri mənim içimi rahat etmirdi. İçdən onlarla birlikdə ola 
 64 
bilmirdim. Onlar Tanrının qarşısında nalə edib ağlayırdılar. Mən 
bunu edə bilmirdim. Bu durum məni duadan və Tanrıdan 
uzaqlaşdırdı. Bir sürə həyatımda heç bir əksiklik hiss etmədim. 
Ancaq bir zaman gəldi hiss etdim ki, bədənin yeməyə ehtiyacı 
olduğu kimi ruhun da duaya ehtiyacı var. Əslində ruhun dualara 
ehtiyacı olduğu qədər bədənin yeməyə ehtiyacı yoxdur. Çünkü bir 
çox hallarda sağlığımızı qorumaq üçün ac qalmağı təcrübə etməli, 
yemək yeməkdən qaçınmalıyıq. Ancaq dua qonusunda böylə 
qaçınmalara yer yoxdur. Duada aşırıcı olmaq mümkün deyildir. 
Budda, İsa və Məhəmməd kimi dünyanın üç böyük öyrətməni 
danılmaz təcrübələr miras buraxmışlar. Onlar dualarla könüllərini 
aydınlığa qovuşdurmuşlar. Duasız bu işin gerçəkləşməsi mümkün 
olmaya bilərdi. Milyonlarca hindu, xristian və müsəlman üçün 
həyatın tək ümid qaynağı dualardı. Bəlkə siz bu milyonlarca insanı 
yalançı adlandıra bilərsiniz. Ancaq həqiqətin tərəfdarı olan mənim 
üçün bu “yalan”nın özəl bir cazibəsi var. Bu dualar mənim üçün 
boğularkən, əl atılan gerçək qurtuluş ipi olmuşdur. Onlarsız yaşaya 
bilməzdim. Siyasi həyatımda rastlandığım bütün cərəyanlara və 
ümidsizliklərə baxmayaraq, iç güvənliyimi əsla pozmadım. Mənim 
iç güvənliyimin həsrətini çəkən bir çox adama həyatım boyunca 
rast gəldim. Məndəki bu iç güvən duaların hesabına oluşmuşdu. 
Mən elm adamı deyiləm, ancaq böyük bir alçaqkönüllülüklə dua 
əhli olduğumu iddia edə bilərəm. Duanın və ibadətin zahiri mənim 
üçün önəmsizdir. Bu qonuda hər kəsin özünə görə bir yöntəmi var. 
Ancaq bəzi somut qurallar bəllidir. Dünyanın böyük 
öyrətmənlərinin bəlirlədiyi yöntəmlərdən yararlanmaq məncə, daha 
yaxşı olar. Mən öz şəxsi təcrübələrimdən danışıram. İnsanlar 
sürəkli dualarla gündəlik həyatlarına yeni şeylər artıra bilərlər.  
 İnsanın ən ulu ərəyi (hədəfi) Tanrını anlamaqdır. Bu üzdən də hər 
kəsin siyasi, toplumsal, mədəni və məzhəbi fəaliyətləri bu ərəyə 
xidmət etməlidir. Bu şəkildə bütün bəşərə xidmət etmək insanın 
şəxsi görəvinin önəmli bir parçası olur. Tanrını bulmanın tək yolu 
Onu yaratdıqlarında aramaqdır. Bu da, yalnız öz ölkəndə xalqına 
xidmət etməklə mümkündür. Mən bütündən bir zərrəyəm. 
Tanrının varlığını bəşər toplumunun dışında təsəvvür edə 
bilmirəm. Yurddaşlarım ən yaxın qonşularımdır. Vətəndaşlarım o 
qədər yoxsul və çətin durumdadırlar ki, bütün həyatımı onlara həsr 
etməliyəm. Himalay dağlarında bir mağarada tərki— dünyalıq yolu 
ilə Tanrını tapacaq olsaydım, bunu kəsinliklə edərdim, ancaq 
 65 
Tanrını bulmanın yolunu özüməməxsus şəkildə Hindistanın 
qurtuluş savaşına qatılmaqda gördüm..  
 Məzhəbi sadəcə içkini yasaqlayan bir yasaqlayıcı kimi görmək 
gerçəkdən böyük faciədir. Bundan daha böyük aymazlıq (cəhalət) 
olmaz. Kimin hansı oğuşda (ailədə) doğulması və oğuş 
özəlliklərinə uyması ona üstünlük gətirməz. Yalnız insanın etik 
özəllikləri ona kimlik qazandırar. Tanrı kimsənin köksünə üstünlük 
möhürü yapışdıraraq yaratmamışdır. Bəşər növlərini aşağılayan 
heç bir qutsal kitab qəbul edilə bilməz. Çünkü böylə bir tutum 
Tanrı doğruluğunu danmaqdır.  
 Dünyanın bütün məzhəblərinin haqlı olduğuna inancım tam və 
sarsılmazdır. Bütün məzhəblər dəyişik iqlimlərdə insan 
topluluqlarını doğruluğa yönləndirmək üçün göndərilmişdir. 
Dünyada bir tək məzhəbin hakim olacağına inanmaq doğru 
deyildir. Bir açıdan indinin özündə də dünyada bir tək məzhəbin 
olduğunu söyləmək mümkündür. Ancaq doğada doğru bir xətt 
mövcud deyildir. Məzhəb çoxlu budaqları olan ağaca bənzər. 
Məzhəb ağacının bir tək gövdəsi olsa da, bir çox budaqları vardır.  
 Tutalım ki, bir xristian mənim yanıma gəlmiş və “Mən “Bhaqvad 
Qita”nı oxuduqdan sonra Hind məhbinə inanmaq istəyirəm” deyir. 
Mən ona söylərəm: Gərək deyil. Bhaqvad Qitanın sənə verdiklərini 
İncil də verə bilər. Ancaq Bhaqvad Qitanın sənə verdiyini İncildən 
çıxarmağa çalışmamısan. Doğruca bir xristian olaraq qalıb və 
“Bhaqvad Qita”dan aldıqlarını İncildən almağa çalışman daha 
yaxşıdır.  
 Bəşərin müxtəlif fəaliyətlərindən birinin də məzhəb olduğuna 
inanmıram. Bir inanan və bir inanmayan hər ikisi bənzər 
fəaliyətlərdə buluna bilərlər. Mənə görə məzhəbli olmaq üzündən 
siyasətdən uzaqlaşmaq doğru deyildir. Düşünürəm ki, mənim ən 
dəyərsiz fəaliyətlərim də məzhəb adlandırdığım mənəviyatın etkisi 
altındadır.  
 Görünən varlıqlarda bir qanunun hökm sürdüyü bəllidir. Kimsə 
iddia edə bilər ki, qanun yazan olmasa da qanun ola bilər. O zaman 
mən söyləyəcəyəm ki, qanunun özü həm də qanun yazanın özüdür 
və o da tanrıdır. Biz qanundan bir şey bəkləyiriksə, bunun ən bəsit 
anlamı odur ki, biz qanunu tanıyıb ona uymağa çalışırıq. Əslində 
biz hər zaman istəklərimizə bənzəyirik. Duaların bu üzdən önəmi 
çoxdur. Çünkü Tanrını istəyib ona bənzəmək ən doğru olandır.  
 66 
Bizim indiki yaşamımız keçmiş yaşamlarımızın etkisi altındadır. 
Nədən-sonuc qanununa görə gələcək həyatlarımız da indiki 
həyatımızın etkisi altında olmalıdır.
*
  Bu nədənlə də dəyişik 
qonularda iki və ya bir neçə yol ayrıcında qaldığımızda ən yaxşı 
yolu seçməliyik.  
 “Kötülük nədir?”, “nədən kötülük vardır?” kimi sorular bizim 
sınırlı usumuzun (ağlımızın) dışında olan sorulardı. Yaxşılıq və 
kötülüyün hər ikisinin də olduğunu bilməmiz yetərlidir. Genəldə 
biz yaxşılıqla kötülüyü bir-birindən ayırd edə biləcəyimiz yetənəyə 
sahib olduğumuzdan dolayı, bunun birini seçib digərini 
buraxmalıyıq.  
 Tanrının öndərliyinə inananlar özləri üçün ən doğru yolu 
seçmişlər. Heç bir zaman peşman olmazlar. Günəşin düznli 
hərəkətindən yorulub usandığını təsəvvür etmək olmaz. Günəş 
kimi yorulmadan öz inancında kim dayanaqlı ola bilər? Nədən 
günəşin canlı olmadığına inanmalıyıq? Günəşlə insan arasında 
bəlkə bu ayrışım var ki, günəşin seçim haqqı yoxdur. Ancaq 
insanın seçim və fərqli davranış haqqı var. Bu haqda da çox 
danışmağa gərək yoxdur. Bizim üçün önəmli olan budur ki, günəşi 
öz inancı yolunda yorulmayan bir örnək kimi görürük. Biz 
özümüzü tam olaraq Tanrının yüksək iradəsinə buraxib “sıfır” və 
heç olarsaq, bu durumda könüllü olaraq seçim haqqımızdan vaz 
keçərik. Artıq heç bir təəssüfə, güvənsizlik və rahatsızlığa yer 
qalmaz.  
 Əvət, bəzi mövzular var ki, onu ağıl aracılığı ilə anlamamız 
mümkün olmaz. Yalnız inanc yolu ilə onları qəbul edərik. Bu 
durumda inancla ağıl qarşı-qarşıya gəlməz. İnanc ağlın ötəsində 
durar. İnanc bir tür altıncı hissdir ki, ağıl və məntiq sahəsinin 
dışında hərəkət edər. Bu ölçülərə uyarsaq, məzhəb tərəfindən 
edilən iddiaların qəbulunda sorun ortaya çıxmayacaq.  
Böyləcə Tanrının tək oğlunun İsa olduğuna inanmaq mənə görə us 
(ağıl) dışıdır. Çünkü Tanrının evlənib evlad sahibi olması 
olanaqsızdır.  
Burada “oğul” sözü zehni bir qavram və təsəvvür olaraq anlaşıla 
bilər. Bu anlayışa görə də hər bir fərd İsanın yerində Tanrının 
evladı ola bilər. Bir şəxs mənəvi açıdan yüzlərcə ağac bizdən öndə 
olursa, onun bir türlü Tanrı evladı olduğuna inanmaq olar. Bir 
halda ki, bütün bəşər genəldə Tanrının evladıdır. İsanın yaşam 
                                                 
*
 Burada Qandi, Hind məzhəbinin tənasüx və ya təkrar-təkrar dünyaya gəlmə görüşünü savunmaqdadır.  
 67 
biçimi Onun Tanrı ilə çox yaxın olduğunu göstərsə də, ancaq  bu 
yaxınlığı cismani şəkildə maddi yaşamda qəbul etmirik, rədd 
edirik. 
 Tanrı şəxs deyil... Tanrı gücdür. O, yaşamın ruhu və mayasıdır. O, 
arınmış vicdandır. O, əbədidir, ancaq şaşırdıcı olan budur ki, 
insanlar Onun hər yerdə olduğunu görüb Ondan yararlana 
bilmirlər. Onun hər yanı qapsamış külgəsinə sığınmırlar.  
Elektrisitə güclü bir axımdır. Hər kəs hər yerdə ondan yararlana 
bilməz. Bu enerjini, yalnız özəl qurallarla qullanıma 
yatqınlaşdırmaq olar. O, cansız bir enerjidir. Ancaq insan zəhmət 
çəkib onun qullanım yasalarını öyrəndiyində, ondan yararlana bilir. 
Tanrı adlandırdığımız canlı enerjini də alqılamaq mümkündür. 
Bunun üçün içimizdə gizəmli biçimdə yerləşdirilmiş Tanrını 
anlama yasalarını kəşf etməliyik. Bu kəşfdən sonra o yasalara 
uyqun şəkildə davranaraq Tanrıya yaxınlaşa bilərik.  
 Tanrını aramaq üçün qutsal məkanların ziyarətinə getməyə, şam 
yandırmağa gərək yoxdur. Heç bir təzahürlərə gərək yoxdur, çünkü 
Tanrı bizim qəlbimizdədir. Cismi varlığımıza diqqətimizi tam 
olaraq ortadan qaldırarsaq, Tanrı ilə qarşılaşa biləcəyik.  
 Davranış qonusunda nəzəri bilgilərimiz və təsəvvürlərimiz 
olmazsa, heç tür arama da mümkün olmayacaq. Biz inanmadığımız 
bir şeyi tapa bilmərik. Varlıq ilk oluşduğu gündən bu ussallıq 
(əqlilik) üzərində qurulmuş ki, əgər biz varıqsa, Tanrı da var, 
yoxuqsa, Tanrı da yoxdur. Tanrıya inanc bəşərin var oluşundan 
başladığından, Tanrının varlığı günəş gerçəkliyindən də daha 
görünür olmuşdur. Bu canlı və güclü inanc yaşamın bir çox 
müəmmalarını çözmüşdür. İnsanın bədbəxtliklərinin yükünü 
azaltmışdır. Həyatı yaşanılır etmiş, ölərkən də təskinlikdə 
bulunmuşdur. Həqiqəti arama da bu ilginc inanc üzündən 
olmuşdur. Doğruluq Tanrıdır. Tanrı var çünkü doğruluq vardır. Biz 
araşdırırıq çünkü həqiqətin varlığına inanırıq. Ardıcıl araşdırma 
sonucu və bəlli ilkələrə uyaraq həqiqəti tapa bilərik. Tarix bu 
aramanın sonucsuz qalmadığını göstərməkdədir. Tanrının varlığına 
inanmayan məzhəbsizlər bilə, həqiqətin var olduğuna inanmışlar. 
Onlar sadəcə Tanrıya yeni ad taxırlar ki, bu da yeni bir ad deyildir. 
Onun minlərcə adı var. Həqiqət ona veriləcək ən böyük, ən yaxşı 
addır. Tanrı ilə keçərli olan nə varsa, bütün əxlaqi dəyərlərin 
əsasını oluşduran həqiqətin təsəvvürü üçün də keçərlidir. Ancaq bir 
az daha aşağı düzeydə. Çünkü Tanrıya aidlik həqiqəti də içinə 
almaqdadır. Bu qonunu görməzlikdən gələnlər öz aramalarında bir 
 68 
çox çətinliklərə və müsibətlərə qatlaşmış olurlar. Bir inanca görə 
davranarkən, ortaya çıxan sorunları inancsızlığın sorunları ilə 
özdeşləşdirmək yanlışdır. Himalay zirvələrinə yüksəlmək istəyən 
bir heyətin yolun çətinlikləri haqqında öncədən təsəvvürləri 
olmalıdır. Bu çətinliklərə görə davranmalıdır. Yolda mövcud 
olan çətinliklər heyətin hərəkətini mümkünsüz etməz. Tam 
tərsinə, zirvəyə çatmanın həyəcanını artırmış olur. Tanrını 
aramanın və ona qovuşmanın həyəcanı Himalay dağlarının 
zirvəsinə yüksəliş həyəcanından minlərcə kəz üstündür, 
çətindir və çəkicidir. Böylə bir tinsəl səfərə həvəsimiz yox isə, 
bu, inancımızın zəifliyindən dolayıdır. Genəldə gözlərimizlə 
gördüklərimiz gerçəklik kimi görünür və gördüklərimizə inanırıq. 
Əşyanın zahiri görünümünün aldadıcı olduğunu bilməmizə qarşın, 
genəldə zahiriliyin aldadıcılığını qəbul edib ona uyuruq. Ancaq bu 
zahiriliyin dəyərsiz aldadıcılığını olduğu kimi görsək, öz 
savaşımızda uğurumuzun yarısını qazanmış oluruq. Böylə bir 
yanaşma Tanrını və ya həqiqəti aramanın yöntəmini təşkil edər. 
Biz özümüzü bu aldadıcı zövqlərin əsarətindən qurtarmadıqca, 
hətta Tanrını və həqiqəti aramağa vaxt tapa bilməyəcəyik. Böylə 
böyük və önəmli aramanı aldadıcı zahiri şeylərə fəda etmək 
doğrudurmu? 
 Tanrı ilə ilgili bir çox tanımlar var. Çünkü tanrı sonsuz biçimlərdə 
cilvələnər. Bu tanımlar məni şaşırdır. Hətta bəzən şaşqınlıqdan az 
qalıram bayılım. Ancaq mən Tanrını, yalnızca həqiqət olaraq qəbul 
edirəm. Mən Onu hələ tapmasam da, sürəkli arayıram. Ona varmaq 
üçün ən əziz nəyim varsa, fəda etməyə hazıram. Hətta canımın bu 
yolda fəda edilməsi istənilirsə, umarım buna da hazırlığım olur. 
Ancaq bu mütləq həqiqəti bulmadığım sürəcə, nisbi həqiqətə 
anladığım şəkli ilə vəfalı olmalıyam.  
 Öz gəlişmə yollarımda Tanrı olaraq bildiyim mütləq doğruluqla 
çox keçici qısa görüşlərim olmuşdur. Gün keçdikcə bu görüş 
məndə daha da möhkəmlənir ki, yalnız O, gerçəkdir və Onun 
dışında heç bir gerçəklik yoxdur. Bu inancın məndə necə 
gəlişdiyini bilmək istəyən varsa, mənim sınaqlarıma 
qatılmalıdırlar. Başarsalar, mənim inancıma da şərik olmalıdırlar. 
Ayrıca, bu inanc gün keçdikcə məndə daha da möhkəmlənir. 
Mənim üçün mümkün olan, hətta bir çocuq üçün də mümkün ola 
bilir. Bu sözümün isbatı üçün möhkəm dəlillərim var. Həqiqəti 
arama aracları çətin olduqları qədər də asandır. Təkəbbürlü birisi 
üçün bəlkə də qeyri-mümkün görünə bilər. Ancaq məsum bir 
 69 
çocuq üçün bu, çox asandır. Həqiqət arxasınca yürüyən insan, hətta 
bir toz zərrəsindən də sadə və alçaqkönüllü olmalıdır.  
 Həqiqətin görüşünə tam olaraq vara bilsəydik, artıq onu aramağa 
gərək qalmazdı. Birbaşa Tanrıya qovuşardıq. Çünkü həqiqət 
tanrıdır. Ancaq yaradılış etibarı ilə həqiqəti arayanlar 
olduğumuzdan dolayı öz qeyri-kamil olmağımıza qarşın, 
aramalarımıza davam edərik. Özümüz qeyri-kamil isək, 
təsəvvürümüzdə olan məzhəb də qeyri-kamil olacaq. Biz məzhəbi 
var olduğu kimi tam olaraq anlamırıq. Necə ki, Tanrını da olduğu 
kimi anlamırıq. Məzhəb bizim təsəvvürümüzdə olduğu kimi qeyri-
kamil isə, demək ki, məzhəb də şəxsin gəlişməsinə uyumlu şəkildə 
gəlişib dəyişə bilər. İnsanlar tərəfindən oluşdurulan bütün 
məzhəblər qüsurlu isə, onların hansının üstün olduğunu qiyaslamaq 
doğru olmaz. Bütün məzhəblər həqiqətin görünümündən bir 
parçadır. Ancaq bütün məzhəblər qüsurlu və əksikdirlər. Başqa 
məzhəblərə olan sayqımız onların qüsurlarını görməmizə əngəl 
olmamalıdır. Ayrıca, biz öz məzhəbimizin də əksikliklərini 
görməliyik. Bu əksikliklərdən dolayı da öz məzhəbimizdən 
uzaqlaşmamalıyıq. Bu qüsurlara qalib gəlməliyik. Bütün 
məzhəblərə bir gözlə bərabərcə baxarsaq, heç şübhəsiz ki, başqa 
məzhəblərdə olan yaxşı nə varsa, alıb öz məzhəbimizlə iç-içə 
edəcəyik.  
Ağacın bir tək gövdəsi və bir çox budaqları olduğu kimi, həqiqi 
məzhəb də bir təkdir. Bu bir tək olan məzhəb bəşər fərdləri 
tərəfindən özümsəndiyində müxtəlifləşir. Doğru məzhəbin sınırları 
dilə və bəyana sığmaz. Bütöv olmayan insanlar bu tək məzhəbi 
bütöv olmayan dilləri ilə bəyan edirlər. Onların qullandığı sözləri 
digər bütöv olmayan şəxslər açıqlamağa çalışırlar. Böylə bir 
durumda hansı açıqlamanı dürüst və mötəbər saymaq olar? Hər kəs 
öz baxışınca bir şeylər söyləməyə çalışır. Hər kəsin də haqlı ola 
bilər. Bu üzdən başqalarının inancına da xoşgörü ilə baxmaq 
gərəkir. Başqalarının məzhəbləri qarşısında dözümlü olmaq öz 
məzhəbini gözdən salmaq anlaməında deyildir. Öz məzhəbinə çox 
sağlıqlı biçimdə bağlı olanlar başqa məzhəblər qarşısında dözümlü 
olurlar. Dözüm, açıq sezgi olanaqlarını genişlədər. Quzey qütbün 
Güney qütbdən uzaq olduğu qədər aydın sezgi də önyarqıdan 
(təəssübdən) uzaqdır. Məzhəblə gerçək anlamda tanışlıq dinlər 
arasındakı sınırların və divarların uçurulmasına səbəb olur.  
 Adamlardan qorxma duyqusundan uzaqlaşıb, yalnız doğrunu 
aramağa özümüzü həsr etdiyimizdə hər bir bireyin Tanrının elçisi 
 70 
olma olanağı mümkün ola bilər. Mən öz yaşamımda yalnız 
doğrunun doğruluğunu aradığıma inanıram və adamlardan da 
qorxmuram.  
 Tanrı iradəsi ilə ilgili heç bir özəl kəşfim söz qonusu deyildir. 
Tanrının hər gün insanlara göründüyünə inanıram. Ancaq biz 
qulaqlarımızı içimizdəki “sükunətli incə səs”ə qapadır və 
gözlərimizi “alov dirəkləri”nə yumuruq.  
 Mənim gerçək ağam və yönləndiricim olan Tanrı ilə həmsəfər 
olmağa qərar verdim. O çox qısqanc bir ağadır və kimsəni öz 
mülkünə şərik etməz. Bu üzdən də hər kəs boş əllərlə, təslim ruhla 
və arınmış niyətlə Onun hüzuruna getməlidir. O zaman dünyanın 
qarşısında güclü olmanız üçün O, sizə yardımçı olacaq. Bu 
durumda O, sizi bütün bəlalərdən qoruyacaqdır.  
 Tanrının varlığını içimdə hiss etməsəydim, hər gün qarşılaşdığım 
minlərcə müsibətlərin qarşısında dəli olardım. Sonunda özümü 
Huqli çayına atıb intihar edərdim.  
 Bilim açısından yaxşılığın və kötülüyün dərinliyində tanrı vardır. 
Tanrının yönləndiriciliyi doktorların bıçağında olduğu qədər adam 
öldürənlərin qılıcında da vardır. Ancaq bu yaxşılıqlar və kötülüklər 
insanlıq ölçüləri ilə dəyərləndirildiyindən bir-biri ilə anlaşa 
bilmədən ayrılaraq, Tanrı— şeytan, aydınlıq— qaranlıq şəklində 
alqılanırlar.  
 Bir otaqda mənim yanımda oturan adamı gördüyümdən daha çox 
Tanrının varlığına inanıram. Havasız və susuz yaşaya biləcəyimi 
qəbul edə bilərəm, ancaq tanrısız yaşaya bilmərəm. Kimsə mənim 
gözlərimi söküb yerindən çıxara bilər. Gözlərimin sökülməsi məni 
öldürməz. Ancaq mənim Tanrıya olan inancım əlimdən alınsa, mən 
ölü kimi bir şey olaram. Kimsə mənim bu söylədiyimi xürafat kimi 
qəbul edə bilər. Bu xürafatın məni canlı və həyəcanlı tutduğunu 
söyləməliyəm. Çocuqluq çağlarımdan təhlükə ilə qarşılaşdığımda 
Tanrının adlarından biri olan “Ram” sözünü dilimə gətirərdim. 
Bunu mənə yaşlı bir dayə (baxıcı qadın)  öyrətmişdi.  
 Özümüzü heç səviyəsinə endirmədiyimiz müddətcə, içimizdə olan 
kötülükləri boğa bilmərik. Tanrı bizə bağışladığı böyük azadlıq 
nemətinin qarşısında mütləq bir təslim tələb etməkdədir. İnsan 
özünü heçlik düzeyinə endirdiyində dərhal özünü bütün canlı 
varlıqların xidmətində görər. Bu özündən yox olub heçləşmə 
insana içgüvən və yeni həyat duyqusu gətirər. Bu aşamadan sonra 
 71 
insan yeniləşir və Tanrının yaratdıqlarına xidmət etməkdən 
yorulmur.  
 Həyatda elə mərhələlər ortaya çıxır ki, ən güvənilir dostların bilə, 
səninlə gəlməz olsalar da, təkbaşına hərəkətə keçib irəliyə doğru 
yürüməlisən. Bir neçə görəv eyni anda qarşımıza çıxdığında 
“içimizdəki sakinləşdirici incə səs”in söylədiklərinə uymalıyıq.  
 Bir saniyə bilə, məzhəbsiz yaşaya bilmərəm. Bir çox siyasi 
dostlarım mənim durumumdan dolayı rahatsız olub ümidsizliyə 
qapılırlar. Çünkü onlar deyirlər ki, mənim siyasi davranışlarım 
məzhəb kökənlidir. Doğru söyləyirlər. Mənim siyasətim və digər 
bütün davranışlarım inancımdan qaynaqlanmaqdadır. Çünkü mənə 
görə məzhəb, yəni sürəklilik, yəni Tanrının hər nəfəsimizə hakim 
olması.  
 Məncə məzhəbdən ayrılmış siyasət uzaq durmamız gərəkən 
bataqlıqdır. Siyasət millətlər üçündür. Millətlərin rifah və asayişi 
ilə ilişkidə olan siyasət, doğrunu məzhəb yolu ilə arayan insanların 
da bəyənisini qazanmalıdır. Mənə görə tanrı və doğruluq (həqiqət) 
eşanlamlı (sinonim) sözdür. Kimsə isbat edərsə, Tanrı əyriliyin, 
işkəncənin də Tanrısıdır, mən Tanrıya tapınmaqdan çəkinərəm. Bu 
nədənlə də siyasətin dürüst olması üçün Tanrının orda hiss 
olunması gərəkməkdədir.  
 Mən özümü bütün bəşər toplumu ilə özdeşləşdirmədən məzhəbi bir 
yaşama sahib ola bilməzdim. Bunun üçün də siyasətlə uğraşmam 
gərəkirdi. Bu gün insan oğlunun fəaliyətləri bir-birinə bağlı birim 
(vahid) kimi bölünməz bir bütün oluşdurmaqdadır. Toplumsal, 
iqtisadi, siyasi və məzhəbi işləri bir-birindən ayrı parçalara bölmək 
mümkün deyildir. Mən bəşər fəaliyətinin dışında heç bir məzhəb 
tanımıram. Digər fəaliyət sahələri üçün məzhəb əxlaqi zəmin 
oluşdurmaqdadır. Bu zəmin olmazsa, həyat heç bir anlamı olmayan 
qarma-qarışıq boğuntu ortamına dönüşər.  
 Bizi həyatın fırtınalı dənizlərində yönləndirən gücün adı inancdır. 
Bu inanc iç Tanrıya yönəlmiş olan oyaq vicdandan başqa bir şey 
deyildir. Bu inanca varmış olan insan heç bir istəkdə bulunmaz. 
Onun bədəni xəstələnsə də ruhu sağlam olur. Maddi açıdan yoxsul 
olsa da, ruhi zənginliyin içində özünü hiss edər.  
 Zahiri görünüm müxtəlifdir. Ancaq bu müxtəlifliyə ilham verən 
ruh birdir. Bu birlik hər şeyin əsasını və xarici müxtəlifliyin 
hamısını içərdiyindən yüksəklik və aşağılıq kimi anlayışlar orda 
anlam daşımaz. Bu birlik gündəlik yaşamımızda hər gün 
 72 
rastlandığımız gerçəklikdir. Bütün məzhəblərin amacı bu birliyi 
sağlaya bilməkdir.  
 Gəncliyimdə mənə Tanrının min adını əzbərləməmi öyrətmişdilər. 
Ancaq bu min ad Tanrının bütün sifətlərini içərmirdi. Məncə, 
Tanrının bütün yaradılmışlar qədər adı var. Bu bir gerçək 
olduğundan “tanrının adı yoxdur” deyirik. Tanrının müxtəlif surəti 
olduğundan onu şəkilsiz və surətsiz olaraq bilirik. Dəyişik dillərdə 
danışdığından onu danışmaz olaraq bilirik. İslam üzərinə araşdırma 
yapdığımda gördüm ki, İslamda da bu şəkildədir və İslamda da 
tanrının bir çox adları var.  
Mən “Tanrı sevgidir” deyənlərə qatılıram. Öz içimdə bunu da 
deməyə alışmışam ki, “Tanrı məhəbbətdir, ancaq həm də 
məhəbbətin ötəsidir, həqiqətdir.” Mən böylə bir sonuca varmışam 
ki, sözlərlə Tanrını anladacaq olursaq, “Tanrı həqiqətdir” demək 
gərəkir. İki il öncə bundan da daha irəliyə gedərək “həqiqət 
Tanrıdır” dedim. “Tanrı həqiqətdir” və “həqiqət tanrıdır” 
anlayışları arasında çox incə bir ayrım (fərq) var. Mən əlli illik 
həqiqəti arama çabalarımda böylə bir qərara gəldim ki, həqiqətə 
qovuşmanın ən yaxın yolu eşq və məhəbbətdir. Ancaq eşq və 
məhəbbətin də dillərdə dəyişik anlam daşıdığına tanıq oldum. 
Şəhvani anlamında eşq və məhəbbət çox təxrib edici ola bilər. 
Anladım ki, “ahimsa” anlamında məhəbbətin dünyada çox az 
tərəfdarı var. Ancaq həqiqət qonusunda ikili anlama rast gəlmədim. 
Tanrıya inanmayan məzhəbsizlər də həqiqətin gücünü inkar 
etmirlər. Bu üzdən də böylə qərara gəldim ki, “Tanrı həqiqətdir” 
söyləmi yerinə “həqiqət Tanrıdır” söylənilsin. Başqa bir sorun da 
var. Milyonlarca insan Tanrının adını qullanaraq aqressiv 
davranırlar. Alimlərin həqiqətin kəşfi yolunda aqressiv 
davrandıqları kimi. 
Hind inancında deyilir ki, yalnız Tanrı var və ondan başqa heç bir 
şey yoxdur. Bu mətləb İslamda da israrla “la ilahə illəllah” 
şəklində ortaya çıxmışdır. Anlaşıldığı kimi, İslamda da deyilir ki, 
yalnız Tanrı var və tanrının dışında heç bir şey yoxdur. Sanskrit 
dilində həqiqət anlamı daşıyan “sat”sözünün dəqiq mənası “var 
olan” deməkdir. Bu və digər dəlillərdən dolayı anladım ki, 
“həqiqət Tanrıdır.” 
  Bu təbir məni daha çox razı salmaqdadır. Həqiqəti Tanrı olaraq 
bulmaq istədiyinizdə onun tək yolu məhəbbət, yəni qeyri-
aqressivlik olacaqdır. Amac və arac qavramlarının incələnməsində 
 73 
bunları eşanlamlı sözlər olaraq alqıladığımdan dolayı açıqca və 
içgüvənlə “Tanrı məhəbbətdir” söyləyə bilərəm. 
 Mütləq həqiqət açısından bədən də bir tür mülk sayılır. Bu, 
doğrudur ki, deyirlər ruhun ləzzətə meyllənməsi cismi yaratmış 
olur. Ruhun bu təmayülü ortadan qalxarsa, cismə də ehtiyac 
qalmaz, insan doğum—ölüm dönüşümündən qurtulmuş olur. Ruh 
çox qapsayıcı varlıqdır. O zaman nədən ruh bədəndə məhbus 
qalmalı, ya da bu qəfəsi qorumaq üçün başqa canlıları da 
öldürməlidir? Yemək—içməklərimiz, yalnızca xidmət üçün 
olmalıdır. Bu tür düşüncə sevincə səbəb olar və böylə bir mutlu 
duyqu oluşdurar ki, həyat boşuna bir şey deyildir, onun anlamı 
vardır.  
 Həqiqət nədir? Bu, çox çətin bir sorudur. Bu sorunu mən bu biçim 
çözmüşəm ki, həqiqət insanın iç səsinin çağrılarıdır. O zaman 
böylə bir soru ortaya çıxa bilər ki, nədən müxtəlif insanlar 
həqiqətləri dəyişik və çəlişkili (təzadlı) olaraq düşünürlər? İnsan 
bilinci sonsuz biçimlərdə davrandığından dolayı biri üçün həqiqət 
olaraq görünən bir başqasına həqiqət dışı görünə bilər. Bu nədənlə 
də bu qonuda denəmələr yapmaq istəyənlər denəmələr üçün özəl 
qoşulların gəlişdirilməsi sonucuna varırlar. Hər kəs haqq azadlığı, 
vicdan və inanc azadlığından danışmaqdadır. Böylə bir durumda 
bir tür disiplin söz qonusu olmazsa, həqiqətsizlik bu qarmaşıq 
dünyanı başına alar. Mənim görüşlərimə görə insanlıqdan bütöv bir 
hiss daşımayan adamlar üçün həqiqətin anlamı yoxdur. Həqiqətin 
sonsuz dənizində üzmək istəyən hər kəs ilk öncə özünü sıfıra 
çatdırmalı, heç olaraq görməlidir.  
 Həqiqətin hər insanın qəlbində yuvası var. Hər kəs həqiqəti bu 
yuvada gördüyü kimi aramalıdır. Ancaq kimsə başqalarını onun 
həqiqətini qəbul etməyə zorlamamalıdır.  
 Həyat diləklər yolunda çabalamalardan ibarətdir. Həyatın görəvi 
insanın nəfsini tanıyıb ərmişliyə (kamala) doğru hərəkətindən 
ibarətdir. Əksikliklər üzündən bu ülküdən (idealdan) vaz keçib 
başqa ərəklərə (hədəflərə) yönəlməmək gərəkir. Mən böyük acı 
duyqusu ilə öz əksikliklərimin bilincindəyəm. Hər gün içimdən 
səssiz “yardım et!” hayqırtıları həqiqətə doğru yüksəlmədədir. Bu 
əksikliklərimin əlindən qurtulmaq üçün doğruluğun (həqiqətin) 
mənə yardım etməsini diləyirəm.  
 Mənim yazılarımda doğrusuzluğa (həqiqətsizliyə) və yalana yer 
yoxdur. Çünkü həqiqətin dışında heç bir məzhəbin olmadığına 
 74 
inancım sarsılmazdır. Bu üzdən doğruluqdan vaz keçərək 
qaznacağım hər şeyi rədd edirəm. Dünyanın məhəbbət üzərində 
qurulduğuna olan inancımdan dolayı yazılarımda kimsəyə qarşı 
nifrət və kin yoxdur. Yalnız məhəbbət olan yerdə həyat var. 
Məhəbbətsiz həyat ölümdür. Bir tərəfi məhəbbət olan sikkənin 
digər tərəfi həqiqətdir. Düşünürəm ki, doğruluq və sevgi ilə bütün 
dünyanı fəth etmək mümkündür.  
 Mən yalnız həqiqət yolçusuyam. Həqiqətin dışında heç bir disiplin 
tanımıram.  
 Həqiqət aranması gərəkən ilk şeydir. Həqiqəti aradığınızda 
gözəllik və yaxşılıq öz-özünə sizə tərəf gələcək. Bu, Hz. İsanın 
“Dağın zirvəsində moizə”sinin öyrətilərindən başqa bir şey 
deyildir. Məncə İsa və Məhəmməd böyük sənət adamı idilər. 
Çünkü onlar həqiqəti görürdülər. Araşdırmaçıların söylədiklərinə 
görə Quran ərəb ədəbiyatının ən üstün kitabıdır. İsa və 
Məhəmməd böyük bir sənət əsəri yaratmaq istəmirdilər. Ancaq hər 
ikisi həqiqət arxasınca olduqlarından sözün də lətafəti öz-özünə 
ortaya çıxırdı. Mənim də arxasınca olduğum və uğrunda canımı 
verə biləcəyim həqiqət də budur.  
 Tanrı qonusunda böylə bir sorun var ki, Onu bəyan etmək olmur. 
Ancaq həqiqəti vəsf etmə hər bəşərin qəlbində var. Həqiqət bu an 
haqq sandığınızdır və bu Tanrıdır. Kimsə bu nisbi həqiqətə uyarsa, 
əmin olmalıdır ki, zaman axışı içində mütləq həqiqətə də çata bilər.  
 Mən həqiqətin yolunu tanıyıram. Düz və incədir. Sanki kəsici bir 
qılıc kimi. Bu yolda yürüməkdən zövq alıram və sapdığımda 
açıqca ağlayıram. Tanrı “Çalışan kimsə heç bir zaman həlak 
olmaz” deyir. Mən Tanrının bu çağrısına içdən inanmışam. 
Əksikliklərimdən dolayı min kərə yenilsəm də inancımı itirmərəm. 
Cismimi tam olaraq kontrol etdiyim zaman Tanrı işığını içimdə 
görəcəyimə inanıram.  
 Mən həqiqət arayan biriyəm. Ona doğru bir yol bulmuşam və 
durmadan sürəkli olaraq ona tərəf yürüməkdəyəm. Ancaq hələ ona 
varmadığımın bilincindəyəm. Həqiqətə qovuşmaq üçün insan 
özünü və yazqısını yaxşı bilməlidir, yəni kamil olmalıdır. Nə yazıq 
ki, mənim əksikliklərim var. Bütün çabalarım bu əksiklikləri 
ortadan qaldırmağa yönəlmiş. İnsan öz əksikliklərini istisna 
durumlarda görə bilir.  
 “Çevrəmi sarmış olan qaranlıqda” həqiqətə doğru uzanan yolu 
görürəm. Genəldə çox yanılıram, hesablarım yanlış sonuc verir. 
 75 
Tək inancım Tanrıyadır. İnsanlara olan inancım da Tanrıya olan 
inancımdan qaynaqlanmaqdadır. Tanrı adında dayanağım 
olmasaydı, insanlara nifrət edərdim.  
 Mən “Qutsal adam paltarında siyasətçi” deyiləm. Həqiqətə uymaq 
ussallığın (ağıllılığın) zirvəsi olduğundan, bəzən davranışlarım 
yüksək siyasi ustalıq kimi görüntülənir. Həqiqət və “ahimsa” 
dışında heç bir siyasət izləməmişəm. Hətta vətənimin qurtuluşu 
adına da həqiqət və “ahimsa”dan vaz keçmək istəmirəm. Ayrıca, 
həqiqət və “ahimsa”dan vaz kəçərək vətənimin qurtuluşuna da 
inanmıram.  
 Düşünrəm ki, həqiqət ülküsünü “ahimsa”dan daha yaxşı anlayıram. 
Təcrübələrim göstərmişdir ki, həqiqətdən vaz keçsəm, “ahimsa” 
bilməcəsini çözə bilməyəcəyəm. Bəlkə yolu düzcə getmə cəsarətim 
yoxdur. Bunların hər ikisi öz dərinliklərində eşanlam 
daşımaqdadır. Şübhə inancın köksüzlüyündən və ya olmayışından 
qaynaqlanar. Gecə- gündüz “Tanrım, mənim inancımı möhkəm 
qıl” deyə dua edirəm. Aşağılanmalarda, uğursuzluqlarda və 
fırtınalı yaşamımda özgüvənimi, sarsılmazlığımı qoruyuram. Bu da 
tanrıya olan sarsılmaz inancımdan dolayıdır. Tanrını milyonlarca 
surətlə tanımlaya bilərik. Ancaq mən “həqiqət tanrıdır” 
düşüncəsini qəbul etmişəm.  
 Daxili bir yönləndiricimin ya da yanılqısız ilhamlarımın olduğunu 
heç bir zaman iddia etməmişəm. Təcrübələrimə dayanaraq söyləyə 
bilərəm ki, bəşərin özünü yanlıqısız sanması yanlışdır. İlham, 
bəlkə insanı təzadlardan azad etmək üçün ola bilər. Çünkü insan 
hər dəqiqə təzadlarla qarşı-qarşıyadır. Bu nədənlə də yanılqısızlığı 
iddia etmək çox təhlükəlidir.  
Ancaq bu, içimizdə bir tür ilham və yönləndiricinin olmaması 
anlamına gəlməz. Dünyanın ağıllı insanlarının təcrübələrinə 
baxmaq lazımdır. Gələcəkdə bu təcrübələrdən yararlanmaq olacaq. 
Ayrıca, təməl həqiqətlər müxtəlif türdə deyillər, yalnız bir tək 
həqiqət var. Bu bir tək olan həqiqət də “ahimsa”, yəni qeyri 
aqressiv davranmaqdır. Bəşər fərdləri sınırlı olanaqları ilə sonsuz 
olan məhəbbət və həqiqət ərmişliyinə çata bilməz. Ancaq bu yolda 
yönləndirilişimiz ölçüsündə irəliləmək mümkündür. Doğal olaraq 
həqiqətə əməl etməkdə yanılqılara yol verəcəyik. Ara-sıra bu 
yanılqılarımız çox böyük də ola bilər. Ancaq insan özünə hakim 
olan bir varlıqdır. Öz nəfsinə hakim olan insan yanıldığı ölçüdə öz 
yanılqılarını düzəltmə olanaqlarına da sahibdir.  
 76 
 Mən dəyərsiz bir şəxs kimi görünə bilərəm. Ancaq doğruluq 
mənim aracımla, məndə yuvalanaraq dil açıb danışdığında 
yenilməz və dəyərli oluram.  
 Həyatım boyunca dəyərsiz və ərəksiz (hədəfsiz) bir söz 
söyləməmişəm. Mənim təbiətim hər şeyin qəlbinə diqqət edəcək 
yapıdadır. Bu yolda tam olaraq uğurlu olmamışamsa da, 
doğruluğun (həqiqətin) özünü eşitdirəcəyini bilirəm. Bu, mənim 
təcrübələrimdə çox kərə ortaya çıxmışdır.  
 Doğruluq arayan kiçik biri olsam da yolumda çox iradəliyəm. 
Özümü ararkən, mənimlə yoldaşlıq edən yandaşlarıma güvənirəm. 
Bu, onların aracılığı ilə yanılıqılarımı görməyimə səbəb olur. Eyni 
biçimdə onlar da mənim aracılığımla yanılqılarını görmüş olurlar. 
Öz sezgilərimdə və yarqılarımda çox kərə yanıldığımı etiraf 
etməliyəm. Hər sahədə vardığım yollara tənqidi baxdığımdan 
bənzər zərərlərlə qarşılaşmamışam. Tam tərsinə, qeyri-
aqressivliyin təməl həqiqəti daha da açıqca görüntülənmişdir. 
Ölkəm mənim bu tutumumdan heç bir zaman zərər görməmişdir.  
 Mən gözəlliyi doğruluqda (həqiqətdə) görmüş, ya da doğruluq 
aracı ilə özümsəmişəm. Yalnızca düşüncədə olan doğruluq deyil, 
həqiqətlə iç-içə olan çöhrələr, səslər təsvirlər çox gözəl olurlar. 
Genəldə insanlar həqiqətin gözəlliyini görə bilməzlər. Adi bir şəxs 
həqiqətdən qaçar və onun gözəlliyi qarşısında kor olar. İnsanlar 
həqiqətin gözəlliyini görməyi başardıqlarında gerçək sənət o 
zaman başlayacaq.  
 Gerçək bir sənət adamının görüşündə zahiri gözəlliyin ötəsində 
ruhi gözəlliyi də yansıdan üz gözəl sayılır. Həqiqətdən ayrı heç bir 
gözəllik mövcud deyildir. Bəzən həqiqət, zahiri gözəl olmayan 
biçimdə görünə bilər. Bilindiyi kimi Sokrat öz zamanında ən 
dürüst və doğrunu söyləyən şəxs olmasına qarşın, çox çirkin 
görünüşlü sifəti var imiş. Mənə görə Sokrat dünyanın ən gözəl 
insanı imiş, çünkü bütün gücü ilə həqiqəti aramışdır. Zahirən çirkin 
görünməsi heç də Fidyasın onun həqiqətinin gözəlliyinə övgü 
söyləməsini önləməmişdi. Fidyas bir sənətçi kimi gözəl üzləri 
görməyə alışsa da, bu həqiqətin də gözəlliyini görə bilmişdi.  
 Öz fani varlığımızda əsir kimi bulunduğumuz müddətcə, bütöv 
həqiqətigörmə olanaqsızdır. Biz onu yalnız öz təsəvvürümüzdə 
ölçə bilərik. Fani və davamsız olan bədənimizlə əbədi həqiqətlə 
qarşılaşmamız qeyri—mümkündür. Bu üzdən də son çözgə (çarə) 
şəxsin imana və inanca tapınmasında ortaya çıxar.  
 77 
 Tanrının mənə bağışlarda bulunduğu iddiasında olmamışam. 
Peyqəmbərlik iddiam da yoxdur. Mən, yalnızca həqiqəti arayıb 
bulmağa çalışan kiçik və sadə bir insanam. Düşünürəm ki, Tanrı ilə 
qarşılaşmaq üçün heç bir fədakarlıqdan vaz keçilməməlidir. 
Toplumsal, siyasal və insansevərlik olaraq adlandırılan mənim 
bütün eyləmlərim (fəaliyətlərim) bu amaca xidmət etmişdir. 
Tanrını, yalnızca ən böyük əsərlərində deyil, ən kiçik olaraq 
yaratdıqlarında da görmək mümkündür. Mən bu kiçik və düşkün 
yaradılışlar aracı ilə Tanrını anlamağa çalışıram. Onlara xidmət 
etmədən bu aşamaya çata bilmərəm. Aşağı siniflərə xidmətetmə 
həvəsim burdan qaynaqlanır. Siyasətə qatılmadan bu xidmətləri 
edə bilməyəcəyimdən, siyasətə qatılmaq zorunda qaldım. Bu üzdən 
də mən ağa və ərbab deyil, xidmət etməyə həvəsli olan bir şəxsəm. 
Vətənim Hindistana xidmət yoluyla bütün insanlığa xidmət etməyə 
çalışıram.  
 Həqiqət və dürüstlüyün ötəsində heç bir məzhəb yoxdur.  
 Gerçək məzhəblə gerçək əxlaq ayrılmaz biçimdə bir-birinə 
möhkəm bağlarla bağlanmışlar. Əxlaq üçün məzhəb tarlada 
toxumu suvaran su kimidir.  
 Ağılla örtüşməyən, əxlaqla çəlişən (ziddiyətdə olan) hər tür 
məzhəbi rədd edirəm. Əxlaqa zidd olmadığı ölçüdə ağıl dışı 
məzhəbi duyqular qarşısında dözə bilərəm.  
 Əxlaq ölçülərini itirdiyimizdə, artıq əxlaqlı biri ola bilmərik. 
Əxlaqı ayaqlar altına alan məzhəb ola bilməz. Örnəyin həqiqətdən 
çox uzaq olan bir şəxs rəhmsiz və qəddarca davranaraq, Tanrının 
onunla olduğunu iddia edə bilməz.  
 Bizim istəklərimiz iki bölümə ayrıla bilər: məncil və qeyri—
məncil. Bütün məncil istəklərimiz qeyri—əxlaqi ikən, özümüzü 
gəlişdirmə və başqalarına yararlı olma kimi təmayüllərimiz 
əxlaqidir. Ən yüksək əxlaqi ölçü budur ki, hər zaman insanlığa 
xidmət etməyə hazır olmalıyıq.  
 Ruhani olduqlarını iddia etdiyim davranışlarım əməldə yararlı 
olmursa, mənim üçün böyük yenilgədir. Məncə ən ruhani 
davranışlar, ancaq əməldə yararlı olanlardır.  
 Qutsal kitablar ağlın və həqiqətin tərsinə ola bilməz. Onlar ağlı 
dərinləşdirmək, ağlın önündəki önləmləri ortadan qaldırmaq və 
həqiqəti aydınlatmaq üçün gəlmişlər.  
 Qutsal kitablar bağışlanmanı ön görsələr də, yanlışlıqları 
görməzlikdən gəlmək olmaz.  
 78 
 Əyrilik haqqında nə qədər təbliğat edilsə də, həqiqətin yerini ala 
bilməz. Həqiqəti kimsə görməsə də, heç bir zaman əyrilik kimi 
görünməz.  
 Nəyinsə daha əski və qədim olduğundan dolayı yaxşı olacağına 
inanmıram. Tanrının verdiyi ağıl nemətini əski gələnəklərə fəda 
etmək istəmirəm. Hər hansı bir gələnək nə qədər əskilərə dayansa 
da, əxlaqla uyum içində deyilsə, yer üzündən silinməlidir. Xalqın 
bir qismini nəcis görmək bəlkə çox əski bir gələnəkdir. Çocuqların 
evləndirilməsi də çox əski bir gələnəkdir. Bu kimi bir çox 
gələnəklərin kökü çox əskilərə dayanır. Əlimdən gələrsə, bütün bu 
gələnkləri tarixdən silərəm.  
 Bütlərin məndə heç bir duyqu oyandırmamasına qarşın, bütləri 
sitayiş etməyə, bütpərəstliyə pis baxmıram. Çünkü bütpərəstıiyin 
də insan doğasının özəlliyi olduğunu düşünürəm. Biz insan olaraq 
zahiri şeylərə və simgələrə də ehtiyacımız vardır.  
 Dua vaxtı bütlərdən və təsvirlərdən yararlanmağı yasaqlamıram. 
Ancaq Tanrıya heç bir arac olmadan tapınmanı tərcih edirəm, 
bəlkə mənim bu tərcihim doğru deyildir. Bir şey bəzən bir adam 
üçün uyqun görünürkən, eyni şey bir başqası üçün uyqunsuz 
görünə bilər. Bu iki adamın hansının haqlı olduğunu söyləmək 
çətin işdir. Onların durumlarını qiyaslamaq olmaz.  
 Mən böylə bir inanışa varmışam ki, sözlər də bəşər evladı kimi, 
anlam və içərik açısından aşama—aşama gəlişmişlər. Örnəyin çox 
dərin mənası olan “Tanrı” qavramı hər kəs üçün eyni anlam 
daşımaz. Bu qavram bireysəl denəmələrimizə və içsəl 
gəlişmələrimuizə görə dəyişib yeni anlam daşıyar.  
 Mən həyatda nə bir çəlişki görürəm, nə də dəlilik. Doğrudur, insan 
öz başının arxasını görə bilmədiyi kimi, öz qüsurlarını da görə 
bilməz. Ancaq ağıl iddiaçıları məzhəb böyüklərini dəliliklə 
suçladıqlarından dolayı, mən öz haqqımda böylə düşünürəm ki, 
böyük olasılığa görə mən dəli deyiləm. Sadəcə mən gerçək 
məzhəbi bir adamam. Ancaq gerçəklik, yalnız ölümümdən sonra 
bəlli olacaq. Bunlardan hansına aid olduğumu ölümüm 
isbatlayacaqdır.  
 Bir başqasının yanlışlıqlarını gördüyümdə, düşünürəm ki, mənim 
də buna bənzər yanlışlıqlarım olmalıdır. Şəhvət düşkünü birini 
gördüyümdə, öz keçmişimi xatırlayıram və “mən də böylə idim” 
deyirəm. Bu şəkildə bütün dünya insanları ilə bir türlü bağlar, 
 79 
bağlantılar qurmuş oluram. Düşünürəm ki, dünyada ən aşağı olaraq 
görünən bir insan da mutlu olmadıqca, mən mutlu ola bilmərəm.  
 Kiminsə haqqını olduğu qədər verməzsəm, Tanrı qarşısında cavab 
verməliyəm. Ancaq əminəm ki, haqvermə qonusunda nə qədər 
əliaçıq olsam, tanrı bir o qədər məni öz mərhəmətinə tuş edəcək.  
 Sürkli iş ortamında yaşamaq sevinc deməkdir. Yarın mənə nələr 
gətiriləcəyini bilmədiyimdən dolayı, özümü azad bir quş kimi hiss 
edirəm. Öz istəklərimə qarşı şərəfli savaş düşüncəsi məni sağlıqlı 
saxlamaqdadır.  
 Özümün də mənsub olduğum bəşər cinsinin bütöv olmadığının 
bilincindəyəm. Bu üzdən də kimsənin davranışından əsla 
incimirəm. Harda kötülük və yanlışlıq görərsəm, onu kötülük 
etkəninə (amilinə) zərər vermədən onarmalıyam (təmir etməliyəm) 
deyə düşünürəm. Çünkü məncə kötünü deyil, kötülüyü ortadan 
qaldırmağa çabalamalıyıq. Çünkü öz xətalarım üzündən incinmək 
istəmədiyim kimi, başqası da incinmək istəməz.  
 Mən çox iyimsər (nikbin) adamam. Ancaq bu, özümü doğru 
bildiyimdən dolayı deyildir. Bəlkə doğruluğun uğur qazanacağına 
olan inancımdan dolayıdır. Bizim əsinlənməyimiz 
(ilhamlanmağımız), ancaq doğruluğun uğur qazanacağına olan 
inancımızdan qaynaqlana bilər. Hər bireyin (fərdin) yetənəklərinin 
(istedadlarının) bir sınırı var. Ancaq kimsə yetənəklərindən dolayı 
təkəbbürlü olarsa, tanrı onun təkəbbürünü qıracaq gücə sahibdir. 
Bu qonuda öz haqqımda bunları deyə bilərəm: xoşbəxtlikdən mənə 
o qədər alçaqkönüllülük verilmiş ki, çocuqlar və südəmər körpələr 
də mənə yardımçı ola bilərlər.  
 Dənizdən bir damlacıq, bilincində olmasa da, dənizin özəlliklərini 
bəlli ölçüdə daşımaqdadır. Ancaq bu damlacıq dənizdən 
ayrıldığında buxarlanıb yox olmağa məhkumdur. Bu üzdən “həyat 
coşqun bir dənizdir” deyimi yanlış bir deyim deyildir.  
 Mən özümə güvəndiyimdən dolayı iyimsər (nikbin) bir adamam. 
Mənim bu söylədiyim bir az təkəbbürlü görünə bilər, ancaq öylə 
deyildir. Çünkü böyük bir alçaqkönüllülüklə Tanrının tükənməz 
gücünə inanıram. Həqiqətə inanıram. Bu üzdən də ölkəmin və 
bəşərin gələcəyi ilə ilgili çox iyimsərəm.  
 Mənim məzhəbim daşlaşmış və sınırlı məzhəb deyildir. Çünkü 
mənim inancımda Tanrının ən aşağı yaradılışına da yer var. Ancaq 
mənim inancım hər tür güstaxlığa, irqi üstünlüyə, rənglər ayrımına 
qapalıdır. Çünkü mənim inancımda bütün insanlar qardaşdır.  
 80 
 Yer üzündə, yalnızca bir tək məzhəbin hakim olacağına inanmıram 
və olmasını da istəmirəm. Bu üzdən də bütün məzhəblərin ortaq 
yönlərini bulmağa çalışıram. Düşünürəm ki, bütün məzhəblər bir—
birinə qarşı dözümlü davranmalıdırlar. Heç bir din digərindən 
üstün deyildir.  
 Ruhi ərmişliyə (kamala) ulaşmaq üçün sözdə, düşüncədə və 
davranışda doğruluğa əməl edilməlidir. Böylə ərmiş şəxsiyətlərdən 
yoxsun olan uluslar çox yoxsuldurlar.  
 Tanrının gözündə suçlu və suçsuz eynidir. Hər biri bir tür 
yarqılanacaq. Hər biri üçün irəliləmək və ya geriləmək fürsəti 
tanınmışdır. Hər ikisi Onun yaratdığıdır. Özünü suçlulardan daha 
üstün bilən ərdəmli (fəzilətli) bir kişi öz ərdəmini itirər, Tanrı 
yanında sayqınlığı yox olar. Böylə davranış ərdəmli adamı suçlu 
adamın da düzeyindən aşağı düşürər.  
 Biz genəldə tinsəl (ruhani) bilgilərlə tinsəl qazanımları bir—birinə 
qarışdırırırq. Tinsəl qazanımlar qutsal hörütləri (mətnləri) 
oxumaqla və fəlsəfi bilgilərlə ilgili deyildir. Burada söz qonusu 
olan könül eyitimidir. Tinsəl qazanımlar üçün gərəkən ilk şey 
bilgidən ziyada qorxmazlıqdır. Qorxaq adam əxlaqlı birisi ola 
bilməz.  
 Şəxs çox böyük bir həvəslə Tanrı yaratıqlarının (məxluqlarının) 
hamısının güvənliyini istəməlidir. Böylə bir gücə sahib olmaq üçün 
sürəkli dua edər. Böylə bir adamın şəxsi mutluluğu toplumsal 
mutluluqla özdeşləşər (eyniləşər). Yalnız özünün və çevrəsinin 
mutluluğunu istəyən adam məncil biridir  o, hətta özünə də yararlı 
ola bilməz.  
 Mən Tanrının mütləq birliyinə inandığımdan bəşəriyətin də 
birliyinə inanıram. Ayrı bədənlərimiz olsa da, ruhlarımız birdir. 
Günəş ışını parçalandığında bir neçə rəng oluşdurar. Ancaq bütün 
bu rəngli ışınların qaynağı birdir. Bu üzdən də ən ərdəmli 
insanlarla olan bağlarımı görməzlikdən gələ bilmədiyim kimi, ən 
kötü ruhlu adamlarla da özümü ayrı tuta bilmərəm.  
 Mən diktator olsaydım, məzhəblə siyasəti ayırd edərdim. Mən 
məzhəbimə güvənirəm, ona and içirəm və onun üçün ölməyə 
hazıram. Ancaq bütün bunlar mənim özəl sahəmdir. Dövlət buna 
qarışmamalıdır. Dövlətin görəvi ümumi rifahı bərqərar etmək, 
sağlıq sorunlarını gedərmək, dış ilişkiləri yoluna qoymaq və 
iqtisadi güvənliyi təmin etməkdən ibarətdir. Dövlət məzhəb 
 81 
işlərinə qarışsa, durum sağlıqlı olmaz. Məzhəb məsələsi hər kəsin 
özəl sahəsidir. Dövləti ilgiləndirməz.  
 Mən anlamsızlıq və həqiqətsizliklərlə çevrələnmişəm. Bütün 
çalışmalarıma baxmayaraq, həqiqətin harda olduğunu bilmirəm. 
Ancaq Tanrıya və həqiqətə yaxınlaşdığımı sanıram. Bu uğur bir 
çox əski dostlarımdan vaz keçərək, onlardan aralanaraq mümkün 
olsa da, buna təəssüflənmirəm. Müxtəlif qarmaşıq sorunlarla ilgili 
sadə bir şəkildə danışıb yaza bilirəmsə, aşırı müxalifətlərə qarşın, 
hər kəslə qonuşa bilirəmsə, özümlə bağladığım onbir əhdə əməl 
edə bilirəmsə, bütün bunlar Tanrıya yanaşmağımın göstərgəsidir. 
Altmış illik sürəkli çalışmalarım sonucunda ən az özüm üçün 
bəlirlədiyim həqiqəti dərk etdiyimi düşünürəm.  
 Şəxs öz görəvini yapmalı və sonucunu Tanrıya buraxmalıdır. 
İnsanın öz yazqısına hakim olduğu sanılır. Bu, çox sınırlı biçimdə 
doğrudur. Bütün amacları və planları bilmiş olan o böyük güc izn 
verdiyi ölçüdə insan öz yazqısına hakim ola bilər. Çünkü gerçək 
planın izləyicisi olan o böyük gücdür. Mən bu gücü Tanrı olaraq 
tanımıram. Onu həqiqət olaraq tanımlayıram. Bütün həqiqət bu 
böyük gücün bağrında təcəssüm olur. Bu da həqiqətin özüdür.  
 Suçsuzları və suçluları Tanrı adına cəzalandırmaqdan daha böyük 
bir suç tanımıram. 
 Mən bir tərəfdən öz aşağılanmamı düşünüb, digər tərəfdən də 
məndən olan bəkləntiləri göz önümdə bulundurduğumda bir an 
gicəlmiş kimi oluram. Daha sonra anlayıram ki, bu bəkləntilər 
təzadlı özəlliklərdən oluşan “mən”dən deyildir. Bu bəklənti həqiqət 
və qeyri—aqressivliyin tərkibi olan mənim varlığımdandır. 
Doğrudur, mən bu iki sahədə tam ərmiş biri deyiləm. Ancaq 
başardığım qədəriylə onları içimdə gəlişdirməyə çalışmışam.  
 Vətənim yolunda fəda edə bilməyəcəyim heç bir şeyim yoxdur. 
Yalnız iki şey var ki, onları vətənimə fəda etmərəm. O da həqiqət 
və “ahimsa”dır
*
. Bu iki varlığı bütün dünyaya da fəda etmərəm. 
Çünkü mənə görə həqiqət Tanrıdır və ona qovuşmanın da tək yolu 
“ahimsa”dır. Mən Tanrı və ya həqiqəti fəda edərək Hindistana 
xidmət etmək düşüncəsində deyiləm. Çünkü həqiqəti danmış olan 
kimsə, vətənini də asanca dana bilər.  
 
 
 
                                                 
*
 Ahimsa, yəni aqressivsizlik, mülayimlik və tolerans. 
 82 
Araclar və amaclar 
 
 mənim həyat fəlsəfəmdə araclar və amaclar bir—birinə dönüşən 
şeylərdir.  
 Deyirlər “araclar hər halda aracdır.” Mən deyirəm “araclar hər 
halda hər şeydir.” “Sizin araclarınız necə olsa, amacınız da öylə 
olacaq.” Aracları amaclardan ayıran bir divar yoxdur. Aracları 
kontrolumuz altında tutmaq üçün Tanrı bizə gərəkən imkanı sınırlı 
biçimdə vermişdir. Ancaq hədəfləri kontrol etmək üçün imkan 
yoxdur. Hədəflərin gerçəkləşimi ona doğru yürüdüyümüz araclarla 
mümkün olur. Bu, istisna qəbul etməyən bir önərmədir.  
 Ahimsa və həqiqət ayrıla bilməyəcək qədər bir—birinə bağlıdırlar. 
Bunlar bir sikkənin iki tərəfi kimidir. Ancaq yenə də ahimsanın 
arac və həqiqətin amac olduğunu söyləmək mümkündür. Aracların 
arac özəlliyi daşıya bilməsi üçün sürəkli əldə olması gərəkir. Bu 
nədənlə də “ahimsa” əldə olan ən ideal aracdır.  
Aracları uyqun biçimdə seçərsək, gec—tez amacımıza çatarıq. Biz 
bu qonunu qəbul etdikdən sonra artıq son qələbə sorunu 
olmayacaqdır. Bu durumda ortaya nə kimi sorunların çıxmasına və 
zahirən geriləmlərin görünməsinə baxmayaraq, həqiqəti aramaqdan 
vaz keçməyəcəyik. Tanrının özü olan həqiqət.  
 Kəsə yollarla və aqressiv üsullarla uğur əldə ediləcəyinə 
inanmıram. Aqressiv yöntəmlərə əl atanlarla həmdərd olsaq və 
onların yüksək hədəflərini alqışlasaq da, hər halda mən aqressiv 
üsullara qarşı barışmaz pozisionumda qalacağam. Anlaşıldığı kimi 
aqressiv yöntəmin tərəfdarları ilə mənim aramda heç bir ortaq 
tərəfimiz yoxdur. Qeyri—aqressiv yöntəmlərə olan sarsılmaz 
inancım məni anarşistlərdən və aqressiv üsullara inananlardan 
uzaqlaşdırmır. Tam tərsinə, məni onlara tərəf cəlb edir. Ancaq bu 
yoldaşlıqda əsas amacım onları bu sərtliklərindən vaz keçirmək 
olmuşdur. Çünkü təcrübə mənə göstərmişdir ki, heç bir zaman 
aqressiv olan, dürüst olmayan davranışlardan yaxşı sonuc çıxarmaq 
olmaz. Bu inanc aldadıcı görünsə də, onun çox çəkici bir aldadıcı 
olduğunu qəbulı etməliyik.  
 Araclar və amaclar arasında heç bir bağlantının olmamasına 
inanmaq böyük yanlışlıqdır. Bu yanlışlıq üzündən, hətta məzhəbi 
adamlar da böyük cinayətlərə bulaşırlar. Bu, tikan əkərək qızılgül 
əldə etmək bəkləntisi məntiqinə bənzəməkdədir. Mən yalnız bir 
gəmi qullanaraq dənizdə səfərə çıxa bilərəm. Bu səfər üçün 
 83 
atarabası qullanırsam, özüm də araba ilə bir yerdə dənizə batarıq. 
Böylə yaxşı bir deyim var: “Tanrı, onu arayana bənzəməkdədir.” 
Bu deyim zamanla təhrif edilmiş və bu təhrifə görə də insanlar 
yollarını azmışlar. Aracı toxuma və amacı alağa bənzətmək 
mümkündür. Toxum və alaq arasında bağlar olduğu kimi, arac və 
amac arasında da qırılmaz bağlar var. Doğal olaraq şeytana pərəstiş 
edərsəm, sonuc Tanrıya pərəstişdən fərqli olacaq. Bu nədənlə 
kimsə “Mən Tanrıya tapınmaq istəyirəm. Şeytan aracılığı ilə də 
olsa, nə önəmi var?” deyirsə, bu, onun dəlicə aymazlığından 
(cəhalətindən) qaynaqlanır. Biz əkdiklərimizi biçərik yalnız.  
 Sosializm gözəl bir sözdür. Mənim bildiyimə görə, sosializmdə 
bütün insanlar eşitdir. Kimsə aşağı və kimsə yuxarı deyildir. 
İnsanın bədənində də baş daha yüksəkdə olduğundan özəl bir 
pozisiona sahib deyil. Daban da sürəkli yerlə təmasda olduğundan 
daha aşağı pozisionda deyildir. İnsan bədəninin üzvləri bərabər 
olduğu kimi, toplum üzvləri də eşitdirlər. Budur sosializmin 
anlamı. Sosializmdə şahzadə—kəndli, zəngin—yoxsul, işverən—
işçi eyni düzeydədirlər. Məzhəb açısından sosializmdə ikilik 
yoxdur. Hər şey “bir”likdə dəyərləndirilir. Dünya miqyasında 
toplumlara baxdığımda ikilikdən başqa bir şey görmürəm. “Bir”lik, 
sadəcə olmadığından dolayı hiss olunur. Mənim təsəvvürümə görə 
çoxluqlar arasında birlik bərqərar etmək mümkündür. Bu düzeydə 
ərmişliyə ulaşmaq üçün olaylara fəlsəfi açıdan baxmaq gərəkmir. 
Hər kəs sosializmi qəbul etmirsə, heç bir iş görmək olmaz 
düşüncəsi yanlışdır. Həyatımızı dəyişdirmədən sadəcə nitq 
söyləyib təşkilatlar quraraq oturub fürsət gözlərsək, bununla 
sosializmə varmaq olmaz. Sosializm inanc və imanla başlar. 
İnanclı bir insan ortaya çıxdığında onun önünə bir sıfır qoyuruq və 
on rəqəmi ortaya çıxır. Bundan sonra ona əklənən hər sıfır onu ona 
çarpacaq və on kərə artıracaq. Ancaq başladıcı sıfır olsa, daha 
doğrusu kimsə işi inancla başlamazsa, sıfırların əklənməsi heç bir 
nəticə verməyəcək. Sosializm səfa və təmizliklə səciyələnir. Bu 
üzdən də onun gerçəkləşməsi üçün billur təmizliyində araclar 
lazımdır. İnqilab edib hakimlərin başını kəsərək sosializmi 
gerçəkləşdirmək olmaz. Bu aqressiv yöntəmlə işçi—işverən 
arasında eşitlik sağlamaq olmaz. Həqiqətsizlik yoluyla həqiqətə 
varmaq olmaz. Yalnız həqiqətlə özdeş olan yöntəmlə həqiqətə 
varmaq olar. Qeyri—aqressivlik və həqiqət ikiz deyillər, bir-birinə 
yapışıqdırlar. Çünkü qeyri—aqressivlik həqiqəti içinə alır. Bu 
üzdən də bunların bir sikkənin iki üzü olduqları söylənməkdədir. 
 84 
Bir sikkəni hansı tərəfindən oxusanız, fərqli sözlərə rast gəlsəniz 
də, onun dəyəri eynidir. Əyrilik kimsənin düşüncəsinə və ya 
cisminə yol taparsa, həqiqətsizlik və aqressivlik də o bədəndə 
yuvalanmış olur. Bu üzdən də, yalnız həqiqət arayan sosialistlər 
hər tür nifrət, kin və aqressivlikdən uzaq olaraq Hindistanda və 
dünyada sosialist bir toplum qura biləcəklər.  
 Nəfsi təmizləmənin ruhi silahı zahirən görünməz olsa da, sosial 
mühiti təmizləmək və xarici əsarət zəncirlərini qırmaq üçün ən 
güclü silahdır. Bu silah çox mülayim və görünməzcə əməl edər. 
Sərt və sürətli bir cərəyan kimidir. Görünürdə çox yavaşça hərəkət 
edən çaya bənzəməkdədir. Azadlığa ulaşmaq üçün bu yöntəmlər ən 
uyqun, ən sürətli və ən əlverişli yöntəmlərdir. Bu yolda edilən heç 
bir çabalama yanlış sonuc verməz. Bunun üçün gərəkən biricik şey 
dağlar kimi dayanaqlı olan sarsılmaz bir inancdır. Mən 
vətəndaşlarımın əzab çəkməsini önləməkdən daha ziyadə, insan 
təbiətindəki dağıdıcı vəhşi aqressivliyi önləməyə çalışmaqdayam. 
Düşünürəm ki, könüllü olaraq əzab çəkməyi qəbul edənlər özlərini 
bəşər toplumunun ötəsinə yüksəltmiş olurlar. Öz müxaliflərini 
ortadan qaldırmaq üçün əlindən gələni əsirgəməyən, başqa 
millətlərin haqlarını yemək üçün aqressiv davrananlar, yalnızca 
özlərini deyil, bütün bəşər toplumunu zərərə və rəzalətə uğradırlar. 
İnsan təbiətinin kötülüyə düşməsini gözləmləmək (müşahidə 
etmək) mənim üçün çox qorxunc bir durum. Hamımız Tanrının 
evladlarıyıq və bir ruhda ortağıqsa, istər öz soyumuzdan istər digər 
soylardan olsun başqalarının günahlarını üzərimizə almağı 
başarmalıyıq. İnsan vücudunda heyvani duyquların fəal olmasının 
nə qədər kötü olduğunu açıqca görə bilərsiniz. Aralarında bir çox 
dostlarımın da olduğu ingilislərdə heyvani duyquların bu qədər 
qabarıq olduğu çox çirkin bir tablovdur.  
 Qeyri—aqressiv dirəniş  yolu ən sağlıqlı və aydın yoldur. Çünkü 
ortaya qoyulan hədəf doğru olmazsa, yalnız dirənənlər əziyət 
çəkəcəklər, başqaları deyil.  
 
 
 
 
 
 
 
 
 85 
 
 
Ahimsa və ya qeyri—aqressivlik 
 
 Qeyri—aqressivlik bəşərin ixtiyarında olan ən böyük gücdür. Bu 
güc insan dühası hesabına yaradılan ən təxrib edici silahlardan 
üstün və daha güclüdür. Təxribat və dağıdıcılıq insanlıq yasası 
deyildir. İnsan, yalnız o zaman azad yaşaya bilər ki, yeri 
gəldiyində öz qardaşı əlində ölmək istər, ancaq onu öldürmək 
fikrini ağlından keçirməz. Hansı adla olursa olsun, adam öldürmək 
bəşəriyətə qarşı cinayətdir.  
 Qeyri—aqressivliyin ilkin şərti həyatın bütün sahələrində eşitliyi 
həyata keçirmə çabasıdır. Bəlkə də bu bəklənti insan doğasının 
ötəsindədir. Ancaq mən böylə düşünürəm. İnsan doğasının 
istedadları və gücləri qonusunda yayqın daşlaşmış ölçülərlə 
yetinməmək gərəkir.  
 Zor və aqressivliyə tapınmaq üçün başqalarını öldürmə sənətini 
öyrənmə gərəkdiyi kimi, qeyri-aqressiv davranış üçün də ölmə 
sənətini öyrənmək gərəkməkdədir. Aqressivlik qorxudan 
qurtulmaq anlamında deyil, qorxunu törədən amillərlə savaşmaq 
üçün uyqun araclar axtarma çabasıdır. Bir halda ki, qeyri—
aqressivlikdə qorxu üçün bir nədən yoxdur. Ahimsa (qeyri—
aqressivlik) yanlısı olan adam özündə özveriliyin (fədakarlığın) ən 
yüksək düzeyini bulmuş olur. Bu üzdən qeyri—aqressivlik 
yanlısında qorxu olmaz. Çünkü ahimsa yanlısı mülkünü, var—
dövlətini itirməkdən də qorxmaz. Bütün qorxu türləri üzərinə uğur 
qazanmamış olan birisi ahimsaya tam anlamı ilə uyqun biçimdə 
davrana bilməz. Ahimsa yanlısının tək qorxusu Tanrıdandır. 
Tanrıya tapınan kimsə, nəsnəl ( maddi) varlığın ötəsində dünyanın 
ruhu olan “atma”nı dərk etməli, görməlidir. İnsan yenilməz və 
sonrasız (əbədi) olan “atma”nı anlarsa, artıq yeniləcək və 
çürüyəcək olan nəsnəl varlığından qolayca əl çəkə bilər. Böyləcə 
qeyri—aqressivlik tam olaraq aqressivliyin qarşıtıdır. Aqressivlik 
bir şeyləri qorumaq üçün qullanılan yöntəmdir. Ahimsa isə, 
“atma”nı və gerçək ərdəmi savunmaq üçündür.  
 Biz, yalnızca bizi sevənləri sevərsək, bu, ahimsa (qeyri—
aqressivlik) qurallarına uymaq anlamında deyildir. Ahimsa, həm 
də bizə nifrət edənləri sevərək gerçəkləşə bilər. Məhəbbətin bu 
böyük yasasına uymanın nə qədər çətin olduğunu bilirik. Ancaq 
 86 
bütün gözəl işlərin arxasında çətinlik durmaqdadır. Sizə nifrət edən 
birini sevə bilmək ən çətin işdir. Böylə bir iş də, yalnız Tanrının 
lütfü ilə qolaylaşa bilər.  
 Bütün fəlakətlərə, bədbəxtliklərə baxmayaraq, yaşamın davam 
etdiyini anlamışam. Böylə isə, o zaman fəlakətlərin ötəsində də bir 
yasa olmalıdır. Yalnız bu yasanın aydınlığında sağlıqlı bir toplum 
təsis etmək olar. Bu durumda həyat yaşamağa dəyər. Nə zaman biri 
ilə qarşı—qarşıya gəlib sərt müxalifətlə rastlansanız, qarşı tərəf 
üzərində məhəbbət yoluyla uğur qazanmağı denəyin! Əksik 
yönlərimə baxmayaraq, bütün ömrüm boyu bu yöntəmdən 
yararlanmışam. Bütün sorunlarımın çözüldüyünü iddia etmirəm. 
Ancaq məhəbbət yasalarının bütün çətinlikləri çözə biləcəyini kəşf 
etmişəm. Saldırmaq və məhv etməklə heç bir sorun çözülməmişdir. 
“Mən sinirlənmərəm” kimi, yanlış bir iddiada bulunmaq 
istəmirəm. Mənim də sinirləndiyim durumlar olmuş, ancaq bütün 
durumlarda sinirli duyqularımı kontrol etməyi başarmışam. Bu 
yöntəmin nə kimi sonuclar doğuracağına aldırış etmədən, sürəkli 
olaraq içimdə qeyri—aqressiv davranma düşüncəsini daşımışam. 
Bu yöntəm insanı böyük savaşlar üçün güclü edir. Bu yasanı 
yaşamımda uyquladıqca, o ölçüdə də mutlu olmuşam, varlıq 
mənim üçün daha çəkici və sevimli görünməyə başlamış. Bu 
yasalara uymaq məndə içgüvən oluşdurur. Açıqlaya bilməyəcəyim 
doğa gizəmlərini (sirlərini) önümə sərir. 
 Ulusların da bireylər kimi acı çəkərək və işkəncələrə uğrayaraq 
ərdiklərini görmüşəm. Başqa yolla ərmişliyə ulaşılmamışdır.  
Başqalarına acı çəkdirərək mutluluq əldə edilməz. Mutluluq 
acılara, ağrılara könüllü qatlaşmaqla sağlanır.  
 Bizim zamanımızadək sürüb gələn tarix yarpaqlarına 
baxdığımızda, insanın yavaş-yavaş və sürəkli olaraq ahimsaya 
(qeyri—aqressivliyə) doğru devindiyini (hərəkət etdiyini) görürük. 
Bizim əski dədələrimiz adamyeyən olmuşlar. Uzun sürədən sonra 
bir—birlərinin ətini yeməkdən əl çəkib ovçuluğa başlamışlar. Daha 
sonra insanoğlu ovçuluq yaşam biçimindən ayrılmağa başlamış. Bu 
üzdən də tarım işləri ilə uğraşmışdır. Öz bəsinini (qidasını) sağlaya 
bilmək üçün ana torpaqdan yardım istəmişdir. Böyləcə dədələrimiz 
köçəri yaşam biçimindən oturaq yaşam biçiminə keçərək, kəndlər, 
şəhərlər salmışlar. Bununla da bir oğuşa (ailəyə) mənsubiyət 
durumundan bir topluma və bir ulusa mənsubiyət evrəsinə 
keçmişlər. Bütün bunlar ahimsanın (qeyri—aqressivliyin) 
gəlişməsi və himsanın (aqressivliyin) azalması ilə mümkün 
 87 
olmuşdur. Bunun tərsinə olsaydı, bəşər soyu tarixdən silinməli idi. 
Necə ki, insandan daha aşağı səviyədə olan bir çox yırtıcı 
heyvanların varlıqları tarixdən silinmişdir. Tanrı elçiləri və başqa 
böyük ruhlu insanlar aşağı—yuxarı ahimsanı yaşam biçimi kimi 
önərmişlər. Bunun tərsinə ola bilməzdi, çünkü himsanın öyrənimə 
gərəksinimi (ehtiyacı) yoxdur. İnsan bir heyvan olaraq doğası 
gərəyi aqressivdir, ancaq insan ruhu qeyri—aqressivliyi özündə 
barındırmaqdadır. İnsan öz ruhunun dərinliklərinə vardığında artıq 
aqressiv davrana bilməz. İnsan ya ahimsa yolunu tutmalı, ya da 
çox acı yazqılara qatlaşmalıdır. Bu üzdən də tanrı elçiləri və böyük 
ruhlu insanlar eşitliyi və qardaşlığı öyrətmişlər. Bütün bunlar 
ahimsanın görüntüləridir.  
 Məncə, bu gün bilə, toplumsal toxunun (şəbəkənin) uyqarlıq 
üzərində yapılanmamasına qarşın bütün dünyada bəşər toplumları 
bir—birlərinə dözərək yaşamağa çalışır, öz mallarını qoruyurlar. 
Bunun tərsinə olsaydı hər kəsdən daha saldırqan və aqressiv olan 
azınlıq bir kəsim yaşamda qalmalı idilər. Ancaq xoşbəxtlikdən 
böylə deyildir. Oğuşlar (ailələr) sevgi bağları ilə bir—birinə 
bağlanmışlar. Öyləcə də ulus adlanan uyqar öbəklər (dəstələr) də 
buna bənzər bağlarla bir—birlərinə bağlanmışlar. Tək sorun 
toplumun ahimsa yasasına diqqət etməməsidir. Bu diqqətsizlik 
üzündən toplum ahimsanın olanaqlarından yararlana bilməmişdir. 
Bir tür içgüdüsəl (instinktiv) əyilim (meyl) üzündən tam qeyri—
aqressivliyin seçkinlərə mümkün olduğunu söyləyə bilərik. Bu 
azlıqda olan seçkinlər hər tür mülkiyət və bu kimi mal 
varlıqlarından vaz keçməyi başarırlar. Yalnız ahimsaya uyanların 
bu qonuda araşdırma yapıb, ahimsanın olanaqlarından daha da 
genişcə yararlanma haqqına sahib olduqlarını söyləyə bilərik. 
Ancaq bu yasa gerçəkçi isə, bütün insanlar üçün keçərli olmalıdır. 
Bu yoldakı yenilgələrimiz ahimsa yasasından qaynaqlanmaz. Bu 
yoldakı yenilgələr genəldə insanların öz yanlışlıqlarından ortaya 
çıxar. Bir ana öz evladı yolunda ölürsə, özündən xəbərsiz olaraq 
böyük ahimsa yasasının etkisi altındadır. Əlli illik çalışmalarımda 
bu yasanın bilincli anlaşılmasına çalışmışam. Yenilgə və 
uğursuzluqlarla sonuclansa da, ciddiyətlə uyqulanmasını 
istəmişəm. Bu əlli il mənim üçün inanılmaz sonuclar qazandırmış, 
inancımı daha da möhkəmləndirmişdir. Sürəkli qeyri—aqressiv 
davranaraq, yasal və haqlı mülkiyətə sayqı duyma aşmasına çata 
biləcəyimizə inanmaqdayam. Bu sayqı da toplum ölçüsündə 
yayqınlaşacaqdır. Kəsinliklə bu mülkiyət dünyanı başına almış 
 88 
olan haqsızlıqlara bulaşmayacaqdır. Ayrıca, ahimsa yanlısı olan, 
eşitsiz və yasa dışı mülkiyətlərin ortada oluşundan qorxmamalıdır. 
Çünkü o, qeyri—aqressivlik çağrışdıran “satyaqraha”
1
 kimi bir 
silaha sahibdir. Satyaqrahanın harda olursa olsun, yerində və 
doğruca qullanışı aqressivliyin yerini ala bilər. Heç bir zaman 
qeyri—aqressivlik bilimini tam olaraq ortaya qoyma iddiasında 
olmamışam. Bu bilim tam olaraq ortaya qoyula bilməz. Bildiyim 
qədəriylə heç bir bilim, hətta riyaziyat da kamala ərmişliyini iddia 
edə bilməz. Mən də öz növbəmdə araşdırmacıdan başqa bir şey 
deyiləm.  
 Satyaqrahanı uyqulamağa başladığım andan bəri anladım ki, 
doğruluğu aramaq üçün qarşı tərəfə saldırqan davranmaq gərək 
deyildir. Tam bir dözümlə və dərddaşlıq duyqularımızı 
sərgiləyərək, qarşı tərəfin yanlış yapmasını önləməliyik. Çünkü 
kiminə görə doğru görünən bir başqasına görə yanlışlıq olaraq 
görünə bilər. Dözüm, insanın əzablara və acılara qatlaşmasıdır. 
Böyləcə satyaqraha doğruluğu savunma qavramına dönüşürdü, 
ancaq başqalarına acı çəkdirərək deyil, insanın özünün acı çəkməsi 
aracılığı ilə.  
 Şaşırtıcı gəlişmələr çağı olan əsrimizdə kimsə bir şeyi ya da bir 
düşüncəni yeni olduğu üçün dəyərəsiz saya bilməz. Öyləcə də bir 
şeyi ya da bir düşüncəni araşdırmaq çətin olduğundan dolayı, onun 
çağımızın ruhuyla təzad oluşdurduğunu söyləyə bilmərik. Bir 
zamanlar düş kimi görünən bir çox şeylər indi çağımızın 
gerçəkləridir. Əsrimizdə aqressivliyi gücləndirən yeni buluntular 
qarşısında adam şaşırıb qalır. Ancaq bu gün bir düş kimi görünsə 
də, qeyri—aqressivlik yolunda da böyük kəşflərin olacağına 
inanıram.  
 İnsan və onun əməlləri iki ayrı və somut (konkret) şeylərdir. Bir 
sistemin qarşısında dirənib onunla savaşmamız çox doğaldır. 
Ancaq sistemin amillərinə qarşı saldırı, bizim özümüzə qarşı 
saldırı kimi alqılanmalıdır. Çünkü biz hamımız bir soydanıq, insan 
soyundanıq və yaradıcı Tanrının evladlarıyıq. Bu baxımdan bizim 
içimizdəki Tanrısal güc sonsuzdur. Bir bireyi dəyərsiz görmək, 
onun içindəki Tanrını görməmək deməkdir. Bu da yalnızca o fərdi 
dəyərsizləndirməklə yetinən bir durum deyil. Bir fərdin örnəyində 
bütün insanlığı dəyərsiz görmək deməkdir.  
                                                 
1
 Satyaqraha, əslində doğruluğun yanlısı olmaq deməkdir. Ancaq Qandi bu sözü özünəxas biçimdə qeyri—
aqressiv dirəniş və savaş yöntəmi kimi seçmişdir.  
 89 
 Qeyri—aqressivlik genəl və evrənsəl bir ilkədir. Buna əməl etmək, 
yalnız aqressiv bir ortamla sınırlı qalmaz. Onun qarşıt (müxalif) 
durumların qarşılaşdığı ortamlarda etkili olması doğaldır. Bizim 
qeyri—aqressivliyimizin uğur qazanması qarşı tərəfin yaxşı 
niyyətindən asılı olursa, onun heç bir anlamı yoxdur.  
 Bu gücü uğurlu biçimdə qullanmanın tək yolu gövdəmizdən ayrı 
və bağımsız olan əbədi ruhun varlığını qəbul etməkdən ibarətdir. 
Bunu qəbuletmə zehni bir təsəvvürlə sınırlı olmamalı, sarsılmaz bir 
inanca dönüşməlidir.  
 Bəzi arxadaşlar doğruluğun və qeyri—aqressivliyin siyasətlə 
uzlaşmadığını söyləməkdədirlər. Bu iddia ilə razı deyiləm. Mən 
qeyri—aqressivliyi və həqiqəti bireysəl qurtuluş üçün bir arac kimi 
qullanmıram. Bütün denəmələrim onu gündəlik yaşamda 
qullanmağa adanmışdır (həsr edilmişdir). 
 Toplumdakı eşitsizliyə, zülmə göz yumaraq, kimsə etkili biçimdə 
qeyri—aqressivliyin yanlısı ola bilməz.  
 Qeyri—aqressiv dirəniş şəxsi əzablara qatlaşaraq haqqı qazanma 
yöntəmidir. Bu tam olaraq silahlı dirənişə qarşıdır. Vicdanımın 
qəbul etmədiyi bir işdən vaz keçdiyimdə ruhi gücümü qullanmış 
oluram. Örnəyin indiki hökumət məni də ilgiləndirən bir yasa 
çıxarmışdır. Ancaq mən bu yasanı sevmirəm. Aqressiv yöntəmlərə 
əl ataraq hökuməti bu yasanın ləğvinə zorlarsam, qullandığım  şey 
maddi güc olaraq tanımlana bilər. Ancaq mənə uyqulanacaq olan 
cəzanı qəbul edərək, bu yasaya uymazsam, o zaman mən öz ruhi 
gücümü qullanmış oluram. Hər kəs bunu qəbul edər ki, insanın 
özünü fəda etməsi başqasını fəda etmə məqamından daha 
yüksəkdir. Ayrıca, əzablara qatlaşma gücü yanlış amaclar üçün 
olursa, burada yalnız onu qullanan şəxs əzab çəkəcək. Öz 
yanlışlıqları üzündən başqalarının əzab çəkməsinə zəmin 
oluşdurmayacaq. Bildiyimiz kimi bir çox işlərin yanlış olduğu 
daha sonra ortaya çıxar. Kimsə doğru olaraq bildiyini başqalarının 
da doğrusu kimi görməməlidir. Ya da tam tərsinə. Bu üzdən də 
ruhi savaşa qalxışan kimsə, yanlış olaraq gördüyünü etməməlidir. 
Bu, ruhi gücü qullanmanın sirridir.  
 Bir ahimsa yanlısı “daha çox yarar daha çox əhali üçün” kimi, bir 
məntiqlə davrana bilməz. Onun çalışmaları “daha çox yarar bütün 
insanlar üçün” təməli üzərində olmalı, bu amacın gerçəkləşməsi 
üçün davranmalıdır. Böylə bir insan öz ölümü ilə özünə və 
başqalarına yararlı olar. “daha çox yarar bütün insanlar üçün” 
 90 
anlayışı “daha çox yarar daha çox əhali üçün” anlayışını 
içərdiyindən ahimsa yanlısı yolun böyük bir qismində yararcı 
məntiqlə davrananlarla yol yoldaşı olacaqdır. Ancaq bir yerdə 
bunlar bir—birlərindən ayrılmalıdırlar. Hətta tərs yönlərə də ayrılıb 
gedə bilərlər. Yalnız yararcılıq məntiqi ilə davranan insan heç bir 
zaman həyatını təhlükəyə soxmaz. Ancaq mütləq yarar və ahimsa 
yanlısı, hətta özünü də fəda edə bilər.  
 Qeyri—aqressiv yöntəmlə qiyamın olmayacağını iddia edərək, 
tarixdə bunun örnəyinin olmadığını söyləyə bilərsiniz. Ancaq 
mənim istəyim bu örnəyi tarixdə var etməkdir. Mənim inanışıma 
görə, vətən öz bağımsızlığını və azadlığını qeyri—aqressiv yolla 
əldə edə bilər. Bütün dünyaya duyurmaq istəyirəm ki, ölkəmin 
istiqlalını qeyri-aqressiv yöntəmdən əl çəkərək qazanmaq 
istəmirəm. Qeyri—aqressivliklə mənim ilişkilərim öyləsinə 
sarsılmazdır ki, intihar etməyi tərcih edərəm, ancaq ondan vaz 
keçmərəm. Bu qonuda həqiqətdən söz etmirəm. Çünkü həqiqətin 
qeyri—aqressivlikdən ayrı olduğunu düşünmürəm.  
 İlk səkkiz ili Afrikada keçən otuz illik bol təcrübəm məndə 
Hindistanın və dünyanın gələcəyinin qeyri—aqressivlikdə olacağı 
inancını oluşdurmuşdu. Yoxsul siniflər üzərinə basqı kimi 
uyqulanan dünyanın siyasi və iqtisadi xətalarını çözməkdə bu, ən 
zərərsiz və etkili yöntəmdir. Gəncliyimin ilk başlarından 
anlamışam ki, qeyri—aqressivlik yalnız öz fərdi qurtuluşlarını 
düşünən tərki-dünyalıların fətvası deyildir. Bu, sürəkli olaraq 
insani heysiyətə uyqun biçimdə yaşamaq istəyən bir toplumun 
gerçək yasasıdır. Yüz illər boyunca arzu edilən, ancaq ortada 
olmayan dünya barışının gətiricisidir.  
 1906-cı ilədək, ancaq öz ağlıma güvənərdim. Çox çalışqan bir 
reformist idim. Sürəkli olaraq gerçəkləri yaxından izləyib 
ölçürdüm. Bu, diqqətlə həqiqət ilkələrinə uyum sağlaya bilməm 
üçün idi. Üst-üstə yaxşı bir planlayıcı idim. Afrikada həssas anlar 
gəldiyində, ağıl və məntiqin uyqunca etkili olmayacağını sezdim. 
Mənimlə bir yerdə olan və onlar üçün çalışdığım insanlar çox 
həyəcanlanmışdılar. Bir işlər görmək istəyirdilər. Çünkü bir 
sürüngən qurd bilə, basqılar qarşısında hərəkət etmək zorunda 
qalar. Qarşılıqlı sərt təpki göstərməkdən yana olanlar var idi. Böylə 
bir durumda ya aqressiv təpki göstərənlərlə razılaşaraq onlara 
qatılmalı idim, ya da başqa bir yöntəm bulmalı idim. İnsanların 
üzərinə uyqulanan bu basqını azaltmaq üçün bir dirəniş yolu 
bulmam lazım idi. O zaman ağlıma böylə bir düşüncə girmişdi ki, 
 91 
bizləri aşağılayan bu yasalara qarşı mədəni itaətsizliyə getməli, bu 
yolda tutuqlanmalardan da qorxmamalıyıq. Böyləcə savaşa eşit 
olan əxlaqi bir yöntəm bulundu. O zaman mən İngiltərə dövlətinə 
vəfalı idim, çünkü İngiltərə imperatorluğunun Hindistana və bütün 
dünyaya yararlı olduğunu düşünürdüm. Birinci Dünya Savaşı 
başladığında İngiltərəyə gedib xidmətə başladım. Ancaq köks 
ağrılarım buna izn vermədi, Hindistana getdim. Hindistanda 
İngiltərəyə əsgər toplamaq üçün geniş fəaliyətə başladım ki, az 
qala həyatım bahasına sonuclanmaqda idi. İngiltərə çıxarları 
yolundakı bu qədər fədakarcasına davranmağım bir çox dostlarımı 
dəhşətə salmışdı. 1919-cu ildə İngiltərə ilə ilgili bütün 
təsəvvürlərim alt—üst oldu. İngiltərə Rult anlaşması ilə hindliləri 
açıqca aşağılayırdı. Rult anlaşmasına görə, hindlilər bir çox təməl 
haq və özgürlüklərdən yoxsun buraxılırdılar. İngiltərə hökuməti 
bizim ən ibtidai reform istəklərimizi də qəbul etmədi. Yanlış 
olduğu saptanmış (təsbit edilmiş) tutumundan geri addım atmaq 
istəmədi. Böyləcə 1920-ci ildə mən bir devrimci oldum. O 
zamandan bəri bu inanc məndə gəlişməyə başladı ki, toplum üçün 
önəmli olanlar, yalnızca ağıl və məntiqlə əldə edilməz. Onları əldə 
etmək üçün özümüzü əzab çəkməyə hazırlamalıyıq. Əzab çəkmək 
insanca bir yasadır. Savaşmaq ormanlıqda yırtıcı heyvanların 
yasasıdır. Əzab çəkmənin təsiri orman yasasından minlərcə kərə 
artıqdır. Çünkü bu, qarşı tərəfin kar qulaqlarının duymasına, kor 
gözlərinin görməsinə səbəb olur. Bəlkə də kimsə, mənim qədər 
məzlumlar haqqında diləkçə yazıb onların haqqını savunmamışdır. 
Ancaq bütün bu fəaliyətlərimin sonunda böylə bir sonuca vardım 
ki, verimli və yararlı olmaq üçün, yalnızca ağıla güvənməmək 
gərəkir. Könüllərə də təsir göstərmək lazımdır. Ussal (əqli) 
çalışmalar sırf beyin işidir, ancaq acı çəkərək könüllərə yol tapmaq 
mümkündür. Əzab çəkmələr insanın içində daxili anlaşma 
qapılarını açır. İnsanın üstünlüyü əzab çəkməkdir, qılıc çəkmək 
deyil.  
 Məhəbbət Tanrısına inandıqdan və bütün insanları sevdikdən sonra 
yaşlı-gənc, qadın-kişi hər kəs qeyri—aqressivlik gücündən 
yararlana bilərlər. Qeyri—aqressivlik yaşam yasası kimi, qəbul 
edildikdən sonra, yalnız özəl sahələrə tətbiq edilməməli, bütün 
həyat sahələrinə uyqulanmalıdır.  
 Qeyri—aqressivlik yasasına dayanacaq olursaq, ən aşağı sinifin 
əldə edə bilməyəcəyi şeyləri istəməkdən vaz keçməyi 
başarmalıyıq. Yoxsulların əldə edə bilmədikləri imkanları bizlər 
 92 
əldə edə biliriksə, əldə etdiklərimizi paylaşmaqdan 
çəkinməməliyik.   
 Qeyri—aqressivlik ilksi başqalarını hər tür istismardan saqınmağı 
gərəkdirər.  
 Mənim savaşa qarşı olmağım savaşa qatılmaq istəyənləri 
kötüləmək deyildir. Mən onlarla dialoq edərəm. Önlərində daha 
doğru bir yolun da olduğunu söylərəm və seçim haqqını 
kəndilərinə buraxaram.  
 Savaşa qarşı olmağımı ələşdirənlərin mənim qədər xalqın acıları və 
müsibətləri ilə tanış olmalarını istərdim. Sadəcə Hind xalqının 
acılarını nəzərdə tutmuram, bütün dünyanın, hətta savaşa 
qatılmayan ölkə xalqlarının durumlarına baxmalarını istərdim. 
Dünyada davam edən bu qırğınlara, kütləvi qətllərə qarşı 
umursamaz (laqeyd) olamam. Məncə insanların bir-birinə qarşı 
ölümcül davranmaları insanlığa yaraşmayan davranışdır. Bu 
afətdən qurtulmanın bir yolu olmalıdır.  
 Gövdəsəl (cismi) varlığımız durduqca, tam qeyri—aqressivlik 
olanaqsızdır. Çünkü biz ən azından özümüz üçün bir yer işğal 
etməliyik. Öz gövdənizdə var olduğunuz sürəcə, qeyri—aqressivlik 
olqusu da Oqlidosun gerçək nöqtəsi və ya həndəsədəki düz xətt 
quramına (teorisinə) bənzər. Bunlara qarşın, həyatımız boyunca bu 
doğrultuda çalışmalıyıq.  
 Canlı varlıqların canını almaq bəlkə bir görəv kimi ola bilər. 
Gövdəmizin yaşamı üçün bir çox canlıların canına qıyırıq. Kimsə 
düşünməz ki, bu əməli ilə məzhəb dışı davranışlarda 
bulunmaqdadır. Faydalı heyvanları qorumaq üçün, bəzən yırtıcı 
heyvanları öldürmək zorunda qalırıq. Hətta bəzən insanı da 
öldürmək bu açıdan doğru ola bilər. Təsəvvür edəlim ki, birisi 
qızmış və əlinə bir qılıc alaraq qarşısına çıxanı öldürür. Bu 
durumda bu qızqın adamı öldürmək başqalarının asayişini 
qorumağa xidmət edər. Bu adamı öldürmək xeyirxah bir işdir.  
 Gözləmlədiyim (müşahidə etdiyim) üzərə bütün durumlarda 
öldürməyə qarşı içgüdüsəl bir türlü qarşıçıxma olmuşdur. Böylə bir 
önərilər edilir ki, quduz itləri öldürmək yerinə özəl bir yerə 
kilidləmək gərəkir ki, özləri ölsünlər. Ancaq mənim yazığmın 
gəlməsi buna izn verməz. Yalnızca bir itin deyil, heç bir canlının 
zəifləyib və ölümün qarşında yenilərək ölməsini görmək 
istəmərəm. Bu durumlarda mən insanı öldürməm, çünkü insan 
qonusunda sürəkli bir yardım ümidi ola bilər. Ancaq bir iti, ya da 
 93 
hər hansı bir canlını bu durumda öldürərəm. Çünkü köpək üçün bir 
yaşam ümidinin tapılacağını sanmıram. Öz evladım quduzluq 
xəstəliyinə yaxalansa, onun sağalacağına ümidim kəsilərsə, 
kəsinliklə onu öldürrəm. Yazqıya dözmək və onu qəbul etmənin 
bir ölçüsü var. Bütün dərmanlar və çözgələr (çarələr) yararsız 
olduğunda biz işləri yazqıya bağlamış oluruq. Böyləsinə 
xəstələnmiş bir çocuq üçün ən son yardım onu öldürməkdir.  
 Olumlu anlamında ahimsa ən çox məhəbbət və yaxşılıq deməkdir. 
Mən gerçək bir ahimsa yanlısı olsam, düşmənimə də sayqın 
davranmalıyam. Atamın və ya evladımın yanlışlıqlarına görə 
edəcəyim kobudluq və ya yumşaqlığı öz düşmənimin xətalarına 
görə də sərgiləməliyəm. Olumlu ahimsa həqiqət və qorxmazlığı da 
içərər. Bir insan sevdiyinə ihanət edə bilməyəcəyindən ondan 
qorxmaz. İnsanın öz yaşamını hədiyə etməsi hədiyələrin ən 
yüksəyidir. Aqressivliyə əl atmadan həyatını fəda etməyi başaran 
şəxs düşmənin hər tür silahını əlindən alaraq heysiyətli anlaşmaya 
olanaq sağlaya bilər. İçində qorxu daşıyan adam böylə ərgincə 
(cəsurca) davrana bilməz. Bu üzdən qorxmazlıq çox önəmli bir 
durum. Qorxaq və ödlək adam ahimsaya əməl edə bilməz. 
Ahimsanın istəklərinə uyqunca davranmaq yüksək düzeydə 
qorxmazlıq gərəkdirər.  
 Qılıcı bir kənara qoyduğumdan mənə qarşı çıxanlara məhəbbətdən 
başqa heç bir şey suna bilmərəm. Bu məhəbbət camını sunaraq 
onları özümə cəlb edə bilərəm. İki adamın arasında əbədi 
düşmənliyin olacağını təsəvvür edə bilmirəm. Mən təkrar dünyaya 
gəlməyə inandığımdan dolayı bu dəfəki həyatımda olmasa da, bir 
sonrakı yaşamımda bütün insanları sevə biləcəyimi diləyirəm. 
 Dünyada ən güclü və ən sadə varlıq sevgidir. 
 Ən sərt ürəklər və ən sərt aymazlıqlar (cəhalətlər) qeyri—aqressiv 
əzab qarşısında yox olarlar.  
 Qeyri—aqressivlik kötülüklərə və rüşvətə qarşı gerçək savaşımdan 
qaçınmaq deyildir. Tam tərsinə, qeyri—aqressivlik öcalma kimi 
duyqulardan daha verimli biçimdə kötülüklərə və rüşvətə qarşı 
savaşar. Çünkü öcalma edimi (əməli) doğası gərəyi düşmənlik və 
kötülüyü daha da artırar. Əxlaq dışı davranışlara qarşı mən sürəkli 
olaraq ruhani və əxlaqi dirənişi üstün bilmişəm. Zalimin qılıcının 
kəsərliliyini bu yolla ortadan qaldırmaq istəmişəm. Ona qarşı özü 
kimi, qılıc qullanmaq istəməmişəm. O, qılıcımla gələcəyimi 
bəkləsə də, mən ruhani dirənişlə onun qarşısına çıxacağam. Bu tür 
 94 
savaşımın onu meydandan qaçıracağına əminəm. Bu tür dirəniş 
öncə onu şaşırdacaq, daha sonra onu mənim haqlarımı tanımağa 
zorlayacaq. Ayrıca, mənim bu tutumum
*
 onu aşağılamayacaq. Onu 
daha da yüksəkliyə qaldıracaq. Bu durumun çox ideal olduğunu 
söyləyənlər, əslində çox da haqlıdırlar.  
 Ahimsa (qeyri—aqressivlik) anlaşılan bir ilkədir. Biz himsanın 
(aqressivliyin) əsarətində olan zəif yaradılışlarıq. “Həyat həyatla 
diri qalıb yaşar” söyləmi çox dərin bir söyləmdir. Yaşam 
kəndiliyindən bir türlü ahimsaya qarşıdır. Çünkü yaşadığımız 
müddətcə, bir sürü canlıların həyatına qıymaq zorunda qalırıq. 
Çünkü yemək—içmək zorundayıq. Bu üzdən də bu sorunları da 
aşa bilməmizin tək yolu ahimsanı davranışlarımızda alışqanlıq 
halına gətirməkdir. Bütün canlı varlıqların birliyi himsanın əsasını 
oluşdurar. Bir adamın xətası başqalarını etkiləməyə bilməz. Bu 
üzdən adam himsanın caynağından tam olaraq qurtula bilməz. 
İnsan toplumsal varlıq olduğu sürəcə, himsa onun bir özəlliyi 
olacaq. Çünkü toplumda var olmanın özü bir tür himsadır. İki ulus 
bir-biri ilə savaşdığında ahimsa yanlısı olanın görəvi savaşı 
durdurmağa yönəlməlidir. Böylə bir görəvi üstlənib savaşa qarşı 
çıxa bilməyən, bəlkə hansısa bir savaşa qatılmaq zorunda buraxıla 
bilər. Ancaq yenə də bütün gücü ilə öz millətini və dünyanı savaş 
fəlakətindən qurtarmağa çalışmalıdır.  
 Mənə görə və ahimsa açısından savaşa qatılanlarla qatılmayanlar 
arasında çox da fərq yoxdur. Kimsə könüllü olaraq quldurlara 
xidmət edərsə; örnəyin onların yüklərinin daşınmasına yardımçı 
olar və onlar öz işləri ilə məşğulkən gözətçilik yaparsa, onlar 
yaralandığında yaralarını sararsa, doğal olaraq öz ölçüsündə 
quldurluq etməkdədir. Öyləcə də savaş zamanı yaralılara baxan 
biri də savaş suçundan arınmış deyildir.  
 Haqqında müxtəlif görüşlər ortaya çıxan bu incə qonunu bir az 
daha aydınlığa qovuşdurmaq istəyirəm. Başardığım qədəriylə 
bilgilərimə və təcrübələrimə dayanaraq, ahimsaya inanıb onun 
ilkələri əsasında yaşamaq istəyənləri aydınlatmağa çalışmışam. 
Həqiqət yanlısı olan bir adam öz əhdinə tərs düşən heç bir işi 
etməməlidir. Sürəkli öz yanlışlıqlarını düzəltməyə hazır olmalıdır. 
Yanlışlıqlarını sezdiyində həmən ona etiraf edib cəzasını özü bəlli 
etməlidir.  
                                                 
*
 Tutum— duyqu, düşüncə və davranış birliyini içərən bir qavramdır. Tutum deyildiyində bu üç qavram 
bir yerdə nəzərdə tutulur.  
 95 
 Qeyri—aqressivliyin etkili güc olması üçün öncə zehndə 
başlamalı. Düşüncə ilə özdeşləşməyən cismani qeyri—aqressivlik 
gücsüzlərin və qorxaqların yöntəmidir və bunun olumlu etkisi 
olmaz. İçimizdə nifrət daşıyaraq intiqam duyqusundan uzaq 
olduğumuzu iddia edə bilmərik. İntiqam almasaq da, bu nifrət 
duyqusu bizi içimizdən məhv edər. Ahimsa yandaşı içini nifrət və 
kin duyqularından boşaltmalıdır.  
 Öz çıxarları üçün insanları aldadan, ancaq aqressiv davranmayan, 
silah gücünə inəklərin öldürülməsini önləyən, ahimsa yanlısı ola 
bilməz. Bütün bunların hamısı nifrət və qorxaqlığın göstəgəsidir.  
 Mən zora qarşıyam, çünkü zahirən yararlı görünsə də, bu yararlılıq 
keçicidir. Ancaq zərəri isə, davamlıdır. Bütün ingilislərin 
öldürülməsinin Hindistana bir yarar gətirəcəyinə inanmıram. 
İngilisləri öldürmək üçün milyonlarca hindli lazımdır, yəni 
milyonlarca hindlinin ingilislərin özləri kimi olması gərəkir. 
İngilislər kimi, adam öldürən. İndiki durumun gerçək suçlusu 
ingilislərdən daha öncə özümüzük. Biz yaxşılıqdan başqa heç bir 
şey etməzsək, ingilislər kötü işlər yapmaqda gücsüzləşəcəklər. Bu 
üzdən də mən sürəkli olaraq öz içimizdən islah olmanı israrla 
dəstəkləmişəm.  
 Tarix bizə anlatmaqdadır ki, yaxşı niyyətlər üçün zor qullanaraq 
düşməni məğlub edənlər öz növbələrində də məğlub olanların 
durumuna düşmüşlər.  
 Xarici güclərə qarşı aqressiv davransaq, öz toplumumuz da 
ölkəmizin gəlişməsini önləyən aqressivlik xəstəliyinə yaxalana 
bilər. Dünyanın digər ölkələrində aqressivliyin olmasına 
baxmayaraq, ölkəmizdəki sorunları çözmək üçün aqressivliyə əl 
atsaq, öz qurtuluş günümüzü daha da gecikdirəcəyik. İslahatın 
zəruriliyinə inanmayan, islahata qapalı olan topluma zorla və silah 
gücünə islahatı dayatırsaq, toplum aqressivləşəcək və hətta intiqam 
almaq üçün xarici güclərlə işbirliyinə də girə bilər. Bu olay 
keçənlərdə gözlərimizin önündə baş vermədimi? Onun acı 
xatirələrini unutmaq mümkünmü? 
 Hökumətin örgütlənmiş aqressivliyi qarşısında bir iş görə bilməz 
və toplumun örgütlənməmiş aqressivliyi qarşısında çarəsiz 
qalarsam, bu ortalıqda özümün məhv olmağımı tərcih edərəm.  
 Əlli ildən daha uzun sürən bir zaman sürəsində durmadan qeyri—
aqressivliyi və onun imkanlarını elmi diqqətlə uyqulamağa 
çalışmışam. Ahimsanı oğuş (ailə), örgüt, iqtisadiyat və siyasət 
 96 
sahələrində uyqulamışam. Bu qədər zaman içində bir tək örnək 
olsa da, məğlubiyətə uğramamışam. Bəzən bir uğursuzluq olmuşsa, 
onu öz yetərsizliyimdən görmüşəm. Heç bir biçimdə özümü kamil 
olaraq görmürəm. Ancaq bir adı da Tanrı olan həqiqəti aramaqda 
iddialı olduğumu söyləyə bilərəm. Bu arama sürəcində qeyri—
aqressivliyi kəşf etmişəm. İndi isə, onun yayqınlaşmasını 
həyatımın görəvi olaraq düşünürəm. Bu görəvi gerçəkləşdirmək 
həyatımın əsas amacıdır. Bu görəvin dışında həyatın mənim üçün 
heç bir anlamı yoxdur.  
 Sevincimə səbəb olan olaylardan biri də mənə müxalif olan qarşı 
tərəflərin ilgilərini özümə cəlb edə bilmək olmuşdur. Güney Afrika 
insanları sürəkli mənə güvənir, məni öz dostları kimi görürdülər. 
İngiltərə hökumətinin siyasətinə qarşı çıxmağıma baxmayaraq, 
minlərcə ingilis qadın və kişi dostum vardır. Yeni maddi 
mədəniyəti məhkum etsəm də, avropalı və amerikalı dostlarımın 
sayı gündən günə artmaqdadır. Bütün bunların hamısı qeyri—
aqressivlik fəlsəfəsinin qazanımlarıdır.  
 Gündən günə artıb varsıllaşan (zənginləşən) təcrübələrim mənə 
deyir: həqiqəti və qeyri—aqressivliyi qullanmadan millətlər arası 
barışın bərqərar olacağı mümkün deyildir. Intiqamalma və 
qarşılıqvermə siyasəti heç bir zaman uğurlu olmamışdır.  
 Qeyri—aqressivliyə olan bağlılığım bütün dünyəvi və qeyri—
dünyəvi ilgilərdən üstündür. Bu bağlılıq, yalnız həqiqətə 
vurğunluğumla ölçülə bilər ki, bu da qeyri—aqressivliklə 
eşanlamlıdır. Çünkü qeyri—aqressiv yolla və yalnız bu yolla 
həqiqətə qovuşa bilərəm. Öz yaşamımda Hindistandakı dəyişik 
məzhəblərə fərqli yanaşmadığım kimi, dəyişik budunlar (xalqlar) 
arasında da fərq görmərəm. Mənim görüşümdə “bir insan bir 
insandır, çünkü bir insandır.” 
 Mən zəif bir araşdırmaçıyam, həqiqət araşdırmaçısı. Sürəkli 
yenilsəm də araşdırmamdan vaz keçmirəm. Yenilgilərim məni 
daha da təcrübəli edib inancımı sarsılmazlaşdırır. İnancıma 
dayanaraq, ikiz olan həqiqət və qeyri—aqressivliyin necə geniş 
imkanlar içərdiyini görürəm. Bu geniş imkanlardan bilgilərimiz 
xəbərsizdirlər.  
 Mən çox iyimsərəm (nikbinəm), çünkü hər bireyin içində qeyri—
aqressiv davranması üçün mövcud olan geniş imkanların 
bilincindəyəm. Qeyri—aqressivliyi öz içinizdə nə qədər çox 
gəlişdirsəniz, onun təsiri öz mühitinizi də dəyişdirməyə 
 97 
başlayacaq. Böyləcə, hətta bütün dünyanı da öz etkisi altına ala 
bilər.  
 Məncə, qeyri—aqressivlik biçim və içərik olaraq kəsinliklə 
olumsuz deyildir. Mənim bildiyim anlamı ilə, qeyri—aqressivlik 
dünyanın ən etkili və təsirli gücüdür. Ən yüksək yasadır. Yarım 
əsərlik təcrübəmdə bircə anda qeyri—aqressiv denəmələrimdən 
peşman olub özümü zəif hiss etməmişəm. Qeyri—aqressivliklə 
çözülməyəcək heç bir soruna rast gəlməmişəm.  
 Qeyri—aqressivliyin özəlliyi budur ki, savaş zamanı savaşçının 
içində nifrət və kin duyquları olmaz. Savaş sonunda düşmən dost 
edilər. Bu sınağı mən Güney Afrikada olduğumda bu ölkənin çox 
sərt başbaxanı olan General Esmuts üzərində sınadım. 
Başlanqıcda o, mənim ən sərt müxalifim idi. Ancaq indi ən 
məhəbbətli dostlarımdan biridir.  
 Özümüzü qorumaq üçün başqalarını öldürmə gücümüzün olmasına 
gərək yoxdur. Tam tərsinə, ölmə gücünə sahib olmalıyıq. Tam 
olaraq ölümə hazır olan bir adam artıq aqressiv davrana bilməz. Öz 
təcrübələrimə dayanaraq, başqasını öldürmə təmayülü ilə insanın 
özünü ölümə hazır görməsi bir-birinin tam tərsidir. Öz ölümləri ilə 
ən sərt könülləri də fəth edən böyük insanların özveriliyinə 
(fədakarlığına) tarixdə çox tanıq olmaqdayıq.  
 Qeyri—aqressivlik bilgisində sürəkli yeni kəşflərə nail olmağa 
çalışmışam. Qeyri—aqressivlik məni və arxadaşlarımı sürəkli 
heyrətə düşürən dərin sonsuz dəniz kimi görünmüşdür.  
 Bu günlərdə toplumun qeyri—aqressivliklə uyum içində 
olmayacağı söyləmi çox yayqınlaşmışdır. Bu qonuda sözümü 
demişəm. Bir oğuşda (ailədə) ata oğluna bir sillə vurub 
cəzalandırdığında, oğul atasından öc almaq üçün bənzər davranışda 
bulunmaz. O, atasının sözünü dinlər, ancaq atasının vurduğu 
silləyə görə deyil. Oğul hiss edər ki, yanlış davranışı ilə atasının 
atalıq duyqusunu incitmiş və onu aqressiv davranmağa zorlamış. 
Məncə hökumət və toplumu idarə etmək də bu qurallara 
dayanmalıdır. Bir oğuş üçün keçərli olan, toplum üçün də keçərli 
olmalıdır. Çünkü toplum özü geniş bir oğuşdur (ailədir).  
 Bir ilanı bilə, öldürərək yaşamımı sürdürmək istəməm. Məni vurub 
öldürməsini mənim onu öldürməmə tərcih edərəm. Tanrı məni 
böylə bir sınaqla sınaya bilər. Yəni bir ilanın mənə saldırması 
qarşısında, bəlkə mənim ölümü qəbul etmə cəsarətim olmaya bilər. 
Heyvani tərəfimin özünüsavunma içgüdüsü (instinkti) ani biçimdə 
 98 
fəallaşıb və fani vücudum ilanı öldürmək istər. Bu inancın gərəkən 
düzeydə məndə oturuşmadığını etiraf etməliyəm. İlanlardan 
qorxma duyqusunun tam olaraq içimdən silindiyinə əmin deyiləm. 
İlanlarla içdən dostluq qurmama inancım tam deyildir.  
 Bilim və bilginin gəlişməsi ilə müxalif deyiləm. Batının bilimcilik 
tutumunu da alqışlamışam. Bilimin gəlişməsinə qarşı etirazlarım 
Batı bilim adamlarının bizdən daha aşağı olan Tanrı yaratıqlarının 
yaşamlarına qıymaları üzündən olmuşdur. Canlıların yaşamlarını 
təhlükəyə soxan denəmələrə qarşı bütün varlığımla nifrət edirəm. 
Bəşəriyət adına canlıların yaşamına qıyılmasına qarşıyam. 
Günahsız qanların hesabına gəlişən bilimləri çox anlamsız sayıram. 
Qanın devriyə nəzəriyəsi heyvanların öldürülməməsi üzündən kəşf 
edilməsə idi, bunsuz da insanlıq öz yaşamını sürdürə bilərdi. 
Ancaq Batının vicdanlı bilim adamlarının gələcəkdə bu kimi 
çalışmalarını durduracaqlarına inanmaq mümkündür.  
 Qeyri—aqressivlik anlaşılması qolay olan bir şey deyildir. Bizim 
kimi yaratıqların ona əməl etməsi də çətindir. Hamımız Tanrıya 
dua etməliyik ki, könül gözlərimizi açıb içimizə işıq dolduraraq bu 
yolda yardımçımız olsun. Dostluğun və barışın alqışlayıcısı olaraq 
bu günkü görəvim azadlığımızı əldə etmək üçün bütün varlığımla 
qeyri—aqressivliyə əməl etməkdir. Hindistan bu yolla 
özgürlüyünü qazanmış olursa, dünya barışına böyük yardımda 
bulunmuş olacaqdır.  
 Olumsuz dirəniş iki tərəfi də kəsən qılıc kimidir. Hər türlü davrana 
bilər. Həm onu qullanana, həm də ona qarşı çıxana yararlı ola bilər. 
Bir damla qan axıtmadan olumlu sonuclar doğura bilər. Heç bir 
zaman pas basmayan və oğurlanmayan bir silahdır.  
 Ümumi yasalara uymamaq üçün mübarizə içdən və sayqılı biçimdə 
olmalıdır. Bütün böyük insanlıq öyrətmənləri fanı bədənlərini 
ruhları qarşısında önəmsiz saymışlar. Bu nəzəriyəni ən gözəl 
şəkildə bəyan edən Tolstoy olmuşdur. O, sadəcə bu nəzəriyəni önə 
sürmür, həm də ona uyqun olaraq yaşayırdı. Avropada bilinmədən 
daha öncələr bu nəzəriyə Hindistanda bir türlü anlaşılıb 
uyqulanmaqda idi. Ruhi gücün bədən gücündən daha üstün 
olduğunu rahatca anlamaq mümkündür. Yanlışlıqları ortadan 
qaldırmaq üçün insanlar ruhi gücə tapınsaydılar bir çox sorunlar 
kəndiliyindən çözülmüş olurdu.  
 Budda böyük qorxmazlıq duyqusu ilə savaşı düşmən cəbhəsinə 
çəkərək, təkəbbürlü bir rahibi diz çökdürdü. İsa sələməciləri Beyt-
 99 
ül Müqəddəsdən dışladı. Yalançıları və fırıldaqçıları Tanrı lənətinə 
tuş etdi. Hər ikisi böyük olumlu iş gördülər. Fitrətlərində saxlı olan 
yaxşılıqları sərgilədilər. Budda və İsa kötülükləri 
cəzalandırdıqlarında, vücudlarının ötəsində olan məhəbbət və 
sevgini göstərmiş olurdular. Onlar düşmənlərinə qarşı, hətta 
barmaqlarını da qaldırmadılar. Ancaq doğruluq yolunda öz 
canlarından keçməyə hazır idilər. Budda öz məhəbbətinin gücünü 
rahiblərin vəzifələrinə eşit görməsə idi, hətta onların görəvlərindən 
daha üstün olduğunu sübüt edə bilməsə idi, haqlılığını isbatlamaq 
üçün ölməyə də hazır idi. İsa xaçda dara çəkilərkən, başında 
tikandan bir çələng var idi. Ancaq bu durumu ilə Roma 
imperatorluğunun təməlini sarsıdırdı. Qeyri—aqressiv dirənişə 
qatılıramsa, böyük sadəlik və alçaqkönüllülüklə bu böyük 
öyrətmənlərin izlərində yürüməyə çalışıram.  
 “Satyaqraha” qanunlarından biri də budur ki, insan əlində heç bir 
silah bulundurmadan, savaşdan çəkinməyərək, davranır və fani 
bədənindən vaz keçməyi başarır.  
 Ahimsa ruhi gücdür. Ruh da dəyişməz, ölməz və sonsuzdur. Atom 
bombası cismi gücün ən zirvəsidir. Bu üzdən bu güc bütün nəsnəl 
varlığa hakim olan dəyişim, çöküş yasalarına tabedir. Müqəddəs 
kitablar bizə öyrədir ki, ruhi güc öz yüksək ərmişliyinə (kamala) 
vardığında yenilməz biçim almış olur. Ancaq yüksək ərmişliyə 
varmanın şərti onun bütün vücudumuzda etkili olması və hər 
tənəffüsümüzdə duyulmasıdır. Heç bir örgüt qeyri—aqressiv 
yöntəmi zorla qəbul edə bilməz. Qeyri—aqressivlik və həqiqət 
anayasada yazılması gərəkən bir şey deyildir. Bunlar özgür iradə 
və şəxsi təmayüllə qəbul edilməlidir. Doğal bir biçimdə, sanki 
bədənimizə yapışan paltar kimi bizi içinə almalıdır. Tərs təqdirdə 
bu anlayışlarda çəlişkilər (təzadlar) ortaya çıxar.  
 Həyat başdan—başa arama və diləkdir. Həyatın görəvi evrimi 
aramaqdan ibarətdir. Bu da insanın özünü tanımasından başqa bir 
şey deyildir. Qüsurlar üzündən bu yüksək ülküdən vaz 
keçilməməlidir. Özünü məhəbbət qanunu olan ahimsaya həsr 
etmiş olan adam, hər gün daha az başqa canlıların həyatına qıyar. 
Eyni ölçüdə isə, yaşam və məhəbbəti təşviq edər. Nifrət qanunu 
olan “himsa”ya bağlanan adam, hər gün daha çox digər canlılara 
və çevrəyə zərər verər. Eyni ölçüdə də ölüm və nifrəti təşviq edər.  
 Həyatda qeyri—aqressivlikdən tam olaraq uzaq durmaq mümkün 
deyildir. Böylə bir soru ortaya çıxır: aqressivliklə qeyri—
aqressivliyin ayırışım xəttı hardadır? Bu xətt və sınır hər kəs üçün 
 100 
eyni deyildir. Çünkü ilkələr ümumi və külli olsa da, hər kəs onu 
özünəxas şəkildə gerçəkləşdirmək istər. Biri üçün yemək olan bir 
şey bir başqası üçün zəhər ola bilər. Ət yemək mənə görə suçdur. 
Ömür boyu ət yeyərək yaşamış olan biri bu alışqanlığından məni 
təqlid etdiyi üçün əl çəksə, suç işləmiş olur. Mən ormanlıqda 
yerləşıb tarım işləri ilə uğraşacaq olursam, özümü və tarlalarımı 
qorumaq üçün aqressiv davranmalı olacağam. Tarlama zərər verən 
quşları, meymunları və həşərələri öldürmək zorunda qalacağam. 
Özüm də birbaşa olaraq bu işi görməsəm, başqalarını bu işi 
görmək üçün xidmətə alacağam. Toplumun aclığı sürərkən, 
“ahimsa” adına heyvanların əkinəcəyə ziyan verməsinə izn vermək 
özü böyük suç sayılmaqdadır. Yaxşılıq və kötülük nisbi 
qavramlardır. Bəlli bir qoşulda yaxşı olan başqa bir qoşulda günah 
sayıla bilər. İnsan özünü məzhəb quyularında həbs etməməli, geniş 
dənizdə üzərək, ordan gövhərlər əldə etməlidir. Hər addımda nəyin 
“ahimsa” və nəyin “himsa” olduğu haqda düşünməliyik. Bu 
qonuda utanmağa heç bir ehtiyac yoxdur. Şair demişdir: “Tanrıya 
qovuşan yol qəhrəmanlar və cəsurlar üçündür, qorxaqlar və 
ödləklər üçün deyildir.” 
 Güvənsizlik üzündən yazmaq, ya da söyləmək aqressivlik deyildir. 
Özəlliklə söyləyən və yazan öz söyləminin doğruluğuna inanarsa, 
bu, aqressivlik sayılmaz. Gerçək aqressivlik düşüncənin, sözün və 
davranışın ötəsində təcavüz amacı daşıyar. Yəni müxalif və rəqibi 
incitmək niyyəti daşıyar. Başqalarının üstün olması təsəvvürü ilə 
ilgili yanlış anlamalar və xəyali şəxsiyətlərin dəyərlərinin təxrib 
edilməsi ilə bağlı qorxular, genəldə insanların gerçək 
düşüncələrinin üzə çəxmasını əngəllər. Bu durum sonunda 
insanları yalancılığa və riyaya sövq edər. Ancaq qeyri—
aqressivliyin toplumlarda və ya uluslarda yayqınlaşması söz 
qonusu isə, nə qədər acı və sevimsiz görünsə də, həqiqətin 
söylənməsi gərəkir.  
 Heç bir şey bu günə qədər bir başa əməl edilmədən 
gerçəkləşməmişdir. Zəiflərin silahi olaraq tanımlanan “olumsuz 
dirəniş” anlayışını yetərsiz olduğundan dolayı qəbul etmirəm, rədd 
edirəm.  
 Qeyri—aqressivlik böyük dözümlülük gərəkdirməkdədir. Qeyri—
aqressivlik bilincli olaraq ölçülü biçimdə öcalma duyqusundan 
saqınmaqdır. Ancaq öcalma duyqusu olumsuzluqdan və zəiflikdən 
dolayı təslim olma durumundan daha üstündür. Bağışlama 
öcalmaqdan da üstündür. Çünkü intiqam da bir tür zəiflikdir. 
 101 
İntiqamalma xəyali və ya gerçək bir şeydən qorxmaqdan 
qaynaqlanır. Heç bir şeydən və heç kimsədən qorxmayan adam 
onu yersizcə sinirləndirmək istəyənlərə də qızmaz. Bu tür bəsit 
davranışlar onun üçün önəmsiz görünər.  
 Qeyri—aqressivlik və ödləklik bir-birinə ziddirlər. Düşünürəm ki, 
başdan-ayağa silahlı olan bir adam öz qəlbinin dərinliyində 
ödləklik duyqusu daşıya bilər. Ələ silahalma bir başa qorxu 
üzündən olmasa da, qorxunu da özü ilə gətirər. Tam qorxaqsızlıq 
qeyri—mümkündür.  
 Mənim qeyri—aqressiv dəvətim olumlu və olağanüstü güc 
içərməkdədir. Bu iddiada qorxaqlığa və ödləkliyə yer yoxdur. Hər 
zaman aqressiv bir şəxsin qeyri—aqressivliyə yönələcəyinə bir 
ümid bəslənər. Ancaq ödlək biri üçün böylə bir ümid yoxdur. Bu 
üzdən də neçə kərə bu səhifələrdə söyləmişəm ki, qeyri—aqressiv 
yolla oğuşumuzu (ailəmizi) və qutsal məkanlarımızı qoruya 
bilmiriksə, silahlı yolla bunları savunmalıyıq.  
 Betya şəhri yaxınlığında bir kəndin əhalisi mənə dedilər ki, polis 
bizə saldırdı, mallarımızı apardı, qadınlarımıza təcavüz etdi. Biz də 
dirənməyərək qoyub qaçdıq. Dedim: niyə dirənməyib qaçdınız? 
Dedilər ki, sən demişdin ki, qeyri—aqressiv dirəniş göstərməliyik 
o üzdən. Utandığımdan başımı aşağı saldım. Mən onlara anlatdım 
ki, qeyri—aqressivliyi ya mən yanlış anlatmışam, ya da sizlər 
yanlış anlamışsınız. Mənim onlardan bəkləntim ən güclü şəkildə 
özlərini savunmaları idi. Ölsələr də bütün gücləri ilə savaşmalı 
idilər. Onların silahla özlərini savunmaları çox şərəfli bir dirəniş 
olardı. İnsanın namusunu saldırqanlara buraxıb öz canını 
qurtarması üçün dirənməməsi şərəfsizcə bir davranışdır. Mən 
ahimsa yöntəmimi necə ölmələrini bilən adamlara öyrədə bilərəm, 
ölümdən qorxanlara deyil.  
 Bir milləti kökdən namərdetmə əməlinə qarşı mən aqressivliyi 
tərcih edərəm.  
 Mənim qeyri—aqressiv nəzəriyyəm insanın öz əzizlərini saldırı 
qarşısında savunmasız buraxıb qaçmağı qəbul etməz. Aqressivlik 
və qorxaqlıq arasında heç şübhəsiz ki, mən aqressivliyi tərcih 
edərəm. Doğuşdan kor olan bir adama bir mənzərənin gözəlliyini 
anlada bilməyəcəyim kimi, qorxaq və ödlək birinə də qeyri—
aqressivliyi anlada bilmərəm. Qeyri—aqressivlik qəhrəmanlığın 
zirvəsidir. Təcrübələrimə dayanaraq, zorakılıq və aqressivlik 
məktəbində yetişmiş insanlara qeyri—aqressivliyin üstünlüyünü 
 102 
isbatlamaq çətin olmamışdır. Mən bir zamanlar qorxaq idim. 
Qorxuduğumdan dolayı da aqressiv davranardım. Yalnız qorxu 
duyqusunu içimdən sildikdən sonra qeyri—aqressivliyin dəyərini 
anladım.  
 Qeyri—aqressivliyi ölümdən qorxana öyrətmək olmaz. Pişiyin 
yediyi zəif bir sıçana qeyri—aqressivliyi öyrətmək olmaz. Bu 
sıçanda güc olsaydı kəsinliklə öz qatilini param-parça edərdi. 
Ancaq öz zəifliyində başardığı tək iş pişiyin önündən qaçmasıdır. 
Biz sıçanı qorxaq adlandırmırıq, çünkü onun doğası böylə 
yaradılmışdır. Təhlükə ilə qarşılaşdığında sıçan kimi davranan 
adam isə, qorxaqdır. Böylə bir adam öz içində aqressivliyə və 
nifrətə sığınacaqdır. Əlinə fürsət düşdüyündə düşməninə aman 
vermədən öldürər. Şübhəsiz ki, böylə bir adam qeyri—aqressivliyə 
biganədir. Bütün yönləndirmələr və moizələr bu adamı tərbiyə 
etmək üçün sonucsuz qalar. Onun doğası cəsarət duyqusundan 
yoxsundur. Qeyri—aqressivlikdən öncə, onun haqlarına saldıranlar 
qarşısında savaşa bilməsi üçün ona dirəniş əxlaqı öyrədilməlidir. 
Bunun dışında ona bir şeylər söylərsək, onun ödləkliyini onaylamış 
oluruq. Böyləcə də onu qeyri—aqressivlikdən bir az daha 
uzaqlaşdırarıq. Mən kimsəyə intiqam duyqusunu əsla önərmərəm. 
Ancaq qorxaqların da qeyri—aqressivlik pərdəsi arxasında 
gizlənmələrinə izn vermərəm. Bir çox adam qeyri—aqressivliyin 
nə olduğunu doğruca bilmədiklərindən dolayı səmimi bir şəkildə 
təhlükə önündən qaçmağı qeyri—aqressivlik kimi anlayırlar. 
Özəlliklə ortalıqda can sevdası olduğunda bu durum daha da 
qabarıq şəkildə görünər. Mən qeyri—aqressivlik öyrətməni kimi, 
mümkün olduqca bu namərdcə duruşa qarşı çıxmalıyam.  
 Kimsə cismi açıdan zəif ola bilər. Təcavüz qarşısında qaçmaq 
yerinə dirənişi tərcih edərsə, düşmənə bir zərər verə bilməsə də, bu 
dirənişdə qəhrəmanca ölə bilər. Dirənişin bu dürüst anlamı qeyri—
aqressivlik və qəhrəmanlıqla özdeşdir. Ancaq zəif bir şəxs 
dirənişdə düşmənə zərbə endirib ölə də bilər. Onun bu əməli 
qəhrəmanlıq sayılsa da, qeyri—aqressivlik deyildir. Eyni durumda 
zəif bir şəxs dirənmək yerinə qaçarsa, onun bu işi qorxaqlıqdan 
başqa bir şey deyildir. Birinci durumda məhəbbət və qorxmazlığı 
sərgiləmiş olur. İkinci və üçüncü durumlarda bədgümanlıq və 
qorxu onun ruhuna hakimdir.  
 Tutalım ki, mən bir qaradəriliyəm və bacım bir ağdərili tərəfindən 
uğurlanıb təcavüz edildikdən sonra öldürülmüşdür. Böylə bir 
durumda mənim görəvim nədir? Bu sorunu özümdən sorduğumda 
 103 
böylə cavablayıram: Ağdərili saldəırqanlara nifrət etməməliyəm. 
Eyni halda onlarla əməkdaşlıq da etməməliyəm. Ağdərilərin 
zülmünə dözən qaradərili soydaşlarımla da əməkdaşlıq 
etməməliyəm. Mənim amacladığım fədakarlıq türü budur. Öz 
yaşamımda bir neçə kərə bu şəkildə davranmışam. Mənim oruc 
tutmalarım bu dirəniş türlərindən olmuşdur. Bu oruc tutmalar və ac 
qalmalar bilincli şəkildə əzablara qatlaşaraq bir amaca yönəlik 
olmazsa, heç bir anlamı olmayacaqdır.  
İnsanın canı bədənindən an-an çıxsa da, onun inancı, aydınlığını və 
möhkəmliyini qorumalıdır. Qeyri—aqressivlik üçün dəyərsiz bir 
örnək olduğumun bilincindəyəm. Mənim cavablarım sizi razı 
salmaya bilər. Ancaq böyük bir iradə ilə bu yolda çalışıram. Hətta 
bu tür yaşamağım uğurlu olmasa da, qeyri—aqressivlik ilkəsinə 
olan inancım sarsılmazlığını qoruyacaqdır.  
 Aqressivliyin və zorun hakim olduğu çağımızda kimsə, zorun və 
aqressivliyin üstünlüyünü qəbul etməyən insanların var olduğuna 
inanmaya bilər. Bu üzdən də mənə imzasız məktublar göndərilir. 
Bu məktublarda toplum tərəfindən aqressiv davranışlar olsa da, 
Qeyri—Əməkdaşlıq Hərəkətinə mənim müdaxilə etməməm 
istənilirdi.
*
 Bəzi adamlar mənim gizlincə aqressiv bir planımın 
olduğunu sanırlar. Bu üzdən yanıma gəlib və bu mutlu anın nə 
zaman gələcəyi haqda sorular sorurlar. Onlar məni inandırmağa 
çalışırlar ki, ingilislər ancaq gizlin, ya da açıq zorun qarşısında 
təslim ola bilərlər. Həm də mənə söyləmişlər ki, bir qism insanlar 
məni Hindistanın ən alçaq adamı kimi anlamışlar. Çünkü heç bir 
zaman niyyətimi açıqlamırmışam. Bir halda ki, hər kəs mənim 
gizlincə, aqressiv planımın olduğuna inanırmış. Bu sözlər ordan 
qaynaqlanır ki, bəşər toplumunun çoğunluğu qılıc və zor 
nəzəriyyəsinin tərəfdarıdır. Mənim yöntəmim Hindistanın 
istiqlalına ulaşması üçün daha etkili olduğundan onu daha hər 
yönlü açıqlamaq istərdim.  
Düşünürəm ki, ortada yalnız qorxaqlıq və aqressivlik seçənəkləri 
olursa, mən aqressivliyi tərcih edərəm. 1908-ci ildə öldürülmək 
amacı ilə saldırıya məruz qaldım. Saldırı sonrası oğlum məndən 
böylə bir soru sormuşdu: Mən də saldırı zamanı sənin yanında 
olsaydım, nə etməli idim? Səni ölümə buraxıb qaçmalı idim, yoxsa 
sənin savunmanamı qalxmalı idim? Mən oğlumun sorusuna böylə 
cavab verdim ki, orda olsaydın, görəvin son nəfəsinə qədər atanı 
                                                 
*
 Qandinin öndərliyində Hindistanın istiqlalı üçün başladılan hərəkət idi.  
 104 
savunmaq olmalı idi. Hətta zora əl atmaq aqressivlik sayılsa da, 
yanımda olsaydın, məni savunmalı idin.  
Mənim Boer Savaşına, necə deyərlər Zulu qiyamına və Birinci 
Dünya Savaşına qatıldığım kimi, aqressiv davranmaq istəyənlərə 
silah qullanmağı öyrənməyi önərirəm. Öz şərəf və heysiyətini 
qoruya bilmək üçün Hindistana da silahlanmağı məsləhət görürəm. 
Ancaq bütün bunların ötəsində bağışlamanın cəzalandırmaqdan 
üstün olduğu kimi, qeyri—aqressivliyin də aqressivlikdən daha 
üstün olduğuna inanıram. Dözüm o zaman bağışlama sayıla bilər 
ki, ortada cəzalandırma gücü də olsun. Başqa əzici bir gücün 
qarşısndakı zəiflik durumunda ortada bağışlama duyqusu da ola 
bilməz. Pişik tərəfindən parçalanan sıçan pişiyi bağışlamasından 
danışa bilməz. Sıçan iddia edə bilməz ki, pişiyə o şəkildə 
davranması üçün özü izn vermişdir. Bu üzdən də Hindliləri qətl 
edən General Dairin cəzalandırılmasını hayqıran hindililəri 
alqışlayıram. General Dair bunların əlinə düşərsə, onu param—
parça edərlər. Ancaq mən Hindistanın zəif və gücsüz olduğuna 
inanmıram. Mənim şəxsi arzum budur ki, Hindistanın gücü daha 
böyük ərəklər (hədəflər) üçün yönəlmiş olsun. Anlatmaq 
istədiklərimin doğru anlaşılmasını umuram. Qüdrət cismi və maddi 
güclülükdən qaynaqlanmır. Əhliləşməsi zor olan bir iradədən 
qaynaqlanır. Orta bir Zulu, cismi açıdan bir ingilisdən üstündür və 
bir ingilisə qarşı çıxıb onu yenə bilər. Ancaq bir ingilis çocuq 
qarşısında qaçar. Çünkü çocuğun topançasından və ya topançanı 
ona qarşı qullanandan qorxar. O, ölümdən qorxuduğu üçün böyük 
cismi varlığına rəğmən zəif və gücsüzdür. Bu qonuda yaxşıca 
düşünməliyik ki, yüz min ingilis üç yüz milyon hindlini 
qorxutmamalıdır. Bağışlama bilinci ilə birlikdə bizim 
güclülüyümüz də ortada olmalıdır. Böylə olursa, General Dair 
kimilər Böyük Hind Xalqını aşağılaya bilməzlər. Sözlərimi uyqun 
şəkildə anladıb qəbul etdirməm bu an mənim üçün çox önəmli 
deyil. Biz öz aqressivliyimizi bu durumda göstərməzsək, özümüzü 
əzilmiş və yox edilmiş kimi görə bilərik. Ancaq mən başqa bir söz 
demək istəyirəm. Demək istəyirəm ki, Hindistan bu suçluları 
cəzalandırmaqdan vaz keçərək, daha çox yararlı çıxa bilər. 
Hindistana və dünyaya xidmət etmək üçün daha önəmli işlər bizi 
bəkləməkdədir. Mən xəyalcı biri deyiləm. Gerçəkçi bir idealist 
olduğumu düşünürəm. Qeyri—aqressivlik məzhəbi, yalnız hind din 
adamları “rişi”lərə özgü (məxsus) deyildir. Adi xalq kütləsinin 
üzvləri üçün də keçərlidir. Aqressivlik heyvanlara özgü bir yasa 
 105 
olduğu kimi, qeyri—aqressivlik də insanlaraözgü bir yasadır. 
Yırtıcı heyvanlarda ruh yuxuya dalmışdır. Bu üzdən heyvanlar 
maddi və cismi gücün ötəsində bir şey tanımazlar. Ancaq insan 
heysiyəti onu daha üstün güclərə, ruhi güclərə sövq etməkdədir. 
Mən əski bir Hind inancını gündəmə gətirmə cəsarətində 
bulunmuşam. Özümü Hindistanın yolunda fəda etmək istəyirəm. 
Çünkü “satyaqraha”
*
 insanın acı çəkərək fədakar olmasını 
mümkün bilir. Aqressivliklər ortamında qeyri—aqressivlik 
yasasını kəşf edən “rişi”lər Newtondan daha üstün dahilər 
olmuşlar. Napeleonu məğlub edən wlingtondan daha böyük 
savaşçı olmuşlar. Onlar silahı çox yaxşı qullanmağı bilsələr də, 
insanların qurtuluş yolunun silahla olmadığını hayqırdılar. 
Dünyamıza bu dərsi verdilər. Tək qurtuluş yolunun qeyri—
aqressivlik olduğunu önə sürdülər.  
Olumlu və etkili anlamda qeyri—aqressivlik bilincli olaraq 
əzablara qatlaşmaqdır. Qeyri—aqressivlik zalimlərin iradəsinə tabe 
olmaq anlamında deyildir. Zalimlərin iradəsinə qarşı ruhi gücü 
bütünüylə səfərbər etmək deməkdir.  
Vücudumuzun bu yasası doğru bir şəkildə qullanılırsa, tək bir 
adam böyük bir imperatorluğun zülmlərinə qarşı dirənə bilər. Öz 
şərəfini, məzhəbini və ruhunu qoruyaraq imperatorluğun düşüş 
əsaslarını təməlləndirə bilər.  
Hindistanın zəif olduğu üçün qeyri—aqressiv davranmasını 
istəmirəm. Hindistanın öz böyüklüyünü anlayaraq, öz böyük 
gücünün bilincində olaraq qeyri—aqressiv davranmasını istəyirəm. 
Bu gücü anlamaq üçün silah qullanımını öyrənməyə gərək yoxdur.  
Böylə anlaşılır ki, özümüzü, yalnızca maddi varlıqdan ibarət olaraq 
anladığımızda silaha ehtiyac duyuruq. Hindistanın özündə ölməz 
bir ruh barındırdığını bilməsini istəyirəm. Hindistan bu böyük ruhi 
gücünə dayanaraq hər tür gücsüzlükdən və zəiflikdən arınaraq, 
dünyanın bütün maddı gücləri ilə qarşı—qarşıya gəlib uğur qazana 
bilər.  
Hindistan qılıc nəzəriyəsinə güvənərsə, keçici olaraq uğur qazana 
bilər. Bu uğur mənim qəlbimə özgüvən gətirə bilməz. Mən 
Hindistanı sevirəm, çünkü bütün varlığımı ona borcluyam. Mən 
kəsinliklə hindistanın dünya qarşısında bir görəv daşıdığına 
inanıram. Hindistan kor-koruna Avropanı yamsılamamalıdır. 
                                                 
*
 Satyaqraha, əslində doğruluğun yanlısı olmaq deməkdir. Ancaq Qandi bu sözü özünəxas biçimdə qeyri—
aqressiv dirəniş və savaş yöntəmi kimi seçmişdir. 
 106 
Hindistan qılıc nəzəriyəsini qəbul edərsə, mənim üçün üstün tarixi 
görəv daşıyan ölkə kimi olmayacaqdır. Mənim qeyri—aqressivlik 
məzhəbimin coğrafi sınırları yoxdur. Mən bu məzhəbi sonsuz bir 
sevgi ilə sevirəm və bu sevgim Hindistanı da içinə almaqdadır. 
Hindistana xidmət etməm qeyri—aqressivlik yöntəmi ilə 
olmuşdur. Qeyri—aqressivliyin Hind törələrinin təməlini 
oluşdurduğuna inanıram.  
 öz dartışmalarımı və məntiqimi o qədər sürdürməliyəm ki, ya 
özüm yenilməliyəm, ya da mənə qarşı gələnləri yenməliyəm. 
Çünkü mənim görəvim hər bir hindistanlını, hətta hər bir ingilisi 
bilə, dünyanın siyasi, məzhəbi, toplumsal və iqtisadi sorunlarının 
çözümündə qeyri—aqressivliyə sövq etməkdir. Məni iddialı və 
ehtiraslı olmaqla suçlayanlar haqlıdırlar. Mənim xəyallarımın 
gerçəkləşməyəcəyini sorqulayanlara cavab olaraq deyirəm ki, 
“öylə ola bilər”, ancaq mən tutduğum yoldan vaz keçməyəcəyəm. 
Mən qeyri—aqressivliyə iman gətirən bir əsgərəm və inancımı 
qorumaq üçün də bolca dəlillərim var. Bu üzdən bu yolçuluqda 
istər bir yoldaşım olsun istər olmasın, mən yolçuluğuma davam 
edəcəyəm.  
 Amerikalı dostlarım mənə deyirlər ki, atom bombasının kəşfi 
ahimsanın yayqınlaşmasına daha da yardımçı ola bilər. Onların 
amacları bu sözdən atom bombasının qorxunc yox edicilik 
qarşısında dünyanın ona nifrət etməsi isə, bu iddialarında haqlı ola 
bilərlər. Ancaq bu durum ona bənzəyir ki, kimsə dadlıca 
yeməklərdən qarnını o qədər doldurmuş ki, başı dönməyə 
başlamış. Keçici olaraq yeməkdən vaz keçmək zorunda qalmış. 
Başdönməsinin keçməsindən sonra daha artıq bir tamahla yeməyi 
bəkləyir. Eyni şəkildə atom bombasına olan nifrət unudulduqdan 
sonra dünya daha ac bir şəkildə aqressivliyə yuvarlanacaqdır.  
Bəzən kötülüklərin içindən yaxşılıqların ortaya çıxmasına tanıq 
oluruq. Ancaq bu, insan istəyindən daha çox Tanrı təqdirinə bağlı 
bir olaydır. Təcrübələr kötülüklərdən, ancaq kötülüyün törədiyini 
göstərmişdir. Yaxşılıqlardan yaxşılıqların törədiyi kimi. Atom 
bombasının Japoniyanı dağıtmasından alınan əxlaqi sonuc budur 
ki, bu fəlakəti qarşılıqlı biçimdə atom bombası qullanaraq çözmək 
olmaz. Aqressivliyi də qarşşılıqlı aqressivliklə ortadan qaldırmaq 
mümkün deyildir. Yalnız məhəbbət yoluyla nifrət və kinə qalib 
gəlmək olar. Nifrətə qarşı nifrət qullanmaq nifrətin 
yayqınlaşmasına, dərinləşməsinə səbəb olacaqdır. Daha öncə 
söylədiklərimi təkrar etdiyimin bilincindəyəm. Əslində anlatmağa 
 107 
başlarkən də yeni bir şey söyləmirdim. Qeyri—aqressivlik dağlar 
qədər əskidirlər. Fərq onda idi ki, mən Tuti quşu kimi, kitablarda 
olanları əzbərləyib anlatmırdım. Bütün zərrələrimlə inanıb və ona 
görə davrandıqlarımı anlatmışam. Həyatımın 60 illik sürəsini 
içərən axtarış və davranış təcrübələrimi artırmışdır, inancımı 
sarsılmaz etmişdir. Özəlliklə dostlarımın da bu yoldakı sağlıqlı 
təcrübələri məni daha da həvəsləndirmişdir. Yalnız doğruluğa 
(həqiqətə) arxalanaraq, insan təkbaşına bütün çətinliklərin 
qarşısında sarsılmadan dirənə bilər. Hindistanın fəlsəfi və məzhəbi 
əsərlərini Avropaya tanıdan araşdırmacı alman bilim adamı Maks 
Muler çox doğru bir təsbitdə bulunmuşdur. Maks Muler illər öncə 
demişdir ki, doğruluğa inanmayan insanlar varsa, doğruluğu və 
onun ilkələrini təkrar—təkrar söyləmək gərəkir.  
 Hindistan aqressiv yöntəm tərcih edər və mən də həyatda olursam, 
əsla Hindistanda yaşamaq istəməzəm. O zaman artıq mən sevimli 
vətənim Hindistanla əsla qürur duymaram.  
Mənim vətən sevərliyim inancımdan qaynaqlanmaqdadır. Bir 
yavru çocuq anasının məmələrinə yapışdığı kimi, mən də 
Hindistana yapışmışam. Çünkü ruhumun ehtiyacı olan qidanı 
Hindistan mənə verə bilir. Hindistanın mənəvi mühiti ruhi 
təmayüllərimə cavab verməkdədir. Vətənimə olan bu inancımı 
itirsəm, bir yardımçı tapa bilməyəcəyinə inanan yetimə 
bənzəyəcəyəm.  
 
 
 
 
 
 
 
 
 
 
 
 
 
Şəxsi ilkələr 
 
 108 
 Sözün gerçək anlamında uyqarlıq, ehtiyacların artımında deyildir. 
Uyqarlıq ehtiyacları bilincli biçimdə sınırlamaqdır. Yalnız bu yolla 
mutluluq icad və başqalarına xidmət etmək mümkündür.  
 Yaşamaq üçün bəlli ölçüdə maddi güvəncə qaçınılmazdır. Ancaq 
bu ölçü öz sınırını aşdığında mutluluq aracı olmaq yerinə 
mutsuzluq aracına dönüşər. Bu üzdən sınırsız ehtiyaclar oluşdurub 
onları təmin etməyə çabalamaq insanın özünü aldatmasıdır. Maddi 
və hətta mənəvi ehtiyaclar aşırı istək türünə dönüşmədən bəlli bir 
nöqtədə durmalıdır. İnsan öz maddi və mənəvi mühitini bəşəriyətə 
xidmət edəcək biçimdə oluşdurmalıdır. Çünkü hər kəsin gerçək 
görəvi bütün gücünü bu yolda odaqlamaqdır (mərkəzləşdirməkdir).  
 Bədən və düşüncə arasındakı ilişki o qədər incə və yaxındır ki, 
onlardan hər hansının öz düzənini itirdiyində bundan bütün həyat 
düzəni zərər görmüş olar. Bundan böylə bir sonuç çıxarmaq 
mümkündür ki, sözün gerçək anlamında sağlıq, doğru bir şəxsiyətə 
və arınmış (təmiz) bir əxlaqa sahib olmaqdır. Bütün çirkin 
düşüncələr və pis şəhvətlər xəstəliyin dəyişik görüntüləridir.  
 Tam sağlıq, yalnız Tanrı yasalarına uymaq və iblis gücünə qarşı 
çıxmaqla mümkündür. Gerçək sağlıq olmadan gerçək mutluluq da 
olmayacaqdır. Zövq hissi və yemək meylləri kontrol altına 
alınarsa, digər hisslər kəndiliyindən kontrol altına alınacaqdır. Öz 
hisslərinə hakim olan insan gerçəkdən də dünyanı fəth etmiş biridir 
və o, Tanrı varlığının bir parçasıdır.  
 Qəzetçilik çalışmalarım ona dərindən istəkli olduğumdan dolayı 
deyildi. Yaşamımda kəşf etdiyim görəvimi anlatmaq və açıqlamaq 
üçün qəzetçilik bir arac idi. Görəvim bütün çtinliklərə baxmayaraq, 
satyaqrahanı topluma öyrətmək idi. Satyaqraha qeyri—
aqressivliyə və doğruluğa birbaşa inanışın ürünüdür. Yaşamın 
sonsuz çətinlikləri qarşısında tək çözgənin (çarənin) qeyri—
aqressivlik olduğunu göstərmək istəyirəm. Qeyri—aqressivlik daş 
kimi ürəkləri də yumşaldacaq düzeydə etkilidir. Bu üzdən 
inancıma içdən bağlı qala bilməm üçün yazılarımda aqressiv 
yöntəm qullanmamalıyam. Yazılarım anlamsız və içəriksiz 
olmamalıdır. Yalnızca insanları maraqlandırmaq üçün 
yazmamalıyam. Yazılarımı sınırlı və öz kontrolumda tuta bilmək 
üçün başlıqların, sözlərin və anlayışların seçimində özümü nə 
qədər basqı altında saxladığımı oxucularım əsla bilməyəcəklər. Bu 
da özümü eyitməyimə və gücsüz yanlarımı görməyimə olanaq 
(imkan) sağlayır. Kimi kəz (bəzən) təkəbbürüm ağır və ürkütücü 
 109 
cümlələr yazmağa zorlayır. Ya da aqressiv duyqularım kobud 
yöntəmlər biçimində yazılarımda özünü göstərir. Bu ürkütücü və 
qaba sözləri yazılarımdan uzaqlaşdırmaq çox çətin, ancaq həm də 
zövqlü sınaqdır.  
Oxucu yayımladığım “Young india” (Gənc Hindistan) qəzetini 
çox düzənli biçimdə önündə görür və bəzən də qəzetlə ilgili 
Romən Rollanın “yaşlı kişilərin ərmişliyini (kamalını) özündə 
barındıran qəzetdir” görüşünü paylaşmaq istəyir. Ancaq ərmişliyin 
çox titizlik (aşırı diqqət) və dürüstlüklə əldə edildiyini hər kəsin 
bilməsi gərəkir. Yayımladığım qəzetim içərik və yöntəm olaraq 
oxucunu fikrən və hissən məmnun etmişsə, bu, mənim qeyri—
aqressiv dünyagörüşümün etkisi üzündəndir. Yalnız qeyri—
aqressiv içərik və yöntəm dünya insanlarının könlünü etkiləyə 
bilər. Bunsuz heç bir yüksək amaca ulaşmaq mümkün deyildir. 
Mən öz qarşıma və oxurlarımın önünə qeyri—mümkün sınaqları 
və ülküləri qoymamışam. Mənim istədiyim bəşərin doğal haqqıdır. 
Biz uçmağımızı (cənnətimizi) itirmişik, onu tapmaq zorundayıq.  
 Çox ağır və acı təcrübələrlə aqressivliyimi kontrol etməyi 
öyrənmişəm. Sıcaqlıq saxlanıb kontrol edildiyində enerjiyə 
dönüşəcəyi kimi, aqressivliyimiz də kontrol edildiyində dünyanı 
dəyişdirə biləcək verimli gücə dönüşə bilər. 
  Mən sinirlənmirəm deyə bir söz söylərsəm doğru olmaz. Sadəcə 
aqressivliyin məni yönləndirməsinə izn vermirəm. Dözüm və 
aqressivlikdən uzaq durmağı özümdə eyitirəm və bunu başarıram. 
Aqressivlik gəldiyində önünü kəsib öz içimdə onu həbs edirəm. 
Ancaq aqressivliyimə necə qalib gəlməyim anlamsız bir sorudur. 
Çünkü bu, hər kəsin özündə var etməsi gərəkən bir alışqanlıqdır. 
Bu da sürəkli uyqulamalarla gerçəkləşər.  
 İnsanın öz davranışlarının sonucundan qaçması əxlaqi deyildir. 
Gərəyindən daha artıq yemək yeyənin qarınağrısına yaxalanacağı 
daha sonra da məcburən bir sürə yeməməsi qaçınılmazdır. 
Gərəyindən artıq yeyib və qarınağrılarını gedərmək üçün dava-
dərman qullanması doğru deyildir. Ən kötüsü insanın heyvani 
şəhvətlərini sərbəst buraxıb və daha sonra onun sonuclarına qatlaşa 
bilməməsi, qaçınmasıdır. Doğa çox ciddi və amansızdır. Onun 
yasaları gözardı edildiyində çox sərt bir biçimdə öc alır. Əxlaqi 
sonuclar, yalnız dözümlə əldə edilir. Əxlaqi özəlliklərə uymamaq 
ülküləri də gözdən salar.  
 Başqalarının yanlışlıqlarını arayıb yarqılamaq bizim görəvimiz 
deyildir. Biz bütün gücümüzü öz davranışlarımızı yarqılamağa 
 110 
yönəltməklə sorumluyuq. Yapdığımız kiçik yanlışlıqlardan dolayı 
olsa da, yaxınlarımızın ələşdirilərinə dözə bilmiriksə, başqalarını 
yarqılama haqqına sahib deyilik. Başqalarının yanlışlıqlarını 
görürüksə, ələşdirmək üçün öncə izn almalıyıq. Ancaq onun 
yanlışlığını başqalarına söyləməyə haqqımız yoxdur. 
Başqalarından onun yanlışlıqlarının düzəldilməsi üçün yardımçı 
olmasını istəməməliyik.  
 Şəhvət qonusunda çox düşünməyin. Bir qərara gəldiyinizdə, 
sürəkli qərarınızı yarqılamayın. Bir yanlış işi yenidən etməmək 
üçün and içib vicdanımızda bir sorumluluq üstləniriksə, ən doğru 
yol budur ki, ağlımız haqqında and içdiyimiz sorunu unutsun və 
xatırlamasın. Bir satıcı satdığı malını bir daha düşünməz, yeni 
mallar haqqında düşünər. Bir daha etməyəcəyimiz işi də bu şəkildə 
alqılamalıyıq.  
 Tanrı adlanan həqiqəti gerçəkləşdirmək istəyən o adamın kimliyini 
bilməkmi istəyirsiniz? 
O, aqressivlik və şəhvətdən, ehtiras və təmayüllərdən, qorxu və 
təkəbbürdən bütünüylə azad olmuş insandır. Özünü heç və sıfır 
sanmalıdır. Bütün hisslərini tam olaraq kontrol etməlidir. Bu 
kontrol da damaq və dildən başlamalıdır. Dil, dadma duyusunun 
aracı olduğu qədər də qonuşma aracıdır. Dil aracılığı ilə biz yanlış 
və yalan sözlər danışıb başqalarını incidirik. Damaq zövqləri 
arxasınca getmək bizi yeməklərin köləsi edər. Öylə ki, heyvanlar 
kimi, ancaq yemək üçün yaşarıq. İlkələr yoluyla özümüzü 
“mələklərdən bir az aşağı” varlıqlara dönüşdürə bilərik. Öz 
hisslərinə hakim olan adam bütün insanlardan üstün olur. Bütün 
gözəl özəlliklər onda var olur. Tanrı onun aracılığı ilə özünü 
göstərmiş olur.  
Tanrı əmrləri olaraq tanınan həyatın bütün yasaları çox sadə və 
anlaşılırdı. Sadəcə onların uyqulanması üçün gərəkən tək şey 
iradədir. Bəşər toplumuna hakim olan tənbəllik və iradəszilik 
üzündən bunlar çətin görünür. Doğada heç bir şey durqun durumda 
deyildir. Yalnız Tanrı durqun və dəyişməzdir. Dün, bu gün və 
yarın bir-birlərinə bənzəsələr də, ancaq sürəkli devinimin 
(hərəkətin) ürünüdür. Bu üzdən də bəşər toplumu diri qalması üçün 
sürtlə ərmişliyə doğru devinməlidir inancındayam. Yalnız böyləcə 
həqiqətə və qeyri—aqressivliyə qovuşa bilər.  
 Bilimsəl denəmələri gerçəkləşdirmək üçün silsilə elmi öyrətiləri 
öyrənməyə gərəksinim (ehtiyac) olduğu kimi, tinsəl (ruhi) 
 111 
dallardakı denəmələr üçün də bir sürü ilkələrə uymaq 
gərəkməkdədir.  
 İçkilərdən, uyuşduruculardan və özəlliklə də ətdən qaçınmaq tinsəl 
(ruhi) evriliş (təkamül) üçün çox gərəklidir. Ancaq bunların heç 
biri amaca dönüşməməlidir. Ət yeyən, ancaq Tanrı yasalarına uyan 
bir adamın qurtuluşa daha yaxın olması mümkündür. Ancaq ət 
yeməsə də, davranışları ilə sürəkli yanlışlıqlar bataqlığında 
çabalayan adam tanrıdan daha uzaq ola bilər.  
 Öz şəhvətinə və təmayüllərinə hakim olmaq istəyən adam üçün ət 
yemənin yararlı olmadığını təcrübələr göstərmişdir. Ancaq 
şəxsiyətin bəlirləyici etməni (amili) kimi, yemək türünə bir o qədər 
də önəm verməmək gərəkir. Yeməklərdən saqınım (pərhiz) etkili 
bir etkən olsa da, Hindistanda görüldüyü kimi, yalnız yemək 
saqınımları önəmli deyildir. Çünkü böylə olduğunda saqınım, 
yalnız yemək türləri üzərində odaqlanar. Çox yemək yenə də 
önlənəməz.  
 Doğruluq araşdırmacısı üçün səssiz qalmanın və az danışmanın 
tinsəl (ruhi) qural olduğunu təcrübələrim göstərmişdir. Saçma 
sözlər danışmaq doğruluğa gedən yolu sapdırar. Bu zəiflikləri 
ortadan qaldırmaq üçün səssizqalma və azdanışma ödəvləri 
olmalıdır. Az danışan adam çox çətin ölçülməmiş bir söz söyləyə 
bilər. Çünkü hər sözünün dəyərini yaxşı bilər.  
 Səssiz qalmaq mənim üçün cismi və ruhi özəllik daşımaqdadır. 
Çox az danışaram və həftənin birinci günü “qonuşmama orucu” 
tutaram, əsla qonuşmaram. Qonuşmama orucu tutduğum zaman 
ortaya çıxan gərəkli ilişkiləri və sorunları yazaraq çözərəm. İlk 
başlanqıcda basqılardan və bitkinlikdən qurtulmaq üçün az 
danışmağı denəməyə başladım. Daha sonra az danışmağı çox 
yazmağa qaydırmağa çalışdım. Ancaq bir sürə bu səssiz qalmaları 
denədikdən sonra onun mənəvi və ruhi dərinliklərini kəşf etdim. 
Birdən ağlımda böylə bir düşüncə parladı ki, bu səssizlik Tanrıya 
yaxınlaşmaq üçün bir fürsətdir. İndi artıq səssiz qalmağa 
alışmışam, sanki Tanrı məni səssiz qalmaq üçün yaratmışdır.  
 Söz söyləməmək səssiz qalmaq deyildir. İnsan öz dilini kəsərək də 
bu sonuca vara bilər. Söz söyləməmək səssizlik deyil. Səssizlik 
qonuşma imkanının olmasına baxmayaraq, heç bir yersiz söz 
söyləməməkdir.  
 Kötü düşüncələr üzündən həyat enerjisi hədər olur. Sözlər və 
davranışlar düşüncələrdən qaynaqlandığından, onların şəkli də 
 112 
düşüncə ilə ilintilidir. Kontrol altında olan düşüncə kəndiliyindən 
olağanüstü güc qaynağı ola bilər. Bu güc sözdə və davranışda 
özünü göstərərək etkili olar. Adam Tanrı varlığının göstərgəsi 
olmaq istərsə, Tanrını özündə və öz dar çevrəsində aramalıdır. 
Yalnız bu yolla insan Tanrı göstərgəsi ola bilər. Ancaq öz gücünü 
dəyişik yollarla itirən adam Tanrı göstərgəsi ola bilməz.  
 Cismi ləzzətlər haqqında düşünməkdənsə, onu yaşamaq daha 
yaxşıdır. Cinsi və cismi ləzzət hissi baş qaldırdığında susdurulması 
daha yaxşıdır. Ancaq susdura bilməz və fikrimizi onunla 
uğraşdırarsaq, cinsi ehtiyacımızı gedərmək daha doğru olar. Bunu 
heç bir şübhəyə qapılmadan öz təcrübələrimdən yola çıxaraq 
deyirəm.    
 Seks çox yüksək və nəcib bir qonudur. Burada utanacaq heç bir 
saqıncalı şey yoxdur. Ancaq bu güc və təmayül, yalnız yaradıcılığa 
adanmalıdır. Bu sağlıqlı gücdən hər tür yanlış istifadə Tanrı və 
insanlıq qarşısında suç sayıla bilər.  
 Dünyanın keçici dəyərlər arxasınca süründüyü anlaşılmaqdadır. 
Daha önəmli qonular üzərində durub düşünməyə sanki zamanı 
yox. Ancaq bir az diqqətli davrandığımızda, yalnız sonsuz olanın 
dəyərli olduğunu anlayacağıq. Bu əbədi dərinliyi olan dəyərlərdən 
biri “brahmaçarya”dır.  
 Brahmaçarya bizi brahmaya və Tanrıya bağlayan yöntəmdir. Bu 
yöntəm çocuqdoğurma qonusunu tam olaraq kontrol etmək istər. 
Bu kontrol bizim düşüncəmizdə, sözümüzdə və davranışımızda 
olmalıdır. Düşüncələrimiz kontrol edilə bilməzsə, sözümüzün və 
davranışımızın dəyəri olmayacaq. Öz düşüncələrini kontrol etməyi 
başaran insan üçün başqa şeylər çocuq oyuncağı kimi 
görünəcəkdir.  
 Brahmaçarya ərmişliyinə varan adam özünü qorumaq üçün 
divarlara ehtiyac duymaz. Bu yola yeni girmiş olan üçün qorunma 
və ya savunma divarı lazım ola bilər. Bir məngü ağacı 
olqunlaşmaq üçün onu qoruyacaq divara möhtacdır. Artıq qollu—
budaqlı bir ağac olduqdan sonra divara ehtiyac qalmaz. Bir çocuq 
da ilk günlərində baxıcıya ehtiyac duyar. Ancaq gəncləşdikdən 
sonra artıq öz fərdi bağımsızlığını əldə edər. Ehtiyac olmayan bir 
durumda hansısa yardıma arxalanmaq zərərli ola bilər. Məncə 
brahmaçaryanın gerçək istəkçisi olan bir adamın savunma 
divarlarına ehtiyacı olmaz. Brahmaçarya zahiri saqınmalarla əldə 
edilən bir olay deyildir. Qadınla hər türlü təmasdan çəkinən adam, 
 113 
brahmaçaryanın anlamını bilməməkdədir. Qadın nə qədər çəkici 
olsa da, qadına doğal ehtiyacı olmayan kişi üçün təsirsiz olacaqdır.  
Gerçək brahmaçarya yanlış və saxta sınırlamalardan çəkinər. Böylə 
bir şəxs özünü qoruma aracları gəlişdirməlidir. Bu araclara ehtiyac 
qalmadığında onları buraxa bilər. İlk öncə gerçək brahmaçaryanı 
anlayıb onun dəyərini bilmək lazım. Daha sonra bu dərin və dəyrli 
həyat ölçüsünü insan özündə gəlişdirməlidir. Hindistana gerçək 
anlamda xidmət etmək üçün bu yöntəmə ehtiyacın olduğuna 
inanıram.  
 Qadınıma sırf cinsi bucaqdan baxdığım sürəcə, bir-birimizlə 
gerçək anlaşmamızın olmadığını şəxsi təcrübələrim göstərmişdir. 
Bizim sevgimiz öz yüksək doruğuna (zirvəsinə) çatmırdı. Bizim 
aramızda hər zaman məhəbbət olmuşdur. Cinsi ilişkilərdən 
çəkindikcə, daha doğrusu mən bu qonuda özümü sınırladıqca, bir-
birimizə daha da yaxınlaşır, bir-birimizi daha da dərindən sevirdik. 
Qadınım özünü sınırlamağa ehtiyac hiss etməzdi. Genəldə seksual 
ilişkidən həyalı biçimdə çəkinmək istərdi. Qadınım istəkli 
olmasaydı da, mənim istəklərimə qarşı gəlməzdi. Mənim aşırı 
seksual ehtiyacımı sayqı ilə qarşılardı. Çox istisna hallarda dirənib 
istəkli olmadığını söylərdi. Qadınıma sırf seksual bucaqdan 
baxdığım sürəcə, ona gerçək anlamda xidmət edə bilmirdim. Cinsi 
ilişkilərdən çəkinmə ərmişliyinə (kamalına) vardığımda qadınımı 
yenidən kəşf etdim. İlişkilərimiz tam olaraq ruhani və mənəvi 
dərinlik daşıdı. O gündən etibarən, şəhvət öldü, sevgi səltənəti 
başladı. Mən ölkəmi qurtarmaq üçün, Hindistanın bağımsızlığı 
adına bütün cismi ləzzətlərdən vaz keçdim.  
 Brahmaçaryaya yardımcı olmaq üçün oruc tutmaq, uyqun 
yeməklər yemək və yeməyi sınırlandırmaq çox etkilidir. Müxtəlif 
hisslərimiz o qədər güclüdürlər ki, onu hər yöndən kontrol altında 
tutmalıyıq. Az yemək yeməklə bir çox hisslərimizin fəallığının 
azalacağını hər kəs bilir. Bu üzdən sürəkli oructutma, hisslərin 
kontrolu üçün çox yararlıdır. Kimiləri üçün oructutmanın heç bir 
önəmi yoxdur. Çünkü oruc tutarkən ağıllarında sürəkli dadlı 
yeməkləri düşünərlər. Oruc sürəsi dolduqdan sonra sürəkli nə 
yeyəcəklərini düşünüb durarlar. Bu tür oructutmalar nə iştaha 
hakim olmağa yardımçı olar, nə də nəfs və şəhvəti kontrol edə 
bilər. Çünkü oructutma əməlində zehn qatqıda bulunmur. Yararlı 
oructutma bədənin aclıq çəkdiyi sürəcə, zehnin də aclıq duyqusunu 
yaşaya bilməsi ilə gerçəkləşər. Bədənin məhrum olduğu şeylərə 
zehndə də istəksizlik ortaya çıxmalıdır. Bütün meyllər zehndən 
 114 
dışlanmalıdır. Yoxsa şəhvət xəyallarından zehnini boşaltmamış bir 
adamın oruc tutmasının heç bir anlamı yoxdur.  
 Bütün ortamlarda öz nəfsinə hakim olan adam gerçək bir 
brahmaçaryadır. Çox gözəl bir qadın mərmər bir kişi heykəlinə 
yaxınlaşarsa, heykəl ondan heç bir şəkildə etkilənməz. Gerçək bir 
brhmaçaryanın bu durumlardakı təpkisi bir heykəl kimi olmalıdır. 
Deyə bilərsiniz ki, qadınla ilişki qurmaq cinsi dözümlə mümkün 
deyildir. Məncə bu, anlamsız məntiqdir. Qadınlarla ilişkiləri 
qıraraq brahmaçarya olmaq mümkün deyil. Çünkü bu, yalnızca 
qadınlarla cismi ilişkiləri qırmaq anlamında olacaqdır. Burada ruhi 
qatqılar söz qonusu deyildir. Həssas durumlarda bunun təhlükəyə 
girəcəyini söyləmək çətin deyildir.  
 Güney Afrikada ikən 20 il müddətində Batı ilə yaxından təmasda 
idim. Bertrand Rasel kimi dəyərli yazarların cinsi ilişkilərlə bağlı 
yazdıqları nəzəriyələrlə tanış olmuşdum. Onlar öz inanclarını 
bəyan etdiklərindən dolayı çox acı çəkmişlər. Onlar evlənmə və 
əxlaq məsələlərini qəbul etmirlər. Bu qonuda onlarla razı deyiləm. 
Ancaq bunların ötəsində yayqın törələrin dışında da təmiz insan 
ola bilmə nəzəriyəsini də savunmaqdadırlar. Qərbdə ikən, yayqın 
törələr əxlaqını qəbul etməsələr də, çox təmiz həyat sürən bir sürü 
qadın-kişi dostlarım var idi. Mənim araşdırmalarım da demək olar 
ki, bu kimi həqiqətlər və sağlıqlı həyat üçündür. Əski dəyərlərin 
reformuna inanır və çağın istəklərinə cavab verə biləcək əxlaq 
sisteminin oluşmasını istərsəniz, bu durumda başqalarından izn 
almağa və ya onları inandırmağa ehtiyac yoxdur. Bir yenilikçi 
reformist başqalarının onun görüşlərini qəbul edəcəyini bəkləyə 
bilməz. O, yalnız qalıb ümumi etirazlarla qarşılaşsa da, 
irəliləməkdən vaz keçməməlidir. Öz araşdırmalarıma və 
təcrübələrimə dayanaraq, brahmaçaryanın anlamını 
təkmilləşdirmək istəyirəm. Bu üzdən imkan olduğunda ondan 
qaçmıram. Onunla dürüst bir şəkildə qarşılaşmağı məzhəbi 
görəvim kimi qəbul edirəm. Denəmələrimin sonuclarına tanıq 
olmaq istəyirəm. Bu yolda nələr qazana biləcəyimi maraq edirəm. 
Bir qadınla təmassa girməkdən qorxub çəkinmə, brahmaçarya 
istəklisi üçün uyqun özəllik deyildir. Öz cismi zövqlərimi təmin 
etmək üçün cinsi təmaslara girmək arzusunda olmamışam. Ayrıca, 
cinsi təmayülləri bütünüylə içimdən sildiyimi də iddia etmirəm. 
Ancaq bu təmayülümü kontrol altında tutduğumu iddia edə 
bilərəm.  
 115 
 Dünya miqyasında əhalinin nüfus artışını önləmək üçün ortaya 
atılan bütün yöntəmlər yanlış və təhlükəlidir. Bu nəzəriyənin 
yandaşları düşünürlər ki, insan öz heyvani istəklərini təmin etmək 
zorundadır. Bu işi görməzsə, evrim sürəci dura bilər. Məncə, bu 
iddia yanlışdır. Saxta yöntəmlərə əl atanların öz nəfslərini kontrol 
etməsi mümkün deyildir. Dözüm və nəfsi cilovlama bütün 
məzhəblərin əsas ortaq amacıdır.  
 Gəbəliyi (hamiləliyi) durduraraq nüfus artışını önləmə yöntəmi 
üzərinə qonuşmaq istəyirəm. Cinsi meylləri təmin etməni zəruri bir 
ödəv kimi görənlər var. Borclu olduğumuz insanlara borclarını 
ödədiyimiz kimi, nəfsimizin də borclarını ödəməli imişik! Bu 
borcu ödəməzsək, onun sonucu olaraq fikri və mənəvi təxribə 
uğrayacaqmışıq. Bu şəkildə düşünənlər var. Bu görüş cinsi zərurəti 
evlad olqusundan ayrı görməkdədir. Gəbəliyi əngəlləmək istəyən 
görüş deyir ki, gəbəlik təsadüfi bir olaydır və iki tərəf çocuq 
doğurma qonusunda anlaşmırlarsa, onu önləmək gərəkir. Məncə 
bu, dünyanın harasında olursa olsun, ən təhlükəli teoridir. Özəlliklə 
Hindistan üçün çox qorxunc bir həyat tərzi ola bilər. Cinsi 
təmayülləri təmin etmək bir görəv isə, o zaman bütün fəsadlar və 
cinsi həvəsləri təmin edən doğal olmayan araclar da məqbul 
sayılmalıdır. Oxucu diqqət etməlidir ki, dünyada çox ünlü adamlar 
bilə, cinsi sapıqlığı məqbul saymaqdadırlar. Bu durum eşcinsəlliyi 
də yayqın duruma gətirə bilər. Gizlin amacların məktəblərdə 
oğlanlar və qızlar üzərindəki təxribatlarından xəbərdaram. Elm 
adına gəbəliyi önləyən aracların gənclər arasında yayqınlaşması və 
toplumun ünlü öndərlərinin onu məqbul saymaları, durumu çox 
gərginləşdirmişdir. Bu da həyatın sağlıqlılığı yolunda çabalayan 
islahatçıların işlərini çətinləşdirməkdədir. Məktəblərdə çox gənc 
qızlar gəbəliyi önləmə haqqında bilgi verən kitab və dərgiləri geniş 
miqyasda oxumaqdadırlar. Bu iş üçün gərəkən aracları rahatca əldə 
edə bilirlər. Bu aracları, yalnızca ərli qadınlarla sınırlı saxlamaq 
mümkün olmayacaq. Evliliyin amacı, yalnızca heyvani şəhvətlərin 
təmin edilməsi ilə özətləndiyində, ailə qutsal tarixi bir qurum kimi 
təxrib edilməyə başlayacaq.  
 Məni tərki-dünya biri olaraq tanımaq doğru deyildir. Özəl həyatımı 
biçimləndirən ideallar bütün bəşər toplumu üçün qəbul edilə bilər. 
Onları çox tədrici evrimlə əldə etmişəm. Hər addımımı atmadan 
öncə bir neçə kərə ölçmüşəm. Seçmiş olduğum dözüm və qeyri—
aqressiv davranış türüm mənim özəl sınaqlarımdan 
qaynaqlanmışdır. Topluma xidmət görəvimdə bunlar mənim 
 116 
yolumu açmışlar. Güney Afrikada olduğumda təkbaşıma bir 
həyatım var idi. Ancaq ailə işlərimlə, vəkillik işimlə və sosial 
görəvliliklərimlə bağlı durumlar qarşısında çox disiplinli bir həyat 
sürürdüm, özəlliklə cinsi həyatımı azaltmağa çalışırdım. Öz 
yurddaşlarımla və avropalılarla da olan ilişkilərimdə qeyri—
aqressiv davranışımı ən yüksək düzeydə uyqulayırdım. Adi bir 
insandan daha üstün olduğumu iddia etmirəm. Hətta orta bir 
adamla müqayisədə ləyaqətimin daha aşağı olduğunu düşünürəm. 
Şəxsi təcrübələrimə dayanaraq qeyri—aqressivlik yolundakı 
qazanımlarımdan dolayı özümdə böyük bir istedad da görmürəm.  
 Mənim zehnim və düşüncəm öz biçimini və yolunu bulmuşdur. 
Tanrı yolundakı irəliləyişimdə heç bir yoldaşa ehtiyacım yoxdur. 
Məni fırıldaqcı adlandıranlara deyəcək bir sözüm yoxdur. Mənə 
“mahatma” ləqəbi verilmişdir. Məni fırıldaqcı adlandıranlar bu 
ləqəbin təxrib edilməsinə yardımçı ola bilərlər. Etiraf etməliyəm 
ki, haqqımda söylənən kötü sözlər məni xalqın təsəvvüründən 
endirərsə, buna çox sevinərəm. Çünkü mən fövqəladə bir insan 
deyiləm, adi bir insanam və “mahatma” ləqəbinin mənim üçün heç 
bir önəmi yoxdur. Onu bir yük olaraq görürəm.  
 
 
 
 
 
Dünya barışı 
 
 Bir fərd ruhi açıdan uğur qazandığında ətrafındakılarının zərərə 
uğrayıb acı çəkəcəklərinə inanmıram. Mən mütləq ruh olan 
“advaita”ya inanıram. İnsan və yaşayan bütün canlıların vəhdətinə 
(birliyinə) inanıram. Bu üzdən ruhi uğur qazanımına bütün dünya 
bəlli ölçüdə qatılırkən, birinin uğursuzluğunda da bütün dünya 
zərər görmüş olur.  
 Heç bir saqınım (imtina), yalnızca tək bir adamın mutluluğu ilə 
sınırlı qalmadığı kimi, əxlaqi çöküş də sadəcə bir fərdə ziyan 
verməklə sınırlı qalmaz. Bu üzdən birinin yaxşı, ya da kötü olması, 
yalnızca özünü ilgiləndirən qonu deyildir. Həm öz toplumu, həm 
də bütün dünya ilə ilişkilidir.  
 Doğada bolca qırılmalar olsa da, yaşam cazibə və bağlanmalar 
üzərində qurulur. Qarşılıqlı məhəbbət doğanın varlığına səbəb 
 117 
olmaqdadır. Insan məhv etməklə yaşamaz. Özümüzə olan sayqımız 
başqalarına da sayqı gərəkdirər. Uluslar onu oluşduran 
bireylərin arasındakı qarşılıqlı sayqı ilə oluşar. Uluslar içindəki 
uyumluluq və sayqı bir gün bütün dünyada yayqınlaşmalıdır. Oğuş 
(ailə) içi yasalar genişləyib ulus adında daha böyük bir oğuş 
uluşdurar.  
 Bəşəriyət vahid bir toplumdur. Çünkü hamısı bənzər əxlaqi 
yasalara tabedirlər. Tanrı yanında bütün insanlar eşitdir. İnsanlığın 
müxtəlif uluslara bölündüyü doğrudur. Ancaq şəxsin pozisionu 
yüksəldikcə sorumluluğu da artar.  
 Mənim görəvliliyim, yalnızca Hind toplumunun qardaşlığını, 
Hindistanın qurtuluşunu və özgürlüyünü içərməz. Hindistanın 
qurtuluşu və özgürlüyü bütün zamanımı alsa da, düşünürəm ki, 
Hindistanı azad etməklə bütün dünyaya xidmət etmiş olacağam. 
Yurdsevərliyim özəl bir şey deyil, bütün insanları içinə 
almaqdadır. Başqa millətləri sevməzlikdən gələn, başqa uluslara 
zərər vermək istəyən yurdsevərlik mənim ülkülərimə ayqırıdır 
(tərsdir). Yurdsevərliyim bütün insanlığı içinə almazsa, heç bir 
önəmi yoxdur. Yurdsevərliyim, yalnızca bütün insanları deyil, 
həyatın bütün görünümlərini içərməkdədir. Qardaşlıq və birlik 
duyqularını, yalnızca insanlar arasında deyil, bütün canlılar, 
sürüngənlər arasında bilə, oluşdurmaq istəyirəm. Əvət, bəlkə çox 
şaşırdıcı görünə bilər, ancaq sürüngən canlıların da haqlarını 
qorumaq istərdim. Bütün canlıların yaradıcısının Tanrı olduğuna 
inanırıqsa, hansı biçimdə olursa olsun, yaradılış qaynağımız birdir.  
 Ulusçu olmayan kimsə, internasionalist ola bilməz. Nasionalismin 
üzərində internasionalism qurular. Hər ölkənin insanları öz ulusunu 
təşkil edər və hər açıdan güvənlik oluşdura bilirlərsə, bu, 
kəndiliyindən dünya barışına xidmətdən başqa bir şey deyildir. 
Ulusçuluq kötü bir şey deyil. Kötü olan ulusların düşüncələrinin 
genişləməsini önləyən dargörüşlülükdür. Dargörüşlülük üzündən 
bir ulus başqa bir ulusun yenilgəsi üzərinə öz mutluluğunu 
qurmağı düşlər. Bir ulus başqa ulusun bədbəxtliyi hesabına uzun 
sürəli mutlu ola bilməz.  
 Mən Hindistanın kiçik bir xidmətçisiyəm. Hindistana dayanaraq 
bütün bəşəriyətə xidmət edirəm. Əlli illik siyasi-toplumsal 
həyatıma və təcrübələrimə dayanaraq, anladım ki, dünyaya yararlı 
olmanın tək yolu öz ulusuna yararlı olmaqdan keçər. Bu, çox 
yüksək əxlaqa dayanan işdir. Bu düşüncəni qəbul etmək öz-özünə 
 118 
dünyada durumun yaxşılaşmasına xidmət edər və uluslar arasında 
yayqın olan qarşılıqlı qısqanclıq və həsədi ortadan qaldırar.  
 Başqaları ilə yardımlaşma və başqalarına bağlılıq duyqusu istiqlal 
duyqusu qədər dəyərli olmalıdır. Insan toplumsal bir varlıqdır. 
Toplumla qarşılıqlı bağlar qurmadan vücud aləmi ilə birliyi 
gerçəkləşdirmək olmaz. Qarşılıqlı toplumsal ilişkilər insana öz 
inancını denəmə olanaqları sağlamış olur. İnsanın gerçəkçi oluşuna 
yardım edir. Insan özünü bütün ilişkilərdən üstün görəcək durumda 
olursa, o zaman onda öyləsinə təkəbbür baş qaldırar ki, gerçəkdən 
də onun həyatı dünya üzərinə ağır və anlamsız bir yük olar. 
Topluma bağlılıq insana insanlıq dərsi öyrədir. Hər kəsin öz 
önəmli ehtiyaclarını anlaması gərəkir. Mənə görə başqalarına 
möhtac olmamaq insanı toplumdan ayırırsa, bu, bir gühandır. Bir 
adam öz oğuş (ailə) üyələrindən (üzvlərindən) yardım ala bilirsə, 
nədən qonşularından da almasın? “Dünya mənim oğuşumdur” 
deyimi çox dərin və anlamlı bir deyimdir.  
 İnsanın öz oğuşuna (ailəsinə), yurduna və dünyaya olan görəvliliyi 
bir-birindən ayrı və bağımsız deyillər. Kimsə özünü, oğuşunu 
zərərə uğradaraq yurduna yararlı ola bilməz. Sonucda oğuşumuzun 
(ailəmizin) yaşaması üçün biz ölməliyik. Yurdumuzun da yaşaması 
üçün oğuş ölməlidir. Dünyanın yaşaması üçün də yurd ölməlidir. 
Yalnız ən təmiz varlıqların qurbanlığa layiq olduğunu unutmamaq 
gərəkir. Bu üzdən də insanın öz nəfsini bu yolda arındırması 
birinci addımdır. Könlümüz təmiz və arınmış olursa, hər an və 
bütün durumlarda görəvimizin nə olduğunu qolayca anlarıq.  
 Yaşamın altun yolu dünyanı sevmək və bütün bəşəriyəti bir bütün 
olaraq anlamaqdır. Öz məzhəbini başqa məzhəblərdən üstün sayan 
adam dindaşlarını yanlış yola sürükləməkdədir. Bu yanlış tutumu 
ilə sayqısızlıq və dinsizlik yolunu da açmış olur. Bütün dinlər 
eşitdir.  
 Mən Hindistanın özgürlüyü üçün yaşayıram və bu yolda ölməyə 
hazıram. Çünkü bu, doğruluğun bir parçasıdır. Yalnız özgür bir 
hind gerçək Tanrıya ibadət edə bilər. Hindistanın özgürlüyü üçün 
çalışıram. Təmiz ulusal duyquları özündə barındıran “sevadşi” 
Hindistanı sevməmi öyrətməkdədir. Çünkü Hindistanda 
doğulmuşam və onun mənəvi mirasından irs aparmışam. Hər 
kəsdən daha çox Hindistana xidmət etməyə layiqəm. Hər kəsdən 
daha çox məndən bəkləntisi olmalıdır Hindistanın. Ancaq mənim 
yurdsevərliyim qısır və sınırli bir anlayış deyildir. Bu yurdsevərlik, 
yalnızca başqa millətlərə zərər verməməyi amaclamamışdır, həm 
 119 
də bütün millətlərin yararını göz önündə bulundurmaqdadır. 
Mənim düşlədiyim üzərə Hindistanın özgürlüyü dünyaya heç bir 
təhdid və təhlükə oluşdurmaz.  
 Öz vətənimizə özgürlük istəyirik. Ancaq bu özgürlüyü başqa 
ulusların zərəri hesabına istəmirik. İngiltərəni qorxunc bir zərərə 
uğradacaq olan Hindistanın özgürlüyünü əsla istəmərəm. 
Başqalarının da yararlana biləcəyi özgür Hindistanı istəyirəm. 
Hindistanın özgürlüyünün dünya barışına yararlı olmasını 
diləyirəm. Mənim vətənsevərlik anlayışım bu fəlsəfəni 
içərməkdədir ki, adam öz oğuşu (ailəsi) üçün, oğuş kənd üçün, 
kənd qəsəbə üçün, qəsəbə əyalət üçün, əyalət ölkə üçün ölə bilər. 
Ölkə də bağımsız və özgür olmalıdır ki, gərkdiyində dünya barışı 
uğruna ölə bilsin. Bu üzdən də mənim ulusçuluqdan amacım 
ölkəmin özgür olmasıdır. Özgür olmalıdır ki, gərəkdiyində bütün 
Hindistan məhv olsun, ancaq yer üzündə bəşər məhv olmasın. 
Bəşərin məhv olmasını önləmək üçün Hindistan özünü fəda etməyi 
başarmalıdır. Mənim inancımda nifrət və kinə yer yoxdur. Bizim 
nasionalizmimizin də böylə olmasını diləyirəm.  
 Sınırlarımızın ötəsində qonşularımıza və başqa uluslara xidmət 
etməmizi heç bir şey önləyə bilməz. Çünkü bu sınırları Tanrı icad 
etməmişdir.  
 Mənim amacım bütün dünya insanlarını sevməkdir. Ən yüksək 
məhəbbəti ən yüksək etirazımla bir yerdə yalanla qarışdırıb yalanı 
yenə bilərəm.  
 Mənim üçün yurdsevərliklə insansevərlik eşanlamlardır. İnsan 
olduğum və insana bağlı olduğum üçün yurdsevərəm. Hindistana 
xidmət üçün İngiltərəyə və ya Almaniyaya zərər vermək 
istəmirəm. Mənim həyat tərzimdə imperializm və sömürgəçilik 
deyə bir anlayış yoxdur. Bir yurdsevərin yaşam yasası ilə insanlığa 
xidmət edən bir ruhaninin yaşam yasasının fərqi yoxdur. Bir 
vətənsevər, həm də sarsılmaz bir insansevər olmazsa, 
vətənsevərliyinin bir anlamı olmaz. Xüsusi yasa ilə siyasi yasa 
arasında ziddiyət yoxdur.  
 Bizim Qeyri—Əməkdaşlıq Hərəkətimiz İngiltərə ilə əməkdaşlıq 
etməmək deyildir. İngiltərənin icad etdiyi yöntəmlə biz əməkdaşlıq 
etmək istəmirik. Çünkü İngiltərənin yöntəmi zəifləri sömürmə 
üzərində qurulmuşdur. Bizim amacımız özümüzü öz içimizdə 
sınırlamaqdır. İngiltərənin məmurları ilə əməkdaşlıq etməməkdir. 
Bizim qeyri—əməkdaşlığımız ingilis məmurları ilə işbirliyi 
 120 
etməməkdir. Biz onlara deyirik: “Gəlin bizim bulunduğumuz 
duruma görə bizimlə əməkdaşlıq edin. Bu əməkdaşlıq bizə, sizə və 
bütün dünyaya çox yararlı olacaqdır.” Ayaqlarımızın altını 
boşaltmalarına izn verməməliyik. Özü dənizdə boğulan adam bir 
başqasına yardımçı ola bilməz. Başqalarını qurtara bilmək üçün 
öncə özümüzü qurtarmalıyıq. Hind nasionalismi özəl, saldırqan və 
uçurucu deyildir. Bu nasionalism sağaldıcı və məzhəbidir. Bu 
üzdən də insansevərdi. Bəşər toplumunun azadlığı yolunda ölməyi 
başara bilməsi üçün Hind azad yaşamağı öyrənməlidir.  
 İngiltərənin yenilgəsini və ya aşağılanmasını istəmirəm. 
Londondakı böyük Sentpol kilsəsi uçurularsa, çox üzgün olaram. 
Bu xəbər məni hindlilərin kaşdeşuanat məbədinin, ya da Dehlidə 
müsəlmanların camisinin uçurulma xəbərini duyacağım qədər 
rahatsız edər. Mən kaşdeşuanat məbədi, Dehli camisi və hətta 
Sentpol kilsəsi yolunda özümü fəda etməyi tərcih edirəm. Ancaq 
onları savunan kimsənin canını almaq istəmirəm. Mənim ingilis 
xalqı ilə əsas fərqim də budur. Bu üzdən də özümü ingilis xalqı ilə 
dərddaş hiss edirəm. Umarım ki, ingilislər, konqrə üzvləri və ya 
mənim səsimi duyan hər kəs yanlış anlamamışdır və mənim nəyi 
savunduğumu bilmişlər. Kimsə mənim ingilislərlə dərddaşlığımı 
bu şəkildə anlamamalıdır ki, ingilisləri sevirəm və örnəyin 
almanlara nifrət edirəm. Alman və ya italiyan millətinin ingilis 
millətindən daha kötü olduqlarına inanmıram. Biz hamımız bir 
soydanıq. Böyük bəşər toplumuna mənsubuq. Mən heç bir 
üstünlüyü qəbul etmirəm. Hindlilərin də üstün millət olduqlarına 
inanmıram. Hamımızın bənzər kötülüklər və yaxşılıqlarımız var. 
Bəşər toplumu ayrı hovuzçalar kimi, bir-birindən ayrı deyildir. 
Bəşər bir bütün olaraq bir-birinə bağlıdır. Mən demirəm “Hind diri 
qalsın, ancaq Hindin dışında bütün dünya batırsa, batsın.” Mənim 
böylə görüşüm ola bilməz. Başqa millətlərin və bütün dünyanın 
rahatlığı və rifahı şərti ilə Hindistan diri qalmalı və böyüməlidir. 
Yer kürəsinin kiçik bir bölümü olan Hind adlı coğrafiyada öz 
bəşəri sevgimi sınırlandıra bilmərəm. Hindistana dayanaraq bütün 
bəşəri sevmək mənim ülkümdür. Bəzi millətlər və ölkələrlə 
qiyasda Hind daha böyük görünür. Ancaq bütün geniş dünya və 
varlıq aləmi ilə qiyasda Hind nədir ki? 
 Qalarğı və əbədi barışa inanmamaq, təbiətin Tanrısal tərəfinə qarşı 
çıxmaqdır. Barış yolundakı girişimlərin uğursuz olmasının səbəbi 
bu girişimdə bulunanların səmimi olmamalarındandır. Bəlkə özləri 
öz səmimiyətsizliklərinin bilincidə deyillər. Gərəkən bütün 
 121 
ortamlar barış üçün sağlanılmadığından barış gerçəkləşə 
bilməmişdir. Kimyəvi bir tərkibdə bütün şəraitlər bərqərar 
olmazsa, gərəkən sonuca çatmaq mümkün olmayacaqdır.  
Əllərində məhvedici silahlar olan dünyanın tanınmış öndərləri bu 
silahların bütün durumlarda qullanımından imtina etsəydilər, 
qalarğı barış bərqərar olardı. Dünyanın böyük dövlətləri öz 
imperialist niyyətlərindən vaz keçmədikləri sürəcə, barış uğruna 
çabalamaların sonucu olmayacaq. Bu da bu dövlətlərin adam 
öldürmə yarışmalarından əl çəkmədikcə, mümkün olmayacaq.  
 Qeyri—aqressiv nəzəriyənin dövlətlər arası ilişkilərdə keçərli ola 
biləcəyinə inanıram. İkinci Dünya Savaşına işarə edərsəm, mövzu 
çox həssaslaşacaqdır. Ancaq mövzunu aydınlığa qovuşdura 
bilməm üçün ona işarə etmək zorunda qalacağam. Bu savaş zəif 
millətlərin ölkələrindəki zənginlikləri paylaşmaq amacı ilə 
olmuşdur. Daha doğrusu dünya ticarəti üçün başladılmış savaş idi. 
Avropa intihar etmək istəmirsə, bir gün silahsızlanmağa başlamaq 
zorundadır. Hansısa bir millət o gün gəlmədən böyük fədakarlığa 
başlayaraq silahsızlaşsa, bu, dünya xalqlarının alqışlarını qazanan 
qeyri—aqressiv yöntəm üçün bir fürsət olacaqdır. Öz güvənliyi 
yolunda bu hərəkəti etmiş olan bu millət, həm də dünya 
millətlərinə yararlı olacaqdır.  
 Silahlanma yarışı bu şəkildə dəlicəsinə davam edərsə, tarixdə 
bənzəri olmayan qırğınla sonuclanacaqdır. Gələcəkdə baş verməsi 
sanılan bu savaşın fatehi olmayacaq. Olursa, onun uğuru həyat 
şəklində bir ölüm olacaqdır. Bu qorxunc çıxmazdan qurtulmanın 
tək yolu qeyri—aqressivliyi parlaq sonucu ilə bir yerdə qeydsiz—
şərtsiz qəbul etməkdir.  
 Acgözlülük olmasaydı silahlanmaya da ehtiyac qalmazdı. Qeyri—
aqressivlik ilkəsi hər tür sömürgəçilikdən vaz keçməyi gərəkdirər.  
 Sömürgəçilik ruhu ortadan qaldırıldıqdan sonra silahlanmaya da 
ehtiyac qalmaz. Dünya ulusları bir-birini sömürmə düşüncəsindən 
vaz keçmədikcə, gerçək silahsızlanma da olmayacaqdır.  
 Bu dünya bir gün vahid bir dünyaya dönüşməzsə, onda yaşamağa 
çox da istəkli olmaram.  
 
 
 
 
İnsan və teknoloji 
 122 
 
 İqtisadiyat və əxlaq arasında ayırıcı bir xəttin olduğunu qəbul 
etmədiyimi etiraf etməliyəm. İqtisadi çalışmalar bir fərdin və ya bir 
millətin əxlaqi asayişinə zərər verərsə, əxlaqa ziddir. Bu üzdən də 
bu növ iqtisadi fəaliyətlər günahdır. Bir ölkəni başqa bir ölkənin 
iqtisadi fəaliyəti öz sömürgəsinə dönüşdürürsə, bu da əxlaqa zidd 
olan durumdur.  
 İqtisadi fəaliyətlərdə bəlli edilən amaclar insanın mutluluğunu və 
rifahını təmin etməklə bərabər əxlaqi və fikri gəlişmələrə də imkan 
sağlamalıdır. Əxlaqi özəllikləri ruhani sözü ilə eşanlamı olaraq 
qullanıram. Bu hədəf desentral bir yöntəmlə, yəni mərkəzə bağlı 
olmamaqla gerçəkləşə bilər. Qeyri—aqressivliyi qəbul etmiş bir 
toplumda iqtisadi və idari sistem olaraq mərkəzçilik qəbul edilə 
bilməz.  
 Bu görüşümü açıqca söyləməliyəm ki, gərəyindən daha artıq 
ürətim xülyaları dünyadakı krizləri doğurmaqdadır. Bir an xəyal 
edəlim ki, makinaların ürətimi bəşərin bütün ehtiyaclarını bərtərəf 
edə bilər. Ancaq yenə də bir sorun çözülməmiş qalacaq. Yəni 
ürətim bəlli yerlərdə ürətiləcək. Bu üzdən də ürünləri başqa yerlərə 
çatdırmaq üçün dağıtım düzəni gərəkəcəkdir. Ancaq ürətim dəyişik 
yerlərdə gerçəkləşərsə, bu sorun kəndiliyindən çözülmüş olur. Bu 
durumda dolandırıcılıq və ehtikar üçün də fürsət qalmayacaqdır.  
 Makinaların sürəkli bolca ürətmələri tükəticilərin gerçək 
ehtiyaclarını göz önündə bulundurmaz. Bol ürətim öz-özünə yaxşı 
bir iş olsaydı, o zaman sonsuza qədər ürətimi artırmaq olardı. 
Ancaq bol ürətimin də öz içində bir sınırının olduğunu somut 
(konkret) şəkildə görmək mümkündür. Bütün ölkələr bol ürətim 
sistemini qəbul edərlərsə, tükətim üçün böyük bazarlara ehtiyac 
olmayacaq. Bu üzdən bol ürətim bir yerdə durmalıdır.  
 Sənayeləşmənin hər ölkə üçün lazım olduğunu düşünmürəm. 
Başqa ölkələrlə qiyasda Hindistan üçün sənayeləşmə daha az 
lazımdır. Bağımsız Hindistan sadə və şərəfli yaşam biçimini 
seçərək, kiçik əl sənayesi və tarım işləri aracıyla dünya barışına 
qatqıda buluna bilər. Hər gün bizə qəbul etdirilən qarmaşıq maddi 
həyat biçimi ilə böyük düşüncələr uyumlu ola bilməzlər. Nəcib 
yaşamaq sənətini öyrəndiyimizdə həyatın bütün gözəl incəliklərini 
görmək mümkün olur. Təhlükəli yaşam biçimində həyəcanlar ola 
bilər. Ancaq təhlükə və təhlükəli yaşam arasındakı fərqi 
anlamalıyıq. Yırtıcı heyvanlarla və vəhşi adamlarla dolu olan bir 
 123 
ormanda üzərində heç bir silah olmadan, sadəcə Tanrıya güvənərək 
yaşamağa cürət edən bir adam təhlükə ilə qarşı—qarşıyadır. Ancaq 
yüksəklikdə yaşayan bir adam insanların heyrətli alqışını 
qazanmaq üçün özünü aşağı atırsa, təhlükəli həyat şəklini 
seçmişdir. Birinci adamın həyatında böyük bir amac var, ikinci 
adamın həyatında heç bir amac yoxdur.  
 İndiki krizlərin və qarmaşıq durumun səbəbi nədir? Güclü 
millətlərin zəif millətləri sömürməsinin krizə səbəb olduğunu 
söyləmək istəmirəm. Gerçək səbəb qardaş millətlərin qardaş 
millətlər tərəfindən sömürülməsidir. Makinalaşma sənayesi ilə 
müxalifətim də bu üzdəndir. Makina bu millətlərə başqa millətləri 
sömürmələri üçün imkan yaradır.  
 Gücüm yetsə idi, bu an bu sistemi məhv edərdim. Ölümcül 
silahların bu sistemi çökərdəcəyinə inansaydım, heç şübhəyə 
qatılmadan ən ölümcül silahları qullanaraq bu sistemi ortadan 
qaldırardım. Böylə iş görmürəmsə, səbəbi budur ki, bu silahları 
qullanmaqla bu sistemin müdirləri və indiki rəhbərlər ölsələr də, 
indiki sistem ortadan qalxmayacaq, öz həyatına davam edəcək. 
Yöntəmləri ortadan qaldırmaq yerinə adamları məhv etmək 
istəyənlər yanlış yöntəm qullanmaqdadırlar. Bunlar, əslində 
kötülüyün gerçək qaynağını görmürlər.  
 Makinalaşma özünə yer etmişdir və davam edəcəkdir. Ancaq 
makinanın insan işlərini meydandan çıxarmasına izn 
verilməməlidir. Əkin yerini yeni və gəlişmiş makinalarla 
şumlamaq çox yaxşıdır. Ancaq bir adam bir makina düzəldərək 
Hindistanın bütün tarlalarını əkib tarım ürünlərini öz kontroluna 
keçirərsə, o zaman milyonlarca adam işsiz və ac qalacaq. Daha 
sonra da işsizlik onları axmaqlaşdıracaq. Necə ki, bir çox insanlar 
indiki durumda axmaqlaşdırılmışlar. Gün keçdikcə də axmaqların 
sayı artmaqdadır. Mən makinanın kənd və tarım iqtisadiyatını 
canlandırmasını dəstəkləyirəm. Ancaq makina aracılığı ilə əl 
sənayesini ortadan qaldırmağı cinayət hesab edirəm. Makinalaşma 
sonucunda işsiz buraxılan milyonlarca kənd əhalisinə evlərində 
başqa işlər verməklə, bəlkə bu sorunlar çözülə bilər.  
 Mənim qarşı çıxdığım makinalaşma “dəliliyi”dir, makina deyil. 
Makinalaşma dəliliyi daha az işçi qullanaraq, daha çox para 
qazanmağı amaclamaqdadır. Milyonlarca işsiz qalmalar hesabına 
zəniginləşmə. Mən də zaman və əmək qonusunda qənaətin 
tərəfdarıyam. Ancaq bu, toplumun çox az bir qisminə aid 
olmamalıdır, hər kəs üçün olmalıdır. Zənginliyin, yalnız azınlıq 
 124 
üçün deyil, hər kəs üçün olması şərti ilə artıb mərkəzləşməsinin 
tərəfdarıyam. İndiki durumda makina və makina sənayesi çox az 
bir qismi işlə təmin edərək milyonlarca insanı işsiz buraxmışdır. 
Makinalar işçilərin çətinliklərini azaltmaq üçün 
qullanılmadığından bəşərsevərlik duyqularından məhrumdur. Asan 
yolla daha çox zənginlik əldə etmə şəhvətini artırmaqdadır. Bütün 
gücümlə bu duruma qarşı savaşmaqdayam. Ən son amac insan 
olmalıdır. Makina insan bədəninin üzvlərini zəiflətmək üçün 
qullanılmamalıdır. Hind makinalarını bu arada mən istisna edirəm. 
Örnəyin singer dərzi makinasını təsəvvür edin. Bu makina ən 
verimli kəşflərdən biri sayıla bilər. Hətta bunun kəşfinin ötəsində 
bir də bir dastan var. Singer, xanımının paltar dikməkdə nə qədər 
əziyət çəkdiyini görürdü. Qadınına olan dərin sevgisi üzündən 
dikiş makinasını düzəltdi. Bununla da çox sevdiyi qadınının 
zəhmətlərini azaltmış oldu. Singer, yalnızca öz xanımının 
zəhmətlərini azaltmadı, həm də bütün qadınların ağır işlərinin 
yüngülləşməsinə yardımçı oldu. Mənim istəyim, durumun və iş 
şərtlərinin dəyişməsidir. Dəlicəsinə zənginləşmə çabaları ortadan 
qalxmalıdır. İşçiyə dəyər verilməlidir və işçi makinalara və 
zənginləşmələrə fəda edilməməlidir. Böylə olduğunda makina həm 
onun sahibinə, həm dövlətə, həm də işçilərə yararlı ola bilər. 
Makina qullanımı işçilərin zəhmətlərini və ağır işlərini azaltma 
kimi, insani amaclara xidmət etməlidir. Ehtiras yerinə məhəbbət 
yerləşərsə, hər şey düzələr.  
 Ipəyirmə makinaları* sənayeləşmə ilə yarışmaq və onu məhv 
etmək üçün deyildir. Amac Hindistanda bu vəsilə ilə işsizliyi 
ortadan qaldırmaqdır. Hindistan əhalisinin çoxu tarım işləri ilə 
uğraşmaqdadır. İl içində altı aydan artıq işsiz qalırlar. Bunun 
səbəbi uyqun bir işin olmamasıdır. Bu üzdən də əhalinin çoxu uzun 
sürəli aclıqla qarşı-qarşıya olurlar. Əllə ipəyirmə makinaları bu 
işsizlik sorununa bir çözgə (çarə) ola bilər.  
 Əllə ipəyirmə sənəti adına digər sahələrin dışlanmasından yana 
deyiləm. Əllə ipəyirmə sənətini yayqınlaşdırmamın böyük səbəbi 
var. Hindistanda on milyonlarca adam vaxtlarının çoxunu heç bir iş 
görmədən keçirirlər. Toxumu payızda əkib yazın sonlarında 
biçirlər. Əkim və biçim arasındakı zaman dilimi içində işsiz 
qalırlar. İşsiz qaldıqları bu sürə içində toxumacılıqla məşğul 
                                                 
*
 Əllə ipəyirmə makinalarını Qandi Hind kəndlilərinə önərmişdi.  
 125 
olmalarını istədim. Əlbəttə ki, bu işsizlik durumu olmasaydı, 
toxuma makinalarına da ehtiyac qalmazdı.  
 Ac bir adam hər şeydən öncə öz qarnını doyurma fikrindədir. 
Böylə bir adam bir tikə çörək üçün, hətta öz azadlığını da satar. On 
milyonlarca Hind əhalisi tam bu durumdadır. Onlar üçün azadlıq 
və Tanrı kimi sözlərin heç bir anlamı yoxdur. Bu insanlarda 
azadlıq duyqusunu oluşdura bilməmiz üçün onların işsizlik 
sorunlarına çarə bulmalıyıq. Ən aşağı məbləğdə də olsa, onları öz 
daxmalarında görə bilmələri üçün bir iş bulmalıyıq. Mənim 
önərdiyim toxuma makinaları bunun üçün çox uyqundur. 
Yoxsulluq, dərd və qəm yatağı olan ən kiçik evlərində də kəndlilər 
bu işi edə bilərlər. Qadın-kişi olaraq ailə tərkibində edə biləcəkləri 
işdir. Toxuma makinaları mənə görə bu sorunu kökündən çözüb və 
çalışqan bir toplum oluşdura bilər. Bu insanların işsizlik sorunu 
çözüldüyündə onlarla azadlıq və konqrə
*
 haqqında danışmaq olar. 
On milyonlarca bu işsiz insanlara iş verəcək olan insan gerçək 
anlamda onların azadlığını təmin edəcəkdir. Ancaq bu yolla bu 
işsiz qalmış insanlarda azadlıq duyqusunu oluşdurmaq olar. Bu 
yolla onları azadlıq vurqunu etmək olar.  
 Hind şəhərlərinin kiçik malikləri Hind əhalisinin necə tədricən can 
çəkişdiklərini çox yaxşı bilirlər. Bu kiçik işçilər çox yaxşı bilirlər 
ki, onların bütün həyatları yabancı sömürücülərə yaramaqdan 
başqa bir şey deyildir. Çox az para qarşısında ruhlarının və 
bədənlərinin yabancıların kontrolunda olduğunu bilirlər. Hind 
xalqı qanının sömürücülər tərəfindən necə sömürüldüyünü onlar 
çox yaxşı bilirlər. Bunlar bilirlər ki, ingilis yasaları əsasında 
hindistanda təsis edilən hökümət bir sömürü aracıdır. Sömürünün 
ruhsuzlaşdırıb skletə dönüşdürdüyü insanların sayını Hindistanda 
saymaqla bitməz. Tanrı varsa, ingilislər və Hind şəhrnişinləri bu 
cinayətlərindən dolayı ona cavab vermək zorunda qalacaqlar. 
Hindistanda cərəyan edən bu cinayət, bəlkə bəşər tarixində 
bənzərsizdir.  
 İşsizliyə, tənbəlliyə, sömürüyə arac olmaması şərti ilə mən ən 
gəlişmiş makinaların qullanımından da tərəfdarlıq edəcəyəm. 
Yoxsulluğu, işsizliyi, ehtiyacı ortadan qaldırmanın ən kəsə yolu 
olduğundan mən toxuma cəhrələrini təklif etdim. İpəyirmə 
makinaları (Cəhrələr) öz türündə yaxşı makinadır. Mən bu 
                                                 
*
 Hind istiqlal savaşına öndərlik edən böyük siyasi örgüt idi. Bu gün də Hindistanın ən böyük siyasi 
partiyasıdır.  
 126 
cəhrələrdə bəzi dəyişikliklər edib, onu Hindistanın durumuna 
uyqunlaşdırmışam.  
 Hind kəndləri məhv olursa, Hindistanın da məhv olacaqdır. O 
zaman artıq Hindistan dünya qarşısında heç bir görəvlilik öz 
üzərinə ala bilməz. Hind kəndləri o zaman azad olacaq ki, kəndlər 
sömürülərdən qurtulmuş olsun. Sənayeləşmə geniş ölçüdə 
yayqınlaşarsa, birbaşa və ya dolaysız olaraq Hind kəndlərinin 
sömürüsü ilə sonuclanacaq. Çünkü bu, rəqabət və bazartapma 
işlərini də özüylə bərabər gətirəcək. Bu üzdən də diqqətlərimizi 
Hind kəndlərinə yönəltməliyik. Hind kəndləri öz iqtisadi gücünə 
dayanaraq ehtiyaclarını özləri bərtərəf etməlidir. Bu özəlliklər 
qorunarsa, kəndlərin ən yeni makinalarla donatılmasının da heç bir 
saqıncası olmaz. Yalnız bu makinaların başqalarının sömürüsünə 
yönəlməməsinə diqqət etmək gərəkir.  
 
 
 
 
 
Bolluq içində yoxsulluq 
 
 Əxlaqi dəyərləri gözardı edən iqtisadi fəaliyətlərin önəmi yoxdur. 
İqtisadi sahələrdə qeyri—aqressivlik uluslar arası ticarətdə əxlaqi 
ölçüləri göz önündə bulundurmaqdır.  
 Hindistanın və bütün dünyanın iqtisadi yapısı öylə olmalıdır ki, 
kimsənin yemək və geyəcəyə ehtiyacı olmasın. Gündəlik 
ehtiyaclarını bərtərəf etmək üçün hər kəsin özünəuyqun iş 
tapmasında çətinlıik olmamalıdır. İlkin ehtiyacları ürətən araclar 
xalq kütləsinin əlində bulunduğu zaman bütün dünyada bu ideal 
gerçəkləşə bilər. Bunlar başqalarını sömürmə araclarına 
dönüşməməlidir. Bu ürətim araclarının bir ölkə, bir millət və ya bir 
fərd tərəfindən sahiblənməsi ədalətsiz tablov ortaya qoya bilər. Bu 
gerçəyə diqqət edilməməsi sadəcə müsibətzədə Hindistanda deyil, 
bütün dünyada yoxsulluğu, fəlakətli həyatı ortaya qoymuşdur.  
 Mənim amacım eşit bir biçimdə gəlir dağılımı sağlamaqdır. Ancaq 
görüdüyüm qədəriylə bu amacı gerçəkləşdirmək mümkün deyildir. 
Bunu gerçəkləşdirmək mümkün olmadığından mən daha uyqun 
olanı seçməyə çalışmışam.  
 127 
 Məhəbbət, sahiblənmə ilə uyum içində olmaz. Nəzəri açıdan 
məhəbbət öz ərmişliyinin zirvəsinə çatdığında sahiblənməmə də öz 
zirvəsinə çatmalı. Bədənimiz sahib olduğumuz ən son mülkdür. Bu 
nədənlə də insan ölümü qarşılamağa hazır olduğunda məhəbbətin 
və sahiblənməmənin zirvəsinə çatır və öz bədənindən də bəşəriyətə 
xidmət etmək üçün yararlanır. 
 Ancaq bu, yalnız teorik baxımdan doğru ola bilər. Gündəlik həyat 
ortamında məhəbbətin zirvəsinə çatmaq mümkün deyildir. Çünkü 
bədənimiz bir mülk kimi hər zaman öz ixtiyarımızda olacaqdır. 
İnsan hər zaman əksik yönlü qalacaqdır. İnsanın yazqısı sürəkli 
olaraq öz ərmişliyi və bütünlüyü yolunda çabalamaqdır. Böyləcə 
məhəbbətin zirvəsinə çatmaq və mütləq mülksüzlüyə varmaq 
yaşadığımız müddətcə, qeyri-mümkündür. Ancaq bu hədəf 
yolunda sürəkli olaraq durmadan çalışıb ona yaxınlaşmalıyıq.  
 Düşünürəm ki, bir baxımdan biz hamımız oğruyuq. Ehtiyacım 
olmayan bir şeyi götürüb sonra ehtiyacım olar deyə saxlayıramsa, 
o şeyi bir başqasından oğurlamışam deməkdir. Təbiətin 
yazılmamış, ancaq anlaşılması gərəkən bir yasası var. Təbiət bizim 
gündəlik istəklərimizi təmin etmək üçün yetəri düzeydə ana 
ehtiyacların nəsnəsini ürətməkdədir. Hər kəs daha artıq deyil, 
yalnız ehtiyacı olduğu ölçüdə götürərsə, bu dünyada yoxsulluq və 
ehtiyac olmaz, kimsə də acından ölməz. Ancaq bu eşitsizlik 
sürdükcə, biz başqasının haqlarını oğurlamaqla məşğul olacağıq.  
Mən sosialist deyiləm. Maliklərin mülklərini zorla əllərindən 
almaq kimi, fikrim yoxdur. Çünkü böylə davranarsam, 
“ahimsa”nın ilkələrinə qarşı çıxaram. Kiminsə məndən daha artıq 
var-dövləti varsa, olsun, nə önəmi var? Ancaq öz həyatımı 
düzənləmə ilə ilgili olduğu ölçüdə söyləyə bilərəm ki, ehtiyacım 
olmayan bir şeyə sahib olma cürətim yoxdur. Hindistanda 300 
milyon nüfus var. Bu 300 milyon əhali gündə, yalnız bir kərə 
yemək yeyir. Bu da tərkibində yağ olmayan Hindistana özgü 
“çapati” adlı yeməkdir. 300 milyon insanın yeməyi və geyəcəyi 
olmadığı sürəcə, bizim yaxşı yeyib geymə haqqımız olmamalıdır. 
Hətta daha bilgili və bilincli olan bizlər könüllü olaraq ac qalmağı 
başarmalıyıq ki, onlar ac qalmasınlar.  
Bir şeyə sahib olmamaqla oğurluq etməmənin arasında ilişki var. 
Kimsə ehtiyacı olmayan bir şeyə sahib isə, o şeyi oğurluq yolu ilə 
əldə edilməsə də, oğurluq malı kimi sayılmalıdır. Bir şeyə sahib 
olma, gələcəklə ilgili bir plan yapmaqdır. Həqiqət və məhəbbət 
arayan adam sabahı üçün bir şey saxlaya bilməz. Tanrı heç bir 
 128 
zaman öz sabahına bir şey saxlamaz. Tanrı, yalnız indiki anda 
ehtiyacı olanları yaradar. Tanrı iradəsinə arxalanacaq olursaq, 
bizim indiki ehtiyaclarımızı Tanrının gedərəcəyinə inanmalıyıq. 
Bu inancla yaşayan qutsallar və Tanrısevərlər bu doğrultuda bolca 
əxlaqi təcrübələr miras buraxmışlar. Biz “Tanrı insanın gündəlik 
ehtiyacından daha artığını təmin etməz.”
*
 kimi, Tanrısal yasadan 
xəbərsiz qalmışıq. Bu xəbərsiz qalma və aymazlıq (cəhalət) 
müxtəlif müsibətlərin ortaya çıxmasına zəmin oluşdurmuş. 
Milyonlarca insan aclıqdan ölürkən, zənginlər ehtiyaclarından daha 
artığını saxlamaqdadırlar. Hər kəs öz ehtiyacına görə saxlasa idi, 
kimsə acından ölməzdi. İndiki durumda zənginlər də yoxsullar 
qədər pərişandırlar. Yoxsul, milyoner olma həsrətində rahatsızdır, 
zəngin isə, var-dövlətini neçə qat artıraraq milyarder olma 
həsrətində pərişandır. Bu üzdən də zənginlər toplumsal barış və 
toplumsal rahatlıq üçün öz zənginliklərindən vaz keçməlidirlər. 
Varsıllar (zənginlər) var-dövlətlərini orta bir düzeydə saxlasalar, 
ölkədə aclıq olmaz və aclar da varsılların yanında rahatca yaşama 
dərsini öyrənərlər.  
 İqtisadi eşitlik istiqlalın açarıdır. Çünkü iqtisadi eşitlik həm də 
qeyri—aqressivlik gərəkdirər. İqtisadi bərabərlik yolunda çalışmaq 
sərmayə və iş arasındakı əbədi mübarizənin ləğvi anlamındadır. 
Bu, o deməkdir ki, sərmayəni əlində bulunduran azınlıqla ac və 
səfil durumda yaşayan çoxluğun arasında bir dəngə sağlanmış olur. 
Zənginlər və milyonlarca yoxsullar arasında sinfi uçurum 
durduqca, qeyri—aqressivliyə dayanan bir hökümət qurmaq 
mümkün olmayacaq. Yeni Dehlidə təsis edilən saraylarla daxmasız 
və ya qaranlıq daxmalarda yaşayan hindlilər azad bir Hindistanda 
bir gün də davam etməməlidir. Çünkü zənginlər və yoxsullar 
torpaq qonusunda eyni hüquqa sahib olduqlarında Hindistan 
gerçək anlamda azad olacaq. Zənginlikdən və zənginliyin yaratdığı 
qüdrətdən ölkənin ümumi rifahi və məsləhəti üçün könüllü olaraq 
yararlanılmazsa, sonunda qanlı devrim ortaya çıxa bilər. Mənim 
böylə bir nəzəriyəm var: “zənginlər özlərini toplumun ümumi 
əmanətini qoruyan əmanətçisi kimi bilməlidirlər. Toplumun 
əmanəti onlara tapşırılmış.” Bir çox şəxslər mənim ortaya atdığım 
nəzəriyəni gülünc görüb gülürlər. Nə qədər gülsələr də mən bu 
nəzəriyəyə bağlıyam, bütün varlığımla ona inanıram. Bu 
                                                 
*
 Hz. İsanın öyrətilərindən.  
 129 
nəzəriyənin həyatı keçməsi çox çətindir. Ancaq qeyri—
aqressivliyə çatmaq da asan deyil, çox çətindir.  
 Gerçək eşit dağıtım nə deməkdir? Eşit dağıtım, yəni hər kəsin 
doğal ehtiyaclarını gedərmək üçün gərəkən aracları əldə edib 
qullana bilməsi. Örnəyin, birinin mədəsində həzmetmə sorunu var 
və yalnız gündə 200 qram un istifadə edir və bir başqası isə, gündə 
yarım kilo un istifadə edirsə, hər iki adama öz ehtiyaclarını bərtərəf 
etmələri üçün olanaq sağlanmalıdır. Bu idealın həyata keçməsi 
üçün toplumsal düzən kökündən dəyişməli və yeni düzən 
qurulmalıdır. Qeyri—aqressivlik üzərində gəlişməni özünə hədəf 
olaraq seçən toplumun bundan başqa bir yolu ola bilməz. Bəlkə biz 
bu hədəfə çata bilmərik, ancaq zehnimizdə bu planı qəbul edib 
sürəkli ona yaxınlaşmağa çalışmalıyıq. Bu amaca yaxınlaşdıqca, 
içimizdə özümüzü dərindən mutlu hiss edəcəyik. Bu mutluluq 
enerjisi bizi qeyri—aqressiv toplum oluşdurmağa daha da 
həvəsləndirəcək. Qeyri—aqressiv yolla eşit gəlir dağılımını 
sağlamaq necə mümkün ola bilər? 
Bu ülkünü qəbul edib həyatının bir parçası edən adam hər şeydən 
öncə özəl həyatında gərəkən dəyişiklikləri etməlidir.  
Sürəkli olaraq Hindistanın yoxsul durumunu düşünüb, ehtiyacını 
ona görə ayarlamalıdır. Adamın qazandığı para hər tür 
yalançılıqdan, aldatmalardan uzaq olmalıdır. Ehtikarla ilgili 
düşüncələr və istəklər beyindən təmizlənməlidir. Yaşadığı yer və 
ev imkanları yeni düşüncəsi, yeni həyat tərzi ilə uyumlu olmalıdır. 
Həyatının bütün sahələrində ehtiyaclarını sınırlandırmalı, nəfsinə 
hakim olmalıdır. Bütün bunları başaran şəxsin dünyaya baxışı 
dəyişər, insaniləşər. Həyat tərzini yaxınları və qonşuları ilə 
paylaşma əxlaqını əldə edər. Sınırlı ehtiyaclar əsasında başqalarına 
necə mutlu olma dərslərini də öyrədə bilər.  
Eşit dağıtımı amaclayan bu nəzəriyənin gerçəkləşməsi üçün 
zənginlərin özlərini zənginliklərinin əmanətçisi kimi bilmələri 
şərtdir. Çünkü bu nəzəriyəyə görə zənginlər də ehtiyaclarını 
sınırlamalı, qısıtlamalıdırlar. Böylə eşitliyin sağlanması üçün nə 
etmək gərəkir? Qeyri—aqressiv yöntəmə dayanmaqmı gərəkir? 
Zənginlərin zənginliklərini zorla əllərindən almaqmı gərəkir? Zora 
əl atmaq aqressivlik gərəkdirir ki, bu da toplumsal psixologiyanın 
pozulmasına səbəb olar. Devrimlər toplumun və ölkənin daha da 
yoxsullaşmasına səbəb olar. Çünkü zənginliyi qazanma yolunda 
təcrübələr qazanmış insanları qaçırmaq, öldürmək kimi işlər sonuc 
etibarı ilə ölkənin ümumi yazqısına zərər verəcəkdir. Ölkə daha da 
 130 
yoxsullaşacaqdır. Ölkədə sərmayəni qazanan təcrübəli insanlar 
olmayacaqdır. Bu üzdən də qeyri—aqressiv yöntəmin üstünlükləri 
açıqca görünməkdədir. Bu yöntəmə görə zəngin adam zənginliyinə 
və mülkünə özü sahib olur. Bu zənginlikdən, yalnız ehtiyacı 
olduğu qədər istifadə edir. Qalan hissəsini isə, ona əmanət kimi 
buraxılan toplumun varı kimi görür. Bu əmanət, yalnız toplumun 
ümumi çıxarları yolunda xərclənməlidir. Bu yöntəmdə əsas iş 
şəxsin dürüstlüyündən və şərafətindən asılıdır.  
Bütün israrlı çalışmalara qarşın, zənginlər özlərini əmanətdar 
bilmək yerinə gündən günə daha da zənginləşib və yoxsulları 
sömürərlərsə, o zaman nə etmək gərəkir? Bu sorunu çözmək üçün 
mən çox düşündüm. Məncə bu sorunu, ancaq qeyri—əməkdaşlıq 
və ümumi mədəni itaətsizliklə çözmək olar. Zənginlər yoxsulların 
qatqısı olmazsa, sərmayə qazana bilməzlər. Yoxsullar bu gerçəyi 
dərk etsələr güclənərlər. Bu gerçəyi də anlarlar ki, qeyri—aqressiv 
yöntəmlə onları aclıq sınırına qədər sürükləyən sərmayədarları 
təslim edə bilərlər.  
 Hər gün bir saat hər insan ən yoxsul adamların işini görməlidir. 
Bundan daha nəcib, daha milli bir iş təsəvvür edə bilmirəm. Bu 
yolla özümüzü yoxsulların içində görüb və bəşərin nə kimi ağrılar 
çəkdiyini hiss edə bilərik. Bundan daha yaxşı bir iş ola bilməz ki, 
Tanrı və yoxsullar adına özümüzü həyatımızın bəlli saatlarında 
yoxsullar kimi çalışıb yaşamağa alışdıraq.  
 İncil “çörəyini alnının təri ilə qazan” deyir. Fədakarlığın çox 
çeşidli türləri var. Onlardan biri də halalca çörək qazanmaqdır. Hər 
kəs çox deyil, yalnızca öz çörəyini qazanmaq üçün çalışarsa, hər 
kəs üçün həm yetəri qida,  həm də yetəri rahatlıq sağlanmış olur. 
Artıq cəmiyətin artımı ilə ilgili hay-küy də qopmaz. Bu, 
fədakarlığın ən yüksək düzeyidir. Şübhəsiz ki, insanlar bədənləri 
və ya beyinləri ilə başqa işlər də görəcəklər. Ancaq bütün görülən 
işlər məhəbbət uğruna və toplumun genəl rahatlığı üçün 
ediləcəkdir. Bu durumda artıq varsıl-yoxsul, yüksək-alçaq, təmiz-
nəcis anlayışları olmayacaqdır.  
 Kimsə söyləyə bilər ki, mənim cəhrə (ipəyirmə makinası) ilə 
çalışmağa ehtiyacım yox, çünkü həyatımı təmin edə bilirəm.  
Bunun dəlili odur ki, adam özü ürətməmiş və özünün olmayan 
qidalarla yaşamaqdadır. Adam öz yurddaşlarını talan edənlərin 
şərikidir, ya da onlardan qidalanır. Cebinizdə olan paranın hardan 
qaynaqlandığını, necə qazanıldığını araşdırsanız, mənim söyləmək 
istədiyimi yaxşıca anlayacaqsınız.  
 131 
Yoxsullara geyim və yeyəcək bağışlayaraq onları 
aşağılamamalıyam. Onların böylə xeyriyəçiliyə ehtiyacları yoxdur. 
Onların, həyatlarını sürdürə bilmələri üçün işə ehtiyacları var. 
Özümü yoxsulların ərbabı və hamisi kimi göstərmə suçluluğuna 
girməməliyəm. Onların yoxsul olmalarında mənim də suçumun 
olduğunu anladığımdan bəri, nə artıq tikəmi, nə də əskimiş 
paltarımı onlara verirəm. Ən yaxşı yeməyimi və ən təzə paltarımı 
onlara hədiyə edirəm. Yeri gəldiyində onlarla bir yerdə çalışıram. 
Tanrı insanları yaratmış ki, öz yeməyini özü təmin etsin. Tanrı 
söyləmiş ki, çalışmadan yeyənlər başqalarının işlərinin nəticəsini 
oğurlayanlardır.  
 Xəstə olmayan bir qadın və ya kişi işsiz və yeməksiz isə, biz öz 
istirahətimizdən və yaxşı yemək yeməyimizdən dolayı 
utanmalıyıq.  
 İmtiyazlar və inhisarlara nifrət edirəm. Toplumla paylaşılması 
mümkün olmayan hər şey mənim üçün haramdır.  
 Mənım hər şeydən imtina etməyimə dünya gülə bilər. Gülsün, 
azaddır, gülə bilər. Mənim üçün hər şeydən imtinaetmə böyük 
zənginlikdir. Çox istərdim dünyada mənim qədər mutlu olan ikinci 
bir şəxs olsun. Nədən hər şeydən imtina etmək məni bu qədər 
mutlu etmişdir? Bu, sahib olduğum ən qiymətli xəzinədir. Bu 
üzdən yoxsulluğun dəyəri haqqında mənim moizəmi dinlərkən, 
dünyanın ən zəngin insanı olduğumu söylərsəm, tam yerində olar. 
Dünyanın ən böyük sərmayədarı mənim qədər mutlu ola bilərmi, 
əcəba? 
 Dünyanın bütün müqəddəs kitabları haqqında “sabahının fikrində 
ol” söylənilmişdir. Sağlıqlı bir toplumda uyqun işlə para qazanmaq 
dünyanın ən asan işi olmalıdır. Bir ölkənin yaxşılıq durumunu 
onun milyonerlərinin sayına görə deyil, yoxsulların olmamasına 
görə dəyərləndirmək lazımdır.  
 Sağlığı yerində olan adama şərəfli yaşaya bilməsi üçün işsizlik 
parası ödənməsini mənim “ahimsa” anlayışım qəbul etməz. 
İmkanım olsaydı, pulsuz yemək verilən bütün xeyriyə mərkəzlərini 
qapatardım. Bu kimi mərkəzlər milləti tənbəlləşdirər, tənbəlliyi, 
işsizliyi, riyanı və hətta cinayəti təşviq edər.  
 Ac və işsiz kütlə üçün Tanrı, ancaq ona yemək və´d edən bir varlıq 
kimi görüntülənər.  
 Yoxsul bir adam üçün mənəviyat, yəni iqtisadiyat. Başqa heç bir 
yolla milyonlarca ac insanı etkiləmək olmaz. Aclığını ortadan 
 132 
qaldıracaq ehtiyacın dışında hər şey onun üçün önəmsizdir. Ac 
adam üçün yemək verən onun Tanrısı kimi görünər. Onların başqa 
şeyləri düşünmə yetisini aclıq əllərindən almışdır.  
 Qeyri—aqressiv yöntəmlə sərmayədarları deyil, sərmayədarlığı 
məhv etmək istəyirik. Biz sərmayədarları dəvət edirik ki, 
sərmayələrinin qaynağı olan yoxsullara fərqli yanaşsınlar. Özlərini 
sərmayələrinin əmanətdarları kimi anlasınlar. Sərmayənin gücü 
varsa, işin də gücü vardır.  
 Bu qüdrətlərdən hər biri məhv etməyə və ya abad etməyə də 
yönələ bilər. Hər biri digərindən asılıdır. Öz gücünü anlamış olan 
işçi üçün durum kökündən dəyişə bilər. O, sərmayədarın köləsi 
olmaq yerinə, onun ortağı olar. Sərmayədar sərmayənin tək sahibi 
kimi qalmağa çalışsa, ona qızıl yumurta yumurtayan toyuğu öz əli 
ilə öldürəcək.  
 Hər insanın öz həyati ehtiyaclarını təmin etməyə haqqı var. Hətta 
quşlar və heyvanların da böylə bir haqqı var. Hər bir haq da 
savunulmaya ehtiyac duyar. Bu haqqa saldırıldığında onu 
savunmaq üçün uyqun yollar da ortaya çıxar. İndiki durumda 
gerçək sorun ibtidai bərabərliyi bərqərar etmək üçün uyqun görəv 
və çarələr ürətməkdir.  
Uyqun görəv bədənimizlə çalışmaq və uyqun çarə isə, saldırılar 
qarşısında bizi haqqımızdan yoxsun buraxanlarla əməkdaşlıq 
etməməkdir. Sərmayədar və işçinin bərabərliyinə inanırıqsa, 
sərmayədara zərər verməyi düşünməməliyik. Yardım etməliyik ki, 
o, durumunun zərurətini anlaya bilsin. Bizim onunla 
əməkdaşlıqdan vaz keçməmiz dürüst olmayan durumu anlaya 
bilməsi üçün onun gözlərini açacaqdır.  
 Öylə bir zaman təsəvvür edə bilmirəm ki, dünyada mütləq 
bərabərlik bərqərar olsun. Ancaq böylə bir zamanı təsəvvür edə 
bilirəm ki, zəngin yoxsullara zərər vermədən zənginliyini artıra 
bilsin və yoxsul da zənginin zənginliyinə həsədlə baxmasın. Ən 
ideal durumda bilə, bərabərsizliyi ortadan qaldıra bilmərik. Ancaq 
düşmənliyi ortadan qaldıra bilərik və qaldırmalıyıq.  Zənginlərin 
yoxsullarla dostluqları qonusunda bir çox örnək olmuşdur. Bu 
örnəklərin sayını daha da artırmalıyıq.  
 Sərmayədarların və maliklərin təbii zərurət üzərinə sömürgəçi 
olduqlarına inanmıram. Onların çıxarları ilə xalq kütləsi mənafeyi 
arasında barışılmaz təzadların olduğuna da inanmıram. Hər tür 
sömürgə sömürülənlərin könüllü və ya icbari əməkdaşlıqları 
 133 
sonucunda ortaya çıxmışdır. Bu bir gerçəkdir ki, toplum 
sömürənlərin itaətindən boyun qaçırsa, heç bir şəkildə sömürü də 
olmaz. Ancaq cismi həyatımız da söz qonusu olduğundan bizi 
əsaərətə məhkum edən zəncirləri öpərək qəbul edirik. Dəyişilməsi 
gərəkən bu durumdur. Maliklərin və sərmayədarların məhv 
edilmələri lazım deyil. Onların xalq kütləsi və işçilərlə olan 
ilişkiləri dəyişməli və sağlıqlı bir ortama oturtulmalıdır.  
 Sinfi savaşlar mənim üçün çəkici bir düşüncə deyildir. Hindistan 
sinfi savaş mümkün də deyildir. Qeyri—aqressivlik ilkələrinə 
uyarsaq, sinfi savaşa heç ehtiyac da qalmaz. Sinfi savaşı bir zərurət 
olaraq anlayanlar qeyri—aqressivliyi ya qavramamış, ya da çox 
üzüysəl qavramışlar.  
 Yoxsulların sömürüsü bir neçə milyoneri öıldürməklə ortadan 
qaldırıla bilməz. Yoxsulların aymazlıqlarının (cəhalətlərinin) 
ortadan qaldırılması və onların sömürücülərlə əməkdaşlıq 
etməmələri bu sorunu gedərə bilər. Bu əməkdaşlıq etməmə 
sömürücülərin də dəyişməsinə yardımçı ola bilər. Məncə bu tür 
mübarizənin sonucu o olacaq ki, sərmayədar və işçi bərabər 
hüquqlu ortaq olacaqlar. Sərmayə hər durumda və hər zaman 
lazımdır.  
 Zəngin olanlardan istənilmişdir ki, zənginliklərini yoxsulların 
hesabına qazanmış əmanətdarlar kimi davransınlar. 
Əmanətdarlığın yasal bir xəyal olduğunu söyləyə bilərsiniz. Ancaq 
toplum sürəkli bu haqda düşünüb və ona uyqun biçimdə davransar, 
həyatımız indikindən daha artıq məhəbbət öndərliyi ilə 
yönləndiriləcəkdir. Mütləq əmanətdarlıq Oqlidosun həndəsədəki 
nöqtəni vəsfi kimi, yalnız zehni ola bilər və heç bir zaman da 
gerçəkləşməz. Ancaq istərsək, başqa yöntəmlərlə qiyasda bu 
yöntəmdən daha artıq yararlana bilərik.  
 Öz mülkündən imtinaetmə adi xalq kütləsinin edə bilməyəcəyi bir 
işdir. Zənginlərdən olan bəkləntimiz budur ki, zənginliklərini və 
yetənəklərini onlara tapşırılmış bir əmanət kimi anlaya bilib və onu 
toplumun ortaq yararı üçün qullanmağı təcrübə etsinlər. Sərmayəyə 
zərər vermək altun yumurta yumurtayan toyuğa zərər verməkdir.  
 
 
 
 
 
 
 134 
Demokratiya və xalq 
 
 Mənim demokratiyadan olan təsəvvürüm budur ki, demokratik bir 
ortamda ən yoxsul siniflə ən zəngin sinif bərabər imkanlara sahib 
olsunlar. Bu da, ancaq qeyri—aqressiv yolla ola bilər.  
 Mənim inancıma görə ən aşağı xalq kütləsini də içinə alacaq olan 
toplumsal eşitlik kəsinliklə zorla bərqərar ola bilməz. Bu iş aşağı 
sinifi eyitim və öyrətim yoluyla gerçəkləşə bilər. Aşağı sinif 
çəkdikləri bütün acılara baxmayaraq, qeyri—aqressiv yolla 
toplumun səviyəsini yüksəldə bilər. Qeyri—aqrsssiv savaşın yolu 
qeyri—əməkdaşlıqdır. Bir zaman gəlir ki, qeyri—əməkdaşlıq hər 
kəsin uyması gərəkən sosial pozisiona dönüşür. Kimsə öz zərəri 
hesabına əsarət və köləliklə əməkdaşlıq etmək zorunda deyil. 
Başqalarının hesabına əldə edilən azadlığın ömrü uzun sürəli ola 
bilməz. Məhrum siniflər, yalnız qeyri—əməkdaşlıq yoluyla 
azadlığı qazanma sənətini əldə etdikdən sonra azadlığın nə oldğunu 
anlayacaqlar.  
 Dinc yolla itaətsizlik hər kəsin doğal haqqıdır. Bu haqqından vaz 
keçən adam, insan sayılmaz. Dinc yolla itaətsizlik heç bir şəkildə 
xaosla sonuclanmaz. Ancaq aqressiv itaətsizlik xaosa və hətta 
cinayətlərə səbəb ola bilər. Hər dövlət cinayətkar asiləri zorla 
yenmək istər. Öylə etməzsə, dövlətin özü devrilər. Qeyri—aqressiv 
və dinc itaətsizliyi boğmaq vicdan və inancı həbs etməkdən başqa 
bir işə yaramaz.  
 Gerçək demokratiya dürüst olmayan və aqressiv araclarla bərqərar 
edilə bilməz. Fərdi azadlıq, yalnız gerçək “ahimsa” rejiminin 
qurulması ilə əldə edilə bilər.  
 Dünyada bu qədər insanın diri qalması göstərir ki, dünya silahın 
gücünə güvənməmiş, həqiqət və məhəbbətə güvənmişdir. 
Həqiqətin və məhəbbətin danılmaz gücü bu gerçəklikdə saxlıdır ki, 
böyük dünya savaşlarına qarşın, həyat davam etməkdədir. Yüz 
minlərcə ailələrin həyatının pərişan edilməsi, həyatların 
söndürülməsinə baxmayaraq, həyat davam etməkdədir. Tarix, 
yalnızca məhəbbətin qırılma və yenilmə olaylarını yazmışdır. 
Olayın dərinliyinə diqqət etməmişdir. Tutalım ki, iki qardaş bir-biri 
ilə anlaşa bilmir, dalaşırlar. Bunlardan biri bu əməlindən peşman 
olur və fitrətindəki məhəbbət oyanır. Sonra da hər ikisi də barışıb 
və barışcıl yaşamlarına davam edirlər. Kimsə bu olaya diqqət 
 135 
etməz. Ancaq bu iki qardaş daha da aqressiv davranıb bir-birinə 
silah çəkib məhkəməyə düşsələr, o zaman bütün qəzetlər və xəbər 
aracları durmadan bu xəbəri yayacaqlar. Bütün qonum—qonşu da 
bunu danışacaq, bəlkə tarixə də keçəcək. Ancaq bu iki qardaşın 
anlaşmalarını nə qonum—qonşu danışar, nə qəzetlər yazar. Ailələr 
üçün keçərli olan bu durum firqələr və millətlər arası ilişkillər üçün 
də keçərlidir. Ailələr üçün bir məhəbbət qanunu və millətlər üçün 
isə, başqa məhəbbət qanununun var olduğunu söyləyə bilmərik. 
Anlaşıldığı kimi, tarix, yalnızca qopmaları və qırılmaları qələmə 
almışdır, bütünləşmələri qələmə almaqdan vaz keçmişdir. Doğal 
güc olan ruhi qüdrət heç bir zaman tarixdə öz yerini almamışdır.  
 Özərk hökümət birbaşa bizim iç gücümüzdən və yabancı güclərin 
basqısı qarşısındakı ləyaqətimizdən asılıdır. Özərk hökümətin 
qorunması üçün sürəkli çabalama olmazsa, onun varlığına olan 
ehtiyac da zamanla ortadan qalxar. Bu üzdən də demək istəyirəm 
ki, siyasi özərklik heç də fərdlərin öz ruhi özərkliklərindən üstün 
deyildir. Böylə isə, siyasi özərkliyi də fərdin öz ruhi özərkliyini 
qazandığı yollarla əldə etmək gərəkir.  
 Hüququn gerçək qaynağı görəvlilikdir, görəvin bilincində 
olmaqdır. Görəvlərimizi dürüstcə yaparsaq, haqqımızı almaqdan 
yoxsun qalmarıq. Görəvimizi yapmadan haq arxasınca olsaq, 
sürəkli bizdən qaçacaqlar.  
 Mənə görə siyasi gücə ulaşmaq amac deyildir. Siyasi güc, öz 
durumunu dəyişik sahələrdə onarmaq üçün topluma verilən 
fürsətdir. Siyasi güc, milli yaşamı milli təmsilçilər aracılığı ilə 
düzənləmə olanağıdır. Milli həyat öz-özünü düzənləyəcək düzeydə 
gəlişmiş olursa, artıq təmsilçilərə gərək qalmaz. Bu durumda 
anarşizm ən yüksək səviyəsi ilə ortaya çıxar və hökümət də olmaz. 
Hər kəs özünə hakim olar. Qonşularına sorun çıxarmayacaq 
düzeydə kəndi iqtidarını qurar. Bu üzdən də ideal bir dövlətdə 
siyasi güc deyə bir şey olmur. Çünkü bu durumda dövlət deyə bir 
quruluş olmur. Ancaq bu ideal heç bir zaman gerçəkləşməyəcək. 
Amerikalı yazar və filosof Toro “ən yaxşı hökümət iqtidarını ən 
çox sınırlamış olandır” demiş.  
 Məncə, gerçək demokratiya yalnız qeyri—aqressivliyin ürünüdür. 
Kürəsəl birlik, yalnız qeyri—aqressivlik əsasında qurula bilər. O 
zaman kürəsəl boyutda da aqressivliyə yol verilməməlidir.  
 Mənim inancım budur ki, mövcud olanaqlardan hər kəs eşitcə 
yararlanmalıdır. Ancaq hər kəsin eyni düzyedə yetənəyi olmadığı 
 136 
üçün bu, mümkün deyildir. Örnəyin hər kəsin boyu bir uzunluqda, 
sifətləri, burunları tam bir-birinə bənzərcə ola bilməz. Bu üzdən 
kimilərinin daha az və kimilərinin də artıq para qazanma 
istedadları vardır. Istedadlılar daha çox qazanacaqlar və bu 
doğrultuda istedadlarını gerçəkləşdirəcəklər. Onlar yetənəklərini 
doğruca qullanır olsalar, bir dövlətin işini görə bilərlər. Başqa bir 
deyişlə böylə bir sinif toplumun sərmayəsinin əmanətdarlıları kimi 
ortaya çıxarlar. Kim daha çox yetənəklidirsə, daha çox 
qazanmalıdır görüşü ilə mən tamamən razıyam. Mən bir başqasının 
istedadını yox etmək istəmirəm. Ancaq istedadlı adamın gəlirinin 
böyük bir bölümü ortaq toplumsal yararlı işlərə adanmalıdır. Necə 
ki, birlik olan ailədə bir atanın evladlarının bütün qazancı ortaq ailə 
xəzinəsinə gedər.
*
 Onlar özəl gəlirlərini toplumun əmanəti kimi 
anlayacaqlar. Bəlkə mən öz nəzəriyəmdə yanılmış ola bilərəm, 
ancaq bu, mənim izlədiyim hədəfdir.  
 Ümidvram azadlıq və istiqlalın bir neçə kişi ilə əldə edilə 
bilməyəcəyini göstərə bilərəm. Azadlıq və istiqlal toplumu 
eyitərək, toplumu öz olanaqları ilə ilgili bilincləndirərək əldə edilə 
bilər.  
 Bizim istiqlalımız, yalnızca İngilətərəni dışlamaq deyildir. 
Hindistanlı bir kəndli ölkəsinin yönətimində qatqıda bulunmanın 
bilincində olduğu zaman gerçək istiqlala varmış olacağıq. Hind 
köylüsü seçdiyi öz təmsilçisi aracılığı ilə öz yazqısının bəlirləyicisi 
olduğunda biz gerçək anlamda bağımsız ölkə olacağıq.  
 Uzun zamandır gücün qanun qoyan mərkəzlərdən qaynaqlandığını 
sanmağa alışmışıq. Bu inanışın tənbəllik və ya riya üzündən 
yayqınlaşdığını düşünürəm. İngiltərənin tarixini üzeysəl oxuma 
bütün gücün parlemandan topluma doğru yayıldığı təsəvvürünü 
oluşdurur. Ancaq doğru olan budur ki, gerçək güc toplumun 
əlindədir. Toplum qısa sürəliyinə bu gücü seçdiyi adamlara həvalə 
edir. Toplumdan ayrı olan parlemanın heç bir anlamı yoxdur. 
Keçən 21 il içində Hind toplumunu bu gerçəyə inandırmağa 
çalışmışam.  
Barışcıl ümumi itaətsizlik gücün gerçək qaynağıdır. Tutalım ki, 
qanun yazan qurumun çıxardığı yasaları toplumun tamamı qəbul 
etmir və bu qəbul etməmənin əziyətlərinə də qatlaşmaq istəyir. Bu 
durumda qanun yazan və qanunu icrayə qoyan qurumların 
işləvsəlliyi ortadan qaldırılacaqdır. Polis və savaş gücləri toplumu 
                                                 
*
 Ortaq gəlirli böyük ailələr Hindistana xas olan ailə biçimidir.  
 137 
qısa sürəliyinə zorla kontrol altında tuta bilər. Ancaq hər tür 
əziyətə və bədələ qatlaşmağı göz önündə bulunduran iradəli bir 
topluma polis və digər hərbi güclər təsir göstərə bilməz. Bəlli haq 
anlayışını toplumsal inanca dönüşdürmüş bir toplumun iradəsini 
qırmaq qeyri-mümkündür. Parleman yöntəmi, yalnız çoğunluğun 
iradəsinə dayandığı müddətcə, yaxşıdır. Başqa deyişlə, toplumun 
çoğunluğunu savunduğu sürəcə, parlemantarizm çox yaxşı və etkili 
bir yönətim örnəyidir.  
Ümid edirəm ki, qurmaq istədiyimiz hökümət basqı və zor 
qullanmaz. Biz, sadəcə ağdərili ingilis hərbçilərini ölkədən çıxarıb 
yerinə dəyişik rənglərdə olan hindli hərbçiləri gətirmək istəmirik. 
Böylə olacaqsa, bu qədər hay-həşirə gərək yoxdur. Bu durumda 
yenə də kütlə çoxluğunun iradəsi sayılmayacaqdır. Çünkü kütlənin 
çoxu bu dəfə də fərqli bir saldırı qarşısında qalacaqdır. Bu saldırı 
öncəkindən daha pis olmasa, ondan yaxşı da olmayacaq.  
 Avropada insanlar siyasi özərkliyə sahib olsalar da, düşünürəm ki, 
Hindistanın və Avropanın xəstəlikləri bir-birinə bənzərdi. Bu 
üzdən ikisi üçün də eyni ilacı qullanmaq gərəkir. Gerçəklik budur 
ki, Avropada da xalq kütləsi aqressiv politikalardan zərər 
görməkdədir. Ancaq kütlə tərəfindən qarşılıqlı aqressiv davranış, 
sorunların çözümü üçün uyqun yöntəm deyildir. Aqressivliklə 
qazanılan uğurun ömrünün çox az olduğunu təcrübə göstərmişdir. 
Çünkü bu yöntəm öz içindən aqressivlik doğurmuşdur. Düşünürəm 
ki, Avropa xalqları da qeyri—aqressiv yöntəmi gerçək qurtuluş 
üçün düşünməli, mənimsəməlidirlər.  
 Yalnızca Hindistanı İngiltərənin boyunduruğundan qurtarmaq 
istəmirəm. Hindistan hər türlü boyunduruqdan azad olmalıdır. 
Çaladan çıxıb quyuya düşmək istəmirəm. Bu üzdən də istiqlal və 
azadlıq hərəkəti bizi içdən və ruhən arındırmalıdır.  
 İradəmizi başqalarına zorla diktə edərsək, bizim zülmümüz Hind 
idari sistemini ələ keçirib bizi idarə edən bir ovuc ingilisdən daha 
da bətər olacaq. Onların yöntəmi azlıqda olan idarəçilərin 
oluşdurduğu terorizm və qorxu kabusudur. Ancaq bizim 
zorakılığımız çoxluq tərəfindən uyqulanan terorizm olacaqdır. Bu 
açıdan bizimki onların terorizmindən daha da pis ola bilər. Bu 
üzdən də hansı biçimdə olursa olsun, zorakılıq və aqressivliyi bir 
yana buraxıb mücadiləmizdən uzaqlaşdırmalıyıq. Biz qeyri—
əməkdaşlıq mübarizə biçiminə inan bireylər azlıqda ola bilərik. Bu 
azlıq başqalarını bu biçim mücadiləyə inandırmaq üçün ölə və ya 
öldürülə də bilərlər. Böylə olursa, yüksək düzeydə öz inancımızı 
 138 
savunmuş və inancımız yolunda doğru örnək göstərmiş oluruq. 
Kimsəni zorla öz bayrağımızın altına gətirirsək, öz inancımızı və 
Tanrını danmış oluruq. Zahirən qısa sürəliyinə uğur qazanmış kimi 
görünsək də, bu zahiri zəfər qorxu və basqının ən kötü 
variantından başqa bir şey olmayacaq.  
 Demokrat olaraq dünyaya gəldiyini savunan adam şəxsi disiplinlə 
doğulmalıdır. Özünü demokrasinin bu sınağı ilə denəməsi daha 
yaxşı olar. Ayrıca, bir demokrat özünü bəyənmişlikdən və 
məncillikdən uzaq olmalıdır. Demokrat bir kişi şəxsi və qrup 
mənafeyini üstün tutmamalıdır. Yalnız toplumsal məsləhətlərə və 
demokrasinin amaclarına önəm verməlidir. Bu durumda ümumi 
barışcıl itaətsizlik mücadiləsinə qatıla bilər. Kimsənin öz 
inancından vaz keçməsini heç bir zaman istəmərəm. Görüş ayrılığı 
şərəfli olursa, bizim amacımıza zərər verməz. Ancaq gizlin 
anlaşmalar və fürsəttələblik bizim amacımıza kəsinliklə ziyan 
verər. Müxalifət yapmaq istəyirsinizsə, diqqət etməlisiniz ki, 
görüşləriniz partiyanızın və ya şəxsi iddialarınızı deyil, sizin 
gerçək iç təmayüllərinizi yansıtsın. Mən fərdi azadlığa çox 
sayqılıyam. Ancaq insanın toplumsal bir varlıq olduğu 
unudulmamalıdır. Fərdi təmayüllərini toplumsal istəklərlə uyumlu 
biçimdə gəlişdirə bilmək insana özgü bir durumdur. Sonsuz fərdi 
azadlıq arxasınca olmaq yırtıcı heyvanlaraməxsus bir qanundur. 
Fərdi azadlıqla toplumsal sınırlamaların arasında uyum sağlayan 
aracları gəlişdirmək insanaözgü bir çabalayışdır. Toplumun rifahı 
və rahatlığı uğruna toplumsal sınırlamalar qəbul edildiyində həm 
fərdi zənginlik artacaq, həm də şəxsin üzvü olduğu toplumsal 
zənginlik sağlanmış olacaq.  
 Hamımız bənzər biçimdə düşünmədiyimizdən, həqiqətin bir 
parçasını dəyişik açılardan görə bildiyimizdən dolayı, ən doğru yol 
qarşılıqlı olaraq bir-birimizin görüşlərimizə və davranışlarımıza 
dözməkdir. Inanc və vicdan hər kəsdə eyni düzeydə deyildir. Bir 
fərdin yöntəmi nə qədər uyqun və cəlb edici olsa da, bunu 
başqalarına da məsləhət görəmək doğru deyildir, başqalarının 
görüşünə və inancına müdaxilə etmək deməkdir.  
 İnanc fərqliliyi düşmənlik anlamında olmamalıdır. Öylə olsaydı, 
mən və qadınım bir-birimizin düşməni olmalı idiq. Düşünə 
bilmirəm ki, Dünyada iki adam olsun, ancaq görüş ayrılıqları 
olmasın. Mən Bhaqvat Qita tərəfdarı olduğumdan dolayı, 
mənimlə görüş ayrılığı olan insanlarla məhəbbətlə davranmağım 
məzhəbi görəvim sayılır.  
 139 
 Yürütdüyümüz ulusal savaşda insanların yapdığı yanlışlıqları mən 
etiraf etmək zorunda qalıram. Əmrlərini qeydsiz—şərtsiz olaraq 
qəbul etdiyim tək hakim içimdəki “zəif və sakin” səsdir. 
Doğruluğu savunarkən, təkbaşıma və yalnız qalsam da, yenə də 
doğrunu söyləmə cəsarətindən əsla vaz keçmərəm.  
 Böyük sədaqətlə deməliyəm ki, arxadaşlarımızın və 
yoldaşlarımızın qüsurlarını, əksikliklərini çox gec görürəm. Mən 
özüm əksikliklərlə sarıldığım üçün Tanrının və başqalarının 
mərhəmətinə ehtiyacım var. Insanların davranışları ilə ilgili sərt 
yarqıda bulunmaqdan uzaq durmağı öyrənmişəm. Gördüyüm 
əksiklikləri çox yavaş və böyük sayqı ilə dilə gətirərəm.  
 Mənim təslim olmaz təbiətimin olduğunu düşünərlər. Çoğunluğun 
qərarlarını qəbul etmədiyimi və diktator olduğumu söyləyirlər. 
Ancaq öz haqqımda diktatorluq ittihamını kəsinliklə qəbul edə 
bilmərəm. Başqalarının azadlıq və istiqlalına sayqı duyduğumdan 
dolayı fəxr edirəm. Kimsəni məntiqlə yoldaşım edə bilməzsəm, 
onu zorla bu yola çəkməyi ağlımdan keçirməmişəm. Azad 
təbiətliliyim o dərəcədədir ki, əski Hind məzhəblərinin yasaları 
olan “şastra”lar bilə, məni ağıl və məntiq planında razı salmasalar, 
onları da qəbul etmərəm. Təcrübələrim göstərmişdir ki, toplumda 
yaşayıb öz bağımsızlığımı qoruya bilməm üçün birinci dərəcəli 
önəmli olan qonularda fikirlərimi qəti və kəsin biçimdə 
söyləməkdən imtina etməliyəm. Bu qonularda özümü sınırlamağı 
başarmalıyam. Şəxsi məzhəbimin və şəxsi əxlaq anlayışımın 
dışında hər qonuda çoxluğun görüşünə təslim olamaqdan yanayam.  
 “Ən çox mənfəət, ən çox insanlar üçün” nəzəriyəsini qəbul 
etmirəm. Bu o deməkdir ki, 51 faizın mənfəəti üçün 49 faizi fəda 
etmək olar. Bu, çox qəddarca bir nəzəriyədir və bəşəriyətə çox 
zərərlər vermişdir. Daha insancıl nəzəriyə odur ki, çoxluğun 
mənfəəti göz önündə bulundurulsun, ancaq bu, çoxluğun 
fədakarlığı və özünü fəda etməsi ilə gerçəkləşsin.  
 Əhalinin çoxluğu yasasının təsiri altına düşmək istəmir və 
ölkəmizin gəlişməsini istəyiriksə, xalq kütləsinə öndərlik 
iddiasında bulunanlar diqqətli olmalıdırla ki, kütlənin öndərliyinin 
təsiri altına girməsinlər. Önəmli həyati qonularla ilgili xalqın 
münasibətini bilmək yaxşıdır, ancaq yetərli deyildir. Çoxluğun 
görüşü ağıl və məntiqlə uyqun deyilsə, öndərlər xalqın görüşünün 
tərsinə davranmağı başarmalıdırlar.  
 140 
 Çevrəsini dəyikiş görüşlərin sardığı bir öndər öz vicdanının səsini 
dinləməyib, çevrəsinin etkisində qalarlsa, yanlış yapacaq və 
əməlləri verimsiz, yararsız olacaq. Öndər olan kişi onu möhkəm və 
sarsılmaz edəcək bir səs öz içindən duymursa, yönünü itirmiş bir 
gəmi kimi haraya gedəcəyini bilməz, Onun-bunun təlqinləri altında 
qalar.  
 Insanın alışqanlıqları ilə yaşadığını qəbul edirəm. Ancaq insan öz 
iradəsini qullanaraq yaşarsa, daha verimli olar. Sömürünü ən aşağı 
düzeyə endirəcək qədər insan öz iradəsini gücləndirə bilər. 
Dövlətin qüdrətinin artmasını qorxu ilə qarşılayıram. Çünkü bu 
qüdrət sömürünü ən aşağı düzeyə gətirməsi baxımından verimli 
olsa da, ancaq hər türlü gəlişməyə qaynaq olan bireysəl özəllikləri 
də ortadan qaldıra bilər. Bu yolla da bəşər toplumuna ən böyük 
zərər verə bilər. Bir çox durumlarda insanların öz haqlarını 
başqalarına verdiyinə tanıq olmuşuq. Başqalarının hesabına öz 
haqqından vaz keçənlər olmuşdur. Ancaq sırf yoxsullar üçün 
yaradılmış olan dövlət örnəyinə tarixdə rast gəlməməkdəyik.  
 Dövlət mərkəzləşmiş və örgütlənmiş aqressivlik örnəyidir. Fərdin 
ruhu var. Dövlət ruhsuz bir makina olduğu üçün aqressiv 
davranmaq zorundadır. Çünkü dövlətin quruluş səbəbi 
saldırqanlıqdır.  
 Mənim sarsılmaz inancım böylədir ki, dövlət saldırqanlıq yolu ilə 
sərmayədarlığı ortadan qaldırmaq istərsə, özü öz saldırqanlığının 
əsiri olacaq və saldırqansızlığı, qeyri—aqressivliyi yayqınlaşdıra 
bilməyəcək.  
 Özərklik, hökumət kontrolundan azad olmaq üçün sürəkli 
çabalayışdır. Bu hökumət istər milli olsun, istər yabancı. Xalqın 
bağımsız bir hökumətdən onların bütün ehtiyaclarını gedərmək 
kimi, bəkləntisi varsa, bu tür hökumət çox cansıxıcı ola bilər.  
 Azad kişilər və qadınlar kimi, yaşamağı başarmazsaq, 
ölümümüzdən məmnun olmalıyıq.  
 Çoxluğun hökuməti əməldə dargörüşlülüyə sürüklənir. Şəxs cüzi 
işlərdə də çoxluğun nəzərinə tabe olmalıdır. Çoxluğun qərarı necə 
olursa olsun, tabeetmə bir tür kölələşdirmədir. Demokratiya 
insanların qoyun sürüsü kimi davranmaları anlamında deyildir. 
Demokratiyada bireylərə inanc və davranış özgürlüyü tanınmalıdır.  
 Vicdan və inac işlərində çoxluğun yasası keçərli ola bilməz.  
 Mənim inancım böylədir ki, insanlar öz zəiflikləri üzündən 
azadlıqlarını itirirlər.  
 141 
 Bizim ingilislərlə əməkdaşlığımız ingilis silahından daha çox 
əsarətdə qalmağımıza yardım edir.  
 Ən diktaor hökumətlər bilə, xalqın razılığı olmazsa, iş başında qala 
bilməz. Dikatorlar genəldə zorla xalqın oyunu alırlar. Ancaq xalq 
diktator hökumətlərdən qorxmazsa, diktatorluq da ortadan qalxmış 
olur.  
 Xalqın çoxu qarmaşıq hökumət makinasından bir şey anlamazlar. 
İnsanlar öz laqeydlikləri və səssizlikləri ilə dikatorluğun 
yaşamasına yardımçı olduqlarının bilincində olmazlar. Bu üzdən 
də dövlətin davranışları ilə ilgili hər fərd kəndi ölçüsündə 
sorumludur. Hökumətin işləri dözümlü olduğu müddətcə, fərdlərin 
himayəsindən bərxurdar olması çox doğaldır. Hökumətin yöntəmi 
topluma və fərdə zərər verdiyində hər kəsin öz himayəsini 
dövlətdən əsirgəməsi gərəkir.  
 Çoxulcu sistemdə gündəlik önəmsiz qonularda da fərdin yanlış 
yasalara tabe olması bir gerçəklikdir. Ancaq bu, önəmli həyati 
qonulara etkili olmadıqca, məqbul sayıla bilər. Hər ulusun və hər 
bireyin haqsızlıq qarşısında başqaldırıda bulunmağa, qiyam etməyə 
haqqı var.  
 Böyük güclərin qarşısında diz çökməkdən vaz böyük 
qəhrəmanlıqdır. Bu yöntəm böyük ruh yüksəkliyi gərəkdirər. 
İnsan, ancaq öz ruhunun və iç səssinin çağrılarına uyaraq bu 
davranışda buluna bilər. Əldə edəcəyimiz daxili və xarici azadlıq 
içimizdə gəlişdirdiyimiz ruhumuzla uyum içində olacaq. 
Ruhumuza görə azadlığımızın daxili və xarici sınırı bəlirlənəcək. 
Bu görüş doğru isə, o zaman bizim əsas gücümüz öz ruhumuzu 
islah etməyə, eyitməyə adanmalıdır.  
 Gerçək demokrat o adamdır ki, qeyri—aqressivliklə uyum içində 
olan araclarla öz azadlığını, yurdunun azadlığını və sonunda 
bəşərin azadlığını savunma düşüncəsini öz nəfsində gəlişdirmişdir.  
 Disiplin və xoşgörü ilə iç-içə olan demokratiya dünyanın ən gözəl 
nemətidir. Ancaq aymazlıq (cəhalət), xürafat və önyarqı ilə bir 
yerdə olan demokratiya qarmaşadan və qarğaşadan başqa bir şey 
gətirməz. Sonunda da demokratiyanın özünə ziyan verər.  
 Demokratiya və aqressivlik bir-birini qəbul etməzlər. Bu gün 
demokratik olaraq bilinən ölkələr ya özlərini diktator olaraq 
duyurmalıdırlar, ya da gerçəkdən demokrat olmaq istəyirlərsə, 
böyük bir cəsarətlə qeyri—aqressivlik yöntəmini seçməlidirlər.  
 142 
 Mənə görə azadlıq və bağımsızlıq üçün lazım olan tək şey dünya 
qarşısında özümüzü savunmağı başarmaqdır. Öz həyatımızı əksik 
yanlarına, kötülüklərlə iç-içə olmasına baxmayaraq, bağımsız 
biçimdə sürdürməyi başarmalıyıq. “Hər milli və bağımsız hökumət 
yaxşı olmalıdır” deyə bir qanun yoxdur. Milli hökumətin yaxşı 
olması uzun sürəc gərəkdirər. Birdən-birə olmaz. Ancaq sömürgəçi 
hökumət heç bir zaman yaxşılaşmaz və zaman keçdikcə də 
kötüləşər.  
 Mən ingilisləri qınamıram. Bəlkə biz də say baxımından ingilislər 
kimi az olsaydıq, onlar kimi davranardıq. Terorizm və aldatma 
güclü silah sayılmazlar. Çox zəif silahdırlar. Ingilislər say olaraq 
zəifdirlər. Ancaq say olaraq 300 milyon olsaq da, ingilislər kimi 
biz də zəifik. Bu iki zəiflik birləşib bir-birini təxrib edir. 
İngilislərin Hindistana yerləşmələrindən sonra üstün əxlaqi 
özəlliklərini itirdiklərini təcrübə və tarix göstərməkdədir. Hindlilər 
də ingilislərlə təmasları nəticəsində öz mərdlik və cəsurluq 
duyqularını itirməyə başlayırlar. Bu qarşılıqlı bir-birini zəiflətmə 
nə iki millətə yararlıdır, nə də dünyaya. Biz hindlilər öz əxlaqi 
özəlliklərimizin təxribini önlərsək, ingilislər də öz davranışlarına 
diqqət edərlər. Dünyaya yararlı ola bilməmiz üçün öz evimizi bir 
düzənə soxmalıyıq.  
 Qeyri—əməkdaşlıq, əziyətə qatlaşaraq, hökümətin sevimsiz 
işlərinə qarşı qeyri—aqressiv biçimdə etiraz etmək anlamındadır. 
Bu yöntəmimizdən dolayı uğrayacağımız hər türlü ziyanlara hazır 
olmalıyıq. Toru deyir: “Zalim bir hökümətin iqtidarında zəngin 
olmanın özü də cinayətdir. Böylə bir durumda yoxsulluq özü 
kəndiliyindən bir ərdəm sayılar.” Əziyətlərə qatlaşmaq namussuz 
və qeyrətsiz yaşamaqdan daha yaxşıdır.  
Pis adamların öz pisliklərini anlayacaqları zamanı durub 
gözləməməliyik. Çətinliklərdən qorxaraq zalimlərin zülmünə şərik 
olmamalıyıq. Zalimlərə ən azından dəstək verməyərək kötülüklərlə 
savaşımızı sürdürməliyik. Bir ata öz evində zalimcə davranırsa, 
evladların görəvi evi tərk etməkdir. Bir oxulu müdür əxlaqa zidd 
olan qurallarla yönətirsə, öyrəncilərin görəvi oxulu tərk etməkdir. 
Şəhər bələdiyə başqanı dürüst deyilsə, bələdiyə üzvləri öz istefaları 
ilə etirazlarını bildirməlidirlər. Bu biçimdə bir dövlət də ədalətsiz 
davranır və zülmə arac olursa, hər kəs öz ölçüsündə onunla 
işbirliyi yapmaqdan imtina etməsi gərəkir. Təsəvvür edilən bu 
durumların hər birində cismi əziyətlər də söz qonusudur. Bu 
əziyətlərə qatlaşmadan özgürlüyə ulaşmaq mümkün olmayacaq.  
 143 
 ümumi və barışcıl itaətsizlik öz içində aqressivlik barındırmayan 
qiyamdır. Bu biçim etirazda bulunub dirənən adam böyük bir 
sadəliklə dövlətin gücünü saymazca davranır. Böylə bir adam 
dövlətin heç bir yasasını rəsmiyətə tanımayan devrimcidir. Örnəyin 
vergi verməkdən imtina edə bilər. Dövlətin gücünü gündəlik 
həyatında görməzlikdən gələ bilər. Yasaqlara aldırış etməyərək, 
əsgərlərlə danışmaq üçün saxlulara
*
 girə bilər. Bütün bu işlərində 
heç bir zaman aqressiv davranmaz. Ona qarşı zor qullanılsa da, o, 
yenə də aqressiv davranmaz. Əslində o, bu davranışları ilə özünə 
qarşı aqressiv davranışı və tutuqlanmasını təşviq etməkdədir. Şəxsi 
və milli azadlığı sınırlandığında bu şəkildə dirənmək zorunda 
qalacaq. Dövlət sırf onun fərdi azadlığını təmin etməklə bu adam 
qeyri—aqressiv savaşından vaz keçə bilməz. Vaz keçsə qeyri—
aqressiv savaş ilkələrinin əxlaq anlayışından vaz keçmiş olur. 
Çünkü o, yalnız özü üçün yaşayan bir adam deyildir. Toplumda 
baş alıb gedən haqsızlığa bu adam göz yumub, yalnız öz fərdi 
yazqısını düşünə bilməz. O, heç bir saldırqan davranışda 
bulunmadan dövləti onu tutuqlamağa zorlayır. Tutuqlanması ilə 
ideallarını topluma çatdıra bilər. Bu şəkildə zorakılığı öz yöntəmi 
olaraq bəlirləmiş olan dövləti heç bir zor qullanmadan 
cəzalandırmaq mümkündür. Kötü dövləti cəzalandırmaq üçün 
toplumu bu yolla səfərbər etmək olur. Çünkü qeyri—aqressiv 
davranaraq öz tutuqlanmasını sağlamış olan adam toplumdakı 
qorxu kabusunu da ortadan qaldırar, toplumu cəsarətləndirər. 
Tarixdə böyük öyrətmənlər və islahatçı şəxslər bu şəkildə 
davranmışlar. Toplumun böyük bir qismi o günə qədər tabe 
olduqları dövlətin yasalarına uymamağa başlayırsa, bu, o deməkdir 
ki, toplum yeni dövlət istəyir. Dövlət bu qeyri—aqressiv qiyam 
qarşısında nə kimi önləmlər ala bilər? Ya onların hamısını 
tutuqlamalı, ya edam etməli, ya da onlarla masa arxasında oturub 
istəklərinə təslim olmalıdır. 3000 hind 1914-cü ildə öz istəklərini 
İngiltərənin Güney Afrikadakı hökumətinə çatdırdılar. Hökümət bu 
istəklə razılaşmadığında bu üç min kişi sınır yasalarını çeynəyərək 
sınırdan keçdilər. Onlar dövlət tərəfindən tutuqlanmaq istəyirdilər. 
Dövlət öz əlaltıları vasitəsi ilə onları zor qullanmağa təhrik etdi. 
Onlar zor qullansaydılar, hökümət onları məhvetmə haqqını əldə 
edəcəkdi. Ancaq bu mühacirlər ordusu əsla aqressiv 
davranmadılar. Hökümətin basqıları da keçərliliyini itirdi. Böyləcə 
                                                 
*
 saxlu—qarnizon 
 144 
İngiltərə höküməti hind mühacirlərin istəkləri qarşısında yenildi. 
Onların sərbəst dolaşım haqqını tanımaq zorunda qaldı. Silahsız bir 
örgüt disiplinli bir ordu kimi davranmalıdır. Ancaq daha ciddi 
biçimdə, çünkü bunlar üçün əsgərlərə xas olan əyləncələr də söz 
qonusu deyildir. Silahsız ordu intiqam duyqusundan azad 
olduğundan çox az əsgərə ehtiyac duyar. əslində ruhi açıdan çox 
güclü olan bir tək dirənişçi haqla haqsızlığın savaşında haqqın uğur 
qazanması üçün yetərlidir.  
 Qeyri—aqressiv savaş yöntəmində disiplin çox önəmlidir. Ancaq 
başqa önəmli şeylər də lazım. Satyaqraha ordusunda hər birey 
həm əsgərdir, həm də xidmətçidir. Ancaq həssas dönəmlərdə hər 
satyaqraha ordusu mənsubu özünün komutanı olmağı da 
başarmalıdır. Bu durumlarda bir öndər üçün, yalnızca disiplin 
yetərli olmaz. Aydıngörmə, iman və inanc da gərəkir.  
 Özünəgüvən ümumi bir şüar olursa, kimsə başqasından bir şey 
bəkləməzsə, heç bir buyuran və buyurulan olmazsa, hər kəs həm 
buyuran və həm də buyurulan durumda isə, adamlardan birinin 
ölməsi (nə qədər önəmli biri olsa da) dirənişçi savaşçıları ruhdan 
sala bilməz. Tam tərsinə, savaş daha da böyük ruh yüksəkliyi ilə 
davam edər.  
 Hər toplumsal hərəkətə qarşı bu beş mərhələni basqıcı rejimlər 
uyqulamağa qalxışarlar: 1. Saymazlıq (etinasızlıq). 2. Lağ. 
Toplumsal hərəkətin dəyərlərini ələ salıb məsxərəetmə. 3. 
Lənətləmə. 4. Basqı uyqulama. 5. Sayqı.  
Bizim Hindistan İstiqlal Savaşımız bir neçə ay sayılmazlıqdan 
gəlindi. Daha sonra İngiltərənin Hindistandakı höküməti açıqca 
bizi lağ etdi. Daha sonra lənətlədirlər. Daha sonra saldırılar və 
hərəkətin öncül şəxsiyətlərinə qarşı iftiralar atdılar.  
Rejimin qəzetləri ağızlarına gələn ən çirkin sözləri bizim üstümüzə 
yağdırdılar. Indi onların zor qullanma mərhələsi gəlmiş. Bütün 
basqılara, işkəncələrə baxmayaraq, bu basqılardan sağlıqlı bir 
şəkildə özünü qurtarmış olan hərəkət öz sayqınlığını qazanacaqdır 
ki, onun başqa adı da uğurdur, zəfərdir. Biz öz hərəkətimizdə sadiq 
və dönməz isək, bu durumda bizə qarşı uyqulanan sərt zorakılıqlar 
bizim qələbəyə yaxınlaşdığımıza işarədir. Biz öz hərəkətimizdə 
sadiq və dönməz isək, nə diz çökəcəyik, nə də qarşılıqlı 
aqressivliyə yol verəcəyik. Saldırqanlığa əl atmamız bizim üçün 
intihardan başqa bir şey olmaz.  
 145 
 Mənim inancım və güvənim sarsılmazdır. Satyaqraha (aqressiv 
davranmayan ordu) üzvü sonuna qədər öz inanc və yöntəmində 
sarsılmaz olaraq qalırsa, onun uğur qazanması kəsindir.  
 Cismi açıdan zəif və gücsüz olsalar da, hər qadın və kişinin öz 
azadlıqlarını qorumaqla görəvli olduqlarını bəşər ailəsinə inandıra 
bilsəm, tarixi görəvim və Tanrısal ödəvim bitmiş sayılır. Bütün 
dünya ona qarşı çıxsa da, böylə bir savunma hər kəs üçün 
mümkündür.  
 
 
 
 
 
 
 
 
 
 
 
 
 
Eyitim 
 
 Gerçək eyitim çocuğun ən yaxşı özəlliklərini üzə çıxarmalıdır. Bu 
amac üçün insanlıq kitabından daha uyqun nə ola bilər? 
 Çocuğun gerçək zehni və fikri gücünü eyitmək onun əl, ayaq, göz, 
qulaq, burun kimi bədən üzvlərinin tərbiyəsi ilə mümkün ola bilər. 
Başqa bir deyimlə çocuğun bədən üzvlərinin eyitimi dürüst və 
ağıllıca ruhi eyitimlə bir yerdə olmalıdır. Bu durumda ən yaxşı və 
ən sürətli yol çocuğun zehni və fikri olanaqlarının genişləməsi 
üçün ortaya çıxacaqdır. Bədən və zehni gəlişmə bir yerdə və ruhi 
oyanışa uyqun biçimdə gerçəkləşməz və yalnız zehni oyanışa 
önəm verilərsə, bunun olumlu etkisi olmayacaqdır. Ruhi eyitimdən 
amac çocuğun könlünün tərbiyəsidir. Zehnin hər yönlü gəlişməsi 
və tərbiyəsi bədən və ruh yetənəklərinin oyanışı ilə daha olumlu 
sonuclar verər. Bunlar hamısı bir yerdə bir bütünü oluşdurar. Bu 
nəzəriyəyə görə onları bir-birindən ayırıb üzərində tək-tək durmaq 
böyük yanlışlıq ola bilər.  
 146 
 Eyitimdən amacım çocuğun və ya insanın cismi, fikri və ruhi 
özəlliklərinin hər tərəfli tərbiyəsindən ibarətdir. Yazıb-oxuma 
eyitimin amacı ola bilməz. Bu eyitimin araclarından sadəcə biridir, 
yoxsa o, özü-özlüyündə eyitim sayılmaz. Bu üzdən də çocuq 
eyitimini onu bir əl işinə alışdırmaqla başlamanın tərəfdarıyam. 
Bu, çocuğu ilk gündən iqtisadi insan olmağa alışdırmaqdır. Bu 
yolla hər oxul iqtisadi açıdan öz ayaqları üstündə durar və 
ehtiyaclarını özü təmin edə bilər. Yetər ki, dövlət hər oxulun ilkin 
ehtiyacların təmin etsin.bu eyitim sistemi ilə ruhi və zehni tərbiyə 
ən yüksək evrəsinə varacağı inancındayam. Bunun üçün əl işləri 
mexanik biçimdə öyrədilməməli, elmi yöntəmlə bir yerdə 
olmalıdır. Yəni çocuq anlamalı və bilməlidir ki, nədən bu işi 
görməlidir. Bu qonunu ciddi bir güvənlə yazıram. Çünkü bu 
qonuda təcrübələrim var. Ipəyirmənin işçilərə öyrədildiyi hər yerdə 
bu yöntəmdən yararlanılmışdır. Mənim özümün bu qonuda yaxşı 
təcrübələrim var. Bu yöntəm, tarix və coğrafiya bilgilərindən də 
dışlanmış deyildir. Təcrübələrim göstərmişdir ki, bu elmi və digər 
ümumi bilgiləri şifahi yolla daha asan anlatmaq olur. Kətbi yolla 
müqayisədə şifahi yol daha az enerji və zaman itkisi gərəkdirir. 
Çocuq əl işlərini öyrəndiyi sürə içində hesablamanı da öyrənəcəyi 
təbiidir.  
 Mən öz zəifliklərimi qəbul edirəm. Mənim bu qonuda universitet 
düzeyində eyitimim yoxdur. Orta oxulu oxuduğumda orta səviyəli 
bir öyrənci olmuşam. Sınavlarımdan keçərkən çox sevinərdim. 
Oxulun seçkin öyrəncilərindən olma arzusunu heç ağlımdan da 
keçirməzdim. Ancaq yenə də eyitim qonusunda yeni nəzəriyələrim 
var. Nəzəriyələrimi ölkəmə sunmağı öz ulusal görəvim olaraq 
anlayıram. Az qala məni boğmaqda olan utanqaclıq duyqusunu bir 
yana burxmalıyam. Mənə gülə bilər, məni məsxərə edə bilərlər. 
Bunlardan çəkinməməliyəm. Düşüncələrimi gizlin saxlasam 
yanlışlıqlarımı görə bilmərəm. Yarqılarımda yanlışlıqlarımı görüb 
onları düzəltməyə çox həvəsliyəm. Neçə il içində qazandığım 
təcrübələrimin sonucunu açıqlamaq istəyirəm. Çünkü hər yerdə 
başardığım qədər bu qurallara görə davranmışam. 
1. Mən yüksək eyitim, hətta dünyada var olan ən yüksək eyitim 
imkanlarına qarşı deyiləm.  
2. Dövlət somut (konkret) məsrəflər qarşılığında yüksək eyitim 
xərcini ödəməlidir.  
3. Orta oxul və yüksək eyitim məsrəflərinin ümumi budcədən 
ödənməsinə qarşıyam.  
 147 
4. Kəsin inancım odur ki, bizim koleclərdə öyrədilən sözdə ədəbi 
bilgilər, yalnız vaxt və ömür itirməyə yarayır, başqa bir yararı 
yoxdur. Bunun sonucu olaraq ölkədə bir sürü oxumuş işsiz 
ortaya çıxmaqdadır. Ayrıca, bu koleclər gənc oğlanların və 
qızların ruhsal sağlığına zərər verməkdədir.  
5. Hindistanda orta oxulda və universitetdə yabancı dildə oxuma 
yayqınlaşmışdır. Bu, əxlaqi və ruhi baxımdan millətimizə və 
ölkəmizə çox zərər verməkdədir. Hindistanın istiqlal savaşı həm 
də öz dilinə sahib çıxması üçündür. Öz dilimizə hələ çox yaxın 
olduğumuzdan yabancı dildə oxumanın bizə nə qədər zərər 
verdiyinin bilincində deyilik. Özümüz yabancı dildə 
eyitildiyimiz üçün bunun zərərlərini anlayıb önləmlər almalıyıq. 
Ancaq nə yazıq ki, artıq bu iş qeyri-mümkündür. Bu sonuca 
varmağımın səbəblərini anlatmam gərəkir. 12 yaşıma qədər 
öyrəndiyim bütün bilgilər ana dilimdə idi. İlətişim dilimiz evdə 
və çevrədə Qocerati dili idi. O zamana qədər matematik, tarix 
və coğrafiya haqqında bəzi bilgilər əldə etmişdim. Orta oxula 
girdim. İlk üç ildə yenə də eyitim dilimiz Qoceratca idi. Ancaq 
oxulun müdürü ingiliscəni öyrəncilərin beyninə soxmaqda 
qərarlı idi. Böyləcə bizim zamanımızın yarısından çoxu bu dili 
və onun imlasını, tələffüzünü öyrənməyə həsr olurdu. Tələffüzü 
ilə yazılışı arasında çox fərq olan bir dili öyrənmək mənim üçün 
qorxunc idi. Qorxurdum ingilis dilindən. Hər bir sözün doğruca 
yazılış şəklini yadda saxlamaq çox çətin iş idi. Bu söylədiyimi 
bir mötərizə içi cümlə hesab edin, çünkü əsas söyləmək 
istədiyim qonu başqa şeydir. Hər halda ilk üç il çox da çətin 
deyildi. Gerçək işkəncə dördüncü sinifdən sonra başladı. 
Həndəsə, cəbr, kimya, göybilim, tarix və coğrafiya kimi bütün 
dərslikləri ingilis dilində öyrənməli idim. Ingilis dilinin zülmü o 
dərəcədə idi ki, sanskritcəni və öz ana dilimi də bu dilin 
aracılığı ilə öyrənməli idim. Ana dilimiz olan qoceratca danışan 
çocuqlar cəzalanırdılar. İngiliscəni yanlış yazıb, yanlış 
danışmaq öyrətmən üçün önəmli deyildi. Önəmli olan o idi ki, 
öyrəncilər ana dillərində danışmayıb ingilizcə danışsınlar. 
Öyrətmənin bu açıdan rahatsızlığı yox idi, çünkü öz ingiliscəsi 
də qüsursuz və əksiksiz deyildi. Böylə də olmalı idi. Çünkü 
ingilis dili həm öyrətmən üçün, həm də öyrəncilər üçün yabancı 
dil idi. Durum gərgin psixoloji ortamın oluşması ilə 
sonuclanırdı. Öyrənci olaraq bir çox şeyləri əzbərləyib 
yadımızda saxlamalı idiq. Bir haldakı əzbərlədiklərimizi 
 148 
yaxşıca anlamır və ya əsla anlamırdıq. Öyrətmən ingilis dilində 
həndəsə dərsi keçdiyində başım dönüb gicəllənirdi. Həndəsədən 
heç bir şey anlamadan irəliləyirdik. Etiraf etməliyəm ki, ana 
dilimə olan dərin bağlılığıma baxmayaraq, bu gün bilə, həndəsi 
və riyazi qavramların qarşılığını qocerat dilində bilmirəm. Indi 
düşünürəm ki, elmi dərslikləri dörd il içində oxuyub 
anlamamaq yerinə, öz ana dilimdə oxusaydım dörd ilə deyil bir 
tək ilə hamısını qolayca özümsərdim. Eyitim ana dilimdə 
olsaydı, mövzuları çox qolayca qavraya bilərdim. Qoceratca söz 
dağarcığım daha da zənginləşərdi. Öyrəndiyim bilgilərimin 
evimizdə də keçərliliyi olardı. Ancaq mən ingilis dilində eyitim 
aldıqca, gündən günə ailəmlə mənim aramda dərin uçurum 
yaranırdı. Çünkü onlar ingilis dilini bilmirdilər. Mən istəsəydim 
də, bildiklərimi atama, anama öyrədə bilməzdim. Çünkü atam 
oxumuş biri olsa da, hətta tək kəlmə ingiliscə bilməzdi. Mən 
böyük bir sürətlə öz evimdə ailəmə yabancılaşırdım. Özümü 
evimizdə daha üstün görmə kimi xəstə fikirlər ağlıma girirdi. 
Hətta getdikcə paltar geymə tərzim də dəyişdi. Bu, yalnız mənə 
aid olan bir durum deyildi. Hindistanda bir neçə nəsl bu şəkildə 
yabancılaşırdı. Oxumaq istəyən xalqın bütün çocuqlarını 
qorxunc yabancılaşma qapsayıb qavurmaqda idi. Orta oxulda 
keçirdiyim ilk üç il, ümumi bilgilərimdə artış sağlamadı. Bu 
illər öyrəncinin dərslərini ingilis dilində oxuya bilməsi üçün 
hazırlıq dönəmi sayılırdı. Orta oxullar İngiltərənin Hindistan 
üzərindəki kültür imperializmi politikasının oyqulanma 
məkanları idi. Mən oxudğum 300 kişilik oxulda əldə edilən 
bilgilər öyrəncilərin özəl bilgi mülkləri sayılırdı. Öyrəncilər bu 
bilgilərini öz ulusları ilə paylaşa bilmirdilər.  
Bir neçə söz də ədəbiyat haqqında danışmaq istəyirəm: 
İngilis ədəbiyatından bir neçə düzyazı (nəsr) və şeir örnəkləri 
oxumaq zorunda idiq. Bu, özü-özlüyündə yaxşı idi. Ancaq bu 
bilgilərin öz xalqımla ilişkilərimi dərinləşdirmək üçün həç bir 
etkisi yox idi. Düşünürəm ki, ingilis dilində öyrəndiyim ədəbi 
örnəkləri öyrənməsə idim, heç də dəyərli bir xəzinə itirməzdim. 
Çünkü bu bilgilər məni öz toplumumdan daha da uzaqlaşdırırdı. 
Ancaq bu yeddi il sürəsincə, qocerat dilində riyaziyat, kimya, 
bioloji, sanskritcə və digər bilgiləri öyrənsə idim, öz bilgilərimi 
toplumumla paylaşma imkanlarım daha geniş olardı. Ana dilim 
olan qoceratcanı ayrıntılı biçimdə öyrənəcək olsaydım, 
vətənimə xidmət etmə olanaqlarım bir o qədər də artacaqdı. 
 149 
Yazdıqlarımdan ingilis dilində mövcud olan zəngin ədəbiyatı 
aşağılamaq kimi, bir sonuc çıxarılmamalıdır. “Nəcis”ləri 
savunmaq üçün yayımladığım “Həricən” qəzetinin sütunları 
mənim ingilizcəyə olan sayqımın göstərgəsidir. Ancaq 
Hindistanı qurtarmaq üçün ingilis dilindəki zəngin ədəbiyatın 
necə təsiri ola bilər? İngiltərənin ılımlı havasının Hindistana 
təsiri olmadığı kimi. İqlim özəlliyi açısından İngiltərənin 
gerisində qalsa da, Hindistan öz iqlimində öz ədəbiyatı ilə 
parlamalıdır. Biz və evladlarımız öz mirasımızı dirildib 
qurmalıyıq. Başqa bir mədəniyəti öykünsək (təqlid etsək), öz 
mədəni mirasımızı daha da yoxsul duruma soxacağıq. Biz idxal 
edilən bəsin (qida) malları ilə böyüyə bilmərik. Mən istəyirəm 
ki, Hindistan öz ana dilləri
*
 aracılığı illə ingilis və digər dillərdə 
olan zəngin ədəbiyatla ilişkiyə girsin. Taqorun əsərlərindəki 
gözəllikləri görmək üçün bənqalcanı öyrənməm şərt deyil. 
Mən yaxşıca tərcümə yolu ilə onları oxuyuram. Tolstoyu 
oxumaq üçün qocerat gənclərinin rus dilini öyrənmələri 
gərəkməz. Rus ədəbiyatını trcümə yoluyla oxuya bilərlər. 
İngilislərin dünyada böyük bir üstünlükləri var. Dünyanın ən 
yaxşı ədəbiyatını harda olursa olsun, yayımından bir həftə sonra 
sadə ingilis dilinə tərcümə edirlər. Şekspirin və Miltonun 
əsərlərini oxuya bilməm üçün ingilis dilini öyrənməm nəyə 
lazımdır? Öyrəncilərdən bir qismini bu amac üçün eyitmək çox 
yaxşı olar. Onlar dünyanın müxtəlif yerlərində dəyişik dillərdə 
yayımlanmış ədəbi və fəlsəfi əsərləri Hind dillərinə tərcümə edə 
bilərlər. İngiltərə önümüzə yanlış bir yol qoymuş və biz də 
yanlışı doğru təsəvvür etməyə alışmışıq.  
Universitetlər öz xərclərini özləri təmin etməlidir. Dövlət, 
yalnız özünə lazım olan kadrların eyitiminə dəstək olmalıdır. 
Digər bilim sahələrinin gəlişməsi üçün dövlət özəl müəssisələri 
təşviq etməlidir. Eyitim dilini zaman itirmədən dəyişdirmək 
gərəkir. İngilis dilinin yerinə yerəl dilləri canlandırmaq 
lazımdır. Mən orta oxul və universitetdə təhsil almağa qarşı 
deyiləm. Ancaq ölkəmizdə olan eyitim sisteminə qarşıyam, 
qəbul etmirəm. Eyitim sistemi Hind dillərini tarixdən silməyə, 
ingilis dilini onların yerinə oturtmağa çalışmaqdadır. Mənim 
planlarıma görə ölkəmizdə daha yaxşı kitabxanalar, 
laboratuvarlar və araşdırma mərkəzləri olmalıdır. Hindistana 
                                                 
*
 Hindistan 17 rəsmi dil var. G.G 
 150 
xidmət etmək üçün dəyişik bilim dallarında uzmanlara 
ehtiyacımız var. Bu uzmanlar kəsinliklə yabancı dildə 
danışmamalıdırlar. Xalqın dilində danışmalı və qazandıqları 
bilim sərmayəsini bu yolla öz xalqları ilə paylaşmalıdırlar. 
Böylə olduğunda başqalarını təqlid etmək yerinə gerçək 
yaradıcılıq ölkəmizdə başlar. Sonuc gəlirin də eşitcə dağıtımı 
yapıla bilər.  
 Hind kültürü bizim dönəmimizdə oluşum sürəci içindədir. 
Hindistanın yeni aydınları bu gün yayqın olan dəyişik mədəniyətlər 
türündən uyqun və yeni bir tərkib oluşdurmağa çalışırlar. 
Dünyadan təcrid olmuş, qapısını başqa mədəniyətlərə qapamış 
qapalı mədəniyətlər uzun zaman ayaqda qala bilməzlər. Bu gün 
Hindistanda arınmış Hind mədəniyətinin varlığından danışmaq 
doğru olmaz. Gələcək, bizim çalışmalarımızı dəyərləndirəcək. 
Gələcək göstərəcək ki, biz Hindistan və bəşəriyət üçün yararlı 
olmuşuq, yoxsa yox.  
  Evimin ətrafına bir divar hörüb pəncərələrini görünməz etmək 
istəmirəm. Bütün ölkələrin kültürlərindən evimin içinə küləklər 
əssin istəyirəm. Ancaq ən sərt küləyin bilə, məni yerimdən tərpədə 
bilməsini istəməzəm. Yurdumun ədəbi zövqə sahib olan 
qadınlarının və kişilərinin ingiliscəni və ya başqa dilləri yaxşıca 
bilmələrini arzu edirəm. Onlardan bəkləntim budur ki, öz bilgi 
birikimlərini ölkəmizlə və dünyayla paylaşsınlar. Ancaq bir tək 
hindistanlının bilə, öz ana dilini unutmasını istəmirəm. Heç bir 
hind öz ana dili ilə ilgili aşağılıq kompleksi içinə girməməli və ana 
dilinin bilgi və bilim dili ola bilməyəcəyini sanmamalıdır. Məzhəb, 
qapıları sərtcə qapanmış zindan deyildir.  
 Musiqi vəzn və nəzm anlamındadır. Musiqinin etkisi elektrik 
təsirinə bənzər, dərhal etkilər və içgüvən oluşdurar. Ancaq nə 
yazıq ki, musiqi də bir qrup brəhmənlərin kontrolunda olan 
Şastraha
*
 kimi imtiyazlı bir qrupun nəzarəti altındadır. Sözün 
modern anlamında Hind musiqisi ulusallaşmamışdır. Musiqi 
oxullarında nüfuzum olsaydı, ulusal mahnıların xor şəklində 
oxunmasını zorunlu edərdim. Bu amac doğrultusunda böyük 
musiqiçilərdən hər konqrə və konfransda musiqi eyitimi 
vermələrini istərdim.  
 Bəzi pedaqoqlar geniş tarixi təcrübələrdən yola çıxaraq, musiqinin 
ilk oxullarda dərslik kimi tədris edilməsindən yanadırlar. Bu 
                                                 
*
 Brəhmənlərin kontrolunda olan Hind məzhəbinin qanunları.  
 151 
görüşə bütün qəlbimlə qatılıram. Əlimizin işə yatqınlaşması üçün 
eyitimin qaçınılmaz olduğu kimi, səsimiz də bu biçim eyitilməli və 
yatqınlaşmalıdır. Bədən eyitimi, əl işləri, rəssamlıq və musiqi 
oxullarda dərslik halına gəlməlidirlər. Çocuqların bu doğrultuda 
yetənəklərinin üzə çıxmasına yardım edilməlidir.  
 Gözlər, qulaqlar və dil əldən də önəmlidirlər. Oxuma, yazmadan 
öncə və rəsim çizmə hərflərin yazılışından daha öncə 
öyrədilməlidir. Bu doğal yöntəm izlənirsə, çocuğun gəlimşə sürəti 
yüksələcəkdir. Çocuğun həm hərfləri və həm başqa şeyləri 
öyrənməsi güclənəcəkdir.  
 Çevrəmə bir divar hörüb başqalarından ayrılmaq istədiyim 
sanılmamalıdır. Ancaq böyük alçaqkönüllülüklə bu görüşümü 
açıqlamaq istəyirəm. Öz kimliyimizi və kültürümüzü yaxşı tanıyıb 
və gəlişməsində fəal olduğumuz zaman başqalarının kültürü 
alqışlana bilər. Başqa kültürləri heç bir biçimdə ulusal kültürdən 
üstün bilməmək gərəkir. Başqa kültürləri danmağı və ya 
aşağılamağı mənim məzhəbim yasaqlamaqdadır. Ayrıca, mənim 
inancım öz kimliyimi və kültürümü yaxşıca tanıyıb özəl və 
toplumsal yaşamımda onu uyqulamamı istəməkdədir. Bunun tərsi 
olursa, öz milli kimliyimin ehtiyacları açısından mən bir türlü 
intihar etmiş olurum.  
 Bilim və bilginin, yalnızca kitab oxumaqla əldə ediləcəyi yanlış bir 
təsəvvürdür. Düşüncə evrilişinin (təkamülünün) ən sürətli yolu, əl 
işlərini elmi biçimdə öyrənməkdir. Öyrəncilər özlərini işçilər 
yerinə qoyub çalışmağı başarsalar, işsizlik sorunu öz-özünə 
çözüləcəkdir.  
 Məncə, çocuğa öyrədilən bir çox bilgilərin şifahi olaraq 
gerçəkləşməsi daha verimli ola bilər. Ümumi bilgiləri öyrənmədən 
öncə, çocuğu əlifba öyrənməyə zorlasaq, onları həyatlarının ən 
mutlu çağında bilgiləri şifahi yolla öyrənmə sevincindən yoxsun 
buraxacağıq.  
 Ədəbiyat öyrənmək şəxsi əxlaq dəyərlərini bir santım da artıra 
bilməz. Şəxsiyət yetişdirmə, şəxsiyətin olqunlaşması ədəbi 
eyitimlə ilgili deyildir, başqaca bir qonudur.  
 İlk oxulun Hindistanda parasız olması gərəkdiyinə inanıram. 
Ayrıca, bu dönəmdə çocuğa bir peşə də öyrədilməlidir. Bu tür 
eyitim çocuğun ruhi və bədəni istedadlarının parlamasına yardımçı 
ola bilər. Eyitim olayında iqtisadi amilə diqqət etmək lazımdır. İlk 
gündən çocuğu iqtisadi zehniyətə sahib olan insan kimi eyitmək 
 152 
lazımdır. Gerçək iqtisadiyatın yüksək əxlaq ölçüləri ilə heç bir 
ziddiyəti yoxdur. Gerçək əxlaqi düzənin də doğru olan iqtisadiyata 
ehtiyacı vardır.  
 Hər çocuqda əl, beyin və ruhun eyni səviyədə gəlişməsindən 
yanayam. Ancaq indi əllər iflic durumda və ruhlar baxımsızca, 
buraxılmışlar.  
 Çocuqlar həyat gerçəkləri haqda maraqlandıqlarında bildiyimiz nə 
varsa, hamısını söyləməliyik. Bilmədiyimiz bir şey varsa, öz 
bilməzliyimizi açıqca etiraf etməliyik. Söylənilməməsi gərəkən bir 
şey varsa və çocuq o haqda soru sorursa, çocuq üzərində o qədər 
kontrolumuz olmalıdır ki, o sualı bir başqasından sormaması 
yolunda onu razı salmalıyıq. Çocuqları həyatın gerçəklərindən 
uzaq tutmamaq gərəkir. Çocuqlar bizim təsəvvür etdiyimizdən də 
daha çox bilirlər. Çocuq bir şeyi anlamazsa, o qədər sual soruşar 
ki, onu tam olaraq anlamış olsun. Çocuqdan gizlin saxlamamız 
gərəkən bir mövzu varsa, bu qonuda diqqətli olmalıyıq. Öz yanlış 
işlərimizə çocuq tanıq olmamalıdır. Çocuq bizim yanlış işlərimizə 
tanıq olsa, onu bizdən deyil, başqa qaynaqlardan öyrənməyə 
çalışacaq. Bu da çocuğun güvənini pozan olaydır. Bu üzdən də 
çocuqdan gizlin saxlayacağımız özəl işlərimizin çocuq tərəfindən 
bilinməməsinə, görülməməsinə çalışmalıyıq.  
 Ağıllı ata-ana çocuqlarının yanlış yapmalarına izn verər, bunu 
faciə kimi görməzlər. Çocuq üçün ən azından bir dəfə barmağını 
yandırması yararlıdır.  
 Cinsi şəhvətimizi gözümüzü qapamaqla kontrol altına ala bilmərik. 
Mən gənc oğlanların və qızların cinsi orqanların qullanımı 
qonusunda eyitilmələrindən yanayam. Mən özüməməxsus 
yöntəmlə eyitimləri mənə tapşırılmış olan çocuqları bu qonuda 
bilgiləndirməyə çalışmışam. Həm qızları, həm də oğlanları. Mənim 
tərəfdarı olduğum cinsi eyitim, cinsi şəhvətə qalib gələrək ona 
əxlaqi özəlliklər qazandırmaqdır. Bu eyitim öz-özünə heyvan və 
insan arasındakı müqayisədə insanın üstün olduğunu çocuğa 
anlatmalıdır. Çocuğa anlatmaq gərəkir ki, heyvanla insan 
arasındakı cinsi bənzərlik insanın heyvan olduğu anlamına gəlməz. 
İnsanda ruh və ürək də var. İnsanın qürur duyacağı sahə 
heyvanlarla olan ortaq nöqtələr deyil, heyvandan ayrılan 
nöqtələrdir. Kor içgüdülərimiz (instinktlərimiz) üzərinə ağlın və 
məntiqin hakimiyəti olmazsa, insani özəlliklərimizi inkar edib 
heyvan səviyəsinə enərik. Insanda duyqu və sevgini 
hərəkətləndirib rəhbərlik edən ağıldır. Ancaq heyvanda ruh hər 
 153 
zaman yatmış durumdadır. İnsan qəlbini oyatmaq, əslində insan 
ruhunu oyatmaq və insan ağlını oyatmaq da yaxşı-pisi ayırd etmək 
üçün sezgi gücünü oyatmaqdır. Bu gün bütün mühitimiz, 
kitablarımız, fikirlərimiz, davranışlarımız bütünüylə sanki 
hesablanmış bir biçimdə cinsi fəaliyətləri təhrik etməyə 
yönəlmişdir. Bu qorxunc bataqlıqdan uzaqlaşmaq asan iş deyildir. 
Ancaq həm özümüzü, həm də gənclərimizi bataqlıqdan qorumağı 
başarsaq da, başarmasaq da bu, bizim missionumuzdur.  
 
 
 
 
 
 
 
 
 
 
 
 
 
 
Qadınlar 
 Mən kəsinliklə inanıram ki, Hindistanın özgürlüyü və qurtuluşu 
qadınlarının fədakarlığından asılıdır.  
 “Ahimsa” sonsuz məhəbbət deməkdir. Bu da əzablara qatlaşmaq 
üçün sonsuz güc və dözüm deməkdir. Ancaq kişinin də anası olan 
qadının dışında kim bu qədər əzablara dözə bilər? Qadın öz 
balasını qarnında doqquz ay daşıyıb onu öz vücudundan 
bəsinləməsindən (qidalandırmasından) dolayı mutludur. Doğum 
ağrıları ilə hansı ağrıları qiyaslamaq olar? Ancaq qadın 
yaradıclıqdan aldığı ləzzətdən dolayı bütün bu ağrıları unudur. 
Evladının böyüməsi üçün bütün ağrılara köksünü açan, ancaq 
anadır. Qadın bütün bu məhəbbətini bəşər toplumuna keçirməyi 
başararsa, qadın, kişi üçün, yalnızca şəhvət qaynağı olduğunu 
unudarsa, bu durumda qadın kişinin anası və yaradıcı səssiz öndər 
kimi toplumsal yaşamda da ləyaqətli məqama sahib olacaqdır. 
Barış ilahəsinə möhtac olan, savaşa bələşmiş bu dünyaya barış 
sənətini dərs vermək qadının görəvidir.  
 154 
 Mənim inancıma görə qadın-kişi eşit olduqlarından dolayı, onların 
sorunları da eşitlik anlayışı içində bir yerdə ələ alınmalıdır. Qadin 
və kişidə eyni ruh var. Hər ikisi də eyni tür yaşamaq, eyni tür hiss 
etməkdədir. Biri digərinin tamamlayıcısıdır. Heç biri digərinin 
yardımı olmadan yaşayamaz. Ancaq nə olmuşsa, çox əski 
zamanlardan kişinin qadına üstünlüyü düşüncəsi ortaya çıxmış. Bu 
da zamanla qadında aşağılıq kompleksinin ortaya çıxmasına nədən 
olmuş. Kişi öz yararına qadına anlatmış ki, qadın daha aşağı 
yaradılışdır. Qadın da bunu qəbul etmiş. Ancaq aydın 
dünyagörüşünə sahib olan kişilər hər zaman qadınlara eşit haq 
tanımışlar. Qadınla kişi arasında bəzi fərqlərin olduğunu kimsə 
dana bilməz. Qadın-kişi eşit olsalar da, biçim olaraq aralarında 
fərqlər var. Bu üzdən onların işləri də fərqlidir. Qadınların analıq 
görəvinə kişilərin ehtiyacı yoxdur. Qadın alıcı və kişi vericidir. 
Qadın genəldə evin sultanıdır. Kişi evin ehtiyaclarını qazanan və 
qadın bu qazancları qoruyub ailə üzvləri arasında eşit dağılımını 
sağlayandır. Sözün gerçək anlamında yaşamın qoruyucusu 
qadındır. Çocuqları eyitmə istedadı qadınlara özgü bir yetənəkdir. 
Qadının diqqəti olmazsa, bəşər irqi tarixdən silinər. Məncə qadının 
əlinə silah alıb haqlarını savunması həm kişi, həm də qadın üçün 
aşağılayıcı bir durumdur. Bu durum vəhşilik dönəminə yenidən 
dönüş anlamında alqılanmalıdır. Kişilərə xas olan atlara minib 
savaşa yönəlmək qadın üçün yaraşmayan bir görüntüdür. Kişi 
qadınını silahlı savaşa zorlayırsa, günahları öz boynuna almış olur. 
Evə baxmaq və evi düzənli olaraq qorumaq düşmənlə savaşmaq 
qədər cəsarət və ərginlik istər.  
 Qadın dünyaya gəlsəydim, qadınları oyuncaq olaraq təsəvvür edən 
kişilərə və toplumsal duruma qarşı üsyan edərdim. Qadın qəlbinin 
dərinliklərinə yol tapmaq üçün mən fikri və zehni baxımdan 
özümü qadın yapdım. Qadınımla olan ilişkilərimi dəyişdirmədən 
öncə, onun qəlbinə yol tapa bilməzdim. Bu üzdən də qadınımın 
bütün haqlarını anlaya bilməsi üçün bütün ərlik haqlarımdan imtina 
etdim.  
 Kişilərin öz yanlış davranışlarını və kötü işlərini qadınlıq özəlliyi 
olaraq görməkdən daha çirkin bir şey ola bilməz. Mən qarşı cinsi 
zəif cins deyil, dişi cins adlandırıram. Əslində dişi cins erkək 
cinsdən daha nəcib və şərifdir. Çünkü dişi cins səssizcə, əzab 
çəkmənin, alçaqkönüllülüyün, inancın və bilginin rəmzidir.  
 Qadın özünü kişilərin şəhvət aracı kimi görünməsinin qarşısını 
almalıdır. Bunun çarəsi kişidən daha çox qadının öz əlindədir.  
 155 
 İffət hər yerdə qolayca bulunan bir şey deyildir. İffət, onun 
çevrəsinə divar hörərək də qorunmaz. İffət qadının içində olmalı və 
gəlişməlidir. İffətin dəyər qazanması üçün qadın bütün təhriklər 
qarşısında əxlaqi üstünlük sərgiləməlidir.  
 Qadınların iffəti qonusunda bu qədər dəlicə iztirablar nədəndir, 
əcəba? Qadınlar kişilərin iffətini sorqularlar mı? Qadınların 
kişilərin iffətini sorqulamaları haqda bir şey duymadıq. O zaman 
nədən kişilər qadınların iffətlərini sorqulamaq üçün özlərinə böylə 
haq tanımaqdadırlar. İffət dışarıdan içəriyə zorla girdirilən bir şey 
deyildir. Bu qonu qadının iç düşüncə dəyişimləri ilə ilişkidə olan 
bir olqudur. Bu üzdən də qadının şəxsi çabaları ilə əlaqəlidir.  
 Qadının fədakarlıq örnəyi olduğu inancındayam. Ancaq nə yazıq 
ki, qadın necə bir üstünlüyə sahib olduğunun bilincində deyil. 
Qadın kişi ilə qiyasda nə kimi üstünlüklərinin olduğunu 
bilməməkdədir. Tolstoyun dediyi kimi, “qadınlar kişilər tərəfindən 
tilsimlənmişlər və bu tilsimli ortamda qadınlar çox əzab 
çəkməkdədirlər.” Qadınlar qeyri—aqressivlik yöntəminin sonsuz 
gücündən xəbərdar olsaydılar, zəif cins adlandırılmalarına izn 
verməzdilər.  
 Qadının zəif cins adlandırılması açıq təhqirdi. Bu, kişilərin 
qadınlara yanaşmasında ən böyük ədalətsizlik və zülmdür. Güc 
söylənildiyində aqressiv və heyvani qüvvət göz önündə 
bulundurulursa, bu açıdan gerçəkdən də qadın kişidən zəifdir. 
Ancaq güc deyildiyində əxlaqi üstünlüklər göz önündə 
bulundurulursa, qadının kişidən daha güclü olduğu görüləcəkdir. 
Gerçəkdən də qadının ruhi ilhamları kişidən daha üstün deyilmi? 
Qadının dirəniş gücü daha yüksək deyilmi? Qadınsız kişi həyatı 
ola bilməzdi. Qeyri—aqressivlik yasası bizim yazqımız olursa, 
gələcək qadınların əlində olacaq. Qadın qədər insanın qəlbini 
etkiləyən başqa nə ola bilər ki? 
 Təmiz və məzhəbi həyat tərzində doğru dəyərlərin gerçək 
savunucusu qadındır. Qadınlar doğaları etibarı ilə 
mühafizəkardırlar. Qadınlar öz xürafi inanclarından qolayca vaz 
keçmirlərsə, ancaq həyatda yüksək və nəcib dəyərlər olaraq 
adlandırılan yaşam ölçülərindən də qolayca vaz keçməzlər.  
 Qadınlar üçün özəl eyitimdən yana olsam da, onların kişiləri 
öykünmələrinə (təqlid etmələrinə) qarşıyam. Qadın bəlli işlərdə 
kişilərlə yarışa bilər, ancaq bunu kişiləri öykünərək etməməlidir. 
 156 
Qadın kişinin, özəlliklə öz həyat yoldaşının tamamlayıcısı 
olmalıdır.  
 Qadın kişinin eşi və yoldaşıdır. Qadına da kişi qədər düşünmə və 
mənəviyat verilmişdir. Qadınların da kişilər qədər azadlıq haqqına 
sahib olması gərəkir. Kişinin toplumda əldə edə biləcəyi hər türlü 
irəliləyiş və uğuru qadın da əldə edə bilər. Bunun üçün uyqun 
toplumsal ortam oluşmalıdır. Çox çirkin və sayqısızca bir gələnək 
oluşdurulmuş. Böylə ki, ən əxlaqsız və iradəsiz kişi bilə, özünü 
qadından üstün bilməkdədir. Gerçəklik isə, bunun tam tərsinədir.  
 Heç şübhəm yoxdur ki, qadınlar zəif cinsə mənsub olma düşcə və 
duyqularını unudarlarsa, kişilərdən daha etkili biçimdə savaşa qarşı 
çıxa bilərlər. Bir an öz-özünüzə bu şəkildə düşünün lütfən: 
əsgərlərin, generalların qadınları, anaları və qızları onların savaşa 
qatılmalarını əngəllərlərsə, nələr olmaz ki? 
 Verimli fəaliyətləri olan tərki-dünya etmiş məzhəbi bir bacı sürəkli 
yalnız qalmaq, evlənməmək istəyirdi. Bu yolla vətənə yararlı 
olacağını düşünürdü. Keçənlərdə özünə uyqun bir eş bulub evləndi. 
Evililikdən sonra amaclarını izləyə bilməməkdən gileylənirdi. 
Evliliyin onun fəaliyətlərini azaltdığını və ülkülərinə zərər 
verdiyini düşünməkdədir. Bu yanlış xəyaldan uzaqlaşması üçün 
yardımçı olmağa çalışdım. Bir qızın vətəninə xidmət etməsi amacı 
ilə evlilikdən vaz keçməsi özü-özlüyündə çox şərəfli bir 
davranışdır. Ancaq gerçəklik budur ki, hər neçə milyondan bir qız 
bu davranışda buluna bilər. Evlilik yaşamın doğal yasasıdır. Heç 
bir amac üçün həyatın bu ilkəsindən vaz keçilməməli və heç bir 
şəkildə evlilik çərçivəsindəki seksual ilişkilər aşağılanmamalıdır. 
Çünkü aşağılanmış olan hansısa bir davranış və ya istək yolunda 
dürüstcə və doğruca davranmaq mümkün olmaz. Evliliyə qutsal  
and kimi baxmaq bir ülküyə dönüşməlidir. Bu durumda evlilik 
ilişkilərində dözüm və səbr ön planda olur. Hind məzhəbində 
evlilik “əşrama”nın dörd ilkələrindən biridir. Digər üç ilkə də 
əslində evlilik üzərində özünü tanımlar. Bu üzdən yuxarıda sözü 
gedən rahibə bacı və digər bu kimi xanımlar evlilik haqqında 
aşağılayıcı düşüncədən vaz keçməlidirlər. Evlilik iki ortaq 
arasındakı bağlılıq və birlikdəliyi onaylar (təsdiqlər). Bu haqqı iki 
kişi arasında təkəlləşdirər. Hər iki tərəf böylə bağlılıq və 
birlikdəliyə istəkli olduğunda evlilik gerçəkləşər. Evlilik bir tərəfin 
qarşı tərəfə tabe olmasını gərəkdirməz. Bəzən tərəflərdən biri 
əxlaqi baxımdan bu bağlılıq yasalarına bağlı qalmaya bilər. Böylə 
bir durumda boşanma bir çözüm isə, mən boşanmadan yana tutum 
 157 
sərgilərəm. əxlaqi yasaları pozmaqdansa, boşanmaq daha əxlaqi və 
şərəflidir. Çünkü evlilik ilişkilərində mən əxlaqi ilkələri hər şeydən 
üstün bilirəm.  
 Nə yazıq ki, analıq görəvləri qızlarımıza öyrədilməməkdədir. 
Evlilik məzhəbi görəv isə, ana olmaq da öylə bir görəv olmalı. 
Ideal bir ana olmaq asan deyildir. Çocuq eyitimi böyük sorumluluq 
duyqusu gərəkdirməkdədir. Qadın gəbə qaldığı andan doğum anına 
qədər analıq sorumluluğu və görəvləri haqda bilgilənməlidir. 
Ölkəyə sağlıqlı və əxlaqlı çocuqlar vermiş olan anlar ən böyük 
xidmət etməkdədirlər. Bu çocuqlar böyüdüklərində ölkələrinə 
xidmətdə bulunacaqlar. Gerçək olan budur ki, xidmət etmə ruhunu 
daşıyan adam bütün durumlarda yararlı biri olma olanaqlarını kəşf 
edəcək. Yanlış və zərərli yöntəmlərə yönəlməməyə çalışar.  
 Əski Hind yasalarında qadınların mülkiyət haqları yox idi. Qadın, 
yalnız üzərində daşıya biləcək əşyalara sahib olurdu. “Bəzi kişilər 
yeni Hind yasalarına görə evlənmişlər. Ancaq qadının mülkiyət 
sahibi olmasına qarşıdırlar. Deyirlər ki, qadının iqtisadi istiqlalı 
onun əxlaqının pozulmasına gətirib çıxaracaq, ailə həyatını pərişan 
edəcək. Siz bu haqda nə düşünürsünüz?” deyə məndən sorurlar. Bu 
soruya cavab vermək üçün öncə bu sualı sormalıyam: kişilərin 
iqtisadi istiqlalı onların əxlaqlarının pozulmasına, ailə yaşamının 
pərişan olmasına səbəb olurmu? Bu sualın cavabı olumlu isə, o 
zaman buraxın qadınlar da öylə olsun. Qadınların eşit haqları 
olursa, onların özgürlük və sorumluluq  anlayışları da dəyişəcək. 
Bu sorumluluq duyqusu onların əxlaqsızlığa sürüklənməsinə əngəl 
olur. Qadın və ya kişi yoxsulluq üzündən əxlaqsızlıq etmirsə, bu 
əxlaqın heç bir dəyəri yoxdur.  Gerçək əxlaq insanın könlünün 
təmizliyindən qaynaqlanmalıdır.  
 Gənc bir adam mənə məktub göndərmiş. Məktubun özəti böylədir: 
“Evli biriyəm. Bir sürə öncə yabancı bir ölkəyə səfər etdim. Həm 
özüm, həm də ata-anamın güvəndiyi bir dostum var idi. Mən 
olmadığım sürə içində bu dostum qadınımı aldadıb onunla cinsi 
ilişkiyə girmişdir. İndi qadınım bu adamdan gəbə qalmış. Atam 
israrla çocuğu düşürməmizi istəyir. Atam deyir ki, böylə 
etməzsəniz, bütün ailə Tanrı qəzəbinə tuş olacaq. Ancaq 
düşünürəm ki, bəlkə böylə davranmaq doğru olmaya bilər. Yazıq 
qadın indi çox pərişan və peşman durumda. Heç bir şey yeyib-
içməməkdə. Sürəkli ağlamaqdadır. Lütfən bu qonuda mənə 
yardımçı olun. Sizcə, mən nə etməliyəm?” 
 158 
Mən bu məktubu ciddi tərəddüdlə anlatdım. Hər kəsin bildiyi kimi, 
bu tür olaylar toplum içində ola bilər. Bu üzdən bu haqda genəl 
fikir alış-verişində bulunmaq kötü olmaz deyə düşünürəm.  
Məncə, çocuğu düşürmək cinayətdir. Bir çox ərlər bu kimi xətalara 
sürüklənə bilərlər. Bu yazıq qadın da böylə xətaya yol vermişdir. 
Ancaq kimsə, kişiləri bu xətaları üzündən sorqulamaz. Yalnız 
qadınlar sorqulanırlar.  Toplum törələri kişiləri bu xətaları üzündən 
ələşdirməz, həm də savunar. Ayrıca, qadın bu xətasını ört-bas da 
edə bilmir. Çünkü qadın hamilə qalır. Ancaq kişi öz suçunu gizlin 
saxlaya bilir. Burada sözügedən qadın bağışlanmağa layiqdir. Bu 
ərin qutsal görəvi atasını dinləməməkdir. Qadının doğum 
yapmasını bəkləməlidir. Çocuq dünyaya gəldikdən sonra onu öz 
evladı kimi, tərbiyə etməlidir. Ancaq qadını ilə ortaq yaşamına 
davam edib-etməməsi qonusunda bir söz söyləyə bilmərəm. Bu, 
çox həssas qonudur. Durum və bulunduqları kollektiv ortam 
ayrılmalarını icab edə bilər. Böylə olursa, adam qadınının yaşamını 
həyat quracağı anadək təmin etməlidir. Təmin etməlidir ki, ehtiyac 
qadını kötü yollara sürükləməsin. Qadının şərəfli yaşaya bilməsinə 
yardımçı olmalıdır. Ayrıca, bu qadının peşmanlığı və tövbəsi içdən 
isə, onu bağışlayıb ortaq yaşamlarını sürdürə də bilərlər. Qadının 
peşmanlığı səmimi isə, ortaq yaşamlarını sürdürə bilmələrində heç 
bir saqınca görmürəm. Hətta düşünürəm ki, şərəfli bir kişinin 
qutsal görəvi günahlarının cəzasını çəkmiş zavallı bir qadına sahib 
çıxıb, onu evinə geri gətirməkdir.  
 Olumsuz dirənişi zəiflərin silahı kimi sanırlar. Mənim yeni 
adlandırdığım dirəniş türü ən güclü adamlara xas olan silahdır. 
Anlatmaq istədiklərimi anlada bilməm üçün yeni bir qavram 
gəlişdirməli idim. Bu yeni qavram “satyaqraha”dır. Yəni 
həqiqətdən əsla ayrılmayan savaş türü. Bu yeni qavramın gözəlliyi 
ondadır ki, bu silah ən güclü adamlara özgü olmaqla yanaşı cismən 
zəif olanlar və yaşlılar üçün də keçərlidir. Yetər ki, böyük ürəkləri 
olsun. Satyaqraha həm də ağrıları içə almaq anlamı daşıdığı üçün, 
özəlliklə qadınların qullana biləcəyi silahdır. Hindistanın istiqlalı 
yolunda hind qadınlarının kişilərdən daha çox ağrılara 
qatlandıqlarına tanıq oldum. Qadınlarımız da kişilər qədər ulusal 
savaş yolunda ağrılara, acılara sinə gərdilər. Fədakarlıq ülküsü 
bəlli tarixi dönəmlərdə toplumun içində çağlayıb durar. Bulaşıcı 
olur və cəsur ürəkliləri cəlb edər. Hindistanın qurtuluşu yolundakı 
savaşda da böylə oldu. Qadınlar və kişilər bir yerdə, bir cəbhədə 
inanılmaz fədakarlıq göstərdilər.  
 159 
 Tutalım ki, Avropa qadınları və çocuqları bəşər sevgisindən dolub-
daşsınlar. Bu durumda hərbçi savaşçıları ələşdirməyə başlarlar. 
Savaşçılıq qısa sürədə anlamsızlaşar. Bu qonuda əsas fikir odur ki, 
qadınlar, çocuqlar və başqaları eyni ruha sahibdilər. Söz qonusu 
həqiqətin sonsuz gücünün açığa çıxması, özünü göstərməsidir.  
 Bir qadın saldırıya uğradığında yəqin öz-özünə düşünür ki, 
“himsa”ya (aqressivliyə), yoxsa “ahimsa”ya (qeyri—aqressivliyə) 
mı əl atmalıdır? Bu durumda qadının ilk görəvi kəndini 
savunmasıdır. Bu baxımdan ağlına gələn hər şeydən yararlanıb 
kəndini savunmalıdır. Tanrı ona dırnaq və diş vermiş. Bütün gücü 
ilə özünü savunmağı başarmalıdır. Kəndini savunurkən, ölsə də, 
savunmadan vaz keçməməlidir. Ölümdən qorxusu olmayan qadın 
və ya kişi, yalnızca özlərini savunmaqla yetinməzlər, özlərini fəda 
etməklə başqalarına da xidmət edə bilərlər. Gerçək olan budur ki, 
biz təcavüzdən daha çox ölümdən qorxuruq. Sırf bu üzdən də 
bizdən daha güclü olanlara təslim oluruq. Təslim duyqusunu 
oluşduran ölüm duyqusudur. Bu üzdən bəziləri təcavüz qarşısında 
diz çökərlər. Bəziləri rüşvət və yalana əl atarlar. Bəziləri güclülərin 
əmri üzərinə qarınları üstündə sürünərlər. Bəzi qadınlar isə, ölmək 
istəmədikləri üçün bədənlərini təslim edərlər. Mən bunları insan 
ruhunda qüsur aramaq üçün yazmıram. Bəşər doğasını təsvir 
edirəm. İngilis hərbçilərinin basqısı üzərinə hindlilər qorxularından 
qarınları üstündə sürünür və ya qadınlar bədənlərini basqı 
qarşısında təslim edirlərsə, bütün bunlar insanın həyata 
bağlılığından və ölüm qarşısındakı qorxusundan qaynaqlanır. 
Yalnız öz həyatından keçməyi başaranlar həyatı qurtara bilirlər. 
Həyatı dəyərləndirə bilmək üçün onun aldatmacalarından vaz 
keçmək gərəkir. Bu, bizim doğamızın bir parçası olmalıdır.  
Məncə, aqressiv işlər üçün heç bir hazırlıq gərəkmir. Bütün 
hazırlıqlar qeyri-aqressivlik üçün olmalıdır. Çünkü qeyri—
aqressivlik üçün yüksək əxlaqi özəllik və cəsarət gərəkməkdədir. 
Qadınlar özlərini savunma araclarından yoxsunlarsa, üzərlərində 
silah daşıya bilərlər. Bu üzdən qadınların sürəkli “üzərimizdə silah 
olsunmu, olmasınmı?” sorularının anlamı yox. Insan doğal biçimdə 
azad və müstəqil olmağı öyrənməlidir.  
 Bu qonu Amerikan qadınlarına özgü olmalıdır. Onlar nə qədər 
cəsur olduqlarını dünyaya göstərməlidirlər. Amerikan qadınları 
kişilərin boş vaxtlarının əyləncə aracları olmamalıdırlar. Sizlər 
azadsınız, barışın bəkçisi ola bilərsiniz. Qərbi və dünyanı 
təhlükəyə sürükləyən lazımsız bilgilərə qarşı çıxmalısınız. 
 160 
Amerikan qadınları qeyri—aqressivlik elmini 
yayqınlaşdırmalıdırlar. Çünkü bağışlama sizlərin qadınlıq 
doğanızdadır. Kişiləri kor-koranə təqlid etməklə nə kişi ola 
bilərsiniz, nə də özünüz. Bu öykünmələrlə Tanrının verdiyi 
nitəliklərinizi də eyitə bilməzsiniz. Qeyri—aqressivlik duyqusunu 
Tanrı kişilərdən daha çox qadınlara vermişdir. Bu güc çox etkilidir. 
Çünkü səssiz bir gücdür. Qadınlar İncilin qeyri—aqressiv və 
barışcıl çağrılarının uyqulayıcıları olmalı. Yetər ki, qadınlar öz 
yüksək pozisionlarını dürüstcə anlasınlar.
*
 
 Hind qadınları və kişiləri haqda inancım sarsılmazdır. Hind 
qadınları və kişiləri aqressivliyə əl atmadan cəsurca, ölümlə 
qarşılaşa bilirlər. Hind qadınları və kişiləri üçün silahların bir 
anlamı yoxdur. Onlar İngiltərənin bütün silahlanmalarına qarşı 
gülüb keçərlər. İstiqlal və özgürlük sevgisini silahlarla söndürmək 
olmaz. Çox dürüstcə, bir savaşa başlamışıq. Bu savaş, yalnız 
Hindistanın qurtuluşu üçün deyil, bütün dünyaya xidmət ülküsünü 
içərməkdədir. Bu savaşda qadınlar öncül və öndər ola bilərlər. 
Çünkü qadınlar fədakarlığın və özünü fədaetmənin canlı 
örnəkləridir.  
 
 
 
 
 
Müxtəlif qonular 
 
 Gələcək haqqında bir şey söyləyə bilmərəm. Günün sorunları ilə 
uğraşmağı tərcih edirəm. Bir an sonranı öz kontrolumda tutma 
gücünü Tanrı mənə verməmişdir.  
 Məni sadəlövh, boş işlərlə uğraşan və axmaq adlandırmışlar. Yəqin 
ki, bu ləqəblərə uyqunam. Çünkü hara getsəm, yalnız özüm kimi 
adamları cəzb edə bilirəm.  
 Mənim böyüklüyümün ətrafımdakı səssiz və inanclı kişilərdən və 
qadınlardan asılı olduğunu dünya bilməməkdədir.  
 Özümü xəstəhal adam kimi tanıyıram. Ən sadə mövzuları anlaya 
bilmək üçün başqalarından daha çox zaman sərf edirəm. Ancaq 
                                                 
*
 Bu qismi Amerikalı jurnalist bir qadına müsahibəsində söyləmişdir.  
 161 
bunu özüm üçün sorun olaraq görmürəm. İnsanın zehni 
gəlişməsinin bir həddi var. Yalnız insan könlünün nəcib 
xasiyətlərinin gəlişməsinə sınır qoyula bilməz.  
 Həyatımda düşüncə gücünün ikinci dərəcədə etkisi olduğu 
doğrudur. Mən etkiləyici biri deyiləm. “Tanrı iman əhlinə 
ehtiyacları qədər zehni imkan verər” deyimi mənim üçün 
keçərlidir. Hər zaman yaşlı, ağıllı—imanlı kişilərə inanmışam. Ən 
gerçək və dərin inancım isə, həqiqətə olmuşdur. Mənim yolum nə 
qədər zahirən çətin görünsə də, özüm üçün asan olmuşdur.  
 Bəzən mənə xitabən edilən nitqlərdə uyqunsuz sifətlərlə məni 
anımsayırlar. Bu, məni üzür. Bu kimi sifətlərlə məni tanımlamaq 
nə söyləyənlər üçün uyqundur, nə də mənim üçün. Onlar gərəksiz 
yerə və bilməyərəkdən məni aşağılayırlar. Mən də bu sifətlərə 
layiq olmadığımı etiraf etmək zorunda qalıram. Ayrıca, bəzi 
sahələrdə bu sifətlər doğru olsa bilə, onları dilə gətirmənin bir 
anlamı yox. Çünkü bu sözlərin dilə gətirilişi mənim içimdəki yaxşı 
xasiyətlərin gücünü artırmır. Özümə diqqət etməzsəm, bu adlar və 
sifətlər məni yoldan çıxarıb kontrolumu poza bilər. Kimsə yaxşı bir 
iş görürsə, dilə gətirilməməsi daha yaxşıdır. Yaxşı iş görəni təqdir 
etmənin ən doğru yolu onun yaxşı işlərini təqlid etmək, onun kimi 
davranmaqdır.  
 Hədəf sürəkli bizdən qaçıb uzaqlaşar. Nə qədər çox gəlişsək, bir o 
qədər başarısızlığımızı anlarıq. Önəmli olan hədəfə çatmaq deyil, 
hədəf yolunda çalışmalar və irəliləmələrdi. Daha çox çabalamalar 
hər zaman daha çox uğrular gətirər.  
 Əfsanəvi şuvaliyə qəhrəmanları  kimi, sürəkli hərəkətdə olaraq hər 
yerdə insanların çətinliklərini çözməyi görəvim olaraq sanmıram. 
Alçaqkönüllücə çalışmalarım xalqa kəndi sorunlarını kəndilərinin 
necə çözə biləcəklərini anlatmaqdır.  
 Siyasətlə uğraşmağım qabarıqca görünürsə, siyasətin bizi ilan kimi 
sarmasından dolayıdır. Istəsək də siyasətin dışında qala bilmərik. 
Bu üzdən də bu ilanla savaşmaq istəyirəm.  
 Toplumsal reformlar yolundakı fəaliyətlərim siyasi 
fəaliyətlərimdən heç də əksik və ya ona tabe deyil. Gerçək olan 
budur ki, siyasi fəaliyət olmadan toplumsal fəaliyətlərim bir 
sonuca vara bilməyəcəyindən, siyasətlə uğraşmaq zorunda qalıram. 
Toplumsal işlərimə yardım ola biləcək düzeydə siyasətlə 
uğraşmağı tərcih edirəm. Bu açıdan toplumsal reformların və nəfsi 
 162 
arındırmanın mənim üçün siyasi fəaliyətlərdən daha üstün 
olduğunu etiraf etməliyəm.  
 Dörd oğul atasıyam. Mümkün olan ən yaxşı biçimdə onları 
yetişdirmişəm. Atamdan, anamdan və öyrətmənlərimdən söz 
dinləyən biri olmuşam. Evladlığın önəmli görəv olduğunu yaxşı 
bilirəm. Ancaq Tanrı qarşısındakı görəvliliyi hər şeydən üstün 
bilirəm.  
 Mən xəyalcı bir adam deyiləm. Haqqımda ortaya atılmış 
müqəddəslik dedi-qodularının heç birini qəbul etmirəm. Göylərdən 
gəlmiş biri deyiləm. Yer adamları kimi, mən də fani biriyəm. Mən 
də sizlər kimi, bir çox əksik yönləri olan adamam. Ancaq mən 
dünyanı görmüşəm. Açıq və görər gözlərimlə dünyada yaşamışam. 
Bir adamın sərgüzəşti olacaq ən çətin sınavları başımdan keçirmiş 
və özüm üçün dəmir disiplinlər oluşdurmuşam.  
 Öz görüşlərimdə boşuna israrcı olmaq istəmirəm. Mən doğruluq 
yandaşıyam. Dəyişik pozisionlarda, ancaq doğru bildiyim nədirsə, 
onu edərəm. Bu qonuda daha öncə söylədiklərimi nəzərə almaq 
istəmirəm. Gündəlik təcrübələrimdə görüşlərim aydınlığa qovuşur. 
Bilərək və anlayaraq dəyişdiyim yönlərim açıqca görünməkdədir. 
Ancaq görünməz dəyişiklikləri görə bilmək üçün yaxşıca və 
dəqiqcə sezə bilən gözlər gərəkir.  
 Öz görüşlərimdə israrcı olduğumu, ya da olmadığımı təsəvvür 
edənlər mənim üçün önəmli deyil. Kəndim üçün həqiqətin yolunu 
seçmişəm. Bu yolda çox kərə bir çox düşüncələrimi ləğv etmiş, 
etibarsızlaşdırmışam. Böyləcə, çox şeylər öyrənmişəm. Çox 
yaşlanmama baxmayaraq, iç evrilişimin, iç gəlişməmin durduğunu 
sanmıram. İç evrilişimin ölümlə də bitməyəcəyinə inanıram. 
Mənim üçün önəmli olan Tanrım sayılan həqiqətin çağrılarını hər 
an dinləyə bilməkdir.  
 Bir şey yazarkən, daha öncə nə yazdığım haqda əsla düşünmürəm. 
Bir qonu haqda yazmaq istərkən, Görüşlərimi daha öncəki 
düşüncələrimlə uyumlu etmək kimi, amac söz qonusu olamaz. 
Görüşlərim daha öncəki düşüncələrimlə deyil, o ankı həqiqətlə 
uyum içində olmalıdır. Bu durum sürəkli olaraq bir həqiqətdən 
başqa yeni həqiqətə adlayışla sonuclanır. Hafizəmi rahat buraxıb 
ona basqı uyqulamıram. Ayrıca, indiki yazımla əlli il öncəki 
yazımı qiyaslamaq istərkən, aralarında uyumsuzluq olmadığını 
görürəm. Kimsə mənim yazılarımda uyumsuzluq görərsə, ən son 
yazılarımdakı düşüncələrimə diqqət etsə, daha yaxşı olar. Kimsə də 
 163 
mənim daha əski yazılarımla öz görüşlərini örtüşmüş olaraq görüb 
onu qəbul edə bilər. Böylə bir seçim yapmadan öncə diqqət 
etməlisiniz ki, zahirən fərqli görünən yazılar arasında bir iç uyum 
var, yoxsa yox? 
 Sözcük qullanaraq könülsüz dua etməkdənsə, söz qullanmadan 
könüllə və içdən dua etmək daha yaxşıdır.  
 Qeyri—əməkdaşlıq mücadiləmin arxasında ən kötü düşmənlərimlə 
bilə, əməkdaşlıq etmək düşüncəsi saxlıdır. əksik və qüsurlu 
yaradılış olan və Tanrıdan sürəkli mərhəmət diləyən mən böylə 
düşünürəm ki, islah və ruhi qurtuluşa hər kəs vara bilər.  
 Mənim qeyri—əməkdaşlıq mücadilə yöntəmim nifrət və kindən 
deyil, məhəbbətdən qaynaqlanmaqdadır. Şəxsi məzhəbim nifrət 
etməmi önləyir. Kim olursa olsun, ən kötü adama bilə, nifrət etmək 
mənim şəxsi məzhəbimin ilkələrinə ziddir. Mən bu sadə nəzəriyəni 
12 yaşımda ikən, ilk oxulda oxuduğumda bir dərslik kitabımdan 
öyrəndim. O gündən indiyə qədər bu inanc içimdə gündən-günə 
sarsılmaz olmuş. Hər gün ruhumu sararaq içimdə mutluluq 
qaynağına dönüşmüş. Bir fərd üçün keçərli olan, bir millət üçün də 
keçərlidir. Bağışlama duyqusu nə qədər geniş ölçüdə olursa olsun, 
yenə də çox deyil. Hər zaman bağışlama düşüncəsini ağlımızda 
daşımalıyıq. Zəif, iradəsiz və kinli bir insan heç bir zaman 
bağışlamanın necə bir nemət olduğunu anlaya bilməz. 
Bağışlamanın insan ruhunda doğurduğu mutluluqdan xəbərdar 
olamaz. Bağışlama, böyük və güclü insanlaraməxsus bir işdir, 
zəiflərin işi deyildir.  
 Əzabçəkmənin bir sınırı var. Əzabçəkmə ağıllıca və ya axmaqca 
ola bilər. Əzabçəkmə həddini aşdığında ağıllıca deyil, axmaqca 
olur. Axmaqlığın zirvəsinə çatdırar. Həqiqət altundan, qorxmazlıq 
şəhrətdən, məhəbbət və sevgi məncillikdən daha artıq dəyər 
qazandığında bir millət ruhani millət ola bilər. Evlərimizi, 
saraylarımızı, məbədlərimizi zənginlik görüntülərindən 
təmizləyərək, yerinə əxlaqi görünüm yerləşdirdiyimizdə hərbi 
düzənin xərclərinə ehtiyac qalmadan hər tür düşmən güclərə qarşı 
çıxa bilərik.  
 Hindistanın tarixdən silinməsini istərəm, ancaq onun azadlığını 
həqiqətin fəda edilməsi qarşısında istəmərəm.  
 Şən təbiətim və zarafatcıl yönüm olmasaydı, çox öncələr intihar 
etməli idim.  
 164 
 Mənim fəlsəfəmə görə (fəlsəfə adlandırmaq mümkünsə) heç bir dış 
etkən bizim amacımıza zərər verə bilməz. Amacın özü yanlış 
olduğunda zərər görərik. Ya da hədəf doğru olsa da, bu hədəfə 
doğru yürüyüşümüzdə dürüst olmaz, kinli olursaq, yenə də zərər 
görərik.  
 Bütün sahələrdə bəşər toplumunun ən şərif və ən nəcib duyqularına 
xitab etmək istəyirəm. Bu üzdən Tanrıya və insan doğasına olan 
inancımı qoruya bilirəm.  
 Mən istədiyim kimi olsaydım, kimsə ilə ilətişimə, dialoqa 
ehtiyacım qalmazdı. Bu durumda mənim söylədiklərim birbaşa 
qəbul edilərdi. Qonuşma və dialoqa da ehtiyacım qalmazdı. İradəm 
bəklənilən sonucu doğura bilərdi. Ancaq mən böyük təəssüf və 
kədərlə əksik yönlərimin olduğunu etiraf etməliyəm.  
 Ağıl və məntiq yanlıları təqdirə layiqdirlər. Ancaq ağıl yanlısı olan 
məktəb mütləq qüdrət sahibi olduğunu iddia edərsə, o zaman 
qorxunc bir kabusa dönüşər. Ağıla mütləq güc imkanları tanımaq 
da bir tür bütpərəstlikdir. Bu, bir parça daşı Tanrı sayıb sitayiş 
etməyə bənzər. Mən ağlı yox etmək fikrində deyiləm. Ağlı 
qutsalca və təmizcə yönləndirən vücudumuzdakı olağanüstü gücü 
tanıtmaq istəyirəm.  
 Bütün sahələrdəki reformlarda şəxs geniş araşdırmalarla 
çalışmalıdır. Bu yolla öz işində uzmanlığa vara bilər. Doğruluğu 
qəbul edilmiş olan bütün islahatçı hərəkətlərdə aymazlıq (cəhalət) 
ya nisbi yenilgiyə, ya da tam uğura səbəb olmuşdur. Çünkü 
pərdələr arxasında gizlənən yalançı və adını islahatçı qoyan hər 
hansı plan bu ada layiq ola bilməz.  
 İnsan varlıqları ilə bir işlər yapmaq istədiyimizdə quru müqayisəli 
yöntəmlər bizi yanlış məntiqlərə sürükləməklə yetinməz, bəzən də 
çox ağır nəticələr verə bilər. Çünkü insan varlıqları qonusunda 
müdaxilə edən bütün amilləri doğruca və tam olaraq kontrol etmək 
mümkün deyildir. Bütün amillər içində bir tək amil əksik və ya 
yanlış olursa, yanlış sonuclar ortaya çıxa bilər. Bu üzdən də tam və 
nəhai həqiqətə varmaq olmaz. Yalnız davranışlarımızda yüksək 
düzeydə dəqiq olursaq, təxmini olaraq ona yaxınlaşmaq olur.   
 Başqalarının düşüncələrini kötü özümüzünkünü yaxşıgörmə çox 
çirkin alışqanlıqdır. Bizim düşüncəmizi qəbul etməyəni ölkə 
düşməni adlandırmaq xəstəlikdən başqa bir şey deyildir. 
Müxaliflərimizin də öz görüşlərində bizim qədər şərafətli 
 165 
olduqlarını qəbul etməliyik. İddiasında bulunduğumuz 
vətənsevərlik duyqusunun onlarda da olduğunu qəbul etməliyik.  
 Bir çox adamların məni ümidsiz etdikləri doğrudur. Bir çoxları 
məni aldatmış və çoxlarının da yetərincə ləyaqətləri olmamış.  
Ancaq onlarla tanışlığımdan və ilişkilərimdən dolayı peşman 
deyiləm. Çünkü qeyri—əməkdaşlıq yolunu bildiyim kimi, 
əməkdaşlıq yolunu da yaxşı bilirəm. İnsanların sözlərinə 
inanmamaq üçün bir səbəb olmadıqca, onlara inanmaq bu dünyada 
ən uyqun yaşam yoludur.  
 Gəlişmək istəyirsək, tarixi təkrarlamağa çalışmamalıyıq, yeni tarix 
yaratmalıyıq. Əcdadımızdan bizə miras qalanlara yeni şeylər 
artırmalıyıq. Maddi dünyadakı gəlişmələr və kəşflər ruhi dünyada 
yenilgə anlamına gəlməməlidir. Təkrarların və istisnaların artımı 
ilə yeni qanunlar oluşdura bilməzmiyik? İnsanın öncə yırtıcı 
heyvan olub, daha sonra insanlaşmasımı gərəkir? 
 Böyük hədəflər yolunda mücadilə aparanların sayılarının bir o 
qədər də önəmi yoxdur. Önəmli olan onların qətiyətli və təyinedici 
xasiyətləridir. Dünyanın ən böyük insanları yalnız olmuşlar. 
Budda, İsa, Mohəmməd kimi böyük peyqəmbərləri düşünün! Onlar 
təkbaşına hərəkətə başlamışlar. Onlar, yalnız kəndilərinə və 
Tanrılarına inanmışlar. Tanrının sürəkli onlarla olduğunu 
düşündükləri üçün yalnızlıq hiss etməmişlər.  
 Mitinqlər və kollektiv örgütlər düzənləmək çox yararlı işlərdi. 
Hədəfə çatmaq üçün yararlı ola bilərlər. Ancaq çox qısıtlıca. 
Bunların hamısı keçici işlərdi. Gerçəkliyi oluşduran yenilməz 
inancdır. İnancın qığılcımları heç bir zaman sönməz.  
 Hər hansı bir işi dəyərsiz sansanız da, onu ən yaxşı biçimdə 
etməlisiniz. ən dəyərli işləri yapdığınız kimi, dəyərsiz sandığınız 
işləri də yapmalısınız. Çünkü kiçik işlərə görə insanlar sizə dəyər 
verərlər.  
 Bütün həyatım mənə aydınlıq gətirməmişsə, Batıya baxışım da 
mənə aydınlıq gətirməyəcək. Genəldə aydınlıq Doğudan 
parlamışdır. Doğunun aydınlıq birikimi tükənmiş, sönmüşsə, 
Batıdan aydınlıq ala bilər. Ancaq  aydınlıq çürüklüyün buxarları 
deyil, gerçək aydınlığın sönüb tükənəcəyini sanmıram sanmıram. 
Çocuq olduğumda aydınlığın aydınlıq bağışlamaqla artdığını 
öyrəndim. Hər halda mən bu inanca görə davranmış dədələrimin 
mənəvi sərmayələri ilə işə başlamışam. Batıda da aydınlıq var isə, 
onu almama heç bir şey əngəl olmamalıdır. Yalnız Batının yalançı 
 166 
parlaqlığının etkisinə qapılmamalıyam. Parlaqlıqla aydınlığı bir-
birinə qarışdırmamalıyam.  
 Hər şey əski isə, daha yaxşıdır kimi xürafi bir inancın tərəfdarı 
deyiləm. Öyləcə də hindəməxsus olan hər şeyin yaxşı olduğuna 
inanmıram.  
 Doğruluğunu sezmədən hər əski olanın pərəstişkarı deyiləm. Ən 
əski olsa bilə, əxlaqa qarşı olan hər şeyi kökündən uçarmağa 
qərarlıyam. Yalnız bu işi çox ehtiyatla edərəm. Əski yaxşı təsisləri 
və yadigarları sevdiyimi etiraf etməliyəm. İnsanların modern 
həyata tələsərək əski olan hər şeyi aşağılamaları məni rahatsız edir.  
 Gerçək əxlaq başqalarının açdığı yolla getmək deyildir. Gerçək 
əxlaq öz yolumuzu taparaq qorxmadan irəliləməkdir.  
 Könüllü anlaşılmayan heç bir əməl əxlaqi ola bilməz. 
Davranışlarımız  makina sayağı və anlamsız olduqca, əxlaqlılıq söz 
qonusu ola bilməz. Bilincli olaraq yapılan və bir görəvin ürünü 
olan əməl əxlaqi sayıla bilər. Qorxu və ya basqı dolayısıyla edilən 
əməl əxlaq özəlliklərindən yoxsun olur.  
 Tənqid ediləcək şəxsi və ya şəxsləri içdən sevə bilmək şərti ilə 
insan tənqidetmə haqqını və yetkisini əldə etmiş olur. Ayrıca, 
tənqidin qəbul edilməyəcəyi təqdirdə tənqidçi əsla üzülməyəcəyinə 
əmin olmalıdır. Hər mövzunun idrak edilməsi və aydınlanması 
üçün məhəbbətin gücündən yararlanmaq lazım. Böyük dözüm və 
məhəbbət olmazkən, başqasını tənqidetmə yetkisi əldə edilə 
bilməz.  
 Ya “cinayət” sözü sözlüklərdən silinməlidir, ya da hamımımız 
cinayətkar tanınmalıyıq. Fahişə bir qadının daş-qalaq edilməsi 
üçün “ilk daşı günahı olmayan adam atsın” söylənildiyində kimsə, 
fahişə qadına cürət edib daş ata bilmədi. Bir gün bir məhbus 
“bütün insanlar gizlincə günahkar və cinayətkardırlar” demişdi. Bu 
söz yarı zarafata deyilsə də, öz içində dərin bir həqiqət 
daşımaqdadır. O zaman “cinayətkar” olaraq tanımlananların yaxşı 
insan kimi görülmələrinə imkan sağlamaq lazımdır. Bu sözü 
söyləmənin çox asan və ona əməl etmənin çox çətin olduğunu 
bilirəm. Ancaq “Qita”da söylənilən əmrdir. Əslində bütün dinlər 
də bunu tövsiyə etmişlər.  
 İnsan azad olduğu və azadlıqdan istifadəetmə yolunu bildiyi üçün 
öz yazqısını yaratmaqda azaddır. Ancaq işlərinin nəticəsini heç bir 
zaman kontrol altına ala bilməz.  
 167 
 Yaxşılıq bilinc və bilgi ilə bir yerdə olmalıdır. Bilincsiz və bilgisiz 
yaxşılığın heç bir anlamı yoxdur. İnsan sezgi özəlliyini ruhi 
cəsarətlə bir yerdə özündə qorumalıdır. Həssas qonularda insan 
harda susub harda danışacağını, harda əməl edib etməyəcəyini 
bilməlidir. Böylə durumlarda əməl etmək və ya etməmək bir-birinə 
zidd olmaq yerinə bir-birini tamamlarlar.  
 Tanrının yaratdığı canlı və cansız nə varsa, hamısının yaxşı və kötü 
olan yönləri var. Əfsanəvi bir quş süt qabına düşər. Boğulmamaq 
üçün sürəkli çabalayıb durar. Onun bu çabalamaları hesabına süt 
kərə yağına dönüşər və quş boğulmaqdan qurtular. Ağıllı bir insan 
da hər sahədə yaxşılıqları öyrənib, kötülükləri buraxacaqdır.  
 Qırx il öncə idi. Çox ağır ruhi gərginlik içində idim. Şübhələr 
canımı yandırıb-yaxmaqda idi. O zaman Tolstoyun “Tanrının 
sənin içindəki səltənət bölgəsi” adlı kitabını oxudum. Bu kitab 
ruhumu sakitləşdirirdi. O zamana qədər mən də davranışlarda 
şiddət və aqressivlikdən yana idim. Bu kitab ruhi yenilgələrimə son 
qoyub məni ahimsanın (qeyri—aqressivliyin) yenilməz tərəfdarı 
etdi. Tolstoyun həyatında diqqətimi çəkən ən önəmli qonu, onun 
yazdıqları və danışdıqları kimi davranması idi. Tolstoyun 
düşüncəsi ilə davranışı uyum içində idi. Həqiqəti aramaq üçün hər 
türlü çətinliklərə qatlaşmağa hazır idi. Onun sadə həyatına baxın və 
görün nə qədər gözəl və cazibəli olmuş. Aristokrat bir ailədə 
dünyaya gəlmiş olan Tolstoy həyatın bütün zövq və ləzzətlərindən 
yararlana biləcək maddi imkanlara sahib idi. Həyatın zövqlərini 
yaxşı və dərindən tanıyan insan. Gəncliyində bütün bu zövqlərə 
arxa çevirir. Bir daha arxasına baxmadan zövqlü, təmtaraqlı 
həyatından bir dəfəlik ayrılır. Tolstoy öz devrinin ən sadiq, və 
qətiyətli həqiqət adamı idi. Onun həyatı yorulmadan və sürəkli 
olaraq doğruluğu arayıb, həqiqətə özünəxas biçimdə əməl 
etməkdən ibarət idi. Heç bir zaman və heç bir şəkildə həqiqəti 
gizlətmədi. Həqiqətə qarşı gəlmədi. Heç bir güzəştə getmədən 
bütün durumlarda həqiqətdən yana tutum sərgiləyirdi. O, qeyri—
aqressivliyin ən böyük öndəri idi. Batı dünyasında ondan öncə və 
Onun zamanında kimsə bu qədər dərindən və fədakarcasına 
qeyri—aqressivlik qonusunu yazmamış, buna görə davranış 
sərgiləməmişdir. Bundan da irəli gedib başqa söz söyləmək 
istəyirəm. Bu nəzəriyə haqqında Tolstoyun bəyan və əməl 
etdikləri, sözdə ahimsa yanlısı olan Hindistanın dini öndərlərini 
utandırmalıdır. Hindistan bu həqiqətin beşiyi olmaqla iftixar 
etmişdir. “Ahimsa” qonusunda ən böyük kəşflər əski Hind 
 168 
böyükləri tərəfindən edilsə də, bu gün Hindistanda ahimsa adı ilə 
yayqın olanlar anlamsız təqliddən başqa bir şey deyildir. Gerçək 
ahimsa aqressivlikdən, nifrət və kindən tam olaraq qurtulmaq və 
hər kəsi sevmək anlamındadır. Bu həqiqəti öyrənmək və ahimsanın 
yüksək dəyərini anlamaq üçün Tolstoyun məhəbbətlə çağlayıb 
daşan həyatını və yaradıcılığını yaşamımızın mayağı kimi 
görməliyik. Tolstoyun həyatından əsinlənməliyik, öyrənməliyik. 
Tolstoyu tənqid edənlər deyirlər ki, Onun həyatı böyük bir yenilgə 
olmuş, izlədiyi amacına vara bilməmişdir. Bu tənqidçilərlə razı 
deyiləm. Tolstoy özü də bu şəkildə söyləmişdi. Ancaq Onun bu 
söylədiyi böyüklüyünün göstərgəsidir. Bəlkə bu yöndə amaclarını 
gerçəkləşdirə bilməmişdir. Ancaq bu, insanın əsas özəlliyidir və 
Tolstoya özgü olan bir olqu deyildir. Torpaq cismində mənzil 
etdiyi sürəcə, kimsə ərmişliyin (kamalın) ən son zirvəsinə vara 
bilməz. İnsan kəndi “öz”ünə qalib gəlmədikcə, ideala nail ola 
bilməz. Insan bədən zəncirinə bağlı olduğu sürəcə, “öz”ə qalib gələ 
bilməz. Tolstoyun çox sevimli sözlərindən biri bu idi: “ İnsan öz 
idealına vardığını düşündüyü andan etibarən, onun gəlişməsi durar. 
Bundan sonra zavala uğraması, düşməsi başlar.” 
İdealın dəyəri və lütfü ondadır ki, biz ona yaxınlaşdıqca, o, bizdən 
uzaqlaşar. Bu üzdən Tolstoyun kəndi amacına varmadığını 
söyləmək, bir zərrə də Onun böyüklüyünə zərər verməz. Bu, 
yalnızca Onun alçaqkönüllülüyünü göstərmiş olur.  
Tolstoyun həyatını sübatsız olaraq göstərməyə çalışmışlar. Onun 
həyatındakı sübatsızlıqlar gerçəkçi olmaqdan daha çox zahirdir. 
Çünkü durmadan sürəkli evrim, həyatın yasasıdır. Sübatlı 
görünmək üçün özünü bu yasaların quru qurallarına uymuş kimi 
göstərən adam ruhunu yanlış pozisionlara soxmuş olur. Emerson 
bunu çox yaxşı açıqlayıb anlatmış: “axmaqca, sübat və 
dəyişməzlik başıboş adamların işidir.” Tolstoy haqqında 
sübatsızlıq olaraq adlandırılan, əslində Onun evriminin 
(təkamülünün) və həqiqətə olan sayqısının göstərgəsidir. Sürəkli 
olaraq nəzəriyəsini gəlişdirdiyi üçün sübatsız görünürdü. Onun 
uğursuzluqları da gizlincə deyil, açıqca idi. Hər kəsin gözləri 
önündə cərəyan edən açıq həyat tərzi var idi. Ancaq uğurları və 
mücadilələri özünə aid idi. Dünya Onun zəifliklərini və 
uğursuzluqlarını görür, uğurlarını görmürdü. Hətta Tolstoy özü də 
bəzən öz uğurlarını görmürdü. Onu tənqid edənlər, Onun xətalarını 
“ifşa” edərək, özlərinə etibar qazanmaq istəyirdilər. Ancaq kimsə, 
Tolstoyun özü kimi, öz tənqidçisi ola bilmədi. Sürəkli öz 
 169 
əksikliklərini görməyə çalışırdı. Tənqidçilərindən daha öncə öz 
əksikliklərini çox abartaraq ortaya qoyur, bu yolda özünü 
cəzalandırırdı. Öz əksikliklərini açıqca, dünyaya hayqırırdı. O, 
özüylə ilgili olaraq ən aşırı tənqidləri də açıq görüşlülüklə 
qarşılayırdı. Böyük insanlara xas olan bir üslubla dünyanın onu 
öyüb alqışlamasından saqınırdı. Tolstoyun uğursuzluqları və 
yenilgələri də möhtəşəm idi. Onun uğursuzluqları ideallarının 
anlamsızlığını göstərməz. Tolstoyun uğursuzluqları uğurları üçün 
ölçü birimi (vahidi) olmuşdur.  
Tolstoyun vurquladığı üçüncü önəmli qonu “çörək üçün iş” idi. 
Tolstoya görə hər kəs çörəyini çıxara bilməsi üçün fiziki bir işə 
qatlaşmalıdır. Dünyanı kötü duruma soxan amillərdən biri də 
insanların iş qonusunda öz görəvlərini anlamamalarıdır. Tolstoya 
görə zəngin adamlar özləri fiziki bir işə qatlaşmadan təşkil 
etdikləri yoxsullara yardım kimi xeyriyə qurumları riyadan başqa 
bir şey deyildir. Ilk öncə zənginlər mürəffəh və təmtaraqlı həyat 
tərzindən vaz keçməlidirlər. Tolstoy düşünürdü ki, yoxsullar 
üzərinə yüklənmiş olan basqılar azalarsa, sözdə bəşərsevər işlərə, 
xeyriyə qurumlarına  ehtiyac qalmaz.  
Tolstoya görə inanmanın meyarı əməldir. Bu üzdən də ömrünün 
sonlarında bu böyük insan bütün zənginliklərindən imtina edib, 
çox çətin bir həyat tərzi seçdi. Hər gün səkkiz saat pinəçilik edib 
ayaqqabı yağlayıb-yamayırdı. Tarım işləri ilə uğraşırdı. Onun 
fiziki işlərlə uğraşması olağanüstü (fövqəladə) zəkasına zərər 
vermirdi. Tam tərsinə, Onun zəkasını daha da parlaqlaşdırırdı. Tam 
bu dönəmdə ən güclü əsəri olan “Sənət nədir?” kitabını yazdı. Şah 
əsəri olaraq adlandırdığı bu kitabını Tolstoy işə ara verdiyi 
dinlənmə saatlarında yazmışdır.  
Cazibəli görünüşləri ilə diqqətləri cəlb edən kitablar və içəriyi 
kötülüklərlə dolu olan ədəbiyat sel kimi Batıdan ölkəmizə 
axmaqdadır. Gənclərimiz bu kötü ədəbiyatın verə biləcəyi 
zərərlərdən saqınmalıdırlar. Dünyanın bu böhranlı dönəmində 
gənclərə, özəlliklə Hind gənclərinə lazım olan Tolstoyun əxlaq 
öyrətiləridir. Çünkü, yalnız bu yolla gerçək azadlıqlarına 
qovuşaraq, ölkələrinə və dünyaya yararlı ola bilərlər. Biz öz 
tənbəlliyimiz, həvəssizliyimiz, toplumsal əxlaqsızlığımızla 
İngiltərədən daha çox öz azadlığımıza və ölkəmizə zərər 
verməkdəyik. Xətalarımızdan, əksikliklərimizdən arınmış olursaq, 
dünyada heç bir güc bizi doğru yoldakı gəlişmələrimizdən saxlaya 
 170 
bilməz. Dünyanın bu böhranlı dönəmində Tolstoydan gətirdiyim 
üç örnək bizlərə çox yararlı ola bilər.  
 Kəsin inancım budur ki, heç bir müəssisə və örgüt, tərəfdarları 
olmaması üzündən çökməz, ölməz. Müəssisə və ya örgütlər 
toplumun ruhuna xitab edə bilmədiklərində ölürlər. Ya da örgüt və 
ya müəssisəni yönətənlər inanclarını itirdiklərində təşkilat ölümə 
doğru sürüklənər. Bu üzdən də mən istərdim ki, müəssisə və 
örgütlərin öndərləri basqılar qarşısında inanclarını və özgüvənlərini 
itirməsinlər. Müəssisələr özlərini sərt sınaqlardan keçirməlidirlər.  
 İşləri və ümumi xidmətləri borc paralarla etməməyi öyrəndim. 
Borc para ilə böyük işlər edilməz. İnsan, yalnız para dışında 
toplumun bütün bəkləntilərinə cavabdeh ola bilər.  
 Kimsənin başqalarının inancını dəyişdirməyə haqqı yoxdur, 
olmamalıdır. Heç bir zaman kimsəni bağlandığı inancından 
ayırmaq istəməmişəm. Hər kəsin öz inancında daha da möhkəm 
olmasına çalışmışam. Bunun üçün bütün dinlərdə var olan 
həqiqətlərə inanmaq, bütün dinlərə sayqı ilə yanaşmaq gərəkir. 
Tanrı işığının əksik olan maddi varlıqlarda bütün məzhəblərə 
yansıdığını qəbul etməliyik. Bu baxımdan bütün dinlər bəlli ölçüdə 
əksik və qüsurludurlar.  
 Qandidən sormuşlar: Üzərinizdən zəhərli bir ilanın keçdiyini və 
sizin də hərəkətsiz qaldığınızı söyləyirlər. Söyləntilər doğrudurmu? 
Qandi bu suala cavab olaraq yazmış: 
Bu mövzu həm doğrudur, həm də yanlış. Bir ilanın mənim 
üzərimdən keçdiyi doğrudur. İlan üzərimdən keçərkən mənim 
hərəkətsiz qaldığım da doğrudur. Ancaq o durumda hər kəs mənim 
yerimə olsaydı, öylə edərdi. Hərəkətsiz qalardı. Bu, mənim üçün 
bir imtiyaz olaraq görünməməlidir. O ilanın zəhərli olub 
olmadığını da kimsə bilmir. Ayrıca, illər öncədən ölümün qorxunc 
olmadığına inanmışam. Bu üzdən də yaxınlarım öldüklərində 
qəmlərinə çox tez alışıram. 
 Gözəl olanın verimli olması da gərəkməz görüşünü bizə 
öyrətmişlər. Verimli olan da gözəl olmazmış! Gözəl olanın da 
verimli ola biləcəyini göstərmək istəyirəm.  
 “Sənət sənət üçündür” iddiasında bulunanlar, öz iddialarını isbat 
edə bilməzlər. Sənətin həyatda ayrıca yeri var. “Sənət nədir?” 
sorusunun ötəsində, hər kəsin izlədiyi amaca ulaşa bilməsi üçün 
sənət arac ola bilər. Sənətin kəndisi amac olursa, insanı öz köləsi 
edər, insanlığı zavala uğradar.  
 171 
 Əşyanın iki fərqli özəlliyi var: Zahiri və mənəvi. Bu qonuda mən, 
özəlliklə çox israrlıyam. Məncə, əşyanın zahiriliyi onun mənəvi 
dərinliyinə yardımçı olduğu dərəcədə anlamlıdır, yoxsa heç bir 
anlamı yoxdur. Bu anlayışdan yola çıxaraq, gerçək sənət insan 
ruhunu açıqlayan aracdır. Zahirilik iç ruhsal özəlliyi açıqlaya 
bildiyi üçün anlamlı ola bilər. Böylə bir özəlliyi olan sənət mənim 
üçün çox çəkicidir. Ancaq bunun da bilincindəyəm ki, əsərləri iç 
dərin duyqusallıqdan yoxsun olan özünü sənətçi adlandıran bir 
sürü adam var.  
 Ruh özünü açıqlayıb anlada bilməsi üçün gerçək sənət ona 
yardımçı olmalıdır. Öz haqqımda bunları söyləyə bilərəm: Zahiri 
biçimə ehtiyac duymadan özümü dərk edə bilirəm. Otağımın ağ və 
çılpaq divarları ola bilər. Hətta otağımın tavanından keçib 
ulduzlarla dop-dolu sonsuz göyləri seyr edə bilirəm. Ulduzlarla 
dolu sonsuz göyləri seyr etmək qədər hansı sənət etkili ola bilər? 
Sənət əsərlərinin oluşdurduqları gözəllikləri danmaq üçün bunları 
söyləmirəm. Bir sənət əsərini çox adam sevə bilər. Çoxlarının 
sevimlisi olan bir əsər mənim nəzərimdəki təbiətin sirli gözəlliyinə 
eşit olmaya bilər. Insan çalışmalarının ürünü olan sənət əsərləri 
insan ruhunun yüksəlişinə və insanın özünü dərkinə yardım etdiyi 
dərəcədə dəyərlidir.  
 Musiqini və digər sənət əsərlərini çox sevirəm. Ancaq düşünürəm 
ki, bu tür sənət əsərlərinə olduğundan daha çox dəyər 
verməkdədirlər. Örnəyin anlaşılması üçün teknik bilgilər lazım 
olan sənət fəaliyətlərinin dəyərini anlaya bilmirəm. Ulduzlarla dop-
dolu göylərə baxdığımda gözlərimin önündə öylə sonsuz gözəllik 
görünür ki, bu, mənim üçün bütün sənət əsərlərindən üstün və 
dəyərlidir. Bu, sənət əsərlərini görməzlikdən gəlmək anlamında 
deyildir. Təbiətdə var olan gözəlliklər sənət əsərini dəyərləndirmək 
üçün bir dayanaq nöqtəsi, bir ölçü ola bilər. Həyat bütün 
sənətlərdən üstündür. Həyatda gündən günə gəlişib ərişən 
(kamallaşan) insan ən böyük sənətçidir. Çünkü nəcib və ruhi 
dərinliyi olmayan həyata dayanan bir sənət əsərinin heç bir dəyəri 
yoxdur.  
 İlham zamanı öz yaradıcısından doğru bir anlayış oluşduran sənət 
əsəri gözəl əsərdir. Böylə anlar həyatda çox az ola bilər, ancaq 
gerçək sənət də öylədir. Çox azdır.  
 Gerçək sənət, yalnız biçimlə ilişkili deyildir. Biçimin 
ötəsindəkilərlə ilişkilidir. Sənət var öldürər, sənət də var həyat 
 172 
bağışlar. Gerçək sənət əsəri onun yaradıcısının sevincini, kədərini 
və təmizliyini yansıtmalıdır.  
 Özümüzü böylə bir inanca alışdırmışıq ki, həyatın dərin təmizliyi 
ilə sənətin ilişkisi yoxmuş və sənət bu təmizlikdən bağımsızmış. 
Təcrübələrimə dayanaq bu inancın tamamən yanlış olduğunu 
söyləyirəm. Həyatımızın sonuna yaxınlaşdıqca, həyatın 
təmizliyinin ən böyük sənət əsəri olduğunu anlayırıq. Gözəl səsdən 
bir parça musiqi oluşdurmaq çoxlarının edə biləcəyi bir işdir. 
Ancaq təmiz bir həyatla uyum içində olan musiqi sənəti nadir 
əsərdir.  
 Heç bir təkəbbürə qapılmadan və böyük alçaqkönüllülüklə 
söyləmək istəyirəm ki, mənim məsajım və yöntəmlərim bütün 
dünya üçündür. Mənəvi göndərilərimin batılı qadınların və 
kişilərin könüllərində yer etdiyini duyduğumda çox sevindim.  
 Dostlarımın mənə verəcəkləri ən böyük iftixar, mənə 
göstərəcəkləri ən böyük sayqı, öz həyatlarında mənim 
yöntəmlərimi qullanmalarıdır. Mənim yöntəmlərimə inanmırlarsa, 
o zaman bu yöntəmlər qarşısında bütün gücləri ilə dirənib, onunla 
mübarizə aparsınlar. 
 
 
 
 
Sözlük 
Atma- ruh, ağıl. 
 
Advaita- İkili olmayan. 788—820-ci illər arasında yaşamış Hindistanlı 
filosof Şankaracarya´nın fəlsəfəsi. Bu fəlsəfi görüşün əsası birliyə, 
birləməyə dayanmaqdadır. Bu fəlsəfəyə görə, yalnız bir tək mütləq həqiqət 
var və bütün görüntülər o bir tək mütləq həqiqətin təzahürləridir.  
 
Əşram— Əşram əski Hindistanda bir növ xaniqah imiş. Eyni ülküləri 
paylaşan çevrələr əşramda toplaşar, bəlli əxlaqi nizama uyqun şəkildə 
ortaqca yaşarmışlar. Qandinin təsis etdiyi Funiks eyitim mərkəzi də əşram 
qurallarına uyqun idarə edilirdi. Qandinin ən ünlü əşramı Qoceratda 
“Sabarmati” çayının sahilində Əhmədabad şəhrində yerləşirdi.   
 
Əşrama— Hind inancına görə hər kəsin ruhu dörd evrədən keçər. Bu dörd 
evrənin hər biri bir “əşrama” adlanır. Bu dörd mərhələ bunlardır: 1. Mütaliə 
 173 
və şəxsi disiplin. 2. Ailə qurma və dünya işləri ilə uğraşma. 3. Düşünmə, 
dalqınlıq və dünya təmayüllərindən qopma. 4. imtina və dünyadan tam 
qopuş.  
 
Avatar— İnsan biçimində olan Tanrısal (ilahi) varlığın surəti.  
 
Opanişad—Əski Hind fəlsəfi söyləmlərinin bütünüdür. Yüzə qədər kitabdır. 
Ancaq on kitabın daha əsil və orijinal olduğuna inanılır. Bu kitablarda 
“veda”ların qutsal öyrətiləri dartışılmaqdadır. Görəv, əxlaq, ölüm və həyat 
kimi müxtəlif mövzular dərincə dartışılmaqdadır.  
 
Ahimsa— “Himsa”nın ziddi. Himsa aqressivlik və ahimsa qeyri—
aqressivlik anlamındadır.  
 
Bania— Hind toplumu dörd böyük kast və ya sinifə ayrılır. Hər sinifin də 
müxtəlif qatmanları, layları var. Banilar üçüncü sinif olmuş və dükançılıqla 
məşğul olmuşlar.  
 
Brahmaçarya— Brahmaçarya insanın öz nəfsinə hər yönlü hakim olması və 
qadınla da, ancaq evlad doğurmaq üçün cinsi ilişkiyə girməsidir. 
 
Brəhmən— Dörd Hind sinifindən birinci sinif. Hindistanda dini işlərdən 
sorumlu olmuşlar. Bilim və bilgi onların təkəlində olmuşdur.  
 
Boer—Güney Afrikada yerləşən Avropalı mühacir qəbilələr. Boer 
savaşından sonra İngiltərənin idarəsinə keçdilər.  
 
Bhaquat— Bhaquat Qita Fəlsəfi mövzular içərən əski Hind kitablarından 
biridir. Tanrının yer üzündə təzahürü olan “Krişna”nın həyatını 
anlatmaqdadır.  
 
Parsi— Hind atəşpərəstləri bu adla tanınmaqdadırlar.  
 
Purdah— qadınları kişilərdən ayıran örtük.  
 
Tamil— Hind sakinlərindən. Dilləri də tamilcə olaraq keçər.  
 
Telequ— Hind saninləri. Dilləri də telequca olaraq keçər.  
 
Çapati— Hindistanda hazırlanan bir tür fətir-çörək.  
 174 
 
Çarxa— Qandinin düzəltdiyi cəhrə, ipəyirmə aracı. Qandi işsizliyi önləmək 
üçün bunu düzəldip hind kəndlilərinə önərdi. Qandi özü də bu cəhrə ilə 
məşğul olurdu.  
 
Xaddar— İpliyi əllə əyrilib toxunan bir tür qumaş. Qandinin önərisi üzərinə 
bu tür qumaşın qullanımı Hindistanda yayqınlaşdı. Konqrənin də üzvləri bu 
qumaşdan paltar geydilər. Bütünüylə Hind malı sayılırdı.  
 
Dharma— məzhəb, əxlaq və görəv yasası.  
 
Divan— Hindistanda yarıbağımsız xanlıqların başçıları. Hindistan bağımısz 
olmadan öncə, İngiltərənin istilasında olmanın dışında 600 böyük-kiçik 
xanlıqlardan ibarət idi. Bunların hər biri özünü digərindən bağımsız olaraq 
görərdi. Bu hökumətlərin başbaxanına “divan” ləqəbi verilmişdi.  
 
Rişi— bilgə, dahi. Əski Hind gələnəyində düşüncə əhli olan insanlar 
ormanlıqlara gedib orada özlərinə dalar, yalnızca yaşardılar. Bunlara “rişi” 
deyirdilər. Insanlar onlardan dərs almaq üçün yanlarına gedərdilər. Rişilər 
açıq havada, böyük ağacların altında dərs keçərdilər.  
 
Zulu— Güney Afrika qəbilələrindən. 
 
Sattya— Həqiqət, doğruluq. 
 
Satyaqraha— Satyaqraha, əslində doğruluğun yanlısı olmaq deməkdir. 
Ancaq Qandi bu sözü özünəxas biçimdə qeyri—aqressiv dirəniş və savaş 
yöntəmi kimi seçmişdir. 
 
Satyaqrahi— Satyaqraha savaşçısı.  
 
Sadavrata— Yoxsullara yardım etmə kültürü. 
 
Sadavrati— yoxsullara yardım edən. 
 
Samskar— Əski zamanların dərinliklərdən qaynaqlanıb hər insana təsir 
göstərən zavala uğramaz özəlliklər.  
 
Swaraj— istiqlal 
 
 175 
Şastra— Hind məzhəbinin qanunları və əmrləri.  
 
Mənu— Əski Hind bilgəsi. Əski Hind yasalarının qurucusu.  
 
Mokşa— dünya bağlarından qopma. Həyatı yeniləmədən, yenidən dünyaya 
gəlmədən qurtulma. Hind inancına görə, hər fərd öldükdən sonra başqa 
biçimdə dünyaya gəlmiş olur. Daha öncəki həyatının nitəliyinə görə yaxşı ya 
da kötü surət qazanmış olur. Bu həyat təkrarlanması ruhun kamala ulaşıb 
Tanrıya varışına qədər davam edər. Ruh öz bütüncü evrimini 
gerçəkləşdirdikdən sonra artıq yer üzündə həyat bulma sona çatar. Buna 
mokşa deyilir. 
 
Muni— Ceyn məzhəbinin Hindistanda 25000 illik sabiqəsi var. Ahimsa 
Ceyn məzhəbinin əsasını təşkil edər. Ceyn məzhəbinin ruhanilərinə muni 
deyilir. Ceyn məzhəbi Hz. Budda ilə eyni zamanda ortaya çıxmış. Heç bir 
canlıya zərər verməmək Ceyn məzhəbinin ana ilkəsidir.  
 
Mahatma— Böyük ruh. Qandiyə verilən ləqəb. Qandi bütün dünyada bu 
ləqəblə tanındı.  
 
Veda— Əski Hind məzhəbinin qutsal mətnləri. Vedalar dörd bölümdən 
oluşmaqdadır. Ən əskisi “Riqveda” adlanır.  
 
Həricən— Tanrının evladı. Qandi bu sözü Hindistanda nəcis olaraq tanınan 
qəbiləyə ləqəb olaraq taxmışdı. Bu qəbilə tarix boyu çox aşağılandığından və 
çox əzab çəkdiyindən Qandi onları bu aşağılıq kompleksindən qurtarmaq 
üçün tanrı evladı ləqəbini onlara vermiş, onlara da eşit haq tanımışıdır. 
Nəcislərə üst düzeydə iş verməzdilər. Tualet təmizləmə kimi aşağı işlərdə 
çalışdırardılar. Nəcislərə toxunmaq da yasaq imiş. Onlarla bir yerdə yemək 
də yeyilməzmiş.  
 
 
 
 
 
 
