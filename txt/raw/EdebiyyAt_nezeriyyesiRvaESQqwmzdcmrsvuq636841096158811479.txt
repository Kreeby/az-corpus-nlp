 1
 
 
 
CƏFƏR  CABBARLI  FONDU 
 
 
 
 
Rəhim Əliyev 
 
 
 
 
 
ƏDƏBİYYAT 
NƏZƏRİYYƏSİ 
 
 
 
 
 
 
 
 
 
 
 
 
Bakı – Mütərcim – 2008 
 2
 
 
Kitab C.Cabbarlı fondu Böyük Elmi Şurasının  
21.09.2008 tarixli qərarı ilə çap olunur. 
 
 
 
 
Redaktoru:                          filologiya elmləri doktoru  Nazif Qəhrəmanlı 
 
Üz qabığının tərtibatçısı:    Asim Mövsüm oğlu Məmmədzadə 
 
 
 
 
 
 
 
Rəhim Əliyеv. Ədəbiyyаt nəzəriyyəsi. – Bаkı: Mütərcim, 2008. – 360 səh. 
 
 
 
 Tənqidçi Rəhim Əliyevin bu kitabı onun Mədəniyyət və İncəsənət 
Universitetində dediyi mühazirələr əsasında hazırlanmışdır. Əsərdə marksist 
nəzəriyyə ehkamlarından imtina edilir, klassik filologiyanın və semiotikanın elmi 
prinsipləri əsas götürülür. Kitabın orijinal cəhəti nəzəriyyə kursuna ədəbi əsərin 
təqdimi ilə yanaşı, sözün, obrazın, mifin, yazı dilinin nə mətn nəzəriyyəsinin, 
dilin mənşəyinin izahı ilə bağlı problemlərin də daxil edilməsidir. Əsər tələbələr, 
müəllimlər, filosof və dilçilər, nəzəriyyəni öyrənənlər və sevənlər üçün nəzərdə 
tutulmuşdur. 
 
 
 
 
 
Ə 0846
026
4603000000
−  
 
 
© R.Əliyеv, 2008 
 
 3
 
İÇİNDƏKİLƏR 
  
Müəllifdən....................................................................................................7 
Ədəbiyyat nəzəriyyəsinin predmeti və başqa fənlərlə əlaqəsi....................11 
 
I FƏSİL 
ƏDƏBİYYAT HAQDA ELMİN QISA TARİXİ...................................15  
1.1. Ədəbiyyatşünaslığın yaranma tarixi...................................................15 
1.1.1. Praktik ədəbiyyatşünaslıq................................................................15 
1.1.2. Nəzəri ədəbiyyatşünaslığın yaranması.............................................16 
1.2. Ədəbi şərh problemi və onun janrları .................................................17 
1.3. Ədəbi mətnlərin şərhi (anlama) və qiymətləndirməsi tarixi...............22 
1.3.1. Mətn bilgisinin fərdiliyi və şərh problemi.......................................22 
1.3.2. Ədəbi mətnlərin ictimai dünyagörüşləri baxımında şərhi  
problemi.....................................................................................................23 
1.3.3. Monoteist kanonizasiya ədəbi mətnlərin ilk sosial şərhi  
forması kimi...............................................................................................25 
1.3.4. Missionerlik dini mətnlərin ümumbəşəri sosial utopiya  
kimi şərhidir...............................................................................................26  
1.3.5. Dərsliklər və müasir təhsil sosial dünyagörüşünün konkret 
mərhələsinin kanonizasiyası kimi..............................................................27 
1.3.6. Ədəbiyyatşünas konkret təhsil kanonları ilə bağlı  
dünyagörüşünün və aktual şərh terminologiyasının daşıyıcısı kimi..........29 
1.4. Ədəbi şərhin dindən ayrılması. Maarifçi şərhin qısa tarixi.................30 
1.4.1. Ədəbi şərhin dindən ayrılması.........................................................30 
1.4.2. İntibah .............................................................................................31 
1.4.3. Maarifçilik epoxası ..........................................................................32 
1.4.4. Maarifçi ədəbi şərh kanonları və onların əsas tarixi formaları  
(ədəbi epoxalar).........................................................................................36 
1.4.5. Klassisizm epoxası...........................................................................36 
1.4.6. Sentimentalizm.................................................................................39 
1.4.7. Millətçilik və romantik ədəbi millətçilik.........................................40 
1.4.8. Romantizm epoxası..........................................................................42 
1.4.9. Maarifçi realizm...............................................................................44 
1.4.10. İslam maarifçiliyi...........................................................................45  
1.5. Tənqidi realizm epoxası......................................................................47 
1.6. XIX-XX əsrdə realizmin inkişafı və tipləri.........................................48  
1.6.1. Naturalizm........................................................................................48  
1.6.2. Simvolizm. Magik, fantastik və mistik realizm...............................50 
 4
1.6.3. Sosialist realizmi və rəsmi ədəbiyyat anlayışı.................................52 
1.7. Ədəbi şərhin elmi məktəbləri..............................................................55 
1.7.1. Mifoloji məktəb. Komparativizm.....................................................55 
1.7.2. Bioqrafik məktəb.............................................................................59  
1.7.3. Mədəni-tarixi məktəb.......................................................................60 
1.7.4. Ədəbiyyatşünaslıqda sosiologizm və estetçilik................................61  
1.7.5. Marksist məktəb...............................................................................64 
1.7.6. Psixoloji məktəb..............................................................................68  
1.7.7. Freydist məktəb...............................................................................71 
1.7.8. Strukturalizm...................................................................................76 
 
II FƏSİL 
SÖZÜN, MİFİN VƏ YAZI DİLİNİN ORTAQ MƏNŞƏYİ 
Dil nədir? .................................................................................................83 
2.1. Sözün tarixçəsi. İnstinktiv və sosial söz..............................................83  
2.2. Təfəkkürün sözü identifikasiya xassəsi və şifahi ləhcələrin  
mənşəyi......................................................................................................91 
2.3. Söz yazısının mənşəyi və qısa tarixi...................................................95  
2.4. İbtidai söz yazısının və şifahi nitq qabiliyyətinin qarşılıqlı  
təsiri haqqında............................................................................................98 
2.5. Yazılı söz şifahi sözün identikliyinin əsası və təminatı kimi............105 
 
Kitab dili 
2.6. Sosial, dini və ədəbi tərəqqidə fonetik yazının rolu..........................109 
2.7. Yazılı dil və mətn anlayışı................................................................114 
2.8. Söz-işarəsinin yaddaşı sistemləşdirmə potensialı. Əzbər (yazılı)  
söz sıralarının yaddaşda dünyanın virtual obrazını yaratmaq xassəsi......119 
2.9. Söz-mif. Onun mifliyi və mistikliyi, obyektliyi və subyektliyi........122  
2.10. Fonetik dil söz, güc və varis hakimiyyətinin mənbəyi kimi...........130 
2.11. Qədim dillər və xalqlar haqda........................ ................................113 
2.12. Mətnlərin kanonikləşdirilməsi anlayışı. Mətn mədəniyyətinin 
vahidliyi və fasiləsizliyi...........................................................................140 
2.13. Monoteizm və qədim ədəbi dillər. Fars dili problemi.....................146 
2.14. Klassik Azərbaycan ədəbi dili........................................................152 
2.15. Qədim və milli ədəbi dillər appozisiyası. Milli kilsə anlayışı.........155 
 
III FƏSİL  
DÜNYANIN ƏDƏBİ SÖZ VƏ MƏTNLƏ FƏRDİ QAVRAYIŞI.....158 
3.1. İşarə, söz və obrazı qavrayışın identifikasiya fərdiliyi......................158 
3.2. Fərdi bədii söz və onun bədii qıcıqlandırıcılıq imkanları.................162 
 5
3.3. Söz – mİf və ilk ədəbi obraz kimi......................... ...........................165 
3.3.1. Birinci mif. Totem ata, başçı, pəhləvan döyüşçü, qələbə gətirən  
hərb Allahı mifi........................................................................................166 
3.3.2. Birinci mif dində. Qoruyucu və hərbi qələbə gətirən Allaha  
qurbankəsmə mifologiyası .............................. .......................................169 
3.3.3. İkinci mif. Ana, qida, məhsuldarlıq, doğulma, yaranma,  
astronomik təqvim və səbəbiyyət mifi.....................................................171 
3.3.4. Üçüncü mif. Ölüm – itməyən hərəkət-iradə, əbədi ruh mifi..........174 
3.3.5. Söz işarənin fərdi yaddaşda mifləşmə və mistikləşmə  
xassəsi. İtməyən ruh mifologiyası............................................................177 
3.4. Fərdi ədəbi yaradıcılıq mifyaratmanın üçüncü mərhələsi kimi.........184 
 
IV FƏSİL  
ƏDƏBİYYAT NƏDİR? ONUN PREDMETİ VƏ TARİXİ  
FUNKSİYALARI...................................................................................189 
4.1. Dünyanın ədəbi təsviri ilk yazılı mətnlərlə başlanır.........................189  
4.2. Kanonik mətnlər müasir mətn mədəniyyətinin və ədəbi  
mətnin ilk formasıdır................................................................................190 
4.3. Müqəddəs mətnlərin çoxfunksiyalılığı.............................................194 
4.4. İntibah dövrünə qədər dini müəllif yaradıcılığı anlayışı...................196  
4.5. Fərdi müəllif yaradıcılığı anlayışı. Kütləvi müəllifliyin peşəyə 
və biznesə çevrilməsi...............................................................................200 
4.6. Müəllif yaradıcılığı və folklorun mənşəyi.........................................202 
4.7. Ədəbiyyatın predmeti........................................................................205 
4.7.1. Allah mifləri dini ədəbiyyatın predmeti kimi................ ...............205 
4.7.2. Fərdi müəllif mifləri dünyəvi ədəbiyyatın predmeti kimi..............208 
4.8. Ədəbiyyatın funksiyaları...................................................................211 
 
V FƏSİL 
ƏDƏBİ ƏSƏR DÜNYANIN HADİSƏVİ OBRAZI KİMİ.................214 
5.1. Ədəbi söz..........................................................................................214 
5.1.1. Sözün obrazlıq xassəsi və ədəbi növlər.........................................214 
5.1.2. Müəllif sözü...................................................................................219 
5.1.3 Qəhrəmanların dili ilə müəllif sözü. Dialoq və replika...................222 
5.1.4. Ədəbi mətnin dil xüsusiyyətləri.....................................................228 
5.2. Ədəbi obraz.......................................................................................238 
5.2.1. Ədəbi obraz söz sırası kimi............................................................238 
5.2.2. Ədəbi obrazın konkretlik iddiası və onun şərtiliyi.........................240 
5.2.3. Ədəbi obrazın məkan və zaman hüdudsuzluğu..............................243 
5.3. Ədəbi obrazın dünyanı göstərən növləri...........................................248 
 6
5.3.1. İnsan obrazı....................................................................................249 
5.3.2. Dünyanı obyekt kimi göstərən obrazlar.........................................251 
5.3.3. Dünyanı proses kimi göstərən obrazlar...................... ...................253 
5.3.4. Müəllif və obraz. Tendensiyasına görə ədəbi obrazın növləri.......256 
5.4. Ədəbi əsər obraz sırası kimi..............................................................260 
5.4.1. Ədəbi əsərin obraz təbiəti və bütövlüyü anlayışı...........................260 
5.4.2. Ədəbi əsərin obraz sırası kimi qurulması. Süjet və kompozisiya..263 
5.5. Ədəbi əsərin tarixiliyi. Növlər və janrlar .........................................268  
5.5.1. Lirik növ və onun mənşəyi.............................................................268 
5.5.2. Lirik təhkiyənin əsas əlamətləri.....................................................271 
5.5.3. Heca vəzni və onun əsas lirik şəkilləri ..........................................276  
5.5.4. Əruz vəzni və onun əsas variantları...............................................281 
5.5.5. Müasir poeziyada formanın şərtiliyi..............................................286 
5.5.6. Epik növün tarixində mətnbilmə yaddaşının rolu: folklor  
və janr anlayışı.........................................................................................288 
5.5.7. Epik təhkiyənin tarixi. Yazılı və şifahi ədəbi mətnlərin  
müstəqil təkamül yolu..............................................................................293 
5.5.8. Epik təhkiyə formaları və onların ümumi mifik  
mərasim mənşəyi.....................................................................................298 
5.5.9. Mərasim və dram, onun janrları.....................................................302 
 
VI FƏSİL 
ƏDƏBİ ƏSƏRİN YARADILMASI VƏ ƏDƏBİ PROSESƏ  
DAXİL OLMASI....................................................................................312 
6.1. Kitab, nitq və fərdi mətnyaratmanın ayrılmazlığı.............................312 
6.2. Mətnyaratma və ədəbi mətnyaratmada kod və variant 
münasibətləri............................................................................................318 
6.3. Ədəbi mətnin və kitabın kodluğu......................................................322 
6.4. Ədəbi əsərin yaradılması prosesində kitabın, mətnin və nitqin 
variantlığı ................................................................................................325 
6.5. Ədəbi variantyaratmanın üsulları......................................................331 
6.6. Ədəbi variantyaratmanın tarixi-psixoloji mərhələləri.......................336 
6.7. Yaradıcı şəxsiyyət. Ədəbi mətnyaratmanın fərdi xüsusiyyətləri......342 
6.8. Ədəbi variantyaratmanın milli fərdiliyi............................................346 
6.9. Ədəbi əsərin yaradılmasının tarixi konkretliyi və bədiiliyi anlayışı.349 
6.10. Ədəbi mühit, ədəbi proses və dünya ədəbi prosesi.........................354 
 
 
 7
MÜƏLLİFDƏN 
 
İki il əvvəl dostlardan biri mənə Mədəniyyət və İncəsənət Universi-
tetində ədəbiyyat nəzəriyyəsindən mühazirə deməyi təklif etdi. Bu təklif-
dən oxucunun əlində tutduğu bu kitab yarandı. Ona görə bu təklifi edənlə-
rə öz minnətdarlığımı bildirirəm. Cavanlıqda nəzəriyyə ilə həmişə imkan 
daxilində, yaxşı kitablar düşdükcə məşğul olurdum. Amma yaşlaşdıqca 
ədəbiyyata dair öz qənaətlərin sabitləşir və başqa nəzəriyyəçilər adama bir 
qədər darıxdırıcı görünür. 
Mühazirələr məni nəzəriyyəyə qaytardı. Bütün kursu demək sistem-
li bir plan-proqram tərtibini tələb edirdi. Onu hazırlayandan sonra 2006-cı 
ilin noyabrından kitabı yazmağa başladım. Amma başlayandan bir şey mənə 
aydın idi: mən dərslik yazmırdım. Ədəbiyyatın nə olduğu barədə öz əsərimi 
yazırdım. Həm də mühazirələr üçün düzəltdiyim plan əsasında yazırdım.  
Nəticəsi ortadadır.  
Bu kitaba ənənəvi ədəbiyyat nəzəriyyəsi dərsliklərinə daxil olma-
yan problemlər daxil oldu. Ənənəvi dərsliklər əsasən ədəbi əsərin tarixini 
əks edən terminləri sistemləşdirirdi. Bu kitabda isə elmi struktur başqadır. 
Dilin mənşəyi, yazılı dil nəzəriyyəsi, yazılı mətn mədəniyyətinin vahidliyi 
və s. Bur sözlə bu kitab dərslik deyil, nəzəriyyəni sevənlər və öyrənənlər 
üçündür. Mən ədəbiyyatın nəzəriyyəsini bütün fasiləsiz yazılı mətn mədə-
niyyətindən, onun tarixi təkamülündən ayırmadım. Əslində bu mümkün 
də deyil. 
Bu kitabın nəzəri əsasları sözün və dilin işarəvi təbiəti haqqında se-
miotikanın adi müddəalarına əsaslanır. Ona görə onun adına “semiotik” 
sözünü əlavə etmədim. Strukturalistlərin axetip, metadil, obrazın quruluşu 
kimi təqdim etdikləri hadisələrin hamısını mən sözün və obrazın tarixiliyi 
prizmasından izah etmişəm. Müxtəlif milli ədəbiyyatlarda təkrarlanan və 
bir-birinə bənzəyən hadisələrin hamısını mən ya tarixi əlaqələrin nəticəsi, 
ya da ədəbi inkişafın təkrarlanan milli variantları sayıram. Bu əlaqələrin 
bir kökü də yazılı fonetik dillərin və mətn mədəniyyətinin müştərək tarixi 
ilə bağlıdır. Biz obrazların milli variantlarının yazı mədəniyyətinin təka-
mül tarixi ilə bağlılığını görməyə bilərik. Amma nəzərə almalıyıq ki, bu 
bağlılıq həmişə vardır. Hələ Avropa maarifçiləri fonetik yazıya əsaslanan 
Qərb və Şərq sivilizasiyasını müxtəlif qütblər kimi təqdim ediblər. Lakin 
bu qədim tarixi olan uydurma mifdir. Fonetik yazı mədəniyyəti və onun 
bazasında yaranmış ədəbi mədəniyyət öz kökləri cəhətdən bir mədəniy-
yətdir: bu kök fonetik yazıdır. 
Ədəbiyyatın təbiəti sözün təbiətindən və xassələrindən ayrılmazdır. 
Söz nədir, o necə yaranıb? Söz yazıdan yaranıb və yazıdan əvvəl ortada 
 8
ola bilməzdi. Ənənəvi dilçilik sözü mənaların, məfhumların və şeylərin 
işarəsi, adı sayırdı. Lakin belə deyildir. Əvvəla, sözlərin mətn ənənəsindən 
kənarda heç bir mənası yoxdur. Söz – məna kodları mətndə olan və mətn-
də açıla bilən bir işarədir. Sözü forma kimi, qrafik işarə sırası kimi bilmək 
onun mənayaratma funksiyasını bilməklə nəticələnmir. 
İkinci tərəfdən sözlər şeylərin işarəsi deyildir. Şeylər konkretdir. 
Sözün, hətta şəxs adlarının da konkret ünvanı yoxdur. Bir adı bir sinifdə 
belə bir necə adam daşıyır. Bəs sözlər şeylərin işarəsi deyilsə nəyin işarə-
sidir? Sözün işarə etdiyi predmet maddi dünyada yoxdur, ancaq dil daşıyı-
cılarının yaddaşındadır. Sözlər ancaq yaddaşdakı yazılı işarələrin, şəkillə-
rin və digər maddi işarənin adıdır. Yəni söz işarənin işarəsidir, ikinci siqnal 
sistemidir. Təsviri, maddi və nəhayət qrafik yazıdan əvvəl heç bir söz və heç bir 
dil ola bilməzdi. İbtidai insan fonetik sözün nə olduğunu, söz ünsiyyətinin nə 
olduğunu bilmədən yazıl işarələrdən azı yüz min il istifadə edib. 
Yalnız yazı işarələrinə verilən ad kimi fonetik səs qovuşuqlarından 
istifadə ediləndə söz ortaya çıxıb və ondan digər işarələrdən biri kimi və 
bu işarələrlə bir sırada istifadə olunmağa başlayıb. Sözün mənşəyinin heç 
bir digər ağlabatan izahı mümkün deyil. Yazı işarələrinə fonetik işarələrin 
ad kimi verilməsi və onlardan istifadənin genişlənməsi söz ünsiyyətinə 
doğru ilk addımlar olmuşdur. Yazılı işarələrdən istifadə artdıqca, insan on-
ları yadda saxlayıb tanımağa öyrəndikcə bu işarələrin -- ikinci sıra fonetik 
işarə-adlarının da sayı artıb və onlardan şifahi istifadə edənlər bir sinif, pe-
şə adamları kimi meydana çıxıblar. Sözdən istifadə ilə qədim adamlar qul-
dara çevriliblər, mülkiyyətçi ola biliblər və böyük hakimiyyət qazanıblar. 
Məhz söz dilindən istifadə edənlər yer kürəsindəki insan sürülərinə nisbə-
tən ilk sivil adamlar idi, müasir mənada insanlar idilər. 
İnsanlıq şüurunun mənbəyi və ayrılmaz atributu söz ünsiyyətini 
bilmək idi. Xalqlar dil ünsiyyətini növbə ilə son 15-18 min ildə öyrəniblər. 
Ondan əvvəl isə insan deyildilər. 
Sözün digər saysız –hesabsız işarələrdən iki əsas fərqi var: birinci, 
sözün digər işarələrə xas olmayan məxsusi maddi forması var: o, ani 
olaraq səslənib itən səs qovuşuğudur (siqnalıdır). Sözün əsas unikallığı da 
budur. Dikər maddi işarələrdən fərqli olaraq söz işarəsini gəzdirmək üçün 
maddi qabığa və qaba ehtiyac yoxdur. Söz işarəsinin məkanı yaddaşdır.  
İkincisi, söz həm də qrafik yazı işarəsinin işarəsidir. Sözün işarə 
kimi heç bir konkret maddi obyekti yoxdur. Sözlərin bildirdiyi obyektlər 
insanların yaddaşında olan fərdi psixi obraz-işarələrdir. Ona görə sözün 
maddi dünyaya aidiyyəti yoxdur. Maddiyyata aid olan fərdi yaddaşdakı 
obrazlardır. Yaddaş obrazları dünyaya aiddir, mütləq konkret şeylərlə 
bağlıdır, qavrayış vərdişinin nəticəsidir. Söz obrazın predmeti isə yalnız 
 9
fərdi psixi fakt kimi mövcud ola bilən, tək-tək başlarda olan yaddaş obraz-
ları, bu obrazların müxtəlif növləri və kombinasiyalarıdır. Ona görə sözün 
ənənəvi formulundan: işarə edilən və işarə edən formulundan imtina edil-
məlidir. Əslində heç bir söz üçün konkret, bir nüsxəli işarəedilən, obyekt 
göstərmək olmaz. Çünki belə sözün mətndə işlətmək üçün mənası olmur. 
Lakin söz adi qrafik işarənin yox, görmə ilə çoxlu adamın öz yadda-
şında identifikasiya edilə bildiyi işarələrin işarəsidir. Yazıdan istifadə in-
sanlarda şeylərin qrafik obraz-işarələrini tanımaq qabiliyyəti yaratmışdı. 
Bu birinci siqnal sistemi idi: eyni cinsli şeylər çoxluğunu onların qrafik 
maddi şəkil-işarəsi vasitəsi ilə tanımaq qabiliyyəti. Söz və söz identifika-
siyası bu birinci qabiliyyət yüksək dərəcədə inkişaf etdikdən sonra insan 
yaddaşının vərdişlərindən biri kimi formalaşıb. 
Söz həm sosial, həm də psixi hadisə kimi formalaşıb. Sözün so-
siallığı onun təyinatca çox adamın istifadəsi yolu ilə meydana çıxmasıdır. 
Sözün psixoloji təbiətli olması onun hər fərdin başında onun öz məxsusi 
fərdi vərdişi kimi yaranmasıdır. Sözün bu ikili təbiəti insanların sözbilmə 
yaddaşında və vərdişlərində böyük fərqlər yaradır və bu fərqlər nəticəsin-
də yazılan və tələffüz olunan hər bir söz cırası və mətn variant olur. Söz 
sırasının variantlığı bir tərəfdən onun kollektiv istifadədə olan işarə sırası 
təbiətində olmağıdır. İkinci tərəfdən isə hər bir yazılı və şifahi mətn va-
riantı fərdi psixi fəaliyyətin məhsulu kimi bir nüsxəli, orijinal və unikaldır. 
Beləliklə mətndə ola bilən orijinallıq və bədiilik, yəni bir nüsxəlilik 
əlamətləri mətn yaratma aləti olan başların və fərdi yaddaşların bir nüsxəli 
olmasındandır. Hər bir mətnin variantlığı isə onun yaddaşlara məlun olan 
mətnlərin – şərti işarələr sırasının operativ kombinasiyası olmasıdır. 
Hələ tələbəlik illərində iki məsələ məni ayrı-ayrılıqda düşündü-
rürdü. Birinci, dilin mənşəyi idi və bu barədə tələbə referatı da yazmışdım. 
Sonralar uşaqlarımın dilaçma prosesini gündəliklərimdə qeyd edirdim. 
İkinci məsələ isə eyni fikirlərin dildə müxtəlif variantlarda öz əksini tap-
ması, lakin buna adilik kimi diqqət yetirilməməyi idi. Bu kitabı yazanda 
mən dəfələrlə dilin mənşəyi ilə bağlı məsələləri şərh edirəm və hətta 
müəyyən təkrarlara yol verdiyimi də hiss edirəm. Kitabın sonuncu “Ədəbi 
əsərin yaradılması” fəslini yazanda isə mən ikinci məsələnin də cavabını 
özüm üçün aydınlaşdırdığımı hiss etdim. 
Dilin mənşəyini şərh edəndə mən bütün hallarda olduğu kimi 
Ç.Darvinin təkamül nəzəriyyəsi mövqeyindəyəm. Dilin yaranma tarixini 
anlamaq üçün yazını və insanın şifahi ünsiyyət vərdişini bir-birindən ayır-
maq lazımdır. Yazı, dövlət, xüsusi mülkiyyət, quldarlıq hüququ fonetik 
yazıdan və şifahi danışıq vərdişlərindən azı yüz min əvvəl mövcud idi. Si-
vilizasiyanın əsasları – əkinçilik, dəniz ovçuluğu, monoqam ailə, təqvimi 
 10
bilmə fonetik yazıdan və şifahi danışıqdan çox-çox qədimdir. Sonuncula-
rın tarixi isə beş-səkkiz min ildən artıq deyildir. Şifahi danışığın mənşəyini 
fonetik yazı ilə ayrılmaz şəkildə araşdıranda bu barədə aydınlıq hasil olur.  
Bu kitabda heç bir polemika, kimisə təkzib etmək, kiməsə əsaslan-
maq təşəbbüsü yoxdur. Bu kitab da ədəbiyyatın və yazılı dilin əsaslarını 
öz gördüyüm kimi şərh etməkdir. Bu da bir variantdır. Ona qiymət vermək 
isə elmin inkişafı ilə bağlı bir məsələdir. Ədəbiyyat elminin, idrak nəzə-
riyyəsinin, dilin təbiəti barədə elmin gələcək inkişafı bu kitabda yazılan-
ları təsdiq edə bilər. Amma inkar etməsi də istisna olunmur. Çünki elmi 
məktəblərin tərəqqisi və taleyi elmin özündən çox elmdən kənar amillərlə 
müəyyən olunur. 
 
Bakı, 02.09. 2008 
 
 
 
 
 
 
 11
 
ƏDƏBİYYAT NƏZƏRİYYƏSİNİN PREDMETİ  
VƏ BAŞQA FƏNLƏRLƏ ƏLAQƏSİ 
 
Ədəbiyyatşünaslıq ən qədim elmlərdən biridir. Bu elmin qədim və 
dövrümüzə qədər gəlib çıxmış klassik nümunəsi – Aristotelin “Poetika” 
əsəri yeni eradan əvvəl dördüncü əsrdə Yunanıstanda meydana çıxmışdır. 
Sonrakı iyirmi dörd əsr ərzində dünya xalqlarının yüzlərcə dilində milli 
ədəbiyyatlar yaranmış və inkişaf etmişdir. Ədəbiyyatların belə milli əlvan-
lığına baxmayaraq onların hamısını birləşdirən ümumi xüsusiyyətlər var-
dır. Bunlar ədəbi dilin, bədii qavrayışın, bədii əsərin quruluşunun və yara-
dılması prosesinin ümumi xüsusiyyətlərinə aiddir. Bu xüsusiyyətləri, onla-
rı əks edən əsas anlayış və terminləri ədəbiyyatşünaslığın əsasları və ədə-
biyyat nəzəriyyəsi öyrənir. 
Ədəbiyyatşünaslığın əsasları ədəbiyyat elmi haqda ümumi məlu-
mat verir və onun əsas anlayış və terminlərini yığcam, sistemli şəkildə 
izah edir. Bu fənn adətən filoloji təhsilin əvvəlində, birinci kurslarda tədris 
edilir. Yalnız ədəbiyyat tarixi və dünya ədəbiyyatı barədə geniş biliklər 
alındıqdan sonra ədəbiyyat nəzəriyyəsi bu bilikləri nəzəri cəhətdən əlaqə-
ləndirəm və müqayisəli şəkildə izah edən və sistemləşdirən bir fənn kimi 
öyrənilir. Ədəbiyyat nəzəriyyəsinin əsas termin və anlayışlarını yaxşı mə-
nimsəmək və təsəvvür etmək üçün ı üç-dörd ədəbiyyatın tarixini, təcrübə-
sini az-çox bilmək zəruridir. 
Ədəbiyyat tarixini ilk dəfə fransız filosofu F.Bekon 1605-ci ildə 
öz traktatlarından birində müstəqil elm adlandırmışdır. Bu elmin Avropa 
universitetlərində tədrisi isə XIX əsrdən başlanır. İlk ədəbiyyat tarixi kursları 
yunan-Roma ədəbiyyatları tarixinə aid idi, sonralar konkret Avropa ədə-
biyyatlarının tarixləri də müstəqil fənlər kimi tədris olunmağa başlamışdır. 
Bu ədəbiyyatlar sırasında Qərbi Avropa ədəbiyyatı kursu xüsusilə 
vacibdir, Rusiya və Azərbaycanda müstəqil fənn kimi tədris olunur. Ədə-
biyyat nəzəriyyəsinin əsas nəzəri və terminoloji əsasları bu ədəbiyyatlar-
da, xüsusilə qədim yunan-Roma ədəbiyyatında yaranmış və digər xalqla-
rın ədəbiyyatlarına keçmişdir. Yunan-Roma ədəbiyyatının əsas nümunə-
ləri Y11-1X əsrlərdə ərəb dilinə də tərcümə olunmuşdur və nəticədə ərəb 
dilində müsəlman ədəbiyyat nəzəriyyəsi – Şərq poetikası və onun termino-
loji bazası da yaranmışdır. Bu terminlərin bir qismi şərq yolu ilə Azərbay-
can dilinə keçmişdir. Ona görə bir sıra müsəlman xalqları, məsələn biz 
azərbaycanlıların dilində paralel olaraq həm Avropa ədəbiyyat nəzəriyyəsi 
məktəbinə, hə də qismən müsəlman ərəb dilli poetika məktəbinə aid ter-
 12
minlər işlənir. Məsələn, poeziya-şeir, oda-qəsidə, proza-nəsr, stil-üslub və 
s. Müasir elmi dilimizdə bu anlayışlar elmi sinonimlər kimi işlədir. 
Qərb-xristian və şərq-islam ədəbi termin ənənəsindən başqa Azər-
baycan dilində və başqa xalqlarda ədəbi terminologiyanın üçüncü milli bir 
qismi də mövcuddur. Hər xalqın və hər dilin özünə məxsus olan milli 
ədəbi terminologiyanın əsas mənbəyi, ilk növbədə, həmin dildə olan şifahi 
xalq ədəbiyyatıdır. Bu terminlər keçmişlərdən el içində yaşayıb yaratmış 
söz ustaları tərəfindən işlənib yaddaşlarda möhkəmlənmişdir. Bayatı, 
qoşma, nağıl, oxşama kimi terminlər buna misal ola bilər . “Dədə Qorqud” 
dastanlarında da dastan mənasında “boy”, təhkiyə mənasında “söyləmə” 
kimi mühüm terminlər işlənir. Əlbəttə, bütün dünyada yunan-Roma mən-
şəli terminlərə üstünlük verilir və onları işlətmək elimi dəqiqlik və yekmə-
nalıq baxımından daha münasibdir, Qərb dillərini öyrənmə zamanı da 
yardımçı ola bilir. 
Ədəbiyyat nəzəriyyəsinə yaxın olan fənlərdən biri də ədəbi tənqid-
dir. Tənqid müasir ədəbi prosesi izləyən və araşdırıb qiymətləndirən elm 
sahəsidir. Tənqid mətbuatla qırılmaz şəkildə bağlı olsa da, öz təbiəti etiba-
rı ilə nəzəri bir elmdir. Ədəbiyyat tarixinə və nəzəriyyəyə aid bütün klas-
sik traktatlar bir qayda olaraq müasir ədəbiyyatdakı faktlar və mübahisə-
lərlə bağlı yaranmışdır. Sonradan bu əsərlərin nəzəri əhəmiyyəti ədəbiyyat 
tarixçilərinə məlum olmuşdur. 
Ədəbiyyat nəzəriyyəsinin əsas vəzifələrindən biri ədəbi termin və 
nəzəriyyələrin tarixi aspektdə öyrənilib mənimsənilməsidir. Bu fənn ter-
min və nəzəriyyələr arasında əlaqələri onların yarandığı ardıcıllıqla bərpa 
edir. Sovet vaxtı yazılan ədəbiyyat nəzəriyyəsi dərsliklərində buna əhə-
miyyət verilmir və klassik filologiyanın ənənələrinə laqeydlik göstərilirdi. 
Marksist ədəbiyyat nəzəriyyəsi çox zaman ədəbiyyatın spesifikasına 
laqeydlik göstərir və dialektik və tarixi materializm adlandırılan öz rəsmi 
fəlsəfi doktrinasını ədəbiyyat nəzəriyyəsinə və estetikaya da süni surətdə 
tətbiq edirdi. Bunun nəticəsində sovet vaxtı buraxılan ədəbiyyatşünaslığın 
əsaslarına dair dərsliklərdə partiyalılıq və xəlqilik, yaradıcılıq metodu, 
forma və məzmun vəhdəti, ideyalılıq və tipiklik kimi ədəbiyyatın 
spesifikasını çox zəif əks etdirən nəzəri problemlər işıqlandırılırdı. Bu gün 
onlar ədəbiyyat nəzəriyyəsinin əsaslarında ciddi yer tuta bilməz 
Biz sayırıq ki, ədəbiyyat nəzəriyyəsinin əsas məqsədlərindən biri 
ədəbi termin və anlayışların yarandıqları tarix ardıcıllıqla və onların ilkin 
mənalarını açaraq şərh edilməsidir. Bu istiqamətdə klassik filologiya mək-
təbində də təşəbbüslər olmuş və tarixi poetika adı almışdır. Bundan başqa 
Hegel kimi böyük nəzəriyyəçilər ədəbiyyat nəzəriyyəsinin kateqoriyalarını tari-
xi ardıcıllıqla və insan təfəkkürünün inkişafına paralel şərh edilməsinə xüsusi 
 13
əhəmiyyət vermişlər. Biz də sayırıq ki, tarixilik prinsipi ədəbiyyat nəzəriyyəsi-
nin şərhində və izahında əsas metodoloji istiqamət və əsas olmalıdır.  
Ədəbiyyat nəzəriyyəsinin əsas problemlərindən biri ədəbiyyatın in-
san fəaliyyətinin sahələrindən biri kimi mənşəcə ciddi surətdə izah edil-
məsidir. Ədəbiyyat necə yaranıb, o insanların hansı ehtiyaclarını ödəyir? 
Marksist ədəbiyyatşünaslıq bu suallara ancaq ümumi şəkildə cavab verir 
və ədəbiyyatı ictimai şüurun formalarından biri kimi səciyyələndirirdi. 
Lakin bu, qaneedici sayıla bilməz, çünki ədəbiyyat mənşə və funksiyaca 
ictimai olduğu qədər də fərdi şüur formasıdır və biz bu kitabda həmin 
məsələyə geniş yer ayırmışıq. Ədəbi qavrayış, bədiilik, yaradıcılıq prosesi, 
ədəbi obraz kimi ədəbiyyat nəzəriyyəsinin fundamental anlayışları məhz 
fərdi yaddaş və şüurla ilk növbədə bağlıdır. 
Biz ədəbiyyat nəzəriyyəsini ədəbiyyatın termin və anlayışlarının 
törəmə tarixi kimi şərh etməyə əsas diqqət yetirmişik. Bu prosesdə elə 
problemlər ortaya çıxıb ki, onlar ənənəvi ədəbiyyat nəzəriyyələrində heç 
zaman qoyulmayıb. Bunlardan biri dilin mənşəyi və ya semiotikanın 
ortaya qoyduğu vahid mətn mədəniyyəti və onun mənşəyi məsələsidir. 
Bu problemi əhatəli şəkildə qoymaq üçün biz dilin mənşəyi haqqında öz 
nəzəriyyəmizi şərh etmişik və ədəbiyyatın mənşəyini də bu nəzəriyyə 
işığında izah etmişik. 
İndiyə qədər belə hesab olunub ki, əvvəlcə şifahi ədəbi dillər və 
folklor formalaşıb, sonra isə onların əsasında yazılı dil və ədəbi dillər 
yaranıb. Biz bu geniş yayılmış nəzəriyyəni yanlış hesab edirik. Bu kitabda 
fonetik dilin inkişafı və müasir sərhədsiz, vahid mətn mədəniyyətini yarat-
ması yazının yaranmasının nəticəsi mimi izah edilmişdir. Bu nəzəriyyəni 
geniş şərh etmək üçün biz dilin mənşəyi, ədəbi dillərin formalaşması pro-
sesini də ədəbiyyat nəzəriyyəsinin predmetinə daxil etmişik. Məsələnin 
belə qoyuluşu zamanı mifin və mifyaratmanın dilin mənşəyi və təbiəti ilə 
ayrılmaz bağlılığı üzə çıxır. 
Belə halda yazılı dil anlayışı və onun nəzəriyyəsi ədəbiyyat nəzə-
riyyəsinin tərkib ünsürü olur və müasir dilçılıkdə olduğundan fərqli bir 
məna qazanır. Yazılı dilin normativliyini hazır bir şey kimi alıb araşdıran-
da o mətbuat dili anlayışı ilə eyniləşir. Lakin ədəbi dillərin formalaşması-
na tarixilik prinsipini tətbiq edəndə, o yazının və xüsusilə vahid mətn mə-
dəniyyəti anlayışının tarixi baxımda izah edən bir elmə, dilin mənşəyinin 
təkamül nəzəriyyəsinə çevrilir. 
Belə olan halda yazılı kitab dilinin formalaşma tarixi marksizmdə 
vulqar şəkildə qoyulan ədəbi təsir, tərcümə, təqlid və təbdil problemləri 
milli ədəbiyyatların mənşəyinin əsas forması kimi ortaya çıxır. 
 14
Ədəbiyyat nəzəriyyəsinin bağlı olduğu elmlər sırasında ilk növbədə 
dilçiliyi və onun leksika, üslubiyyat, ədəbi dil və s. kimi bölmələridir. 
Əslində ədəbiyyat və dil elmi ayrılmazdır və yaxşı ədəbiyyatçılar dil elm-
lərini tam həcmdə bilməlidirlər. Dil elminin əsas predmeti olan yazılı 
mətnlər dilçilikdə dil qanunları baxımından öyrənilir. Ədəbiyyat elmində 
isə dil əsasən mənayaratma və obrazyaratma baxımından, digər tərəfdən 
isə semiotika elminin irəli sürdüyü vahid mətn mədəniyyətinin nəzəriyyə-
si və tarixi baxımından öyrənilir. Semiotika insanların istifadə etdiyi bütün 
işarə sistemlərinin ümumi əsaslarını öyrənir, ədəbiyyat nəzəriyyəsi isə 
ancaq söz işarəsinin və sıralarının bədii funksiyalarını və təbiətini öyrənir. 
Ədəbiyyat nəzəriyyəsi fəlsəfi elmlər, xüsusilə estetika ilə bağlıdır. 
Tarixən estetika ədəbiyyat haqqında elmin tərkibindən çıxıb müstəqil elm 
olmuşdur. Estetika bədii yaradıcılığın ədəbiyyatdan fotoya qədər bütün 
sahələrini əhatə edən universal kateqoriyaları və qanunları öyrənir. Ədə-
biyyat nəzəriyyəsi isə ancaq ədəbi yaradıcılığa aiddir, yəni ancaq söz vasi-
təsilə reallaşan bədii yaradıcılıq sahəsini öyrənir. Ədəbiyyat nəzəriyyəsini 
ədəbi qavrayış və ədəbi yaradıcılıq, ədəbi qiymətləndirmə kimi bölmələri 
fəlsəfənin təfəkkürü öyrənən qneseologiya (idrak nəzəriyyəsi) və psixolo-
giya ilə bağlıdır. Ədəbiyyatın bu fənlərlə əlaqəsi ədəbi yaradıcılığın da in-
sanın dünyanı mənimsəməsi və dərk etməsi prosesinin bir sahəsi olması 
ilə əlaqədardır. 
Ədəbiyyat nəzəriyyəsi dinlərin tarixi və nəzəriyyəsi ilə bağlıdır. 
Mif, din, ədəbiyyat eyni kökləri olan, dünyanı sözlə izahın bir-birini ta-
mamlayan tarixi formalarıdır. Ədəbiyyat nəzəriyyəsi dinin ehkamlarını da 
kanonikləşdirilib Allaha aid edilmiş ədəbi obrazlılıq forması kimi izah 
edir. Dünyanı izahetmə baxımından dini mətnlərin hamısı ədəbi mətnlərlə 
eyni təbiətlidir. 
 
 15
 
I FƏSİL 
 
ƏDƏBİYYAT HAQDA ELMİN TARİXİ HAQQINDA 
 
Ədəbiyyatşünaslıq ən qədim elmlərdən biridir və intibah dövrünə 
qədər müəyyən mənada dilçilik, kalliqrafiya, mətnşünaslıq və kitabşüna-
slıq, şeirşünaslıq və ritorika ilə vəhdət halında inkişaf etmişdir. Ədəbiyyat 
haqda elmin belə geniş anlayışı ümumi filologiya adlanır. Ona görə 
müasir Avropada və Azərbaycanda da universitetlərdə ədəbiyyat fakültə-
ləri filoloji fakültələr adlanır. Belə fakültələrdə ədəbiyyatşünaslıq və dil-
çilik vahid filoloji elm kimi öyrənilir ki, Bu da tamamilə doğrudur. Dil 
haqda elm ədəbiyyat haqda elmdən ayrılmazdır və geniş mənada götürən-
də vahid mətn mədəniyyəti haqda elmin tərkib hissəsidir. Çünki dil haqda 
elm mətn dili haqda elmdən ibarətdir və bu mənada müasir semiotika va-
hid mətn mədəniyyəti haqda elm kimi həm də elə ümumu filologiya mə-
nasına gəlir. Təsadüfi deyil ki, dilçiliyi ədəbiyyatdan — vahid mətn mədə-
niyyətindən ayırmaq meylləri həmişə bu elmin böhranı ilə nəticələnib. 
 
 
1.1. Ədəbiyyatşünaslığın yaranma tarixi 
 
1.1.1. Praktik ədəbiyyatşünaslıq 
 
Ədəbiyyatşünaslıq bir elm sahəsi kimi mətnlər və kitablar tərtib 
etmək kimi qədim peşələrdən doğmuşdur. İlk kitablar tayfa bütlərinə və 
allahlarına aid idi. Bu mətnləri düzgün tələffüzünü öyrənən elm sonralar 
orfoepiya, düzgün köçürmək haqda elm isə orfoqrafiya adlandı. Müqəd-
dəs mətnləri müxtəlif tayfalara məxsus insanlara rahat öyrətmək üçün 
qrammatika elmi yarandı. Qrammatika qədim mətnin dilini bilməyənlərə 
bu mətndə sözlərin cümlədə əlaqə yaratması qanunlarını təsvir və izah 
edirdi. Lüğətçilik isə müqəddəs mətnlərdəki sözlərin bütün mənalarını 
qeydə almaqla dini mətnlərin müxtəlif xalqlar arasında yayılmasına kö-
mək üçün yarandı. Bu filoloji elm sahələrinin yaranması praktik xarakter 
daşıyırdı və monoteist dinlərin təbliğinə xidmət edirdi. Məsələn müqəddəs 
kitabların köhnəldikdən sonra belə atılmasının günah olması, qadağan 
edilməsi kitabşünaslıq və kitabxanaçılıq, biblioqrafiya elmlərini yarat-
dı. Kitabxanaçılar sıradan çıxan kitabların təzələrini ortaya qoymaq üçün 
 16
onların üzünü köçürməyə başladılar. Bu, xəttatlıq sənətinin yaranması ilə 
nəticələndi. 
Maarifçilik dövrünə qədər praktik ədəbiyyatşünaslıq dini fəaliyyətin 
sahələrindən biri kimi inkişaf edirdi. Burjuaziya bir sinif kimi tarix mey-
danına çıxandan sonra təhsili dinin monopoliyasından aldı. Təhsil bizne-
sin, istehsal fəaliyyətinin bir sahəsi və forması oldu. Burjuaziyanın rəhbər-
lik etdiyi yeni təhsilin nəzəriyyəçiləri və müəllimləri burjua maarifçiləri 
adlandılar. Burjua maarifi epoxası bu günə qədər davam edir. 
Yuxarıda sadalanan sahələr praktik ədəbiyyatşünaslığın sahələridir. 
Onlardan fərqli olaraq nəzəri ədəbiyyatşünaslıq da dini mətn mədəniyyəti 
tərkibində yarandı. 
 
 
1.1.2. Nəzəri ədəbiyyatşünaslığın yaranması 
 
Əslində nəzəri ədəbiyyatşünaslıq praktik ədəbiyyatşünaslıqdan əv-
vəl yaranmışdır. Kanonik mətnlər tərtib edilərkən qədim peyğəmbərlərin 
və apostolların əlində bir yox, bir neçə kitablar vardı. Vahid düzgün nüs-
xəni tərtib edəndə məlum oldu ki, eyni kitabın müxtəlif nüsxələri arasında 
fərqlər vardır. Bundan əlavə, hər kitab sahibi ancaq öz nüsxəsini yeganə 
doğru nüsxə sayırdı. Amma bu hələ məsələnin bir tərəfi idi. 
Əsas müqəddəs kitabı tərtib etmək istəyəndə bir necə müqəddəs 
kitabın mövcud olduğu və müxtəlif ərazi və tayfalarda hərənin öz kitabını 
daha doğru hesab edildiyi meydana çıxdı. Bu vahid müqəddəs kitabın 
hansı kiçik kitablardan ibarət olması problemi idi. Məlumdur ki, həm Bib-
liyanın yəhudilərin dininə aid hissəsi olan “Əhdi-Ətiq”, həm də İncilin va-
hid müqəddəs mətnini hazırlayanda belə mübahisələr olmuşdur. Nəticədə 
bu kitablar tərtib edilərkən müəyyən tayfa və qədim xalqların istifadə 
etdikləri kitablar kanonikləşmədən kənarda qaldı, yəni kanonik mətnlər1 
sırasına daxil edilmədi. 
Beləcə insanlar ilk dəfə olaraq sözün və ondan yaranan mətnlərin 
işarəvi və simvolik təbiəti ilə üzləşdilər. Məlum oldu ki, mətnin özü ger-
çəkliyi və həqiqəti ifadə mənasında neytraldır, özlüyündə mətnin yalan və 
ya doğruluq xassəsi yoxdur. Bu mətn mədəniyyətinin fundamental bir 
məsələsini ortaya çıxardı: mətndə yazılanın doğru ya yalan, həqiqət ya 
uydurma olması oxucunun mətnə fərdi-subyektiv münasibətindən asılıdır. 
Kanonikləşmə zərurəti də elə bunu aradan qaldırmaq və bütün 
adamların eyni cür başa düşəcəyi mətnlər yaratmaq təşəbbüsü idi. Amma 
                                                 
1 Yəni müqəddəs, müəllifliyi Allaha aid edilən kitab, mətn, söz. 
 17
nə qədim peyğəmbərlər, nə dini maarifçilər bu məsələni müzakirə yolu ilə 
həll edə bilmədilər. Bu mümkün deyildi, çünki sabit ədəbi dillərin hələ 
formalaşmadığı bir vaxtda mətnləri çoxlu adamın eyni cür anlayıb başa 
düşməsi mümkün deyildi. Bu, ilk növbədə, sözün şərti və işarəvi təbiətinə və 
söz qavrayışının fərdiliyinə görə mümkün deyildi və bu barədə yazılı dilə və 
ədəbi qavrayışa həsr olunmuş fəsillərdə daha ətraflı bəhs ediləcəkdir. 
Hamı tərəfindən qəbul edilən kanonik mətnlər yaratmaq əslində 
mümkün olmayan bir iş idi. Monoteizm tərəfdarı olan peyğəmbərlər buna 
can atmış və hamısı məğlubiyyətə uğramışdı. Nəticədə bəşər tarixinin və 
insan mədəniyyətinin böyük paradokslarından biri baş verdi: monoteizmin 
yaranmasının əsas çətin problemini, həll olunmaz problemini dini yığın-
caqlar yox, hakimiyyət və krallar həll etdi. Həm yəhudilərdə, həm xris-
tianlarda. həm də müsəlmanlarda belə oldu. Roma imperatoru Konstantin 
şəxsən xristianların ümumdünya yığıncağını çağırdı və İncilin indiki kano-
nik mətnini təsdiq etdirdi. İslamın tarixində də Quranın yazıya alınması 
mübahisələrlə müşayiət olunmuş və şəxsən üçüncü xəlifə Osmanın sərənca-
mı ilə (644-656) tərtib və təsdiq edilmişdir. Lakin həm xristianlarda, həm də 
müsəlmanlarda müqəddəs mətnlərin tərtibi hakimiyyətin qərarı ilə reallaşsa 
da parçalanmalara və yeni təriqətlərin yaranmasına səbəb olmuşdur. 
Beləliklə, nəzəri ədəbiyyatşünaslığın ilk problemi mətni birmənalı 
anlamaq, nüsxələrin müqayisəsi və mətnlərin səmavilik baxımında mötə-
bərlik dərəcəsi ilə bağlı olmuşdur. Ədəbiyyat haqında, mətn haqqında elm 
mətni necə başa düşmək, onun gerçəkliyə münasibətini birmənalı olaraq 
aydınlaşdırmaq (həqiqət və yalan) üçün meydana acıxmışdır. Amma dildə 
həqiqət və yalan problemi haqq və batin məsələsinə, yəni allahdan, haq-
dan gələn və gəlməyən mətn məsələsinə çevrildi. Dini mətnşünaslığın 
içində mətnin şərhi məsələsini, dünyanı şərti və simvolik söz-işarələri ilə 
təsvir edən mətnlərin necə başa düşülməsi məsələsinə çevrildi. 
 
 
1.2. Ədəbi şərh problemi və onun janrları 
 
Mətnləri şərh, kommentari etmək, yekməna anlam irəli sürmək 
təşəbbüsləri nəzəri ədəbiyyatşünaslığın ilkin forması idi. Dini düşüncədə 
yekməna anlama gələn tekstoloji məna həm də Allahın nöqteyi-nəzərinin 
tapılması və dərk edilməsi kimi ortaya çıxırdı. Allahın nöqteyi-nəzərini 
ifadə edən adamlar isə peyğəmbərlər oldu. Onların şərhlərini də insanlar 
yekməna qəbul edə bilməzdilər, ona görə peyğəmbərlər özlərinin Allahla 
bağlı olduqlarını irəli sürdülər. Bu mətnlərin dini-mistik qavrayışına, qeyri 
 18
tənqidi qavrayışına yol açdı. Beləliklə peyğəmbərlik institutu da sözün və 
dilin simvolizmini aradan qaldırmaq və mətnləri yekməna qəbul edilmə-
sini təmin etmək, dildəki mistisizmi aradan götürmək üçün yarandı. Qə-
dim Fələstində yaranan qanun anlayışı da əslində kanonik mətni anlama-
nın bir forması idi. Qanun icrası hamı üçün məcburi olan qaydaları təsvir 
edən mətn idi. Qanun elə bir mətn idi ki, onun yekməna anlayışı öyrədilir-
di və bu anlayışdan sonra həmin mətn insanlar çoxluğunun sosial davranı-
şını nizamlayan, çərçivəyə salan bir sosial alətə çevrilirdi. Deməli, mətn 
özlüyündə sosial alət ola bilmir, onun müəyyən kanonik anlayışı sosial 
alət olur, insanların kollektivlərdə, cəmiyyətlərdə, ordu hissələrində fərd 
və kollektiv münasibətlərinin şüurlu nizamlayıcısı olur.  
Mətnlərin simvolizmi onlardan insanları mütəşəkkil idarəçilik üçün 
istifadə edilməsinə imkan vermirdi. Məsələn, dini mətnləri əzbər bilmək 
hələ Allah qorxusu yaratmır. Allah qorxusunu tərbiyə edir. Məhz tərbiyə 
prosesində insanda allah ehkamını bilmə bu ehkamdan qorxu yaradır, həm 
də bu qorxu şüurlu və avtomatik ola bilir. Başqa misal: ordu nizamna-
mələrini əzbər bilmək hələ onların tələb olunan avtomatik icrası ilə 
nəticələnmir. Ona görə orduda əsgərlərə iki, zabitlərə isə 4-5 il sıra təlimi 
verirlər. Məhz bu təlim nizamnamə mətnlərinin mənası sayılır, əslində isə 
mətnlərdə heç bir məna yoxdur, nizamnamə mətninin mənası onun hərbi 
intizam baxımından kanonik anlayışı mənimsənəndən və bu anlayış davra-
nış forması kimi tərbiyə ediləndən sonra yaranır. Qanunu bilmə ilə ona 
əməl etmə arasındakı kanonik tərbiyə prosesi dində və orduda eyni cür 
aparılır. Dində də Allah qarşısında borcun, orduda isə vətən qarşısındakı 
borcun müqəddəsliyi ehkamı öyrədilir. Bu ehkamın mənası odur ki, birin-
ci halda insan həyatı onun özünə yox, Allaha məxsusdur, ikinci halda isə 
vətənə məxsusdur. Hər iki halda insana sosial ehtiyac olanda öz həyatını 
qurban vermək öyrədilir. 
Ona görə kanonikləşdirmə və qanun kimi anlayışlar mətnlərin yek-
məna anlaşılmasına yol açırdı. Kanonikləşmə ilə eyni vaxtda təlim və təh-
sil yarandı. Təlim və təhsil (məktəb, usta şagirdi olmaq) kanonik mətn bil-
gisini sosial davranış kanonlarına, sosial davranış qaydalarına əməl etmək, 
həm də avtomatik ya şüurlu əməl etmək vərdişləri yaradır. Bu mənada hər 
bir cəmiyyət ən qədim dövrlərdən sosial tərbiyə sisteminə əsaslanır. Bu 
tərbiyə sistemi mükəmməlləşəndə cəmiyyətlər çiçəklənirdi, tərbiyə sis-
temləri zəifləyəndə isə cəmiyyətlər dağılır və sosial tərəqqinin daha arxaik 
və vəhşi mərtəbələrinə qayıdırdı. Mətni və bütün cəmiyyətlərdə mətndən 
ayrılmaz olan onu anlama ehkamlarını yekməna anlama olmayınca insan-
ları, insan kütlələrini idarə etmək olmurdu. Ona görə qədim dövlətlər ya-
ranır və məhv olur, insanların müəyyən ərazilərdə yaratdıqları mədəni nai-
 19
liyyətlər və yaddaş itib gedirdi, sosial tərəqqi dayanır və çox zaman gerilə-
yirdi. Yalnız kanonik mətn anlayışı, müqəddəs və Allaha bağlı mətn anla-
yışı yaranandan sonra yaddaşın və mətnlərin itməsinin qarşısı nisbətən 
alındı. Müqəddəs mətnin üzərində onun şərhi formaları kimi yeni mətnlər 
yaranıb qoruna bildi ki, bu da elə sivilizasiyanın fasiləsizliyi prosesinin 
başlanması idi.  
Hər bir təzə mətn köhnə mətnə əsaslanmalı, onun əsasında, onun 
məntiqi və “dili” ilə yaradılmalı idi. Sivilizasiyanın, mədəni və elmi yad-
daşın fasiləsizliyi yalnız bu yolla təmin oluna bilirdi. Təsadüfi deyil ki, 
bizim tərəqqi etmiş sivilizasiya qədim mədəniyyətlərə məxsus yazılar 
tapanda onları anlamır. Bu yazıların dilini əvvəlcə tapmaq, sonra isə öy-
rənmək lazım gəlir. Çünki mətnbilmə, mətn anlama konkret təlim və tərbi-
yə ehkamlarının məhsuludur. Ona görə söz, cümlə və mətnlərin özlüyündə 
mənası yoxdur, onların mənası anadan doğulduqdan sonradan öyrənilən 
kanonik mətn bilgisində və vərdişlərində yaranır. Çünki sözün, mətnin 
qavrayışı fitrətən fərdidir. Kanonikləşmə, qanun, nizamnamə, əxlaq anla-
yışları sözün bu fundamental qüsurunu – onun qavranma fərdiliyini və 
subyektivizmini aradan qaldırır. Söz və mətn sosial nizamlayıcı olur. 
Beləliklə, fasiləsiz mətn mədəniyyəti özündən ayrılmaz olan şərh 
institutunu yaradıb. Bu şərh institutu qədimlərdə şifahi, sonradan isə ya-
zılı olub. Müqəddəs və nizamlayıcı, qanun səciyyəli mətnlərə hər yeni nə-
sillər üçün yeni şərhlər yaranıb. Hər yeni nəsillə müqəddəs mətnlərin şər-
hində, qanunların, nizamnamə və əxlaq qaydalarının şərhində yeniliklər 
özünü göstərirdi. Beləcə sosial və dini nizamın əsası olan müqəddəs mətnlərin 
hər nəsil üçün yenidən şərhi və bununla kanonik şərhvermənin qaçılmazlığı 
və fasiləsizliyi meydana çıxır. Bu elə sivilizasiyanın fasiləsizliyi idi.  
Ona görə sivilizasiya anlayışı sosial kanonların öyrədilməsi siste-
mindən ibarətdir. Bu müasir təhsil və tərbiyə sistemidir. Onun tərkibinə 
məktəbə qədər tərbiyə, orta, ali, elmi təhsil sistemləri, həmçinin ordunun 
və təhlükəsizlik sisteminin əsaslandığı yarımhərbi tərbiyə sistemləri daxil-
dir. Müasir cəmiyyət bu tərbiyə sisteminin yenidən təkrar istehsalına ümu-
mi daxili məhsulun yarıdan artığını sərf edir. Dəqiq hesablamalar bu 
rəqəmin daha yuxarı olduğunu da ortaya çıxara bilər. 
Aristotelin “Poetikası” kimi fərdi mətn şərhləri, konkret olaraq qə-
dim yunan faciəsinin şərhi də dediklərinizə zidd deyildi. Aristotelin qədim 
yunan faciəsini mətn kimi şərh etməsi də mətnin, dil və nitq parçalarının 
simvolizmini aradan qaldırmaq, faciəni dini-tərbiyəvi mətn kimi düzgüm 
anlatdırmaq, düzgüm şərhini vermək təşəbbüsü idi. Bu mənada dərsliklər, 
hər hansı kitablar yazmaq, hər hansı mətnləri tədris etmək kanonizasiyaya 
bənzər bir fəaliyyətdir, bu dəfə allaha aid edilmədən mətnlərin identik 
 20
anlayışını öyrətməkdir. Bu mənada bütün elmləri öyrənmə prosesi şərhdir, 
mətnlərin komentariyasıdır və bütün hallarda həmin mətnlərin və onların 
istənilən parçasının identik anlayışını öyrətmək və izah etməkdir.  
Ədəbiyyat elmi isə ədəbi mətnlərin komentariyasıdır. Ədəbiy-
yatşünaslığın inkişaf tarixi bu komentariyanın rəhbər prinsiplərinin dəyiş-
məsidir ki, bunu ədəbiyyatşünaslıq məktəblərinin şərhində daha aşkar 
görəcəyik. Müxtəlif dillərdə, ədəbi mədəniyyətlərdə ədəbiyyatşünas şərh-
lərini əks edən müxtəlif formalar, ənənələr və terminlər meydana çıxmış-
dır. Ədəbiyyatşünaslıq və ədəbiyyat nəzəriyyəsinin əsas forma və janrları 
dərsliklər kimi, tədrisdə istifadə üçün meydana çıxmışdır. Dərsliklər el-
min normativ vəziyyətini əks etmək üçün yazılsa da, onlar ədəbiyyat elmi-
nin və nəzəriyyəsinin inkişafının mühüm formalarıdır. Hər yeni dərslik el-
min növbəti mərhələsinin prinsip və nailiyyətlərini, faktlarını əks etdirir. 
Ali təhsilin kütləvi olduğu şəraitdə dərsliklər elmdəki tərəqqi və hərəkəti 
əks etdirən mühüm elmi əsərlərdir. 
1. Traktat –(traktus - yunanca mühakimə) antik dövrdən başlaya-
raq müəyyən mövzuda yazılan elmi əsərlər idi. Ənənəvi olaraq ədəbiyyat 
nəzəriyyəsi və fəlsəfəyə aid əsərlər də belə adlandırılmışdır. Eyni sözdən 
yaranmış traktovka termini də rus dili vasitəsi ilə Azərbaycan dilinə keç-
mişdir. Bu termin ədəbi əsəri yozmaq, mənalandırmaq, şərh etmək məna-
sında işlənir. Orta əsrlərdə traktatları nəzmlə yazmaq ənənəsi var idi, bun-
lar poetik traktatlar adlanırdı. Sayılırdı ki, şeir dili ağılın daha yüksək və 
zərif ifadə formasıdır. 
2. Dialoq – müəllimin şagirdlə danışığı formasında, sual-cavab ki-
mi qurulan dərslik xarakterli əsərdir. Dialoqlar yazmaq ənənəsi antik 
dövrdən qalmışdır və bu formanın ən qədim nümunələri y.e. əvvəl 1Y əsr-
də yaşamış Platonun dialoqları sayılır. Antik dövrdə dialoqlar tədris məq-
sədilə yaradılırdı. O dövrdə təhsil məktəbdə deyil, müəllimin evində şa-
girdlərlə fərdi ünsiyyət şəklində olurdu. Dialoq da bu ünsiyyətin formasını 
əks edən dərslik idi. Sonralar antik dərs üsulu şərqə də keçmiş və müəlli-
min evində bir necə şagirdə elm öyrədilməsi forması yaranmışdı. Belə 
müəllimlərə mürşid, şagirdlərə isə mürid deyirdilər. Belə tədris üsulu bi-
zim dövrümüzə qədər qalır və əsasən rəssamlıq, heykəltəraşlıq, aktyorluq 
kimi peşələrin öyrədilməsi üçün ali məktəblərdə təşkil olunur və studiya-
lar adlanır. Studiyalarda beş-altı tələbə olur və müəllimin adı ilə adlanır. 
Müasir studiyalarda ancaq ixtisas sənəti öyrədilir. 
3. Təzkirə – (zikr – ərəbcə yada salma) Şərqdə sufi mürşidlər, ustad 
ədib və sənətkarlar, onların əsərləri və bioqrafiyası haqda məlumatlar ve-
rən əsərlərdir. Bu forma şərqdə ərəb və fars dillərində yazılırdı və müasir 
ədəbiyyat tarixlərinə uyğun bir forma idi. Təzkirəçi ədibin doğum və vəfat 
 21
yerini və tarixini göstərir, məzarını nişan verirdi. Həmçinin ədibin əsərləri 
və onların qısa məzmunu şərh edilir, şeirlərindən misallar verilirdi. Şərq 
ədəbi təzkirəçiliyi yığcam və ensiklopedik xarakter daşımışdır. 
4. Monoqrafiya – müasir ədəbiyyatşünaslığın əsas formalarından 
biridir. Monoqrafiyalar müəyyən temaya, problemə və ya ədəbi şəxsiyyə-
tin yaradıcılığına həsr edilin elmi əsərdir. Elmi dərəcə almaq üçün yazlan 
namizədlik və doktorluq dissertasiyaları da monoqrafiyanın bir şəkli sayı-
la bilər. 
5. Lüğətlər. Bu formanın də həm Şərqdə, həm də Qərbdə qədim ta-
rixi vardır. Lüğətlərdə adətən ədəbi və fəlsəfi terminlərin şərhi verilirdi. 
Ensiklopediya lüğətin izahlı forması idi. Şərqdə daha çox təriqət terminlə-
rini şərh edən lüğətlər məşhurdur. Sufi poeziyası simvol, rəmz və alleqori-
yalar üzərində qurulduğundan sufi mütəfəkkirləri geniş sufi lüğətləri ya-
zırdılar. Orta əsrlərin lüğətləri dini ehkama əsaslanırdı. Maarifçilik döv-
ründən bəri yeni ideologiyaların hakim olmasının ardınsa yeni ensiklope-
diyaların yaranması ənənəsi yaranmışdır. Yeni lüğət və ensiklopediyalar 
terminləri yeni ideologiyaya uyğun yozaraq şərh edirdi. Sovet dövründə 
ədəbiyyata dair marksist nöqteyi-nəzəri əks edən ədəbi və ensiklopedik 
lüğətlərin hazırlanması böyük miqyas almışdı. Lüğətlər praktik xarakter 
daşısa da, onlarda ədəbiyyat nəzəriyyəsinin inkişafı də öz əksini tapır və 
elmin normativ vəziyyətini əks edən mənbəyə çevrilir. 
6. Məqalə – müasir ədəbiyyat elminin ən populyar şərh formaların-
dan biridir. Məqalə elmi fikir forması kimi mətbuatla bağlıdır. Monoqrafi-
yadan kiçik olması məqalədə elmin və yazıçı yaradıcılığının müxtəlif ba-
xımlarını araşdırmağa imkan verir. Məqalə çox vaxt böyük tədqiqatın bir 
hissəsi kimi də çap etdirilə bilir. Məqalənin şəkillərindən biri də eccedir. 
Esse əsasən bədii dillə, emosional təhkiyə formasında yaradılan ədəbi-
tənqidi bir formadır. Esselər təhkiyə baxımında bədii üsluba yaxın olur və 
bəzi hallarda ifrat akademizmə istehza nişanələrinə malik olur. Elmi mə-
qalələrdə mənbələrin göstərilməsi normal sayılır, lakin çox vaxt buna 
əməl edilmir. Məqalələrin elmi səciyyəsi onları buraxan jurnalların bu isti-
qamətdəki mövqeyi ilə daha çox bağlıdır. Nüfuzlu elmi jurnallarda bura-
xılan məqalələr ciddi elmi mənbə kimi qəbul olunur. 
 22
 
1.3. Ədəbi mətnlərin şərh (anlama)  
və qiymətləndirmə tarixi 
 
1.3.1. Mətn bilgisinin fərdiliyi və şərh problemi 
  
Xüsusi elmi hazırlığı olmayan adam ədəbi mətni, əsəri oxuyanda 
onun təəssüratları fərdi və subyektivdir. Bu təəssürat ən çox həmin ada-
mım yaddaşından, şəxsi təcrübəsindən, problem və komplekslərindən ası-
lıdır. Ona görə xalis fərdi akt kimi götürdükdə ədəbi mətnin qavrayışı 
məzmunca subyektivdir və ciddi sosial məzmundan uzaqdır. Xalis fərdi 
akt kimi bədii qavrayış elmi və sosial məzmundan kənardır. 
Lakin mətnin özü bir hadisə kimi öz təbiəti etibarı ilə digər adam-
lara, cəmiyyətə ünvanlı olur, ən azı informasiya ötürmək xarakteri daşıyır. 
Yazı kütləviləşdikcə isə mətnlər fərdlərə sosial bir istiqamət verməyin, 
kollektiv bir anlayış yaratmağım, hansısa ehkam, qanun, dünyagörüşünün, 
elmi həqiqətin anladılması formasıdır. Hətta fərdi bir həqiqəti ifadə edən-
də də mətn müəllifin mühüm saydığı bir baxışı digər adamlara çatdırmaq 
niyyəti daşıyır. Ona görə insanların bütün fəaliyyət formaları, o cümlədən 
psixi fəaliyyət formaları kimi, yazılmış mətnlər də istisnasız olaraq 
istiqamətlidir, niyyətlidir, məqsədlə yüklənmişdir. Bu məqsədlə yüklülük 
ən azı ikinci bir şəxs üçün, amma bütün hallada digər adamlar üçün 
müəyyən həqiqət və subyektiv təəssürat daşıyıcısıdır. 
Savadsız adam üçün dünyanın bütün kitabları adi daş parçasından 
fərqlənmir. Ona görə ki, vahid mətn mədəniyyəti və hətta dilin özü də 
insan tərəfindən doğulandan sonrakı dövrdə öyrənilir. Mətn mədəniyyətini 
öyrənmək, anlamaq problemi doğulan hər adamla fərdi və eyni zamanda, 
ictimai vəzifə kimi ortaya çıxır. Cəmiyyətdəki iyirmi və daha çox il da-
vam edən təhsilin özü də müəyyən mənada vahid mətn mədəniyyətinin 
ictimai normalar əsasında birmənalı şərhinin formasıdır. 
Beləliklə vahid mətn mədəniyyətini, elm də onun içində olmaqla, 
bütün adamlar tərəfindən birmənalı anlaşılması üçün cəmiyyətdə fasiləsiz 
təhsil sistemi yaradılmışdır. Bu sistem elmi informasiyanın, cəmiyyəti ida-
rə etməyin əsasları olan qanunların və digər normaların, işarə sistemləri-
nin birmənalı başa düşülməsi üçün yaradılır. Bu mənada, vahid mətn mə-
dəniyyətinin özündə konkret məna yoxdur: mətnlərin mənaları dil daşıyı-
cılarının başında onların şərhi kimi, yozumu kimi, onları fərdi anlama 
şəkli kimi mövcud olur. 
 23
Ədəbi mətnlərin şərhi problemi ümumən vahid mətn mədəniyyətini 
bütün adamlar üçün fərdi qaydada öyrənilməsi zərurətindən doğur. Lakin 
ədəbi mətnlər digər mətnlərdən, xüsusilə elmi mətnlərdən prinsipial şəkil-
də fərqlənir: ədəbi mətn dünyanın fərdi yaddaş prizmasından görünən 
obrazının bir parçasıdır, epizodu və ya mənzərəsidir. Ona görə ədəbi 
mətnlər daha subyektiv yüklüdür və onların necə başa düşülməsi və 
deməli, şərhi məsələsi də həmişə olmuşdur.  
Mətni ədəbi qavrayışın və mətn bilgisinin fərdiliyi irəlidə ayrıca 
fəsildə nəzərdən keçiriləcəkdir. Ona görə deyilənlərlə kifayətlənib ədəbi 
mətni şərhin sosial dünyagörüşü formaları ilə bağlı baxımlarına keçirik. 
Ənənəvi dərsliklərdə buna ədəbiyyatşünaslıq məktəbləri də deyirlər. 
 
 
1.3.2. Ədəbi mətnlərin ictimai dünyagörüşləri 
baxımında şərhi problemi 
 
Bəşər tarixində iki mühüm hadisə ibtidai insanların özündən asılı 
olmadan onların təbiətlə, ətraf mühitlə və digər insanlarla bağlı fəaliyyəti-
nin nəticəsi kimi ərsəyə gəlmişdir. Onlardan biri cəza və döyüş Allahı 
haqda təsəvvürün yaranması, ikincisi isə yağış, külək, dəniz və s. kimi tə-
biət hadisələrinin insanın özü kimi hərəkət və iradə qabiliyyətli büt-tanrı-
lar kimi qəbul edilməsi idi. Hakimiyyət və Allah problemi eyni məsələnin 
iki üzü idi: bu məsələ digər adamların iradəsinə hakim olmaq və insan 
kütlələrini məqsədyönlü şəkildə idarə etmək istəyi idi. Həm də nəzərə 
almaq lazımdır ki, maddi mədəniyyət, əkinçiliyin və dənizçiliyin əsasları 
dildən çox-çox əvvəl inkişaf etmişdi. Bu dövrdə artıq işarə dili vardı. 
Amma fonetik dil ibtidai şəkildə idi. Fonetik dilin inkişafı üçün zəruri və 
əsas şərt olan yazı müasir sivilizasiyanın ən cavan, amma ən qüdrətli 
ünsürü idi. Dil kollektiv yaddaş forması olaraq informasiyanı saxlamağa, 
istənilən vaxt ötürməyə imkan açdı. Bu inqilab idi, çünki bir iradənin 
çoxlu digər insan iradələrini idarə etməsinə yol aşdı, insan sürüsünü 
idarəolunan etdi. Bir adamın digər adamlar çoxluğunu idarə etməsi imkanı 
qədim tayfalarda şüurlu hakimiyyət ünsürlərini gücləndirdi. İnsanlar sözlə, 
əmrlə digərlərini idarə etməyə maraq göstərməyə başladılar. 
Bu istəyi reallaşdırmaq formalarından ən başlıcası kimi insanlar ya-
zını və yazı ilə məlumatı təsvir etməyi, saxlamağı, ötürməyi, bu üsulla di-
gər insanları idarə etməyi, onlarda faydalı vərdişlər yaratmağı öyrəndilər. 
Lakin ilk yazı ünsürləri ilə sözü və mətni öyrənmək, tanımaq və düzgün 
anlamaq məsələsi ortaya çıxdı. Bu elə yazını, mətni şərh etmək, necə anla-
maq məsələsinin dolayı şəkli idi. Yazı iki yaddaş, iki təfəkkür arasında 
 24
kontakt yaradır. Lakin bu kontaktda müəllif və oxucu tərəfi fərqlidir. 
Müəllif yazını yazandır, informasiya ötürmək istəyəndir. Lakin yazı ilə 
informasiya ötürülməsi şərhsiz mümkün deyildir. Burada şərh deyəndə 
bunu geniş mənada da başa düşmək olar, yəni yazını anlamaq üçün 
oxucuya lazım olan bilik və vərdişlər kimi. Bu bilik və vərdişlər yazıdakı 
informasiyanı kifayət qədər yekməna şəkildə anlamağa imkan verir. 
Yazının tətbiqində və yayılmasında ən mürəkkəb məsələ bu idi: 
ibtidai insanlar nəinki yazını, heç sözləri də birmənalı yadda saxlamağa 
meylli deyildilər və yazı ilə məşğul olan adamlar mistik şəxslər kimi, 
cadugərlər və s. kimi qəbul edilirdilər. Ona görə də yazının büt-allahlarla 
əlaqədar olması fikri ortaya çıxdı və yazının tətbiqində mühüm rol oynadı. 
Büt-allahlara aid və isnad edilən yazı həm də qorxu vasitəsi ilə, allahların 
avtoritetinə əsaslanaraq yayılırdı. Yazıda gərəkli informasiya saxlamağın 
mümkünlüyü ancaq kahinlərə, dənizçilərə məlum idi. Beləcə yazı ilə 
paralel şərh problemi yarandı: şərhçisiz və şərhsiz yazı informasiya daşıya 
bilmirdi. Ona görə kahinlərin özü həm də ilk şərhçilər və sonralar ilk 
peyğəmbərlər oldular. İbtidai şərhçi yazını öyrədən, düzgün oxuyan idi. 
Lakin allahlara isnad edilən yazının şərhçisi artıq ictimai dünyagörüşünü 
təbliğ edən adam idi. Yazının mətni isə həmin ictimai dünyagörüşünü 
yazıda qorumaq və yaymaq üçün vasitə idi, bu informasiyanın əksi idi. 
Şərh probleminin kökü dilin işarə sistemi kimi neytrallığındadır. 
Ünsiyyət prosesi konkret situasiyada baş verir və situasiyanın özü tərəflə-
rin bir-birini kifayət qədər yekməna anlamasına imkan yaradır. Lakin ya-
zılı mətndə situasiya yoxdur və buna görə şifahi və yazılı dil bir birindən 
köklü şəkildə fərqlənən funksiyalar daşıyırlar. Əslində bunlar dilin müxtə-
lif formalarıdır. Şifahi dil ancaq fərdlərin danışıq bacarığımın potensial 
mövcudluğudur. 
Yazılı dil isə atıq müəyyən ictimai dünyagörüşüdür: çoxlu adamla-
rın bilməsi və anlaması üçün tərtib edilmiş mətndir. Mətn özlüyündə heç 
bir məna daşımayan işarələr sistemidir. Bu sistemi anlamaq üçün hər bir 
fərdi yaddaşda ictimai dünyagörüşü lazımdır. Söz bilgisi, sözləri birmənalı 
anlamaq qabiliyyəti elə ictimai dünyagörüşüdür. Ən qədim formalardan 
müasir universitet təhsilinə qədər öyrənmənin bütün formaları şərhdir, 
terminləri, adları, sözlərin dəqiq anlamaq vərdişlərinin aşılanmasıdır. Bu 
mənada elm sözyaratma, təhsil isə sözöyrənmə kimi qəbul edilə bilər. Tə-
sadüfi deyil ki, adi dil bilgisi elmi kitabların adi adamlar tərəfindən başa 
düşülməsini təmin etmir. Bu mətn dilinin komentariya problemindən 
ayrılmazlığını təsdiqləyir. Mətn onu yaradan situasiyanı əks etdirə bilmir. 
Bu situasiyanı çox zaman kontekst də adlandırılar. Kontekst bilgisi elə ko-
mentariya problemidir. 
 25
1.3.3. Monoteist kanonizasiya ədəbi mətnlərin 
ilk sosial şərhi forması kimi 
 
Yazının ibtidai formaları yaranan kimi onun oxunması problemi 
yarandı. Bunu az miqdar adamlar bacarırdı və onlar da çox güman ki, qə-
dim sənətkarlar: dulusçular, qayıq hazırlayan ustalar, yol marşrutlarını bi-
lən sarbanlar idi. Yazını öyrənməyin çətinliyi tezliklə onunla məşğul olan 
peşəkarları yaratdı. Bunlar kahinlər idi – qədim dövrün biliciləri idi. Yazı 
gil lövhələr üzərində yarandığından güman etmək olar ki, ilk kahinlər 
dulusçular arasından çıxmışdır. 
Digər adamlara aydın olmayan biliklər indi də mistik şəkildə qəbul 
olunur. Ona görə də kahinləri fövqəlbəşər adamlar kimi qəbul etdilər, on-
lardan qorxmağa başladılar. Başqalarının onlardan qorxması kahinlərin də 
xoşuna gəlməyə bilməzdi. Beləcə söz, bilik hakimiyyətini daşıyan kahin-
lər, şamanlar, gələcəyi xəbər verənlərin sinfi yarandı. Təbii fəlakətlər baş 
verəndə, aclıq və quraqlıq dövrlərində kahinlərlə qara camaat arasında 
konfliktlər yaranmış və kahinlərin yalan xəbərlər verməsinə, fəlakətləri da-
yandırmamağına və s. görə qırğınları olmuşdur. Beləcə müdafiə axtaran ka-
hinlər də digər adi adamlar kimi büt-allahların himayəsinə sığınmalı olmuşlar. 
Kahinlərin büt-allahlarla əlaqəsi, onlardakı bilgilərin də büt-allahla-
ra aid olması ehkamı bu yolla ortaya çıxmışdır. Büt-allahla insanlar ara-
sında vasitəçi sayılmağa başlayan kahinlər yeni statusda peyğəmbər haki-
miyyəti qazandılar. Kahinlərin yazıb qoruduğu mətnlərdəki informasiya 
da büt-allahlara isnad edildi. Bu peyğəmbərlərin hakimiyyətini artırdı və 
onları böyük siyasi qüvvəyə çevirdi. Peyğəmbərlər yerdə büt-allahların 
nümayəndəsi və onun yazılarının, mətnlərinin qoruyucusu oldular. 
Monoteizm uğrunda mübarizə dövründə bir olan Allaha aid mətnlə-
rin kanonizasiyası anlayışı ortaya çıxdı. Bu hadisə yeni eradan əvvəl 11 
əsrdə baş verdi. İlk dəfə olaraq talmudistlər—Tövrata şərh yazan yəhudi 
ravvinləri müqəddəs mətnlərin ilahi mənşəyi nəzəriyyəsini irəli sürdülər. 
Mətnlər – peyğəmbərlik hərəkatı vaxtı yaranan mətnlər Allaha aid edildi 
və onlar toxunulmaz elan edildi. Bu kanonizasiya idi. İslami terminlə buna 
ehkam deyilir, yəni Allaha məxsus olan söz və ya təlim. Kanonizasiya 
barədə irəlidə ədəbi dil fəslində daha geniş danışılacaqdır. Burada isə onu 
demək istəyirik ki, kanonizasiya müəllifliyi allahlara aid edilən mətnlərin 
günah qorxusu ilə qorunmasına səbəb oldu. Bu qorunma sayəsində vahid 
mətn mədəniyyəti formalaşa bildi. 
Lakin kanonizasiyanın ortaya çıxmasının tarixi səbəbləri ilə nəticə-
ləri tamam müxtəlif idi. Kanonizasiyanın tarixi səbəbi peyğəmbərlərin qo-
ruduğu mətnlərin yekməna şəkildə anlaşılmasına və başa düşülməsinə yol 
 26
açmaq idi. Bu həm də peyğəmbərlərin hakimiyyətini yaratmaq və yaymaq, 
möhkəmlətmək və sabitləşdirmək istəklərindən irəli gəlirdi. Bunlar kano-
nizasiyanın tarixi şərtləri idi. 
Amma kanonizasiyanın tarixi nəticələri tamam başqa oldu: kanoni-
zasiya kollektiv yaddaş forması kimi mətn mədəniyyətinin qorunmasını və 
son beş min ildə fasiləsiz və ardıcıl bir proses kimi davam etməsini təmin 
etdi. Bəşəriyyətin bütün müasir mədəniyyətinin mövcudluq şəkli olan ya-
zılı dil yaranıb inkişaf etdi. 
  
 
1.3.4. Missionerlik dini mətnlərin ümumbəşəri  
sosial utopiya kimi şərhidir 
 
Kanonik mətnlərin komentariyası şifahi və yazılı formada mono-
teizmin dünyaya yayılması prosesində davam etmişdir. Dini təbliğat bütün 
monoteist dinlərdə Allaha aid edilən müqəddəs kitabların ehkamını və 
bəyanını şərh etmək şəklində davam etmişdir. Hər növbəti təkallahlı din 
yarananda missionerlik geniş yayılmış və Allahın kitabının bütün dünya 
üçün vahid şərhini və bəyanını yaratmaq təşəbbüsü ortaya gəlmişdir. Ona 
görə missionerlik təkcə Allah kitabını şərh deyil, həm də ümumbəşəri bir 
sosial utopiya yaratmaq təşəbbüsü idi. 
Lakin monoteist mətnləri ümumbəşəri sosial utopiya kimi dünyaya 
yaymaq heç bir dinə nəsib olmadı. Hə xristianlar, nə müsəlman missioner-
ləri öz dinlərini bütün dünyaya yaya bilmədilər. Amma bəşəriyyətin və 
monoteizmin tarixində ümumdünya utopiyası yaratmaq təşəbbüsü yarandı. 
Bu elə vahid bir dil yaratmaq təşəbbüsü kimi bir şeydir. 
Ümumdünya utopiyalarının baş tutmamağı onları insanların yadda-
şından silmədi. Vahid mətn və vahid mətn anlayışı yaratmaq təşəbbüsü ar-
zu kimi qaldı və 1917-ci il Oktyabr inqilabından sonra Sovet Rusiyasının 
daxili və xarici siyasətində özünü göstərdi. Rus bolşevikləri yer üzündə 
kommunizm yaratmaq, öz rəhbərlikləri altında dünya xalqlarını xoşbəxt 
etmək xülyasına düşdülər. Xaç yürüşləri kimi, kommunizm qurmaq plan-
ları da zorla həyata keçirilməyə başladı. Rusiyada vətəndaş müharibəsin-
də, sonra otuzuncu illərin əvvəllərində aclıq zamanı, daha sonra 1937-ci il 
repressiyalarında 50 milyona qədər adam məhv edildi. Rus kommunistləri 
insandan yaxşı dünya qurmaq üçün adi material kimi istifadə etdilər və 
növbəti dəfə sosial tərəqqini süni surətdə sürətləndirmək təşəbbüsü baş 
tutmadı. İkinci dünya müharibəsindən sonra kommunizmi dünyada vahid 
utopiya kimi yaymaq üçün böyük təşəbbüslər edildi, SSRİ-nin dövlət kimi çox 
böyük resursları bu isə əbəs yerə sərf edildi, bu da son nəticədə marksist rejimin 
 27
1990-cı ildə dağılması ilə nəticələndi. Marksizmi də vahid dünya mətni və 
vahid dünya mətn anlayışı kimi yaymaq mümkün olmadı. 
Amma marksizm monoteist ümumbəşəri dünya utopiyalarına 
bənzər hadisə kimi bəşəriyyətin yaddaşında qaldı və bir çox xalqların 
taleyində mühüm rol oynadı. Amma dindən sonrakı ümumdünya utopiya-
larında allaha xidmət deyil, yenidən müəyyən mədəniyyətlərin yekməna 
anlayışı əsasında hakimiyyət yaratmaq təşəbbüsü aparıcıdır. Bunu Sovet-
lər dağılandan sonra ABŞ-ın xarici siyasətində də görürük. Bu ölkə öz 
dəyərləri ilə birgə öz hakimiyyətini də dünyaya yaymağa çalışır. Şübhəsiz 
ki, bu təşəbbüs də baş tutmayacaqdır. Mətnlərin və mədəniyyətlərin eyni 
tipli utopik şərhini dünya utopiyasına çevirmək mümkün deyildir. Bunun 
üçün əvvəlcə dünyadakı bütün dilləri aradan götürmək lazımdır. Bu halda 
insanların yaddaşının fərdiliyi azalar. Amma bu insan mədəniyyətini və si-
vilizasiyanı yoxsullaşdırar və insanları yaddaş cəhətdən yenidən heyvanlar 
səviyyəsinə endirərdi. Yaddaşlar bir-birinin təkrarı olardı. Bu isə mümkün 
deyil və lazım da deyil. 
Təsadüfi deyil ki, monoteist dinlərin Qiyamət günü haqqında 
ehkamlarında insanların axirətdə bir dildə danışacağı haqda eyhamlar 
vardır. Dillərin aradan çıxması tarixin bitməsi mənasına gəlir. 
 
 
1.3.5. Dərsliklər və müasir təhsil sosial dünyagörüşünün konkret 
mərhələsinin kanonizasiyası kimi 
  
Dini ədəbiyyatşünaslıq bu elmin ilk forması, din isə bu elmin icti-
mai dünyagörüşünün ilk forması olmuşdur. Lakin ədəbiyyat elminin din-
dən ayrılması onun dünyagörüşü kimi dindən tamam uzaqlaşması demək 
deyildi. Əslində bu mümkün də deyildi. Çünki müasir təhsil sistemi də 
ilkin monoteist kanonizasiyanın şərhi prinsipi üzərində qurulmuşdur. Təd-
ris prosesi dərsliklərdə yazılanların yekməna şəkildə anlayışını öyrətmək 
və öyrənməkdir. Hər bir tədrisin əsasında müəllimlər üçün əvvəlcədən ha-
zırlanan mətnlər, proqramlar durur. Müəllim bunları kanonik əsas kimi 
götürüb şagird və tələbələrə yekməna şəkildə öyrətməlidir. 
Beləliklə hər dövrün təhsili məxsusi və konkret kanonizasiyanın, 
proqramların mənimsənilməsinə əsaslanır. Hər bir savadlı şəxs öz dövrü-
nün dərsliklərində əks olunmuş dünyagörüşü kanonlarının, terminoloji ka-
nonların bilicisidir. Bu biliklərin məcmusu onun dünyanı tanımasını şərt-
ləndirir. Həm də bu tanıma ibtidai insanın miflərin ilkin yarandığı vaxtda-
kı tanımadan heç nə ilə fərqlənmir. Dünyanı müasir tanımada onun cəmiy-
yətdə həyat uğrunda mübarizəsinin, özünütəsdiq uğrunda mübarizəsinin 
 28
instinktiv işləyən bünövrə prinsipləridir. Qorxu, cəza, iradə azadlığı ilə 
bağlı problemlər ən qədim vaxtlarda olduğu kimi fəhmlə, şüur altına məx-
sus mexanizmlərin köməyi ilə həll edilir. Dünyanı dini və müasir (elmi) 
tanımada prinsipial bir fərq yoxdur. Dünyanı dini tanıma təhsil vaxtı 
mənimsənilən dini ehkamlara əsaslanır. Dünyanı elmi tanıma isə elmi 
anlayış və terminləri bilməyə əsaslanır. Lakin insan fəaliyyəti milyon il 
əvvəl olduğu kimi, instinktiv xarakterini, təhlükə, qorxu, aclıq, cütləşmə 
kimi instinktiv reflekslərə əsaslanmaqdadır.  
Yeddi yaşında dərsə, məktəbə gedən şagirdin hansı sosial dünyagö-
rüşünün daşıyıcısı olacağı onun özündən asılı deyildir. Heç onun orta 
məktəb müəllimlərindən də asılı deyildir. Məktəb təhsili müasir vəziyyə-
tində də qədimdə olduğu kimi bürokratik bir orqanizmdir. Bu orqanizmin 
vəzifəsi məktəb yaşına çatan hər bir uşağa proqramlarda nəzərdə tutulan 
mətn bilgisini tam həcmdə, yekmənalıqla öyrətməkdən ibarətdir. Dərslik-
lərə gəlincə, məktəb mühitində onlar mütləq həqiqət kimi, qeyri-tənqidi 
şəkildə qəbul olunur. Yalnız ali məktəblərdə şagirdlərə izah olunur ki, 
məktəb proqramlarındakı dərsliklərdə şərh olunan müddəaların hamısı 
çoxlu nöqteyi-nəzərlərdən biridir. 
Göründüyü kimi, dil vasitəsi ilə, mətnləri oxumaq formasında təhsil 
kanonizasiya prinsipinə əsaslanır. İlkin kanonizasiya ədəbi xarakterli 
mətnlərin kanonizasiyası idi, müasir dərsliklər isə elmi xarakterli mətn-
lərin kanonizasiyası və yeni nəsillərə ötürülməsi kimi formalaşıb.  
Ona görə də müasir ədəbi mətnləri şərh edən hər bir alim və oxucu-
nun ədəbi şərhi onun məktəbdə kanonik şəkildə mənimsədiyi ictimai 
dünyagörüşünü daşıyan mətnlər və mətn ənənəsi bünövrəsində olur, bu 
ənənənin davamı və tərkib ünsürü olur. Bu mənada ədəbi şərhdə bir mətn 
həmişə digər mətnlə və ya mətn ənənəsi kontekstində şərh olunur. Müasir 
ədəbi şərh də əslində mətnləri şərh edən şəxsin daha yaxşı bildiyi və daha 
yaxşı saydığı ikinci və daha qlobal mətn kontekstinə salınmasıdır. 
Mətnin şərh olunduğu mətn kontekstini sonsuz genişləndirmək olar, 
bu sonsuzluğun ölçüsü mətn mədəniyyətinin sərhədsizliyi ilə üst-üstə 
düşər. Eyni zamanda, ədəbi şərhin ümumu mətn kontekstini sonsuz olaraq 
daraltmaq da olar. Bu halda mətn teoremə və sübutsuz ehkama çevrilir. 
Beləliklə, ədəbi şərhin təbiətində tavtologiya vardır, çünki hər bir 
mətn mütləq digər mətnlə, digər mətn vasitəsi ilə və onun kontekstində 
şərh edilir. Bu söz təsvirinin təbiətindən gəlir: hər bir şərh, izah, tanıma, 
səciyyələndirmə – sözlə identifikasiyadır, digər şeyə bənzətmədir, digər 
şeyə aid etmədir. Lakin hər bir identifikasiya, tanıma və şərh fərdi bir akt-
dır. Bu mənada bəlkə də dünyanın əlvanlığı şeylərin özündən çox, baxış-
ların fərdiliyi ilə bağlıdır. 
 29
1.3.6. Ədəbiyyatşünas konkret təhsil kanonları ilə bağlı 
dünyagörüşünün və aktual şərh terminologiyasının daşıyıcısı kimi 
 
Ədəbiyyat elminin müasir anlayışından danışanda onun başqa elm-
lərdən mühüm bir fərqi qeyd edilməlidir. Ədəbiyyatın elmi terminologiya-
sı bütün tərəqqi etmiş ədəbiyyatlarda müxtəlifdir. Yəni dəqiq elmlərdən 
fərqli olaraq ədəbiyyatşünaslıqda dəqiq və sabit elmi terminologiya yox-
dur. Ədəbiyyata tətbiq edəndə belə terminologiya bərədə şərti şəkildə da-
nışmaq olar. Hətta eyni bir dildə olan terminologiya da sürətlə dəyişir. 
Məsələn, elə Azərbaycan ədəbiyyatşünaslarının XX əsrin 30-cu illərində 
işlətdikləri terminlər indi 70 faiz işləmir. 
Bunun səbəbi terminologiyanın hər dövrün təhsil kanonları ilə bağlı 
olmasıdır. Hər bir təhsil sisteminin öz kanonları var. Sovet quruluşu şərai-
tində sinfi ideologiya ehkam kimi öyrədilirdi. Faşist Almaniyasında isə al-
man irqinin üstünlüyü ideologiyası hakim idi. ABŞ təhsil sistemi pozitivist 
dəyərlərə əsaslanır. Müvafiq olaraq bu üç təhsil kanonlarını daşıyan ədə-
biyyatşünaslar eyni əsəri müxtəlif problemləri qabartmaqla təhlil edirlər. 
Ona görə müasir orta ədəbiyyatşünas tipi öz şəxsi iradəsindən asılı 
olmayaraq təhsil (tərbiyə) dünyagörüşünün və təhsil dəyərlərinin daşıyıcı-
sıdır. O öz adından danışsa da, öz qiymətlərini vermir, ona təhsildə öyrə-
dilmiş və aşılanmış dəyərlərin mövqeyindən qiymət verir. Beləliklə müasir 
ədəbiyyatşünas tipinin verdiyi ədəbi şərhlərdə onun öz yaradıcılığı cüzi yer 
tutur. Yalnız ən istedadlı ədəbiyyat şərhçiləri öz baxışlarını tapa bilirlər. 
Ona görə müasir orta ədəbi şərh əsasən təhsil kanonlarını və dəyər-
lərini ifadə edir və bunları konkret əsər və hadisələrdə axtarır. İndi sovet-
lər ənənəsinə əsaslanan ədəbiyyatşünaslıq mütəxəssisi ABŞ-ın müasir 
ədəbi terminologiyasını xüsusi öyrənməklə başa düşə bilir. 
O biri tərəfdən müasir təhsil sisteminin əzbərçi xarakteri və onun 
insanlara aşıladığı dil qabığı, termin bazası onların ədəbi şərh və qiymət-
ləndirmə dilini də müəyyən edir. Məsələn, müasir Azərbaycan alimi üçün 
milli dəyərlərlə bağlı terminlər daha aktualdır və ədəbi şərhin bütün for-
malarında millətçi terminologiya və anlayışlar aktualdır. İndi hamı ədəbiy-
yat elmini təzələməkdən və sovet kanonlarından çıxmaqdan danışır, amma 
yazanda hamısı əvvəlki kimi yazır. 
Ədəbi şərhin təhsilə və qismən mətbuatdakı sosial kanonlarla bağlı-
lığı onu çox maraqsız edir, onda əslində şəxsi yaradıcılıq üçün yer qoy-
mur. XIX əsrdən bunu duyan ayrı-ayrı ədəbiyyatçılar ədəbiyyatşünaslıq 
üçün elmi metodologiya hazırlamağa çalışmışlar. Bu metodologiya həm 
də alimlər üçün təhsil terminologiyası və dəyərləri dairəsindən çıxmaq, 
 30
əsil elmi şərhə və qiymətləndirməyə nail olmaq təşəbbüsü idi. Bu problem 
ədəbi şərhim metodologiyası bəhsində davam etdiriləcək. 
 
 
1.4. Ədəbi şərhin dindən ayrılması.  
Maarifçi şərhin qısa tarixi 
 
1.4.1. Ədəbi şərhin dindən ayrılması 
 
Ədəbi şərhin tarixini iki dövrə bölmək olar: dini və dünyəvi maarif-
çi şərh. Dini şərh burjua maarifinin yaranması ilə öz yerini maarifçi şərhə 
vermişdir. İndi içində yaşadığımız epoxa maarifçi şərh epoxasıdır. Bir sıra ciddi 
dəyişiklik və təkamülə baxmayaraq dünyaya maarifçi münasibət prinsipləri 
müasir təhsil, tərbiyə və düşüncə prinsiplərinin əsasında qalmaqdadır. 
Monoteizmin tarixi və onun mətnlərinin şifahi və sonralar yazılı 
təbliği mətnlərin ədəbi şərhi forması idi. Dini və bədii mətnləri demək olar 
ki, eyniləşdirən onların da müəllif mətni olması idi, onların hər ikisinin 
dünyanın fərdi yaddaş obrazları vasitəsi ilə yaradılması idi. Doğrudur, 
sonralar sxolastik elmdə Allahın varlığını sübut etmək təşəbbüsləri də ol-
muşdur. Lakin bu təşəbbüslər dinin fərdi inama əsaslanan fundamental 
prinsiplərinə zidd idi. Bu sübutların ortaya çıxması dini universitetlərdə 
təbii elmlərin, xüsusilə riyazi sübutların dinə tətbiqi təşəbbüsü idi. Belə 
təşəbbüslər elmi fəaliyyət forması idi. 
Ona görə mətnşünaslıq orta əsrlərdə xüsusilə saray kitabxanalarında 
müstəqil peşəyə çevriləndən sonra dini mətnlər birbaşa Allah problemi ilə 
bağlı olmadan ayrıca elmi predmet oldular. Dediyimiz monoteizm tərki-
bində şərhin dindən ayrılması idi. Amma ədəbi şərh monoteizmdən əvvəl, 
yunan bütpərəstliyi dövründə də xalis dini fəaliyyət deyildi. Platonda, 
Aristoteldə gördüyümüz yazılı ədəbi şərh (dərslik) hələ elmlə dinin ayrıl-
madığı bir düşüncə dövrünü əks edir. Antik mif həm din, həm də təbiəti 
tanımanın bir şəkli idi. 
Ədəbi şərhin dindən ayrılması qədim kitab və mətnlərin mədəni də-
yərlər kimi dərk edilməsi idi. Bu həm də ruhani və katib (xəttat, kitabşü-
nas) vəzifələrinin bir-birindən ayrılmasında özünü göstərdi. Ruhanilər 
mətnlərin Allah prizmasından şərhçisi kimi qaldılar. Katib isə qədimşü-
nas, mətnşünas, gözəl xətti olan bir sənətkar kimi ictimai dəyərli bir peşə 
oldu. Mətn sosial dəyər kimi əhəmiyyət qazandı ki, bu da dini şərhin müa-
sir elmlərə parçalanması prosesi idi. Dini şərhdən ayrılıb müstəqil peşə 
olan ən qədim sahələrdən biri də indi ədəbiyyatşünaslıq adlanan elmdir. 
 31
Bu elm Yunanıstanda poetika, şərqdə katiblik, xəttatlıq və s. adlarla adlan-
mışdır. Ədəbiyyatşünaslıq termini çox cavandır və XIX əsrin sonu – XX 
əsrin əvvəllərinə aiddir. 
 
 
1.4.2. İntibah 
 
İntibah dövrü dini və maarifçi ədəbi şərh dövrlərinin sərhədi, keçid 
dövrüdür. İntibahı şərtləndirən əsas hadisələrdən biri elmlərin, xüsusilə 
tarixi və təbiət elmlərinin müstəqil fənlər kimi formalaşması idi. Nəticədə 
təqribən tarixin dünyəvi mənzərəsi ortaya çıxdı. İntibah dahiləri anladılar 
ki, tarix fatalist yazının yox, insanların, qəhrəmanların və avantüristlərin 
fəaliyyəti nəticəsi olub. İntibah ədəbiyyatında insanlığın tarixi Allahın 
iradəsinin tarixi kimi deyil, insanların iradəsinin tarixi kimi yaranmışdır. 
İntibah dövründə qədim yunan-Roma bütpərəst mədəniyyətinin və 
tarixinin bərpası baş verdi. Renessans sözü də fransızca bərpa, dirçəltmə 
deməkdir. Monoteizmin hakimiyyəti şəraitində bütpərəst mədəniyyətin 
geniş öyrənilməsi və tərcümə edilib yayılması dinin dərin böhranından və 
cəmiyyətin mənəvi həyatı üzərində total nəzarətin dağılmasından xəbər 
verirdi. Təsadüfi deyil ki, renessans dövrü təkcə ədəbiyyatda yox, 
rəssamlıq və heykəltəraşlıqda da, arxitektura və teatrda da özünü göstərdi. 
İntibah dövründə dini ədəbi dillərin – latın dilinin hökmranlığı də 
şübhə altına düşdü. Milli kilsələrin inkişafı, sənətləri öyrədən məktəblərin 
yaranması milli dillərin – ingilis, italyan, ispan, fransız də s. dillərin coş-
qun inkişafına səbəb oldu. Bu dillər canlı danışıq dilindən qüvvət alır və 
dünyəvi ədəbi mətn yaradıcılığının təsiri ilə sürətlə zənginləşirdi. Ədəbiy-
yatda bu dillərin konflikti çoxlu mübahisələr yaratdı. 
Milli dillərin inkişafı intibah dövründə müəllif yaradıcılığının çox 
geniş inkişafının tərs üzü idi. Dini ədəbiyyat Allahla bağlı ideyaların şərhi 
idi. Şərqin Molla Rumi, Füzuli kimi dahiləri özlərini şair yox, Allaha ya-
xınlaşmaq, onu dərk etmək elminin – təriqət elminin xidmətçiləri sayırdı-
lar. Onlar Allaha məhəbbət qarşısında sanki müəllif yaradıcılığından im-
tina edirdilər. Lakin müəllif yaradıcılığı bundan köklü şəkildə fərqlənirdi. 
Müəllif – iddialı, ilk növbədə şairlik, ədəbi və fəlsəfi yaradıcılıq iddialı 
şəxsiyyətdir. O bu iddia ilə özünü Allah xidmətçisi deyil, sənət və ədəbiy-
yat xidmətçisi kimi tanıdır. Amma müəllif ədəbi yaradıcılığı Şekspir, Ser-
vantes, Dante, Bokaçço kimi intibah dahilərinin əsərləri ilə insan ehtirasla-
rının tərcümanı oldu, insanı, onun gücünü, sevgisini və eyni zamanda ey-
bəcərlik və qüsurlarını tərənnüm etdi. 
 32
Məhz intibah dövründə ədəbi şərh, estetika, fəlsəfə, qədim tarix 
müstəqil elmlərə çevrildilər və dini ehkamlardan və sxolastikadan uzaq-
laşdılar. İntibah mütəfəkkirlərinin fəaliyyəti, əsərləri maarifçiliyin böyük 
nümayəndələri Volter, Didro, Monteskiyö və b. üçün örnək oldu. İntibah 
klassiklərinin əksəriyyəti rahiblər və ya dini təhsilli insanlar idi, lakin 
sanki tarixi prosesin özü onları dini ehkamlar çərçivəsindən çıxmağa və 
dünyaya yeni, sağlam dünyəvi nəzərlə baxmağa və bu baxışları təbliğ et-
məyə sövq etdi. Canlı həyata, insan ehtiraslarına, sevgi və faciələrə maraq 
intibah dövründə realizmin xüsusi formasını ortaya çıxardı, buna intibah 
realizmi deyilir. 
Dini ədəbiyyat intibah dövründə tam aradan çıxmadı, amma bu ədə-
biyyatın yanında əsas qəhrəmanı insan olan ədəbiyyat yarandı. Beləliklə 
bütün mədəniyyətin mərkəzində Allah ideyası ilə yanaşı duran qəhrəman 
– iradəli, eyni zamanda tərəddüdlərə və səhvlərə meylli olan insan obrazı 
çıxdı. Kapitalist istehsalının inkişafı insan cəmiyyətində adi sağlam dü-
şüncənin çəkisini artırırdı, təhsilə dənizçilik, hərbi iş, ticarət üçün vacib 
olan dünyəvi elmləri daha artıq cəlb edirdi. Bu proseslər dənizçiliyin və 
kapitalist istehsalının kütləvi xarakter aldığı İtaliya, İngiltərə, Fransa və 
İspaniya kimi ölkələrdə daha fəal gedirdi. 
İntibah kapitalist istehsalına və dünyada xam ərazilərin mənimsənil-
məsinə ilk başlayan qabaqcıl Avropa ölkələrinin ədəbiyyatlarında başladı. 
Lakin dini ədəbiyyatdan və dini ədəbi ənənədən uzaqlaşma prosesi uzun 
tarixi bir dövrü əhatə etmişdir. Qərbi Avropa ölkələrində bu proses XVII-
XVIII əsrlərə qədər, müsəlman xalqların ədəbiyyatlarında isə XIX-XX 
əsrlərdə baş verdi. Ona görə intibah dini dünyagörüşünün ilkin böhranı 
dövrü sayılır. Lakin bu böhranın ilkin və ən dərindən özünü büruzə verdi-
yi sahə ədəbiyyat və onun tərkib hissəsi olan ədəbi şərhin fundamental 
prinsiplərinin yeniləşməsi idi. 
 
 
1.4.3. Maarifçilik epoxası 
 
Maarifçilik dövrü deyəndə biz təxminən Böyük Fransa inqilabı 
ərəfəsindən indiki dövrümüzə qədər olan ədəbi və sosial tərəqqi dövrünü 
nəzərdə tuturuq. Biz sayırıq ki, maarifçilik dövrü bu gün də davam edir. 
Ona görə ki, indiki ədəbi və ictimai təhsilin də əsasında maarifçiliyin 
aşağıdakı prinsipləri durmaqdadır. 
1. İnsan ağlı hər şeyə qadirdir, onun imkanları tükənməzdir. Ağılla 
hərəkət etməklə bütün müşkülləri həll etmək olar. 
 33
Bu maarifçiliyin ən fundamental prinsipidir. Diqqət edilsə, insan 
ağlının hüdudsuz imkanlarına inam elə Allahın yaradıcı imkanlarının 
sərhədsizliyinə oxşayır. Maarifçilik tədricən insan ağlının qüdrətinə 
inamla bu istiqamətə gəlirdi, yəni insanı Allahın əvəzinə dünyanın mər-
kəzinə qoymağa tərəf gəlirdi.  
Ateizm. Ateistlər maarif hərəkatının qanadlarından biri olaraq 
Allahla insanın yerini dəyişdilər. Hər şeyə qadir ağıl sahibi olan insan on-
lar üçün dünyanın və tarixi təkamülün mərkəzində durdu. Ateizm təsadüfi 
fikir cərəyanı deyildi. Buxar maşınının, dəmir yolunun, dənizçiliyin, ma-
şınqayırmanın, artilleriya silahlarının inkişafı insanın yaradıcı və təbiəti 
dəyişdirici imkanlarını bütün gücü ilə üzə çıxardı. Deməli, hər şeyin insan 
iradəsinin nəticəsi kimi izahı üçün imkan yarandı. 
Xatırlayaq ki, monoteizmi yaradan fikir əsaslarından biri insanın 
acizliyi, həyatın fənalığı və heçliyi ideyaları idi. Ateizm isə məhz bu 
tezislərin əksi üzərində quruldu. İnsan atdan və dəvədən yüz dəfə güclü 
olan buxar mühərrikini yaradıbsa, deməli onun yaratmaq, təbiətə hakim 
olmaq imkanları tükənməz və sərhədsizdir. 
2. İnsan tərbiyənin məhsuludur. Bu prinsip əslində birinci prinsipin 
danamı idi. İnsan öz ağlı ilə təbiəti dəyişə və yenidən qura bilərsə, deməli 
o, özünü də tərbiyə sayəsində yenidən qura bilər. Maarifçilərin tərbiyə 
nəzəriyyəsi də Allahın xilaskarlığı ideyasının bir şəkli idi. İnsanları günah 
hərəkətlərdən, pis xasiyyət və vərdişlərdən, qəddarlıqdan ancaq düzgün 
tərbiyə xilas edə bilər. Düzgün təhsil sayəsində insanlara sadəcə yaxşı və 
pis əməllər və niyyətlər barədə düzgün təsəvvürlər aşılamaq lazımdır. 
Bunun üçün maarifçilər müasir təhsil nəzəriyyəsini yaratdılar. Cə-
miyyətdə sosial ədalət olması üçün, qəddarlığın və cinayətkarlığın azal-
ması üçün ümumi məcburi təhsil tətbiq edilməlidir. Kasıblarla varlılar, 
qadınlarla kişilər bir yerdə oxumalıdır. Maarifçilər üçün düzgün qurulmuş 
təhsil sistemi sosial ədalət yaratmağın bir əsas üsulu idi. Birgə təhsil bütün 
silk və təbəqələrdən olan adamlara bütün insanların eyni demokratik 
bərbərliyi anlayışlarını aşılayar. 
Biz gördük ki, maarifçiliyin ikinci prinsipi əslində bütün insan cə-
miyyətində tərbiyə sistemini yenidən qurmaq təşəbbüsü idi. Bəzi maarifçi-
lər bu ağıla uyğun yenidənqurmanın cəmiyyəti və dövləti də təbii prinsip-
lərlə yenidən qurulmasına tətbiq etdilər. 
3. İnsan hüquqlarının təbiiliyi və təbii bərabərlik prinsipi. İnsa-
na humanistcəsinə yanaşan maarifçilər üçün insanların təbii bərabərliyi 
ideyası mühüm əhəmiyyət kəsb etdi. İnsanlar anadan bir cür doğulur: çıl-
paq, mülkiyyətsiz, adsız və s. Ona görə onların sosial həyatı da bu bərabər 
təbii doğuluş prinsipinə uyğun olmalıdır.  
 34
İnsanların bərabərliyi tələbi sonradan Fransa Burjua inqilabının əsas 
şüarlarından biri oldu. Məhz bu bərabərlik şüarı monarxiyanın ləğvini və 
onunla birgə cəmiyyətin müxtəlif silklərə bölünməsinin aradan qaldırıl-
masını tələb edirdi. Kralın edam edilməsinin zəruriliyi də məhz bu prin-
sipdən – monarxiyanın insanların təbii bərabərliyinə zidd olmasından irəli 
gəlirdi. Burjua inqilablarının şüarları arasında ən inqilabi nəticələr 
doğuran məhz insanların təbii bərabərliyini tələb etmək idi. 
Utopik sosializm. Vahid tərbiyə prinsipləri və doğru qurulmuş tər-
biyə proqramları ilə insanların təbii bərabərliyi prinsiplərinə inam və hör-
mət yaratmağın mümkünlüyü bir çox ilk maarifçiləri çox məşğul edirdi. 
Bu ideyada da Allah qorxusunu tərbiyə vasitəsi ilə şüurlu bur humanizmlə 
əvəz etmək təşəbbüsü görünür. Maarifçilər bu yolla dini humanizmi əvəz 
edəcək şüurlu, dünyəvi humanizm tərbiyəsinə mühüm əhəmiyyət verirdilər. 
Bu ideyaları reallaşdırmaq üçün XVIII əsrdə ilk utopik kommuna-
lar (fransızca icma, kollektiv, el) meydana gəldi. Bu kommunaları yara-
dan Sen-Simon, Ouen kimi şəxslər sosial eksperiment kimi olsa belə öz 
nəzəriyyələrinin düzgünlüyünü sübut etməyə çalışdılar. Onlar cəmiyyət-
dən uzaq kiçik maarifçi icmaları yaradıb burada öz tərbiyə nəzəriyyələrini 
həyata keçirməyə başladılar. Xristianlığım maddi olan hər şeyə mənfi 
münasibəti ruhunda tərbiyə almış bu şəxslər öz kommunalarında şəxsi 
mülkiyyəti ləğv etməyə, kollektiv əmək, zəhmətlə tərbiyə sistemi qurmağa 
çalışdılar. Onlar bu kommunalarda adamların təbii bərabərliyini, xüsusilə 
mülkiyyət bərabərliyini bərpa etməyə çalışırdılar. Lakin bu utopik kom-
munalar üzvlər arasındakı ziddiyyətlər, onların eqoizminin toqquşması 
nəticəsində iflasa uğradı. Kollektiv və bərabər əmək prosesi təşkil etmək 
baş tutmadı. Lakin kommuna sözündən kommunizm sözü və anlayışı 
yarandı və Avropa maarifçilik hərəkatında yayıldı. 
Marksizm və kommunizm. Lakin cəmiyyətin insan ağlına məxsus 
həqiqət və ədalət prinsipləri ilə qurulması ideyaları aradan çıxmadı. XIX 
əsrin ortalarında fransadakı permanent burjua inqilabları fonunda ədalətli 
cəmiyyət – sosializm yaratmaq ideyaları təzədən aktuallaşdı. Əslində bu 
ideyaların əsas köklərindən biri xristian sivilizasiyasının özündəki 
humanist ehkamlara bağlı idi. K.Marks ilk kommunaları utopik adlandırdı 
və sosial ədalət yaratmaq probleminə qeyri-elmi münasibətdə günahlan-
dırdı. Onun yaratdığı kommunizm nəzəriyyəsi düzgün və elmi bir nə-
zəriyyə adlandırıldı. Bu K.Marksın və F.Engelsin özünün də maarifçiliyi-
nin nişanəsi idi. Fransa inqilablarında fəhlələr əsas rol oynadığından 
K.Marks kommunizmin ziyalılar tərəfindən deyil, inqilabçı fəhlələr tərə-
findən yaradılacağı barədə nəzəriyyə irəli sürdü. Bu nəzəriyyəyə görə 
 35
müəyyən böhranlı şəraitdə ümumi Avropa sosialist inqilabı baş verəcəyi 
ideyası irəli sürüldü. 
XIX əsrin sonlarında rus xalqçılarının terrorizminə son qoymaq 
üçün Çar hökuməti Rusiyada marksizmin yayılmasına yardım göstərməyə 
başladı. Rus marksisti V.İ.Lenin K.Marksın fəhlə inqilabı haqda fikirlərini 
inkişaf etdirib sosialist inqilabının ayrıca götürülmüş bir ölkədə -- Rusiya-
da qələbəsinin mümkünlüyü ideyasını ortaya atdı. Amma Birinci Dünya 
Müharibəsi dövründə bu fikir dünya sosialist inqilabı ideyası ilə tamam-
landı. Rusiyada sosialist inqilabı qalıb gələndən sonra rus bolşevikləri 
dünya inqilabını həyəcanla gözləyirdilər. Müharibə bütün qərbi Avropa 
ölkələrini böhranlı bir hala gətirmişdi. Lakin dünya inqilabı baş vermədi. 
Rus marksistlərinin bir ölkədə sosial ədalət – sosializm və kommunizm 
yaratmaq niyyətləri 1990-cı ildə SSRİ-nin dağılması ilə iflasa uğradı. 
Marksizmin sosial ədalət qurmaq barədə maarifçi nəzəriyyəsinin 
əsas xüsusiyyəti onun inqilabiliyi – zora və silaha əsaslanması idi. Mark-
sistlər ədalətsiz Burjua cəmiyyətini ancaq zorakı dağıtmaq yolu ilə dəyiş-
məyi mümkün sayırdılar. 
Darvinizm və pozitivizm. Avropa maarifçilərinin digər qanadı 
cəmiyyətdəki ədalətsizliklərin azaldılmasını ancaq təkamüllə əlaqələndirir 
və inqilabları, zorakılığı ziyanlı və bəhrəsiz sayırdılar. İngilis təbiətşünası 
Çarlz Darvin (1809-1882) heyvanların növlərinin və insanın təbii seçmə 
və bioloji təkamül nəticəsində yaranması barədə nəzəriyyəni hazırladı. 
İnsanın insanabənzər meymundan yaranmasını əsaslandırdı. Darvinizm 
həqiqi elmi nəzəriyyə idi, hələ XIX əsrdən böyük populyarlıq qazandı. 
Təkamül nəzəriyyəsinə tərəfdar olan maarifçilər inqilabı zorakılığı antihu-
manizm kimi rədd edirdilər. Onlara görə, yalnız sabitlik və cəmiyyət 
daxilindəki qanun çərçivəsində gedən rəqabət sağlam mühit və iqtisadi, 
sosial çiçəklənmə yaradır. 
Pozitivizm də marksizmin inqilabiliyinə qarşı, sovet Rusiyasının 
zorakı yolla kommunizm nəzəriyyəsini yaymaq təşəbbüslərinə qarşı ABŞ-
da yaranmışdı. Bərabərlik və demokratiya kimi ənənəvi maarifçi dəyərlərə 
əsaslanan pozitivistlər ABŞ-dakı iqtisadi tərəqqini SSRİ-yə qarşı qoyur və 
bu tərəqqinin nəzəriyyəsini yaratmağa çalışırdılar. Pozitivistlər sosial tə-
rəqqinin əsas mənbəyini insanların faydalı fikirlərində və işlərində görür-
dülər. Pozitiv, yaxşı, ümumi mənafe üçün gərəyli işlər görmək nəzəriyyəsi 
həm də Amerika işbazlığı və pulgirliyi ilə bağlı idi. SSRİ-nin dağılması 
sosial təkamül nəzəriyyəsinin daha həyati olduğunu nümayiş etdirdi. 
 
 
 
 36
1.4.4. Maarifçi ədəbi şərh kanonları və onların  
əsas tarixi formaları (ədəbi epoxalar) 
 
Ədəbi kanonlar və cərəyanlar hər konkret tarixi dövrün hakim ədəbi 
şərh prinsiplərinin və ədəbiyyatı anlama və onun barədə təsəvvürlərin 
məcmusudur. Bu cərəyanlar sanki dövrün ədəbiyyatşünaslıq dərslikləridir. 
Lakin heç bir ədəbi cərəyanın bir dərsliyi mövcud deyildir. Hər ədəbi 
cərəyan öz dövrünün ədəbi təsəvvürlərinin qabaqcıl xüsusiyyətlərini, 
yeniliklərini ifadə edir. Bu mənada cərəyanlar həmişə ədəbi tərəqqinin 
tarixi mərhələlərini ifadə edir. Belə geniş tarixi ədəbi məna daşıdığı üçün 
cərəyanlar çox mürəkkəb və çoxtərəflidir. Bunun bir səbəbi ədəbi 
cərəyanların içində də daim inkişaf və yeniləşmə getməsi ilə, ikinci səbəbi 
isə hər ədəbi cərəyanın bir neçə yazıçı və şair tərəfindən yazılan bədii 
əsərləri əks edən ədəbi manifestlərə əsaslanmasıdır. 
O biri tərəfdən artıq intibah dövründən başlayaraq Qərbi Avropada 
ümumi bir ədəbi proses meydana gəlir. Bu ümumiliyin içində ədəbi cərə-
yanların milli dilə və ədəbi ənənəyə əsaslanan milli variantları, milli 
ədəbiyyatlarda təzahürü də vardır. Bu da ədəbi cərəyanları mürəkkəbləşdi-
rən və onların müxtəlif spesifik milli variantlarını yaradan mühüm şərtdir. 
 
 
1.4.5. Klassisizm epoxası 
 
İntibah dövründən başlayan maarifçi ədəbiyyat anlayışının tarixini 
ədəbi yaradıcılığın məqsədlərinə münasibət baxımından iki mərhələyə 
ayırmaq olar. Bunlardan birincisi ədəbiyyatın klassik anlayışı, ikincisi 
isə ədəbiyyatın burjua anlayışı adlana bilər. 
Ədəbiyyatın klassik anlayışı ədəbi işə hələ dini ədəbiyyat dövründə 
olduğu kimi mənəvi bir iş kimi, elitar vərdiş kimi baxırdı. Məsələn, şərqdə 
sufilər özlərini ariflər sinfi, cəmiyyətin qaymağı sayırdılar. Klassik anla-
yışda ədəbiyyat birbaşa gəlir əldə etmək və dolanışıq mənbəyi olmaqla 
bağlı deyildir.  
Ədəbiyyatın burjua anlayışı isə peşədir, maddi dolanışıq mənbəyi-
dir. Bu iki anlayış arasında rəqabət və mübarizə əsrlər boyu davam etmiş-
dir. Klassik ədəbiyyat anlayışının tərəfdarlarının ədəbiyyat haqda təsəv-
vürlərinin məcmusunu klassisizm (latınca nümunə, qalıb, ehkam, kanon 
deməkdir) adlandırmaq olar. 
Klassisizm tərəfdarları keçmiş ədədi ənənəyə – dini kitablara, Antik 
ədəbiyyata, intibah klassiklərinin təcrübəsinə pərəstiş edirlər və ora 
meyllidirlər. Onların süjetləri və janrları bu mənbələrdəndir, müasirlik on-
 37
lar üçün maraqsız və mənasızdır və hətta bir halda biədəb bir məzmunun 
daşıyıcısıdır. Bu mənada klassisizm milli simadan məhrumdur, regional 
mədəniyyət hadisəsidir. Ona görə klassisizm tərəfdarları qədim janrları 
dəyərli və əbədi sayır, bu janrları davam etdirirlər. Qərbdə bu ilk növbədə 
faciə və komediyadır. Klassistlər üçün klassik janr qaydalarına əməl 
etmək həqiqi sənətkarlığın əsas meyarlarından biridir. Bualonun 1674-cü 
ildə şeirlə yazdığı “Poetika sənəti” adlı traktatı qərbdə klassist kanonların 
ən yaxşı şərhi hesab olunur. Bualo dramda yer, zaman və hadisə vəhdəti-
nin şərhini də vermişdir. Bu tələbin məqsədi səhnə üçün yazılan əsərlərin 
tamaşaya qoyulmasını asanlaşdırmaq idi. Hadisə, zaman və məkan vəhdəti 
pyesi bir dekorasiya fonunda oynamağa imkan verirdi. Bualonun kitabı 
Azərbaycan dilinə tərcümə olunmuşdur.2 
Klassisizmdə hələ tam və müasir mənada müəllif yaradıcılığı 
yoxdur. Klassiklərə bənzəmək, onlara təqlid etmək, mütləq əvvəllər işlən-
miş süjetlərə müraciət etmək, müasir həyatı ədəbiyyat üçün maraqsız və 
bayağı hesab etmək, sosial məsələlərdən uzaqlıq əsas ədəbi prinsiplər idi. 
Klassisizm bütün hallarda kitab ədəbiyyatıdır, onun üzü həyata yox, 
həmişə keçmiş klassik yazıçılara və nümunələrə istiqamətlidir. Çünki o 
zaman ədəbi əsərdə müasir həyata müraciət etmək, sənətdə orijinal yol 
tapmaq ədəbi yaradıcılıq dəyərləri və təsəvvürləri kimi hələ yox idi. 
Müasir həyatdan yazmağın əhəmiyyətini romantiklər tarixilik prinsipi ilə 
birgə tapdılar. Klassiklərdə keçmiş hələ mifik bir ələmdir, onlar üçün 
tarixi və milli dəyər və ünvanlar yoxdur. Ona görə orijinallıq, müasirlik 
dəyərləri klassisizm tərəfdarları üçün əhəmiyyətsizdir.  
Klassist yaradıcıların əksəri saraylarda yaşayırdı və öz hökmdarını 
həmişə mədh edirdilər. Belə mədhi müasir həyata maraqla qarışdırmaq 
olmaz. Mədhiyyə ədəbi yaradıcılıqdan daha çox, hökmdarla şair arasında 
şəxsi münasibətdir, onun əsas stimulu hökmdarın rəğbətini qazanmaqdır, 
əslində isə maddi təmənnadır. Qərbdə klassisizm əsasən antik ədəbiyyatla 
bağlı idi, onun süjet və janrlarına əsaslanırdı. XVIII əsrə qədər müxtəlif 
ədəbiyyatlarda Homer dastanlarına, Yunan süjetlərinə, antik ədəbiyyatın 
şairlərinə, lirik formalarına təqlid və nəzirələr yazılırdı. 
Şərq klassisizmi. Müsəlman aləmində Allaha şərik qoşmaqla bağlı 
mistik qadağa ümumən Qurandan və sünnədən əlavə yazılı mətnlərə belə 
spesifik və çox vaxt düşmən münasibət yaratmışdır. Lakin Allahı mədh 
edən şeirlər yazmaq ənənəsi çətinliklə olsa belə, müsəlman ələmində də 
yayılmışdır. Bu ənənəni sufilər yaratdılar və ilk dövrlərdə buna görə onları 
Allaha şərik qoşmaq ittihamı ilə qətlə yetirirdilər. Lakin sufizm islam mə-
                                                 
2 Bualo, Poetika sənəti, B., 1969. (tərcümə edəni Əkbər Ağayev ) 
 38
dəniyyətində ancaq poeziya şəklində olan dini mətn forması kimi yaşaya 
və davam edə bildi və bununla müsəlman xalqların mədəniyyətinə misilsiz 
xidmət göstərdi. 
Bütpərəst yunan ədəbiyyatına bağlı Avropa klassisizmindən fərqli 
olaraq şərq klassisizmi monoteist dini mətnlərinə və ədəbiyyatına əsasla-
nırdı və qədim sufilərin Allah haqda yazdıqları və dedikləri poetik formalı 
nümunələrə təqlid və onlardan təbdilə əsaslanırdı. Şərq klassisizminin dini 
xarakteri, Allahın və peyğəmbərin mədhi ilə birbaşa bağlı olması onun 
məzmun, janr, poetika baxımından daha konservativ olması ilə nəticələn-
mişdir. İlk sufi mətnləri nət və münacatlardan ibrət idi. Rəsmi islam ortodok-
siyası sufiliyi – yəni Allahı sözlə və təsvirlə tərənnümü rəsmən tanımadığı üçün 
lirik şeir divanları (əllə yazılan kitablar) onun əsas forması oldu. 
Şərq klassisizmi üçün əsas nümunə ilkin sufi klassiklərin – Həllac 
Mənsur, Sənai, Fəridəddin Əttarın və s. divanları idi. Hər bir sufi şair ərəb, 
fars və ya türk dilində divan yaradırdı. Sufi klassisizmi əxlaqi ideal 
üzərində qurulmuş bir lirik ədəbiyyatdır. Hər bir şair özünü panteistcəsinə 
Allahdan qopmuş sayır. Belə sufi şairin bütün həyatı Allaha qayıtmağa, 
ona yaxınlaşmağa, dünyadan üz döndərib Allah eşqi ilə yaşamağa sərf 
edilir. Şərqdə simvolik olaraq aşiq adlanan bu qəhrəman dünyanın maddi 
dəyərlərindən imtina edir, öz cismini öldürüb xalis ruha çevrilmək və belə 
mistik üsulla Allahı dərk etməyə çalışır. Divan ədəbiyyatının dini məz-
munu budur və əsrlər boyu X1X əsrə qədər təkrarlanmışdır.  
Sufizmi təravətli və bədii edən onun alleqorik xarakteri idi. Burada 
acıq, birbaşa nə Allahın adı, nə də onun tərənnümü vardır. Sufi şair hə-
mişə Allah haqda bu ədəbiyyatda xüsusi işarə sistemi təşkil edən 
rəmzlərlə danışır və fərdi şair yaradıcılığı üçün nisbi sərbəstlik yaradırdı. 
Allahla yanaşı sufi klassisizmində Quranın sirləri və simvolları 
tərənnüm edilirdi. Qədim sufi müqəddəslərin və peyğəmbərlərin bioqrafi-
yası barədə tarixlər yazılması da bir janr idi. Bu hekayələrin çoxu mifik 
xarakter daşıyırdı. Çox vaxt belə bioqrafiyalar kiçik hekayələr üzərində 
qurulurdu. Belə ən məşhur sufi hekayələrindən sufi poeziyada onlarca 
simvolik obrazlar yaranmışdır.  
Şərqdə klassisizmin əsas forması lirik poeziya – qəzəl, diyuq, rübai 
olmuşdur və sufi ədəbiyyatında özünü göstərmişdir. Klassik Azərbaycan 
ədəbiyyatı XIX əsrə qədər klassisizm prinsipləri əsasında inkişaf etmişdir. 
Sufi poeziyası Quranın mif və əhvalatlarına əsaslanırdı və qərb klassisiz-
minə nisbətən daha konservativ idi. Şərq klassisizminin əsas iki forması 
vardı: qəzəl və məsnəvi. Məsnəvi isə müstəqil forma olmaqdan çox əsası 
Qurandan və qədim ənənədən gələn Yusif və Züleyxa, Leyli və Məcnun, 
Fərhad və Şirin kimi klassik süjetlərin qələmə alınması ənənəsi idi. Əlbət-
 39
tə, şərqdə Nizami kimi böyük şairlərin yaradıcılığında klassik kanonlara 
sığışmayan hadisələr də vardır. Amma bu da nisbi bir dərəcədədir. 
Azərbaycan dilində klassik sufi ədəbiyyatı fars və ərəbcə mövcud 
olmuş divanlara XIII əsrdən başlayaraq təqlid, onların təbdili və tərcüməsi 
yolu ilə yaranmışdı. Ona görə bizim anadilli klassik ədəbiyyatımız 
müsəlman klassisizminin timsalı, bariz forması sayıla bilər. 
Azərbaycan klassisizminin təcəssümü Füzuli ədəbi məktəbi idi. 
C.Cabbarlı haqlı olaraq yazırdı ki, Fizulidən sonra bütün türkdilli poeziya 
onun başına fırlanmaqdan və ona təqliddən, onun səviyyəsinə can atmaq 
təşəbbüslərindən ibarət idi. Elə buna görə M.F.Axundov müasir ədəbi 
janrları Azərbaycan ədəbiyyatına gətirərkən Fizulini “nəzmi-ustad”, yəni 
formalist adlandırdı. Füzulinin nüfuzunu ardan götürmədən müasir 
Azərbaycan ədəbiyyatını yaratmaq, ictimai rəydə bu ədəbiyyata yol açmaq 
mümkün deyildi. Ona görə M.F.Axundov haqlı idi. 
Avropa klassisizminin əsas forması kimi çox vaxt Fransa faciənə-
visləri Kornelin və Rassinin adları çəkilir. Onlar Fransanın milli monarxi-
yasının tərənnümçüləri idilər. Onların əsərlərində borc, and və əxlaq və 
sevgi kimi şəxsi hisslər arasındakı konflikt əsas yer tuturdu. Kral qarşı-
sında borcu əxlaqın əsasına çevirmək meyli milli dövlətə və millətçiliyə 
doğru ilk addımlar idi. Fransa klassistləri maarifçi rasionalist fəlsəfənin 
təsiri altında idilər. Onların müsbət qəhrəmanları ağıl təcəssümü kimi 
verilirdi. Bu qəhrəmanlar öz şəxsi hissiyyatları ilə konfliktə düşür, amma 
sonda ağılı, monarxa sədaqət borcunu yüksək tutaraq faciəli taleyi qəbul 
edirdilər. Ona görə Fransa klassisizmi bu cərəyanın ancaq milli bir for-
masıdır və onu universallaşdırmaq doğru deyildir. 
Qərb klassisizmindəki rasionalizmin əksinə olaraq Şərqdə sufilər və 
hürufilər antirasionalist idilər, onların əksəriyyətində ağla mənfi münasi-
bət vardır. Bu da Allahı rasionalist dərkin gətirdiyi skeptik sualları aradan 
qaldırmaq üsulu idi. Sevgi və sidq Allaha bağlanmaq üçün sufilərdə daha 
qısa yol sayılırdı. 
  
 
1.4.6. Sentimentalizm 
 
Maarifçilik ədəbi hərəkatı içərisində XVIII əsrin ikinci yarısında 
Qərbi Avropa ədəbiyyatlarında yaranmış ədəbi şərh formalarından biri də 
sentimentalizmdir. Sentiment sözü fransızca hissiyyat mənasına gəlir. 
Sentimentalizmi cərəyan adlandırmaq doğru deyildir, çünki o, konkret 
dövrdə meydana çıxmış məhdud saylı ədəbi əsərlər, xüsusilə Lorens Stern 
(“Sentimental səyahət” (1768), C.Riçardcon (“Pamela və ya haqqın almış 
 40
xeyirxahlıq” (1741), Russo (“Yeni Eloiza”), Höte (“Gənc Verterin iztirab-
ları”) kimi yazıcıların yaradıcılığı və ədəbi təsiri ilə bağlıdır. Sentimenta-
lizm erkən maarifçilik hərəkatındakı ifrat rasionalizmə, ifrat ağılpərəstliyə 
və ciddiyyətə əks reaksiya kimi yaranmışdır. 
İnsan hissiyyatlarını təsvir etmək sentimentalizmə qədər də var idi. 
Lakin ilk sentimentalistlər təbii bərabərlik tərəfdarı olan demokratik əqi-
dəli adamlar idilər. Onlar maarifçi ədəbiyyat tarixində klassisistlərin saray 
qəhrəmanlarına (krallar, şahzadələr, zadəganlar) əks olaraq adi adamların 
mənəvi və hissiyyat dünyasını, xüsusilə sevgi kimi zərif hisslərini ədəbiy-
yata gətirdilər. Onlar adi təbəqələrdən olan qəhrəmanların daxili aləminin 
zadəganlardan yoxsul olmadığını nümayiş etdirməklə maarifçi realizmin 
qəhrəman konsepsiyası üçün yol açdılar. Bu mənada, sentimentalistlər 
nəsrlə yazılan müəllif yaradıcılığının demokratikləşməsi, ədəbi qəhrəman 
seçimində də insanların bərabərlik prinsiplərinə əməl edilməsi ənənəsini 
yaratdılar. 
Sentimentalistlər müasir roman janrının iki formasına – səyahətna-
mələrə və məktublar şəklində roman yazmaq ənənəsinə böyük təkan ver-
dilər. Epistolyar formalar—məktub və gündəliklər onların sevimli yazı 
formaları idi. Sonralar sentimentalizm termini öz tarixi mənasını qismən 
itirərək yüngül, emosional süjetlərə müraciət etmək mənasını almışdır. 
Əslində sentimentalizm romantizmin erkən bir mərhələsi idi və onun tər-
kib hissəsi kimi başa düşülməlidir. 
Sentimentalistlər insan həyatının fərdi, intim tərəflərini ədəbiyyata 
gətirdilər ki, bu əlamətlər XX əsr nəsrində yeni səviyyədə bərpa olundu. 
Ona görə də sentimentalizm müasir nəsr yaradıcılığı tarixində mühüm bir 
mərhələ təşkil edir. Onlar ilk dəfə olaraq xristian qadağalarına məhəl qoy-
madan insanların təbii hissiyyatlarını, bu baxımdan insanların bərabərliyi 
ideyalarını müasir nəsrə gətirmişlər. Bu prinsiplər müasir nəsrin əsasını 
təşkil etmişdir. 
Rusiya və digər ədəbiyyatlarda sentimentalizm gecikmiş formada 
meydana çıxmışdır. Bu Avropa sentimentalizminin milli dillərə tərcüməsi 
ilə bağlı idi. Sentimentalizmin sonrakı bütün milli formaları ədəbi tərəq-
qinin ümumi istiqamətlərinin müxtəlif dillərdə yaranan ədəbiyyatlarda 
təqlidi şəkildə təkrarlanması qanununu əks etdirir. 
 
 
1.4.7. Millətçilik və romantik ədəbi millətçilik 
 
Maarifçi rasionalizmin mühüm nəticələrindən biri elmlərin, o cüm-
lədən elmi tarixin bir fənn kimi sürətli inkişafı idi. Dini sxolastika bəşəriy-
 41
yətin keçmişini Allahın yaradıcı fəaliyyəti ilə izah edirdi. Sayılırdı ki, sivi-
lizasiya, dillər, xalqlar bir dəfəyə Allah tərəfindən məlum mükəmməlliklə 
yaradılıbdır. Lakin maarifçilər tarixi diqqətlə öyrənməklə bəşəriyyətin ya-
şayışının ardıcıl siyasi hadisələrin –müharibə və mübarizələrin sırası kimi 
izah etdilər. Sivilizasiyanın birdən yaranması ehkamına əks olaraq onun 
sadədən mürəkkəbə doğru təkamülün nəticəsi olması ideyası ortaya gəldi. 
Xalqların keçmişinin siyasi və iqtisadi mübarizə və ziddiyyətlərin tarixi 
kimi izah olunması tarixilik prinsipinin bərqərar olması idi. Sivilizasiya-
nın birdən-birə və Allah tərəfindən yaradılması barədə ehkam kənarda qal-
dı. Bu, dini tarix fəlsəfəsinin süqutu idi və insanlığın keçmişinin tarixi 
şəkildə – ardıcıl və fasiləsiz proses kimi izahı üçün yol açdı. 
XVIII əsrdə formalaşan tarixilik prinsipi təkamül nəzəriyyəsinin 
yaranması üçün bir hazırlıq idi. Lakin tarixilik prinsipi Allah ideyasını 
əvəz edən bir ideya tapmalı idi. Allah yoxdursa, insanlar necə, hansı qa-
nunlarla yaşamalıdır? Allah yoxdursa hər şey etmək olar, çünki günah qo-
xusu aradan çıxır. O biri tərəfdən Allah ideyası ilə həyatın mənası itirdi. 
Burjua millətçiləri bu mənanı millətə xidmətdə tapdılar.  
Burjua maarifinin inkişafı, milli dillərin və ədəbiyyatların inkişafı 
nəticəsində, milli dillərin qədim dillərdən üstünlüyü ideyaları ortaya çıxdı, 
geniş yayıldı. Bu prosesə Qərbi Avropa xalqlarının uğurlu müstəmləkəçi-
lik fəaliyyəti də təsir etdi. Şərqi və Afrikanı istila edən ingilis, fransız, İtal-
yan İspan hərbi zadəganlarında öz varlıqlarının təbii üstünlüyü və məziy-
yətləri haqqında təsəvvürlər yarandı. Bu müasir millətçilik nəzəriyyəsi idi. 
Həm də bu nəzəriyyə avrosentrizm şəklində – qərb millətlərinin 
digərlərindən təbii və mədəni üstünlüyü ideyası kimi yarandı. 
Sentimentalizmin bədii nailiyyətlərini inkişaf etdirən romantik ədə-
biyyatda dərin tarixilik duyğusu özünü büruzə verməyə başladı. Bunların 
əsas mövzularından biri milli tarix, xalqların qoçaqlıq və qəhrəmanlıq tari-
xi oldu. Bu millətçilik nəzəriyyəsinin bədii şəkildə inkişafı idi, millətlərin 
xüsusi bənzərsiz ruha malik olması fikrinin bədii təsdiqi idi. Romantiklər 
tarixi romanın ilk romantik variantını yaratdılar və bu istiqamət sonradan 
bütün xalqların ədəbiyyatında milli cərəyanların yaranmasında əsas üsul-
lardan biri oldu. B.Skotun, V.Hüqonun bu sahədəki təcrübəsi sonrakı dün-
ya ədəbiyyatına mühüm təsir göstərdi. 
Hər xalqın bənzərsiz milli koloritini ədəbiyyatın predmeti etmək də 
romantizmin milli ədəbiyyat və milli ruh konsepsiyasının ayrılmaz tərəfi 
idi. Məlumdur ki, klassist ədəbiyyat ümumiyyətlə milli kolorit anlayışını 
tanımırdı, onun poetikasında belə kolorit sənətin intellektual ucalığına nis-
bətən əks bir qütb sayılırdı. Lakin romantiklərin millətçilik hissiyyatları 
onları xalqın fərdi koloritini ədəbiyyata gətirməyə sövq etdi. Sonradan 
 42
milli kolorit realist epoxanın həyata marağının əsas prinsiplərindən biri ol-
du. Lakin ədəbiyyatı milli dəyər kimi ilk dəfə romantiklər tanıdılar və təq-
dim etdilər. Dünyada ilk böyük milli şairləri də romantizm hərəkatı yetir-
di. Bunlar Hüqo, Bayron, Şelli, Puşkin və b. idi. 
Romantizm dövründə milli ədəbi dillər xalqların ədəbi mədəniyyə-
tinin fundamental dəyəri kimi ortaya çıxarıldı. Romantiklər tərcümə yolu 
ilə bu dili inkişaf etdirdilər, ilk dəfə olaraq kütləvi tərcümə fəaliyyətini hə-
yata keçirdilər. Onların milli folklora maraqları, şifahi ədəbiyyatı ehtirasla 
toplamaları da milli ruha və onun təcəssümü sayılan milli ədəbi dillərə 
xidmətlərinin bir şəkli idi. Bunun nəticəsində milli şeir formaları poetik 
yaradıcılıqda qədim klassik formaları əvəz etməyə başladı. 
  
 
1.4.8. Romantizm epoxası 
 
Romantizm dünya ədəbiyyatında maarifçi ədəbi tərəqqinin bir döv-
rüdür. Ona görə romantizmi metod, cərəyan və s. kimi təqdim etmək əsas-
sızdır. Romantizm terminini ilk dəfə işlətmiş alman nəzəriyyəçisi Fridrix 
Şlegel 1798-1800-cü illərdə yazdığı silsilə jurnal məqalələrində romantiz-
mi dövrün tələblərinə ən uyğun olan müasir sənət forması kimi təqdim 
edirdi. Əlbəttə, Şlegel haqlı idi, çünki onun dövründə romantizm ədəbi tə-
rəqqinin ən yeni tendensiyalarını təmsil edirdi. 
Bu da keçid mərhələsi idi. Bəs nəyə keçid idi? İlk növbədə müasir 
müəllif yaradıcılığına, realizm epoxasına keçid idi. Romantik epoxanın 
keçid xarakteri ən çox onun tarixilik duyğusunun erkən xarakterində idi. 
Ədəbiyyatın klassik epoxadan gələn universallıq əlamətləri – obrazların, 
qəhrəmanların, konfliktlərin, süjetlərin universallığı prinsipi hələ xeyli də-
rəcə romantizm nümayəndələrində qalırdı. Bu onların tarixi mövzulara 
münasibətinə daha çox aiddir. 
Romantiklər çox hallarda öz süjetlərini milli koloritlə təqdim etmir-
dilər, onların universal, fəlsəfi məzmununa və məntiqinə üstünlük verirdi-
lər. Çox hallarda romantiklər ədəbiyyatın universal fəlsəfiliyinə, bəşəri hə-
qiqətlər ifadə etməsinə onun milli məzmununa nisbətən daha artıq üstün-
lük verirdilər. Ona görə romantiklərin əksər qəhrəmanları canlı insan tale-
yindən çox tarixi və fəlsəfi həqiqətləri və ideyaları ifadə edirdi. Romantik 
əsərlərin çoxu bircə belə böyük, qabarıq qəhrəmanlar üzərində qurulurdu.  
Romantik qəhrəmanların məna və ehtiraslar baxımından monumen-
tallığı ümumi tipoloji bir xüsusiyyət idi. Romantik əsərlərdə bu qəhrəman-
lar çox vaxt digər bir qəhrəmana qarşı deyil, bütün dünyaya qarşı qoyulur-
du. Qəhrəman – dünya appozisiyası buna görə romantizmin dünya duyu-
 43
munun fundamental bir keyfiyyəti sayılır. Romantizmin klassik nümunə-
lərinin çoxu bircə belə monumental miqyaslı qəhrəman üzərində qurulur. 
Bunu çox vaxt romantizmin subyektivizmə meyli adı verirlər. Bizcə bu 
doğru deyildir. 
Romantiklərdə insanın iç aləminə, qəlb aləminə maraq onların fərdi 
üslubuna bağlı deyildi. Bu ədəbiyyatın mərkəzi mövzusuna çevrilən insan 
problemində onların sentimentalistlərə nisbətən irəli addımı idi. Mahiy-
yətcə, klassisizm, sentimentalizm və romantizmin özü insanın ədəbiyyatın 
əsas mövzusu kimi bədii şəkildə dərk və təqdim eləməkdə növbəti mərhə-
lələr idi. Biz irəlidə görəcəyik ki, bu proses realizm epoxasında tamamla-
nır. Romantiklərin də insanın dərkində irəlilədikləri öz hüdudları vardı: 
onlar insanın psixoloji və emosional koordinatlarını təsvir etməkdə xeyli 
irəli getmişdilər. Lakin romantik qəhrəman bütöv halda hələ canlı adam-
dan çox, insan konsepsiyası və ideyası idi. Onların çoxu kitab mədəniyyəti 
ilə bağlı olan ideyaların ədəbi illüstrasiyası kimi yaradılırdı. Onlarda ko-
loritli adam cizgiləri universal adam ideyasının cizgilərindən az idi. 
Romantizmin klassik dövrü Böyük Fransa inqilabından XIX əsrin 
birinci yarısına qədərki vaxtı əhatə edir. Lakin onun Şərqi Avropa xalqla-
rının və bir çox şərq xalqlarının ədəbiyyatlarındakı təzahürü sonrakı dövr-
ləri əhatə edir. Məsələn, Azərbaycanda romantik cərəyan XX əsrin əvvəl-
lərinə, realist cərəyanla eyni vaxtda yaranıb. Hadi, Cavid, Səhhət kimi 
klassiklərdə özünü göstərmişdir. Bu, xalqların iqtisadi və ona bağlı olan 
mədəni tərəqqisindəki qeyri-bərabər inkişafdan irəli gəlir. İqtisadi ləngimə 
xalqların vahid ümumdünya ədəbi prosesinə qoşulması vaxtını da ləngidir. 
Müəyyən ədəbi hadisələr xalqların ədəbiyyatına, Qərbin ədəbi mətn mədə-
niyyəti prosesinə gec bələdliyi və gec qoşulması nəticəsində yubanır. 
Romantizm tarixilik duyğusunu ədəbiyyata gətirib. Lakin onun 
özündən sonrakı ədəbi tərəqqiyə nisbətən əsas xüsusiyyətini onun tarixilik 
hissinin qeyri-ardıcıllığı və qeyri mükəmməlliyi idi. Bur çox romantiklər-
də konkret gerçəklik, tarixi reallığın özü qeyri-estetik bir şey sayılırdı. Bu 
isə onların hələ klassist ədəbiyyatın universal ədəbi kateqoriyalarına bağlı-
lığını, ədəbiyyatda konkret faktın fundamental əhəmiyyətini tam dərk et-
mədiklərini göstərirdi. Böyük romantiklərin hamısı ədəbi tərbiyəsi, şəxsi 
zövqü baxımından intibah dövrünün dahilərinə bağlı idilər. Onların 
universal əxlaqi və estetik dəyərlərə, süjetlərə və qəhrəmanlara meyli də 
burdan gəlirdi. Onlarda gerçəkliyin qeyri-estetikliyi barədə qənaəti ilk 
burjua inqilablarının qanlı və amansız təcrübəsi yaratmışdı. 
 
  
 
 44
1.4.9. Maarifçi realizm 
 
Romantiklər öz tarixilik duyğularına və həyatı tarixi baxımdan gös-
tərməyə meyllərinə görə bir-birindən fərqlənirdilər. Ona görə romantizm 
epoxasının özündə yazıcılar iki cəbhəyə ayrılırdılar. Onların bir hissəsi 
həyata fəlsəfi yüksəklikdən baxırdı. Digər hissəsi isə konkret həyat faktla-
rına, tarixiliyə daha artıq meyl edirdilər. Birincilər romantiklər, ikincilər 
isə maarifçi realistlər sayıla bilər. Lakin bu bölgü çox şərtidir. 
Maarifçi realizm termini sovet elmində 60-70-ci illərdə daha ətraflı 
əsaslandırılmışdır. Bu maarifçilik epoxasına marağın artması və maarifçi 
ədəbiyyatın spesifik tarixi mərhələ kimi təqdimi ilə bağlı idi. Bu realizmin 
əsas xüsusiyyətləri XVIII əsr maarifçilərinin Volter, Didro kimi müəlliflə-
rin nəsrində özünü göstərmişdir. Lakin maarifçilər teatr və dramaturgiyaya 
da əsas sosial tərbiyə janrları kimi baxırdılar. Azərbaycan maarifçiliyinin 
də əsas janrı dramaturgiya olmuşdur. M.F.Axundovun davamçıları Mirzə 
Ağa Təbrizi, N.B.Vəzirov, C.Məmmədquluzadə, N.Nərimanov, Ə.Haq-
verdiyev, Ü.Hacıbəyov, S.S.Axundov dram janrına üstünlük vermişlər. 
Bu realizmin əsas əlaməti onun müsbət, şüurlu insanı tərbiyənin və 
təhsilin məhsulu kimi anlamasıdır. Elə buradan da maarifçi realizm termi-
ninə yaxın olan pedaqoji roman anlayışı yaranmışdır. Maarifçi yazıçılar 
öz əsərlərində düzgün tərbiyə sistemini və onun nəticəsi olan şüurlu vətən-
daşların obrazlarını yaratmağa çalışırdılar. 
İlkin maarifçilik mərhələsində hələ Burjua cəmiyyətinin qəddar və 
yırtıcı təbiəti ortaya çıxmamışdı. Onu görə sosial ədalətsizliyin azalmasın-
da düzgün tərbiyə amilinə xüsusi əhəmiyyət verilirdi. Maarifçi realizm 
üçün cəmiyyətin ziddiyyətlərini, insanların qüsurlarını tərbiyəsizliyin, sa-
vadsızlığın nəticəsi kimi təqdim olunması səciyyəvi idi. Azərbaycan 
ədəbiyyatında maarifçi realizmin ən bariz nümayəndəsi A.A.Bakıxanov və 
M.F.Axundov idi. Sonuncunun pyeslərinin finalında Çar üsul idarəsinin 
jandarmları gəlib konfliktə müdaxilə edir və yerli əhalidən daha Maarifli 
qüvvə kimi ədaləti bərpa edirlər, qanunsuz hərəkətlərin qırçısını alırlar. 
Beləliklə, sivilizasiyalı adam daha ədalətli hesab olunur. Bu xalis maarifçi 
təsəvvür idi, ədalət problemini birbaşa savad və tərbiyə ilə bağlayırdı. 
M.F.Axundov pyeslərində Çar məmurları həm də birmənalı mütərəqqi 
qüvvədirlər. Böyük ədib inanırdı ki, Rusiya tərkibinə daxil olmaq 
Azərbaycan xalqının sürətli tərəqqisinə xidmət edəcək. 
Müsəlman şərqində maarifçilik dünyagörüşünün ayrılmaz tərəfi 
Qərb xalqlarının siyasi, mədəni və iqtisadi tərəqqi yoluna nümunə kimi 
baxmaq, Avropa sənaye inqilabları istiqamətində inkişafın qaçılmazlığına 
inam idi. Sovet hakimiyyəti qurulana qədər Azərbaycanda bu qərbçi 
 45
maarifçilik üstünlük təşkil edirdi. Lakin islami maarifçilik də var idi. 
Sovetləşmədən sonra Azərbaycanda marksist maarifçilik yayılmağa başla-
dı. Terminoloji fərqlərə baxmayaraq marksist maarifçilik də Avropanın 
ateist maarifçiliyinin bir forması idi. 
Birmənalılıq, ümumiyyətlə, maarifçi realist qəhrəman konsepsiya-
sının mühüm əlaməti idi. Maarifçi realizmdə romantiklərdə olduğu kimi 
mənfi surətlər canlı adamdan çox müəyyən əxlaqi qüsurların birmənalı 
timsalıdırlar. Hacı Qara xəsislik rəmzidir. Maarifçi qəhrəmanlarda mənfi 
sifətlər müəyyən şəxsi motivlərlə deyil, mütləq bir keyfiyyət kimi, mütləq 
ideyanın timsalı kimi mövcuddur. Kapitalist cəmiyyəti inkişaf etdikcə, 
Burjua inqilabları qanlı proses kimi davam etdikcə maarifçi müsbət qəhrə-
manların məhdudluğu ortaya çıxdı. Aydın oldu ki, maarif sosial tərəqqiyə 
də, sosial şərə də xidmət edə bilər. Rusiyada və sonradan Azərbaycanda 
marksizmin yayılması mütərəqqi hadisə idi. Amma marksist maarifçiliyin 
hər iki ölkədə qanlı nəticələri də oldu. 
Ona görə maarif və düzgün tərbiyə sosial tərəqqi yaradan mühüm 
prosesdir. Lakin maarifin çiçəklənməsi birbaşa cəmiyyətdə sosial ədalətin 
artmasına səbəb olmur. Maarifçiliyin böhranı insanın və cəmiyyətin inki-
şaf mexanizmi barədə belə sadəlövh təsəvvürlərin dağılmasının nəticəsi 
oldu. Şər işlər görməkdə savadlı adamların savadsızlardan daha təhlükəli 
olduğu aydınlaşdı. 
Azərbaycan ədəbiyyatında maarifçi realizmin prinsipləri C.Məm-
mədquluzadə, N.Nərimanov, N.B.Vəzirov kimi ədiblərin də yaradıcılığın-
da özünü göstərmişdir. Yalnız Birinci Dünya müharibəsi başlanandan son-
ra cəbhələrdə milyonlarla adamlar qırıldı və bu, müsəlman maarifçilərin 
gözündə Avropa sivilizasiyasının müsbət obrazını məhv etdi. Avropa 
tərəqqi yoluna inam sarsıldı və maarifçi dünyagörüşü az-az aradan çıxdı. 
 
 
1.4.10. İslam maarifçiliyi 
 
Azərbaycan maarifçiliyinin digər qanadını islam maarifçiliyi təşkil 
edirdi. İslam maarifçiləri qərbpərəst ziyalılara və Avropa tipli təhsilə qarşı 
çıxırdılar. Onlar hətta Avropa dəbində paltar geyənləri də lənətləyir, kök-
dən, ata-baba qaydalarından uzaqlaşmaqda ittiham edirdilər. İslami 
maarifçilərin iki qanadı vardı: onların bir hissəsi Türkiyədə oxumuşdu və 
ittihadçı adlanırdılar. Digər qrup isə İranda təhsil almışdı. 
İslami maarifçilər Avropa sinifli dərs sistemi ilə təhsilin əleyhinə 
çıxmaqla əslində gerilik təbliğ edirdilər. Bu cərəyan müsəlman millətlərin 
Avropa sənaye inqilabları yolu ilə tərəqqisinə əngəl olurdu. Onlar iddia 
 46
edirdilər ki, müsəlmanlara Qurandan başqa heç bir bilik lazım deyildir, 
guya orda bütün sualların cavabı vardır. Təhsil konsepsiyasında onlar orta 
əsrə aid mollaxana təhsilinə üstünlük verir, sinif-dərs sisteminə qarşı çıxır, 
rus dilli məktəblərə gedənlərə kafir damğası vururdular. 
Bizim islam maarifçilərinin əsas ideyaları islam təəssübkeşliyi və 
islam dinini müdafiədən ibarət idi. Onlar yas məclislərindən başlayaraq 
mətbuatdakı çıxışlarına qədər bütün hallarda islam dinin və əxlaqının 
digər din və əxlaqlardan üstünlüyünü, digər dinlərdə Allahın göstərişləri-
nin təhrif olunduğunu təkrarlayırdılar. Hətta elmdən danışılanda belə onlar 
Quranın ən düzgün elmi mənbə olduğunu irəli sürürdülər. Əslində islamı 
müdafiə və tərifləmək yaxşı, nümunəvi davranış şəklinə düşmüşdü. Avro-
pa hüququnun və publisistik fikrinin istənilən konsepsiyasını onlar Quran-
dan gətirdikləri misallarla təkzib edib gözdən salmağa çalışırdılar. Belə 
təəssübkeşlik müstəmləkəçiliyə qarşı müsəlman bayrağı altında getmiş 
mübarizə və müharibə dövrünün ideoloji qalıqları idi. İslam maarifçiləri 
üçün konkret müsəlmanın və icmanın deyil, islam dininin özünün təəssü-
bünün çəkilməsi xas idi. 
İranda təhsil alan ruhanilər fars dilində, Türkiyədə təhsil alanlar isə 
Osmanlı dilində təhsili üstün sayır və əslində ana dilimizin əhəmiyyətini 
inkar edirdilər. Onlar mətbuatda çıxış etsələr də kütlə onların qəliz ərəb-
fars ifadələri ilə yazdıqları mətnləri anlamırdı. Ruhaniyyət ən çox məh-
kəmə hakimiyyətinə iddialı bir qüvvə kimi milli tərəqqiyə zidd idi. 
C.Məmmədquluzadə, M.Ə.Sabir kimi böyük millət xadimləri islam maa-
rifçilərinə və onların məktəb konsepsiyasına qarşı amansız mübarizə apa-
rırdılar. İslam maarifçiləri XX əsrin əvvəllərində tərcüməçilik və qismən 
ədəbi yaradıcılıqla da məşğul idilər. Ədəbi yaradıcılıqda onların ən çox 
meyl etdiyi qəzəl janrı idi. Dilinin ağırlığı və köhnəçi ideyalara meylə gö-
rə islam maarifçilərinin ədəbi irsi indi aktual bədii əhəmiyyətini itirmişdir. 
İran və Türkiyə ruhaniyyəti 1905-1911-ci illərin İran Məşrutə 
(Konstitusiya) inqilabına qarşı çıxdıqdan sonra “Molla Nəsrəddin” jurnalı 
ittihadçılığı ən mürtəce cərəyan kimi ifşa etmişdir. Bu tarixi Azərbaycan 
islam maarifçiliyinin müstəmləkəçiliyə qarşı mübarizədə Avropa maarif-
çilərindən ayrılması və Çar hökumətinə tərəf keçməsi vaxtı saymaq lazım-
dır. İslam maarifçiliyinə münasibətdə “Molla Nəsrəddin” irsinin aktuallığı 
bu gün də qalır. Sovet dövründə bolşeviklər dini qadağan etməklə islam 
maarifçiliyini zorla aradan götürdülər.  
 
 
 
 
 47
1.5. Tənqidi realizm epoxası 
 
XIX əsrin birinci yarısında Fransada romantizmlə eyni vaxtda 
tənqidi realizm cərəyanı da inkişaf etdi. Qısa bir vaxtda tənqidi realizmin 
Stendal və Balzak kimi klassikləri meydana çıxdı və Qərbi Avropada və 
Rusiyada realist cərəyanın inkişafına mühüm təsir göstərdi. O zaman Av-
ropada realizmə natural məktəb də deyirdilər, əslində natura və reallıq 
sözləri eyni mənaya gəlirdi və bunlar sinonim terminlər idi. Realizm sö-
zünün mənası da ilk növbədə yaradıcılığın real dünya həqiqətlərinə 
əsaslanması və bədii uydurmaya verilən yerin azlığı mənasını daşıyırdı. 
Lakin sonradan realizm termini daha artıq işlənməyə başladı. 
Tənqidi realizm ifadəsindəki tənqid sözü kapitalist gerçəkliyinə aid 
idi. Balzak kimi tənqidi realistlər insanın bədii təsvirində sentimentalizmin 
və romantizmin nailiyyətlərinə prinsipial bir şey əlavə etməmişdilər. 
Onların əsas yeniliyi Burjua cəmiyyətini təhlil və tənqid etmək, insanların 
qüsur və problemlərini, qəddarlığını açıb göstərməklə bağlı idi. Məhz bu 
xüsusiyyətlər tənqidi realistlərin ədəbi tərəqqiyə verdikləri əsas töhfələr 
idi. Əlbəttə, böyük tənqidi realistlərin hamısı ilk növbədə, müasir insanın 
obrazını yaratmaqda böyük istedad göstərmiş sənətkarlar idilər. Sadəcə 
onların bu sahədəki işində ancaq nisbi yeniliklər var idi və onlar prinsipial 
xarakter daşımırdı. 
Balzak ədəbi proqramını şərh edərkən özünü fransız cəmiyyətinin 
katibi adlandırırdı. Burada katib sözü daha çox araşdırıb dəftərə salmaq, 
cəmiyyətin bütün təbəqələrinin və sosial qruplarının obrazlarını yaratmaq 
mənasına gəlirdi. Balzakın əsas əsərləri sosial-psixoloji oçerklər xarakteri 
daşıyırdı. 
Əlbəttə, romantiklərdə də parlaq sosial təsvirlər tapmaq olar. Lakin 
bütünlükdə cəmiyyəti təhlil etmək, onun dərin qatlarına, siniflərinə, bütün 
peşə adamlarına bədii işıq salmaq yaradıcılıq məqsədi kimi romantiklər 
üçün maraqsız idi. Onlar üçün həyatın prozası, adiliyi qeyri-estetik bir ma-
terial sayılırdı. Lakin romantiklərin qeyri-estetik, ədəbiyyat üçün maraqsız 
saydıqları həyat materialı realizm epoxasının əsas bədii hədəfi oldu. 
Marksist nəzəriyyədə realizm bir qayda olaraq tipikliklə əlaqələndi-
rilir. Şübhəsiz ki, tipiklik romantiklərdə də kifayət qədər var idi və onu 
realist ədəbiyyatın əsas əlaməti saymaq olmaz. O biri tərəfdən tipikliyin 
özü nisbi bir anlayışdır. Bir-iki halı da, milyon variantda təkrarlanan va-
riantı da tipik adlandırmaq olar. 
Tənqidi realizmin ümumi əlaməti onun bütün böyük nümayəndələ-
rinin içində yaşadıqları cəmiyyətə qarşı mənəvi (siyasi yox) müxalifətdə 
 48
olmaları idi. Bu müxalifətçilik L.N.Tolstoy, M.F.Dostoyevski İ.S.Turge-
nev, A.P.Çexov kimi rus tənqidi realistlərində daha güclü idi. Bu Rusiya 
cəmiyyətindəki faciəli ziddiyyətlərlə bağlı idi. 
Tənqidi realizm epoxası üçün ədəbiyyatın, xüsusilə nəsr və drama-
turgiyanın tamam tarixilik prinsipinə keçməsi səciyyəvi idi. Zaman və 
məkan konkretliyi, birmənalı milli zəmində durmaq realizmin ilkin əla-
mətlərindən biri idi. Ona görə realizm epoxası hər xalqın ədəbiyyatında 
özünə xas tarixi və milli həqiqətləri əks etdirən bir hadisə kimi daxil olur, 
xalqların milli həyatının və tarixinin bədii mənzərəsi və salnaməsi kimi 
meydana çıxır. Romantizmdə bədii həqiqətin belə milli konkretliyi prinsip 
səviyyəsində yox idi. 
İntibah, klassisizm, romantizm epoxaları ədəbi obrazın məzmunca 
tarixiləşməsi baxımından ardıcıl bir prosesin mərhələləri idilər. Məhz rea-
lizm epoxasında ədəbi obraz vasitəsi ilə tarixi həqiqətlərin əks etdirilməsi-
nin təkmilləşmə prosesi tamamlanır. Realizmin əsas janrı olan iri nəsr –ro-
man janrı milli bir janr olmağa və adlanmağa başlayır. Milli tarixilik zə-
minində yazılan romanlarda bədii obraz sistemi birmənalı milli və konkret 
tarixi məzmun daşıdığından roman əsas milli janr hesab edilməyə başladı. 
Realist obraz sosial və milli əlamətləri əks etməklə yanaşı həm də 
fərdi həqiqətləri əks etmədə də ədəbi tərəqqinin yüksək səviyyəsi oldu. 
Məlumdur ki, ədəbi obraz ən qədim dövrlərdən fərdi məzmunlu, fərdi 
yaddaşın bir fraqmentini təşkil edən hadisədir və bu barədə irəlidə ayrıca 
bəhs ediləcəkdir. Lakin burada realizm epoxası ilə bağlı bir prinsipial cə-
həti də qeyd etmək istəyirik. Realizm epoxasına qədər ədəbi obrazın fər-
diliyi və ədəbi yaradıcılıq üçün prinsipial və köklü mənası ən qədim-
lərdən yazıcı tərəfindən aydın dərk olunmayan bir prinsip idi. Yəni realiz-
mə qədər ədəbi obrazın fərdi yaddaşla bağlılığı və fərdi yaddaş baxışı kimi 
özünü büruzə verməsi kortəbii, mexaniki şəkildə baş verirdi. Lakin realist 
yaradıcılıqda ədəbi obrazın fərdiliyi müəlliflərin şüurlu ədəbi prinsipi kimi 
özünü büruzə verir. 
 
 
1.6. XIX-XX əsrdə realizmin inkişafı və tipləri 
 
1.6.1. Naturalizm 
 
Şüurlu surətdə ədəbi obrazın fərdiliyinə meyl XIX əsrdə Fransada 
realizmin naturalizm deyilən bir qolunun yaranmasına gətirib çıxardı. Na-
turalistlər realist yaradıcılıq üçün ədəbi materialın və obrazın fərdiliyinin 
prinsipial xarakterini nəzərə alaraq rəssamlıqda naturadan şəkil çəkmə 
 49
prinsipinə bənzər bir ədəbi təsvir üsuluna meyl etməyə başladılar. Bir sıra 
fransız realistləri yazıcıdan obyektivlik, elmilik və s. tələb edirdilər. Bun-
lar da tarixilik məsələsinin aspektləri idi. Naturalizmin ədəbi manifestini 
1880-ci ildə Emil Zolya “Eksperimental roman” adı ilə çap etdirdi. Bura-
dakı eksperiment anlayışı o zaman darvinizmin əsas üsulu olan canlı mü-
şahidəni əks etdirirdi. Belə müşahidə konkret və fərdi faktın həm bədii, 
həm də elmi mənasını ortaya qoyurdu. Yeni cərəyan Avropanın digər 
ölkələrində də özünə tərəfdarlar tapdı. E.Zolya müəyyən tibbi və genetik 
fərziyyələri təsvir edən, tibbi eksperimenti proses kimi təsvir edən əsərlər 
də yazmışdır. 
Naturalistlər həm də coşqun inkişaf edən təbiətşünaslığın, xüsusilə 
darvinizmin müşahidə yolu ilə təbiəti öyrənmək metodunun təsiri altında 
idilər. Onlar da obrazın, xüsusilə insan obrazlarının dəqiq təsvirini, müşa-
hidə vasitəsi ilə göstərilməsini, hətta fərdlərin genetik xüsusiyyətlərini 
belə dəqiq qələmə almağı tələb edirdilər. Təbiət mənasına gələn natura 
sözü də bununla əlaqədar idi. Ədəbi təsvirin dəqiqliyi elmi fakt dəqiqliyi 
ilə müqayisə olunurdu və yazıçıdan elmi obyektivlik tələb edilirdi. 
Naturalizmin əsas prinsipindən – həyati konkret müşahidə ilə öy-
rənmək və göstərmək prinsipindən Balzak da istifadə etmişdi və bu yolla 
böyük məhsuldarlığa nail olub doxsandan artıq roman yazmışdı. Lakin 
Balzak üçün həmişə bədii ümumiləşdirmə üsulu daha əsas idi. O konkret 
müşahidələrdəki ən fərdi, ünvanlı cəhətləri atırdı. Lakin Emil Zolya və onun 
davamçıları canlı müşahidəni məqsədə çevirirdilər. O özü şaxtaçıların həyatını 
öyrənib ən yaxşı romanlarından birini “ Jerminal” əsərini yazmışdı. 
Əlbəttə, naturalizmin proqramında və təcrübəsində ədəbiyyatın 
inkişaf tarixi üçün mütləq yenilik yox idi, bu realizmin ümumi inkişaf 
məcrası daxilində olan bir hadisə idi. Emil Zolya sadəcə öz zəmanəsində 
coşqun inkişaf edən elmi prinsip və informasiyadan, elmin nəticələrindən 
ədəbi yaradıcılıqda istifadə etməyə çağırırdı. Bu isə əslində onun həyata 
qiymətləndirici münasibətinin Balzaka nisbətən yoxsulluğunu doldurmaq 
üçün idi. Bu mənada naturalizm realizmin tarixi inkişaf üsullarından və 
yollarından biridir və öz proqramı və prinsipi ilə dünyanı ədəbi təsvirin 
əsas fundamental əlamətinə – dünyanı fərdi görümdə təsvir prinsipinə bir 
qədər zidd idi. Aydındır ki, naturalistlər elmin nailiyyətlərindən istifadə 
yolu ilə özlərinin dünyaya qiymətləndirici münasibətlərini fərdiləşdirmək 
üçün istifadə edirdilər. 
Naturalizm çox inkişaf etmədi: çünki onun təsvir prinsipi naturalist-
lərdən əvvəl də, onlardan sonra da olmuşdur. Sosialist realizmində, bədii 
publisistikada, sənədli kinoda, foto sənətində, neorealist kinoda naturadan 
təsvir prinsipindən geniş istifadə edilmişdir və edilir. Müasir bədii kinoda 
 50
müəyyən fərdi tibbi xəstəlik tarixçələrini ssenariləşdirən kino janrı da 
naturalist sayıla bilər. Əslində hər bir yazıcı az-çox naturalistdir. E.Zolya 
öz naturalistliyini prinsip kimi təbliğ edirdi, amma sonralar yazıcılar bu 
təbliğatda aktual məntiq görmədilər. 
  
 
1.6.2. Simvolizm. Magik, fantastik və mistik realizm 
 
Simvolizm realizm epoxasının tərkibində bir cərəyan kimi XIX 
əsrin sonlarında naturalizmə qarşı polemikada yaranmışdır. Simvolistlər 
naturalizmin ifratlığından qaçmaq üçün həyat faktına qarşı simvolu 
(ümumiləşdirməni) qoyurdular. Naturalizmi isə bayağı görürdülər. İrəliki 
fəsillərdə biz görəcəyik ki, sözlə təsvir olunmuş həyat faktı da simvola 
çevrilir. Lakin o zaman bu cəhətə əhəmiyyət vermirdilər, çünki semiotika 
hələ kifayət qədər yayılmamışdı. Simvolizm deyəndə həyat həqiqətlərini 
simvol dərəcəsində ümumiləşməyə üstünlük verən və konkret tarixi dövr-
də aktual olmuş bir realist fikir və yaradıcılıq məktəbi nəzərdə tutulur. 
Simvolizm bütün Qərbi Avropa ədəbiyyatlarında – Fransada – S.Malarme 
və A.Rembo, Belçikada – E.Verxarn, Almaniyada – Q.Qauptman, İngiltə-
rədə O.Ouayld və s. sənətkarların əsərlərində özünü göstərmişdir. 
Simvolluq ədəbi obrazın, sözün təbiətindədir, ona görə bundan ifa-
də vasitəsi kimi ədəbiyyatda ən qədim vaxtlardan və bütün ədəbiyyatlarda 
az-çox istifadə edilmişdir. Simvol funksiyasında sözdən başqa heyvan 
obrazları, təbiət hadisələri, predmetlər, insan hərəkətləri, şəkil və hey-
kəllər və s. də çıxış edə bilir. Məsələn, nağıl və təmsillərdə heyvanlar in-
sanların simvolu kimi göstərilir. Və ya sufi poeziyanın obraz sırası başdan 
başa rəmzi və simvolikdir. Bu baxımdan XIX əsrin sonlarına xas simvo-
lizmi həm də müəyyən spesifik realist obrazlılıq nəzəriyyəsinin bir şəkli 
saymaq olar. 
Simvolistlərdə insan obrazları həyat faktından daha çox müəyyən 
ideyaların ədəbi illüstrasiyası kimi verilir. Azərbaycan ədəbiyyatında sim-
volizm cərəyan kimi olmayıb, amma XX əsrin əvvəllərinin müəyyən əsər-
lərində öz aşkar təsirini qoyub. Məsələn, C.Məmmədquluzadə “Ölülər” 
pyesində simvolik ümumiləşmədən istifadə edib. Fanatizmə təslim olmuş 
müsəlmanlar mənəvi ölülük rəmzi kimi verilir. Bu, fikri simvollaşdırmaq 
formasıdır. Hüseyn Cavidin “İblis” dramı da simvolik təsvir üsulu ilə ya-
radılmışdır. Əsərin adına çıxarılmış iblis obrazı insanın simvolu kimi veri-
lir. Hər iki fakt bizim ədəbiyyata Qərb simvolizminin təsiri kimi qiymət-
ləndirilə bilər. 
 51
XX əsrin 1930-1960-cı illərində Cənubi Amerikada realizmin növ-
bəti milli forması – şərti olaraq magik realizm adlandırılan hadisə meyda-
na çıxmışdır. Cənubi Amerikada ispanlarla yerli xalqların birləşib qarış-
masından ispan dilində yeni bir ədəbi mədəniyyət yaranmış və tarixi tə-
rəqqinin nisbətən aşağı səviyyəsindən müasir sivilizasiyaya qoşulmuş bu 
xalqların miflərini də realist nəsrə gətirmişdir. Mİflərdən bədii vasitə kimi 
istifadə gerçəkliyi realist təsvirin imkanlarını artırır və Avropa ədəbi 
tənqidinə də maraqlı təsir buraxırdı. Əslində mifdən, rəmzdən, alleqorik 
obrazdan realist əsərlərdə, xüsusilə poeziyada istifadə həmişə olmuşdur, 
ona görə Cənubi Amerikada Jorj Amadu, Qabriel Markes kimi yazıçıların 
əsərlərində özünü göstərən magik realizmi simvolizm elementlərindən 
istifadənin milli bir ədəbiyyatda üzə çıxması kimi qiymətləndirmək olar. 
Mistik və ya fantasmaqorik realizm Qərbi Avropada macara nəsri-
nin bir forması kimi yaranmışdır. Bədii kino biznesinin inkişafı tamaşaçı 
cəlb etmək üçün yeni-yeni süjetlər tapmalı idi. Bu süjetlərin bir qismi qə-
dim dini-mistik ədəbiyyatlarda və magiyaya dair kitablarda tapılmağa baş-
ladı. Qədim magiya və mistika bir qayda olaraq müasir həyata köçürülür. 
Lakin ciddi sosial-fəlsəfi realist nəsrdə mistik ümumiləşmələrə 
meyli daha artıq rus ədəbiyyatı, xüsusilə H.Qoqol, M.F.Dostoyevski və 
A.P.Çexovun ədəbi təcrübəsi ilə bağlamaq daha düzgün olar. Sonralar 
Frans Kafka kimi yazıcıların yaradıcılığında simvolizmin ifrat bir bədii 
şərtilik şəklini alması, ədəbi obrazın öz konkretliyini itirməsi həm də onla-
rın təsiri ilə bağlı idi. Əlbəttə, Kafkada xalis alman mistikası da vardır, 
lakin dünyanın fundamental fəlsəfi həqiqətlərini tapmaq və bədii şəkildə 
göstərmək meylində o, rus klassikasının təsirindədir. Belə təsir German 
Gessenin nəsrində də özünü göstərirdi. 
Şübhəsiz ki, F.Dostoyevskidən və Avropa macara ədəbiyyatından 
gələn iki müxtəlif realizm forması fərqlidir. Macəralı, mistik realizmi rus 
ədəbiyyatında da müstəqil xətt kimi olmuşdur. Rus yazıçısı M.Bulqako-
vun “Usta və Marqarita” romanı bina gözəl misal ola bilər. Realizmin bu 
şəklində artıq fəlsəfi-sosial ümumiləşdirmə aparıcı deyil, həyatın realist 
macəralı təsviri lövhələrinə fantastik elementlər qarışır. Bu fantastikanın 
məzmununa görə sözü gedən realizm formaları müxtəlif və mənaca yaxın 
terminlərlə adlandırıla bilir. Məsələn, xalis fantastika elmi mistikadır. Ey-
ni zamanda, din və təriqətlərlə bağlı, tibb elmi ilə bağlı, kitab falı ilə bağlı, 
cadugərliklə bağlı çoxlu əsərlər yazılmış və onların əsasında da bədii 
filmlər çəkilmişdir. 
XX əsrin sonlarında mistik realizmə geniş meyl müşahidə olunmuş-
dur. Bu daha çox kinoda belə süjetlərin işlənməsi və maddi uğur qazanma-
sı ilə də bağlıdır. Məsələn, Amerikada cadulanmış mənzillər mövzusu ilə 
 52
bağlı xüsusi mistik realist film janrı formalaşmışdır. Bundan əlavə, Antik 
dövrdən məlum olan insan – heyvan metamorfozları mövzusu da geniş 
işlənən magik süjetlərdir. Bədii film uğur qazandıqdan sonra onun nəsr 
variantı da bəzən bestseller şəklində yayılar. 
Realizmin mistik formasının geniş inkişafı kinonun ədəbi zövqlərə 
və ədəbi axtarışlara təsirinin çox yeni bir hadisəsidir. Bəlkə kino vasitəsi 
ilə ədəbi təsir barədə danışmaq daha doğru olar. Bu halda vahid mətn 
mədəniyyəti ilə kino obrazı mədəniyyətinin qaynayıb qarışması baş verir. 
Foto və kino texnikasının sürətli tərəqqisi və hər bir insana müyəssər 
olması bu təsirin daha da artacağından xəbər verir.  
 
 
1.6.3. Sosialist realizmi və rəsmi ədəbiyyat anlayışı 
 
Sosialist realizmi termini SSRİ-də bolşevik inqilabından sonra so-
vet hakimiyyətinin rəsmi himayə etdiyi ədəbiyyatın adı kimi yaranmışdır. 
1917-ci il Oktyabr inqilabından sonra Rusiyada 20-ci illərdə proletar 
ədəbiyyatı (proletkultçuluq) konsepsiyası meydana çıxdı. Bu konsepsi-
yaya görə, hakimiyyəti almış fəhlə sinfi yeni mədəniyyət və ədəbiyyat 
yaratmalıdır. Ən qəribəsi isə yeni ədəbiyyat kadrlarının mütləq inqilabçı 
fəhlələr arasından çıxacağı ümidi idi. Bu nəzəriyyəyə əsaslanaraq varlı 
siniflərdən olan qələm adamları sinfi düşmən elan edildi və onların 
əsərləri irticaçı hesab edildi.  
Lakin tezliklə bolşevik ideoloqları özləri də anladılar ki, sosial si-
niflərin xüsusi ədəbiyyatı ola bilməz, bu ədəbiyyat və mədəniyyət anlayı-
şının təbiətinə ziddir. Proletar ədəbiyyatı konsepsiyası V.Lenin tərəfindən 
hazırlanmışdı və sözün hərfi mənasında ədəbiyyatın proletariatın inqilabı-
nı və hakimiyyətini, daxili siyasətini himayə etməsini nəzərdə tuturdu. 
Proletar ədəbiyyatı anlayışı inqilabçı maarifçiliyin bir şəkli idi. Maarifçilər 
ədəbiyyatdan pedaqoji tərbiyə üçün, marksistlər isə sosial tərbiyə üçün 
istifadə edirdilər.  
Bolşeviklərin ədəbi siyasəti partiyanın yuxarı orqanları tərəfindən 
ədəbiyyata dair qəbul edilən xüsusi direktiv qərarlar əsasında aparılırdı. 
Bu qərarlar ehkam kimi tətbiq olunurdu. 
Nəticədə proletar ədəbiyyatı burjua maarifçiliyi ilə dini maarifçilik 
arasında olan bir hadisə kimi meydana çıxdı. Bu ədəbiyyat bir tərəfdən 
şüurlu, qabaqcıl fəhlə tərbiyə etməli idi və bu burjua maarifçilərinin ağıl 
qanunları ilə yaşayan insan nəzəriyyəsinə uyğun idi. İkinci tərəfdən, proletar 
ədəbiyyatı proletar dünyagörüşünü, marksizmi yayan və tərbiyə edən bir vasitə 
sayılırdı və bu da onu dini maarifçiliyə, din təbliğinə yaxınlaşdırırdı. 
 53
30-cu illərin əvvəllərində proletar ədəbiyyatı termini guya daha də-
qiq olan sosialist realizmi termini ilə əvəz edildi. Bu termin sosializm qu-
ran cəmiyyətin realizmi anlamına gəlirdi. Ad dəyişsə də, proletar ədəbiy-
yatı anlayışındakı əsas prinsiplər dəyişməz olaraq qaldı. Sosialist realizmi 
termini ilə bu anlayışda rəsmi ədəbiyyat elementləri də qüvvətləndi. 
Yazıçılar İttifaqı. Hakimiyyət yaranandan saraylarda məddah şair-
lərin olması ənənəsi olmuşdur. Onlar kralı və sultanı tərifləməklə əsasən 
onun insanlar arasında nüfuzunun artmasına və bu yolla hakimiyyətinin 
möhkəmlənməsinə xidmət etməli idilər. Rəsmi ədəbiyyatın əsas əlaməti 
onda müəllif başlanğıcının, istedad və daxili istəklərin ikinci dərəcəli 
olmasıdır. Yəni rəsmi şair özünü ifadə etmir, o sifarişi yerinə yetirir və pul 
qazanır. Onun istedadının əsas əlaməti də bədiilik yaratmaqda yox, 
yaltaqlıqda, hakimiyyətə yarınmaqda, hakimiyyəti təmsil edən adamların 
şəxsi ambisiyalarına maksimum xidmət göstərməkdədir. Rəsmi ədəbiyya-
tın əsas siması yazıçı yox, sifarişçidir, haqq ödəyən hakimiyyətdir. Sovet 
dövründə rəsmi ədəbiyyat Yazıcılar İttifaqı vasitəsi ilə yaradılırdı. Bu 
ittifaq formal olaraq seçkili ictimai birlik idi. Amma əslində Yazıcılar 
İttifaqı dövlət büdcəsindən maliyyələşən hakimiyyət qurumu idi. 
İttifaqın bütün işçiləri dövlət büdcəsindən əmək haqqı alırdı. İtti-
faqın rəhbərliyində DTK-nın məxfi zabiti işləyir və hamıya göz qoyurdu. 
Rəhbər işçilər, xalq yazıcıları Kommunist partiyası MK-nın üzvləri, Ali 
Sovetin deputatları idi, onlar dövlətin xüsusi güzəştlər sistemindən, xüsusi 
mağazalardan, istirahət evlərindən, xəstəxanalardan istifadə edirdilər. İtti-
faqın rəhbərləri, xalq yazıcıları, qəzet və jurnalların redaktorları partiyaçı 
idilər və partiyanın ədəbi siyasətini, sosialist realizmi ədəbiyyatının prin-
siplərini həyata keçirən adamlar idilər. Buna görə onlar nəşriyyatlarda 
dövlət planlarına daxil olan əsərlərin, müəlliflərin siyahısına baxıb onu 
təsdiq edir və çıxan kitabların ideoloji təmizliyinə görə cavabdeh idilər. 
Onlar nəşriyyatlarda çıxan kitabları üçün adi, titulsuz, vəzifəsiz yazıçılar-
dan 3-6 dəfə artıq haqq alırdılar. Bu qonorar fondunun 80 faizindən çoxu-
nu təşkil edirdi. 
Rəsmi tənqid. Yazıcılar İttifaqının rəhbərləri, titullu yazıçılar və 
ədəbi orqanların rəhbər işçiləri rəsmi partiyalı, sinfi ədəbi tənqidin hege-
monluğunu təmin edir və özləri də qələmləri ilə buna xidmət edirdilər. 
Rəsmi tənqid dövlətin və partiyanın ədəbi siyasətini təmsil edən qələm 
adamlarının mövqeyi idi. Bu da müəllif yaradıcılığını yox, partiyanın ba-
xış nöqtəsini təmsil edən bir hadisə idi. Rəsmi tənqid 1934-cü ildə SSRİ 
Yazıçılar İttifaqı yaranandan sonra formalaşmış bir hadisə idi. Deyilənlərə 
görə, sovet vaxtı tənqidlə məşğul olmuş qələm əhlinin çoxu rəsmi tənqidin 
xidmətçiləri idi, onların öz tənqidi görüşlərindən danışmaq çətindir. Rəsmi 
 54
tənqidçi dövlətin ədəbi tələblərini konkret yazıçıya və əsərə tətbiq edirdi. 
Onun əsas vəzifəsi sovet həyatındakı qüsurların ədəbiyyatda göstərilmə-
sinin qarşısını almaq idi. 
Sovet quruculuğunu və partiyanı tərənnüm. Sosialist realizminin 
əsas vəzifəsi sovet dövlətinin və kommunist partiyasının üstünlüklərini və 
yaxşılığını tərənnüm etmək idi. Bu təkcə poeziyadan yox, bütün janrlardan 
tələb olunurdu. Həmin tələbdən də sosialist realizmi ədəbiyyatının şüarla-
ra və plakatçılığa bağlılığı onun marksist maarifçilik forması olduğunu 
ortaya qoyurdu. Beşillik planlar, İ.Stalinin və V.Leninin şəxsiyyəti, kom-
munist partiyasının siyasətindən gələn bütün kampaniyalar ədəbiyyat tərə-
findən himayə olunmalı böyük uğurlar, əmək adamlarına qayğı və s. kimi 
təqdim edilməliydi. Hələ proletar ədəbiyyatı dövründən yazıçıdan həyatı 
inqilabi inkişafda göstərmək tələb olunurdu. Bunun üçün xüsusi bir 
tipiklik konsepsiyası yaradılmışdı. Bir milyon fakt qeyri tipik sayıla bi-
lərdi, amma inqilabi inkişafı göstərən bircə fakt isə əksinə, tipik elan olu-
nurdu. Həyata belə yanaşmaq tələbi yazıçının istedadına qarşı zorakılıq idi, 
çünki o öz bildiyi və duyduğu şeyləri ədəbiyyata gətirə bilməzdi. Əgər 
belə təşəbbüs edilsə belə, rəsmi tənqid silahlanıb həmin yazıçını sovet 
gerçəkliyini təhrif etməkdə ittiham edilirdi. Belə yazıçılar rəsmi partiya 
sənədlərində pislənirdi və bu yolla onların nəşriyyatda kitab buraxdırmaq 
imkanları əldən gedirdi. 
Ümumən Yazıçılar İttifaqı şəraitində təsadüfi adamların, bu qurum-
la bağlı olmayan və orada işləməyən adamların ədəbiyyata gəlməsini və 
yaradıcılıqla məşğul olmasını praktiki olaraq qeyri-mümkün edirdi. Bütün 
üzdə olan yazıcıların müəyyən dövlət vəzifələri var idi. Bu sovet dövründə 
ədəbiyyatın ideya istiqaməti baxımından birmənalı və eybəcər bir 
vəziyyətə gəlməsinə səbəb olmuşdur. 
Müsbət qəhrəman. Sosialist realizminin əsas estetik prinsiplərin-
dən biri sovet həyatının yaxşılığa doğru inkişafını göstərən, sosializmə 
xidməti həyat idealı sayan insanların obrazlarını yaratmaq idi. Əslində hə-
yatda belə adamlar yox idi, bəlkə çox az və qüsurlu adamlar var idi. Parti-
ya və dövlət orqanlarında karyera edən adamların əksəriyyəti simasız, ta-
mahkar, yaltaq insanlar idi. Amma partiya onları ideal insanlar kimi gös-
tərməyi tələb edirdi. Bu tipik müsbət qəhrəman əmək adamı idi. Ədəbiy-
yatda yaradılmış bu qəhrəman şəxsi mənafe və maraq hissindən məhrum, 
istehsalatda çalışan fəhlə idi. Bu fəhlənin belə heç bir şəxsi qüsuru ola 
bilməzdi. Əslində müsbət qəhrəman konsepsiyası sosialist realizmində cə-
miyyəti müsbət planda təqdim etmək üsulu idi. Buna isə sovet ədəbiy-
yatının təsdiq pafosu adı verilmişdi. 
 55
Lakin sosialist realizmi ədəbiyyatının içində milli əqidəli, istedadlı, 
vicdanlı yazıcılar da olmuşdur. Məhz onlar – C.Cabbarlı, C.Vurğun, M.İb-
rahimov, İ.Əfəndiyev, B.Vahabzadə kimi yazıcılar sovet dövrü Azərbay-
can ədəbiyyatında milli bir ədəbiyyat xətti yarada və qoruya bilmişlər. 
Ona görə sosialist realizmi ədəbiyyatının içində həqiqi bir milli ədəbiyyat 
yarandığını da inkar etmək doğru deyildir. 
 
 
1.7. Ədəbi şərhin elmi məktəbləri 
 
XIX əsrdə təbiətşünaslıqda empirik elmi tədqiqat üsullarının inkişa-
fı, Hegel fəlsəfəsinin davamçılarında fəlsəfi idrak metodları barədə təsəv-
vürlərin genişlənməsi humanitar elmlərdə, o cümlədən ədəbiyyatşünaslıq-
da da tədqiqat üsulu və elmi metod məsələlərinin aktuallaşması ilə nəticə-
lənmişdir. Hesab olunurdu ki, doğru nəticəyə gəlmək üçün araşdırmanı 
düzgün üsulla aparmaq lazımdır. Naturalizmin özü düzgün müşahidə və 
araşdırma metodunu bədii yaradıcılığa tətbiq etmək təşəbbüsü idi.  
Eyni meyl ədəbiyyat haqqında elmdə də özünü göstərməyə başladı 
və elmi araşdırma metodu anlayışı ədəbiyyatşünaslıq sahəsində də ortaya 
çıxdı. XIX əsr elmi maarifçiliyin, insan elminə və ağlına inamın klassik 
dövrü idi. Həmin əsrdə başlıca ədəbiyyatşünaslıq metodlarının əsası qo-
yuldu. Onları iki qismə bölmək olar: birinci qismə ədəbiyyatı fərdi yad-
daşla bağlayam məktəblər, ikinci isə onun sosial köklərinə üstünlük verən 
məktəblər. 
XX əsrdə ədəbiyyatşünaslıq böyük tərəqqi yolu keçsə də, metodolo-
ji baxımdan onun inkişafında prinsipial bir yenilik baş vermədi. Mifoloji 
məktəb strukturalistlər və semiotiklər tərəfindən davam etdirilib dərinləş-
dirildi. Bioqrafik məktəb freydizmdə, psixologizmdə öz inkişafını tapdı. 
Marksist məktəb isə mədəni-tarixi metodun və xalqçı rus tənqidinin 
nailiyyətlərini birləşdirib sovet ədəbiyyatşünaslıq elmi şəklinə düşdü. 
 
 
1.7.1. Mifoloji məktəb. Komparativizm 
 
Mifoloji məktəb elmi istiqamətdən daha çox, romantik hərəkatın 
tərkibində yaranmış xalqçı və millətçi ovqatların Alman filoloji fikrində 
ifadəsi idi. XVIII əsrin sonu, XIX əsrin əvvəllərində folklora maraq xalq 
köklərinə, milli ruha pərəstişin bir şəkli idi. Bu pərəstişin formalarından 
biri Avropa xalqlarının, o cümlədən almanların da Yunanlarda olduğuna 
 56
bənzər milli mifologiya axtarışları idi. Bu axtarışlar bir qədər süni olsa da, 
bütün Qərbi Avropa ədəbiyyatlarında milli folklora marağı artırdı, ona 
milli ruhu ifadə edən bir vasitə kimi pərəstiş yaratdı, milli folklor irsinin 
kütləvi şəkildə toplanması və nəşri ilə nəticələndi. 
Alman folklorşünasları Vilhelm Qrim (1786-1859) və Yakov Qrim 
(1785-1863) qardaşları Alman folklorunu toplayıb çap edəndən sonra 
mifoloji məktəbin nəzəri əsaslarını ortaya qoymuş “Aman mifologiyası” 
adlı kitab yazdılar. Onlar müxtəlif xalqların folklorunda eyni süjetləri 
aşkar edib bunun köklərini və səbəblərini axtarmağa başladılar. Onlar belə 
fikrə gəldilər ki, folklor süjetlərindəki ümumilik xalqların bir kökdən, 
ilkin qədim dildən (protodil) gəlməsi ilə bağlıdır. Bu dil isə hind-Avropa 
xalqlarının vahid mənşəyinin sübutu və onların bir kökə bağlılığı barədə 
nəzəriyyəni ortaya çıxardı. “Alman mifologiyası” kitabındakı ideyalar 
sürətlə yayıldı və ədəbiyyat nəzəriyyəsinin sonrakı inkişafı boyu dəfələrlə 
inkişaf etdirildi və elmi məktəbin əsas ünvanı oldu. 
Beləcə mifoloji məktəb folklorun mənşəyi məsələsini ilk dəfə 
olaraq dilin və mifin, sonra isə Allahların mənşəyi məsələsi ilə bağladı. 
Ağ dərili xalqların vahid bir kökdən olması barədə nəzəriyyə folklor və 
mifoloji materialdan başqa çoxlu dil oxşarlıqları ilə də təsdiq olunurdu: 
liran, german və slavyan dilləri arasında çoxlu köklü oxşarlıqlar ortaya 
çıxdı. Bu oxşarlıqlar isə dilin kökündə, əsas lüğət fondunda üzə çıxırdı. 
XIX əsrdə əksər Avropa ölkələrindəki universitetlərdə mifoloji məktəbin 
nümayəndələri yetişdi və onlar hind-Avropa dilləri və xalqlarının birliyi 
barədə nəzəriyyəni yeni-yeni faktlarla zənginləşdirdi. Bu qitədə millətçili-
yin bir siyasi və ideoloji cərəyan kimi geniş yayıldığı vaxt idi və bu pro-
seslər bir-birilərini qidalandırdılar. Napoleon müharibələri Avropada siya-
si millətçiliyin inkişafına güclü təkan vermişdi. Mifoloji məktəb isə bu 
xalqların milli identifikasiyası prosesini tamamladı. 
Dilin mənşəyi, mifin mənşəyi və dinin mənşəyi məsələləri ilk dəfə 
olaraq eyni müstəvidə üzə çıxdı. Bu ədəbiyyat nəzəriyyəsinin və dilin 
mənşəyinin gələcək araşdırılması baxımından köklü əhəmiyyət daşıyırdı. 
Mifoloji məktəb ədəbiyyatın mənşəyini mifin mənşəyi ilə bağlamaqla dini 
və ədəbiyyatı anlamaq üçün mühüm bir yol açmışdı. Sonrakı tədqiqatlar 
və nəzəri məktəblər bu istiqamətin mühüm əhəmiyyətini anladılar. Mif və 
ədəbiyyat eyni ədəbi obrazlılıq prinsipinə əsaslanır, bu isə onların mənşə-
cə bir kökdən olmasından doğur. Ona görə XIX-XX əsrlərdə mifoloji nə-
zəriyyənin fundamental prinsiplərinə dəfələrlə eyni bir niyyətlə – ədəbiy-
yatın bütün dövrlər üçün səciyyəvi olan arxetiplərini, universal miflərini 
ortaya çıxarmaq üçün müraciət edilib. Strukturalistlər, semiotiklər mifoloji 
məktəbin davamçıları idi. 
 57
Mifoloji məktəbin əsas xidmətlərindən biri folkloru və bununla da 
ədəbiyyatı milli dillərin tarixi ilə bağlaması idi. Məhz mifoloji məktəb 
sayəsində sonralar bədii ədəbiyyat milli ruhun ifadəsi sayılmağa və millət-
çiliyi yaradıb yayan əsas vasitələrdən biri olmağa başladı. Rus millətçiliyi-
nin əsası olan slavyanofilliyi də bir cərəyan kimi rus mifoloji məktəbinin 
nümayəndələri yaratdılar. Xalqçı rus raznoçinləri də bu cərəyanın təsiri ilə 
formalaşdı. 1930-1950-ci illərdə Azərbaycanda yayılıb populyarlaşan 
xalqçılıq cərəyanı da mifoloji məktəbin irsi ilə bağlı idi və Azərbaycana 
Rusiya raznoçin tənqidçilərinin – V.Belincki, N.Q.Çernışevski, A.Dobrol-
yubov və b. təsiri ilə gəlmişdi. 
1930-cu illərdə balaca xalqların mədəniyyətini dirçəltmək şüarı ilə 
SSRİ-də də folkloru yığmaq, çap edib öyrənmək üçün böyük kampaniya 
olmuşdur. Müasir Azərbaycan folklorşünaslığı da bu zaman formalaşmış-
dır. İfrat ateist olan bolşevik ideologiyası folklorşünaslıqdan mif və dinlə 
bağlı məqamları qovmaqla onu yoxsullaşdırdı. Sonra isə folklorun millətçi 
ovqatlar yaratmaq xüsusiyyəti aşkar olandan sonra 1937-ci ildə bütün əsas 
folklorçular repressiya edildilər. Sovet folklorşünaslığı sxolastik bir elmə 
çevrildi. 
Komparativizm. XIX əsrdə mifoloji məktəbin bir qolu onun elmi 
üsulunu və nəticələrini tənqid etməklə bu məktəbdən ayrıldı. Komparati-
vistlərin (latınca: müqayisə deməkdir) əsas ideyası mifoloji məktəbdə əsas 
prinsip olan qohum xalqların folklorunun müqayisəli öyrənmək prinsipin-
dən imtina etmək idi. Onlar qohum olmayan xalqların folklorunu öyrən-
məyi əsas məqsəd elan etdilər, bildirdilər ki, alim nə qədər çox ədəbi faktı 
tədqiqata cəlb edərsə, o qədər əsaslı elmi nəticələrə nail ola bilər.  
Mifoloji məktəb oxşar süjetlərin kökünü xalqların vahid kökündə 
görürdü. Komparativistlər isə bu kökləri hind nağıl süjetlərində tapırdılar. 
Ona görə ikincilər əslində müqayisə metodunu təkcə folklorun yox, bütün 
süjetlərin universal müqayisə elminə çevirmək istəyirdilər. Lakin kom-
parativistlərin də əksəriyyəti folklorçu idi və onlar da ən çox xalq nağıl-
larının süjetləri əsasında araşdırmalar aparırdılar. Ona görə mifləri müqayisə 
etməkdən imtina barədə çağırışları onları mifoloji məktəbdən prinsipial şəkildə 
uzaqlaşdırmırdı, nağıl ilə mifin məsafəsi o qədər də çox deyildir. 
Komparativist analizin banisi alman alimi H.Herder sayılır. 
Sonralar ingilis folklorçusu C.Benfey, rus folklorçusu F.Buslayev də bu 
istiqamətdə fəaliyyət göstərmişlər. Onların xidmətlərindən biri ədəbiyyat 
və incəsənətin mənşəyi problemi ilə məşğul olmaları idi. C.Benfeyin əha-
təli şəkildə hazırladığı təbdil nəzəriyyəsi, süjet, ədəbi forma və növlərin 
ədəbiyyatda digərinə keçmə qanunları da mühüm əhəmiyyət daşıyırdı. 
Ədəbi mədəniyyətlərin bir-birinə keçmə, təsir vasitəsi ilə inkişafı barədə 
 58
müddəaları ədəbi inkişaf qanunlarını doğru şərh edirdi və bu gün də öz 
əhəmiyyətini saxlayır. 
Bu məktəbin tarixində rus alimi A.Veselovski böyük rol oynamışdır. 
Komparativistlər əsas diqqətlərini ədəbi növlərin, janrların. ədəbi formala-
rın tarixinə verir və başlıca olaraq qədim və orta əsr ədəbiyyatı ilə maraq-
lanırdılar. XIX əsrin sonlarında marksist ədəbiyyatşünaslıq və ədəbi nəzə-
riyyə yayılmağa başlayanda komparativistlər ona mənfi münasibət göstər-
dilər və marksist ədəbiyyatşünaslığı tənqid etdilər. Marksizmdə və rus in-
qilabçı xalqçılarında sosioloji təhlillərə meyl güclü olduğu üçün kompara-
tivistlər onları ədəbi obrazda əsas saydıqları formaya laqeydlikdə ittiham 
etdilər. Marksistlər isə komparativistləri ədəbi formaya üstün elmi ma-
raqlarına görə istehza ilə formalistlər (məktəbi) adlandırdılar. Bu ədalət-
siz idi və komparativistlərin ədəbiyyat elminin inkişafına verdikləri böyük 
töhfələri, Avropa filologiyasına misilsiz təsirlərini inkar etdilər. Onlar 
Qərbdə Şərq ədəbiyyatlarının öyrənilməsinə böyük maraq yaratdılar, qə-
dim dövr ədəbiyyatını parlaq şəkildə tədqiq etdilər. A.Veselovski kimi kom-
parativistlər ədəbiyyatşünaslığım XIX əsrin sonlarına doğru topladığı təcrübəni 
ümumiləşdirməyə çalışırdılar. Bu ədəbiyyat elminə böyük xidmət idi. 
Marksistlər hər yerdə ədəbi forma və məzmun vəhdətindən danışır-
dılar. Əslində isə ədəbi mətnlərin məzmunu deyilən şey mətnin öz atributu 
deyildi. Mətnlərin məzmunu onu yozan şərhçi ədəbiyyatşünasın aldığı 
təhsil ehkamlarının və bu təhsilin əsaslandığı siyasi, dövləti dünyagörüşü-
nün ifadəsi idi və bu barədə biz aşağıda daha geniş izahat verəcəyik. Ədə-
bi əsərin məzmunu fərdi qavrayış prosesidir və hər təzə oxucu ilə birgə 
fərdidir. Ona görə forma və məzmun vəhdəti dilin işarəviliyi nəzəriyyəsi-
nə qədər yaranmışdı və köhnəlmiş bir nəzəriyyə idi. Sovet ədəbiyyatşü-
naslığında rəsmi xətt ədəbiyyatların qarşılıqlı təsirini siyasi bir elmə, 
marksizmin yayılmasını illüstrasiya edən sxematik və siyasi bir elmə 
çevirdi. Halbuki milli ədəbiyyatlarda oxşar, paralel hadisələri tipoloji 
bənzərlik nəzəriyyəsi kimi ümumiləşdirən komparativistlər müqayisəli 
ədəbiyyatşünaslığı tərəqqi etdirdilər. 
Komparativistlər milli ədəbiyyatların inkişafında və zənginləşmə-
sində köçəri forma elementlərinin – süjetlərin, janrların, fabulaların rolunu 
əsaslandırmaqla ədəbi tərəqqinin tarixilik prinsipi əsasında doğru inkişaf 
mexanizmini verdilər. Onların konkret elmi materiala, müasir terminlə de-
sək ədəbi mətnlərə əsaslanmaq təşəbbüsü müasir ədəbiyyatşünaslığa ən 
düzgün və elmi istiqamət verdi. Onların forma kimi araşdırdığı material 
əslində ədəbi mətnlər idi və bu istiqamət ədəbiyyatşünaslıqda işarə və 
mətn nəzəriyyəsinin inkişafına yol acdı. Hazırda komparativizmin əsas iki 
məktəbi ABŞ-da və Fransada fəaliyyət göstərir. Amerikada ənənəvi olaraq 
 59
ədəbiyyat tarixlərinin öyrənilməsinə üstünlük verilir, Fransada isə 
müqayisəli ədəbiyyatşünaslığın nəzəri mərkəzi yerləşir. 
A.Veselovski tarixi poetika yaratmaqla əslində dünya ədəbiyyatı-
nın inkişaf təcrübəsini ümumiləşdirmək və ona janr və süjetlərin, ədəbi 
dillərin inkişafı baxımından yekun vurmaq istəyirdi. Alimin bu layihəsi 
əslində müasir və konkret elmi faktlara əsaslanan ədəbiyyat nəzəriyyəsi 
yaratmaq təşəbbüsü idi. A.Veselovski bu təşəbbüslə ənənəvi, Aristoteldən 
gələn poetikanın sərhədlərini dağıdıb bu elmi müasirləşdirmək və ədəbi 
nəzəriyyəni tarixilik prinsipi ilə yazmaq istəyirdi. Əslində ədəbiyyat 
nəzəriyyəsinin müasir kursu elə bundan ibarətdir. 
 
 
1.7.2. Bioqrafik məktəb 
 
Ədəbi və bədii yaradıcılığın allahlardan ilham almış seçmə şəxslərlə 
bağlılığı ideyası ədəbiyyat nəzəriyyəsinin tarixində qədimlərdən mövcud-
dur. Bu konsepsiya dini ədəbiyyatşünaslıqdan gəlir və ədəbi istedadın ila-
hi mənşəyini ilk sıraya çəkir. Bioqrafik məktəb təxminən eyni konsepsiya-
nın materialist variantı idi. Burada istedadın qeyri-adiliyi ideyası qalır, 
onun ilahi xüsusiyyətləri və mənşəyi isə aradan çıxırdı. Bioqrafik məktə-
bin yarandığı XIX əsrin ortalarında Qərbi Avropada və Fransada müəllif 
ədəbi yaradıcılığı kütləvi xarakter almış və bədii kitab çapı biznesin 
sahələrindən birinə çevrilmişdi. 
Belə bir vaxtda Fransada müəllif probleminə və onun yaradıcılığı-
nın psixoloji və sosioloji problemlərinə geniş maraq yarandı. Balzak, Jorj 
Sand, Viktor Hüqo, Aleksandr Düma kimi yazıçıların həyati macəralarla 
dolu idi. Bioqrafik metodun yaradıcısı olan Sent Böv (1804-1869) bu 
şəxsləri yaxından tanıyır və bəziləri ilə dostluq münasibətləri vardı. O, üç 
cildlik “Ədəbi portretlər”ində və sonrakı əsərlərində yazıçıları adi canlı 
adamlar kimi təqdim edir, oxucu təsəvvüründəki romantik yazıçı obrazını 
aradan götürməyə çalışırdı. O, yazıçını bütün adamlar kimi müəyyən 
vərdişlərlə, simpatiya və antipatiyalarla yaşayan adamlar kimi göstərir, 
onların məişətini belə xırda detallarına qədər təqdim edirdi.  
Bunda əsas məqsəd yazıçının yazdığı əsərlərlə onun şəxsi bioqrafi-
yasının adi, təsadüfi faktları arasında olan bağları aşkarlamaq idi. O, yazı-
çıların qalın romanlarındakı əhatəli həyat materialının yazıçının məişətin-
də, mənzilində, tanışları ilə münasibətlərində tapırdı. Sent Böv yaradıcılıq 
prosesini və psixologiyasını gözəl bilirdi və bu yolla müasiri olduğu fran-
sız yazıçılarını araşdırır və təqdim edirdi. Şübhəsiz ki, yazıçının mövzula-
rının, qəhrəmanlarının, təsvir etdiyi yerlərin onun şəxsi həyatı ilə bağlılığı 
 60
ideyası doğru idi. Hər bir yazıçının fikir və material baxımından əsas 
bazası onun öz bioqrafiyası, mənəvi həyat tarixçəsidir. 
Yada salaq ki, nəsrin əsas və ən qədim janrlarından biri bioqrafiya-
lardır. İmperatorların və hökmdarların bioqrafiyasını, həyat tarixçəsini 
yazmaq antik dövrdə artıq var idi. Sonralar bu dini ədəbiyyata keçərək 
xristianlıqda müqəddəslərin həyatı janrına çevrilmiş və dini prozanın əsas 
janrı – aqioqrafiya janrı olmuşdur. İncilin ilk dörd fəslinin İsa Məsihin tə-
fərrüatlı bioqrafiyası olduğu məlumdur. Müsəlmanlıqda da “Tarixi-
ənbiya” janrı eyni xarakter daşıyır. XIX-XX əsrlərdə bioqrafik janr istər 
roman, istər publisistik, istərsə elmi məzmun daşımaqla nəsrin aparıcı bir 
forması olaraq qalır.  
XX əsrdə fransız yazıçısı Andre Morua yazıcıların bioqrafiyasını 
dəqiq faktlar əsasında yazmaqla qədim bioqrafiya janrının yeni roman 
formasını yaratdı. Bu məşhur yazıcıların bioqrafiyasını faktiki cəhətdən 
sənədli, təhkiyə cəhətdən isə bədii şəkildə təqdim edən romanlar idi. Onun 
Balzak, Hüqo, Jorj Sand, Düma, Flober və b. haqqında yazdığı bioqrafiya-
lar bədii roman kimi oxunub bütün dünyaya yayıldı. Hazırda məşhur 
siyasət və sənət adamlarının, pop-ulduzların bioqrafiyası televiziya və ra-
dionun əsas janrlarından birinə çevrilib. Əyani materiallardan, sənədli 
çəkilişlərdən istifadə ilə belə tele-bioqrafiyalar böyük maraqla baxılır və 
həm də ciddi idraki və informativ əhəmiyyət kəsb edir. Azərbaycanda 
yazıcıların həyatından bəhs edən bioqrafik roman janrının yaradıcısı Əzizə 
Cəfərzadə idi. O, Seyid Əzim Şirvani, Abbas Səhhət, Ələkbər Sabir və b. 
haqda silsilə romanlar yazmışdır. 
Bioqrafik ədəbiyyatşünaslıq ilk dəfə olaraq ədəbi yaradıcılığı və 
yaradıcılıq psixologiyası elmini əlaqələndirərək ədəbiyyatın təhlilinə yö-
nəldirdi. Bu metodun əsas uğuru idi. Yazıçının məişəti üzərində müşahidə 
aparmaq metodu şübhəsiz ki, dövrün hakim elmi məktəbi olan darviniz-
min təsiri idi. Ədəbi təhlildə psixoloji müşahidə metodlarından istifadə bir 
qədər sonra özünü müstəqil ədəbi təhlil məktəbi kimi – psixoloji məktəb 
kimi təqdim etdi. 
 
 
1.7.3. Mədəni-tarixi məktəb 
 
Mədəni-tarixi məktəb Qərbi Avropada XIX əsrin ortalarında İppolit 
Ten (1828-1893), Herbert Spenser kimi pozitivist filosofların fəaliyyəti ilə 
yaranıb. Pozitivistlər xalis, təmiz, obyektiv elmi biliklər yaratmaq tərəf-
darı kimi çıxış edirdilər. Onlar hesab edirdilər ki, əsil təmiz elm siyasət-
dən, partiyalardan, subyektiv təsirlərdən uzaq olmalıdır. Bunun üçün isə 
 61
nəzəriyyə və məktəblərə yox, dəqiq tarixi, mədəni faktlara əsas fikir veril-
məlidir. Belə müddəaları pozitivistlər, xüsusilə İ.Ten özü dörd cildlik 
“İngilis ədəbiyyatı tarixi” əsərində və “İngilis pozitivizmi” kitabında tət-
biq edirdilər. Mədəni-tarixi məktəb əslində sırf tarixilik mövqeyində dur-
maq iddiasında idi. Amma tarix siyasi və dini çəkişmələrlə dolu olduğun-
dan onlar burada seçmə aparmağı, ədəbi-mədəni prosesin məğzini təşkil 
edən pozitiv faktları ayırmaq təklif edirdilər. Siyasi, dini məsələlər, inqilablar 
onların fikrincə mədəni-ədəbi prosesi başa düşmək üçün əhəmiyyətsizdir. 
Darvinizmin təsiri ilə pozitivistlərdə ədəbi hadisələrin mənşəyini, 
qanunauyğunluqlarını, tarixi şərtlərin mədəni mühitini izah etmək istəyi 
aparıcı idi. Bunun üçün çoxlu faktlar cəlb olunurdu və faktçılığın özü ten-
densiyasızlıq və obyektivlik kimi izah edilirdi. Bu obyektivliyi təmin et-
mək üçün pozitivistlər yarıdıcılıq psixologiyası və yazıçı şəxsiyyəti ilə 
bağlı məsələlərə xüsusi diqqət yetirirdilər. Bu halda onlar bioqrafik meto-
dun üstünlüklərindən istifadə edirdilər. Yazıcının irqi mənsubiyyəti onun 
temperamentində axtarılır, yaradıcının mədəni mühitinə və ətrafına, hətta 
içində yaşadığı iqlimə belə mühüm əhəmiyyət verilirdi. 
Mədəni tarixi məktəb Avropa və rus ədəbiyyatşünaslığında öz 
ardıcıllarını yaratmışdır. Vaxt keçdikcə bu məktəbin əsas əlaməti görkəmli 
yazıcı və sənət adamlarını onların mədəni mühiti fonunda araşdırmaq 
üsulunda özünü göstərir. Belə tədqiqatları xüsusi ədəbiyyatşünaslıq janrı 
da saymaq olar. Azərbaycan ədəbiyyatşünaslığında M.F.Axundovun yetiş-
diyi Tiflis mədəni mühitinə, Mirzə Ələkbər Sabirin, C.Məmmədquluza-
dənin yaxın müasirləri ilə münasibətlərinə həsr olunmuş araşdırmalar 
kitab şəklində çap olunmuşdur. 
Mədəni tarixi məktəb öz tədqiqat üsulları baxımından eklektik 
xarakter daşıyırdı. Lakin ədəbiyyatşünaslıq elmində tarixilik prinsipinin 
dərinləşməsində onların xüsusi rolu olmuşdur. Yazıçılarım mühitinə və 
dövrünə əsas diqqət verməklə yazılan ədəbiyyatşünaslıq araşdırmalarını 
bu məktəbin müasir davamı kimi də qəbul etmək olar. 
 
  
1.7.4. Ədəbiyyatşünaslıqda sosiologizm və estetçilik 
 
Qərbi Avropada burjua inqilabları epoxası başlanan vaxtdan, 
təxminən XVI əsrdən müxtəlif ədəbiyyatlarda inqilablara münasibət prob-
lemi ortaya gəlib. Bəzi yazıçılar inqilaba tərəfdar olub və onu tərənnüm 
ediblər. Digərləri isə müxtəlif səbəblərdən inqilabı ziyanlı sayıb və onun 
tənqidini verən bədii və publisistik əsərlər yazıblar. Sözün geniş mənasın-
da sosiologizm ədəbiyyata belə gəlmişdir. Ədəbiyyatın siyasətlə məşğul 
 62
olmasına həmişə ikili münasibət olmuşdur. Bəzilərin buna tərəfdar, 
bəziləri əleyhdar olmuşlar. Əleyhdarların əsas arqumenti odur ki, inqilab-
larda yazıcılardan istifadə edir, sonra isə onlara arxa çevirirlər, inqilabın 
faydası isə bir ovuc avantüristə qismət olur.  
Lakin fakt budur ki, heç bir inqilabda, siyasi çəkişmədə, müharibə-
də yaradıcı adamlar neytral olmayıblar. Ona görə də ədəbiyyatın siyasətə 
müdaxilə etməsini həm müsbət və həm də mənfi qiymətləndirmək əbəsdir. 
Xüsusilə İkinci Dünya Müharibəsindən sonra onlarla xalq milli dövlət 
qurmaq uğrunda mübarizə aparmış, onların ədəbiyyat və sənəti siyasiləş-
mişdir. Ən çox müstəqilliyə keçid dövrlərində bu xalqların ədəbiyyatında 
və mədəniyyətində, mətbuatında və elmində millətçilik və inqilabçılıq 
aparıcı və birmənalı ideologiya olmuşdur. Bütün bunlar xalqın tarixi və 
mənəvi təcrübəsinin sənədləridir və cavan ədəbiyyatlara Avropanın mo-
dernist və ifrat estet cərəyanlarının baxışı ilə qiymət verməyin yanlış oldu-
ğunu təsdiqləyir. 
Sosiologizm ədəbiyyatı ancaq sosial, əxlaqi, publisist ideyaların və 
mübarizələrin ifadəsi kimi şərh etməyə deyilir və bu deyimdə əsərlərin 
bədii tərəflərinə laqeydliyə görə kinayə var. Əlbəttə, bu kinayə əsaslıdır. 
Lakin digər hallarda əsassızdır. Biz demək istəmirik ki, ancaq siyasətlə 
məşğul olan ədəbiyyat məqbul ədəbiyyatdır. Görünür bunun da sərhədi və 
ölçüsü vardır. Bəs bu sərhəd haradadır? 
Əgər yazıcı daxili əqidəsinə görə, mənəvi ehtiyac kimi siyasi 
mövzuda yazırsa, bu da ədəbiyyatdır və belə keyfiyyətli ədəbiyyat istəni-
lən qədərdir. C.Cabbarlı, C.Vurğun kimi böyük Azərbaycan ədiblərinin 
yaradıcılığında inqilabi motivlər xeyli yer tutur. Buna pis baxmaq əsassız 
olardı. Çünki inqilabi əsərləri tərif edən ədəbiyyatşünas kimi eynilə belə 
əsərləri tənqid edən alim də əslində siyasətlə məşğul olur və sosiologizmə 
yol vermiş olur. 
Lakin bir çox hallarda istedadı olmayan yazıçı dövlətin sifarişini 
icra edərək siyasi məzmunlu əsərlər yazır. Əlbəttə, ədəbiyyatda bu cür si-
yasətlə məşğul olma mənfi haldır, çünki yazıcının daxili əxlaqına yox, 
şəxsi, maddi maraqlarına əsaslanır. Belə siyasətcilik və inqilabçılıq qeyri-
bədiidir. Məsələn, 1920-ci illərin əvvəllərində özünü göstərən proletkult-
çuluq belə idi. Bolşevik hökuməti öz qanlı inqilabını tərənnüm edən əsər-
ləri sifariş edir və onları keyfiyyətindən asılı olmayaraq mükafatlandırırdı. 
Ona görə proletkultçular öz əsərlərinə plakat, şüar, təbliğat üsulu kimi baxır-
dılar və sonralar bolşeviklər özləri də belə ədəbi siyasətdən imtina etdilər. 
Sosioloji ədəbiyyatşünaslığın klassik forması rus xalqçı inqilabçıla-
rın – V.Belinski, N.Çernışevski, A.Dobrolyubov və başqalarının ədəbiy-
yatşünas və tənqid irsi sayıla bilər. Onlar “Sovremennik” adlı bircə jurna-
 63
lın ətrafında birləşməklə Rusiyada ictimai fikri istiqamətləndirən və idarə 
edən adamlara çevrildilər. Onlar Avropada dalbadal baş verən burjua 
inqilablarına oxşar rus inqilabı gözləyirdilər. Bəlkə Rusiyanın bütün qa-
baqcıl adamları bu inqilabı gözləyirdilər və belə ovqat rus tənqid və 
ədəbiyyatşünaslıq fikrinin də pafosuna çevrilmişdi. 
Biz yuxarıda gördük ki, müasir təhsil və tərbiyə sistemində yetişən 
ədəbiyyatşünas şəxsiyyətləri də öz dövrlərinin təhsil və termin ehkamları-
nın daşıyıcılarıdır. Ona görə sosioloji ədəbiyyatşünaslıq zamanın ifadəsi-
dir, bu zamanı göstərən əsəri ən yaxşı dövrün sosioloji şablonları vasitəsi 
ilə izah etmək olar. 
Sosiologizm geniş mənada ədəbiyyat elmində tarixilik prinsipinin 
qabarıq forması hesab edilə bilər. Bu hadisəni vulqar sosiologizmlə qarış-
dırmaq olmaz. Sonuncu marksizmin ədəbiyyat elminə süni tətbiqinin nəti-
cəsi idi. 
Ədəbiyyatçılar arasında mənaca sosiologizmə əks olan estetçilik 
termini də işlənir. Bu termin fəlsəfədə qədimlərdə gözəllik haqqında elm 
sayılmış estetika (yunanca hiss, duyğu) sözündəndir. Estetçilik ədəbiyyatı 
gözəlliyik kateqoriyası ilə bağlayan bir termin kimi işlənir. Sosiologizm 
kimi estetçilik də qanlı Qərbi Avropa inqilablarının təsiri ilə yaranıb. 
Birinci termin bu inqilabçılara tərəfdar olanları, estetçilik isə bu inqilabla-
rın əleyhinə olan, onlardan qorxan varlı ədəbiyyat adamlarını nəzərdə tu-
turdu. Sənətdə ancaq gözəllik axtaranlar varlı siniflərin nümayəndələri, 
Burjua ziyalıları idilər. İnqilabları doğuran səbəblər onlar üçün, onların 
maddi durumu üçün maraqlı deyildi. 
Estetlər sənəti ali təbəqə üçün bar əyləncə hesab edir və onun sosial, 
idraki, tərbiyəvi və s. funksiyalarına laqeyd yanaşırlar. Çünki estetlərin 
çoxu yaxşı maddi təminatı olan, maraqlı və gözəl yaşamaq istəyən insan-
lardılar. Ona görə onlar sənəti öz ehtiyacları üçün uyğunlaşdırır və sub-
yektivləşdirirdilər. Estetçiliyin nəzəriyyəçiləri sənət ətrafı adamlar olmuş-
dur. Onların çoxu sənəti və ədəbiyyatı sevir, sənətlə yaşamaq istəyirdilər, 
istedadları olmadığı halda belə yaradıcılıqla məşğul olurdular. XIX əsrdə 
belə estet ziyalılar özlərini yenilikçi, novator adlandırdılar, ədəbiyyatda, 
sənətdə reformalar aparmaq iddiasında oldular. Lakin bu reformaların 
nəticəsində böyük əsərlər yaranmadı. 
Estetçiliyin mərkəzi Paris şəhəri sayılır. Avropanın və Amerikanın, 
indi isə bütün dünya ölkələrindən varlı ailələrdən çıxmış gənclər “həqiqi 
sənət mühitində“ olmaq və təhsil almaq üçün bir necə il gəlib Parisdə 
yaşayır və özlərini ədəbiyyat və sənət aristokratiyasının içində hiss etmək 
istəyirlər. Bu barədə Ernest Hemenquey “Həmişə səninlə olan bayram” 
adlı məşhur povestini yazmış və bu əsərdə həyatının Paris dövrünü əbədi 
 64
bayram kimi təqdim etmişdir. Təsadüfi deyil ki, indi də ən yeni ədəbiyyat 
və sənət nəzəriyyələrinin mərkəzi Paris ədəbiyyatşünaslıq məktəbi sayılır. 
XIX əsrdə yaranan estetçilik XX əsrdə modernizm (fransızca: müa-
sir, təzə deməkdir) adlandı. Lakin onun mahiyyəti dəyişmədi. Modernist-
ləri iki qrupa bölmək olar. Onlardan bir hissəsi sənətdə islahatçılıq tə-
rəfdarıdır və bu işdə çox tələskəndirlər, ona görə onlarda islahat, ədəbi 
eksperimentçilik çılpaq bir məqsədə çevrilir. Ədəbiyyat mühafizəkar bir 
yaradıcılıq sahəsidir, ona görə modernistlər bir qayda olaraq ədəbiyyatda 
ciddi iz qoya bilməyərək unudulub gedirlər.  
Ənənəçilər də sonradan onların tələskən yeniləşmə üsullarından 
istifadə edirlər. Modernistlər çox zaman ədəbi tərəqqidə katalizator rolunu 
oynayırlar. Son nəticədə onlardan heç bir iz qalmır. Məsələn, Azərbaycan-
da sərbəst şeir V.Mayakovski və Nazim Hikmətin rəsmi təbliğinin bir 
şəkli kimi xeyli işlənmişdir. Lakin onların poeziya tarixində yer tuta bilən 
nümunələri ortada yoxdur. 
Modernizmin ikinci qisminə də onun milli , cavan ədəbiyyatlardakı 
təzahürünü aid etmək olar. Qərb dillərini bilən, bu ədəbiyyatları çox 
oxuyan cavan ədəbiyyat ətrafı adamlarda ədəbi nihilizm yaranır və bu 
milli ədəbiyyatın təcrübəsinə qarşı yönəldilir. Modernist nihilizm milli 
ədəbiyyatın dəyərini anlamamaq şəklidir. Əlbəttə, cavan ədəbiyyatlar 
fransız və ingilis ədəbiyyatı ilə müqayisədə bəsit görünür. Amma bu bəsit 
ədəbiyyat bir xalqın təkrarsız mənəvi bioqrafiyasının faktı kimi həqiqi 
ədəbi mədəniyyət faktıdır və həmişə belə sayılmalıdır. Özünü azərbaycan-
lı sayan, lakin rus və başqa dillərdə yazan bir sıra yazıçıları də modernist 
nihilizmin bir şəkli saymaq olar. 
Modernist nihilistlərin bir xüsusiyyəti də onların bəşərilik, beynəl-
miləllik iddialarıdır. Onlar rusca yazmaqlarını və ya Fransa modernistlə-
rinə təqlid etmələrini estetlik və bəşərilik kimi qələmə verirlər. Lakin bu 
ifrat bir haldır, çünki cavan milli ədəbiyyatların əsas ədəbi dəyəri onların 
konkret xalq dili sferasında yaranması və xalqın mənəvi təcrübəsinin 
unikallığını təmsil etməsindədir.  
 
 
1.7.5. Marksist məktəb 
 
Marksist ədəbiyyatşünaslıq məktəbi XIX əsrin ikinci yarısından 
bəri mürəkkəb inkişaf yolu keçən eklektik bir hadisədir. Lakin SSRİ-də 70 
il ərzində rəsmi elmi məktəb kimi inkişafı marksist ədəbiyyatşünaslığın 
digər elmi üsullara nisbətən daha yaxşı sistemləşməsi və geniş elmi 
tədqiqatların ortaya çıxması ilə nəticələnmişdir. Marksist ədəbiyyatşünas-
 65
lığın V.Leninə qədərki dövrünü klassik və çox maraqlı bir nəzəri hadisə 
saymaq olar. K.Marks, F.Engels, Q.Plexanov parlaq nəzəriyyəçilər idilər 
və incəsənətin mənşəyi, tarixi tərəqqisi kimi fundamental məsələlərə dair 
qiymətli irs qoymuşlar.  
Klassik marksizm əsas bir tezis üzərində qurulmuşdur: insan həyatı-
nın bütün inkişafının forma və sahələri insanların maddi istehsal üsulla-
rının inkişafına paralel və onun nəticəsi kimi baş verir. Bütün ideologiya 
sahələrinə – dinə, incəsənətə, ədəbiyyata, fəlsəfəyə dair hər hansı inkişaf 
və tərəqqinin kökləri marksizmə görə, insanların ictimai istehsal fəaliyyə-
tindədir. Ona görə ədəbiyyat da marksizmə görə, ictimai şüur formaların-
dan biridir. Bu müddəa nəticəsində ədəbiyyatın fərdi yaddaşla bağlı olması 
rədd edilmiş olurdu, marksist inqilabçılar üçün bu sadəcə maraqlı deyildi. 
Ədəbiyyatın tarixini və onun nümunələrini araşdıranda əsərdə ilk 
növbədə ictimai şüurun spesifik əksi izlənməli və onun maddi və sosial 
kökləri tapılmalı idi. Mexaniki tətbiq olunanda bu marksist görüşlərdən 
vulqar nəticələr ortaya çıxırdı. Yazıcının inqilaba münasibətini bu yolla 
araşdırmaq asandır və düzgün nəticələr də verə bilir. Amma dini ədəbiy-
yatı tədqiq edəndə marksist məktəb eybəcər nəticələrə gəlir və tarixilik 
prinsipinə zidd olaraq dini irticaçı bir hadisə adlandırır və əslində dini 
ədəbiyyatın öyrənilməsini qadağan edirdi. Marksist alimlər mütləq müba-
riz ateizm mövqeyindən çıxış edirdilər. Bibliya, İncil, Quran haqqında 
yazmaq onu ifşa və tənqid etməkdən ayrılmaz idi. 
Marksizm tarixi öz nəzəriyyəsi ilə izah edirdi. Bu nəzəriyyəyə görə, 
tarixi tərəqqi istismar edənlər və istismar olunanlar, zalımlardan və məh-
kumlar arasında mübarizənin nəticəsi kimi yaranır. Bu, tarix siniflər mü-
barizəsidir formulu ilə ifadə olunurdu. Bütün ədəbiyyat tarixləri ilk növ-
bədə bu formulu doğrultmalı idi. Klassik sufi ədəbiyyatında belə süni ola-
raq sinfi mübarizə axtarılır və “tapılırdı”. Dinə qatı ateist və mənfi müna-
sibət tarixi prosesdə ideoloji və dini mübarizələrin rolunun inkarı ilə, 
elmdə isə tədqiqatlardan kənarda qalması ilə nəticələnirdi. 
Marksistlər cəmiyyəti siniflərə parçalamaqla kifayətlənmir, ədəbiy-
yat və mədəniyyət tarixini də hakim və məhkum siniflərə aid edərək 
ikiyə bölürdülər. İstənilən əsər və kitab ya qul və quldar, ya feodal və 
kəndli, ya da burjua ya fəhlə ideologiyasına aid edilməli idi. Belə bölgü-
nün məcburiliyi və mütləqləşdirilməsi eybəcər və süni elmi konsepsiyala-
rın yaranması ilə nəticələnirdi. Sayılırdı ki, dini ədəbiyyat feodal sinfinin 
maraqlarının ifadəsidir. Bu halda dinin bəşəri və mədəni tərəfi inkar edilir-
di. Dinə ifrat mənfi münasibət, kobud ateizm marksist nəzəriyyəni və 
marksist ədəbiyyat tarixlərini yoxsullaşdırır, qədim cəmiyyətlərdəki mənə-
vi və ideoloji mübarizələri bəsitləşdirirdi. 
 66
Ədəbiyyat sinfi mübarizə aləti elan ediləndən sonra V.Lenin mət-
buat və ədəbiyyatın partiyalılığı prinsipini nəzəriyyə kimi irəli sürmüş-
dür. Bu ədəbiyyatın və mədəniyyətin insan cəmiyyətində müstəqil funksi-
yalarını inkar edir və onlardan əzilən siniflərin, fəhlə partiyalarının siyasi 
mübarizə aləti kimi istifadə edilməsini tələb edirdi. “Rədd olsun bitərəf 
ədəbiyyat!” – bu, V.Leninin məşhur şüarı idi. Ədəbiyyatın partiyalılığı 
barədə ifrat nəzəriyyə Sovet İttifaqında yaşamış yazıçılar arasında iki yol 
qoyurdu: ya partiyanın ideologiyasını bədii şəkildə təbliğ edən əsərlər 
yazmaq, ya da yazıçılıq iddiasından əl çəkmək. Üçüncü yol yox idi, çünki 
ədəbi və digər mətbuat işi dövlət monopoliyasında idi.  
Marksist ədəbiyyatşünaslıqda yazıçı tendensiyası problemi geniş 
əksini tapırdı. Yaradıcılıq yazıçının dünyaya fərdi, şəxsi, subyektiv müna-
sibətinin ifadəsidir. Marksistlər inqilabçı olduqlarından bu münasibətdə 
inqilabi cəhətləri, cəmiyyətə tənqidi münasibəti mütləqləşdirir, fərdi cə-
hətləri isə subyektivizm kimi tənqid edirdilər. Ona görə marksist 
ədəbiyyat tarixləri bir növ inqilabların, xalq üsyanlarının tarixi icmalına 
və yazıcıların bu hadisələrə münasibəti tarixinə çevrilirdi. 
Yalnız 1940-cı illərdən sonra sovet nəzəriyyə kitablarında ədəbiy-
yatın sinfiliyi, partiyalılığı anlayışlarına əlavə olaraq xəlqilik prinsipi də 
özünə yer tapdı. Ədəbiyyatın xəlqiliyi prinsipi alman romantiklərindən 
rus inqilabçı xalqçılarına keçmişdi və Rusiyada populyar idi. Marksistlər 
folkloru xəlqilik nəzəriyyəsi işığında öyrənirdilər. Azərbaycanda ədəbiy-
yatın xəlqiliyi nəzəriyyəsini akademik M.C.Cəfərov 1950-ci illərdə öz mə-
qalələrində geniş təbliğ etmiş və nəzəri cərəyan səviyyəsinə qaldırmışdır. 
Əslində marksizm romantiklərin tarixilik prinsipini və XIX əsrdə 
yaranmış Darvinin materialist təkamül nəzəriyyəsini də birləşdirirdilər. 
Ədəbi tərəqqini sosial-iqtisadi tərəqqi ilə bağlamaq təcrübəsi isə artıq 
Hegel fəlsəfəsində də var idi, böyük filosofun janr nəzəriyyəsi də buna 
əsaslanırdı. Metod anlayışının özü də Hegel fəlsəfəsindən götürülmə idi 
və ədəbiyyatı şərh probleminə süni surətdə tətbiq olunurdu. Lakin mark-
sist nəzəriyyə ardıcıl deyildi, dini qurumlarda olduğu kimi, ona məmurlar 
nəzarət edirdilər. F.Engelsin yunan ədəbiyyatının bu cəmiyyətin sosial 
inkişaf səviyyəsinə uyğun olmaması barədə fikirləri marksizmin əsaslarına 
zidd idi. Belə çıxırdı ki, ədəbiyyatlar maddi tərəqqi şərtləri olmadan da 
çiçəklənə bilirlər. 
Bütün ziddiyyətlərinə baxmayaraq marksist nəzəriyyə özünə qədər 
ədəbiyyat elmindəki sağlam cəhətləri özündə birləşdirməyə və tamamla-
mağa çalışırdı. Marksist nəzəriyyəsindəki bu sintez və ədəbi hadisələri 
maddi-sosial şərtlər nəzərə alınmaqla izah etmək təcrübəsi bir çox burjua 
 67
ədiblərinin də marksizmə meylinə səbəb olmuşdur. Bur çox qərb ədəbiy-
yatçıları marksizmi freydizmə zidd görmür və onları birləşdirirdilər. 
Marksist ədəbiyyatşünaslığın nəzəriyyəsi ilə onun SSRİ-də tətbiqi 
arasında böyük məsafə və fərqlər vardır. İfrat inqilabçı olan V.Lenin ədəbi 
yaradıcılığı jurnalist fəaliyyəti ilə eyniləşdirərək ədəbiyyatı partiyanın 
inqilab etmək işinin tərkib hissəsi adlandırdı. Şəxsiyyətə pərəstişin tənqid 
olunduğu 50-ci illərin ortalarına qədər bu vulqar görüşlər ədəbi təcrübədə 
üstünlük təşkil edirdi. Nəticədə SSRİ-də aparılan ədəbi siyasət marksiz-
min ədəbiyyat haqqında fundamental prinsiplərinə zidd və eybəcər bir 
çəkil aldı. Məsələn, ədəbiyyatdan sovet rejiminin üstünlüklərini göstərmə-
yi tələb etmək bunlardan başlıcası idi. Bu tələb də ədəbi yaradıcılığın fərdi 
təbiətini zorlayırdı. Bu prinsiplərin məcburi surətdə tətbiq edilməsi sovet 
yazıcılarının yaradıcılıq azadlığını kobud şəkildə məhdudlaşdırırdı. Partiyalı 
ədəbiyyat təliminə müqavimət göstərənlərə qarşı siyasi repressiyalar tətbiq 
olunurdu. Yaradıcı adamlara qarşı 1937-ci il repressiyaları marksist nəzəriy-
yəni ləkələdi, o, bəşər yaddaşında görünməmiş vəhşilik nümunəsi kimi qaldı. 
N.S.Xruşşov reformalarından sonra SSRİ-də marksist nəzəriyyənin 
vulqar dövrü bitdi. Yeni alim nəsilləri üçün ədəbiyyatın inqilabiliyi, yara-
dıcılığın ideyalılığı və partiyalılığı haqda ehkamlar əhəmiyyətini itirdi. 
Lakin sosioloji təhlil hakim olaraq qaldı. Bu marksizmin ədəbi hadisələrin 
ictimai-iqtisadi şərtlərlə birbaşa bağlılığı haqda köklü nəzəri müddəasın-
dan doğurdu. 
1960-cı illərdə SSRİ-də strukturalist və formalist sayılan cərəyanla-
ra liberal münasibət yarandı. Marksizm bəşərin topladığı biliklərin yekunu 
adlandırıldı və müxtəlif məktəblərdə olan sağlam, düzgün, materialist tari-
xilik prinsipinə uyğun cəhətlər mənimsənildi və akademik elmilik bərqə-
rar oldu. 1970-1980-ci illərin ədəbiyyat nəzəriyyələrində proletkultçuluq-
dan və inqilabçılıq psixologiyasından heç bir əlamət qalmamışdı. Lakin bu 
nəzəriyyədə idi. Real ədəbi siyasətdə, SSRİ Yazıcılar İttifaqının və onun 
milli filiallarının idarə olunmasında vəziyyət az dəyişdi. Marksist nəzəriy-
yə yazıçıdan həmişə cəmiyyətə və onun maraqlarına xidmət tələb edir və 
yaradıcılıq azadlığını məhdudlaşdırırdı. İnsanların şəxsi həyatı və rəyləri-
nə ədəbiyyatda və nəzəriyyədə yer yox idi. Əslində bu birpartiyalı mark-
sist rejimləri qorumaq yolu idi. Mətbuatda və yaradıcı ziyalılar arasında 
monopoliya yaratmadan birpartiyalı dövlətdə sabitlik mümkün deyildir.  
Marksizm hər cür ədəbi hadisələrin sosial, tarixi, sinfi, iqtisadi 
köklərini və şərtlərini tarixi şəkildə izah etmək prinsipini irəli sürməklə 
vaxtı ilə Rusiya imperiyasında yaşamış xalqlarda müasir ədəbiyyat 
elminin təşəkkülünə qiymətli və məhsuldar təsir göstərmişdir. Əlbəttə, 
marksist ədəbiyyatşünaslıq sosioloji məktəbin bir forması idi, yəqin ən 
 68
yüksək forması idi. Lakin ədəbiyyat haqda elmin hər hansı elmi metodo-
logiyaya əsaslanması ədəbi şərhin daha yüksək tarixi şəkli idi və bir çox 
xalqda müasir elmi məktəblərin formalaşması ilə nəticələnmişdir.  
Müasir Azərbaycan ədəbiyyatşünaslığı da onlardan biridir. Məsə-
lən, Firudin bəy Köçərlinin ədəbiyyat tarixi şərq təzkirə ənənəsinin dava-
mı idi. Lakin onunla təxminən eyni dövrdə yaşayan Əli Nazim, Mustafa 
Quliyev kimi təhlilçilər müasir ədəbiyyatşünaslıq məktəbini təmsil edirdi-
lər. Bu, Azərbaycanda marksist nəzəriyyənin yayılmasının bəhrəsi idi, biz-
də ədəbiyyatşünaslıq fikrinin müasir dünya elmi prosesinə qoşulması idi. 
 
 
1.7.6. Psixoloji məktəb 
 
XIX əsrin sonlarında sosioloji yönlü ədəbiyyatşünaslıq məktəblə-
rinin böhranı müşahidə olunmağa başlayır: mədəni-tarixi və bioqrafik 
məktəblərin təhlil üsulları dövrün qabaqcıl alimlərinə məhdud görünməyə 
başlayır. Psixoloji elmlərin inkişafı ədəbi əsəri yazmaqda və qavramaqda 
fərdi, şəxsi yaşantıların əsas rolunu üzə çıxardı. Alman dilçisi, psixoloqu, 
folklorçusu Vilhelm Vunt (1832-1920) ədəbiyyatın mənşəyini izah etmək 
üçün fundamental əhəmiyyəti olan “Mif və din”, “Sənətin əsası”, “Fanta-
ziya incəsənətin əsası kimi3 əsərlərində yaradıcılığı və incəsənətin qavran-
ması proseslərini şəxsi psixi proseslər kimi izah etməyə çalışdı. Eyni 
vaxtda, rus alimi, Xarkov universitetinin professoru olmuş dilçi, psixoloq, 
folklorçu və filosof Aleksandr Potebnya (1835-1891) da ədəbiyyat nəzə-
riyyəsində psixoloji məktəbin əsası olmuş “Fikir və dil” (1862), “Ədəbi 
yaradıcılıq nəzəriyyəsinə dair mülahizələrdən”, “Slavyan xalq yaradıcılı-
ğında bəzi simvollar haqqında”4 kimi əsərlərində Rusiyada psixoloji mək-
təbin əsaslarını qoydu. 
Psixoloji məktəb nəzəriyyənin sonrakı inkişafı üçün köklü əhəmiy-
yət daşıyam bir cəhətə diqqət yönəltdi: qarşı tərəfin nitqini dinləyib qavra-
maq psixi proses kimi nağıla qulaq asmaqdan və ya nağılı, mifi oxumaq-
dan heç nə ilə fərqlənmir. Deməli, şifahi danışığı dinləmək, mifi dinləmək 
və şeiri dinləmək kökləri etibarı ilə eyni, oxşar proseslərdir. Bu oxşarlığın 
kökündə isə o zaman az öyrənilmiş dilin psixologiyası durur. Beləliklə 
                                                 
3 Rus nəşrləri: Вунт В., Миф и религия, СПБ, 1913, Основы искусства, СПБ, 1910: 
Фантазия как основа искусства, М., 1914. 
4 Потебня А.А., Мысль и язык, Харков,1926: Из лекций по теории словености, 
Харков, 1930,: О некоторых символах в славянской народной поэзии, Харков,1914. 
 69
psixoloji məktəbdə ilk dəfə olaraq dilin, mifin, ədəbi əsərin və yaradıcı-
lığın mənşəyi problemi birləşdi. 
Psixoloji məktəb sözlə mifin ayrılmaz əlaqəsini üzə çıxardı və bu 
ədəbiyyatın mənşəyini elmi şəkildə izah etməkdə irəliyə doğru addım və 
Aristotellə başlanan nəzəriyyə çərçivələrinin dağıdılması demək idi. Ənə-
nəvi nəzəriyyə ədəbiyyatın mənşəyini folklora bağlayırdı. Lakin psixoloji 
məktəbin araşdırmaları göstərdi ki, folklor mükəmməl variantında başqa 
ədəbiyyatlardan gəlmə süjetlərdir və onların yaşarılığı yazılı ədəbi mətn 
mədəniyyətindən əvvəl yox, ondan törəmədir. 
A.Potebnyanın əsas ideyası ədəbiyyat və sənətin də idrak forması 
olması barədə müddəa idi. Bu müddəa ümumi şəkildə düzgün idi və miflə 
sözü bir-birinə bağlayırdı. Lakin alimin işlətdiyi idrak sözü dəqiq deyildi, 
çünki dilin ilk yarandığı dövrdə hələ idrak haqda söhbət gedə bilməzdi. 
Avropa rasionalistlərinə qədər idrakdan – yəni dünyanı idarə edən qanun-
ları tapmaqdan çox, dünyanı sözlə təsvirdən, həm də yeni-yeni sözlərin 
yaranması kimi təsvirdən söhbət gedə bilərdi. Ona görə A.Potebnyanın 
ədəbiyyatın da idrak olması barədə nəzəriyyəsi ancaq bu yaradıcılığın 
dünyanı təsvir etmək olması mənasında doğru idi. Əslində elmin fərziyyə 
olmayan sahələri də təsvirdən ibarətdir. 
A.Potebnyanın işlətdiyi “daxili obraz” termini sözün obrazlı və 
təsviri təbiətini nəzərdə tuturdu və psixoloji məktəbin gələcəyi üçün 
fundamental əhəmiyyətə malik idi. Çünki obrazlılıq sözün təbiətindədir, 
onun işarəviliyindədir. Lakin alim F.Sösürə qədərki dilçiliyin Platondan 
gəlmə yanlış məna terminini də işlədir, sözün və obrazın mənasından 
danışırdı. Əslində sözdə və mifdə məna yoxdur, məna adamların mətn bil-
gisidir, sözlərin və obrazların mənalarını bilmək təhsil ehkamlarını bilmə-
yin nəticəsidir. İşarə olmaq cəhətdən isə sözlər və obrazlar mücərrəd işarə 
əvəzliyindən fərqlənmir. Əlbəttə sözün, mifin, obrazın (əsərin) mənası 
haqda təsəvvürlər geniş yayılmışdı və Potebnyaya qədər də var idi. A.Po-
tebnya ilk dəfə bunların ayrılmazlığını irəli sürdü və onların fərqlərini 
məna terminindən istifadə ilə göstərməyə çalışdı. 
Mənatapma üçün əsas əsərin özündə, mətnində yoxdur. Şərhçi 
müəyyən təhsil ehkamlarını bilən adamdır, o əsəri oxuyur və öz savad və 
yaddaşına görə (mətn bilgisinə görə) onun öz başında müəyyən qənaətlər 
yaranır. Ya da o bu qənaətləri oxuduğu resenziya, məqalə, kitabdan öyrə-
nir, götürür. Lakin bu o demək deyil ki, bunlar – mənalar oxunan mətndə 
var idi (Savadsız ədəbiyyatçı adam belə həmin mətni oxuyanda heç nə 
tapmır). Onlar ancaq yaddaşdakı mətni bilmə və yozma təcrübəsindən və 
şərhçinin buna iradi səy göstərməsindən yaranır və həm də oxuyanın ba-
şında, yaddaşında yaranır və mövcud olur. Mətni oxumaya qədər, və elə 
 70
sözü eşidənə qədər də ədəbiyyatçının yaddaşından kənar heç bir məna 
mövcud olmur. Məna mətnə, sözə konkret başın, yaddaşın reaksiyasıdır. 
Sadəcə bu reaksiya (yəni məna yaranması) həm də sosial aktdır, çünki 
konkret baş bu cür məzmunlu reaksiya vermək qabiliyyətini sosial təcrübə 
və təhsil sayəsində qazanır. Hər bir məna sosial təcrübə ilə qazanılan 
ehkamdır və bu məsələ gələcək fəsillərdə şərh ediləcək. 
Beləliklə, şərhçi əsəri oxuyandan sonra yazdığı və söylədiyi qənaət-
lərlə əslində əsərin mətnindəki mənanı yox, əsəri oxuma və qavrama 
nəticəsində başında yaranan qənaətləri bölüşür. Əvvəlcə şifahi, sonra isə 
yazılı mətn belə yaranmışdır, qənaətləri, fərdi başlarda yaranan informasi-
yanı ötürmək üçün yaranmışdır. Məna həmişə fərdi qənaətləri çoxluğa 
ötürmək təşəbbüsü ilə bağlıdır, belə təşəbbüsün tarixçəsidir. 
Potebnya mifi izah etmək üçün “əvvəl dərk edilmiş” və “sonra dərk 
edilmiş” terminlərindən istifadə edir. Bİz artıq dilin ilk söz yaradıcılığı 
dövrü üçün idrak anlayışını işlətməyin qeyri-dəqiqliyini dedik. Amma 
burada alimin daha bir dahiyanə müddəasına nəzəri cəlb etmək vacibdir. 
Alim mifin və sözün metaforik xarakteri barədə ayrıca bəhs etmişdir. 
Bu alimin insan idrakının əsas prinsipini doğru duyması demək idi. 
Əvvəla, söz işarəsinin özü insanın icad etdiyi ilk süni bənzətmə idi. 
İkincisi, psixi proses kimi bütün təfəkkürün bünövrəsi olan tanımanın özü 
metaforik prinsipə, bənzətmə praktikasına əsaslanır. Beş il əvvəl görülmüş 
adamı təsadüfən görüb tanıma nədir? Belə tanıma indi görülən sifətin 
yaddaşda qalmış beş il əvvəlki sifət obrazına oxşamasıdır. İstənilən tanıma 
indiki zamanda seyr edilənin yaddaşdakı obraza bənzədilməsidir.  
Psixoloji məktəbdə metaforaya və onun tarixinə xüsusi tədqiqatlar 
həsr edilirdi. Lakin onlar dilin və ədəbiyyatın mənşəyində metaforizmin 
rolunu tam dərk etmirdilər. Bütün insan nitqi, cümlə qurmaq qabiliyyəti 
işarə əvəzliyi ilə ifadə edilən “Bu – filandır” metaforik formulundan ya-
ranmışdır. Sonralar dildə yeni sözlər yarandıqca “filan-falandır” metaforik 
formulası yaranıb. Bütün cümlələr sadə təsvir, bənzətmədir. Mübtəda bən-
zədilən, xəbər isə bənzəyəndir. Hər bir cümlədə ikinci dərəcəli üzvlər bu 
iki əsas cümlə elementindən birinə aiddir və dilçilikdə bu yaxşı məlumdur. 
Dildə mücərrəd sözlər artandan sonra digər nitq hissələri—fellər, zərflər, 
mücərrəd isimlər, terminlər yaranmışdır. Lakin yaxşı diqqət etdikdə ən 
mücərrəd cümlədə belə ibtidai bənzətmə, metaforik tanıma strukturunun 
qalıqlarını tapmaq olar. Bu mənada insan nitqi və mətn ( cümlə) mədəniy-
yəti tavtoloji xarakter daşıyır: a-b-dir, b-a-dır – strukturundan kənara çıx-
maq üçün insanın dil adlandırdığı alətdə imkan yoxdur. Çünki nitq struk-
turları adi bənzətmədən, metaforik identifikasiyadan yaranır. Dil bir şeyi 
 71
bənzətməkdən, təsvir etməkdən başqa açıqlama üsulu tanımır, bunların 
hər ikisi isə eyni bir şeydir: filan-filandır metaforasıdır.  
Vilhelm Vunt da rus alimindən xəbərsiz olaraq “appersepsiya” nə-
zəriyyəsini irəli sürmüşdü: alim qavramanı, tanımanı əvvəlcədən dərk 
olunmuş təcrübə materialı ilə bağlayırdı. Burada “dərk olunmuş” termi-
ni işlədilir, “təcrübə” termini işlədilir. Bunlar müasirləşdirmə idi. Əslində 
ibtidai insanlarda obrazlı yaddaşdan söhbət getməlidir, belə yaddaş əvvəl-
lər dəfələrlə görülmüş obrazların, əşya və heyvanların tanınmasına imkan 
verirdi. V.Vunt bu prosesi ümumi şəkildə doğru şərh edirdi. Onun ilk dəfə 
olaraq mifin və obrazın mənşəyini əlaqəli şəkildə izah etməyə çalışması 
özündən sonrakı elmə böyük təsir göstərdi. Rus alimindən fərqli olaraq 
V.Vunt bu problemlərə filoloji deyil, daha çox psixoloji elmə məxsus 
terminologiya vasitəsi ilə gəlirdi. Dil, mif və poeziyanın mənşəyi məsəl-
əsini bir müstəvidə götürən alim haqlı olaraq bunları insanların kollektiv, 
sosial, birgə fəaliyyətinin nəticələri kimi izah etməyə çalışırdı. Dilin və 
mifin mənşəyindəki sosial aspekt insanların bir-birinə informasiya ötür-
mək. bir-birinin davranışını idarə etmək təşəbbüsləri ilə bağlı idi. Bunların 
hamısı hakimiyyət və dövlət yaradıcılığı prosesinin də tərkib hissələri idi. 
A.Potebnya bu mənada haqlı idi: indiki zamanda seyr edilən obraz 
əvvəllər görülən və yaddaşa həkk edilmiş obraz vasitəsi ilə tanınır və izah 
edilir. Belə tanımanı alim mifin əlaməti, belə təsviri isə poetik metafora-
nın əlaməti sayırdı. Əslində isə bunlar müxtəlif proseslərdir. Tanıma qav-
rayış və seyrdir, gözlə görünəni yaddaşdakı, başdakı obrazla bənzətmə, 
identifikasiya, eyniləşdirmədir. Lakin təsvir, izah şərh isə mənşəcə nitq 
prosesidir, ikinci şəxsə müraciətdir, informasiya ötürmə prosesidir. Söz 
insanların davranışına təsir vasitəsi, qorxu yaratmaq qabiliyyəti kəsb edən-
də mif olur. Bu mənada alimin sözün obrazlı təbiəti barədə müşahidələri 
doğru və dərin idi. 
Psixoloji məktəb XX əsrdə psixologiya və psixiatriyanın coşqun 
inkişafına paralel olaraq sürətlə inkişaf etmişdir. 
 
 
1.7.7. Freydist məktəb 
 
Avstriyalı psixiatr həkim olan Ziqmund Freyd (1856-1939) XIX əs-
rin sonlarında həkimlik-psixiatriya praktikası ilə məşğul olurdu. Onun 
əsas müştəriləri aristokrat ailələrdən olan cavan ərli qadınlar idi. Onlar 
miqren (baş ağrısı) və səbəbsiz əsəbilikdən, müasir terminlə desək, nev-
rozdan şikayətlə ona müraciət edirdilər. Belə xəstələri müalicə edərək 
Z.Freyd öz nəzəriyyəsini daha da dərinləşdirirdi. Onun əsas kəşfi sadə və 
 72
paradoksal bir tezisdən ibarət idi: insanın psixi və nevrotik sağlamlığında 
şüurdan qat-qat artıq rol oynayan onun şüuraltı həyatıdır. Bu nəticə yüz-
lərlə xəstənin müayinəsi əsasında sübut edilirdi. 
Şüuraltı nədir? Şüuraltı insan fəaliyyətinin və davranışının əxlaqa 
və ağıla deyil, instinktlərə bağlı olan əsaslarıdır. Freyd insan həyatında 
instinktlərin qeyri-adi dərəcədə böyük rolunu üzə çıxardı və bu amilin in-
karından doğan bütün kompleks və xəstəlikləri təsvir etməyə çalışdı. 
Freydə qədər heyvanların şüuraltı instinktlərlə, insanların isə şüurlu olaraq 
yaşadığı haqda elmi təsəvvür var idi. Freyd sübut etdi ki, adamların da 
davranışı ən çox şüuraltı ilə bağlıdır və heyvanların davranışından prinsi-
pial şəkildə fərqlənmir. İnsanlar təbiətdə yaşayaraq milyon illər ərzində öz 
instinktlərinə əsaslanaraq davranıblar. Əvvəlcə etirazla qarşılanan bu 
nəticə XX əsrdə Avropada hakim psixoloji nəzəriyyəyə çevrildi və frey-
dizmə kütləvi sitayişlə nəticələndi.  
Freydin elm tarixində dahiyanə xidməti insan həyatının ən qaranlıq 
yerinə – şüuraltıya işıq salmaq cəhdi və bununla bağlı ciddi nəzəriyyələr 
irəli sürməsi idi. Bu alimdən əvvəl və sonra heç bir psixiatr şüuraltını araş-
dırmaqda onun qədər irəliyə və dərinə gedə bilməyib. Şüura və əxlaqa əsas-
lanan davranış və yaşayış tərzi isə monoteizmin qələbəsindən sonra nor-
maya çevrilmişdir və onun tarixi 1500-2000 ildən artıq deyildir. Ona görə 
Freyd bu nəticəyə gəlmişdi ki, ilk baxışda səbəbsiz görünən bir çox ruhi 
xəstəlik və problemlərin kökü insanın şüuraltı fəaliyyətinin ictimai normalar 
vasitəsi ilə və ya şəxsi iradə ilə sıxışdırılması və məhdudlaşdırılmasıdır.  
Freydin geniş araşdırdığı şüuraltı hadisələrdən birincisi yuxu və 
fantaziyalar idi. Alim yuxunu elmi şəkildə araşdırmağa və onun məzmu-
nunda şüuraltı kompleksləri, meylləri izləməyə çalışırdı. Onun öz yuxuları 
barədə yozmaları psixiatriyada klassik dərslik kimi qəbul edilmişdir. 
Freyd yuxunu şüuraltı istəklərin, dərk edilməyən instinktiv meyllərin fan-
taziyalar formasında reallaşması kimi təqdim edirdi. Onun yuxu yozmaları 
və izahları dərinliyi və dəqiqliyi ilə heyrət doğurur. Alimin yuxu və fan-
taziya ilə bağlı araşdırmaları bütün yaradıcı adamlar arasında çox popul-
yardır, kino, teatr, bədii ədəbiyyatda geniş istifadə edilir. Alim “Sənətkar 
və tamaşaçı həyatında hallyusinasiya və yuxuların rolu” əsrində yara-
dıcılıq prosesi barədə öz təlimini şərh edirdi. Freyd yaradıcılıq prosesinin 
şüuraltı proseslər, orada gedən mübarizələr, çox zaman dərk olunmayan 
istəklərin reallaşması, fantaziya və yuxuların bədii əsər forması alması 
prosesi kimi şərh edirdi. Yaradıcılıq prosesi və sənətkar həyatında şüuraltı 
istəklərin və komplekslərin rolu məsələsi Freydin V.Şekspir, İ.Höte, 
E.Hofman kimi klassiklərə həsr olunan məqalələrində əsaslandırılırdı. 
 73
Şüurun şüuraltıya qarşı təzyiqini Freyd üç qismə bölürdü: birinci 
qisim adamlarda şüuraltı sərbəstdir və ağlın qadağalarına fikir vermədən 
insanın yaşayışını nizamlayır. Alim bunları ən normal adamlar sayırdı və 
aşağı təbəqəyə aid insanları bu qismə məxsus hesab edirdi. İkinci qisim 
adamlarda sərt tərbiyə nəticəsində ağıl instinktiv istəkləri əsasən nəzarət-
də saxlayır. Alim belə adamları xəstəliyə meylli sayır və kübar ailələrdəki 
kütləvi miqren və nevroz xəstəliklərinin səbəblərini belə davranış formasında 
görürdü. Üçüncü qisim insanlarda ağıl şüuraltını tamam sıxışdırır və fəaliy-
yətdə onun rolunu aradan qaldırır. Freydə görə, belə adamlar dəli olurlar. 
Yəni davranışda ağıl və tərbiyənin instinktiv və şüuraltı başlanğıca tam üstün 
gəlməsi, davranışda instinktiv başlanğıcın aradan çıxması, Freydə görə, 
insanların şüur fəaliyyətinin pozulmasının əsas səbəbləridir. Bu insanın ruhi 
xəstəliyi kimi dəliliyin Freyd tərəfindən verilmiş paradoksal nəzəriyyəsi idi.  
İnsan şüuraltısı əsasən üç instinktə əsaslanır: aclıq, təhlükəsizlik 
(qorxu) və nəsli davam etdirmə instinktləri. Bunlardan birinci ikisini in-
sanlar çox qədimlərdən bilirdilər və bunlar əvvəlcə darvinizmdə, sonra isə 
marksizmdə müxtəlif terminlər vasitəsi ilə təsvir edilib və sosial müstə-
vidə təzahürləri öyrənilib. Freydin ən çox inkişaf etdirdiyi ideya seksual 
instinktin insan və cəmiyyət həyatındakı gözəgörünməz və çox zaman 
əhəmiyyət verilməyən rolu idi. 
Freydin nəzəriyyəsində nəsil artırma instinkti seksuallıq termini ilə 
ifadə edilirdi. Alim seksuallığın insan həyatındakı bütün təzahürlərini öy-
rənmişdi. Onun uşaq seksuallığı haqqında xüsusi əsərləri vardır və bu ha-
disənin tarixini 2-3 yaşdan başlayaraq izləmişdir. Freydin paradoksal nəzə-
riyyələrindən biri körpəlik seksuallığının oğlan uşaqlarında öz analarına 
yönəlməsi və bunun insan psixikasında yaratdığı zədə və komplekslərin təs-
viri ilə bağlıdır. Körpə uşaqların anaya yönələn seksuallığına Freyd “Edip 
kompleksi” adı vermişdi və hadisəni “Dostoyevski və ata qatilliyi” kimi 
əsərlərində şərh etmişdir. Edip yunan dramaturqu Cofoklun “Çar Edip” 
pyesinin qəhrəmanının adıdır. Kahinlər ona atasını öldürəcəyini və anası ilə 
evlənəcəyini deyirlər. Bu taledən qaçmağa çalışan Edip özü bilmədən Fiv 
çarı olan atasını öldürür və anası ilə evlənir, bu qadından bir neçə uşağı olur. 
Kralların və sərkərdələrin öz atalarını öldürüb hakimiyyətə yiyələnməsi 
barədə tarixi faktlar çoxdur və onların bir qismi tarixi xronikalarda 
göstərilmiş, ədəbi əsərlərin süjeti kimi işlənmişdir. Freyd Edip kompleksi 
nəzəriyyəsini əsaslandırmaq üçün belə əsərləri tədqiqata cəlb etmişdir.  
Freyd öz nəzəriyyəsini əsaslandırmaq üçün incəsənət, ədəbiyyat və 
din tarixindən çoxlu misallar götürmüşdür. Alim “Moisey və monoteizm” 
kitabında və digər əsərlərində qədim mifologiyada, din tarixində, siyasi 
tarixdə tez-tez təsadüf edilən öz atasını öldürmə hallarını araşdırmış və 
 74
körpələrin analarına qarşı seksuallığının psixi kompleks kimi qalıqların-
dan biri sayaraq “ata qatiliyi” nəzəriyyəsini geniş şərh etmişdir. Alim qa-
dınlara qarşı seksual istəyin əksər hallarda şüuraltı ilə bağlı olduğunu və 
ağılla hesablaşmadığını əsaslandırırdı. Kişilərin qadına qarşı şüuraltı bağ-
lılığını alim libido adlandırmışdı. Adətən reallaşa bilməyən libidolardan 
çoxlu xəstəliklər və psixi anormallıqlar yaranır. Alim “ata qatilliyi” hadi-
səsinin kökünü uşaq seksuallığı dövründə oğlan uşaqlarının analarına qar-
şı libid bağlılıqla əlaqələndirirdi. Anaya yönələn libido ata ilə şüuraltı düş-
mənçilik kompleksi yaradır. Freyd oğulların atalara qarşı belə düşmənliyinin 
siyasi, dini, mədəni tarixdə sosial nəticələrini izləməyə çalışmışdır. Z.Freyd 
bunu nevrozun ağır formalarından biri sayırdı. Alim, eyni zamanda, insanlarda 
şüuraltı “həyat və ölümə meyl” arasında gedən mübarizənin ədəbiyyatda 
təzahürünü araşdırmışdır. Ölümə meyl, ölün kompleksi Avropanın bir sıra 
böyük yazıcılarının əsərlərində bədii konsepsiya kimi istifadə olunmuşdur.  
Alim Edip kompleksindən uzaqgedən nəticələr çıxarır. Ailədə 
sonbeşik uşaqlara analar tərəfində həddən artıq məhəbbət düşməsi ilə 
bağlı “istəkli oğul” nəzəriyyəsini irəli sürüb. Həyatdan və tarixdən gətirdi-
yi misallarla alim sübut edir ki, dünyada ən uğurlu adamlar, yaxşı karyera 
edənlər əksərən “sevimli oğul”lardır. Uşaqlıqda bollu məhəbbət payı alan 
uşaqlar ruhi cəhətdən sağlam və cəsarətli, iradəli olurlar. Freyd özü ailənin 
kiçik uşağı, anasının sevimli oğlu idi. 
Bəs uşaqlıqda kifayət qədər ana məhəbbəti görməyənlər necə olur? 
Freydə görə belə uşaqlar ruhi cəhətdən qüsurlu olurlar və müxtəlif seksual 
kompleksləri daşıyırlar. Müasir dünya kinosunda əsas süjetlər məhz bu 
komplekslərin tarixi kimi qələmə alınır və ekranlaşdırılır. Məhəbbətsiz bö-
yüyən, uşaqlıqda müxtəlif seksual təzyiqlərə məruz qalan uşaqların xəstə-
lik və komplekslərinin tarixi müasir kinoda xüsusi janra və həm də cina-
yətkarlıq nəzəriyyəsinə çevrilib. Hər bir cinayətin, Freydə görə, uşaqlıqla 
bağlı kökü vardır. Bu mənada Z.Freyd cinayətkarlığı, xüsusilə seksual 
zəmində olan cinayətkarlığı şüuraltının uşaqlıqda zədələnməsi ilə bağlı 
psixi xəstəlik sayırdı. Qərbdə və xüsusilə ABŞ-da bu nəzəriyyə əsasında 
yazılmış ssenarilərin, filmlərinin sayı yüzlərlədir. Freydizmi bilmədən bu 
filmlərin mənasını anlamaq çətindir. 
Freyd insanların öz iradəsindən asılı olmayaraq konkret qadınlara 
instinktiv seksual meyl hiss etməsini dərindən araşdırmış və belə ünvanlı 
şüuraltı seksuallıq hallarını – “libido”ları həkim kimi izləmişdir. Libido-
nun, alimə görə, müxtəlif əxlaqi və sosial səbəblərdən reallaşa bilməməyi 
çoxlu kompleks və xəstəliklərin mənbəyi olur. Freydə görə, xəstə, ruhi 
halı pozulmuş qəddar siyasətçilərin hamısı reallaşa bilməyən libido meyil-
lərinin, çox zaman isə təmin edilə bilməyən seksuallığın adi xəstələrdir. 
 75
Alim bunu əsaslandırmaq üçün siyasi tarixdən çoxlu misallar tapmışdır. 
Kolumbiya yazıcısı Qabriel Markes və digər Cənubi Amerika yazıcıları 
diktatorların davranışını izah etmək üçün Freydin sıxışdırılan seksuallıq 
və bundan yaranan psixi pozuntular barədə nəzəriyyəsindən geniş istifadə 
etmişlər. Q.Markesin “Patriarxın payızı” romanı da buna misal ola bilər. 
Onun patriarxının həyatı kompleksinin – xəstəliyinin tarixçəsidir. Bu ta-
rixçə reallaşa bilməyən seksuallığın siyasətçilərin həyatında və bütünlükdə 
cəmiyyətdə təzahürünün bədii illüstrasiyasıdır. 
Freydə görə, təmin oluna bilməyən seksual enerji həm pis, həm də 
faydalı formalarda təzahür edə bilər. Aşıb-daşan seksual enerjinin digər 
insan fəaliyyəti formaları kimi sosial və fərdi həyatda özünü göstərməsinə 
Freyd “sublimasiya” adı vermişdi. Seksual enerji elmə, incəsənətə, dinə, 
siyasətə, müharibə və aqressivliyə və s. maraq formasında da təzahür edə 
bilər. Alim bunların hər birini ayrıca tədqiq etmişdir. Məsələn, Freydin bə-
dii yaradıcılıq haqqında nəzəriyyəsi seksual enerjinin yaradıcılığa çevril-
məsi, sublimasiyası tezisinə əsaslanır. Müasir Avropanın bütün yaradıcı 
ziyalıları bu nəzəriyyəni qəbul edirlər. Ədəbiyyatda və incəsənətdə mə-
həbbət mövzusunun belə geniş yer tutması alim üçün mühüm arqument 
idi. O, məhəbbəti seksuallığın sublimativ təzahürü sayırdı. 
Freyd hakimiyyətin təbiətini, müharibələrin səbəblərini, fərdi və 
hərbi aqressivliyin köklərini sublimasiya nəzəriyyəsi vasitəsi ilə izah 
etməyə salışmışdır. Ona görə müasir incəsənət və ədəbiyyatda freydizm 
təkcə müasir mövzularda deyil, həm də tarixi hadisələri təsvir edən süjet-
lərdə fəlsəfi açar kimi istifadə olunur. XX əsr ədəbiyyat və incəsənətinə, 
xüsusilə modernist cərəyanlara onun qədər təsiri olmuş ikinci bir şəxsiyyət 
göstərmək mümkün deyildir. 
Z.Freydin dostu və həmkarı olmuş isveçrəli psixoloq K.Q.Yunq da 
ədəbiyyat və incəsənətdə şüuraltı meyl və təzahürləri tədqiq etmişdir. O, 
fərddən çox xalqların və bəşəriyyətin şüuraltı simvollarını, arxetipləri aş-
karlamağa çalışmışdır. Ümumən, freydizmin tarixi çox mürəkkəbdir: cərə-
yanın tərkibində parçalanmalar olmuşdur. Digər tərəfdən isə ənənəvi mək-
təblər freydizmin yaradıcılıq təlimini sərt tənqid etmişlər. Bir sıra tədqi-
qatçılar isə freydizmi və marksizmi birləşdirməyə çalışmışlar və biz də 
bunu təbii sayırıq. Ümumən, Freyddən sonra onun nəzəriyyəsi bir sıra 
görkəmli Avropa alimləri tərəfindən davam etdirilmişdir. Xüsusilə XX 
əsrin 70-ci illərindən sonra freydist ədəbiyyatşünaslıq məktəbi coşqun 
inkişafa başlamışdır və demək olar ki, bərpa olunmuşdur. Lakin rus dilin-
də freydizmi doğru şərh edən mənbələr demək olar ki, yoxdur. Mark-
sistlərin çoxu Freyd nəzəriyyəsini vulqar şəkildə anlayır və şərh edirdi. 
Təəssüf ki, bu meyl ədəbiyyatşünaslıqda daha geniş yayılmışdır. 
 76
Ədəbi izah və şərh forması kimi freydizm ən çox jurnal və qəzet 
tənqidində populyardır. Romanlara, film və tamaşalara yazılan resenziyalar 
adətən freydizmin konkret əsərin süjetinə tətbiqi kimi qurulur. Teatr və kino re-
jissorları, ssenaristlər arasında hətta klassik yazıcıların Freyddən əvvəl yazılmış 
əsərlərinin freydistcəsinə şərhi və səhnələşdirilməsi kütləvi hal almışdır. 
 
1.7.7. Strukturalizm 
 
Ədəbi şərhin tarixi formalarından biri kimi strukturalizm XX əsrin 
əvvəllərində dilin təbiəti haqqında meydana çıxan yeni nəzəriyyələrin tər-
kibində yaranmışdır. Maraqlıdır ki, qədimlərdən bir elm sayılmış ədəbiy-
yat və dilçilik strukturalizmdə yenidən birləşmişdir. 
Strukturalizmə qədərki dilçilik əsas iki anlayışa – söz və məna an-
layışlarına bağlı idi. Klassik dilçilik çox zaman sözlərin mənasını izah 
edən və tərcümədə gərəkli olan lüğətçilik elmindən ibarət idi. Lap qədim-
dən, Platondan gələn sadə nəzəriyyəyə görə, sözlər mənalı səslər kimi 
qəbul edilirdi. Yeni dil nəzəriyyəsi klassik dilçiliyi alt-üst edən dilin işarə-
viliyi anlayışını irəli sürdü. Sözün yeni formulu belə oldu: işarə edilən – 
işarə – məna. Bu nəzəriyyədə sözlə onun bildirdiyi şeylər arasında heç bir 
əlaqə olmadığı aşkara çıxdı. Sözü işarə, dili isə işarə sistemi kimi təqdim 
edən semiotikanın əsas müddəalarını amerikan filosofu Çarlz Pirs (1839-
1914) və isveçrəli dilçi və psixoloq Ferdinand De Sösür (1857-1913) irəli 
sürdülər. Ç.Pirs bu ideyaları F.Sösürdən əvvəl qələmə almışdı, lakin 
strukturalizm F.Sösürün müdiri olduğu Ümumi Dilçilik kafedrasının tələ-
bə və müəllimləri tərəfindən inkişaf etdirildi və Avropa universitetlərinin 
dilçilik kafedralarında yayıldı. 
F. De Sösür və onun davamçıları məna əvəzinə bildirilən terminini 
işlətdilər. Bildirilən nədir? F.Sösür sözün bildirdiyini yaddaşla bağlı psixi 
bir xüsusiyyət (proses) olduğunu irəli sürmüşdür. Alim bu terminlə yanaşı, 
sözün və söz birləşmələrinin, mətn parçalarının bildirənlik xüsusiyyətini 
də təhlil edib aydınlaşdırmağa çalışmışdır. Bu termin bədii mətnlərin 
məna qatına aid edilirdi. Bizcə, F.Sösür sözlə bildiriləni sabit və universal 
şey kimi bir-birinə bağlayıb təyin etməyə çalışanda yanılırdı. Dil və söz 
bilgisi fərdidir, ona görə sözlər üçün universal bir bildirilən müəyyən 
etmək qeyri mümkündür. Savadsız adamlar terminləri bilmirlər, çünki 
sözlərin əsas mənaları mətnlərdədir, kontekstdədir. Lakin mətnləri bilmə-
dən, təhsil almadan terminlər adamlar üçün heç nə bildirməyən sözlər 
olaraq qalır (Lüğətdə isə sözlərin universal mənaları deyil, onların lüğətçi-
yə məlum olan mətn kontekstlərində daşıdıqları əsas bildirilənlər (mənalar) öz 
əksini tapır). Sözün bildirənlik xüsusiyyətində, simvollaşmasında bunu daha 
 77
yaxşı görmək olar. Sözdəki, hekayə mətnindəki simvolik məna təcrübə və təhsil 
prosesində adamların yaddaşında toplanan biliklər əsasında mətnin oxunması 
prosesində yaranır. Yaddaşda olmayan heç bir mənanı, simvolu mətndə tapmaq 
olmaz. Mətndə bildiriləni tapma da tanımanın (psixi proses) bir şəklidir. 
Yaddaşda olmayan şeyi tanımaq və ya məna kimi tapmaq olmaz. 
İnsanların dildən fərqli işarə sistemlərindən də istifadə etdiyi ortaya 
çıxdı: musiqi əlifbası, hərbiçilərin morze əlifbası, yol hərəkətini nizamla-
yan işarələr, mərasimlərdə və hərbi geyimlərdə istifadə olunan nişanlar və s. də 
bir sistem kimi araşdırıldı və semiotika (fransızca – işarə) elmi adlandırıldı. 
Strukturalizmin sürətlə yayılmasının bir səbəbi də psixoloji dilçilik 
məktəbinin və ədəbiyyatşünaslıqda psixoloji məktəbin öz istiqaməti ilə 
dilin işarəviliyi nəzəriyyəsinə yaxınlaşmaları idi. O biri tərəfdən, psixo-
logiya elmi insan təfəkkürünü tədqiq edərkən yaddaşın işarə prinsipi ilə 
qurulduğu nəticəsinə yaxınlaşırdı. Ədəbiyyatşünaslıqda psixoloji məktəb 
poetik epiteti, bənzətməni, təini araşdıraraq onun bədii təsvirdə və deməli, 
dünyanı elmi təsvirdə də universal əhəmiyyət daşıdığı nəticəsinə gəldilər. 
Bu universallığın sadə bir səbəbi vardır: hər bir yaddaş bənzətmə, 
epitet prinsipi ilə işləyir. Xatırlama və tanıma prosesi indiki zamanda 
görülən (seyr edilən) şeyin əvvəl görülmüş şeyə oxşadılmasıdır. Biz 
küçədə əvvəllər heç vaxt görmədiyimiz bir it görürük və onu it kimi tanı-
yırıq. Gördüyümüz konkret itin surəti bizim yaddaşımızda yox idi, əvvəl-
lər onu heç vaxt görməmişdik. Amma biz onu bir it kimi tanıya bildik. 
Nəyə əsasən tanıdıq? Biz konkret iti əvvəllər gördüyümüz itlərə oxşatdıq, 
onlarla eyniləşdirdik (identifikasiya etdik). Hər bir tanıma və dil vasitəsi 
ilə tanıma – təsvir, bənzətmə və oxşatma prosesi kimi baş verir. Bu təfək-
kürün universal epitet, oxşatma təbiəti ilə bağlıdır. Ona görə söz də, söz 
birləşməsi də, yazılı mətn də oxşatma və bənzətmə sırasıdır. 
Ən bəsit “Bu itdir” kimi söz birləşməsindən tutmuş ən mürəkkəb 
elmi və bədii mətnlərə qədər dünyanın sözlə yaradılan istəniləm təsviri və 
obrazı oxşatma prinsipi ilə yaradılır. Bu dilin tavtoloji təbiətini müəyyən 
edir. Tavtolojilik sözün təbiətindədir: bir “it” çözü bütün itlər çoxluğunu 
tanıtmaq üçün istifadə edilir və bu, sözün təbiətidir. Bu o deməkdir ki, 
sözlərlə onların bildirdiyi maddi şeylər arasında bağlılıq yoxdur. Sözlər 
maddi şeylərin işarəsidir. 
Oxşatma və işarələmə (bildirmə) eyni tanıma prosesinin danışana 
və eşidənə aid iki mərhələsidir. Maddi və əyani şeyləri biz sadə oxşatma 
prosesi kimi tanıyırıq. Bu birinci siqnal sistemindəki prosesdir. Bur də 
mətni oxuyaraq onda təsvir edilənləri tanıma var və bu artıq ikinci siqnal 
sistemi kimi gedir. Yəni konkret iti görüb tanıma ilə, mətndə “it” sözünü 
oxuyub onu dünyanın təsviri kimi tanıma (oxuma) yaddaşın ikinci səviyyə-
 78
sidir. “İt qonşunu parçaladı” mətnində “it” sözü yeni keyfiyyətdədir: o, dün-
yanın mətndəki mənzərəsini tanıma zamanı xalis işarə xarakteri daşıyır. Yəni 
bir tərəfdən bizin yaddaşımız üçün dünyadakı bütün itlərin işarəsi ola bilir, 
ikinci tərəfdən isə mətndə haqında danışılan itin obrazı (epiteti) ola bilir.  
Deməli, sözün nitqdə və mətndəki funksiyası arasında fundamental 
fərq vardır. Nitqdə sözlər əsasən konkret şeylərin, münasibətlərin 
bildiricisi olur, həmişə epitet funksiyası daşıyır. Nitqdə sözlər real dünyanı 
təsvir etmək vasitəsidir. Nitq iki adamın danışığıdır. Danışan və eşidən. 
Danışma dünyanı sözlə təsvirdir və bu təsvirin məqsədi ikinci şəxsin bu 
təsviri məlumat kimi mənimsəməsidir. Birinci şəxs kimi danışma həmişə 
mətnyaratmadır. Eşidən ikinci şəxs üçün isə anlamadır, yəni danışanın 
mətnindəki sözləri işarə keyfiyyətində tanıma və bu işarələrin köməyi ilə 
yaddaşda dünyanın yeni obrazının yaradılmasıdır.  
İnsanların dildən istifadəsi ənənəvi F.Sösür məktəbində “nitq” 
termini ilə işarə olunurdu. Lakin nitq termini də məna termini kimi 
funksiyadır. Danışıq, nitq ünsiyyət prosesinin obrazıdır. Əslində vahid bir 
nitq prosesi yoxdur və bu termin dilçiliyi dalana dirəmişdir. Nitq anlayışı 
bir-birinə qarşı əks qütblərdə duran iki müxtəlif prosesi bildirir. Birinci 
şəxs mətnyaratma prosesidir, dünyanı sözlə təsvirdir. İkinci şəxs isə mətn-
dəki söz işarələri ilə həmin təsviri öz yaddaşında yenidən yaratmadır. Bu 
yenidən yaratma məişətdə, şifahi danışıqda “anlama”, yazılı mətnə görə 
isə “oxuma” adlanır. Bunlar dildən istifadənin iki əsas formasıdır. Hər iki-
si dünyanı fərdi başda təsəvvür etməkdir, obrazını yaratmaqdır. Sözün ox-
şadıcı təbiəti mətnləri anlama və oxumada da təkrar olunur. İkinci şəxs 
heç vaxt birinci şəxsin mətnini birincinin eyni kimi, identik şəkildə oxu-
mur. Danışanın yaratdığı mətnlə eşidənin başında yaranan mənzərə və tə-
səvvür arasında heç zaman bərbərlik işarəsi qoymaq olmaz. Bunlar həmişə 
mənşəcə bir subyektə (şəxsə) məxsus mətnin (informasiya ötürmə niyyəti-
nin) iki variantıdır. Dildə eyniyyət yoxdur və mümkün deyildir, çünki söz-
lər şey və hadisələri ancaq oxşada bilir, mütləq təsvir yarada bilmir. Hətta 
foto da mütləq təsvir deyil. İnsanlar mütləq təsvir və eyniyyət gərək olan-
da mətnlərin əzbərlənməsindən istifadə edirlər. Lakin əzbər mətnlər də yenə 
müxtəlif subyektlərin başında müxtəlif anlama və oxunuş variantları yaradır-
lar. Belə variantlılıq elə sözün bənzədici (epitet) təbiətinin yaddaş prosesində 
təzahürüdür, başqa sözlə oxuma və anlamanın dil daşıyıcılarının sayı qədər va-
riantdan ibarət olmasıdır. Dildə birinci şəxsin mətni də orijinal deyil, variantdır. 
Çünki sözün və söz birləşməsinin (mətnin) özü də bütün hallarda ancaq və 
ancaq işarədir və ya müxtəlif uzunluqlu işarə sırasıdır.  
“İt” sözünü eşidən hər adam fərdi bir it təsəvvür edir. Mətn də 
elədir. Birinci şəxsin şifahi mətnini eşidən əlli tələbənin hər biri müəllimin 
 79
mətnindən fərdi bir məlumat mənzərəsi yaradır. Bu sözün təsviri, oxşadıcı 
təbiətinin mətnlərin qavrayışı zamanı təkrarlanması, eşidənlərin və 
oxuyanların sayı qədər variantlar doğurması deməkdir. 
Deməli sözlər mətnyaratmada oxşatma (epitet), anlama və oxuma 
prosesində isə işarəvi funksiyada çıxış edirlər. Eyni söz həm obyektlərin 
adı, həm də təyini olur. İstənilən söz birləşməsi (cümlə, mətn) oxşatmadır, 
oxşatma sırasıdır, bir sözün digər sözlə konkretləşdirilməsidir. Təyinlik-
işarəvilik funksiyasıdır. Mətn həmişə variantdır, analogiyadır, heç vaxt 
eyniyyət deyil. Ona görə ki, dil identik işarə sistemi deyil. Dil onun daşı-
yıcılarının sayı qədər mətnyaratma və oxuma potensialı və variantlığıdır. 
Başqa çözlə, çoxlu adamın söz və birləşmə işarələrindən təxmini analogi-
ya, oxşar variantyaratma prinsipi ilə istifadə etdikləri işarə sistemidir. 
Semiotika klassikləri dil, nitq, mətn anlayışlarının fərqləndirilməsi-
nə xüsusi əhəmiyyət verirdilər. Onların əsas nailiyyəti bu sıradan məna 
anlayışının çıxarılması idi. Lakin struktural dilçilik mətni nitqin tərkibin-
dən çıxarmaqda səhv edirdilər. Şifahi və yazılı mətnlər nitqlə, dillə 
ünsiyyətin dialektik vəhdətdə və həm də əks qütbdə duran iki ayrılmaz 
ünsüründən biridir. Ünsiyyət prosesi şifahi olanda birinci şəxsdə mətn-
yaratmadır (dünyanı təsvir), ikinci şəxsdə isə mətni anlama prosesidir. 
Şifahi nitqdə birinci şəxsin mətni ikinci şəxsdə qavrama, tanıma, anlama 
yaradır. Mətn oxuması zamanı isə ikinci şəxs mətndəki dünya təsvirini 
oxuyur, öz yaddaşında virtual şəkildə yaradır. 
Şifahi mətnyaratma yazıya qədər yox idi və heyvanat aləmindəki 
instinktiv səslərdən istifadə idi. Yəni yazıya qədər işlədilən səslər hələ 
informasiya akkumulyatoru və saxlayıcısı ola bilmirdi. Bu mənada 
adamların dili heyvanların səs dilinin təxminən eyni idi. 
Lakin ikinci və üçüncü şəxslərin iradəsinə məqsədli təsir etmək, on-
ları idarə etmək (ov və döyüş zamanı) üçün birinci şəxs (hakimiyyət) digər 
çoxluğa yönələn şifahi mətnlərini yazmağı öyrəndi. Yazı – müəyyən 
səslər kompleksindən ibarət olan mətnin (informasiyanın) görümlü sim-
vollarla ifadə olunması idi. Bunun aşağıdakı inqilabi nəticələri oldu: 
1. Mədəniyyət – birinci şəxsdən verilən informasiyanı ikinci şəxs-
lər üçün saxlamaq (akkumulyasiya etmək) imkanı yarandı. Bu heyvanlar-
dan fərqli adam dilinin, mədəni dilin başlanğıcı oldu. 
2. İnsanlar indiki zaman çərçivəsindən çıxdılar və yazılı mətn keç-
miş zamanı saxlanması üsulu oldu. 
3. İnsanlar yazılı mətni oxumaq üçün, identik anlamaq üçün təhsil 
sistemi yaratdılar. Təhsil təkcə mətnləri oxumaq yox, həm də saxlamaq 
kimi iki əsas funksiyanı icra etdi. 
 80
4. Yazı birinci şəxsin mətninin indiki, keçmiş və gələcək zamanda 
ikinci şəxslərə çatdırmaq üsulu kimi mədəniyyətin misilsiz tərəqqisinə, 
ikinci şəxslərin iradəsinin idarə olunmasına və istismarına yol açdı. 
5. Yazı – insanlara dünyanı təsvir etməyi öyrətdi. Dünyanı yazı ilə 
təsvir insanları təbii seyr məkanından çıxardı. İnsan dünyanı təsvir etməyi 
öyrənməklə məkan hüdudlarından da kənara çıxa bildi, dünyanın coğrafi 
miqyası adamlara məlum oldu. 
6. Digər tərəfdən, mətnyaratmanın dünyanı təsvir etmək və digər 
adamları idarə etmək üçün geniş inkişafı dilin informasiya yaratma, 
saxlama və ötürmə aləti kimi inkişafına səbəb oldu. Dünyanı təsvir zamanı 
yeni sözlərin, söz birləşmələrinin, mükəmməl yazı qanunlarının və nəha-
yət, misilsiz mədəni alət olan sabitləşmiş ədəbi dillərin formalaşması ilə 
nəticələndi. Ədəbi dillər – dilin informasiya ötürücüsü və qoruyucusu ki-
mi ən mükəmməl şəklə düşməsidir. Qədim ədəbi dillər öz yazısı olmayan 
yüzlərlə xalqların da mədəni informasiya mübadiləsinə qoşulması ilə, 
dünyada vahid mədəni prosesin yaranması ilə nəticələndi. 
7. Ədəbi dillərdən istifadə edərək danışmaq mədəniyyəti yazının 
bilavasitə nəticəsi idi və yazıdan əvvəl heç zaman mövcud olmamışdır. 
Ona görə yazıya qədərki şifahi nitq ilə yazıdan sonrakı ədəbi dillərdə 
gedən şifahi nitq bir-biri ilə heç bir əlaqəsi olmayan hadisələrdir, siviliza-
siyanın iki müxtəlif formalarıdır. Şifahi ədəbi dil mükəmməl informasiya 
mübadiləsi alətidir və onu digər dillərdə dil açan adamlar da mənimsəyə 
və istifadə edə bilir. Bu mənada, qədim yazılı və şifahi ədəbi dillər 
ümumbəşəri alətlər idi. 
8. Yazıdan sonra heyvanlarda olmayan insan təfəkkürü təxminən 
20 min il əvvəl misilsiz sürətlə inkişaf etməyə başladı. Təfəkkür – dildən 
istifadənin təkmilləşməsidir, sadə desək insanların əzbərlənmiş və yazılı 
mətnlərdən istifadə etmək bacarığıdır. Təfəkkür də ikili prosesdir, əvvəla, 
birinci şəxsin mətnyaratmasıdır, dil işarələri ilə dünyanın ideal obrazının 
yaradılmasıdır. İkinci tərəfdən təfəkkür qabiliyyəti – yazılı mətnləri dün-
yanın real obrazı kimi oxuya bilməkdir, mətnlə yaddaşın ixtiyarı sahələ-
rinin canlandırılması mədəniyyətidir. Heyvanlarda məhz bu yoxdur. 
9. İkinci şəxsin mətn anlama və mətn oxuması mədəniyyəti dilin 
funksiyasının əsas cəhətidir. Bütün dövrlərdə təhsil sistemi, sənətləri və 
peşələri öyrənmək mətn oxumanı öyrənməkdir. 
 Beləliklə, deyə bilərik ki, dilli vahid ünsiyyət prosesi kimi anlamaq də-
qiq deyildir. Dil, iki subyekt arasına söz işarələri vasitəsi ilə əlaqə alətidir.  
Dil – yazılı və şifahi əzbər bilinən mətnlərin məcmusu və “n” sayda 
adamın bu mətlərdən fərdi oxuma və anlama vərdişi ilə bildiklərinin 
cəmidir. Dilin informasiya daşıyan mətnlərinin əsas hissəsi yazıdadır. 
 81
İkinci hissəsi isə dil daşıyıcısı olan ayrı-ayrı adamların başındadır, 
yaddaşındadır. Dili anlama kodu isə tək-tək adamların yaddaşındadır. Bu 
kod kitab və dərsliklərdə təsvir edilsə də, kitablar mətn oxuya bilmir. 
Mətn oxuya bilən alət ancaq təfəkkürdür, konkret adamların yaddaşıdır. 
Kompüter də məti yox, ancaq işarələri tanıyır, amma oxumur. 
Mətnlərin bir hissəsinin insanların yaddaşında yaşaması nə 
deməkdir? Bu bir tərəfdən dilin yazıya qədərki vəziyyəti idi. Yazıya qədər 
dilin formulu belə idi: adamların əzbər bildiyi mətnlər üstəgəl bu mətnləri 
anlaya bilmə vərdişlərini daşıyıcısı olan adamlar çoxluğunun fərdi anlama 
vərdişi. Beləliklə dil iki müstəvidə mövcuddur: 1) onun daşıyıcısı olan 
fərdi adamlar çoxluğunun yaddaşında və 2) maddiləşmiş yazı mətnləri 
kimi. Lakin ünsiyyət aləti kimi işləmək üçün şifahi ya yazılı mətnlər 
çoxluğunun bir fraqmenti ilə şüurlu ünsiyyətə girən ikinci şəxs lazımdır. 
Adamların ölməsi ilə dil daşıyıcılığı da ölür. Ona görə insanlar mədəni 
mənada dil daşıyıcılığını nəsildən-nəslə vermək üçün təhsil və tərbiyə 
sistemi yaradıblar.  
Nitq – əkslikdir, birinci şəxsdə yazılı və şifahi mətnyaratma, ikinci 
şəxsdə isə mətnoxuma və mətn anlama prosesidir. 
Mətn – birinci şəxsin söz və söz birləşmələri ilə yaratdığı və bütün 
hallarda, ikinci şəxsə ünvanlanan informasiyanın görümlü maddi səs ya 
yazı işarələr sırası kimi təsviridir. İnformasiyanı saxlamaq üsuludur.  
Mətnyaratma – sözləri və söz birləşmələrini əzbərləmə (bilmə) 
sayəsində onları simvol sırası kimi yeni-yeni problem-situasiyalara aid 
etməkdir. Bu, situasiyaları ikinci şəxslər üçün təsvir etməkdir. Dünyanın 
təzə mətnlərdə hər bir təsviri birinci şəxsə əvvəldən məlum olan mətnlə 
təsvirlər əsasında yeni kombinasiyaların, analoji təsvirlərin, mətn variant-
larının yaradılmasıdır. Dünyanı hər bir təsvir – əvvəlki mətn bilgisinin 
yeni hallara tətbiqidir, mətn əsasında yeni mətn (variant) yaratmaqdır. Bu, 
bir tərəfdən ikinci şəxslər tərəfindən bu təsvirlərin oxunmasını asanlaşdı-
rır, çünki əvvəlki mətnləri bilmək kod funksiyası oynayır və bunsuz mətn-
lə ünsiyyət çətinləşir. O biri tərəfdən əvvəlki mətn yaddaşının (variantla-
rın) yeni mətnyaratmada iştirakı mətnyaratmanın 99 faiz hallarda analogi-
ya üzrə heç bir yaradıcılıq olmadan getməsi ilə nəticələnir. Dildəki mətnya-
ratmanın mexaniki, işarəvi təbiətini ört-basdır edən bu prosesin fərdiliyidir. Hər 
bir mətnyaratma fərdi yaddaş prosesidir və üslubi özəlliyə malik olur. Lakin 
həmişə əvvəlcədən (əzbər) bilinən mətn variantları əsasında yaradılır.  
Canlı nitq zamanı mətnyaratma necə analogiya, əzbərçilik əsasında 
gedirsə, müəllif mətnyaratmasında da analogiya əsasında gedir. Danışıq pro-
sesində birinci şəxs necə fəhmlə, kor-təbii olaraq mətn sıraları və parçaları 
yaradırsa, müəllif yaradıcılığı prosesində də mətnyaratma fəhmlə gedir. 
 82
Lakin strukturalizmin mətnyaratma qanunlarına və kodlarına mara-
ğı ciddi bir problemdir və dilin təbiətini izah baxımından köklü əhəmiyyə-
tə malikdir. Strukturalizmin əsas nailiyyətləri dilin, mətn mədəniyyətinin 
işarə sistemi olması barədə təsəvvürlərin müəllif yaradıcılığına və mədə-
niyyətin müxtəlif sahələrinə şamil edilməsidir. Bunun sayəsində mədəniy-
yətin müxtəlif sahələrində şərti işarəvi obraz, mətn dilləri barədə təsəv-
vürlər xeyli konkretləşmişdir. Bu bədii əsərin və obrazın strukturunun 
yeni nəzəriyyəsini irəli sürməyə imkan vermişdir. Lakin bu nəzəriyyə hələ 
süjet. kompozisiya, fabula, konflikt, əhvalat və s. kimi klassik terminlərin 
əhəmiyyətini heç də tam aradan qaldırmamışdır. Strukturalizm bu gün də 
dilin təbiəti və quruluşu barədə nəzəriyyələrdən bədii əsər şərh etmək 
üçün istifadə etmək təşəbbüsüdür və klassik ədəbi şərhdən fərqli 
təsəvvürlərə yol aça bildiyi üçün müasir ədəbiyyat elmində öz yeri vardır. 
Məna – sözdə mövcud deyil. Məna – söz aləti ilə yaddaşda müəy-
yən sahələrin aktuallaşması prosesidir. Məna sözün ikinci şəxs tərəfindən 
qavranma prosesidir və ancaq onun başında yaranır və yox olur. Məna sö-
zü oxuma, görmə və eşitmədən sonra yaranır, bunlardan qabaq heç bir 
sözdə heç bir məna yoxdur. Mənayaranma prosesi mətn bilgisinin yaddaş-
da doğan mürəkkəb bir nəticəsidir. 
Ona görə bir sıra strukturalistlərin bədii mətnləri məna daşıyıcısı 
kimi təqdim etməsi yanlışdır. Məna daşıyıcılığı mətnlər (rituallar) haqda 
mədəniyyətlər daxilində qəbul olunmuş təsəvvürdür, faktı anlama üsulu-
dur. Məna problemləri mətnlərə yox, onların ikinci şəxs tərəfindən qavra-
yışı probleminə aiddir. Ona görə strukturalizmin guya sosioloji ədəbiyyat-
şünaslıqdan uzaqlaşması barədə təsəvvürlər yanlışdır. Görkəmli struktura-
listlərin mətnlərdə məna tapma sahəsindəki bütün tədqiqatları əslində 
sosioloji və mədəni tarixi metodun hüdudlarından kənara çıxmır. Onlar 
klassik ədəbiyyatşünasların təhlillərini universal kod termini altında müa-
sir ədəbiyyata tətbiq edirlər. Tapılan arxetiplər, miflər, modellər əslində 
mətnlərdən yox, strukturalistlərin klassik nümayəndələrinin təhlil ənənə-
sindən gəlir və onlar yeni-yeni mətnlərə tətbiq edilir. Bu baxımdan və bu 
tərzdə hərəkət etdikdə marksist ədəbiyyatşünaslıqla strukturalizm arasında 
metodoloji eyniyyət müşahidə olunur. 
Ona görə struktural poetikanın sosiologizmin hüdudlarından çıx-
ması barədə təsəvvürlər yanlış və özünü aldatmadır. Strukturalist ədəbiy-
yatşünas da, irəli fəsillərdə görəcəyimiz kimi, konkret təhsil şablonlarının 
daşıyıcısıdır. 
 
 
 83
II FƏSİL 
SÖZÜN, MİFiN VƏ YAZI DİLİNİN ORTAQ MƏNŞƏYİ 
 
 
Dil nədir? 
 
2.1. Sözün tarixçəsi. İnstinktiv və sosial söz 
 
İnsan və heyvan ünsiyyətinin işarəviliyi. Dil – fərdlər arasında 
ünsiyyət vasitəsi sayılır. Lakin darvinist elm heyvanların da ünsiyyət qa-
biliyyətinə malik olmasını geniş təsvir etmişdir. Hətta heyvanlar da sözə 
oxşayan səs işarələrindən istifadə edirlər. Heyvanlar da ünsiyyət səslərini 
tanıya və fərqləndirə bilirlər. Lakin heyvanların öz ünsiyyətində istifadə 
etdikləri səslər söz deyil. Bunlar instinktiv yaddaşda olan və anadangəlmə 
mənşəli səslərdir. Ona görə heyvanların səslərlə ünsiyyət qabiliyyətini dil 
adlandırmaq dəqiq deyildir. 
Amma heyvanların ünsiyyətinin instinktiv işarələrə əsaslandığı mə-
lumdur. Dilə keçid prosesində insanlar on min illərlə instinktiv və sosial 
təbiətli işarələrdən paralel istifadə etmişlər. İşarə dilindən istifadə isə 
ikinci siqnal sisteminin rüşeymi idi. Söz işarəsinin qavrayış yaddaşından 
əsas üstünlüyü onda idi ki, qədim insanlara real olaraq gözləri qarşısında 
olmayan şeyləri xatırlamağa və onlar barədə informasiya mübadiləsi 
etməyə imkan verirdi. Bu insan yaddaşının inkişafında inqilab idi. Çünki 
qədim adamlara yayda qarı təsəvvür etməyə, qışda isə yay meyvələri 
barədə informasiya mübadiləsi etməyə imkan verirdi. Qışda yetişmiş 
meyvənin xatırlana bilməsi artıq fikir idi, yaddaşla fikrin vəhdəti idi. Bu 
fikrin qıcıqlandırıcısı isə işarələr idi. 
Dildən əvvəl işarə dilinin olması haqqında ilk dəfə qazax şairi və 
alimi Oljas Süleymenovun dilin mənşəyinə dair maraqlı kitabında oxumu-
şam. 5  Ona qədər dilin mənşəyi barədə fikirləşəndə bunu söz dilinin 
başlanğıcı kimi təsəvvür edirdim. Dilin mənşəyini alimlərin çoxu belə 
təsəvvür edib axtarmışdır. Lakin söz dilindən əvvəl işarə dilinin olması və 
təfəkkür üçün zəmin yaratması dilin yaranma təkamülünü daha dəqiq əks 
edir və söz dilinin yaranma mexanizmini aydınlaşdırır. İlk işarələr kimi 
predmetlərdən istifadə edilirdi, onlara oxşayan balaca əşya analoqlardan, 
daş və gil üzərində şeylərin oxşar surətlərinin yaradılmasından, jestlərdən 
və səslərdən istifadə edilirdi. Qədim allahların surətləri də, onları nəzərdə 
                                                 
5 Сулейменов О., Язык письма, Алмата, 1998. 
 84
tutan predmetlər də məfhumların işarələri idi. Alimlər ilk obraz işarələrin 
yaranmasında günəş, ay şəkillərinin, şeylərin öz real obrazlarının çıxış 
nöqtəsi olduğunu qeyd edirlər. 
İşarə dili ancaq insana xas böyük kəşf deyildi: bu, heyvan və insan-
ların yaddaşında yüz min illər ərzində yaranan konkret obrazların adlan-
dırılması və işarələndirilməsi idi. Bu işarələndirmə mücərrəd təfəkkürün 
rüşeymi oldu. Konkret şeyləri görmədən onları xatırlamağa və onlara 
müəyyən münasibət bildirməyə imkan verirdi. Bu isə sivilizasiyanın əsası 
üçün informasiyanı maddi formada ifadə etmək və onu istənilən zaman 
ərzində saxlayıb istənilən vaxt ötürmək imkanı yaradırdı. Ona görə yazı 
yaranan kimi kahinlik və peyğəmbərlik hadisələri (hərəkatları) yarandı. 
İbtidai insanlar informasiyanı mühafizə edən, onu maddi formada ifadə 
edib saxlaya bilənləri sehrkar və ilahi qabiliyyətli sayırdılar. Bu yazı me-
xanizmini və məntiqini bilməməkdən və anlamamaqdan gəlirdi. 
İşarə dilinin tarixi insanlar arasında fonetik dildən qat-qat artıq 
müddət davam etmişdir. Məhz işarə dili sayəsində insanlar yaxşı tanıya 
bildikləri müxtəlif şeylərin obrazlarını məfhumlar kimi yadda saxlamağı, 
göz qarşısında olmayan şeyləri xatırlamağı, onlara münasibət bildirməyi 
öyrəndilər. Fonetik işarələr, fonetik dil ilk dövrlərdə işarə dilinə paralel 
işləndi.  
Lakin informasiyanı yazmaq vərdişi yaranan kimi təfəkkür sürətlə 
inkişaf etməyə başladı. İşarə əvəzlikləri bölünüb adlara, ekspressiv nidalar 
isə parçalanıb fellərə çevrilməyə başladı. 
Beləliklə, demək olar ki, təfəkkür yazıdan doğmuşdur. Təfəkkürün 
əsası olan təzə sözlər yalnız yazı sayəsində çoxlu adamlar tərəfindən 
yadda saxlanılır və itib batmır. Uşaqlar dili necə söz-söz öyrənirsə, bəşə-
riyyət də dili söz-söz yaratmışdır. Ona görə deyə bilərik ki, təfəkkürün və 
mədəniyyətin yaranması yeni sözlərin yaradılması və yazı dillində əks 
edilmə yolu ilə digər insanlara və cəmiyyətlərə də məlum olması şəklində 
baş vermişdir. 
Dünyada çoxlu dillərin olması yeni sözlərin yadda saxlanması prob-
lemindən yaranmışdır. İnsanlar sözləri unudur, tələffüzdə təhrif edir, 
yenilərini yaradır, köhnələri heç də həmişə düzgün tələffüz edə bilmirdi-
lər. Nəticədə tayfalar arasında dil fərqləri yaranır və dərinləşirdi. Tələffüz 
aləti olan insan boğazı dil səslərini səhvsiz tələffüz etmək səviyyəsində 
inkişaf etməmişdi. İndinin özündə də bir xalq o biri xalqın fonemlərini 
səhvsiz tələffüz edə bilmir. 3-10 min il əvvəl bu problem daha kəskin ol-
muşdur və ilk kahinlər çox güman ki, ilk hakimiyyətlərini başqa adamlara 
nisbətən boğaz səslərindən daha yaxşı istifadə, gözəl ifaçılıq sayəsində 
yaratmışlar. 
 85
Təfəkkürün gücü də, zəifliyi də sözlərlə maddi şeylər arasında bir-
başa rabitənin olmamağında idi. Bu təfəkkürün inkişafı, söz yaradıcılığı 
üçün hüdudsuz meydan açır. Eyni zamanda dünyanı təsvir və identifikasi-
ya edən, onun obrazını yaradan vasitə kimi dildəki qeyri-dəqiqlik poten-
sialı da buradan doğur. Dillərdə olan şəkilcə bir, mənaca müxtəlif sözlər –
omonimlər, inkişaf etmiş dillərdə sözlərin sintaktik yerinə görə çoxməna-
lılığı, adların sifətlər kimi işlənməsi və s. dil yaradıcılığı prosesində nə 
qədər ziddiyyətlərin olduğunu göstərir. Ona görə dildə yaradılan nəzəriy-
yələr, teoremlər, layihələr, planlar həmişə təcrübə sınağından keçirilir. 
Təcrübə sınaqları nəzəriyyələri söz dilindən sərfi nəzər edərək mad-
di şeylərin özlərinin münasibəti kimi sınamaqdır. Təcrübə praktikası qav-
rayış yaddaşının( şeylərin obrazlarını xatırlaya bilmək) informasiya dəqiq-
liyi cəhətdən söz yaddaşından daha etibarlı sayıldığının göstəricisidir.  
Dil – həm də sözlə ünsiyyətdir. Sözü ünsiyyət işarəsi kimi tanımaq 
və ondan istifadə etmək insanlara məxsus kollektiv, sosial vərdişdir. Bu 
vərdiş və ondan doğan söz bilgisi anadangəlmə deyildir. Anadangəlmə ol-
mayan səs işarələrindən istifadə dilin əsas əlamətidir. Bu əlamət insan 
yaddaşının təfəkkür qabiliyyətinə əsaslanır. Təfəkkür – söz işarəsini tanı-
maq və bu əsasda fərdi yaddaşı idarə etmək qabiliyyətidir. Bu qabiliyyət 
də anadangəlmə deyil, sosial vərdişdir. 
Delfin, it, bülbül kimi heyvanlar insanlara məxsus sözləri yadda 
saxlayıb tanımaq qabiliyyətinə malikdirlər. Lakin bu, heyvanlarda məhdud 
bir vərdişdir. Ona görə ki, sözləri tanıma və fərqləndirmə aləti olan 
təfəkkür heyvanlarda yoxdur. İnsanların danışığını məhdud dairədə 
anlasalar da onlarda danışma qabiliyyəti yoxdur.  
Sözdən istifadə qabiliyyəti ancaq insana aiddir. İnsanın heyvanlar 
kimi anadangəlmə bildiyi işarə səslər – dilçilikdə onlara nidalar, modal 
sözlər və s. deyilir – bunlar dilə aid deyildir və əsil mənada söz sayıla bil-
məzlər. Onlar mənşəcə söz deyillər, çünki sözün özünün xüsusi sosial 
mənşəyi vardır. Dilçilikdə sözlərin instinktiv ünsiyyət səslərindən törəmə-
si barədə nəzəriyyə də vardır. Bu nəzəriyyə sözün və dilin mənşəyini izah 
etməkdə qədimdən gələn bir yanlışlıqdır. Belə səsləri sözə yaxınlaşdıran 
onların yazıda işlənməsi və orfoqrafiya lüğətlərinə düşməsidir. Lakin hoy, 
hay, ho-ho, hm və s. sözlər instinktiv mənşəli səslərin dildə qalığıdır.  
Dil o qədər unikal bir hadisədir ki, Platon kimi böyük mütəfəkkir 
dünyanın yaranmasını dillə bağlamışdır. Bu dilin mənşəyi haqqında ilk 
nəzəriyyə idi. Platon ilk dəfə olaraq şeylərdən əvvəl onların ideyasının, 
şəklinin mövcud olduğunu irəli sürmüşdür. Guya sonradan hər sözə, anla-
yışa uyğun şeylər yaradılmışdır. Bu təsəvvürə görə, sözlər yaradılışdan əv-
vəl də var idi və Allah dünyanı sözlərin əsasında yaratmışdır. Platonizmin 
 86
bu müddəasında hətta sözlə Allah eyniləşir və bu, xristian dinində sözün 
Allahın adlarından və ünvanlarından birinə çevrilməsinə səbəb olmuşdur. 
Bu nəzəriyyədə Allah sözlərin daşıdıqları mənaların məcmusu kimi, 
bütün məna və ideyaların vahid akkumulyatoru kimi təqdim olunurdu. Söz 
barədə Platonun irəli sürdüyü təsəvvür XIX əsrə qədər fəlsəfədə də dünya-
nı izah edən nəzəriyyələrin əsas bünövrəsi olmuşdur. Hesab olunurdu ki, 
dünyadakı mükəmməllik ancaq Allahdan gələ bilər. Bu “mükəmməllik” an-
layışı isə əslində insanların istifadə etdikləri yazılı dilə aid idi. Platondan gələn 
nəzəriyyəyə əsasən sözlər mənalı, məfhum ifadə edən səslərdir. Qədim dilçilik 
iki əsas anlayış: söz və məna anlayışları üzərində qurulmuşdu. 
Monoteizm hakim olandan sonra dilin Allah tərəfindən yaradıldığı 
barədə nəzəriyyə irəli sürüldü və bu, əslində platonizmin bir şəkli idi. F. 
de Sösür dilçiliyin özünə qədərki nailiyyətlərindən istifadə edərək dilin 
təbiəti barədə yeni, müasir nəzəriyyə irəli sürdü. Bu nəzəriyyə sözün mə-
na daşıyıcılığı haqda nəzəriyyəni kənara atdı və göstərdi: sözlər adi işa-
rələrdir. Sözlərlə onların bildirdiyi mənalar arasında bağlılıq yoxdur. Ona 
görə eyni mənalar müxtəlif dillərdə yüzlərlə müxtəlif sözlərlə bildirilir. 
Məna və mənayaranma prosesi dilə aid deyildir, dinləyiciyə və oxucuya 
aiddir, konkret fərdin nitqi dinləməsi, mətni oxuması zamanı onun başında 
meydana çıxır.  
F.Sösür sözün yeni formulunu verdi: işarə+işarə edilən. Söz-işarə-
nin əsas işi yaddaşda mövcud olan obraz və əlaqələri aktuallaşdırmaqdır. 
Bu aktuallaşdırma sayəsində sözün iki əsas funksiyası üzə çıxır: söz həmi-
şə nəyisə bildirir, o, bildirəndir. F.Sösür bu terminlə sözün və söz birləş-
mələrinin, mətn parçalarının bildirənlik xüsusiyyətini də təhlil edib ay-
dınlaşdırmağa çalışmışdır. Bu termin bədii mətnlərin məna qatına da aid 
edilirdi. Bizcə, F.Sösür sözlə bildiriləni sabit və universal şey kimi təyin 
etməyə çalışanda yanılırdı. Bildirənlik işarə etmə xassəsidir. Amma sözün 
işarə xassəsi müxtəlif yaddaşlarda və ya başlarda müxtəlif həcmli və 
şəkilli oyanma yaradır. Dil və söz bilgisi fərdidir, ona görə sözlər üçün 
universal bir bildirilən müəyyən etmək qeyri mümkündür. Savadsız adam-
lar terminləri bilmirlər, çünki sözlərin əsas mənaları mətnlərdədir, kon-
tekstdədir. Lakin mətnləri bilmədən, təhsil almadan terminlər adamlar 
üçün heç nə bildirməyən sözlər olaraq qalır (Lüğətdə isə sözlərin universal 
mənaları deyil, onların lüğətçiyə məlum olan mətn kontekstlərində 
daşıdıqları əsas bildirilənlər (mənalar) öz əksini tapır). Sözün bildirənlik 
xüsusiyyətində, simvollaşmasında bunu dana yaxşı görmək olar. Sözdəki, 
hekayə mətnindəki simvolik məna təcrübə və təhsil prosesində adamların 
yaddaşında əvvəlcədən mövcud olur, adamlara məlum olur. Mətni və sözü 
oxuyana qədər yaddaşda olmayan heç bir mənanı, simvolu mətndə tapmaq 
 87
olmaz. Mətndə bildiriləni tapma da tanımanın (psixi proses) bir şəklidir. 
Yaddaşda olmayan şeyi tanımaq və ya məna kimi tapmaq olmaz. 
Bildirənlik sözlərin ikinci şəxslər tərəfindən tanına bilmə xüsusiy-
yətidir, əslində işarə funksiyasıdır. Sözün ikinci funksiyası isə onun məf-
hum, məna daşıyıcısı olmasıdır. Məna sözü eşitmədən sonra yaddaşda ge-
dən prosesdir. Ona görə strukturalizmin məna anlayışını saxlayıb işlətməsi 
onun nailiyyətlərinə kölgə salır. Məna sözdə deyildir, məna sözü tanıma 
nəticəsində ikinci şəxsin yaddaşında baş verən prosesdir. Ona görə sözün 
işarəliyi məhz ikinci şəxsin yaddaşında xatırlama prosesi yaratma siqnalı 
olmasıdır. Ümumilikdə isə Platondan gələn məna anlayışı indi də dilin tə-
biətini doğru izah etməyə mane olan başlıca fiktiv məfhumlardan biridir. 
Söz insanda iki unikal orqan yaratmışdır: sözü tələffüz edən boğaz-
udlaq və sözü tanıyıb onu yaddaş obrazlarının şərti işarəsi kimi qəbul edə 
bilən təfəkkür. Təfəkkür sözləri 1) tanımaq (fərqləndirmək), 2) söz birləş-
mələrini əzbərləmək, 3) əzbərlənmiş söz və birləşmələrdən öz iradəsi ilə 
dünyanı bildirən işarə sırası kimi istifadə etmək funksiyalarını icra edir. 
Təfəkkürün sözəzbərləmə qabiliyyəti yazıdan gələn sosial identikliyə 
malikdir, sözləri müxtəlif adamlar eyni cür başa düşə bilir. 
Burada əzbər bilmə xassəsinin dildə fundamental əhəmiyyəti 
qeyd olunmalıdır. Əzbər bilmə – öz iradəsi ilə, kənar qıcıqlandırıcı olma-
dan yaddaşdan söz vasitəsi ilə obrazları, yaddaş materialını xatırlama qa-
biliyyətidir. Bu qabiliyyət təfəkkürün əsasıdır və heyvanlarda yoxdur, yəni 
heyvan kənar qıcıqlandırıcı olmadan heç nə xatırlaya bilmir. Amma insan-
lar öz iradələri ilə yaddaşda olanları xatırlaya bilirlər. Danışma zamanı bi-
rinci şəxsdə gedən variantyaratma prosesi bu xatırlama xassəsi sayəsində 
yarana bilir. Nİtq prosesində danışan öz iradəsi ilə yaddaşında əzbər bil-
diyi (istədiyi vaxt aktuallaşdıra bildiyi) söz sıralarından və birləşmələrdən 
(mətnlərdən) istifadə yolu ilə yeni mətn variantları yaradır. 
Əzbərləmə – həm dili və təfəkkürü paralel yaradan və yaddaşa məx-
sus əsas xassə, həm də dilin özünün adamlarda dil bilgisi kimi yaşayan 
əsas mövcudluq formasıdır. Dil bilgisi dili əzbərləməkdir və hər bir dil da-
şıyıcısı dili fərdi surətdə və dərəcədə əzbərləyir. Hər bir uşaq dili əzbər-
ləməklə dil işarələrindən istifadənin ictimai müqaviləsinə qoşulur. 
Əzbərləmə həm yazını bilənlər, həm də savadsızlar üçün yazılı 
mətndən, mənşəcə yazı ilə yaradılmış və qorunmuş mətn materialından 
istifadədir. İlk baxışda dilin yazıdan törəməsi paradoksal görünür. Ona 
görə ki, dili əzbərləyənlərin 95 faizi onu şifahi surətdə əzbərləyir. Lakin 
bu hələ dilin şifahi yarandığının sübutu deyil. Nə üçün? Ona görə ki, hər 
bir əzbər bilmə – mətn bilmədir (söz, birləşmə və söz sırası). Mədəni mətn 
bilmə isə həmişə yazıdan törəmədir, insanda yazı sayəsində formalaşmış 
 88
bir xassədir. Hətta qovuşuq səslərin fonemlərə parçalanması, şifahi sözdən 
ictimai müqavilə kimi istifadə, minlərlə şifahi sözü insan yaddaşının tanı-
ması xassələri də yazıdan törəmədir. Yəni mənşəcə yazı bilənlərin istifadə 
etdiyi (onlar əvvəllər kahinlər idi, az saylı adamlar idi) dil materialının sa-
vadsızlar tərəfindən əzbərlənməsinin nəticəsi idi. Dili belə şifahi əzbərlə-
mə bütün hallarda mətndən istifadədir, mətn bilgisidir, yazı dilindən 
istifadədir. Müasir Azərbaycan şifahi ədəbi dili buna parlaq misaldır. İndi 
bizdə işlədilən şifahi ədəbi dil əzbərlənmiş yazılı ədəbi dildir. 
Müasir adamın əzbər bildiyi elmi və bədii məlumatların hamısı ya-
zılı mətn mədəniyyətinin fərdi yaddaşlarda yaşayan şifahi formasıdır, 
variantıdır və insanlar arasında elmi və bədii yaradıcılıq məhz yazılı mətn 
mədəniyyətinin fərdi insan yaddaşlarında yaşayan şifahi variantları 
sayəsində mümkün olur. Yeni informasiya yaranması üçün, yaradıcılıq 
üçün yüzlərlə kitablarda olan məlumatların (mətnlərin) fərdi yaddaşda əz-
bərlənməsi lazımdır. Bu mənada kitablar və digər yazılı mətnlər ölü işarə 
sırasıdır, onlardan heç nə yarana bilmir. Kitablar, dərsliklər, elmi əsərlər 
əzbərləndikdən sonra onların əsasında ayrı-ayrı fərdlərin başında yeni 
mətn variantının yaranması mümkün olur . Bu qabiliyyət təfəkkür adlanır 
və elmdə çox mistikləşdirilib. Təfəkkür yaddaşın əzbər bilinənlər əsasında 
yeni variant və mətnyaratma (danışma və yazma) xassəsidir. 
F.Sösürün əsas nəzəriyyələrindən biri dil, nitq və mətn anlayışla-
rını fərqləndirməsi idi. Dilin funksiyası, iş mexanizmi nitq prosesində 
meydana çıxır. Nitq isə prosesdir və dilə aid anlayışların ən mürəkkəbidir. 
Nitq nədir? Nİtq, ən əvvəl, iki dil subyekti arasında prosesdir, həm 
də sosial prosesdir. Bu subyektin biri birinci şəxsdir, o birisi isə ikinci 
şəxsdir. Danışan və anlayan (oxuyan) iki əks qütblərdir. Nitq prosesində 
onlar vahid bir işi yox, dildə mövcud və bir-birindən ən uzaq və fərqli işi 
icra edirlər. Birinci şəxs işarə göndərən, ikinci şəxs isə işarəni anlama-
ğa çalışandır. Bunlar təfəkkürün iki müstəqil və əks qütblərdə duran 
funksiyalarıdır. Uşaqlar və dili yeni öyrənənlər adətən mətnanlamanı daha 
tez mənimsəyirlər. Bu mənada mətnyaratma mətnanlamadan daha mü-
rəkkəb və çətin prosesdir və bütün mədəniyyətlərdə istedad hesab olunur. 
Birinci şəxs həmişə variant və ya mətnyaradandır (şifahi və yazılı). 
Danışan – dili bilən təfəkkürün variantyaratma funksiyasından istifadə 
edir. Variantyaratma əvvəlcədən yaddaşda olan və subyektin əzbər bildiyi 
mətnlərdən (sözlərdən, söz birləşmələrindən, söz birləşməsi sıralarından) 
müəyyən problem situasiyada istifadədir.  
Əslində hər bir fərdi yaddaş da mətndir, yəqin ilk mətn lövhəsidir. 
Ən güclü yaddaş akkumulyatoru beynidir. O təkcə hifz etmir, beyin həm 
də yeni informasiya variantları yaradandır. Onun fundamental qüsuru 
 89
insanla birgə ölməsi, yox olmasıdır. Yazının yaranması insan yaddaşına 
oxşar alətin icadı idi, yaddaşda olanları digər lövhələrə köçürmək idi. 
Kompüter isə təfəkkürün analoqudur, o yeni informasiya variantları yara-
dır. Adamlar bunu variant kimi qəbul edir, amma kompüter fiziki eyniyyət 
kimi mövcud olan məlumatları təkrarlayır. İnsan yaddaşında belə adekvat 
hifz etmə xassəsi yoxdur, lakin yaradıcılıq, yeni informasiya variantlarının 
yaranması insanın bu “qüsuru” sayəsində mümkün olur. 
Birinci şəxsin mətn yaratması həmişə yeni variant yaratmadır. 
Hətta söz sırası tam təkrar olanda belə, fərdi intonasiya sayəsində birinci 
şəxsin danışdıqları həmişə yeni variant olur. Variantlılıq – təfəkkürün 
müxtəlif problem vəziyyətləri eyni söz işarələri və işarə sıraları vasitəsi ilə 
təsvir etməsidir. Günün doğmasının gözəlliyini təsvir üçün eyni dildə mil-
yon adam təsvir edə bilər. Lakin bu təsvir zamanı onlar 15-20 eyni sözdən 
və bir sıra söz birləşmələrindən istifadə edirlər. Yəni dünyanın sözlə (mətnlə) 
təsviri həmişə variantdır, əvvəlcədən eşidilmiş və yadda saxlanmış variantlar-
dan istifadədir. Bu sözün, mətnin və dilin işarəvi təbiətindən doğur.  
Nitqin ikinci qütbü ikinci şəxsdir. İkinci şəxs həmişə birincinin, 
niyyətli və danışanın nəzərdə tutduğu ünvandır. Yazı sayəsində yazı ilə 
oxuma arasında zaman fərqi min illərlə ola bilir və dilin mədəni alət kimi 
əsas keyfiyyəti bu funksiyadadır. Aristotelin kitabını yazıldıqdan iyirmi 
dörd əsir sonra oxumaq həmin nitq prosesidir. Məhz yazı mətnyaratma ilə 
onu oxuma arasında qeyri-məhdud vaxt məsafəsinin mümkünlüyünü 
yaratdı və bu məsafənin mümkünlüyü təfəkkürün, mədəni yaddaşın 
əsasıdır. Bu mənada təfəkkür də yazıdan törəmədir, yazı sayəsində inkişaf 
edib sabitləşmiş qabiliyyətdir. 
Beləliklə “dil ünsiyyət vasitəsidir” formulu əslində dilin təbiəti 
haqda çox az şey deyir. Əslində isə nitq (ünsiyyət) prosesi bir-biri ilə 
dialektik əkslik təşkil edən mətnyaratma və mətnoxuma kimi iki sosial 
hadisədir: siqnalgöndərmə və qəbul etmədir. Həm də birinci şəxsin yara-
dıb göndərdiyi mətnin həcmi və keyfiyyəti heç zaman onu qəbul edən 
ikinci şəxsin başında yaranan mətn oxunuşu ilə üst üstə düşmür. Məsələn 
mətnyaradan alim, oxuyan isə savadsız olanda ikinci şəxsin başında danı-
şanın (mətn yaradanın) mətninin 10-20% oxuna bilir. İkinci tərəf birinci 
şəxsin dilini pis bilirsə, mətnoxumanın faizi sıfıra bərabər olur. Müəllimin 
mühazirəsini eşdən tələbələrin 10-25 faizi onu dinləyə bilir: deməli bu 
tələbələrdə şifahi mətnoxuma qabiliyyəti yüksəkdir və pedaqogikada bu 
qabiliyyət sayılır. 
Mətnyaratma və mətnoxuma əks qütblərdir: bunların hər biri təfək-
kürün ayrıca funksiyaları kimi formalaşmışdır. Buna uyğun dilin iki 
mövcudluq forması, müstəvisi yaranmışdır.  
 90
Dilin unikallığı onun daşıyıcısı olan adamların əzbər mətn bilgiləri-
nin cəmi kimi mövcud olmasıdır. Məsələn, ingilis dili onu bilən adamların 
dil yaddaşının məcmusudur. O biri tərəfdən bu adamlar bir ucdan ölür və 
onlarla dil bilgisi və daşıyıcılığı da, dilin bir parçası olaraq yox olur. Yeni 
doğulanlar isə ictimai müqaviləyə girərək insanların istifadə etdikləri 
mətnləri işarə sistemi kimi əzbərləyirlər. İnsanın ölməsi ilə dilin bir parça-
sı ölür: bunun qarşısını almaq üçün insanlar mətnləri yazıda ifadə etməyi 
icad ediblər. Ona görə yazı da dilin varlığının müstəqil şəklidir Dil eyni 
zamanda subyektlərin danışmaq, yazmaq və oxuyub anlamaq vərdişlərinin 
cəmidir. Dİl vərdişlərini öyrənmək ictimai müqaviləyə girməkdir. Dil 
müqaviləsində olanlar, yəni bir dildə danışanlar hətta özlərini etnik cəhət-
dən də qohum sayırlar və bu tamam əsassız bir mistikadır. 
Dilin təbiətində və mənşəyində ən maraqlı proses subyektlərdə 
mətnyaratma və mətnoxuma vərdişinin formalaşması və təfəkkür kimi bir 
alətə çevrilməsidir. Bu proses əsasən yazıdan istifadə edənlərin sayının 
artması kimi başlamışdır. Yazıya qədər qədim tayfa dillərində unifikasiya 
– normativlik, sabit söz şəkilləri və qrammatik qanunlar olmamışdır. Qə-
dim insanların dili də təxminən heyvanlarda olduğu kimi idi: səslə verilən 
informasiyanı tanımaq qabiliyyəti insanlarda da heyvanlarda olduğu kimi 
instinktiv kodda, anadangəlmə olmuşdur. Lakin insanlar dörd ətrafla deyil, 
iki ayaqla gəzməyi öyrənəndən sonra onların yaddaşı inkişaf etməyə baş-
lamış və kollektiv həyat fərdlər arasında ünsiyyət ehtiyacını qat-qat artır-
mışdır. Bunun nəticəsi olaraq iki paralel hadisə baş vermişdir: bir tərəfdən 
qədim adamların istifadə etdikləri səs işarələrin sayı artmış, o biri tərəfdən 
qədim adamlar tərəfindən qeyri fonetik işarə dilindən istifadənin dairəsi 
genişlənmişdir. 
İşarə dilinin yaranması təfəkkürün başlanğıcıdır. İşarələr ibtidai 
məfhumlar idi. Onların vasitəsi ilə qədim adamlar obyektiv aləmdə olan 
şeyləri və hadisələri təkcə öz obrazı kimi yox, həm də yaddaşda qala bilən 
işarə sistemi kimi yadda saxlayırdılar. Bu İ.Pavlovun ikinci siqnal sistemi 
adlandırdığı təfəkkürün inkişafı idi. Qavrayışın mövcudluğu nəticəsində 
insanlarda və heyvanların çoxunda şeylərin obrazları yaddaşlarda var idi: 
miqrasiya marşrutları da bunun hesabına unudulmurdu. Bu obrazın yad-
daşda olması nəticəsində heyvanlar öz düşmənlərini tanıyırlar. Bu heyvan-
larda və insanlarda ibtidai qavrayışın və bunun nəticəsi olan real tanıma-
nın yüksək inkişafını göstərirdi. Bu birinci siqnal sistemi idi və şeylərin öz 
obrazlarının yaddaşda qalmasına əsaslanırdı. Lakin birinci siqnal sistemi 
ancaq konkret obyektlərin yadda saxlanmasına əsaslanırdı, dəfələrlə gö-
rülmüş şeylərin xəyal kimi xatırlamaq idi. Amma ikinci siqnal sistemində 
“it” sözü anlayışa çevrildi, məsələn, fərdin hər gün gördüyü və xəyalında 
 91
obrazını yarada bildiyi itdən ayrıldı. Deməli, hər təzə sözün özü artıq 
abstraksiya idi, məfhum idi. 
Buna baxmayaraq adamlarda söz işarələrinin insanların tanıdığı 
konkret obrazlarla əlaqəsi qaldı. Yəni hər fərd “it” deyəndə özünün tanıdı-
ğı konkret bir it obrazını xatırlayır. Uşaqlara isə dili öyrətmək üçün indi də 
şeylərin obrazlarından, şəkillərindən istifadə edilir. Görünür, konkret ob-
razlar ikinci siqnal sisteminin əks qütbü kimi məfhumlarla ayrılmaz surət-
də bağlıdır. 
Deyilənləri xülasə edib “dil nədir?” sualına aşağıdakı cavabı verə 
bilərik. 
1. Dil – mətnlərin maddiləşdirilmiş yazı şəklidir.  
2. Dil – ayrı-ayrı adamların yaddaşında əzbərlənib yaşayan şifahi 
mətnlər çoxluğudur. 
Lakin bu iki cəhət hələ dilin hamısı deyil: dilin ayrılmaz tərəfi onun 
iki mövcudluq formasından operativ və sosial istifadə xassəsidir. Bu xassə 
də iki qütblüdür və bu qütblərin hərəsi dilin iki müstəqil funksiyasıdır.  
3. Dil – dil daşıyıcılarının sayı qədər mövcud olan fərdi danışma, 
mətnyaratma (şifahi və yazılı variantyaratma) qabiliyyətidir  
4. Dil – dil daşıyıcılarının sayı qədər mövcud olan fərdi mətnoxuma 
(gözlə) və mətntanıma (qulaqla) qabiliyyəti, danışığı və mətni anlamadır. 
Dilin operativ mətnyaratma və mətnoxuma funksiyalarının icrası 
üçün insanda xüsusi orqanlar yaranıb və bu orqanlar da dil anlayışına aid-
dir, çünki bunlar olmadan dildən fərdi və sosial ələt kimi istifadə mümkün 
deyil. 
5. Dil – sözü yadda saxlayan, onun sıralarını operativ niyyətlərlə 
aktuallaşdıra bilən beyninin təfəkkür xassəsidir 
6. Dil sözün tələffüz orqanı olan udlaqdan ayrılmazdır. 
7. Dil sözü və onun sıralarını tanıyıb identifikasiya edə bilən görmə 
və eşitmə orqanlarının inkişaf etmiş vərdişləri sayəsində işləyir. 
 
 
2.2. Təfəkkürün sözü identifikasiya xassəsi  
və şifahi ləhcələrin mənşəyi 
 
Dilin ünsiyyət funksiyası, yəni sabit sözlərdən və birləşmələrdən 
dünyanı bildirən işarə sırası kimi istifadə təfəkkürün sözləri identik qəbul 
etmə xassəsinə əsaslanır. Bu sözü identik qavrayışdır və yalnız bunun 
sayəsində danışan və eşidən adamlar bir-birini başa düşür. Təfəkkürün 
sözləri identifikasiya edə bilmək xassəsi yazı dilindən istifadə prosesində 
 92
meydana çıxmışdır. Ona görə yazıdan və yazılı mətndən əvvəl nitq 
hissələrindən istifadəyə əsaslanan ünsiyyət funksiyasından danışmaq 
olmaz. Bütün hallarda şifahi ünsiyyət yazılı söz-işarə sıralarının əzbər 
formasından istifadədir. İlk baxışda danışma təfəkkürün funksiyası kimi 
görünür, amma əslində danışma identik əzbərləmə xassəsindən istifadədir. 
Əzbərləmə isə yaddaşın yazılı mətndən istifadə, onu tanıma və ondan işarə 
kimi istifadə qabiliyyətinin inkişaf etmiş şəklidir. Şifahi söz birləşməsi 
yazılı söz birləşməsinin fərdi intonasiyaya bürünmüş variantıdır. Demək, 
işarə söz və təfəkkür ayrılmazdır, onlardan əvvəl heç bir dil haqqında 
söhbət gedə bilməzə. Dil, müəyyən mənada, işarə-sözdən istifadə mədə-
niyyətidir. Bəs insanlar işarə-sözləri necə yaratmışlar, ondan istifadəni 
necə öyrənmişlər? 
İnsan təfəkkürünün əsasını milyon illər ərzində formalaşmış yaddaş 
qabiliyyəti, identifikasiya qabiliyyəti təşkil edir. İnsanlarda hiss orqanları-
na uyğun beş identifikasiya qabiliyyətindən ikisi dildə əsas rol oynayır: 
görmə və eşitmə vasitəsi ilə tanıma. Təfəkkürün bünövrəsi olan yaddaş ən 
çox görmə ilə identifikasiyaya əsaslanır. Məkanı və hərəkətləri tanımaqla 
fərdi yaddaş minlərlə təbii obrazları tanımağı və fərqləndirməyi öyrənmiş-
dir. Dilin ilkin forması olan yazı da görmə yaddaşı üzərində yaranmışdır. 
Yazı işarələrini fərqləndirmək və tanımaq vərdişindən informasiyanı yazı 
işarələri şəklində maddiləşdirmək imkanı yaranmışdır. Yazının inkişafı 
xırda xətti yazı fiqurlarını tanıma qabiliyyətini inkişaf etdirməklə təfəkkü-
rün görmə ilə yazı işarəsini identifikasiya qabiliyyətini artırmışdır. Lakin 
yazılı işarələri identifikasiya görmə yaddaşının bir şəkli idi və 85-90 min 
il ərzində dil və ünsiyyət qabiliyyəti ilə bağlı heç bir nəticə vermirdi.  
Yazı işarəsinin formulu belə idi: yaddaşdakı təbiət obrazı + 
yazılı işarə. Burada ancaq görmə ilə identifikasiya vardır. Yazının 
funksiyası isə fərdi yaddaşdakı dünya obrazının yazı işarələri ilə bildirilən 
obrazını yaratmaqdır.  
Söz işarəsinin formulu. İnsanların istifadə etdiyi müxtəlif işarələ-
rin, yazı yarandıqdan sonra isə qrafik söz-işarənin adı kimi yaranan şifahi 
söz-ad təfəkkürün yeni xassəsinin yaranmasını şərtləndirdi: bu sözün 
şifahi səs variantını identifikasiya etmək qabiliyyəti idi. Səsləri identifika-
siya etmək qabiliyyətinin inkişafı dilin şəxslərarası ünsiyyət funksiyasına 
yol açdı. Yazı işarəsi maddi lövhədə olan işarə idi, məkanca bağlı və isti-
fadə üçün əlverişsiz idi, ancaq lövhəni görənlər üçün məna yarada bilirdi. 
Amma yazı işarəsinin adı olan səs işarəsi səs sürəti dairəsində yazılı işarə-
nin məkan bağlılığını aradan götürdü və sözün sosial alətə çevrilməsi üçün 
imkanları genişləndirdi. 
 93
Yalnız yazı işarəsinin (həm də digər maddi işarənin) adı kimi kol-
lektiv istifadə edilən qovuşuq səslər sözün ibtidai şəkli və dilin ilk ünsürü 
sayıla bilər. Söz yazısının isə beş-altı min il tarixi var və bu tarix dilçiliyə 
və dilin tarixinə aiddir. Yazının nitqə görə ilkinliyi orfoqrafiya ilə orfoepi-
yanın münasibətlərində aydın görünür. Yazının identiklik qaydaları tələf-
füzün identiklik qaydalarından qədimdir. Dialektlərdə danışanlar bir-birini 
başa düşməyəndə yazıya müraciət olunur. Digər dil də öyrəniləndə, ilk 
növbədə, sözlərin yazı forması öyrənilir. 
İnsanlar yazıdan və yazılı şərti işarədən dil və söz mövcud olmadığı 
zamanlardan istifadə etmişlər. Xətti və təsviri işarə sırası kimi yazı insanın 
sözlərdən istifadəni öyrəndiyindən 80-90 min il əvvəl var idi. Heyvan və 
insanların qədimlərdən emosional, səs və əşya işarələrindən istifadə edir, 
cütləşmə, ov, köç (miqrasiya), məhsul yığımı mərasimlərində iştirak edir-
dilər. Dilə qədər onların ünsiyyəti əsasən emosiyalar mübadiləsi yolu ilə 
baş verirdi. Qarşı tərəfin qorxu, aqressiya, ağrı, ağlamaq və gülmək və s. 
emosional hallarını tanımaq insanlarda, qismən də heyvanlarda dil yarana-
na qədər instinktiv yaddaşda var idi. Yəni ünsiyyət niyyəti ilə qeyri-dil 
işarələrindən istifadə geniş yayılmışdı. Bu isə insanlarda görməklə işarəta-
nıma qabiliyyətini inkişaf etdirmişdi. Bu qabiliyyət təfəkkürün ibtidai 
forması idi. Yazılı işarələri tanımaq qabiliyyəti göstərdiyimiz 80-90 min il ər-
zində təkamül etmişdir. Lakin bu təkamülün hələ dillə heç bir əlaqəsi yox idi. 
Bu işarə yazısı idi və onun tarixi dilçiliyə yox, semiotikaya aiddir.  
Ona görə yazının ancaq nitqlə bağlanması dilin mənşəyinə qeyri-
tarixi münasibətin yanlış nəticəsidir. Nəzərə almaq lazımdır ki, ibtidai in-
sanlar yazını fərdlər arası ünsiyyət niyyəti ilə yaratmayıblar. Yazı praktik 
məqsədlər – əkinçilik, dənizçilik, astronomik təqvimlər yaratmaq, uçot, 
hesablamalar aparmaq üçün yaradılmışdır. İlkin yazı mədəniyyəti bu 
məzmunlu informasiyanı maddi işarələr şəklində ifadə etmək və sonrakı 
cavan nəsillərə ötürmək üsulu idi. Əkinçilik, ovçuluq, gəmiçilik, mono-
qam ailə dildən və sözdən istifadə qabiliyyətindən çox-çox qədimdir. Ona 
görə qədim kökləri olan Platonizmin praktik mədəniyyətin söz, dil və 
məfhumlardan törəməsi barədə təsəvvürü yanlışdır. Əksinə, fonetik söz 
işarəsindən istifadə insanların inkişaf etmiş praktik mədəniyyətinin nəticə-
lərindən və maddiləşmə formalarından biridir.  
Fonetik yazı informasiyanı söz işarələri vasitəsilə maddiləşdir-
mə üsuludur. Ona görə də yazı ilə danışığın fərqləri onların istifadə etdiyi 
söz işarələrinin də müxtəlif formullarını yaradır. De Sosürün və ondan 
əvvəlki nəzəriyyəçilərin sözün vahid formulunu yaratmaq təşəbbüsləri 
yazını nitq forması kimi başa düşməklə bağlı səhvdən gəlirdi.  
 94
Nitq, danışıq birinci və ikinci şəxs arasında şifahi, əzbər işarə-
söz formaları ilə informasiya mübadiləsi prosesidir. Bu vərdişin ibtidai 
əsası instinktiv yaddaşda, mükəmməl əsası isə yazıya təqliddədir, əzbər-
lənmiş mətn parçalarından istifadədir. Danışıqda iki fərdi təfəkkür (baş) 
arasında ani olaraq yaranıb yox olan fiziki söz-səs işarələri vasitəsi ilə 
kontakt yaranır. Bu kontakt prosesi təfəkkürün iki müstəqil funksiyası 
kimi baş verir. 
Birinci şəxs üçün danışıq – mətnyaratmadır. Əzbər söz birləşmələ-
rindən fərdi niyyətli informasiya ötürmə vasitəsi kimi istifadədir. Bu, 
birinci şəxsin mətnyaratmasıdır. Şifahi mətnyaratma yaddaşda əzbər olan 
söz sıralarının aktuallaşması kimi, boğazda tələffüzü kimi baş verir. Danı-
şığın izləri həm birinci, həm də ikinci şəxsin yaddaşında qala bilir. Lakin 
son nəticədə mütləq itir. Bunu nisbi mətnləşmə saymaq olar. Amma danı-
şıq yeni texniki vasitələrlə yazıya alınanda onun mütləq mətnləşməsi baş 
verə bilir. Lakin bu artıq dilin təbiəti ilə yox, texnoloji tərəqqi ilə bağlıdır. 
İkinci şəxs üçün danışıq – birinci şəxsin şifahi tələffüz etdiyi 
mətnlərini tanımadır, başa düşmədir, eşitmə ilə identifikasiya prosesidir. 
Eşitmə identifikasiyası insanlar üçün görüb oxuma identifikasiyasından 
çətindir. Bunun səbəbi eşitmə identifikasiyasının təfəkkürün nisbətən 
cavan funksiyası olması və diqqət enerjisi tələb etməsi ilə bağlıdır. 
Deyilənlərdən görünür ki, şifahi və yazılı söz arasında prinsipial 
fərqlər var. Onlara diqqət edək. 
Şifahi sözün formulu belədir: 
Bildirilən + onun fonetik səs işarəsi. Bu söz eşitmə ilə identifika-
siya edilir. Şifahi söz hafizədə əzbər olaraq mövcud olan söz sıralarının 
aktuallaşmasıdır və ancaq tələffüz edilə, eşidilə və əzbərlənə bilir. Şifahi 
söz fərdi intonasiyaya bürünmüş variantlar kimi yaranır, tələffüz edilir. 
Yazılı sözün formulu isə belədir: 
Bildirilən + (bildirən yazılı işarə + yazılı işarənin fonetik səs işa-
rəsi). Yazılı söz görmə və eşitmə identifikasiyasının vəhdətidir. Yazılı 
söz maddiləşməklə subyektlik və müəlliflik yaradır, oxuna, eşidilə və 
görülə bilir. 
Yazılı söz ən qədim quldar dövlətlərin ərazisində yazı vərdişləri ilə 
bağlı yaranmışdır və digər istehsal alətləri kimi mənşəcə milli mənsubiy-
yətdən məhrumdur. Yazılı sözün əzbər şəkli olan şifahi söz yarandığı yazı 
arealından uzaqlaşmış və eşitmə identifikasiyası sayəsində geniş yayıla 
bilmişdir. Digər maddi işarələrə ehtiyacı olmadığından şifahi söz ünsiyyət 
üçün çox əlverişli idi. Lakin yazıdan ayrılan şifahi söz 3-5 nəsildən sonra 
öz identikliyini itirir. Eyni yazı arealından yayılan şifahi söz ləhcələşir, 
ləhcə variantlarına çevrilir. Bur-birini anlamayan ləhcələr miqrasiya 
 95
nəticəsində minlərlə şifahi dillər yaratmışdır. Çoxsaylı şifahi dillər 
yazıdan ayrılıb uzaqlaşan şifahi sözün öz identiklik xassəsini və sosial 
kodluğunu itirməsinin nəticəsində yaranmışdır. Bunu hind-Avropa dil 
ailəsinin tarixi timsalında aydın görmək olar. Bu dillərdəki çoxlu kök 
sözlər onların bir mərkəzdən, bir quldarlıq dövləti ərazisindən yayılması-
nın nəticəsidir. 
Çoxsaylı şifahi dillərin yaranması sübut edir ki, yazının aradan 
çıxması son nəticədə şifahi sözün ünsiyyət potensialını itirməsi ilə 
nəticələnə bilərdi. Lakin qədim quldarlıq dövlətlərində sosial alət kimi 
zəruri olan qədim yazılı dillər və sonralar isə müqəddəs mətn anlayışı 
bunun qarşısını almışdır. Yalnız yazı və yazılı mətn mədəniyyətinin 
fasiləsizliyi XIV-XX əsrlərdə şifahi danışıq mədəniyyətinin çiçəklənməsi 
ilə nəticələnmişdir. 
 
 
2.3. Söz yazısının mənşəyi və qısa tarixi 
 
Söz işarəsindən istifadənin başlanması. Yazı – dulusçuluqdan –
gildən qablar hazırlamaq mədəniyyətindən doğmuşdur. Gil qabları hazır-
layan insan əlləri simmetriyaya, mütənasibliyə yiyələnəndən sonra gilin 
üzərində fiqur və şəkillər düzəltməyi də öyrəndi. Bu şəkil yazısının baş-
lanğıcı idi. İlk şəkil yazısı təbiət obyektlərinin – quşların, heyvanların, 
ayın və s. təxmini şəklindən ibarət olan qrafik işarələri meydana çıxardı. 
Yazının inkişafı, işarələrin sayının artması şəkil yazısının öz yerini 
şəkilin çoxvariantlı formasına çevrilən heroqlif yazısına verdi. Çoxlu ya-
zılı işarələrdən istifadə yazı işarələrinin səslərlə adlandırılması və fərqlən-
dirilməsi zərurəti ilə nəticələndi. İşarəni xüsusilə mühüm işarələri digərin-
dən fərqləndirən nida səslər həm yazı işarəsinin, həm də onun obyektinin 
adına çevrildi.  
Beləliklə ilk ad sözlər yazı işarəsinin şərti adı, işarəsi kimi ya-
randı. İlk ad sözlər instinktiv yaddaşda olan emosional səslərin variantları 
da ola bilirdi. Lakin bunlar yalnız yazı işarəsini adı kimi, işarəsi kimi işlə-
nəndə ilk fonetik sözlər hesab edilə bilər. Lakin əşya və emosiya işarələ-
rinin adları da söz yaradıcılığı mənbəyi olmuşdur. Həm də ilk fonetik söz 
işarələri yaranan kimi yazıya daxil olmayıb və ola bilməzdi.  
Söz dilinin elitar mənşəyi anlayışı. Yazının konkret peşə vər-
dişləri ilə bağlılığı dilin mənşəyinin izah edilməsində köklü əhəmiyyət 
daşıyır. Bunlar dulusçular və qismən miqrasiya və əkinçilik təqvimlərini 
izləyən tayfa liderləri idi. İlk işarə sözləri – təbiət hadisələrinin və sayla-
 96
rın yazı işarələrinin adlarını bilən və onlardan istifadə edən bir qrup peşə 
adamı olmuşdur. İbtidai insanlar özlərini və öz məişətlərini bəzəməyi 
sevirdilər və bu Afrika aborigenlərinin məişətində də görünür. Ona görə 
çox güman ki, gil üzərində yazının inkişafında şəkil yazısının həm də 
bəzək kimi qəbul edilməsi də mühüm rol oynamışdır. 
Yazının peşə vərdişləri ilə bağlılığı və deməli, elitarlığı onun icti-
mai təbiətini təyin etmişdir. Yazı və dil insan mədəniyyətini yaradan digər 
peşə vərdişlərindən biri kimi təkamül etmişdir. Dildən istifadə bu gün də 
ictimai vərdiş olaraq qalır: uşaqlar dilin elementar hissəsini ailədə, onun 
sosial alət kimi bütün imkanlarını isə orta və ali təhsildə öyrənirlər. Müa-
sir müəllim – yazını yaradan ilk dulusçu ustanın indiki sosial variantıdır, 
yeni doğulan nəsillər sosial alət olan dilin imkanlarını onlardan öyrənirlər. 
Bu həm də yazının və dilin elitar təbiətinin nisbi şəkildə cəmiyyətlərdə qa-
lıb davam etməsidir. Bəs ilk sözlərdən istifadənin yayılma səbəbi nə idi? 
İlk şifahi sözlərdən peşə aləti və işarəsi kimi istifadə edilməsi. 
Bu şifahi dilin ilk forması sayıla bilər. Ad-sözdən istifadə əmək, müharibə 
və ov prosesində kollektivliyi təmin edən alət kimi yayılmağa başlayır. 
Digər adamlardan məqsədli, məhsuldar istifadəyə – yəni quldarlığın inki-
şafına yol açırdı. Fonetik söz idarəçilikdə, digər insanların iradəsini idarə 
etməyə yol açmaqla sosial tərəqqini sürətləndirdi: hakimiyyət, xüsusi 
mülkiyyət, müharibədə mütəşəkkil iştirak – yəni müasir ordunun ibtidai 
şəkli şifahi sözdən istifadə sayəsində yarandı. Lakin şifahi sözlərdən belə 
istifadə hələ nitqin yaranması deyildi. Bu ilk mərhələdə sözdən digər 
işarələrdən biri kimi istifadə idi. 
Bəs sözlər yazı işarəsindən yox, digər yolla nə üçün kütləvi şəkildə 
arta bilməyib? İbtidai insan təbiət hadisələri ilə konkret əşya kimi ko-
ntaktda olurdu. Bu halda şəxsi ünvanlı ad-söz yarana bilərdi. Şəxsi ad-
sözdə isə sözün əsas xassəsi – abstraksiya, işarəvilik olmur. Konkret əşya-
nın adına çevrilən söz bircə nüsxənin işarəsi olur, deməli mütləq sözlük 
xassəsini daşıya bilmir. Dilə aid söz isə çoxluğun işarəsidir, abstraksiya-
dır. Ona görə dilin ilk ünsürü olmaq mənasında söz yazılı işarənin, çəkil 
və heroqlifin səslə ifadə edilən şərti işarəsi olur. Bu mənada şifahi söz 99 
faiz yazılı şəkil və heroqlifdən törəmədir və ondan ayrılmazdır. 
Şifahi söz işarəsindən dilin ünsiyyət funksiyasının meydana 
çıxması. Müharibə, ov, əmək kimi kollektiv fəaliyyətlərdə ibtidai insanlar 
emosional, nida xarakterli, əşyavi işarələrdən istifadə edirdilər. Peşə 
sözləri meydana çıxanda bu sözlər insanların istifadə etdiyi digər işarə 
sıraları arasında özünə yer tutmağa başladı. Lakin bu hələ sözün ünsiyyət 
funksiyası deyildi. Çox güman ki, min illər dövründə sözlər instinktiv 
işarə ünsiyyətinin üzərində, onu tamamlayan bir alət sırası kimi istifadə 
 97
olunmuşdur. Bəs instinktiv ünsiyyət dövrü necə qurtarır? Əslində heç vaxt 
qurtarmır. Dildən istifadə mədəniyyəti xalqlar və tayfalar arasında elitar 
bir vərdişdir. Bur sıra xalqlar yüksək tərəqqi etmiş dillərdən istifadə etdiyi 
vaxtda Afrika və Avstraliyada aborigenlər lələ instinktiv və söz dilinin 
qarışığından istifadə edirlər. 
Heroqlif yazısı söz yazısı kimi. Yazının inkişafı cinsləri növlərdən 
ayıran yeni-yeni sözlərin yaranması ilə nəticələnir. İnstinktiv işarə 
ünsiyyətində fonetik sözlərin sayı çoxluq təşkil edir və bu yazıda da 
şeylərin heroqlifləri ilə yanaşı sözlərin də heroqlif və işarələrinin yaran-
ması ilə tamamlanır. Yazı işarələrinin adları əvvəlcə şəkil yazısının içində 
ad-sözlər kimi işlənir və azlıq təşkil edirdi. Lakin yazı işarələrinin sayı 
artdıqca çəkil işarələrin sayı azalır, söz-işarələr isə artırdı. Güman ki, uzun 
zaman yazıda şəkil və söz-heroqlif yazısı qarışıq və paralel işlənib. Yazı 
işarələrinin yüzlərlə artması şəkil yazısını əlverişsiz edir, indiki heroqlif 
yazısı ilə nəticələnir. Heroqlif hər sözə məxsusi yazılı işarə yaradan 
yazıdır. Amma heroqlifli yazısı olan dillərdə heroqliflərin və onların ob-
yektinin ümumi adı olan fonetik söz-işarələr sistemi də təşəkkül tapıb. 
Buna indi şifahi xalq dili deyirlər. Çin dili bu yolla inkişaf edib: bu dildə 
şifahi sözlər işarənin işarəsi kimi çıxış edir. Yəni şifahi söz həm daş, inək, 
ağac, divar və s kimi şeylərin heroqliflərinin adıdır, həmdə heroqliflərin 
işarə etdiyi obyektlərin söz-adıdır. Fonetik yazıda isə söz həm şifahi sözün 
yazılı formasının və həm də onun obyektinin adıdır. 
Qrafik yazı heca və fonem yazısı kimi. Aralıq dənizi adalarında 
isə daha mükəmməl yazı sistemi yarandı. İşarə yazısındakı ad-işarələrin 
sayı artandan sonra yazı işarəsini çəkil işarəsinə uyğunlaşdırmaqdan 
imtina edildi. Bunun əvəzinə çəkil işarələrinin sözlə bildirilən adlarının 
yazıda təsvirinə cəhd edildi. Yəqin ki, bu da birdəfəlik baş verməyib. Bir 
sıra heroqlifik və şəkil işarəsi ilə yanaşı səs işarələrini bildirən səs heroq-
liflərindən də istifadə olunmağa başlayıb. İbtidai səsləri indiki fonetik səs-
lərə bənzətmək yanlış olardı: danışıq orqanı inkişaf etmədiyindən əsasən 
qovuşuq səslərdən istifadə edilirdi, indiki saitlər belə yox idi, və ya ibtidai 
formada qısa tələffüz edilirdi. 
İlk səs işarələri – qrafemlər – də şeylərin öz səslərinə təqlid əsasın-
da yarana bilərdi. İlk əvvəl məsələn, Su işarəsi şırıltı səsinə uyğun ibtidai 
Ş səsinin işarəsi kimi işlənib. İnstinktiv nida səslərindən də yazı işarələrini 
adlandırmaq üçün yəqin ki, istifadə olunub. Fonemlərin və qrafemlərin – 
hərflərin formalaşması təqlidi sözlər və səslərin bazasında, onların yazılı 
işarələrindən doğub. Təqlid və təkrar ilk ibtidai və şifahi söz yaradıcılığı-
nın, morfologiyaya qədərki söz yaradıcılığının əsas forması olub. 
 98
Təzə yazı işarələri köhnə işarələrə təzə cizgilər artırmaqla alınırdı. 
Sözlər də belə idi. Köhnə varianta xırda əlavələr etmək yeni sözlərin və 
qrafemlərin yaranmasının əsas üsulu olub. Lakin yazının ilk mərhələsində 
sözlərin identikliyi anlayışı çox şərti olub, sözlərin müasir bitkin şəkli 
anlayışı olmayıb. Bu mənada elmdə işlənən heca yazısı anlayışına ehtiyat-
la yanaşılmalıdır. Heca anlayışı orfoqrafiyadan sonra yaranmış hadisədir. 
Ona görə yazının tarixində xüsusi heca yazısı dövrü olmayıb. Sami xalqla-
rın istifadə etdiyi saitsiz əlifbalar və yazı əslində saitlərin formalaşmadığı 
mərhələnin yazısıdır. Lakin saitlər formalaşıb samitlərdən ayrılandan 
sonra qədim yazılar saitlə oxunmağa başlayıb. Əslində isə qədim sami 
yazısının yarandığı vaxtlarda uzun saitlər haqda təsəvvür belə yox idi. İndi 
alimlər qədim mətnləri oxuyanda ora belə saitləri özlərindən artırırlar. 
 
 
2.4. İbtidai söz yazısının və şifahi nitq qabiliyyətinin  
qarşılıqlı təsiri haqqında 
 
Dil termini haqqında. Müasir dilçilikdə və ədəbiyyat nəzəriyyə-
sində dil deyəndə sənaye inqilablarından və müasir icbari təhsilin 
tətbiqindən sonra yaranmış ümumxalq milli danışıq dilləri nəzərdə tutulur. 
Yazı isə bu milli danışıq dillərindən törəmə hesab olunur. Milli dillərdə 
yazmaq və danışmaq dilin eyni funksiyaları sayılır. Hətta yazılı nitq və 
şifahi nitq anlayışları yazı ilə danışığı eyniləşdirir. Dili ünsiyyət vasitəsi 
adlandırıb yazı ilə nitqi onun iki forması sayır. Lakin bu Ferdinand De 
Sösürdən sonrakı dilçiliyin fundamental səhvidir. Yazı dilin ünsiyyət və 
nitq vasitəsi olmaq funksiyasının bir forması deyildir. 
Yazı – dilin informasiya akkumulyatoru olmaq funksiyasıdır. 
Yazı dünya və insanlar barədə informasiyanı işarə sırası kimi maddiləş-
dirən işarə sistemidir. Yazı ünsiyyət vasitəsi mənasında götürülən dilə aid 
anlayış deyildir. Bəs yazı nədir? Yazı informasiyanı maddiləşdirilmiş 
formada bildirmək və çoxlu adamların istifadə etməsi üçün saxlamaq 
vasitəsidir. Yazının bu məqsədində və funksiyasında mənşəcə ünsiyyət di-
li ilə heç bir əlaqə yoxdur. Yazı insanların yalnız instinktiv ünsiyyət səslə-
rindən istifadə etdikləri və sosial dil haqqında heç bir anlayışları olmadığı 
vaxtdan istifadə etdikləri sərti işarələrin bir formasıdır. Bu yazının fonetik 
yazıdan çox-çox qədimliyinin bir neçə xüsusiyyətini göstərmək olar. 
1. İşarə yazısı vəhşi insanın şərti işarələrdən istifadə üsullarından 
biri kimi sosial dildən 200-300 min il əvvəldən mövcud olmuşdur. 
 99
2. Yazıya qədər insanlar instinktiv səslərdən, əşyalardan, şəkillər-
dən, emosional instinktiv işarə sıralarından istifadə etmişlər. Bu işarə 
sıralarının hər biri semiotika elminin müstəqil sahəsidir. 
3. Yazı ünsiyyət vasitəsi olan mədəni dilə yox, insanların bu dildən 
300 min il əvvəldən istifadə etməyə başladıqları işarə sistemlərinə aiddir. 
Yazı milli dillər haqda elmə yox, işarə sistemləri haqqında elm olan 
semiotikaya aid anlayışdır. 
4. Yazı mənşəcə işarədən instinktiv istifadə qabiliyyətinin, dildən 
əvvəl formalaşmış praktik mədəniyyətin: təqvimi əkinçiliyin və ovçuluğun, 
dənizçiliyin, hakimiyyət, quldarlıq və xüsusi mülkiyyətin yaranmasının nəticəsi 
olaraq hesablama, uçot, maddi yaddaş üsullarından doğmuşdur. 
Yazı ilə mətnin fərqi. Yazınım tarixi 300 min ildən çoxdur və o, 
sosial dildən təxminən 295 min il əvvəl ortaya gəlmişdir. Yazı musiqi 
əlifbası, xəritəçilik, rəssamlıq, morze əlifbası və s. kimi semiotika elminə, 
mətn isə fonetik dilçilik elminə aid termindir. Yazıda fonetik sözdən 
istifadənin elmə arxioloji faktlarla məlum olan tarixi 5300, təxmini tarixi 
isə 7000 ildən çox deyildir. Yazıda xətti işarələrin bütün formalarından 
istifadə olunur. Mətndə isə əsas və yeganə işarə vahidi fonetik səslərdən 
ibarət sözlərdir. Fonetik söz instinktiv yaddaşla yox, sosial yaddaşla bağlı 
olan işarə vahididir. Sosial söz digər xətti yazı işarələrindən azı 295 min il 
cavandır 
Yazılı söz – dil qanunlarının identikliyini təmin edən sosial təh-
sil və maarif alətidir. Dil sözlərdən işarə sistemi kimi istifadəyə əsasla-
nan sosial alətdir. Bu alətin ilk ibtidai elementləri yaranandan dil alətindən 
istifadədən ayrı olmayan dili öyrənmə, təhsil və maarif sistemi yaranmış-
dır. Dildən istifadə sosial alət kimi təhsilsiz mümkün deyil, çünki dil 
bilmə instinktiv deyil, bu, doğulandan sonra hər bir adamın öyrənməli 
olduğu alətdir. Bu, dili təhsildən ayrılmaz edir. Təhsilin isə əsas aləti yazı 
və yazılı mətnlərdir. Yazı dünya və insanlar barədə müəyyən informasi-
yaları maddiləşdirib saxlamaq, digər adamların da bu informasiyadan 
istifadəsini təmin etmək üçün yaradılıb inkişaf etdirilmiş alətdir. Yazı 
nəyisə sosial çoxluğa bildirmək, öyrətmək, təlim və təhsil etmək, dünya 
haqda konkret anlayış vermək vasitəsidir. Yazılı sözdə obyektivlik və 
doğruluq iddiası vardır. Bu mənada yazı mənşəcə ən çox sosial təhsil və 
maarif sisteminin ən qədim, ən əsas alətidir. Sosial tərəqqi nəticəsində ya-
zıdan şəxsi alət kimi istifadə formaları da meydana çıxmışdır, lakin bunlar 
onun törəmə və ikinci dərəcəli əlamətləridir. Gündəlik, məktub yazmaq, 
teleqram mətni şəxsi də ola bilir. 
Rəsmi çıxışlar, alimin mühazirəsi, tamadanın giriş sözü, diktorun 
mətni də yazının bir şəklidir, yazılı mətndən əzbər istifadə üsuludur.  
 100
Yazı prosesi birsubyektlidir. Yazının hədəfi və predmeti dünya 
haqqında məlumat və təsəvvürləri çoxlu adamlara ötürməkdir. Yazının 
ünvanı çoxluq və cəmiyyətdir. Müəllif yazı prosesində öz yaddaşında 
əzbər olan söz sıraları əsasında yeni variantlar – yeni söz və birləşmə 
sıraları yaradır. Digər dili təzə öyrənənlər, zəif bilənlər həmin dildə yaza 
bilmirlər. Hətta insanlar dil açmadığı dildə yaza bilmirlər. Xüsusilə bədii 
əsər yazmağı bacarmırlar. Yazanda isə onların üslubu süni olur. 
Yazıda mətn dilini bilmə əsas rol oynayır. Yazılı mətnlər və kitab-
larla daimi oxuma və işləmə sayəsində mətnləri və onların söz sırasını 
əzbər bilmək qabiliyyəti yüksək səviyyəyə çatır (Söhbət formal dəqiqliklə 
əzbərbilmədən yox, prinsipcə əzbərdən gedir). Folklor üslubunu bilib şeir 
yazanlar lazım gəldikdə bir ərizə yaza bilmirlər. Çünki onlar kitab dilini 
bilmirlər. 
Sözdə və ondan törəyən söz sıralarında dünyanı göstərmək, ifadə 
etmək, bildirmək xassəsi vardır. Yeni sıranın məqsədi – maddiləşdirilən 
yazı ilə insanlarda əvvəl olan məlumatları və təsəvvürləri tamamlamaq və 
ya dəqiqləşdirməkdir. Heç bir yazı təzə və prinsipcə orijinal deyil, çünki 
bu mümkün deyil. Müəllif əslində istifadə etdiyi söz və ifadə sırasının 
müəllifi deyil. Onun yeni variantını yaradandır. Əksinə hər bir yazı dəqiq-
ləşdirmədir. Yazı prosesində əzbər söz sıralarında sözlərin sırası və onla-
rın yeri dəyişir. Bu zaman söz sırasında əks olunan dünya mənzərəsi də 
dəyişir, onun yeni variantı yaranır.  
Yazı prosesi – söz və söz birləşmələrinin subyektdən kənar dünyanı 
göstərmək, onun ifadəsi və işarəsi olmaq xassəsinə əsaslanaraq daha uzun 
söz birləşmələri, dil işarəsi sistemləri yaratmaqdır. Yazıya alınan sözlərin, 
birləşmələrin sayının artması onlardakı ümumu informativliyin də, 
dünyanın daha böyük obrazına işarəetmə potensialının da böyüməsi ilə 
nəticələnir. Daha çox söz dünyanın daha böyük obrazı olur. 
Fonetik kitab yazısı yeni sözlər və xüsusilə anlayışlar yaratmaqda 
inqilab yaratdı. Bu inqilabin formulu sadə idi: yazı prosesində bir sözü 
dəqiqləşdirmək, konkretləşdirmək üçün digər sözdən istifadə qaçılmaz 
oldu. Söz birləşməsində sözlərini sayının artması birləşmədə dünya 
haqqında informasiyanın həcmini artırırdı: kəşf bu idi. Sözləri yanaşı 
yazıb yeni anlayışlar yaratmağa başladılar. Bu söz birləşmələrinin, müasir 
cümlənin ibtidai forması idi. 
Sözü sözə qoşmaq dilin inkişaf tarixində inqilab idi, çünki söz 
birləşməsi yazılı dilin, mətnyaratmanın əsas forması idi. İstənilən cümlə, 
mətn söz birləşmələrinin sırasıdır. Mətndə isə istənilən söz digər sözə aid 
olur və onun təyini kimi çıxış edir. Xəbər mübtədanı, o isə xəbəri təyin 
 101
edir və konkretləşdirir. Qalan cümlə üzvləri isə təyinetmə prinsipi ilə bu 
iki baş üzvə aid olur.  
Ona görə birmənalı olaraq demək olar: yazıya qədər işlənən əmr 
mənalı xəbər sözlərə mübtədaları qoşmaq bacarığı ancaq yazı dilində 
yaranmışdır. İbtidai cümlə əmr formasında xəbərdən və onun subyektini 
bildirən ad-nidadan ibarət idi. Yalnız yazı dili bu iki cümlə üzvünə yeni-
yeni sözlər qoşdu: bu sözlər təyinlər idi. İlk təyinlər də hələ ayrıca nitq 
hissəsi yox, ad-sözlər idi. İnsanlar söz birləşmələrini və cümlələri əvvəlcə 
yazıda yaratmışlar və sonradan bunlar əzbərlənmişdir, təkamül prosesində 
müasir təfəkkürə çevrilmişdir. Təsadüfi deyil ki, dil bilgisi söz bilgisi kimi 
yox, söz birləşmələri, onlardan istifadə qaydaları kimi mənimsənilir. 
Xarici dil öyrənmədə bu qabarıq görünür. Ona görə dil baxımından hər bir 
mətnyaratma söz birləşmələri sırası yaratmadır. Bu yaratma yazıda sözü 
sözə qoşmaqdır, danışıqda isə sözləri intonasiya ilə bir-birinə bağlayaraq 
onların informativ dəqiqliyini artırmaqdır. 
Sadələşdirərək demək olar ki, mətnyaratma sözləri bir birinə qoş-
maqla dünyanı təsvir, izah etmək, işarə etməkdir. Belədirsə, mətn – bir bi-
rini aydınlaşdıran söz və söz birləşmələri sırasıdır. Yazıda bu sıra müəy-
yən informasiyanı ifadə edir, danışıqda əsə bu informasiyanı ikinci şəxsə 
ötürür. 
Yazılı mətndə doğruluq, obyektivlik iddiası var. Yazının obyektiv-
lik iddiası şifahi nitqin subyektivliyi ilə əks qütbdə durur. Ona görə 
subyekt və subyektlik yazı prosesində ikinci planda olur və təhtəlşüur 
şəkildə iştirak edir. Yazı və oxuda ikinci subyektə ehtiyac yoxdur. Yazı və 
oxu prosesinin məqsədi və predmeti bilgini ötürmə və alma ilə bağlıdır. 
Yazı zamanı bilginin maddi variantı (aləti) yaradılır və bu yaratma vahid 
əlifba, vahid orfoqrafiya, ədəbi dil normaları kimi sosial qayda və alətlər 
vasitəsi ilə icra edilir. Onu icra edən adam dünya haqqında nəyi isə 
bildirmək və bu bilgini maddiləşdirmək istəyir. Bu maddiləşdirmənin əsas 
səbəbi bildirilənin, məlumatın bir fərd üçün yox, çoxluq üçün, sosial qu-
rum üçün nəzərdə tutulmasıdır. Yazı canlı ünsiyyətin onun canlı subyekti 
olmadan maddi alət – yazılı mətni oxumaq vasitəsi ilə əvəz edilməsidir, 
mexanikləşdirilməsidir.  
Yazı ilə nitqin fərqi. Nitq birinci və ikinci şəxs arasında canlı 
informasiya mübadiləsidir, ikisubyektlidir. Danışıq prosesi fərdlər arası 
informasiya mübadiləsi vərdişidir. Nitqin bir zamanı var: indiki zaman. 
Yazı isə maddi gerçəkliyin bir şəklidir, onun varlığı zaman hüduduna 
malik deyil. Yazı təbiətə təqliddən doğub. Nitq isə yazıya təqliddən. Yazı 
maddənin xassəsindən istifadə ilə yaranır, nitq isə canlı təfəkkür xassəsin-
dən istifadə ilə. Yazmaq vərdişi bilavasitə təfəkkürlə deyil, insanın öz ət-
 102
raflarından onurğa beyni vasitəsi ilə məqsədli istifadəyə bağlı olan 
vərdişdir. Nitq isə canlı fərdi təfəkkür qabiliyyətindən törəmə olan vərdiş-
dir. İnsan öləndə onun nitq qabiliyyəti itir. Amma insanın yazıları maddi 
bir şey kimi qalır, maddi dünyanın davamı və bir hissəsi olur. 
Nitqin hədəfi fərdi niyyətdir. Onun hədəfi subyektivdir, şəxsi mara-
ğa bağlıdır. Fərdi danışıqda obyektivlik yox, problem həll etmək, şəxsi 
məqsədə nail olmaq əsasdır. Nitqlə insanlar dildən operativ alət kimi isti-
fadə edirlər: əməkdə, kollektiv işdə, müharibədə, şəxsi münasibətlərdə və 
s. Yazı və nitq ayrılmaz olmuşlar. Lakin ümumi icbari təhsil yaranandan 
sonra insanların şifahi nitqi çox yüksək inkişaf edib, şifahi sözdən cəmiy-
yətdə təşkiledici amil kimi çox istifadə olunur, nəticədə son beş-altı əsrdə 
dil danışıq qabiliyyəti ilə eyniləşdirilir. Əslində isə dilin varlığının 99 faizi 
mətnlərdədir. Mətn isə yazılı sözdür. Ona görə yazı ilə danışığın münasi-
bətlərini doğru təsəvvür etmək üçün onun tarixinə qayıtmaq lazım gəlir.  
Dilin yaranma tarixi baxımından səs ünsiyyətini və mətnyaratmanı 
üç mərhələyə bölmək olar: 
1. Fonetik sözə qədər ibtidai insanların istifadə etdikləri nida 
sözlərin ritmik və emosional intonasiya ilə ibtidai mərasimlərdə oxunması 
və adi istifadəsi. 
2. Nidaların ad-sözə çevrilməsindən sonra bu nida hecalı sözlərin 
ritmik nida oxumasına (mərasim zamanı) daxil olması. Bu mərhələ dilin 
mənşəyi baxımından 80-90 min il davam etmişdir. Dövlətin və xüsusi 
mülkiyyətin yaranması ilə, əkinçilik və dənizçilik mədəniyyətinin inkişafı 
ilə işarə əvəzliklərinin, say adlarının və qidalanma ilə bağlı şeylərin söz—
adlarının yaranmasına səbəb olmuşdur. Bu mərhələdə əvvəlcə 1/ təsviri, 
sonra 2/ işarə və axırda isə 3/ fonetik səs yazısı yaranmışdır.  
Bu mərhələdə hələ morfoloji söz yaradıcılığı yoxdur, sözyaratma 
qanunları yoxdur. Yeni sözlər köhnə sözlərin fonetik təhrifindən, müxtəlif 
qəbilələrdə müxtəlif şəkillərə, mənalara düşməsindən – dialektləşmə kimi 
yaranır. 1/ Təqlid, 2/ təkrar, 3/ intonasiya həm mənayaratma, həm də 
sözyaratmanın əsas formaları kimi çıxış edir. 
3. Sonuncu müasir fonetik yazı mərhələsidir: indiyəcən davam 
edən bu mərhələni kitab mədəniyyəti dövrü də adlandırmaq olar. Bu 
mərhələdən bizə məlun olan ən qədim faktlar y.e. 1300 il əvvələ aid edilən 
22 həriflik Finikiya əlifbası ilə başlanır (Bizə məlum olan ilk yazı isə 
bundan 2000 il əvvələ aiddir, yəni y. e. 3300 il əvvələ aid edilən Uruk 
yazısıdır). Finikiya əlifbasından sonrakı dövrdə yaranan bütün əlifbalar 
fonetik Finikiya əlifbasından törəmədir. Biz sayırıq ki, bu əlifbanın 
müxtəlif dillərə tətbiqi barədə yazılanlar mifdir. Fonetik əlifba ancaq 
vahid fonetik yazı və onun söz bazası ilə birgə yayıla bilərdi (Ona görə də 
 103
Avropa dillərində söz bazası ümumidir, morfoloji fərqlər isə dialekt 
fərqlərini əks edir). Bu yayılmanın birbaşa kontakt və miqrasiya ilə bağlı 
getdiyini güman etmək olar. Aleksandr Makedonskinin istilaları bu əlifba-
nın və yazının yunan variantını daha geniş yaymışdır. Gil kitabələrdən də 
informasiya toplayıcısı kimi ilk istifadə edən Finikiya mədəniyyətinin nü-
mayəndələri olmuşdur. Qədim yunan kitab mədəniyyətinin bu mədəniy-
yətlə qohumluğu şübhəsizdir. 
İnformasiyanı özündə toplayan və mühafizə edən mətn sırası kimi 
kitablar bəşəriyyətin mədəni tərəqqisində inqilab yaratdı. Kitablar 
sözlərin itməsinin qarşısını aldı və yazı dilini ictimai müqaviləyə çevirdi. 
Çoxlu adamın eyni kitabı oxuyub eyni cür anlaması artıq müqavilə idi. Bu 
müqavilənin məğzi sadə idi: fonetik sözlər ibtidai insanların yaddaşında 
mövcud olan saysız hesabsız yaddaş obrazlarının kollektivin bütün üzvləri 
üçün vahid işarəsinə çevrildi. Əvvəlcə onlarla, sonralar yüzlərlə, sonralar 
isə milyonlarla insan bir təbiət hadisəsinin, məsələn itin, minlərlə canlı 
variantını bir sözlə tanımağı öyrəndi. 
Yuxarıda şərh olunan üç mərhələdən birinci ikisində hələ mətnya-
ratma yoxdur. Çünki hələ fonetik sözün özü və onu tanıma qabiliyyətinin 
inkişafını göstərən sözəzbərləmə (bu sonra təfəkkür səviyyəsinə qalxdı) 
yoxdur. Söz hələ özündəki instinktiv nidalıq xassəsindən tam ayrılmayıb. 
Əsasən ikinci mərhələdə ilk sözlərdən istifadə ilə sintaksisin ibtidai ünsürləri 
yaranır: intonasiya eyni sözdən müxtəlif mənalar yaradır. Bunlardan təh-
lükədən xəbərdarlıq, müəyyən işlər görməyə və hərəkətlər etməyə çağırış və 
s. üçün operativ istifadə edilir. Müasir insanların istifadə etdiyi işarə xarakterli 
hərəkət, jest və əşya işarələr də ilk sözlərə paralel işlənmişdir.  
Ümumən işarədən istifadə insanların təfəkkürün formalaşması-
na aparan kəşfi idi, insan fəaliyyətinin inkişafında mərhələ idi, çünki 
məhz işarələrdən istifadə insan kollektivlərinin, qulların məqsədli istifadə-
sinin təkmilləşməsi və deməli sosial tərəqqi üçün yol açdı. Bu yolun 
töhfələrindən biri ad-nidaların ad-sözlərə, onlardan isə müasir dilin yaran-
masına istiqamət götürülməsidir. Dilin yaranmasının əsil tarixi insan yad-
daşının işarə sözləri və ifadələri əzbərləmə və onlardan praktik məqsədlər-
lə istifadə qabiliyyətinin inkişafıdır. 
Haqqında bəhs etdiyimiz birinci iki mərhələdə mövcud olmuş yazı 
materialları xeyli dərəcədə tapılmış və böyük çətinliklərlə oxunmuşdur. 
Bu oxunuşları də dəqiq saymaq olmaz, çünki sözlərin indi istifadə olunan 
mənaları o zamanlar yox idi. Ona görə fonetik yazıya qədərki yazıları 
mətn hesab etmək olmaz, çünki onlar qəbilə mədəniyyəti hadisəsi idi. On-
ları yaradan qəbilə tarix səhnəsindən getdikdə onların yazısı aktiv mədəni 
alət kimi fəaliyyətini dayandırırdı, növbəti mədəni dövriyyə fazasında 
 104
davamını tapmırdı. Başqa sözlə, yazının informasiya qoruyuculuğu 
funksiyası hələ yox idi. Qəbilə yazısı informasiyanı daşıyır və ötürürdü. 
Müəyyən mənada yazı hələ ünsiyyət üsullarından biri idi. 
Lakin kitab yazısı (gil, dəri, papirus, perqament formasından asılı 
olmayaraq) onu yaradanlardan asılı olmayan bir inqilab yaratdı. Bu inqi-
lab yazı dilinin insanların hələ anlamadığı yeni bir funksiyasının ortaya 
çıxması idi: informasiyanı toplamaq və qorumaq funksiyası! İnsanlar in-
formasiyanın iki baxımdan inqilabi əhəmiyyətini anladılar: ondan istifadə 
bir tərəfdən döyüşlərdə qələbə çalmağa və hakimiyyət yaratmağa kömək 
edirdi. O biri tərəfdən isə kitab informasiyasına, yazıya yiyələnmək dolayı 
yolla da hakimiyyət yaradırdı. Bu səbəblərdən qədim ibtidai dövlət – cə-
miyyətlərdə informasiya qoruyucusu olan kitablardan sosial alət kimi isti-
fadə olunmağa başladı. Kitabdan çoxlu adamların rahat istifadəsi üçün yazı-
nın normativliyinin və identikliyinin inkişafına əhəmiyyət verilməyə baş-
ladı. Artıq Finikiyada iyirmi dörd hərfdən ibarət fonetik əlifbanı bir gil löv-
hədə yerləşdirirdilər və arxeoloqlar belə lövhələrdən birini aşkar etmişlər. 
Fonetik yazı bu identikləşdirmə, müasir terminlə orfoqrafiya 
yaratma prosesini tamamladı və bu, inqilabi nəticələr verdi. Əgər ibtidai 
insanlar fonetik yazıya qədərki mərhələni 90 min ilə keçdilərsə, fonetik 
yazıdan (kitab dövründən) müasir sivilizasiyaya qədərki dövrün tarixi 
cəmi 3 min ildir. Deməli, son 3 min ildə yazının, dillərin, təfəkkürün, 
sivilizasiyanın inkişafı əvvəlki dövrə görə 30 dəfə cürətlə gedib. Sənaye 
inqilabları və maşınla kitab çapından sonrakı 5 əsrdə tərəqqi yenə fonetik 
yazıya qədər olduğundan 180 dəfə sürətlənib (90000 : 500 = 180). 
Sözlər insanın yaddaşındakı yüz minlərlə adsız obrazları idarə 
etmək, onları cins və növlər kimi sistemləşdirmək imkanı yaratdı. 
Məsələn, əvvəlcə balaca və böyük su anlayışı olmuşdur. Su ilə bağlı bütün 
sonrakı anlayışlar ancaq fonetik sözdən sonra yarana bilərdi. Məhz söz 
yaradıcılığı sayəsində insanlar okean, dəniz, göl, nohur, çay, şəlalə, hovuz, 
qab, stəkan, nəlbəki və nəhayət litr kimi su həcmi ilə bağlı anlayışları 
fərqləndirdilər, yəni sözlə işarə edib sistemləşdirdilər.  
Dilin başlıca funksiyalarından biri fərdlərin yaddaşını və nəticə 
kimi iradəsini idarə edən alət olması idi. Hakimiyyət və müharibələr min-
lərlə insanı bir-iki rəhbərin əlində alətə çevirirdi: ovçuluq, əkinçilik, mü-
haribə texnologiyalarının inkişafı bu qullardan əvvəlcə alət, sonra isə 
istehsalçı, sonra isə idarə olunan çoxiradəli kollektiv kimi istifadə im-
kanlarını ortaya qoydu. Bundan sonra əsir qulları yemək praktikası azaldı. 
Digər işarə növləri ilə yanaşı söz işarəsindən istifadə meydana çıxdı. 
Başçılar sözlə öz qullarını uzaq məsafədən də idarə etməyi öyrəndilər: 
bunlar qulların əmrləri icra etməyə öyrədilməsinin nəticəsi idi. Dilin ilkin 
 105
yaranışı sözün bu funksiyalarına ehtiyacla bağlı idi. Yazıya qədər ibtidai 
dil nida sözlərlə (fonetik söz çox cavandır) digər insanlara işarə-informasi-
ya vermək, indiki hərbi komandaların sadə formasını vermək vasitəsi idi. 
Əmr formasının ibtidai şəkli idi. Bu, dildə indiyəcən qalır, çünki ünsiyyət 
prosesində, idarəçilik və əməkdə, məişətdə ən çox xəbərin əmr formasın-
dan istifadə olunur.  
 
 
2.5. Yazılı söz şifahi sözün identikliyinin  
əsası və təminatı kimi 
 
Biz yuxarıda dedik ki, fonetik yazının sivilizasiya tarixindəki 
inqilabi rolu onun kitab mədəniyyətini yaratması idi. Kitab mədəniyyəti 
deyəndə biz indiki mənada kitabı yox, yazının müxtəlif materiallardan 
olan kitabələr üzərində yazılma prosesinin başlanğıcını nəzərdə tuturuq. 
İlk gil, papirus və s. kitabələr dilin mənşəyi baxımından əsas bir məsələni 
həll etdi: işarə sözün identikliyi məsələsini həll etdi. Yalnız kitabdakı 
orfoqrafik identiklik sayəsində işarə söz sosial alət ola bilərdi. Yazılı ad 
sözün şifahi sözün də identikliyinə səbəb olması müəyyən tarixi dövrdə, 
proses kimi baş vermişdir. Yalnız bundan sonra tayfanın içində belə 
insanlar sözləri eyni cür başa düşə bilərdilər. 
Müasir dövrə milyonlarla adam milyonlarla sözü identik şəkildə 
başa düşür. Lakin bu, müasir təhsilin və maarif sisteminin bəhrəsidir. Belə 
sistem hələ mövcud olmadığı vaxtlarda səs dilindən istifadənin əsas 
problemi həmin bu identiklik idi. Bu identikliyin yoxluğu şəraitində min-
lərlə şifahi ləhcələr yaranıb və yazılı dillərdən gələn əzbər kalkaların və 
mətnlərin sayəsində müasir vəziyyətə düşüb. Yalnız insanlar kitabələr 
üzərində yazıdan istifadə edəndən sonra müasir sözün tarixindən danış-
maq olar. Lakin buna qədər bütün yazı formaları diləqədərki yazı sayılma-
lıdır. Yalnız yazılı kitabələrin yaranması və onlardan ilk maarifçilərin isti-
fadəsi sözün sosial, kollektiv işarə aləti olmaq funksiyasının inkişafına sə-
bəb oldu. Bu müasir nitqin başlanğıcı idi, sözün və dilin yeni, ikinci 
funksiyası idi və yazının törəmə funksiyası kimi ortaya gəlirdi. Kitabələ-
rin insanlığın taleyində inqilabi əhəmiyyəti Musa peyğəmbərə Allah tərə-
findən verilən ilk on əmrlik kitabə şəklində də mifləşib. Yazı kitabəsi 
maddi bir şey kimi miqrasiya prosesində yayılırdı. Müharibələr isə bu 
miqrasiyanın ayrılmaz bir ünsürü idi, forması idi. 
Kitab mədəniyyəti ictimai müqavilə kimi dilin ən birinci funksiyası-
nı, onun sivilizasiyaya, sosial tərəqqiyə xidmət baxımından ən inqilabi 
 106
funksiyasını yaratmışdır. Bu funksiya iri həcmli mətnlərin kitab şəklinə 
salınaraq informasiyanı toplayan və qoruyan akkumulyator kimi istifadə 
edilməsidir. 
Kitabdan istifadənin yayılması təhsilin ortaya gəlməsinə və kitab-
lardan istifadənin tədris edilməsinə səbəb oldu. Təhsil prosesində yazı di-
linin identikliyi və normativliyi ictimai müqaviləyə çevrildi, inkişaf etmə-
yə başladı: bu yazını sadələşdirmək və daha çox adamın və daha rahat 
mənimsənilməsi üçün yol açmağı tələb edirdi. Amma yazı mədəniyyəti 
intellektual əməklə məşğul olmaq üçün peşəkar sinfin gücləndiyi dövrə 
qədər qeyri-bərabər inkişaf etmişdir. Lakin peşəkar təhsil prosesi və onun 
əsası olan dərslik həm də kitabın, mətnin üç funksiyasının daha da 
inkişafına imkan yaratdı: bunlar əslində müasir dilin əsas funksiyaları idi. 
1. Mətnyaratma (əvvəlcə yazılı, sonra həm də şifahi) 
2. Mətnoxuma (əvvəlcə kitabdan, sonra isə əzbərdən). 
3. Əzbərlənmiş yazılı söz sıralarından nitq və ünsiyyətdə istifadə 
funksiyası (birinci və ikinci şəxsin müvafiq olaraq mətnyaradan və 
mətnoxuyan kimi çıxış edərək danışıq, nitq prosesinə girə bilməsi. Yəni 
dilin müasir nitq funksiyası kitab mədəniyyəti dövründə yaranıb və ondan 
əvvəl müasir mənada mövcud ola bilməzdi). 
Kitab mədəniyyəti və fonetik yazıya qədər adamlar ünsiyyətdə 
əsasən əmr cümlələrindən istifadə edə bilirdilər. Felin digər formaları və 
indiki, keçmiş və gələcək zaman formaları, hətta xəbər şəkli də kitab 
dilindən törəmədir. Yazı dilinin ilk mərhələsində ismin halları, sifətlər, 
zərflik, bağlayıcı, sözdəyişmənin morfoloji prinsipləri yox idi. Qədim 
dillərdə söz yaradıcılığı, yeni söz birləşmələri ancaq sintaktik yolla, 
sözün-sözə qoşulması ilə yaranırdı. Durğu işarələri, cümlə haqqında təsəv-
vür yox idi. Məsələn, XIV əsrin sonlarında yazılmış Qazi Bürhanəddin 
divanında nəinki zaman şəkilçiləri, heç xəbər şəkilçisi də sabitləşməyib. 
Sabitləşə bilməzdi də, çünki bu sabitləşmiş kitab dilində və ona əsaslanan 
təhsildə yarana və ərsəyə gələ bilərdi. Bunlar isə həmin əsrdə hələ yox idi. 
Ona görə dillər ancaq kitab dili olandan sonra formalaşır və mədəni və 
tərəqqi yaradan potensial qazanır, sosial alət olur. 
İnsanın müasir nitq qabiliyyətini kitab dilindən əvvəl olmuş ünsiy-
yət imkanları ilə eyniləşdirmək dərin bir səhvdir. Kitab dilinə qədərki 
danışığın bazası əsasən instinktiv səs yaddaşı idi. Kitab yazısından törə-
yən çoxüzvlü cümlələrlə, söz birləşmələri ilə danışmaq isə təfəkkür qabi-
liyyətinə əsaslanır. Təfəkkür qabiliyyəti insanların doğulandan sonra qa-
zandıqları vərdişdir, yəni söz, söz birləşməsi, cümlə, mətn kimi dilə 
məxsus işarə sıralarını bilməkdir. Belə dil bilgisi qazanmadır, doğulandan 
sonra mənimsənilir. 
 107
İşarə sırası olan yazı mətnlərinin ilkin və əsas kodu kitab mədəniy-
yətindədir. Məhz kitab yaradılması prosesinin fasiləsizliyi ondakı mətno-
xuma kodunun yaşamasını da şərtləndirir. Bu dil kodunun birinci və əsas 
səviyyəsidir. Təhsil prosesinin meydana çıxması dil mətnlərini oxuma 
kodunun ikinci bir səviyyəsini də yaradır: bu məktəb keçmiş fərdlərin dil 
bilgisidir, fərdi təfəkkür qabiliyyətidir, dil işarələrindən fərdi yaddaşı idarə 
edən kod kimi istifadə qabiliyyətidir. 
Kitabı da fərdlər yazır, onlar konkret adamların mətnyaratma fəaliy-
yətinin nəticəsidir. Amma o maddi qabıqlı işarə sisteminə, kitaba dönən 
kimi universal kodluq xassəsi kəsb edir. Kitabdan mətnoxuma aləti və 
informasiya mənbəyi kimi əsrlər boyu saysız insanlar istifadə edə bilirlər. 
Kitab şəklinə düşən mətn universal kodluq kəsb edir. Kitab və fərdi 
yaddaş, bunların kodluğu əks qütblər olsa da, dialektik vəhdət təşkil 
edirlər. Kitaba məxsus universal kodluq dildəki informasiya ifadə etmək 
xassəsinin sabitliyini və identikliyini təmin edir. Tək-tək adamların təfək-
kürü və dildən istifadə qabiliyyəti isə informasiya yaratmağın, dünyanı 
təsvirin intəhasız variantlılıq potensialıdır. Fərdi mətnyaratma dünyanı 
mətndə əks etməyin qeyri-sabitliyini, bəlkə də qeyri-identikliyini fasiləsiz 
prosesə çevirir. Fərdlər, hətta böyük alimlər də diri olduqca bir informasi-
yanın, təlim və nəzəriyyənin yeni-yeni mətn variantlarını yaradırlar. Pro-
fessor hər dəfə öz mühazirəsinin yeni variantını deyir.  
Bu baxımdan kitab mədəniyyətinin universal kodluq funksiyası 
bunun əksinədir. Kitabda informasiyanın, dünyanı göstərmənin maddi şə-
killi sabit mətn sırası kimi həkk olunması dünyanın sabit və tədris olunan 
mənzərəsini yaradır. Bu mənzərə dərslik şablonlarına çevrilir, həmin 
şablonlar isə insanların dillə, xüsusilə elmi dildə ünsiyyətinin identikləşdi-
rici əsasını təşkil edir. Dövrdən dövrə dərsliklər dəyişsə də, onların əvvəl-
ki kodluğundan tam imtina edilmir, yeni təhsil ancaq kitabın kodluğunu 
təkmilləşdirməkdən ibarət olur.  
Beləliklə, kitabın universal kodluq funksiyası unikal bir mətnyarat-
ma və mətnoxuma qabiliyyəti olan fərdi təfəkkür alətinin fundamental 
qüsurlarının – subyektiv variantlılığının aradan qaldırmağa xidmət edir. 
Lakin fərdi mətnyaratmanın çoxvariantlığı da dialektik hadisədir: o, həm 
qüsur, həmdə təfəkkürün ən mühüm məziyyətidir, həqiqətə daimi can at-
masını ifadə edir. Bu mənada fərdi mətnyaratmanın çoxvariantlığı kitab 
mətninin sabitliyindəki mühafizəkarlığı, ehkamçılığa yol açan qüsurunu aradan 
qaldırır. Kitabın informasiya sabitliyi baxımından fərdi mətnyaratmanın 
çoxvariantlığı qüsurdur. Və əksinə, fərdi mətnyaratmanın dünya mənzərəsini 
zənginləşdirməsi və tamamlaması baxımından kitabın mətn sabitliyi qüsurdur. 
Əslində bunların qüsurluğu digərinin sayəsində aradan qalxır. 
 108
Lakin bütün dövrlərdə və hallarda orijinal və obyektiv fərdi mətn-
yaratmanın əsas kodu sabit kitab mətnləridir. İdeologiyalar, nəzəriyyələr 
dəyişəndə köhnə kod-kitablar yeni kod – kitablarla əvəz olunur. Ona görə 
kitab bilikləri və təsəvvürləri bütün dövrlərdə mətnyaratma və mətnoxu-
manın əsas və universal kodu olur. Ona görə növbəti yaxşı bir yeni kitab 
yaxşı bir köhnə kitabda mətn köklərinə malik olur. 
Fərdin söz yaddaşına əsaslanan fərdi təfəkkür qabiliyyəti – mətno-
xuma və mətnyaratma bacarığı – ancaq onun özü üçündür, bircə subyektin 
istifadə etdiyi koddur. Bu kod nə qədər unikal olsa da, onu daşıyan fərdin 
ölümü ilə mədəni prosesdən çıxır, yox olur. Beləliklə fərdi təfəkkür dil 
kodu kimi üç fundamental qüsura malikdir: birinci, o fərdin fiziki diriliyi 
qədər yaşaya bilir, ikinci isə, o bir subyektin istifadə edə bildiyi alətdir. 
Fərdi dil bilgisinin üçüncü qüsurunu da onun təhsil sayəsində əldə edilmə-
si hesab etmək olar. Fərdin bir kitabdan hansı informasiyanı anlaması və 
mühüm sayması – əslində onun özündən yox, onun keçdiyi təhsil sistemi-
nin tarixi şablonlarından və məzmunundan asılı olur.  
Antik məktəblərdə ritorika fənni tədris edilirdi. Bu fənn kitab dilini 
öyrədir və əzbərlədirdi, çünki şifahi ünsiyyət kitab dilinə nisbətən qat-qat 
bəsit idi. Ritorika haqqında gözəl danışmaq elmi kimi təsəvvür dərin bir 
səhvdir. Antik dövrdə bu fənn kitab dilini əzbərləməkdən ibarət idi, yəni 
fikri daha səlis və birmənalı ifadə etməyi öyrədirdi. Bu hərbi komanda-
ların dəqiqliyi və qulları effektik idarə üçün lazım idi. İndi ritorika tədris 
olunmur, çünki şifahi dil kitab dilinin əzbərlənmiş şəklinə çevrilib və 
uşaqlar 6-7 yaşlarında bu kitab dilində danışırlar. 
Yunanlar kitab dilini bilməyən xalqları “bar-bar” adlandırırdılar. 
Çünki həmin xalqlarda nitq hissələrinə ayrılmış dil yox idi və “ba-ba” nida 
sözündən çox istifadə edirdilər. Ona görə bar-bar sözü vəhşi yox, danışa 
bilməyən adamlar və tayfalar mənasına daha uyğundur. 
Kitab həm də yazı dilinin və müasir insan təfəkkürünün ümumi 
kodudur, onun tərtib (mətnyaratma) və oxunma (mətnoxuma) qanunları-
nın daşıyıcısıdır. Belə çoxtərəfli funksiyalarına görə kitab və onun dili ki-
tab çapı icad ediləndən sonra beş əsrdə (XV-XX) bəşəriyyəti feodalizm-
dən kosmos əsrinə yüksəltdi. Yazı dilindən, kitabdan istifadə artıq insanla-
rın genetik koduna keçmişdir. Maarif və təhsil sistemi qədim olan xalqla-
rın nümayəndələri öz genetik kodundan istifadə edərək müasir mədəniy-
yəti, kitab mədəniyyətini daha yaxşı mənimsəyir. 
Kitabdakı informasiya insanların kəşf etdiyi yeni bir qüvvə idi: 
müharibə vaxtı qələbə kimin informasiyadan daha çox istifadə etməsi ilə, 
təcrübədən istifadə etməsi ilə bağlandı. Kitab və informasiya, biliklər də 
döyüş aləti oldu və deməli, hakimiyyət yaradan bir alət oldu. Kitab mədə-
 109
niyyəti hərbi qələbəyə səbəb və əsas olur və bu yolla hərbi biliklərin 
tərəqqisi formasında sosial tərəqqinin mənbəyinə çevrilirdi. 
Kitab mədəniyyətinin hərbi, dənizçilik və əkinçilik əhəmiyyətinin 
aşkarlanması ən qədimlərdə – 6-3 min il əvvəl fərdi təhsili formalaşdırdı: 
kitabların üzünü köçürmək, onları oxumaq və bunu başqalarına öyrətmək 
zərurəti yarandı. Bu ibtidai təhsil sistemi məhdud dairədə olduğundan 
qədim imperiya dövlətlərin vəsaiti ilə həyata keçirildiyindən ilk maarifçi-
lər, kahinlər kimi mifləşdirildi. Kitabın da mifi yarandı: kitabda yazı-
lanlar obyektiv, maddi həqiqətdir, gerçək dünyanın davamı və bir 
parçasıdır. Quru sözdən ibarət mifik bütlərin hakimiyyəti hər cür real 
insan hakimiyyətindən güclü sayıldı. Bu da universal miflərdən biri oldu. 
Nitq hissələrinə bölünən yazının və nitqin ancaq fonetik kitab yazısı 
sayəsində indiki şəklə düşdüyünü qəbul edəndə razılaşmalıyıq: insanın 
nitq qabiliyyəti də, ilk miflərin mətni də, süjeti də fonetik yazı dövründə 
formalaşıb. Ən elementar mif süjetinin yarana bilməsi üçün isim, sifət, fel, 
say, əvəzlik kimi nitq hissələri olmalı idi və insanlar onlardan istifadə 
etməklə danışmağı bacarmalı idilər. Bu isə fonetik kitab yazısından sonra 
formalaşıb.  
Yazıya qədər söz-miflər olmuşdur. İndi prinsipial cəhəti vurğula-
yaq: söz-miflər müasir nitq qabiliyyətindən 60-90 min il qədimdir. Bu söz 
miflər totemlər idi. İbtidai insanlar bu söz mifləri təbiət heyvanlarından və 
ya özlərindən biri kimi reallıq hesab edirdilər. Çünki hələ şeyə ad 
arasındakı fərq dərk edilmirdi. Amma onlarla bağlı süjetlər ancaq fonetik 
yazı dilindən sonra yaranıb. 
 
 
Kitab dili 
 
2.6. Sosial, dini və ədəbi tərəqqidə 
 fonetik yazının rolu 
 
İndiyə qədər elmdə sosial tərəqqi ilə fonetik yazı mədəniyyətlərinin 
qarşılıqlı münasibətləri diqqətdən kənarda qalır, bunların hər biri ayrıca və 
təcrid şəklində öyrənilir. Bu yanlışlıqda marksizmin hər yerə tətbiq olunan 
bir müddəası da xeyli rol oynayıb. Hesab olunur ki, sosial tərəqqi ancaq 
məhsuldar qüvvələrin inkişafı ilə bağlıdır. Halbuki məhsuldar qüvvələrin 
inkişafı həmişə informasiya sahəsindəki, elmi-praktik biliklər sahəsindəki 
çevrilişlərin nəticəsi olmuşdur. Beləliklə məhsuldar qüvvələrin həlledicili-
 110
yi haqqında marksist tezis sosial tərəqqidə informasiya amilinin əhəmiy-
yətini kölgədə qoymuşdur. 
Bunun yanlış nəticələrindən biri də qədim cəmiyyətlərin, fonetik 
yazıya qədərki sivilizasiyaların tarixinə yanlış və sadələşdirilmiş münasi-
bətlə bağlıdır. Antik cəmiyyətin məhvi quldarlıq istehsal üsulunun böhra-
nından doğan nəticə sayılır. Eyni zamanda, yunan mədəniyyəti də quldar 
cəmiyyətin mədəniyyəti kimi təqdim edilir. Lakin faktlar göstərir ki, haki-
miyyət və mülkiyyət anlayışları meydana çıxandan, yəni azı 90 min il 
bundan əvvəl quldarlıq hüququ artıq var idi. Çünki qulsuz və istismar im-
kanı olmadan heç bir dövlət ola bilməzdi, çünki belə halda dövlətin və ha-
kimiyyətin sosial mənası sıfıra bərabər olardı. Hakimiyyətin birinci stimulu isə 
həmişə istismar, maddi sərvət bölgüsündə üstünlüklər qazanmaq olmuşdur. 
Lakin quldarlığın və hakimiyyətin digər zəruri şərtləri də vardır: bu 
təqvimi əkinçilik, hərbi alətlərin inkişafı, əmək məhsuldarlığının müəyyən 
səviyyəsidir. Yalnız bunlar olduqda qulu diri saxlamaq onun ətini yemək-
dən sərfəli olur. Bütün bunları deməkdə bizim bir mühüm tezisi əsaslan-
dırmaq məqsədimiz var: fonetik yazıya qədər dünyanın subtropik ərazilə-
rində çoxlu praktik – yəni fonetik yazısız sivilizasiyalar olmuşdur və onla-
rın tarixi təxminən 90 min ildir. Fonetik yazının tarixi isə 3500 ildir, yəni 
müasir sivilizasiyanın tarixi qədərdir. Biz sayırıq ki, həqiqi sivilizasiya 
dövrü ancaq fonetik yazıdan sonrakı dövrdür. 
Lakin sosial yaşayışın mədəni səviyyəsi baxımından insanlar hələ 
sənaye inqilabları dövrünə qədər təxminən 90 min il əvvəlki sosial uklad 
şəraitində yaşamışlar. Bu uklad 90 min il əvvəl də təxminən Afrika və 
Avstraliya aborigenlərinin avropalılar gələnə qədər olan mədəni səviyyə-
sində olub. Bəs onların dili və nitq qabiliyyəti hansı səviyyədədir? Faktlar 
göstərir ki, leksik cəhətdən bu dillər təxminən 600-1200 ad-sözdən ibarət-
dir. Fonetik cəhətdən isə inkişaf səviyyəsindən asılı olaraq bu dillərdə bir 
neçə yüzdən 80-90-a qədər qovuşuq samitlər vardır. Həm də bu samitlərin 
tələffüzü fonetik yazılı müasir dillərdən kəskin seçilir. Belə fərqlərin əsas 
səbəbi mədəni dillərə fonetik yazının və şifahi danışığın təsiridir. 
Aborigen xalqlar isə yazıdan istifadə etmədikləri üçün onların dilləri və bu 
dillərin fonetikası təxminən 90 min il əvvəl olduğu səviyyədə qalıb. 
Biz sayırıq ki, fonetik yazıya qədər subtropik ərazilərdə insanların 
dili də, nitq qabiliyyəti də həmin səviyyədə olub. 90 min il ərzində insan-
lar praktik əkinçilik, dənizçilik, hakimiyyəti səmərəli reallaşdırmaq niy-
yətləri ilə yazı yaratmaq, informasiyanı ifadə etmək təşəbbüslərində ol-
muşlar. Amma bu təşəbbüslər onların sosial tərəqqisində heç bir yeniləş-
mə yaratmayıb: qədim insanlar və onların varisləri, məsələn, Avstraliya 
aborigenləri 17-ci əsrdə də 90 min il əvvəlki səviyyədə olublar: onlarda da 
 111
ailə, əmək, tayfa hakimiyyəti, alətlərdən istifadə, müharibələr. miqrasiya-
lar, ovçuluq mədəniyyəti olub. Amma sosial tərəqqi olmayıb və ola da 
bilməzdi. Sosial tərəqqi üçün təfəkkürün inkişafı lazım idi. Bu isə ancaq 
fonetik yazının, onun törəməsi olan fonetik sözlərlə nitq qabiliyyətinin, 
kitab informasiyasından istifadə mədəniyyətinin nəticəsində ola bilərdi. 
Bunlar isə ancaq və ancaq fonetik yazıdan və onun inqilabi nəticəsi 
olan yazılı və sonra isə şifahi mətnyaratmanın fərdin adi qabiliyyətinə 
çevrilməsindən sonra ola bilərdi. Deməli, qədin yunan cəmiyyətindəki 
mədəni tərəqqi quldarlığın nəticəsi deyildi, çünki həmin ərazilərdə quldar-
lıq təxminən 90 min il əvvəl də var idi. Ona görə Yunanıstanda mədəni çi-
çəklənmənin əsas şərti yazılı fonetik dildən doğan şifahi danışıq vərdişlə-
rinin iri quldarlıq mərkəzləri olan polislərdə, adalarda işlənməyə başlama-
sı idi. Bu qulları idarə etməyin iqtisadi effektivliyini artırdı. Çünki əmri ic-
ra edən və nitqi anlayan qul məhsuldar qüvvə kimi azad adamla eyni po-
tensiala malik oldu. Əslində qul cəmiyyət üzvü oldu və əhali artımının 
əsas mənbəyinə çevrildi, qulun vətəndaşa çevrilmə mexanizmi yarandı. Nitqi 
anlamayan və az-çox danışa bilməyən qullarda bu potensial ola bilməzdi. 
Digər tərəfdən nitq qabiliyyətinin özü şifahi mətnbilmə idi, ona 
görə nitq qabiliyyətinin yayılması şifahi mətnbilmə forması kimi danışa 
bilən və bilməyən tayfalar arasında mədəni mübadilə, informasiyanın ya-
yılması üçün yol açdı. Fonetik söz dili ilə nitqin bar-bar tayfalar arasında 
yayılması əslində insanlarda təfəkkür qabiliyyətinin formalaşma mərhələsi 
idi. Təfəkkür anadangəlmə olan instinktiv yaddaşın əsasında, amma vərdiş 
kimi yaranırdı. Yəni danışıq dilini bilmək qabiliyyəti anadangəlmə deyil-
di, insanlar onu doğulandan sonra qazanırdılar. Bu mənada dildən istifadə, 
təfəkkür də insanın qazanılma vərdişlərindən biridir. 
Nİtq qabiliyyətinin yayılması tarixi bir prosesdir və dillərin bir kök-
dən olması barədə məlum nəzəriyyəni təsdiqləyir. Çox güman ki, ağ irqə 
məxsus hind-avropalıların dilləri bir kökdən, sarı irqə məxsus uzaq şərq 
dilləri isə ikinci bir mərkəzdən yayılmışdır. Bütün hallarda şifahi dillərin 
öz əsasını götürdüyü mərkəzlər fonetik söz dilinə əsaslanan yazının mey-
dana gəldiyi yerlər olmuşdur. İslan dininə qədər Şərq-qərb kimi süni qütb-
ləşmə nəinki yox idi, Misir, yunan və Mesopotamiya mədəniyyətləri va-
rislik əlaqəsi olan vahid bir hadisə idi. 
Yazıl dillərin təşəkkülündə bütlərə və allahlara mistik münasibətin 
əsas rolu danılmazdır. Mifik bütlərin məhsuldarlıq və qoruyucu müharibə 
Allahı kimi qavranması bu prosesdə əsas rol oynamışdır. Bunu yunan 
mifologiyası ilə yunan yazılı mədəniyyətinin timsalında da görmək olar. 
Ədəbiyyat elmində belə bir təsəvvür var: qədim yunan ədəbiyyatı o 
zaman hazır şəkildə mövcud olan yunan mifologiyasının bazası əsasında 
 112
yaranmışdır. Buz sayırıq ki, bu təsəvvür tamamilə yanlışdır. Yunan ədə-
biyyatı mifyaratma prosesinin qızıl dövrü, bütpərəstliyin dini biliklər siste-
mi kimi təşəkkül vaxtı idi və yunan yazıçıları hamısı kahinlər – bütlərlə 
ünsiyyətə qabil olan adamlar sayılırdı. 
Birinci, qədim yunanların özləri bizim yunan ədəbiyyatı kimi qəbul 
etdiyimiz əsərləri və süjetləri ədəbiyyat kimi qəbul etmirdilər. Klassika 
dövründə yunan ədəbiyyatı mifoloji inamlara əsaslanan mərasim mətnləri 
idi. Bu yunan ədəbiyyatının klassik əsərləri sayılan “İlliada” və “Odisse-
ya” barədə də doğrudur. Bunların antik cəmiyyətdə bütpərəst dini bayram-
larında ildə bir dəfə yarış kimi oxunduğu məlumdur. Həm də bu əsərlərin 
mətni nəğmə kimi ritmlə oxunmuşdur və bu poeziyanın deyil, dini mətn 
oxumanın əlamətidir. Bu əsərlərdə qafiyə də yoxdur, onların vəzni sayılan 
qeksametr isə əslində mətnin dini nəğmə kimi ritmik oxunmasının əlaməti 
idi. Antik mənbələrdə bu mətnlərin Pan Afina bayramlarında rapsodiya-
çılar tərəfindən hissə-hissə oxunması barədə dəqiq məlumatlar vardır. Bu 
məlumatlardan birində isə belə bayramları təşkil edən tayfa başçısı Psist-
rarın ilk dəfə olaraq Homerə aid edilən bu iki mifoloji əsərin sabit teks-
tinin yaradılmasına göstəriş verdiyi bildirilir. Belə göstəriş “İlliada” və 
“Odisseya” mətnlərinin dini-mərasimi mənası ilə bağlı ola bilərdi. Hətta 
homerşünaslıqda poemaların bu göstərişdən sonra müasir şəkildə tərtib 
edildiyini əsaslandıran nəzəriyyə antik dövrdə artıq var idi. 
Bu barədə danışanda bizim üçün də sona qədər aydın olmayan bir 
məsələ var: bu Yunanıstanda kitab dilinin yayılması və təşəkkülü prosesi-
dir. Yunan dilini mili bir dil saymaq da səhvdir: bu dil yaxın şərq regio-
nunda Misir, Babil, Finikiya dövlətləri fonunda yaranmış regional bir 
hadisədir. Yunanların ən çox bağlı olduqları mədəni ərazilər Misir və 
Assuriya mədəniyyətləri idi. Dənizçi bir xalq olan və ada mədəniyyətinin 
təmsilçisi olan yunan şəhərləri o dövrün hərbi sabitlik cəhətdən qoruq 
əraziləri idi. Ona görə də yazı-pozu bilən kahin və maarifçilər sinfi yunan 
adalarına üstünlük vermiş, ora köçmüş və burada müəyyən tarixi dövr 
ərzində stabil fəaliyyət göstərərək yazı mədəniyyətini və onunla kitab 
dilinin inkişafına yol açmışlar. Yəqin ki, ilk maarifçilər yazıda özlərindən 
əvvəl işlənmiş sözlərdən sərbəst istifadə edir, bu sözlərin Misirdə, 
Babilistanda, İranda və s. mədəni ərazidə yarandığına əhəmiyyət vermirdi-
lər. Tədqiqatlar göstərir ki, yeni yazı yaradan xalqlar yazı ilə birgə bir 
qayda olaraq bu yazıda yaranmış terminologiyanı də yenidən yaratmır və 
mütləq hazır şəkildə götürüb işlədirdilər. İndiki ən mədəni dillərin: ingilis, 
ispan, fransız, rus, Azərbaycan dillərinin termin lüğətinin 90 faizinin 
alınma sözlər olması də bunu təsdiqləyən bir hadisədir. 
 113
Dillərin xalq dili sayılması sonrakı dövrə, yəqin ki, şifahi dilin daha 
genişləndiyi dövrə aiddir. Bu mərhələdə yazıda artıq müəyyən regionda 
adamların çoxunun bildiyi sözlərə üstünlük verilmişdir. Yəni mətn yazan-
da əvvəlki kitabdakı sözlərdən istifadə bir prinsip olmuşdur. Lakin kitabın 
hansı mədəni regionda yazılması mühüm sayılmamışdır. Hesab olunub ki, 
söz kitabda işlənibsə, o mötəbərdir və nə qədər adamın onu anlamasından 
asılı olmayaraq onu işlətmək olar. Məsələn, bizim XIV əsrdə yaradılan 
klassik dini şeir üslubunda da belə olmuşdur. Çox zaman sözləri onu 
yazan müəllifdən başqa heç kəs bilmirdi .Bu sözlər dini maarif sayəsində 
sonralar öyrənilir və yayılırdı. İlk yazılı dillərin təşəkkülü zamanı sözdən 
istifadə belə olmuş və bu qayda təxminən intibah dövrünə qədər elmi 
termin yaratmanın əsas prinsipi olmuşdur. Həmin dövrdə tərcümə haqda 
təsəvvür olsa da şifahi dillərdə sözlər az idi. 
Yunanıstanda bizim ədəbiyyat saydığımız mifoloji süjetyaratma 
prosesi isə əslində bütpərəst maarifçiliyi dövrü idi. Homer və ondan əvvəl-
ki və sonrakı süjetlər, yunan faciə mətnləri hazır yunan dilindən istifadə 
etmirdi. Bu mifyaratma prosesi elə həm də yunan dilinin şifahi danışıq 
mədəniyyəti kimi yayılması və kütləviləşməsi dövrü idi. Bu prosesin 
mahiyyətini anlamaq üçün monoteizmin yayılma dövrünü xatırlamaq olar. 
Monoteizmin peyğəmbərləri özlərini həqiqət və işıq carçısı kimi təqdim 
edir və bir olan Allahı insanların xilas yolu kimi dünyada yaymağa 
çalışırdılar. 
Qədim Yunanıstanda mifik süjet yaradıcılığının yayılması dövrü də 
bunun bütpərəst analoqu idi. Məlumdur ki, yunan tayfaları böyük icmalar 
şəklində yaşayırdılar və bu icmalarda torpaq mülkiyyəti kollektiv olduğu 
kimi, büt-allahlar da tayfa xarakteri daşıyırdı. Hər tayfanın bütü onların öz 
əcdad-totemləri saydıqları qəhrəmanları, qoruyucuları idi. Yunan dilində 
dilaçmadan sonra bu qəhrəmanlar haqqında süjetlər yayılırdı: yunan tayfa-
ları onları real güc saydığına və onların təhlükəsizliyinin qoruyucusu bil-
diyinə görə onlara pərəstiş edirdilər (sitayiş monoteizm dövründə yaranır). 
Yunan mifologiyasına hazır süjet bazası kimi yox, çoxbütlü (çoxal-
lahlı demək dəqiq olmaz) inamların fəal yayılma və təbliğat dövrü kimi 
baxmaq daha dəqiqdir. Y.e. əvvəl 1Y-1 əsrlərdə əsas yunan allahlarının 
heykəlləri hazırlanır, keramika üzərində şəkilləri çəkilirdi və onlar üçün 
məbədlər tikilirdi. Bizin yazıçı kimi tanıdığımız müəlliflərin çoxu bu 
məbədlərin kahinləri idi. Bu mifik bütlər (onları adətən yunan allahları 
adlandırırar ki, bu səhvdir) və onların yaradılması, süjetləşdirilməsi əslin-
də mifyaratma prosesinin özü idi, bu mifyaratmanın bütün sistemə çevir-
mək və tamamlamaq cəhdləri idi. Tarixi baxımdan yanaşdıqda bu cəhdlər 
 114
monoteizmə qədər davam edir və monoteizmlə tamamlanır. Bəşəriyyət 
birmiflilik erasına daxil olur. 
Lakin Yunanıstanda faciə janrının özü də Dionisi kultuna pərəstişlə 
bağlı idi və bu dərsliklərdə kifayət qədər dəqiq əksini tapıb. Faciə yazan-
ların, mifləri danışanların kahin sinfinə mənsubluğu şübhəsizdir və xris-
tianlığın yaranması ərəfəsində bu təsəvvürlər möhkəmlənmişdi. 
Yunanıstanda mifoloji mətnyaratma tayfa və tayfa birləşməsi olan 
cəmiyyətlərdə məxsusi bütlər sistemini və onlar barədə təsəvvürləri sis-
temləşdirmək prosesi gedirdi. Antik mifyaratmada və mifsöyləmədə, xü-
susilə yazıya aludəlikdə təqlid elementi var idi: yunanlar qonşu mədəniy-
yətlərdə öz böyük bütlərinin haqqında süjetlərin kitablaşdığını bilirdilər. 
Bu kitablaşdırmaq meyli mistik bir inam idi, pərəstişin qoruyucu bütlərin 
gücünü artırmasına inam idi.  
Bu inam bizim üçün yazı dilinin yayılmasını izah edən əsas tarixi 
səbəblərdən biri idi. Çünki söz və yazı insanlar üçün gerçək dünyadan 
başqa ikinci bir dünya obrazı yaratdı. Bu obraz qədin adamların yaddaşın-
da olsa da, insanlar onun gerçəkliyin davamı olduğuna inanırdılar. Yəni 
dünyanın reallığından başqa mistik bir söz və təsəvvür obrazını real möv-
cudluq kimi qəbul edirdilər. Mistisizm də dildən istifadənin köklü qüsurla-
rından biri idi: mistika insanı reallıqdan çox, fantaziyadakı obraza, əslində 
ancaq sözdən ibarət olan obraza inandırır və bağlayırdı. Hətta “İlliada” və 
“Odisseya”dakı dramatik müharibələrin əsas rejissoru Allahlar, xüsusilə 
Zevs kimi təsəvvür edilirdi. Əsərin məntiqinə görə müharibəni onlar 
törədir və istədikləri tərəfin qələbəsi ilə bitirirlər. 
Bu, bəşəriyyətin mistisizm dövrünü açdı.  
 
 
2.7. Yazılı dil və mətn anlayışı 
 
Dilçilikdə ədəbi dil anlayışını ən çox normativliklə və bunun 
mühüm əsası kimi mətbuat dili ilə bağlayırlar. Sayılır ki, ədəbi dil qram-
matik və leksik tərkib baxımından sabitləşmiş dildir. Belə normativlik ya-
zılı mətnlərin bütün oxucular tərəfindən birmənalı başa düşülməsi üçün 
imkan yaradır. Elə buna görə sabitləşməmiş qədim dillərdə olan material-
ları ancaq tarixçilər və məhdud sayda mütəxəssislər başa düşür. Belə 
mətnləri ədəbi dildə yazılmış saymaq çətindir. 
Bu mənada ədəbi dillər sivilizasiyanın tərəqqisi, yazılı informasiya-
nın sonrakı nəsillərə ötürülməsində böyük, əvəzsiz rol oynamışdır. Əslin-
də mədəni informasiya aləti olan ümumiyyətlə dil yox, onun ümumişlək 
 115
forması olan ədəbi dillərdir. Ədəbi dilin mahiyyəti onda sözlərin və 
terminlərin yekməna şəkildə işlədilməsi ilə bağlıdır. Bunun nəticəsində 
latın dilində gördüyümüz kimi, dili daşıyan xalq tarix səhnəsindən getsə 
də, onun yaratdığı ədəbi dildə yazılan informasiya mətnlər şəklində 
yaşayır və digər xalqların nümayəndələri tərəfindən başa düşülür və 
istifadə edilir. Antik dövrdə bar-bar adlandırılan indiki Avropa xalqları öz 
ədəbi dilləri formalaşana qədər latın ədəbi dillindən elm və rəsmi katolik 
kilsəsinin beynəlmiləl dili kimi istifadə etmişlər. 
Ədəbiyyat da mədəni hadisə kimi yalnız yazılı dil vasitəsi ilə möv-
cud olur və onun ən yetkin üslubunu – bədii dili yaradır. Ədəbiyyatdan 
danışmaq üçün dilin, tədris prosesində öyrənilən ədəbi dilin varlığı ilkin 
şərtdir. Adətən hesab olunur ki, əvvəlcə hazır, yetkin şifahi dillər olub və 
bu dildə folklor olub. Lakin əslində belə deyildir. Folklorun bütün forma 
və janrları kitab dilində formalaşıb və bundan sonra əzbər mətn kimi 
yayılıb və yaşayıb. 
Yazılı dilin ən əsas funksiyalarından biri onun informasiya daşıma 
aləti olmasıdır. Ədəbi dil olmadan az-çox mədəni informasiyanı əks etdi-
rən mətnlər yaratmaq mümkün deyildir. Bu mənada ədəbi dil həm də 
fikirləri, bədii və elmi informasiyanı konkret bir dildə ifadə etmək üsulla-
rının məcmusudur. Ədəbi dilə çevrilməmiş şifahi dildə nitqi təşkil edən 
əsas vasitə intonasiyadır. Lakin yazılı dil yaranandan sonra cümlədə söz 
sırasını və sözlər arasında məna əlaqələrini yaradan qanunlar- sintaksis 
yüksək dərəcədə tərəqqi edir. Bu mənada, ədəbi dil yazılı dil anlayışına 
çox yaxındır. Məhz tərəqqi etmiş ədəbi dillər sayəsində savadlı yazı vərdi-
şi müasir cəmiyyətdə əksəriyyət üçün mövcud olan bir imkandır. Halbuki 
qədim cəmiyyətlərdə hər hansı məlumatları mətn çəkilində yaza bilən 
adamlar tək-tək idi və bu nadir peşə sayılırdı. Şərqdə belə adamlara mirzə 
deyirdilər. 
Yazılı dil həm də fasiləsiz proses kimi bir-birinə bağlı olan mətnlə-
rin məcmusudur. Yazı ilə mətn anlayışlarının fərqi də bundan yaranır. Ya-
zı mədəniyyətinin tarixi, irəlidə gördüyümüz kimi, mətn mədəniyyətinin 
tarixindən min dəfə qədimdir. Yazı, işarə, səs, şəkil, simvol və nəhayət 
söz şəklində ola bilən informasiyanı maddiləşdirmək üsullarıdır. Həm də 
qədimlərdə yazıda işarələrin bütün formalarından qarışıq şəkildə istifadə 
olunurdu. Amma mətndə yeganə işarə sözdür, yerdə qalan işarələr köməkçidir. 
Sözləri və birləşmələri aydınlaşdırmağa və rahat qavramağa xidmət edir. 
Mətn informasiyanı maddiləşdirməyin üsullarından biridir, semiotik 
işarə sıralarının ən geniş yayılmış növüdür. Hər bir yazı mətn sayıla 
bilməz. Mətn – yazılı fonetik söz sırasıdır və ya onun fərdi yaddaşda 
əzbər formasıdır. Yazının tarixinin 80-90 min illik uzun bir dövrü öz 
 116
oxunuş qaydaları ilə birgə mətn mədəniyyəti yaratmadan itib-getmişdir. 
Mətn yazı mədəniyyətinin elə bir formasıdır ki, o tarixi prosesi fasiləsiz 
hərəkət kimi əks etdirir, özü də fasiləsiz yaşayır. Onun təşəkkülü üçün bir 
sıra şərtlər vardır: 
1. Dövlət və onun törəməsi olan fonetik yazı. 
2. Bu yazı dilində ancaq monoteist mədəniyyətlərə məxsus kano-
nikləşmiş, Allaha aid ediləm müqəddəs mətnlər. 
3. Müqəddəs mətnlərin oxunması və qorunması üçün yaradılan dini 
maarif sistemi. 
4. Yazılı dilin adamlar arasında operativ ünsiyyətdən başqa ikinci 
bir funksiyasının yaranmasına gətirib çıxardı: bu, informasiya toplamaq və 
maddi formada ifadə edib saxlamaq funksiyası idi. Mətn həm də informa-
siyanı fasiləsiz və itirmədən saxlamağa imkan verən yazı mədəniyyətidir. 
Bu dörd şərtin nəticəsi kimi fasiləsiz mətn mədəniyyətinin əsas 
nəticəsi meydana çıxır. Fonetik yazı mədəniyyətinin şifahi danışığa təsiri 
ilə və yalnız onun nəticəsi kimi yarana bilən və 400-1000 sözdən ibarət 
qədin ləhcələrin yaranması. Qədim ləhcələr yazıya alınan söz işarələrinin 
çoxalması və yazı arealından uzaqlaşaraq şifahi dildə işlənməsindən 
yaranırdı. Yazısız şifahi ləhcələr şifahi sözlərin identikliyini itirir və sonda 
ləhcələrin ilkin yazı arealı və söz identifikasiyası ilə əlaqələrin itməsi ilə 
bitirdi. Beləliklə, yazılı kitab mətnləri qədim şifahi ədəbi dillərin ya-
ranması üçün ilkin kod rolu oynamışdır. Yazılı mətndəki söz düzümü 
şərti kod kimi, söz birləşmələri yaratmaq qaydaları kimi sabitləşmişdir. 
İkinci tərəfdən, sözlərin sabitləşməsi, unudulmamağı və itməməyi üçün də 
yazlı mətnlər identiklik kodu, yəni təqlid və yadda saxlama aləti rolu 
oynamışdır. 
Lakin fonetik yazı özü öz kodu olaraq qalmadı. Yazılı dil bir tərəf-
dən şifahi dili yaratdı, o biri tərəfdən danışıq vərdişini sosial alətə və so-
sial müqaviləyə çevirdi. Söz işarələrini öyrənmək cəmiyyətin bütün üzv-
ləri üçün açıq olan kodu könüllü mənimsəmək idi. Könüllülük isə dilin cə-
miyyətdə daha rahat yaşamaq və qida tapmağa xidmət etməsi ilə bağlı idi. 
Dildən istifadə ustalığı fərdlərə həmişə üstünlüklər gətirən və sonra haki-
miyyət yaradan amil olmuşdur. Şifahi danışıq vərdişlərinin inkişafı dili 
dövlət məmurlarının elitar alətindən açıq sosial ünsiyyət koduna, informa-
siya mübadiləsi alətinə çevirdi. 
Bu yolla təfəkkür də fərdlərin həm yazılı, həm də şifahi dilinin fərdi 
insan başlarında yaranan kodu kimi formalaşmağa başladı. Müasir təfək-
kürün əsas funksiyası – insanın mətndən istifadə qabiliyyətini təmin etmə-
sidir. Ona görə mətndən əvvəl heç bir mükəmməl təfəkkürdən söhbət gedə 
bilməzdi, bunlar paralel təkamül etmişlər. Təfəkkür fərdi insan yaddaşının 
 117
söz işarələri vasitəsi ilə idarə olunması qaydaları və şərti refleksləridir. 
Beləliklə, məhz yazı təfəkkürə söz işarələrini tanımaq, fərqləndirmək, bu 
işarələri bir-birinə qoşaraq, mürəkkəb işarələr yaratmağı öyrətdi. Dildən 
istifadənin fərdi aləti olan təfəkkür də yazının nəticəsi kimi dil işarələrin-
dən və işarə birləşmələrindən istifadə alətinə çevrildi. 
Mətn mədəniyyətinin sabitliyini və fasiləsizliyini təmin edən iki 
tarixi amil olub. 
1. Allah ideyası və monoteizm sənaye inqilabları dövrünə qədər 
bütün mətn mədəniyyətini vahid bir prosesə çevirdi. Musavilik, isavilik və 
islam müxtəlif dillərdə mətn yaratsa belə, bu mətnlərin tarixi və mifoloji, 
terminoloji kökləri eyni qaldı və əslində vahid bir mətn mədəniyyəti 
yaratdı. Bu mətn mədəniyyəti insanların 7-8 yaşınacan öz cəmiyyətində 
öyrəndiyi a/ şifahi dil bilgisinə və b/ dini təhsil sistemində öyrədilən yazılı 
mətnləri oxumaq və ondan istifadə vərdişlərinə əsaslanırdı. 
2. Allah ideyası aktuallığını itirəndən sonra, yəni sənaye inqilabları 
dövründən sonra dilin sosial funksiyası qat-qat mürəkkəb, ağır və 
çoxtərəfli oldu. Hələ sənaye inqilabları ərəfəsində fasiləsiz mətn mədəniy-
yəti artıq inkişaf etmiş Avropa xalqlarında dilin iki əsas funksiyasından 
birini – informasiya xəzinəsi rolunu qat-qat artırır. Elmi informasiyanın 
artması onu dilin elitar bir sferasına çevirir. Yəni elementar danışıq üçün 
yeddi yaşınacan toplanan dil bilgisi kifayət edir, amma tam mətn bilgisi 
üçün isə azı on illik təhsil lazımdır. Mətn mədəniyyətinə dərin bələdlik isə 
ömürlük və fasiləsiz təhsil sayəsində əldə edilir. Mətn mədəniyyətinin fa-
siləsizliyi mütləq xarakter alır və mətnlər insan mədəniyyətinin əsas 
mövcudluq forması olur. İnsanların başında olan mədəni informasiya isə 
onlarla birgə öldüyündən yeni nəsillərin mətn mədəniyyətindən asılılığı 
başlanır. Yəni mətn mədəniyyətinin vahidliyi və fasiləsizliyi mütləq xa-
rakter alır və sosial zərurətə çevrilir. İnsanlar get-gedə ömürlərinin daha 
çox hissəsini təhsilə sərf edirlər. 
Bir dildə mətnlər nə qədər çoxdursa, ədəbi dil də o qədər zəngin 
hesab olunur. Bu mənada semiotiklərin dilçiliyə gətirdikləri “vahid və sər-
hədsiz mətn” termini ədəbi dil anlayışının sinonimi sayıla bilər. Əslində 
ədəbi dil normaları mətnləri yaratmaq qaydalarının məcmusudur. Bu qay-
dalar mətnləri yadda saxlamağı, onlardan istifadə etməyi və təzələrini ya-
ratmağı asanlaşdırır. İnsanlar həm mətnlərdən istifadə edəndə, həm də şi-
fahi danışanda fonetik işarə materialına qənaət etməyə çalışırlar: bu mətn-
də işarə materialını azaldır, hər işarəyə düşən informasiya yükünü artırır. 
Bədii dil nəzəriyyəsində buna lakonizm deyilir. Lakonizm fərdi üslub 
əlaməti olmaqla mətnyaratmada, ədəbi dil normalarının təkmilləşməsində və 
standartlaşmasında, mətnoxumanın asanlaşmasında mühüm rol oynayır. 
 118
Semiotika bütün mətn mədəniyyətinin vahidliyi nəzəriyyəsini 
ortaya atmışdır. Qədimlərdə dilçilik elmi cümləni dilin əsas mənadaşıyıcı 
vahidi sayırdı. Lakin əslində cümlə fərdin dildən istifadə edərək yaratdığı 
mətn parçasıdır və sərhəd baxımından çox şərti bir anlayışdır. Məhz cümlə 
nəzəriyyəsi dilçiliyi mətn nəzəriyyəsinə çıxmağa mane olmuşdur. Çünki 
cümlə anlayışından çıxış edərək dili səciyyələndirmək olmaz: əslində 
cümlə uzun ya qısa söz birləşməsidir, yazını oxumanı rahatlaşdırmaq və 
mətnin qavrayışını asanlaşdırmaq üçün istifadə olunan fasilədir. Yalnız 
mətn anlayışı sayəsində dil haqqında əsas həqiqət ortaya çıxır: şifahi dil 
yazı dilinin əzbərlənmiş formasıdır. Uşaq nə üçün doğulan kimi dildən 
istifadə edə bilmir? Ona görə ki, dildən istifadə üçün mətnləri və danışıq 
şablonlarını əzbərləmək lazımdır. Uşaqlar dilaçma prosesində məhz bunu 
edirlər. Başqa dilləri öyrənənlər də uşağın körpəlikdən keçdiyi yolu 
keçirlər və digər dili əzbərləyirlər. 
Məsələn “Dədə Qorqud” dastanlarında danışıqla bağlı iki termin və 
anlayış var: ayıtmaq – birinci şəxsə cavabdır. Söyləmə isə natiqin əzbər 
bildiyi mətni təkrarlamasıdır. Söyləmə – dilə bələdliyin daha yüksək for-
masıdır. Təsadüfi deyil ki, Dədə Qorqudun epitetlərindən biri söyləməçi 
olmasıdır. Bu onun başqalarının bilmədiyi mərasim məzmunlu şifahi 
mətnlər əzbər bilməsidir. Bu mətnlərin süjetli hissəsi isə boy adlanır ki, bu da 
yəqin “söy” felindən yaranmış isimdir. Beləcə iki adi fel qədimlərdən bəri 
mətnbilmənin sosial hakimiyyət yaratmaq funksiyasını ortaya gətirmişdir. 
Mətn bilməyən adamlara savadsız deyilir, çünki onlar dili pis bilir-
lər, əzbərləmə praktikaları məhduddur. Belə adamların qurduğu cümlələr 
taftalogiyadan ibarət olur. Çoxdan məlumdur ki, dili əzbərləmək baxımın-
dan adamların fitri qabiliyyətləri fərqlidir. Bəzi adamlar öz ana dilində 
belə pis danışırlar və ya mətn yaza bilmirlər. Bəzi adamlar isə heç bir 
vərdişsiz gözəl üslubda və aydın yaza bilirlər. Bu, dil yaddaşının fərdi 
xüsusiyyətləri ilə bağlıdır.  
Ədəbi dilin normativliyi yazı ilə bağlıdır, onun mətn kimi mövcud 
olmasıdır. Adətən yazılı mətnlərdə işlənən qrammatik və sintaktik norma-
lar ədəbi dil norması sayılır. Bu mənada ədəbi dilin normativliyi şərti bir 
anlayışdır, sabit dərsliklərdən, ədəbi mətnlərdən, bütün nəsillərin istifadə 
etdiyi kitablardan ümumi istifadədən doğur. Yazı zamanı əvvəllər oxun-
muş (və ya dəfələrlə eşidilmiş) mətn və kitabların əzbərlənmiş, yaddaşda 
həkk olunmuş dilindən - sintaktik konstruksiyalardan və sözlərdən fəhmlə is-
tifadə olunur, yazan şəxs isə bunu özü çox zaman hiss etmir. Normativlik iki 
əsasdan: təhsil prosesində öyrənilib oxunmuş mətn yaddaşından və bu yaddaş-
dan yazı zamanı, yazı praktikasında istifadə vərdişindən doğur. Fərdi yazı vər-
dişləri və şakərləri ədəbi dil normalarını zənginləşdirən əsas mənbədir.  
 119
İki müxtəlif şəxs eyni fikri heç zaman eyni söz və ifadələrlə deyə 
bilmir. Bu isə ədəbi dildəki üslub əlvanlığını yaradır. Hesab olunur ki, dili 
ən çox zənginləşdirən uşaqlar və şairlərdir. Uşaqlar dili pis bildiklərindən 
öz fikir və emosiyalarını orijinal sintaksisdə ifadə edirlər. Şairlər isə 
həyəcan içində yazdığından ədəbi dil normalarını “dağıdırlar”, dilçilər isə 
bunu dil yaradıcılığı kimi qəbul edirlər. Ədəbi dil nəzəriyyəsində buna 
fərdi üslub deyilir. Qələm sahibləri ədəbi dil normalarına pedantcasına 
əməl etdikdə belə onların yazdıqları mətnlər lüğət tərkibi, sintaksis 
fərdiliyi, dialekt xüsusiyyətləri ilə seçilir. 
Ədəbi dilin digər xüsusiyyəti – yazılı kitab dilinin şifahi dilə əks 
təsiri ilə bağlıdır. Bu dilçilikdə çoxdan məlum olan bir həqiqətdir. Lakin 
tarixi aspektdə bu hadisənin roluna indiyəcən elmdə kifayət qədər fikir 
verilməyib. Televiziya, radio, mətbuat dili müasir cəmiyyətlərdə ədəbi di-
lin hakim olması ilə, yazı və danışıq dilli arasında fərqlərin silinməsi ilə 
nəticələnir. Beləliklə təhsilin yüksək tərəqqi etdiyi cəmiyyətlərdə kapita-
lizmə qədər mövcud olmuş canlı xalq danışıq dili aradan çıxır, xalqın 
şifahi danışığı da ədəbi dildə, kitab dilində gedir. Beləliklə parlaq fərdi 
üsluba malik olmaq get-gedə daha da çətinləşir. 
 
 
2.8. Söz-işarəsinin yaddaşı sistemləşdirmə potensialı.  
Əzbər (yazılı) söz sıralarının yaddaşda dünyanın 
virtual obrazını yaratmaq xassəsi 
 
Dil və yazının mənşəyi və bunlardan birinin ilkinliyi məsələsi toyuq 
və yumurta probleminə oxşayır. Bunların hər ikisinin izahı təkamüllə 
aydınlaşdırıla bilər. Dilin sosial hadisə kimi mükəmməlliyi çoxlu mistik 
və idealist nəzəriyyələrin yaranmasına da səbəb olmuşdur. İndiyə qədər 
dilçiliyin dillin mənşəyi və etimologiyada ciddi nəticə əldə edə bilmədiyi-
nin əsas səbəbi dilin mənşəyinin, ümumiyyətlə, yazının və təfəkkürün 
mənşəyindən ayrılmasıdır. Yazıdan ayrı və ondan kənarda dil anlaşılmaz 
bir şeyə çevrilir. 
Dilin yaranma tarixi ikinci siqnal sisteminin, təfəkkürün yaranma 
tarixidir. Dil müstəqil bir işarələr sistemidir. Lakin bu sistem ancaq dil 
daşıyıcılarının başında və yazılı mətnlərdə mövcud olur. Səs işarələri 
bütün adamların eşitmə orqanları tərəfindən eşidilib identifikasiya edilə 
bilir. Bu baxımdan dil sosial alət və müqavilədir. İnsanın eşitmə qabiliy-
yətinin, yaddaşının bu səviyyəsi mənayaratma xassəsinə malikdir. Məna-
yaratma – səs işarəsini eşitməklə beyndə yaddaşın müəyyən sahəsinin 
 120
oyanmasıdır, xatırlama effektinin yaranmasıdır. Heyvanlarda bu xassə çox 
məhduddur, insanda isə 100 min il ərzində inkişaf edib sərhədsiz bir 
keyfiyyətə çevrilib, insanın genetik koduna keçmişdir. 
İnsanlar nəqliyyatın, xüsusi ilə ev heyvanlarına və dənizçiliyə əsas-
lanan nəqliyyatın inkişafına nail olduqdan sonra məlumatları ötürmək, 
nəqliyyat vasitəsi ilə məsafəyə aparmaq ehtiyacı aktuallaşdı. Əlbəttə 
yazıya qədər də insanlarda məhdud ünsiyyət imkanları var idi. Lakin bu 
ünsiyyət birinci siqnal sistemi səviyyəsində idi, yəni adamlar ünsiyyət 
üçün ancaq gözləri qarşısında olan şeylərdən istifadə edir, onlara münasi-
bət ifadə edirdilər. Əşyalar və hadisələr gözdən itəndən sonra onlar barədə 
informasiya mübadiləsi mümkün deyildi. 
İkinci siqnal sisteminə qədər ünsiyyət ancaq indiki real zamanda və 
ancaq görmənin əhatə dairəsindəki şeylər barədə ola bilirdi. Bu o demək-
dir ki, ikincin siqnal sistemindən əvvəl ancaq insanlarda indiki davamedici 
zaman haqda təsəvvür vardı. Yəni gözlə görünməyən dünya sanki ibtidai 
insanlar üçün yox olurdu, bu dünya hələ onların yaddaşında yox idi. 
Düzdür insanlar əvvəllər gördükləri şeyləri, yerləri və adamları görəndə 
tanıya, xatırlaya bilirdilər. Lakin bu xatırlama ancaq görməyə əsaslanırdı. 
Lakin yazı ilə birgə insanların keçmişi yaranır. Yazı işarəsi insana əvvəllər 
olmuş hadisələri, əvvəlki təcrübəni yada salmağa imkan verir, bunun 
qıcıqlandırıcısı olur. Bu mənada təfəkkürün ən sadə tərifi belədir: yaddaş-
da olan canlı obrazlar xəzinəsini onların işarəsi və qıcıqlandırıcısı 
rolunu oynaya bilən sözlər vasitəsi ilə idarə etmək, aktuallaşdırmaq 
qabiliyyətidir. Beyindəki saysız-hesabsız yaddaş obrazları arasında rabitə 
yaradan, onları sistemləşdirən və mətnləşdirən söz – işarələridir. Lakin 
söz-işarənin unikallığı ondadır ki, yaddaşdakı çoxlu eyni cinsli obrazlar 
sırasının işarə-kodu rolunu oynayır. Yəni “it” sözü bir iti deyil, bizim gör-
düyümüz bütün itlərin işarəsidir, işarə kodudur. Bu mənada söz işarələri 
beyindəki saysız-hesabsız yaddaş obrazlarına qarşı həm də sistemləşdirici 
rolu oynayır. 
Şəkli (piktroqrafik) yazı hələ dilə aid deyildir, çünki nitqlə, səs yad-
daşı ilə bağlı deyildir. Amma görünən şeylərin çəkilindən ibarət olan bu 
yazı çox-çox qədimdir və dildən əvvəl meydana çıxmış ibtidai təfəkkürün 
ünsürüdür. Şeyləri, görünənləri onların şəkli vasitəsi ilə çoxlu adamların 
tanıması üçün görümlü işarə-şəkillərin yaranması təfəkkürün ilk eleme-
ntidir. Yazı işarəsinin, yəni sözün aşağıdakı xüsusiyyətləri çox mühüm idi. 
1. Söz-işarənin birinci əsas xüsusiyyəti və mahiyyəti ondan tanıma 
vasitəsi və kodu kimi çoxlu adamın istifadə etməsi idi. O çoxluğun istifa-
də etdiyi bir alət idi, kollektiv yaddaş və bilik forması idi. Kollektiv, 
universal ünsiyyət üçün kod və vasitə idi. Gələcəkdə müasir dilin yaran-
 121
ması üçün, ikinci siqnal sisteminin qüdrətli yaddaş aləti kimi formalaşma-
sı üçün yol idi. Həm də müəyyən normalara əsaslanan müasir cəmiyyətin 
formalaşması üçün insanların girdiyi ilk ibtidai ictimai müqavilə idi. 
2. İşarə (şəkil) keçmişə və gələcəyə açılan pəncərə idi, faktiki ola-
raq zaman kateqoriyasının yaranması idi. İşarə xatırlama effekti yaratmaq-
la insanın öz yaxın keçmişinə yol aşdı. İkinci tərəfdən işarəni tanımaq 
gələcək zamanı yaratdı, bir imkan kimi indiki davamedici zamandan 
çıxmaq imkanı yaratdı. Bu imkan gələcəyin özü idi, dünyanı dəyişən bilən 
insan iradəsinin meydana çıxması idi. 
3. İşarə kollektiv, sosial yaddaş daşıyıcısı kimi kollektiv iradə üçün 
fərdi pəhləvan iradəsinin digərlərinə diktə edilməsi üçün yol açdı. Bu, 
birinci şəxs tərəfindən ikinci və üçüncü şəxslərin, fərdlərin və kollektiv-
lərin də idarə edilməsini mümkün etdi. Hakimiyyətin və dövlətin yaran-
masına və təkmilləşməsinə yol açdı. 
4. İşarə və ona əsaslanan yazı ikinci siqnal sistemini yaratdı. Bu 
sistem insan yaddaşında dünyanın virtual mənzərəsini yaratdı. İşarə 
yaddaşın tanıma mexanizmində inqilab idi. İnstinktiv yaddaşdakı saysız-
hesabsız instinktiv qavrayış materialında sistem yaradır və onları yaddaş 
kimi məfhumlar üzrə sistemləşdirməyə imkan açırdı. 
5. İşarə yazısı yaddaşı real şeylərdən və hadisələrdən uzaqlaşdırdı, 
təcrid və abstraksiya üçün imkan yaratdı. İnsanlar görmədikləri, hətta real 
olaraq mövcud olmayan hadisələri yaddaşda saxlamağı bacardılar. Bu da 
dünyanın izahı idi, ilk miflərin yaranması idi, elmi fərziyyə və gümanların 
yarana bilməsi idi. Güman etmək qabiliyyəti, yaddaşda dünyanın hadisəvi, 
prosesvari mənzərəsini yaratmaq qabiliyyəti insan iradəsi tarixində inqilab 
yaratdı. 
6. Söz-işarə yaddaşı qavrayış yaddaşının davanı idi, onun bir 
forması idi. Söz-şəkillər maddi forma idi. Lakin elə forma idi ki, onun 
konkret maddi qarşılığı yox idi, ilkin maddi dünya ilə bağlı deyildi. Bu 
artıq insanın öz iradəsinin maddi məhsulu idi. Dünyanı insan yaddaşında 
əks etmək istiqamətində inqilab idi. 
Uşaq təzə doğulanda təkcə dili yox, heç işarə dilini də bilmir. Lakin 
insanlar arasında böyüyəndə dili və işarə sistemini 2-3 ilə öyrənir. Bu 
ondan doğur ki, işarələri yadda saxlaya bilmək son 50 min ildə insan gen-
lərinə keçmiş irsi bir imkandır. İşarə yazısının və yaddaşının tarixi 90 min 
il, söz yazısının tarixi isə 5-6 min ildir. Məhz işarə dili 90 min il ərzində 
ibtidai təfəkkürü – dünyanın işarəvi mənzərəsini yadda saxlaya bilməyi 
formalaşdırmışdır. 
Sözlər bir-birinə qoşulub söz birləşməsi, söz sırası yaradır. Yad-
daşda isə söz-işarə sırası ona uyqun yaranan obraz sırasına çevrilir. 
 122
Beləliklə, insanın istifadə etdiyi söz birləşmələri və cümlələr yaddaşda 
obraz sırası və obraz kombinasiyası yaradır, obrazlar arasında müvəqqəti 
rabitələr yaradır. Ona görə mətnin də ən sadə psixoloji tərifi belə ola bilər: 
mətn – fərdlərin yaddaşında əzbər şəkildə mövcud olan və özünə 
uyqun müvəqqəti və bir-biri ilə əlaqəli obraz sıraları qıcıqlandıra və 
yarada bilən sintaktik birləşmələrdir. 
Şifahi mətnlər dil daşıyıcılarının əzbər bildiyi söz sıralarının məc-
musudur. Lakin ancaq bir adamın əzbər bildiyi söz sırası dil funksiyası da-
şıya bilməzdi. Mətn həm də əzbər bilinən söz sıralarının kollektiv bilinən, 
hamı tərəfindən, çoxlu dil daşıyıcıları tərəfindən istifadə edilə bilən hissə-
sidir. Yazını mətnə çevirən onun çoxlu dil daşıyıcısı tərəfindən identik 
şəkildə başa düşülməsi və istifadə edilməsi imkanıdır. Mətn bilgisi – dilə 
cəmiyyətdə kollektiv bələdlik və ondan kollektiv istifadə funksiyasıdır. 
Deməli, yaddaşda obraz sırası yarada bilməyən yazılar mətn deyil, 
çünki ixtiyarı bir yazı, söz sırası yaddaşda obraz sırası yarada bilmir. 
Məsələn, insanlar bilmədikləri dildə yazılan yazıdan heç bir informasiya 
ala bilmirlər. Bu o deməkdir ki, fərdin mətn bilgisi onun dil bilgisinin 
əsasıdır. Deməli, insan əzbər bildiyi və ya işarə sırası kimi istifadə etmək 
üçün variant kimi bildiyi söz işarələrindən istifadə edə bilir. 
Sadələşdirib deyə bilərik ki, adi şərti işarə sistemi olan yazı sıraları-
nın dil daşıyıcısının yaddaşında əzbər mövcud olan hissəsi onun üçün 
mətn olur – başqa sözlə yaddaşını idarə edə bilən alət olur. Amma dil da-
şıyıcısının əzbər bilmədiyi işarə sıraları onun yaddaşı üçün yazı olaraq qa-
lır, boş formaya çevrilir.  
Mətn – söz-işarələri sırasının funksional şəklidir, fərdin istifadə edə 
bildiyidir, dildən əzbər bildiklərinin məcmusudur. Bir adamın məktəbdə 
əzbərlədiyi şeir onun yaddaşından silinəndən sonra bu şeirin həmin adam 
üçün mətnlik funksiyası aradan gedir. Amma bu şeirin özünün hansı kitab-
dasa yazı işarələri sırası kimi mövcudluğunu aradan qaldırmır. Beləliklə 
söz sırasının mətnlik xassəsi həm də onun dilin ünsiyyət və informasiya 
ötürmə funksiyasında istifadəsi kimi yaranır. 
 
 
2.9. Söz-mif. Onun mifliyi və mistikliyi, 
 obyektliyi və subyektliyi 
 
Sözün və ondan doğan digər söz sıralarının işarəvi təbiəti adamların 
ondan istifadəsi zamanı paradoksal bir vəziyyət yaradır: insanlar əzbər 
bildikləri söz sıralarından və söz birləşmələrindən istifadə edərkən həmin 
sözləri, cümlələri özlərinə məxsus sayırlar. Heç kəs danışanda uşaqlıqdan 
 123
öyrəndiyi sözlərdən avtomatik istifadə etdiyini, bütün danışdıqlarının 
variant olduğunu, təkrar olduğunu nəinki hiss etmir, hətta danışığı və 
yazını öz yaradıcılığı, öz şəxsiyyətinin funksiyası sayır. Söz adamların 
ağzından çıxan kimi sanki müstəqil bir həyat və sosial status qazanır: onu 
söyləyən də ona öz iradəsini ifadə edən fakt kimi inanır. Eşidənlər də 
həmin sözü azı hərfi mənada və operativ nəticə verməli olan bir informasi-
ya kimi qəbul edirlər. Şifahi söz söylənən kimi yox olur, amma insanlar, 
məsələn hərbi qulluqçular, onu fakt kimi qəbul edir, ona şübhəsiz yanaşır 
və icra edirlər. Bu icra bəzən ölümə getmək əmri də ola bilər. 
Başqa bir misal: cavan oğlan istədiyi qıza yüz illərlə təkrar olunan 
sözlərlə eşq elan edir və bu halda deyir: “Mən cəni sevirəm”. Qız da bu 
sözlərə inanır, onları oğlanın iradəsinin ifadəsi kimi qəbul edir və heç şüb-
hələnmir ki, minlərlə adam onlardan da əvvəl bu sözlərdən istifadə edib və 
əslinə qalanda bu sözlərin səmimiliyinə şübhə etmək üçün böyük əsaslar 
vardır. Lakin adamlar sözlə belə eşq elan edilməsini adətən səmimi qəbul 
edirlər, ona səmimi də inanırlar.  
Üçüncü bir misal: müasir adamların da böyük bir hissəsi fiziki 
qanunları yaxşı bilsələr də, ruha, cinə, şeytana, damdabacaya və s. mistik 
şeylərə inanırlar. Bu inam nəyə əsaslanır? Həmin adamlar sadəcə olaraq 
bu barədə uşaqlıqdan dəfələrlə eşidiblər və ya oxuyublar. Amma heç bir 
zaman onlara cin və şeytan kimi mistik 6  məfhumların arxasında real 
nəyinsə mövcudluğu sübut olunmayıb. Amma insanlar onlara inanırlar. 
Misallardan nəticə kimi deyə bilərik: mif (yunanca – söz, söhbət) – fərdi 
düşüncənin sözlərə və mətnlərə dəlil-sübutsuz inanmaq xassəsidir. Məsə-
lən, ədəbi və estetik qavrayış bütünlüklə söz və mətnlərə ( görümlü obraz-
lara) insan düşüncəsinin təbii bir inamı üzərində qurulur. Bir hekayəni 
oxuyan oxucu kitabı əlinə alan kimi həmin əsərə mif kimi yanaşır, ilk 
cümlədən orada yazılanları şərti də olsa, bir reallıq kimi qəbul edir. Bun-
suz ədəbi qavrayış, estetik hadisə yarana bilməz. Əslində, ədəbi və ümu-
miyyətlə, incəsənət əsərləri ilə insanların təması və ünsiyyəti, kontaktı 
fərdin düşüncəsinin təbii və fərdi mifdüzəltmə ehtiyacına əsaslanır. 
Yəni istənilən əsəri oxumaq, bədii əsərlə təmasa girmək fərdi düşüncənin 
onu sərti və gerçək bir reallıq kimi qəbul etmək və həm də həmişə 
könüllü, şüurlu qəbul etmək hazırlığı ilə müşayiət olunur. Mifin insan 
təbiətindəki psixoloji əsası elə budur, fərdi düşüncənin, iradənin söz və 
mətnlərə dəlil-sübutsuz inanmaq xassəsinə əsaslanır. İnsanın belə inanmaq 
xassəsinin iki əsası vardır: 
                                                 
6 Mistika deyəndə biz maddi mövcudluğu görünməmiş və sübut olunmamış dini və ədəbi 
məfhumları nəzərdə tuturuq. 
 124
1. İşarə və işarə sırası olan söz və mətnlərin yaddaşa siqnal kimi 
daxil olması ilə insan iradəsinə avtomatik təsir göstərmək, iradi köklü 
hərəkət və proseslərə nail olmaq xassəsidir. İnsanın bu xüsusiyyəti onda 
dilin formalaşması, təkamülü boyu yaranmışdır və təfəkkürdən, sözlə 
ünsiyyət vərdişlərindən ayrılmazdır. Bunu sözün insan iradəsinə avtoma-
tik təsiri də adlandırmaq olar. Dil vərdişlərinin təkamülü prosesində 
insanlar söz işarələrinə avtomatik reaksiya verməyi öyrənmişlər. Fərdin 
şifahi və yazılı mətnoxuma qabiliyyəti bu avtomatizmə əsaslanır. Əgər 
insan eşitdiklərinin doğru-dürüstlüyünə şübhə etsəydi digər adamların 
danışığını başa düşməzdi, şübhələr ünsiyyət prosesinə mane olardı. Ona 
görə indi insanlar eşitdiklərini qavradıqdan sonra tənqidi süzgəcdən keçirə 
bilirlər. Halbuki qarşı tərəfin sözləri və mətni qavrandıqda həmin an insan 
iradəsində öz nəticələrini doğurur və qoyur. 
Şübhə etmirik ki, dil yaradıcılığının ilkin mərhələlərində insanlar 
sözlərin hamısını obyekt sayır, insana bənzədir və hərəkət qabiliyyəti olan 
real şeylər kimi qəbul edirdilər. Sözlər və şeylər ayrılmaz sayılırdı, eyni-
ləşdirilirdi, sözlər də maddi şeylər sırasına qoyulurdu və bu təsəvvür artıq 
Platonun ideyalar nəzəriyyəsində fəlsəfiləşmişdi. Bütün bəşər tarixində 
sözlərin maddi şeylərlə eyniləşdirilməsi mif və allah quruculuğunun 
əsas mənbəyi olub. Yazı yaranandan sonra isə yazılı mətnlərdə yazılan mə-
lumatları da mif kimi, müstəqil iradəli maddi təbiətli hadisələr kimi qəbul 
edirdilər. Bu sözün, mətnin mistikləşdirilməsi idi, fetişləşdirilməsi idi. 
Bütün bütpərəst xalqlar və mədəniyyətlər yazılı mətnləri həqiqət 
kimi, reallığın bir variantı kimi qəbul edirdilər. Sayırdılar: mətnlərdə nə 
yazılıbsa, hamısı real olaraq mövcuddur və ya keçmişdə olub və ya ola-
caqdır. Bu sözün obyektliyi, maddiliyi, real şeyliyi təsəvvürünün davamı 
idi. Sözün belə obyekt kimi təsəvvür edilməsinin sadə səbəbi vardı: ibtidai 
insanın psixikasında obyektdən başqa digər şeylərin qavrayışı üçün hələ 
potensial orqan ( ikinci siqnal sistemi) yox idi. 
İlkin ibtidai mif də elə budur, yəni sözlə adlandırılanların insan 
sürüsü üzvünün biri kimi hərəkət qabiliyyətli obyekt sırasından birisi 
sayılması təsəvvürüdür. Nə qədər ki. insanlar sözdən qarışıq işarəli yazıda 
istifadə edirdilər və xalis fonetik söz yazısı yox idi, o zamana qədər miflə-
rin də ancaq obyektlik xassəsi və təsəvvürü vardı. Fonetik yazıdan istifadə 
isə insanların ikinci siqnal sistemini yaratdı. İkinci siqnal sistemi insanla-
rın başında şifahi və yazılı mətnlərə uyğun ikinci virtual dünya mənzərəsi 
yaradırdı. İnsanın da, mifin də subyektliyi burda – insanın fantaziyasında 
və başında yarandı. 
Sözün obyekt kimi təsəvvür edilməsinə uyqun ikinci paradoks ya-
randı: söz subyekt kimi qəbul edilməyə başladı. Bu insanın subyektliyinin 
 125
dərk etməsinin nəticəsi idi, insanın öz inkişafının nəticəsi idi. İbtidai in-
sanlar sadə bir şeyi: ata və analarının seksual kontaktının nəticəsində do-
ğulduğunu dərk etmişdir. İlk subyekt insanların öz əcdadları, ata-anaları 
idi. Elə buna görə də bütün xalqların mifologiyasının əsası erkək və dişi 
başlanğıcın cütləşməsindən dünyanın, şeylərin, hətta bütlərin və yarımallahların 
yaranmasından ibarətdir. Biz bunu şəcərə mifi adlandırardıq. Şəcərə mifi 
mövcud subyektlərin doğulma və yaranış səbəbini, ilkin səbəbini axtarır və 
tapır. Bütün monoteist dinlərə şəcərə mifi yunan yazılı mətnlərindən keçmişdir 
və onların mənşəyi də yazının mənşəyinə uyğun olaraq birdir. 
Sözün subyektliyi ilk dəfə Platonun elmi-dini kitablarında öz ifadə-
sini tapdı. Sonralar xristianlıqda söz ilk subyekt olan allahla eyniləşdi. 
İslamda isə dünya ilk subyektin “OL” cümləsindən ibarət bir əmrindən 
yarandı. Marksistlər qədin yunan mifologiyasını az qala materializmin si-
noniminə çevirmişdilər. Bu yanlışlıq idi. Çünki indi yunan ədəbi mətnləri 
sayılan mətnlərin hamısı bütpərəst mərasim mətnləridir və onların müəllif-
lərini də qədim yunanlar alim, təbiətşünas kimi yox, ayrı-ayrı allahlarla 
ünsiyyət saxlayan, onların gücünün şərhçisi olan kahinlər sayılırdı. Qədim 
Yunanıstanda kahinlik institutunun varlığı haqqında sovet dərsliklərində 
heç nə deyilmirdi. Çünki bütpərəstlik ateizmin bir forması sayılırdı. 
Ona görə də qədim yunanlar üçün onların ədəbiyyatı, Esxilin və 
Evripidin əsərləri ədəbiyyat – bədii uydurma deyildi, əksinə olmuş hadisə-
lərin, olmuş faktların təkrarı idi. Aristoteldə gördüyümüz təqlid nəzəriy-
yəsi də buradan doğur: insan olmuş hadisəni yamsılaya bilər. Ona görə də 
təqlid nəzəriyyəsinin özü də mifik hadisələrin təsvirini real faktlara və ha-
disələrə təqlid kimi qəbul edirdi. Aristotelin təqlid anlayışının əsil mənası 
belədir. Müasir oxucu da hekayə oxuyanda onu eynilə belə qəbul edir. Bu 
müasir ədəbiyyatın da öz mifoloji təbiətində sadiq olaraq qalması 
deməkdir. 
Deməli ilk mif və ilk söz eyniyyət idi. Söz-ad maddi obyektlərdən 
biri idi. İnsanın ən yaxşı təsəvvür etdiyi maddi şey isə onun öz ətrafındakı 
adamlar, onun yaxınları idi. Ona görə deyə bilərik ki, dünyanı fonetik səsli 
sözlərlə adlandırma prosesində yaranan hər bir növbəti söz dilyaratmanın 
ilk mərhələsində mif idi. Alleqoriya və təmsillər də əslində mənşəcə 
abstraksiya kimi yox, mif kimi yaranıb. Bibliyadakı təmsillər və alleqoriya 
yaradıcılığın deyil, sözlərin mifik subyektliyinə inamı əks edən təsəvvür-
lərin mətnləşməsi kimi yaranıb. Yəni müasir oxucunun onları oxuma pro-
sesində qəbul etdiyi baxımda yaranıb. 
Yazının subyektləşdirilməsi və mifik reallıq kimi qəbul edilməsi si-
vilizasiyanın tərəqqisinə mane olan böyük əngəllərdən biri olub. Bu təsəv-
vürün nəticəsi kimi yazı bilən, onu yazan və oxuyan adamlar gələcəyi xə-
 126
bər verənlər kimi qəbul olunurdu. Onlara kahinlər deyirdilər və ibtidai cə-
miyyətlərdə onların yazdıqlarını, sonra isə dediklərinin də real həyat pro-
sesinin ssenarisi kimi qəbul edirdilər. Aclıq, quraqlıq, yanğınlar və s. bəd-
bəxt hadisələr olanda onlar günahkar sayılır və məhv edilirdilər. Bu sivi-
lizasiyanın tərəqqisini yubadırdı. Çünki insanlar hələ obrazla şeyi, sözlə 
onun obyektini, yazı və təqlidlə real hadisəni fərqləndirə bilmirdilər. Bu 
ilk mərhələdə güman ki, ad sözlərin mifləşdirilməsi hələ qorxu və sitayişlə 
müşayiət olunmayıb. Bu ancaq sözü maddi obyekt və subyekt kimi 
təsəvvür etmək idi və dünyanın izah edilməsi ilə prinsipial bağlılığı yox 
idi, çünki hərəkət və canlılıq haqda hələ insanda təsəvvürün özü yox idi.  
Lakin söz adların artması və şeyləri yazıda görsətmək bacarığı 
yaranmaqla vəziyyət dəyişdi. Bəşəriyyət dilin timsalında müasir təfəkkürü 
yaradırdı, amma onu anlamır və ondan, onun söz və obraz sırasından qor-
xurdu. Bu qorxu sözün və yazının mistikləşdirilməsi sayıla bilər və bu 
hadisə mifləşdirmədən çox-çox sonralara, monoteizm uğrunda mübarizə 
dövrünə, yazının daha geniş yayıldığı dövrlərə aiddir. Bu mərhələdə söz 
maddi yox, insan kimi hərəkət və iradə qabiliyyətli subyektlərə və obraz-
lara çevrilir. Belə obrazlar artıq dünyanı izah etməyin bir şəkli olur. Bütün 
bütlər, allahlar və dinlər insanların öz yaddaşlarında yaratdıqları söz-mif-
lərdən və söz obrazlardan qorxmasından yaranıb. Bu qorxunun əsası isə 
mifik obrazı insanın ətini yeyən özünəbənzər insan və heyvanlar kimi 
təsəvvür edilməsi və onlarla eyniləşdirilməsi idi. Real təbii qüvvədən 
qorxunun insanın başında yaranmış obrazdan qorxu variantı da yarandı. 
Beləliklə söz obrazın iki səviyyəsini fərqləndirməklə biz mif 
anlayışının iki mənasını fərqləndirə bilərik. 
1.a. Mif-sözün və söz sıralarının maddi dünyanın, obyekt və subyekti, bir 
şəkli və davamı kimi təsəvvür olunması (qorxusuz və pərəstişsiz). 
b. Mif-sözün və yazının doğurduğu obrazların insana və heyvana 
oxşadılması, hərəkət və iradə qabiliyyətli subyekt kimi təsəvvür edilməsi 
və bunun qorxu və pərəstişlə müşayiət olunması. 
Sivilizasiyanın indiki mərhələsində də hələ adamlar dil sferasında 
yaranan obrazların böyük bir qismini reallıq kimi qəbul edir, bu barədə 
müzakirələr aparır və bu söz obrazlardan qorxurlar. Təsadüfi deyil ki. di-
lin və təfəkkürün mexanizmini açan ikinci siqnal sistemi haqqında nəzə-
riyyə və dilin işarəviliyi anlayışı ancaq XIX əsrin sonlarında meydana çıx-
mışdır. 
2. İnsan iradəsinin və düşüncəsinin söz və obraz qıcıqlandırıcıları-
nın təsiri ilə yaddaş da əvvəllər daxil olmuş obrazların emosional variant-
larını düzəltməyə təbii meylliliyi. İnsanın yaradıcılığa meylini, xəyalpə-
rəstliyini, yuxunu, narkotik və spirtli içkilərdən istifadəsini də bu xüsusiy-
 127
yətlə əlaqələndirmək olar. Bu halların hamısında insanın real dünyanı qav-
rayışı adi halda olduğundan fərqlənir, lakin insanlar bu sərti təzəliyə 
meyillidirlər, onun içində yaşamaq illüziyasına məmnuniyyətlə daxil olur-
lar. Fərdi müfyaradıcılığın söz və digər obrazlarla bağlı halları isə ədəbi 
mifyaratmaya aiddir və bu barədə yaradıcılıq prosesi fəslində də bəhs 
ediləcəkdir. 
Burada isə insana xas mətnyaratmanın və mifyaratmanın ikili təbiə-
tini qeyd etmək vacibdir. Dünyanı göstərən, işarə edən mif həm də daim 
onun ikinci ideal variantını yaradırdı. İzah etmə ilə obrazyaratma vəhdətdə 
idi, pulun iki üzü idi. Mifin dünyanı izahetməsi baxımından dinlər 
yarandı, başqa sözlə, çoxsaylı bütlər və miflər əvvəlcə yaxşı və pislərə, 
sonra isə güclü və zəiflərə, axırda isə mütləq və qeyri-mütləqlərə bölündü. 
Çoxsaylı mif-subyektlərin güclü və zəif nüsxələri həqiqi və yalan nüsxələr 
probleminə çevrildi. Zəif bütlərə əvvəllər şübhə, sonra isə inkar peyğəm-
bərlər hərəkatını yaratdı. Sonra isə dinin əsas problemi ortaya gəldi: həqiqi 
və saxta miflər və onların hansına iman gətirmək, hansına etiqad etmək 
məsələsi. İnsanlar və peyğəmbərlər əvvəlcə miflərin bir hissəsinin real 
subyektliyinə və gücünə şübhə etdilər, sonra isə bir bütdən (hərb allahı) 
başqa hamısının. İslamın qələbəsi bədəvi ərəblər arasında yayılmış büt-
lərin məhv edilməsi ilə müşayiət olundu. Bütlərə qarşı bu mübarizə 
əslində mifik bütlərin subyektliyinin inkarı idi, onların mistikadan təmiz 
adi adlar kimi təsəvvür olunması dövrü idi. Bu bəşəriyyətin dilyaratma 
tarixində yeni mərhələ idi, islamda buna cahiliyyə dövrünün bitməsi 
deyirlər. Bu, mifin dünyanı izahetmə tərəfinin nəticəsi idi. 
Lakin cahiliyyə dövrünün bitməsi ilə insanın sözə, sözlə yaradılan 
dünyanın müxtəlif obrazlarına və obraz sıralarına inamı qaldı. Çünki bu 
inam mətnoxumanın və söz-obrazları qavramanın təbii əsası idi. Bu əsas 
insanların dünyanın mətnlərdəki obrazına münasibətdə həmişəlik qaldı. 
Müasir incəsənət üçün dünyanın ideal obraz mənzərəsinin, obraz sıraları-
nın yaradılması həm idraki və həm də estetik və bədii-ədəbi fəaliyyətdir.  
Mifin dünyanı izahetməyə paralel onun ideal obrazını yaratma tərəfi 
isə yazı və mətn mədəniyyətini yaratdı. Dilin müasir səviyyəyə qədər 
təkmilləşməsinə gətirib çıxardı. Kitab mədəniyyətinin içində ədəbi mətn-
yaratma və ya ədəbi yaradıcılıq bir kitab sənəti kimi yaşayıb indiki 
vəziyyətə gəldi. Elm və ədəbiyyat dünyanın insan başında ideal obrazını 
yaratmağın iki ayrılmaz üsulu oldu. 
Sözlər ibtidai abstraksiyalar idi. Amma söz dili yaranan kimi insan-
lar dünya barədə biliklərini birinci siqnal sisteminə məxsus konkret obraz-
lar əsasında izah etməyə başladılar. Mifdə dünyanın bildirilməsi (təsviri) 
işarə baxımından ikinci siqnal sistemi əsasında, yəni sözlər vasitəsi ilə 
 128
aparılır. Lakin bildirilən şeylər və hadisələr konkret obrazlar əsasında və 
timsalında təqdim olunur, yəni birinci siqnal sisteminin təsəvvürləri 
əsasında aparılır. Bu bir tərəfdən ibtidai sözlərin hələ konkret həyat 
təsəvvürləri (canlı obrazlar) ilə ayrılmaz olduğunu göstərir. O biri tərəfdən 
isə insanların birinci siqnal sistemini daha səhih sayması ilə bağlıdır. 
Mİf ilkin suallarla bağlı idi və hələ ibtidai insanlar doğulma və 
ölümü, yad və qohumu, təbiət hadisələrinin səbəblərini bizim mif adlan-
dırdığımız izah-düşüncə üsulu ilə təsəvvür etməyə çalışırdılar. Ona görə 
mif dünyanın izahı kimi elm, sübutsuz izah kimi fəlsəfə, arqumentlərin 
mistikliyinə görə din idi. Mif həm də ədəbiyyat idi, çünki dünyanın fərdi 
obrazlara əsaslanan obrazını yaradırdı və bu yaradıcılıq bütün hallarda 
dünyanı təsvir və izah etmək üsulu idi və indi belə olaraq qalır. Qədim in-
san səbəb-nəticə əlaqələrində ancaq insan iradəsindən, onun hərəkət qabi-
liyyətindən çıxış edirdi. Məsələn, yağışın səbəbini təsəvvür edə bilmirdi-
lər, ona görə onu da hansısa fərdi iradə kimi təsəvvür edirdilər: sayırdılar 
ki, yağış yağmırsa, demək bunu istəmir. Yağış allahı yağışı öz iradəsi ilə 
yağdıran insandan başqa bir şey deyildi. Dəniz, torpaq, günəş Allahları da 
insan kimi iradəsi və öz istəyi ilə qərar vermək qabiliyyəti olan insanlar 
idi. Mifdə insan iradəsinin məntiqi hər şeyə köçürülür. Allahlara qurban 
verilirdi, çünki onların da aclıqdan azğınlaşdığı təsəvvür olunurdu. 
Qədim insanlar bir-birinin ətini də yeyirdilər. İnsanların qurban 
verilməsi mərasimi də bunun qalığıdır. İbtidan müharibələrin qalibləri 
əsirləri yeyirdilər. Bu da Allahlara köçürülüb və onlara güclülər və qalib-
lər kimi insan qurbanları göndərilirdi ki, onları yeyib yerdə qalan insanlara 
qarşı mərhəmətli olsunlar. Axı ən qədin müharibələr aclıq və yemək prob-
lemi ilə bağlı idi və bu məsələni həll edirdi. Əgər yağış allahı qəddarlıq 
edirdisə, yağış yollamırdısa, sayırdılar ki, müharibə edib məğlubları yeyən 
insanlar kimi, yağış allahı da acdır, ət (qurban) tələb edir. 
Mif haqlı olaraq ədəbiyyata aid edilir və onun rüşeymi sayılır. 
Mifin fəlsəfə və din olması düzgün olduğu kimi, onun ədəbiyyat sayılması 
da düzgündür. Ədəbiyyat bir növ ibtidai mif yaradıcılığının – dünyanı izah 
etmək, söz-obrazda bildirmək sənətinin davamadır.  
Ədəbiyyatda mifdən iki fundamental keyfiyyət qalmaqdadır. Bun-
lardan birincisi dünyanın ədəbiyyatda yaradılan obrazının insanlar tərəfin-
dən mistik şəkildə, din kimi dəlil-sübutsuz ciddi qəbul edilməsi, qavran-
masıdır. Bu, dünyanın dini səkildə izah edilməsinin bir şəklidir və insan 
şüurunda bunun üçün əsasların varlığını təsdiq edir. Müəyyən hadisə və 
obraza dini məntiqlə, sübut istəmədən, şübhə etmədən inanmaq təfək-
kürün fundamental prinsipidir. İkinci siqnal sistemi, sözlərlə təsvirə 
inanmaq bu prinsipə əsaslanır. İnsanlar sözlə adlandırılan, identifikasiya 
 129
edilən şeylərin düzgünlüyünə inanır. Məsələn, itlərin çoxlu növləri və 
cinsləri vardır: amma biz itlər haqda kitab oxuyanda heç vaxt görmədi-
yimiz it şəkillərindəki obrazların it olduğunu sübutsuz olaraq qəbul edirik. 
Bu, sözlər vasitəsi ilə əşya, hadisə və məfhumların tanınmasının, identi-
fikasiyasının mistikliyindən doğur. 
Romanda və dastandakı bədii obrazların oxucu tərəfindən şərti bir 
reallıq kimi qəbul edilməsi də buna əsaslanır. Bu, dildə, yəni ikinci siqnal 
sistemində mistik bir şərtilik olmasından gəlir. Hətta elə adamlar var ki, 
oxuduğu, televiziyada gördüyü hər şeyi həqiqət kimi qəbul edir. İncəsənət 
və ədəbiyyata adamların meylində bu mistisizmin əlamətləri vardır. Mif 
mistisizmi sübutsuz inamdır, yəni demək olar ki, insanların obyektiv 
olaraq mövcud olmayanları həqiqət kimi qəbul etməyə meylliliyidir. 
Bu meylliliyin səbəbi nədir? Yəqin odur ki, ikinci siqnal sistemində 
və onun vasitəsi ilə yaradılan obrazlar insanlarda real şey və hadisələrin 
yaratdığı emosional təəssüratları yarada bilir. Mif və ədəbiyyat həm də 
insanın sublimasiyaya meylidir, çünki sublimativ və ya mistik aləm, yəni 
dünyanın dil vasitəsi ilə yaradılan virtual obrazları və bildirilmələri 
insanların yoxsul emosional daxili həyatını yeni yaşantılarla zənginləşdi-
rir. Bu yaşantıların mistik, sublimativ xarakteri insan üçün, elə müasir 
insan üçün də fərqsizdir. Hətta biz görürük ki, kino və televiziya, kompü-
ter formasında insanları sublimativ yaşantılara və yaşamaya meylliliyi 
artır. Bu mənada, dediyimiz sənət növlərinin funksiyası qədim cəmiyyət-
lərdə dinin daşıdığı mistik funksiyanı da ehtiva edir. 
Beləliklə müasir ədəbiyyat və incəsənət iki ayrılmaz başlanğıcın 
vəhdətidir: insan həyatının müəyyən həqiqətlərini birinci siqnal sisteminə 
xas görümlü obrazlarda (bilik və informasiya kimi) bildirmək, ikinci isə 
bu şərti izahatda yaranan dünya obrazını mistik həqiqət kimi qəbil etmək, 
bu obrazı izləmə prosesində onu emosional həqiqət kimi sublimativ və 
mistik səkildə yaşamaq. Bu mif və ədəbiyyatın idraki və əyləndirici funk-
siyalarının ayrılmazlığıdır. Ədəbiyyat bütün hallarda mifdir, həqiqətin 
sublimasiyasıdır və mistikadır, eyni dərəcədə ədəbiyyat dünyanı və 
müəllifin öz ekzistensiyasını şərh etməkdir, fərdi miflərdir. Sübutsuz, 
insan həqiqətinin variantıdır. 
Mifin dünyanı izah etmə funksiyasının davamı mənasında ədəbiy-
yat da elmdir. Lakin ədəbiyyat elmi konkret biliyə, obrazın fərdiliyinə 
əsaslanır, fərdi təcrübənin həqiqət sublimasiyasıdır. Müasir elm də dünya-
nı izah edir, lakin bunu terminlər, mücərrəd məfhumlarla edir. Elmin 
mifdən fərqi bir də onun həqiqəti bilmə iddiasıdır. Mifdə və ədəbiyyatda 
isə həqiqət – iddiasızdır, şüurlu olaraq şərti, sublimativ və mistikdir. Hər-
çənd ki, müəyyən dövrlərdə elmin nailiyyətlərini bədii şəkildə ifadə etmək 
 130
təşəbbüsləri də olmuşdur. Bunun ifrat şəkli sovet ədəbiyyatında olmuşdur: 
partiya ədəbiyyatdan mümkün qədər xalis bədii həqiqət tələb edirdi. Bu, 
ədəbiyyatın təbiətinə zidd tələb idi, çünki mifin və ədəbiyyatın əsil 
predmeti faktın və fərdiliyin həqiqətidir. 
Lakin mifdə və incəsənətdə dünya haqqında həqiqətlərin elmdən az 
olduğunu iddia etmək olmaz. Mif və ədəbiyyat həqiqət iddiasından təmiz-
dir, çünki həm də fərdi dindir, ona ehkamlar kimi inanırlar. İnsanın bu 
inama, fərdi dinə ehtiyacı var. O biri tərəfdən ədəbiyyatın əsası olan fər-
di faktın həqiqət daşıyıcısı olmaq baxımından öz unikallığı var. Ayrı-
canın unikallığı ideyası Hegel fəlsəfəsinin əsaslarından biri olmuşdur. 
Ona görə, sənətin ancaq gözəllik yaradılmasından ibarət olması 
təsəvvürü, estetik və modernizm mifin və ədəbiyyatın fundamental prin-
siplərini təhrif etməkdir və burada biz bu mövzunu davam etdirmək istə-
mirik. 
 
 
2.10. Fonetik dil söz, güc və varis  
hakimiyyətinin mənbəyi kimi 
 
İbtidai cəmiyyətdə seçmə insanların işarə, şifahi söz və yazı dilin-
dən qarışıq istifadə edə bilməsi (məsələn, musiqi alətində çalmaq bacarığı 
kimi) ən qədim zamanlardan digər insanlara mistik bir şey kimi görünür, 
onları qoxudurdu. Bu qorxu isə informasiya daşıyıcısı olan yazının mexa-
nizmini anlamamaqdan və fetişləşdirməkdən doğurdu. Nəticədə hər hansı 
dildən, istər işarə dili olsun, istər söz dilli olsun, istifadə bacarığı digər 
insanlar tərəfindən mistik keyfiyyət kimi qəbul edilir, yazını oxuya bilən-
lərlə digərləri arasında məsafə, qorxu və pərəstiş və nəhayət, hakimiyyət 
yaradırdı. Yazı mətnlərinin mistik şəkildə qəbul olunması çox qədimlər-
dən məlumdur. Məsələn, hələ təxminən beş min il bundan əvvəl qədim 
Misirlilərin günəş Allahı olan Totu yazının, saymanın, elm və sənətlərin 
yaradıcısı hesab edilirdi. 
Yazını bacaran adamların və yazılı mətnlərin fetişləşdirilməsi 
monoteizmə qədər mövcud olmuş bütün cəmiyyətlər üçün səciyyəvi 
olmuşdur. Yazılı mətnə belə münasibət monoteizmin qələbəsinə gətirib 
çıxaran mühüm şərtlərdən idi. Yazılı mətnlərin mistik, səmavi mənşəli şey 
kimi qəbul edilməsi hakimiyyət yaratmaqda maraqlı olanların hamısı 
tərəfindən istifadə edilmiş və monoteist kanonizasiya şəklində tamamlan-
mışdır. Mətnlərin və kitabların, onlarda əks edilən qaydaların Allaha isnad 
edilməsi insanların ən qədimlərdən mütləq və ədalətli hakimiyyət yarat-
 131
maq istəklərinin ifadəsi idi. Mətnlərin mistik səbəblərlə bağlanması 
dindarların, kahinlərin arzusundan yox, qədim insanların sadəlövh düşün-
cəsindən gəlirdi. Kahinlər isə bundan əvvəlcə şəxsi hakimiyyət, sonra isə 
mütləq dünyəvi və mənəvi hakimiyyət yaratmaq üçün istifadə etdilər. 
Qədim insanlar arasında şamanların, kahinlərin, söz ustası olan 
nəğməçi şairlərin şəxsiyyəti mistik keyfiyyətlərin daşıyıcısı kimi qəbul 
edilir, ikincilərin kor-təbii hakimiyyəti yaranırdı. Bu, söz hakimiyyəti idi. 
Həm də bu hakimiyyət indi də qalır. Söz sahibi olan şairlər, yazıcılar, 
televiziya aparıcıları, tamadalar, mühazirə oxuyan alimlər, mahnı oxuyan 
müğənnilər cəmiyyətdə bu gün də gözə görünməyən bir hakimiyyət 
daşıyıcıları kimi qəbul olunur. Mətbuat haqqında dördüncü hakimiyyət 
epiteti də ellik, kütləlik söz demək səlahiyyətindən doğur. 
Dilə yaxşı yiyələnmiş olmaq ən qədimlərdən hakimiyyət yaratmış-
dır. Şamanların, kahinlərin, şairlərin, hətta peyğəmbərlərin hakimiyyəti də 
buna əsaslanır. Məhəmməd peyğəmbər buna parlaq misal ola bilər. O, 
savadsız olsa da, Allahdan ona gözəl, ritmik nəsr üslubunda nazil olan 
ayələrin köməyi ilə özünün peyğəmbər kimi qəbul olunmasına nail olmuş-
du. Bu da qədim cəmiyyətlərdə dilə yaxşı yiyələnmə nəticəsində hakimiy-
yət yaranmasının mümkünlüyünü və hətta geniş yayıldığını göstərir. 
Mistik, demaqoqik söz Adolf Hitler kimi diktatorların da hakimiyyət əldə 
etməsində mühüm rol oynamışdır. 
Böyüklü-kiçikli bütün cəmiyyət və kollektivlərdə idarəedici söz 
anlayışından və hakimiyyətindən qədimlərdə də istifadə olunurdu. Orduda 
söz deyən adam komandirdir. Hərbi kollektivdə sözün əhəmiyyəti o qədər 
böyükdür ki, orada işlənən rəsmi sözlər müvafiq intizam, daxili xidmət və 
döyüş nizamnamələri ilə tənzimlənir. İstənilən təşkilat və qurumda idarə-
edici sözün sahibləri rəis və direktor adlanır ki, hər ikisinin mənası sərən-
cam verən deməkdir. 
Dünyanın bütün parlamentlərində digərlərinə rəsmən söz verən 
adamlar sədr ya spiker adlanır. Sonuncu sözün mənası danışan deməkdir, 
daha doğrusu, qanunla danışmaq səlahiyyətini daşıyan deməkdir. İstəni-
ləm məclis və cəmiyyətdə rəhbər, idarəedici söz demək üçün xüsusi 
adamlar seçilir. Hər bir yığıncağın sədri olur ki, bu da söz hakimiyyətini 
həyata keçirən adamdır. Hətta şənlik məclislərində də tamada, stolun 
səlahiyyətli söz sahibi seçilir, adamlar ancaq ondan söz ala bilirlər. 
Dildən istifadə bacarığı ən qədim vaxtlardan istedad sayılır və 
hakimiyyət yaradır. Dini hakimiyyət bunun ən yüksək formasıdır. Müasir 
cəmiyyətdə də danışmaq və yazmaq bacarığı hakimiyyət mənbəyi olaraq 
qalır. Hətta hərbi kollektivlərdə də yaxşı nitq bacarığı, hökmlü səsi olanlar 
uğurlu karyeraya malik olurlar. 
 132
Elmdə isə yazılı mətn kultu hakimdir. Bəşərin ən ağıllı adamları 
qədim kitabların müəllifləri sayılır. İndi də alimləri yazılı əsərlərinin 
sayına görə səciyyələndirirlər. Elmi dərəcə almaq üçün danışıqdan başqa, 
elmi əsərlər yazmaq qabiliyyəti əsas götürülür. Dünyanın məşhur müasir 
jurnalist, yazıçı, şair və alimləri bu gün də yazdıqları əsərlərlə nüfuz və 
mənəvi hakimiyyət qazanırlar. Deməli, dilə və yazılı dilə sahib olmaq 
qabiliyyəti bu gün də elitar bir insan keyfiyyəti sayılır və v ən qədimlərdə 
olduğu kimi hakimiyyət yaradır. 
Bütün peyğəmbərlərin bioqrafiyasında təbliğat dövrü – Allahdan 
onlara verilmiş dini yaymaq dövrü müşahidə olunur. Musa, İsa Məsih, 
Məhəmməd də öz dinini söz vasitəsi ilə yaymışdır. İncildə İsa Məsih – 
Allahın sözü adlandırılır. İnsanlar arasında hətta Allahın özünün hakimiy-
yəti də söz vasitəsi ilə, Allahın kitabları şəklində endirilmişdir. On hökm-
lük ilk daş kitabənin Musa peyğəmbərə verildiyi haqda ayrıca mif vardır. 
Bütün bunlar fonetik dilin sivilizasiya tarixində misilsiz əhəmiyyətini 
təsdiqləyir. 
Əslində dünyəvi hakimiyyətin, güc hakimiyyətinin dövlətə çevril-
məsi də fonetik dil sayəsində olmuşdur. İbtidai insan sürülərində güc 
hakimiyyəti iki halda üzə çıxırdı. Birinci kollektiv qidalanma vaxtı güclü-
lər (pəhləvanlar)birinci olurdular. İkinci isə, cinslər arası seçmə zamanı 
dişiləri mayalandırmaq hüququ güclülərdə olurdu. Bu hakimiyyət bir sürü 
daxilində idi və dövlətin ünsürü sayıla bilməz. 
Dövlətin rüşeymi fərdlər arası toqquşma nəticəsində yarana bilməz-
di. Bunun üçün tayfaların müharibəsi lazım idi. Bu müharibələr isə o za-
man ancaq qida mənbələrinin bölünməsi üçün ola bilərdi. Çox güman ki, 
ilk tayfa müharibələri xroniki aclıq dövrlərində, miqrasiya prosesində baş 
vermiş və məğlub tayfalarının ətinin yeyilməsi ilə nəticələnmişdir. Müha-
ribə, qul, mülkiyyət hüququ da elə buradan yaranmışdır. Döyüşdə məğlub 
olan güclü tərəfin mülkiyyəti olurdu. Beləliklə, mülkiyyətin mənbəyi 
müharibə, onun predmeti isə vuruşanlar idi, yəni əsir düşən insanlar idi. 
Qədimlərdən əsirlərin özlərini yeyir, arvad-uşaqlarını yemirdilər və onlar 
tayfa pəhləvanlarının hərəmxanasına daxil olurdular. İnsanın mülkiyyətə 
çevrilməsi, qul hüququ da belə ortaya çıxırdı. 
Tayfa başçıları pəhləvanlar qocalıb sıradan çıxırdılar. Təbii seçmə 
nəticəsində yeniləri ortaya gəlirdi və tayfada qadınları mayalandırmaq işi 
ilə bu tək-tək pəhləvanlar məşğul olurdu. Bu hal heyvan sürülərində 
asanlıqla qəbul olunduğu kimi, çox güman ki, ibtidai insan sürülərində də 
bütün qadınları pəhləvanların – tayfanın ən güclü və döyüşkən kişisi) 
mayalandırması qaydası asanlıqla qəbul olunurdu. Qədim insan sürülərin-
də totemizm hadisəsi də az qala dini bir norma kimi qəbul olunmuşdur. 
 133
Totem həm də əcdad atanın konkret və vahid bir şəxs kimi təsəvvür 
edilməsi idi. Bu da qədim insan sürülərində təbii seçmə qanununun 
hökmran olduğunu və tayfa qadınlarını bir pəhləvan atanın mayalandır-
dığını və erkəklərlə dişilər arasında nizamsız seksual əlaqənin olmadığını 
təsdiq edir. Folklordakı müsbət pəhləvan surəti də bunun qalığıdır: fiziki 
cəhətdən hamıdan güclü olmaq sosial dəyər idi. Müharibələrdə ordudan 
qabaq pəhləvanların döyüşməsi ənənəsi də buradan gəlirdi. Hərbi 
demokratiya deyilən şey də elə bununla bağlıdır və bu Orta əsrlərə qədər 
əksər cəmiyyətlərdə hakimiyyət yaradıcılığının əsas forması olmuşdur. 
Yəni tayfa və sürü daxilində hakimiyyət hüququ qadınları təkbaşına 
mayalandırmaq hüququ ilə eyniyyət təşkil edirdi (Monoqam ailə çox 
güman ki, qullara məxsus kollektivlərdə və cəmiyyətlərdə meydana çıx-
mışdır. Bunu İbrahim kimi qədim peyğəmbərlərin də həm əsas arvadları, 
həm də hərəmxanası olması təsdiq edir). 
Lakin ən qədim zamanlardan söz hakimiyyəti güc hakimiyyətindən 
davamlı və sabit olmuşdur. Belə ki, pəhləvanların oğlanları mütləq pəh-
ləvan ola bilmirdi və atalarının yerini tuta bilmirdilər. Lakin kahinlər 
yazının sirlərini öz varislərinə ötürə bilirdilər. Ona görə hakimiyyətdə 
varislik prinsipi söz hakimiyyəti sayəsində meydana gəlmiş və dünyəvi 
hakimiyyətin də irsi ötürülməsi prinsipi söz hakimiyyətindən alınmadır. 
 
 
2.11. Qədim dillər və xalqlar haqda 
 
Qədim yazılı dillər. Başlıqdan göründüyü kimi, biz dilləri xalqlar-
dan əvvələ qoymuşuq. Bu o deməkdir ki, dillər xalqlardan əvvəl forma-
laşıb və biz irəlidə bu barədə müəyyən qeydlər demişik. Hər xalq özünə 
dil yarada bilməzdi, çünki indiki xalqların çoxu sivilizasiyanın yaranması 
prosesində bilavasitə iştirak etməyib və bu prosesə sonradan qoşulublar. 
Lakin romantizm erasından başlayaraq xalqlar tarixin subyekti kimi qəbul 
olunur və onlar öz dillərinin yaradıcısı hesab edilir. Lakin bu belə deyildir. 
Dillərin yaranması qədim quldar dövlətlərində yazıda fonetik söz işarə-
sinin tətbiqindən doğmuşdur. Misir, Şumer, Babil və başqa dövlət-siviliza-
siyaların etnik-milli mənsubiyyəti yox idi və ola da bilməzdi, çünki o 
zaman qullar əsas kütlə idi, onların isə etnik mənsubiyyəti sosial bir fərq 
kimi hələ mövcud deyildi. Ona görə də bu gün qədim mədəniyyətləri: 
Şumer, Misir, Babil, Yunan və s. mədəniyyətləri milli baxımdan lokallaş-
dırmaq cəhdlərinin elmlə heç bir əlaqəsi yoxdur və bunu ancaq məişət 
millətçiliyinin bir şəkli saymaq olar. 
 134
Qədim dillərin hamısı söz yazısından istifadənin nəticələri olan 
tarixi epizodlar idi. Yazıdan istifadə mədəniyyəti isə tək-tək sənətkarlar, 
maarifçilərlə bağlı idi və bu peşədə etnik mənsubiyyət yox idi. Sosial söz 
yazısının dünyada iki variantı var: biri Uzaq şərqdəki fonetik sözü səslərə 
parçalamadan onu bütövlükdə heroqliflə işarə edən yazıdır. Bu yazı 
ancaq sözləri görmə ilə identifikasiyaya əsaslanır, eşitmə ilə identifikasiya 
ilə isə heroqlif-sözlər dolayısı ilə, ancaq şifahi nitqdə bağlı olur. 
İkinci yazı növü isə Yaxın Şərqdə yaranan və elmdə finikiyalılara 
aid edilən fonetik yazıya əsaslanan sistemidir. Fonetik yazıda söz—bir 
neçə fonemlik səs sırası sayılır və belə sözü tanıma görmə və eşitmə 
qabiliyyəti ilə bir-birini tamamlayır. Bunun nəticəsi olaraq bu yazı siste-
mindən doğmuş hind-Avropa dilləri arasındakı leksik yaxınlıq indiyə 
qədər aşkar şəkildə qalmışdır. Lakin heroqlifik yazıda səs identifikasiyası-
nın yazı ilə birbaşa bağlı olmaması bir kökdən olan yazı sistemlərini və 
şifahi dilləri bir-birindən uzaqlaşdırmış və dialektlər arasında tanınmaz 
yadlaşma yaratmışdır. Hind-Avropa dillərində dialektləşmə belə dərin 
getməmişdir. 
Bu iki yazı sistemini ən qədimlərdən yazının bir-birindən ayrı 
olan iki müstəqil sivilizasiya ocaqlarında yaranmasının nəticəsidir. 
Fonemlərdən istifadə ilə bağlı yazının bizə məlum tarixi formaları barədə 
nə qədər fərqli elmi təsəvvürlər yayılmış olsa da, onlar bir kökdəndir. Ona 
görə Yaxın Şərqdəki qədim yazı mədəniyyətlərini, Misir, Akkad və 
Suriya, hətta Yunan mədəniyyətlərini bir-birindən ayrı və müstəqil 
mədəniyyətlər kimi təqdim etmək ənənəsi böyük bir səhvdir və dillərin, 
təfəkkürün inkişaf tarixini düzgün təsəvvür etməyə mane olur. Ən azı yazı 
sisteminin vahidliyi, söz yaradıcılığının və bazasının ümumiliyi ilə bu 
yazılı mədəniyyətlər ayrılmazdır. Leksik bazanın eyniliyi bütün hind-
Avropa dillərində isimlərin 60-80 faiz eyniyyəti ilə nəticələnib. Məhz bu 
isimlər yazılı dilin söz bazasının ən qədim hissəsidir. 
Qədim ədəbi dillər. Qədim ədəbi dillər haqqında danışmaq çox 
çətindir. Çünki bu ədəbi dilləri bilən tək-tək mütəxəssislər olub. Onlara da 
ancaq bu mütəxəssislərdən biri tənqidi yanaşa bilərdi. Bu da çox az baş 
verib, çünki qədim dil mütəxəssislərini adətən onların bir-iki tələbəsi 
davam etdirib və onlar öz elmi məktəblərinə tənqidi münasibətdə olmayıb-
lar. Ümumilikdə isə qədim dil mütəxəssislərini iki qrupa bölmək olar: 
onların bir hissəsi ayrı-ayrı qədim dilləri müxtəlif mədəniyyətlərə məxsus 
sayırdılar. İkinci qrup alimlər isə həmişə qədim ədəbi dillər arasında ox-
şarlığa diqqəti cəlb etmişlər. Bu sonuncular qədim dilləri yaxşı bilirdilər. 
Qədim dillərdən danışanda adətən sami, İran və yunan dillərini və onların 
ləhcələrini müxtəlif dillər kimi təqdim edirlər. 
 135
Lakin bu əsassızdır. Məsələn, mütəxəssislər qədim Suriya dilini di-
gər sami dillərdən kəskin şəkildə ayırırlar, xüsusilə yəhudi dilləri haqqın-
da xüsusi şəcərə düzəldirlər. Eyni zamanda qeyd edilir ki, İsa Məsihin za-
manında Fələstində Suriya dilində danışırdılar. Bunun mənası odur ki, hə-
min dövrdə yazılı ləhcə Suriya ləhcəsi idi və qalan çoxsaylı ləhcələr isə 
(onların adlarının çoxu tayfa adlarıdır) onun şifahi ləhcələri idi. Amma 
əsas həqiqət odur ki, həm yazılı və həm də şifahi variantda bu dillər vahid 
yazılı dilin ləhcələri idi. Əhmənilər imperiyasının da Suriya dilindən 
istifadə etdiyi deyilir. Əslində yenə də söhbət o zaman tərəqqi etmiş 
qədim Suriya yazı dillindən gedir. Və həm İran dilləri, həm də yunan 
dilləri bu yazılı dilin ləhcələri idi. Qədim dillər barədə kitablarda çoxsaylı 
qədim sami dilin adını tapmaq olar: akkad, ərəb, ivrit, qədim yəhudi, 
malta, moabit, Samariya, sokotriya, uqarit, Finikiya və s. Əslində bunlar 
bir yazının dialektləridir. Lakin bu dilin ləhcədə olan hər növbəti yazı 
materialının tapılması və onların oxunuşundakı çətinliklər yeni dillər 
barədə söhbətlərə və elmi müzakirələrə çevrilib. Bu qədim dilləri yanlış 
təsəvvürdən doğur, o biri tərəfdən isə dilləri pis bilən mütəxəssislər tapılan 
mətnləri oxuya bilmirdilər. 
Bu çətinlik 1) fonem sisteminin o zaman zəif inkişafı, 2) sözlərin 
bir qayda olaraq ləhcə variantında yazılması, 3) orfoqrafiyanın yoxluğu ilə 
bağlı idi. Ona görə qədimdə də mətnləri əzbərləmək qayda idi, hətta Qura-
nı əzbər yadda saxlayan ravilərin varlığı məlumdur. Əzbərləmə – mətnin 
oxunması problemini həll edirdi, mətnin identik qavrayışını təmin edirdi. 
Ona görə qədim yazılı dillərə, hətta müqəddəs kitabların dilinə belə ədəbi 
dil demək bir şərtilikdir. Qədim mətnlərin oxunması problemi məhz bu 
xüsusiyyətdən gəlir. Tarixdə ərəb lüğətçiliyi deyilən hadisənin özü qədim 
mətnləri oxuma problemi ilə, başqa sözlə qədim yazılarda yazılı sözün 
özünün identikliyinin hələ problem olduğunu əks edir. Bu lüğətlər Qura-
nın birmənalı başa düşülməsi niyyəti ilə yaradılırdı. 
Ona görə qədim mətnlərdəki sözləri müasir identik sözlə tam 
eyniləşdirmək olmaz. Müasir ədəbi dillər identik orfoqrafik sözə əsaslanır, 
qədim yazılı mətnlərdə isə sözün qrafik şəkli ilə onun tələffüzü arasında 
tam eyniyyət yoxdur, böyük şərtiliklər vardır. Ona görə tapılan qədim 
yazıların oxunması zamanı sözün mənasını onun səslənmə variantından 
çox, yazı şəklinə görə identifikasiya etmək lazımdır. Eyni əlifbada yazı-
lan, lakin sözləri çətin oxunan, çətin tanınan mətnlərə yeni bir dil kimi 
yanaşmağa başlayıblar. Beləcə qədin yazının hər ləhcə variantına onu 
daşıyan tayfanın adı ilə xüsusi ad verib və nəticədə hind-Avropa dillərini 
tarixi və xəritəsi psevdoelmi dumana bürünüb. 
 136
Adi fakt isə belədir ki, İran və Azərbaycan, Xəzər ətrafı yəhudilər 
indi də İran dillərinin bir dialektində danışır. Burada heç bir möcüzə yox-
dur: onlar qədim Suriya dilinin dialektində danışırlar və tarixi baxımdan 
bütün İran dilləri Suriya yazısından törəmişlər. Qədim mətnləri oxuyan 
alimlər qədim mətnlərin dilinə müasir ədəbi dillərin məntiqini tətbiq 
ediblər. Halbuki bu məntiq qədim dövrlərdə yox idi. Qədimlərdə yazının 
az yayılması ədəbi dillərin sürətli dialektləşməsini şərtləndirirdi. Bunu 
müasir elm üçün təsəvvür etmək çətindir. Amma yuxarıda dedik ki qədim-
lərin özündə də yazılı mətnləri oxumaq problemi var idi. Bu problem 
müasir orfoqrafiya və sinif-dərs sisteminə qədər davam edib. Bu problem 
savadla yox, şifahi ləhcələrin inkişafı ilə bağlı idi. Bu inkişaf – ləhcələşmə 
yazılı sözü identifikasiyaya maneçilik dərəcəsində sürətlə gedirdi. Bir-iki 
nəsil sonra yazıları oxumaq problem olurdu: çünki şifahi sözlə yazılı 
mətndəki söz arasında uçurum çox tez yaranırdı. 
O biri tərəfdən, qədim dillərdə sözlərin əksəriyyəti bir hecalı idi, 
ikidən artıq hecalı sözlər adətən sözlərin birləşməsindən yaranırdı. Sami 
dillərdə saitlər guya yazılmır. Bunun mənası o deyil ki, guya saitlər var 
idi, amma Suriya əlifbasında onları qeydə almadılar. Sadəcə qədim sami 
əlifbaları yaranan vaxtlarda saitlər aydın tələffüz məxrəci kimi yox idi və 
yazıda da onlar nəzərə alınmırdı, saitlər sözlərin eşitmə yolu ilə tanınma-
sında xüsusi rol oynamırdı. Qədim Suriya, yəhudi və ərəb mətnlərinin, 
məsələn, Quranın özünün oxunuşu hələ də mübahisə doğurur. Çünki bu 
qədim mətnlərin yazıldığı vaxtlarda sözlərin necə səsləndiyini aydınlaş-
dıra bilmərik. Müasir boğaz iki min əvvəlki tələffüzü bərpa edə bilməz. 
Müasir fonetik yazının timsalı olan yunan yazısı alimlər tərəfindən 
y. e. ə. 6-7 əsrlərdəki vəziyyətdə heca yazısı adlandırılır. Əslində isə 
qovuşuq samitlərin çoxluğundan və saitlərin hələ intonasiyadan ayrılmadı-
ğı mərhələdən söhbət gedir. Qədim Suriyalı və israillilərin istifadə etdiyi 
əlifba da yarandığı dövrün normativ fonetik yazısıdır. Lakin əlifba yara-
nandan sonrakı əsrlərdə dillərin fonetik bazası şifahi danışığın təsirilə 
sürətlə inkişaf etdi. Amma əlifba qədim variantında qaldı. Ona görə qədim 
mətnlər heca yazısı kimi görünür. Halbuki onların ilk yazıldığı dövrdə 
indiki hecalar indiki aydınlıqla mövcud deyildi. 
Saitlərə gəlincə, onlar sonralar danışıqda intonasiyanın və sintaksi-
sin inkişafından törəyib. Qədim dillərdə ümumiyyətlə indiki uzun saitlər 
yox idi. Onların qısa qarşılığı isə samitlərdən fərqlənmirdi. Təsadüfi deyil 
ki, yazısı nisbətən cavan olan dillərin əksəriyyətində saitlər qısadır. O 
cümlədən türk dillərində belədir. Lakin yazı ilə, xüsusilə əruz vəznli poe-
ziya dili ilə türk dillərinə və Azərbaycan dilinə da çoxlu uzun saitlər daxil 
 137
olub. Lakin bu saitlər bizim dilimizdə qanunları yox, istisnaları, alınmaları 
təşkil edir. 
Şəkilçi və kök yazısı deyəndə elə çıxır və başa düşülür ki, o zaman 
guya sözlərin kökü və şəkilçisi və hecaları indiki mənada var idi və bir-
birindən ayrılmışdı. Halbuki belə deyildir. Qrammatik kateqoriyalar 
fonetik yazının təkmilləşməsi prosesində sabitləşmişdir və onların yazıdan 
əvvəl varlığını güman etmək elə yumurtanın toyuqdan əvvəl yarandığını 
iddia etmək deməkdir. Alimlər bəzən işarə yazısını şəkil, söz, kök və 
şəkilçi yazıları kimi təsnif edirlər. Bizcə, bu təsnifatlar qeyri-dəqiqdir, 
çünki sözlərin o dövrdəki səslənmə özəlliyini təhrif edir. Yazının tarixi, 
ilk növbədə, şəkil-işarə və fonetik yazı kimi iki mərhələyə bölünə bilər. 
Ümumiyyətlə, qədim mətnləri oxuyarkən sözləri yazı şəklinə görə 
identifikasiya etmək daha doğrudur. Onların qədim tələffüz variantını 
identifikasiya etmək mistik bir işdir, çünki həmin mətnlərin yazıldığı 
dövrdə identik tələffüzün özü yox idi və ya şərti idi. Qədim sözləri tələffü-
zə görə identifikasiya təşəbbüsləri ən çox tarixi milli ünvanla müasirləş-
dirmək təşəbbüsləri ilə bağlıdır. 
Qədim dillərdə sözlər çox az olmuşdur, bunun səbəbi yazıdan məh-
dud dairədə istifadə idi. Söz yaradıcılığı formalarının zənginləşməsi yazı-
nın kütləvi yayılması və çap maşınının tətbiqi ilə bağlıdır. Qədim dillərin 
tərəqqisi isə xalqların istedadından deyil, iri imperiyalarda fonetik yazıdan 
geniş istifadə ilə bağlı idi. Ona görə qədim dilləri xalqların istedadı ilə 
bağlayan nəzəriyyə əsassızdır. Bu nəzəriyyədən doğan nəticə: guya hər 
xalqın bir dil yaratması təsəvvürü də tarixilik və təkamül prinsipinə zidd 
bir cəfəngiyatdır. Qədim dillərin müəllifi qədim quldarlıq dövlətləridir. 
Sözdən, söz-əmrdən istifadə quldarlıq aləti idi və etnik və dövlət sərhədi 
tanımamışdır. Qədim dünyada heç bir xalqın irsi axtarıla bilməz. Yeganə 
mədəniyyət yaradan amil isə hakimiyyət və dövlət, müharibə və quldarlıq 
hüququ olmuşdur. 
Şifahi dillərin yaranması və yayılması. Biz artıq qədim dillərin 
yazı mədəniyyətinin nəticəsi olaraq sivilizasiyanın davamlı olduğu 
yerlərdə tərəqqi etdiyini dedik. Lakin yazı işarəsi və fonetik söz işarəsi 
meydana çıxmaqla geniş yayılmağa başladı. Bunun səbəbi insanların yazı-
ya qədər şərti işarələrdən geniş istifadə etməsi və işarə ünsiyyəti vərdişlə-
rinin varlığı idi. İkinci səbəb fonetik söz işarəsinin maddi formadan, 
çəkidən məhrumluğu idi. Fonetik söz işarəsini daşımağa, ötürməyə, digər 
adamlara çatdırmağa maddi qabıq lazım deyildi: fonetik söz yadda qalır 
və təbii orqan olan qulaqla identifikasiya edirdi. Bu fonetik söz işarəsinin 
ibtidai insanların istifadə etdiyi digər maddi işarələrdən inqilabi üstünlüyü 
idi. Yazının əzbər formasından istifadə inqilabi nəticə verirdi, xüsusilə di-
 138
gər insanları idarə etməkdə, onlara təsir etməkdə, onlardan məqsədli istifa-
dədə. Bu insanın məhsuldar qüvvə olmaq potensialını kökündən artırdı. 
Qul hüququ adamların tapdığı ilk özü işləyən mexanizm idi. Danışıq şab-
lonlarının və mətnlərinin əzbər yayılmasının əsas stimulu bu idi. Əmr for-
masında olan adi sözlər və söz birləşmələrindən istifadə qul əməyindən 
istifadəyə yol açdı. Digər adamı istismar etmək üçün onun iradəsini idarə 
edən alət lazın idi: birinci alət əmr cümlələri, ikinci isə şallaq oldu. 
İşarə yazısı nəticəsində bir sıra mühüm qeyri-maddi məfhumlar 
yaranmışdır: bunlar say sistemi, təqvimi, astronomik və dənizçiliyə, əkin-
çilik və ovçuluğa aid simvol və sözlər idi. Bu biliklərin varlığı yazılı dillə-
rin şifahi variantının yayılmasını maraqlı edən mühüm səbəb idi. Qədim 
dünyada ada cəmiyyətlər çox sabit olmuş və mədəni tərəqqidə əsas rol oy-
namışdır. Bunlar əsasən Aralıq dənizində yerləşən adalar idi. Krit, Uqarit, 
Finikiya və Yunan yazısı ada şəhərlərin mədəniyyətinə aiddir. Dağıdıcı 
müharibələrin azlığı nəticəsində bu adalarda dənizçilik, riyaziyyat və yazı 
da inkişaf edə bilmişdir. Çox güman ki, finikiyalılar və yunanlar qohum 
tayfalardır və onlar fonem yazısını yaratmışlar.  
Qədim tayfalar arasında yazı özü əzbər söz materialından çətin 
yayılırdı. Ona görə tarixən söz dilinin şifahi yayılması onun yazı ilə birgə 
yayılmasından fəal getmişdir. Yazının şifahi dildən doğması təsəvvürünün 
kökü də buradadır. Şifahi söz və mətnin daha sürətli yayılmasının səbəblə-
rindən biri yazı bilən xalqların bu bilgi sayəsində böyük hərbi üstünlük 
qazanması və yazısız, yəni bar-bar xalqları müharibələr nəticəsində istila 
etməsi idi. Bu istilanın nəticəsi olaraq yazı dilinin, primitiv səviyyədə olsa 
da, şifahi variantının bar-bar (yəni sözlə danışa bilməyən) tayfalar arasın-
da yayılması olurdu. Ordu yaradan xalqlar yazı sayəsində orduda əmr 
cümlələrindən və hərbi mənalı komandalardan, xəritələrdən, əvvəlcədən 
hazırlanan silahlardan geniş istifadə edirdilər. Bu hərbi idarəçiliyin gü-
cünü artırırdı. 
Bütün bunlar fonetik sözün və mətnin inkişafı və yayılması ilə bağlı 
yeni vəziyyət yaratdı: yazısız yayılan şifahi dil ünsürləri identifikasiya, 
şifahi sözü tanıma problemi ilə üzləşdi. Yazının yoxluğu sözlərin iden-
tikliyini bir-iki nəsil sonra aradan qaldırır və sözlər yeni şəkillərə düşürdü-
lər. Kollektiv və tayfa üzvlərinin sözü eşidib tanıması problemi kəskinlə-
şirdi. Bu, ləhcələri yaradırdı. Ləhcə anlayışı qədimdən vardı və tərcümə-
çilər ləhcənin şərhçisi sayılırdı. Qədim dillərdə tərcüməçi digər dili yox, 
çətin sözləri izah edən mənasına gəlirdi. Lakin ləhcələrin uzaqlaşması 
yüzlərlə şifahi dillərin yaranması ilə nəticələndi. Amma ilkin söz 
bazasının ümumiliyi qaldı: bu bazanı öyrənmə sayəsində dilçilikdə hind-
Avropa dilləri ailəsi nəzəriyyəsi meydana çıxdı. 
 139
Elmə 6 mindən çox dil məlumdur və onların hər birinin ilkin yazılı 
söz kökü olmuşdur. Yalnız iki yazı sistemi sivilizasiya yaradıcı nəticə 
vermişdir: sarı irqlilərin yaratdığı heroqlif yazısı və ağ irqlilərin Aralıq 
dənizi ətrafında yaratdığı fonetik yazı. Elmə digər yazı faktları da 
məlumdur. Bunlara mədəni dövriyyəyə düşə bilməyən yazılar demək olar, 
amma bir şərtlə ki, onların əsas iki yazı sistemi ilə əlaqəsi istisna edilsə. 
İki mədəni yazı sisteminin mədəni dövriyyədən çıxıb itməməyinin 
əsas səbəbi əvvəlcə bütpərəst, sonra isə monoteist dinlərin yaranması 
olmuşdur. Həm Suriya, həm Yunan yazısının bizə məlum olan tarixi büt-
Allahlar, sonra ilə tək allahların tarixi ilə bağlıdır. Lakin bəşəriyyətin 
allahquruculuğu da həmişə yazı ilə bağlıdır və ondan ayrılmazdır. Bütün 
müasir sivilizasiya yazılı mətnlərin müqəddəsləşdirilməsindən doğmuş-
dur. Müqəddəslik anlayışı mətn və kitab mədəniyyətinin fasiləsizliyini və 
dini baxımdan da mifoloji baza ümumiliyini təmin etmişdir.  
Şifahi dillərin yaranması prosesi sivilizasiyanın əsil tarixidir. Lakin 
bu məsələ tarixçilik və dilçilikdə ən az öyrənilmişdir. Əsil tarix də məhz 
sivilizasiyanın tarixidir. Qədim tarixin xalqların tarixi kimi təsəvvür 
edilməsi adi bir mifdir. 
Beləliklə, qədin xalqların dillərindən danışmaq əsassızdır. Qədim 
dillərin hamısı yazıyacan eyni səviyyəli, eyni miqdar söz bazasına malik 
olmuşlar. Qədim dillər yalnız şəhər dövlətlərdə müxtəlif tayfalara məxsus 
insanların toplanmasından, tayfa dillərinin bir-birinə qarışması nəticəsində 
lüğət ehtiyatının inkişafına səbəb olmuşdur. Şəhər dövlətlərin böyüməsi, 
qulların sayının artması qeyri-etnik kollektiv dil yaradıcılığı üçün böyük 
imkanlar açırdı. İndi bizdə qədim dilləri xalqlarla bağlamaq ənənəsi 
vardır: lakin qədim dillər qədim quldar dövlətlərin yaratdığı böyük, etnik 
cəhətdən əlvan insan toplularının nəticəsidir. Qulların isə milliyyəti yox 
idi, qədim hərbi hüquq onları ev heyvanlarından fərqləndirmirdi. 
Qədim xalqlar haqda təsəvvürlər elmdə iki mənbədən yaranmışdır: 
1. Qədim söz yazısından istifadə edən quldar imperiya ərazilə-
rin sakinləri bu adı almışlar. Lakin onlar əslində etnik cəhətdən qohum 
deyildilər. Qədim Akkad, Şumer, Misir, yunan, Roma, İsrail insanları qo-
hum deyildilər. Ancaq yazıya məxsus maarif sistemindən və mətn 
mədəniyyətindən istifadə edirdilər. 
2. Yazı dilinin əzbər, şifahi formasından istifadə edən və yazısı 
olmayan xalqlar. Onlar əslində danışdıqları dillərin yaradıcısı deyillər. 
Onlar bu dilləri qədimdən dünyanı istila etmiş yazısı olan imperiya dövlət-
lərin əhalisindən və ordusundan alırdılar. Belə xalqın etnik qohumluğun-
dan şərti olaraq danışmaq olar. Lakin onlar etnik mənşəcə həmişə onları 
istila edən və onlara yazılı dilin şifahi variantını ötürən dövlətin insanları 
 140
ilə həm də qan qarışığına malik olurlar. Ona görə yazısız şifahi dilli xalq-
ları hibrid xalqlar saymaq olar. Şifahi dilləri mənimsəmək onların birin-
ci mədəni-etnik hibridləşməsidir. Lakin hər xalqın tarixində ikinci mə-
dəni-etnik hibridləşmə də mütləq olur: bu isə onların yazını və mono-
teizmi aldıqları imperiya-dövlətlərin əhalisi ilə qaynayıb-qarışmasıdır. 
Sonradan sənaye inqilabları dövründə formalaşan bütün yeni xalq-
lar mənşəcə hibrid xalqlardır. Lakin ingilislər, ispanlar, italyanlar, fran-
sızlar kimi sənaye inqilablarının subyektinə çevrilən imperiyaların əhalisi 
millətlər adlanmağa başladı. Avropa millətləri mənşəcə hibrid, əməldə isə 
müəyyən imperiya halına düşən və yazılı dildən etnik alət kimi istifadə 
edən xalqlardır. Milli dillər dövlət sərhədi ərazisində etnik alət kimi işlə-
nən dillər deməkdir. Romantik nəzəriyyəçilər bu dilləri xalqların ruhunun 
məhsulu adlandırdı. Bu romantik uydurma idi. 
Milli dillərə qədər işlənən qədim yazılı dillərin dövlət sərhədi yox 
idi. Dil o zamanlar bəşəri alətlik keyfiyyətini saxlayırdı. Lakin dillərin 
dünya istilaları nəticəsində şifahi variantda yayılması sosial dilin bəşərilik 
və etnik əlamətdən təmizlik potensialını heçə endirdi. 
Yazını və danışıq dilini yaradan və yaşadan əsas amil iri imperiya 
dövlətləri olaraq qalır. Milli dilə çevrilmiş ingilis dilini dünyaya yayan və 
onu qeyri-rəsmi dünya elm və informasiya dili edən əsas yenə Britaniya 
imperiyasının sərhədsizliyi idi. Paradoksal olsa da, ilk milli dillərdən olan 
ingilis dili hazırda qədim ədəbi dillər kimi dövlət sərhədləri nəzərə alın-
madan çoxlu tayfalar və dövlətlər tərəfindən istifadə edilir. 
 
 
2.12. Mətnlərin kanonikləşdirilməsi anlayışı.  
Mətn mədəniyyətinin vahidliyi və fasiləsizliyi 
 
Müasir dillərin əsil tarixi söz yazısının tarixidir. Dilçilik də bir elmə 
çevrilmək üçün XVIII əsrdən mətnləri öyrənməyə başlamışdır. Çünki 
mətnlərdən kənarda heç bir maddi dil yoxdur, sadəcə adamların danışa və 
yaza bilmək potensialı vardır. Danışığın özü də maddiləşən anda itən 
şifahi səs prosesidir. Çünki tərəqqi etmiş danışıq dillərinin hamısının əsası 
yazılı dillər və mətnlərdir. Ona görə biz yazının tarixindən danışırıqsa, elə 
dillərin yaranma tarixindən danışırıq. Dilçilik mətnləri öyrənməklə həqiqi 
elmə çevrildiyi kimi, dilin mənşəyi haqqında nəzəriyyə də elmi bünövrəyə 
oturmaq üçün mətn mədəniyyətinə və onların tarixinə əsaslanmalıdır. 
Yazılı mətnlərin tarixi iki mərhələyə bölünə bilər. Birinci kanonik 
mətnlər yaranana qədərki yazılar, ikinci isə kanonik mətnlər yaranandan 
sonra yaranan mətnlər. 
 141
Kanonikləşməyə qədərki mətnlər bizə çox az gəlib çıxıbdır. Bun-
ların əksəriyyəti pəhləvan-hökmdarlar haqqında yazılmış və müxtəlif löv-
hələr üzərində bizə çatmış yazı mətnləridir. Bu mətnlərin əksəriyyəti 
hökmdarların ölümü münasibəti ilə onların məzarları üzərində yazılmışdır. 
Məzarlar ölülərin evləri idi, qədim insanlar fiziki ölümə – insan iradəsinin 
həmişəlik yox olmasına inanmırdılar, bunu başa düşmürdülər. Ona görə 
hörmətli ölülər üçün qəbir evi tikirdilər ki, gələcəkdə onlar öz evlərinə qayıt-
sınlar (dirilsinlər). Bu iradənin, hərəkət qabiliyyətinin ölməzliyinə inam idi.  
Qəbirüstü abidələrdəki yazılar çox məhduddur. Ona görə ki, kano-
nikləşməyə qədər olan mətnlərin hamısı itib batmışdır. Bunun bir səbəbi 
müharibələr nəticəsində sivilizasiyaların məhv edilməsidir. İkinci səbəb 
isə hər dövlətdə, hər hökmdarın yanında öz yazı sisteminə malik kahinlə-
rin fəaliyyət göstərməsi idi. Bir ölkənin kahini o biri dövlətin kahininin 
yazısını oxuya bilmirdi. Təsadüfi deyil ki, indiyə qədər tapılan qədim yazı 
mətnləri XIX-XX əsrlərdə bir-bir və çox böyük çətinliklə şifrələnib oxun-
muşdur. Şübhəsiz ki, bu oxuma zamanı həmin mətnlərin dili müasirləşdi-
rilmişdir. 4-6 min il bundan əvvəl insanların istifadə etdikləri məfhumlar 
bildirdiyi obyektlər cəhətdən müasir dilə uyğun olsa da, məntiq və məz-
mun baxımından müasir təfəkkürdən fərqlənirdi. Həmin yazıların dildən 
dilə tərcüməsi zamanı bu müasirləşdirmə həmin mətnləri əslindən çox 
uzaqlaşdırmışdır. Bizə ən yaxın olan yunan fəlsəfi mətnlərinin özünün 
XIX və XX əsrlərdə müasir termin və məfhumlara uyğunlaşdırılaraq oxu-
nuşu Hegel, A.Losev kimi mütəxəssislərin prinsipial etirazlarına səbəb 
olurdu. Əslində bu o deməkdir ki, müasir terminologiya mücərrədləşərək 
antik mətnlərin dilindəki məntiq konkretliyindən çox uzaqlaşmış və əslin-
də keçmişi anlamaq yolunda həqiqi bir dil baryeri və maneəsi yaratmışdır. 
Kanonik mətnlərə qədər həqiqi maarif yarana bilmir. Məğlub tayfa 
öz məğlubiyyətini öz müharibə bütünün zəifliyi kimi qəbul edir və qalib 
tərəfin müharibə allahına sitayişə başlayırdı. Digər tərəfdən hökmdarlar 
məğlub ediləndə onların dövlətindəki yazı (mühasibat və dəftərxana) sis-
temi də dağılıb gedir, öz yerini qalib tərəfin “yazı”sına və kahinlərinə ve-
rirdi. Bu mədəni yaddaşın yaşamasına və fasiləsizliyinə imkan vermirdi. 
Mədəni yaddaşın yarana bilməsi üçün müəyyən ərazidə ümumişlək yazı 
ənənəsi və bunun bazasında dil ənənəsinin yaranması və sabitləşməsi zə-
rurəti var idi. Bütpərəstlik dövründəki yazı Allahlar, əcdadlar və pəhləvan-
lar haqqında, əkinçilik və dənizçiliyin sirləri və s. barədə məlumatları 
ötürmək ehtiyacını ödəyirdi. Bunun nəticəsində tayfa allahlarına xidmət 
edən kahinlər ortaya gəlir, onların fəaliyyəti nəticəsində isə insan iradəsin-
dən yüksək olan allahların gücü haqqında təsəvvürlər möhkəmlənirdi. Mi-
fik dövrdə insan iradəsinə oxşayan və onun mütləq forması kimi təsəvvür 
 142
olunan allahlarla adi adamlar arasında informasiya mübadiləsi aparan ka-
hinlər təqribən peyğəmbərlərə – insanlığın ilkin maarifçilərinə çevrildilər. 
Peyğəmbərlər tayfa allahlarının yer üzündə səlahiyyətli adamları kimi qə-
bul olunurdu. Allahların əmrlərini dəqiqliklə bilib saxlamaq və icra etmək 
üçün Allahın iradəsini əks edən əmrlər şifahi formada çox çətinliklə təbliğ 
olunurdu, çünki insanların istifadə etdiyi dilin imkanları məhdud idi, iden-
tik şifahi dil yox idi. Bunsuz Vahid Allah ehkamı birmənalı təbliğ oluna 
bilməzdi.  
Tayfa allahları ilə Vahid Allahın paralel tanınması prosesi uzun 
tarixi dövr olub və Bibliyada və Quranda da əksini tapıbdır. Adətən qalib 
tərəfin allahı müharibədən sonra məğlublar üçün də müqəddəs və mistik 
bir qorxu mənbəyi olurdu. Sonralar isə hər yerdə hər halda eyni cür qəbil 
və icra edilmək üçün Allahların əmrləri xüsusi adamlar tərəfindən əzbərlə-
nib dəyişməz saxlanmağa, sonra isə daş və gil lövhələr üzərinə yazılmağa 
başladı. Məsələn, ehkama görə, Musa Peyğəmbərə Allahın ilk on bəndli 
əmrləri (qanunları) Sina dağında daş üzərində yazılmış halda verilmişdir. 
Burada yazılı sözün hakimiyyət yaratma effektindən istifadə cəhdi göz 
qabağındadır. 
Lakin maarifçi kahinlərin peyğəmbərlərə çevrilməsinə qədər də 
qədim şəhər dövlətlərdə yazıdan istifadə edilirdi: xüsusi mülkiyyət və 
qullar yaranandan sonra uçot ehtiyacı yaranmışdı. Lakin peyğəmbərlərə 
qədər hər kahinin yazı sistemi çox fərqli idi, işarələrin yazılışında 
unifikasiya kifayət səviyyədə deyildi. Allahların hamısı yerli və tayfa 
xarakteri daşıyırdı. Ən böyük allahlar isə müharibə allahları, pəhləvanlıq, 
döyüşçülük ruhunu təmsil edənlər idi. Bu da ondan doğurdu ki, qədim 
dünyada müharibələr yeganə hüquq mənbəyi idi. Döyüşdə məğlub olanlar 
hər şeylərini itirirdilər və qul olurdular. Pəhləvan və döyüşçüləri isə əsir 
düşəndə belə öldürürdülər. Ona görə hərb allahları ən yüksək statusa ma-
lik idilər: ən böyük hüquq – əsirləri öldürmək, yoxsa yaşatmaq problemi 
onlardan asılı sayılırdı. 
Təkallahlığın əvvəli sayılan yəhudi tayfa allahı Yaxve də qonşu 
tayfadan yəhudilərə keçmiş hərb allahı idi. O, sonralar bütün yəhudilərin 
allahı adlanmağa başladı. Yəhudi allahı Yaxvenin himayədarı olmaqla 
yəhudi kahinləri öz ölkəsində hakimiyyətin də sahibi olurdular. Etnik 
dinin mənası və məntiqi belə idi. Güman ki, sonralar yəhudilərin Misirdən 
çıxışı adlanan hadisə Misirdən müəyyən maarifçilərin Mesopotamiya ova-
lığındakı iqtisadi çiçəklənmə zonasına, Fələstinə gəlməsindən ibarət olub. 
Sonralar qədim sözlərin mənası təhrif edilərək bu hadisə etnik bir köç 
kimi qələmə verilməyə başlayıb. İlk dəfə Fələstin maarifçi peyğəmbərləri 
Vahid Allah barədə ehkamları və əhvalatları yazıya almağa başlayıblar və 
 143
bu, bəşəriyyətin sonrakı tərəqqisində yeni era açıb. Bibliyada bir tayfa, bir 
Allah prinsipi qalıb gəldi. Buna analogiya ilə bütün tayfaların (insanların) 
vahid Allahı anlayışı meydana çıxdı. Aleksandr Makedonskinin dünyanı 
fəth etməsi və qədim İranın paytaxtında özünün dünyanın yeni Allahı kimi 
taxta çıxması üçün parad təşkil etməsi bu anlayışa təkan verdi. Aleksandr 
bütün dünyanı fəth etdiyi üçün insanların və yer üzünün ən böyük hərb al-
lahı kimi tanınmalı idi. Bu Aleksandrdan əvvəl də belə idi: bütpərəst tay-
falar müharibədə qələbə və məğlubiyyəti müharibə Allahlarına aid sayır-
dılar. Aleksandrın istilalarından sonra o, bütləşdirildi və nəticədə dünya-
nın yeni və vahid Allahı problemi aktuallaşdı və təkallahlıq uğrunda mü-
barizələr dünyada və Fələstindəki dini dairələrdə yeni qüvvə ilə başlandı. 
Bütün qədim dövlətlərdə olduğu kimi, Fələstin ərazisində də kahin-
lərlə hökmdarlar çox hallarda eyni adamlar olurdu. Məsələn, İbrahim pey-
ğəmbər belə idi. Məhəmməd peyğəmbərin xəlifəlik statusu da qədim yə-
hudi ənənəsinin davamı idi: o, həm peyğəmbər, həm də ordunun və müsəl-
man icmasının hökmdarı, dünyəvi rəhbəri idi. 
Ən qədim dövlətlərin vətəni olan Suriyada yazı ənənəsi onlara ya-
xın qonşu olan ada sivilizasiyalarla bağlı idi. Buradakı dövlət çevrilişləri 
nəticəsində Bibliyada gördüyümüz kahin çarlar bir-birini əvəz edirdi. 
Sonralar vaxtı ilə hakimiyyətdə olmuş əcdadlar, kahin nəsilləri öz tərəf-
darlarının və qohumlarının hakimiyyət dövrü haqqında müsbət planda 
mətnlər yazmağa başladılar. Kahin çarların ədaləti haqqında yazılar təqri-
bən kanonikləşib peyğəmbərlər haqda mətnlərə çevrildi. 
Qədim yəhudilərin müqəddəs mətnlərində əsas prinsip müqəddəs 
şəcərədir, hüquqların--hakimiyyət və peyğəmbərlik hüquqlarının belə 
irsən keçməsidir. Bu problemin mühüm və aparıcı yer tutması qədim 
yəhudi mətnlərinin arxasında müxtəlif kahin tayfa və məktəblərinin siyasi 
rəqabəti idi. Bibliya tarixçiləri qədim İudeyada kanonik kitaba düşən 
mətnlərdən əlavə də müxtəlif peyğəmbər mətnlərinin olduğunu qeyd 
edirlər, onların bir çoxunun mətnləri bizim dövrə qədər gəlib çatmışdır.  
Çox güman ki, Suriya və Fələstində y.e.ə. 9-4 əsrlərdə olmuş hökm-
darlıq quruluşu dini və dünyəvi hakimiyyətin bir əldə birləşməsi, çox 
zaman isə hakimiyyətin dini rəhbərlərdə olması ilə seçilmişdir. Bibliya 
süjetlərində hökmdar çarlarla pəhləvanların müxtəlif adamlar olması və 
döyüşlər zamanı bundan doğan konfliktlər geniş təhlil olunmuşdur. Çox 
güman ki, qədim yəhudi peyğəmbərləri hərəkatı və onların hakimiyyətinin 
qorunması çağırışları Fələstində başlanan hərbi demokratiyaya keçidə 
müqavimətlə bağlıdır. Yazılı mətnlərin hamısının əsas mənası müəyyən 
ailələrin və tayfaların hakimiyyətə sahiblik hüququnun əsaslan-
dırılmasıdır. Şəcərələr də burada əsas dəlil kimi istifadə olunur və qədim 
 144
yəhudi peyğəmbərlərin hamısının Nuh peyğəmbərdən törəmə olduğu 
göstərilir. Şiəlikdə də eyni prinsip etnik anlayış olmadan işləyir. 
Fələstində qədim peyğəmbər mətnlərinin kanonikləşməsində siyasi 
mülahizələr – hakimiyyət və mülkiyyət maraqları əsas rol oynamışdır. Ka-
hinlər öz hakimiyyət hüququnu əsaslandıran mətnləri qoruyur, təkmilləş-
dirir, onların peyğəmbərlərinin kultunu yaradır, sonda isə daha nüfuzlu 
olması üçün bu mətnləri Allaha isnad edirdilər. 
Bu hakimiyyəti ələ alan ordu sərkərdələrinə – pəhləvanlara müqavi-
mət idi. Təsadüfi deyil ki, yəhudi peyğəmbərlərinin hamısının rəqibləri 
Yaxvenin də, tək Allahın da düşmənləri kimi qələmə verilir. Bu, Fələstin-
də dini və dünyəvi hakimiyyəti əldə saxlamış qədim kahin aristokratiyası-
nın hakimiyyət iddialarının ifadəsi idi. Onlar əsas hərb Allahı Yaxvenin 
himayədarları və nümayəndələri kimi özlərini hakimiyyət sahibliyinə 
namizəd sayırdılar. Sonralar Bibliya arqumentlərindən müxtəlif ölkələrdə 
hakimiyyətin qanuniliyini sübut üçün geniş istifadə edilmişdir. 
Bibliya mətnlərində ciddi siyasi və tarixi mülahizələr əsas yer tutsa 
da, Fələstin aristokratiyasının bir hissəsi onları etnik yəhudi dininin mü-
qəddəs mətnləri kimi kanonikləşdirmişlər. Kanonikləşmə – müəyyən 
mətnlərin müəllifliyinin Allaha aid edilməsi və onların müəyyən vasitə-
çi peyğəmbərlər tərəfindən yazıya alınması ehkamıdır.7 İslamda kanonik-
lik termininə uyğun olan kəlam termini vardır: kəlam da Allaha məxsus 
sözdür. 
 Kanonik mətn anlayışını ilk dəfə y.e.ə. 11 əsrdə Musa peyğəmbərin 
kitabı olan Tövrata şərhlər yazmış yəhudi ravvinləri – talmudistlər tərəfin-
dən irəli sürülmüşdür. Onlar Tövratın mətninin əsil müəllifinin yəhudi 
Allahı Yaxve olduğu barədə ehkam irəli sürdülər. Sonralar Bibliyaya daxil 
olan bütün mətnlərin Allahdan gəlmə söz və qanunlar olması barədə eh-
kam formalaşdı. Məhəmməd peyğəmbərə isə Quran ayələri Allahdan 
gəlirdi və onların təbliğ edilməsi tövsiyə olunurdu. 
Kanonik mətnlərin bir cıra xüsusiyyətləri vardır ki, bunlar dünyada 
yazı və maarifin inkişafına və deməli müasir yazı dilinin sürətli inkişafına 
misilsiz təsir göstərmişlər. Onun əsas nəticələrini qeyd edək:  
1. Müqəddəs mətnlər Allahdan gəldiyi üçün toxunulmazdır, insan 
tərəfindən dəyişdirilə, redaktə edilə bilməz. İnsanın başa düşmədiyi yer-
lərdə belə ancaq Allaha məxsus sirlər vardır. 
2. İnsanlar Allahdan gəlmə müqəddəs mətnlərə Allahın iradəsi kimi 
yanaşıb əməl etməlidirlər. Müqəddəs yazılara əməl etməməyə görə Allah 
                                                 
7 Ehkam – müəllifliyi Allaha aid sayılan sözlər, yazılar, biliklər və qaydalar. 
 145
insanlara, xüsusilə yəhudilərə dəflərlə bəla göndərib. Ona görə Allahın ya-
zısına sözsüz əməl edilməlidir və bu tələbdən qanun anlayışı doğmuşdur. 
3. İbrahim peyğəmbərə qədər qədim dünyada böyük övladın Allaha 
qurban verilməsi ayini vardı. Allah İsmayılın qurban kəsilməsi əvəzinə 
qoyun kəsməyə icazə verdikdən sonra hər yəhudi ailəsinin böyük aşağı 
özünü Allaha həsr etməyə, Allahın mətnlərini (əmrlərini) oxumağa, təbliğ 
etməyə, icra etməyə və qorumağa borcludur. Məhz bu tələb dünya maarifi 
tarixində yəhudi dini maarifçilərinin mühüm rolunu meydana çıxarmışdır.  
4. Müqəddəs mətnlər Allahın sözü olduğu üçün duz oxunmalı, düz 
köçürülməlidir. Allahın sözünü səhv oxumaq və yazmaq günahdır və cəzasız 
qalmaz. Bu tələblər Bibliyadakı orfoqrafiyanın, qrammatikanın, sintaksisin və 
sözlərin daşıdığı mənaların sabitləşməsində misilsiz rol oymamışdır. 
5. Müqəddəs kitablar köhnələndən sonra da atıla bilməzdi, bu Allah 
qarşısında ağır günah sayılırdı, ona görə köhnə dini kitablar belə xüsusi 
yerlərdə qorunurdu ki, bu da qədim kitabxanaların yaranmasına səbəb 
olurdu. 
6. Deyilən beş əsasa görə müharibələr vaxtı hərbçilər də müqəddəs 
kitabları yandırmaqdan qorxurdular. Bu isə dünyada sabit və arasıkəsil-
məz mətn mədəniyyətinin, maarif ənənəsini və kitab mədəniyyətini az-çox 
qorudu. 
7. Kanonik mətnlərin başqa dillərə müqəddəs mətn kimi tərcüməsi 
digər xalqlarda da yazılı dillərin yaranmasına, maarifin və yazı qay-
dalarının sabitləşməsinə səbəb olurdu. Müasir ingilis, fransız, alman, rus 
və s. ədəbi dilləri məhz bu yolla yaranmışdır. 
8. Bibliyanın qədim Suriya və yunan dillərində olan orijinal mətnlə-
rini oxuya bilmək üçün yəhudi və xristian ruhaniləri bu dilləri öyrənir və 
antik ədəbi mətlərin qorunmasını və yayılmasını təmin edirdilər. 
Müqəddəs mətnlərin kanonikləşdirilməsi prinsipləri monoteizmin 
yaranmasında həlledici rol oynamış və monoteist dini mədəniyyətin birliyi 
hadisəsini yaratmışdır. Hər bir növbəti peyğəmbər qədim peyğəmbərlik 
ənənələrinə sadiqliyini bildirmiş və öz peyğəmbərliyini müqəddəs mətnlə-
rin ehkamları əsasında sübuta yetirməyə çalışmışdır. Bunun nəticəsi ola-
raq monoteizmin müqəddəs kitabları da bir-birinə əsaslanmış, bir-birini 
təsdiqləmiş və qədim ehkam bazası baxımından özündən əvvəlkilərə söy-
kənmişdir. 
Monoteist dinlər arasındakı varislik əlaqələri onların əsasında yara-
nan ədəbi mədəniyyətin də qohumluğunu və ümumi prinsiplərə əsaslan-
masını təmin etmişdir. 
Mətnlərin kanonikləşməsindən doğan bu nəticələr Qərbdə və Şərq-
də maarifin inkişafında, yazı dilinin yayılmasında əsas rol oynadı. Bütün 
 146
Orta Əsrlərdə maarif və təhsil dinin nəzdində olsa da, müqəddəs mətnləri 
oxumaq, öyrənmək, üzünü köçürmək üçün hazırlanan kadrlar Avropa 
maarifinin və elminin tərəqqisinə misilsiz xidmət göstərdilər. Bu istiqa-
mətdə xristian rahiblərin rolu xüsusilə çox idi: onlar monastırlarda yaşa-
yırdılar və elmi işlərlə məşğul olmaq üçün çoxlu vaxtları var idi. Təsadüfi 
deyil ki, qərbin böyük maarif adamları, şair və alimlərin əksəriyyəti xris-
tian rahibləri sırasından idi. Hətta intibah mədəniyyətinin aparıcı şəxsiy-
yətləri də rahiblər arasından çıxma idi. 
Yalnız kapitalist sənayeləşməsi və intibah hərəkatı dinin maarif 
işindəki əsas rolunu aradan apardı. Növbəti tarixi mərhələdə savadlı kadr-
ların hazırlanması dənizçiliyin və yeni kapitalist sənayesi sahələrinin 
ehtiyacları üçün nəzərdə tutulurdu. 
 
 
2.13. Monoteizm və qədim ədəbi dillər.  
Fars dili problemi 
 
Müqəddəs mətnlərə qədər yazılan bütün yazılar məhdud bir dairə 
peşəkarlar və hakimiyyət qulluqçularının başa düşməsi üçün idi. Lakin 
monoteist Allaha isnad edilən mətnlər bütün insanlar üçün nəzərdə tutul-
muşdu. Beləliklə, yazı tarixində ilk dəfə olaraq kütləvi istifadə və anlama 
üçün nəzərdə tutulan kitablar yarandı. Bu çox mühüm faktor idi, çünki 
bütün cəmiyyət üçün nəzərdə tutulan informasiyanın, mətnin özü olmadan 
ədəbi dil – yəni bütün cəmiyyətin identik səkildə istifadə etdiyi dil mey-
dana çıxa bilməzdi. 
Müqəddəs mətnlərin dilinin ədəbi dil kimi başa düşülən olması da 
uzun bir tarixi dövrü – monoteizmin qələbəsi uğrunda mübarizə və onun 
dövlət dili olduqdan sonra rəsmi yayılması mərhələsini əhatə edir. Ona gö-
rə qədimlərdə, yəni ilk mərhələdə müqəddəs kitabların dili ancaq maarifçi 
kahinlər sinfi üçün ədəbi dil idi .Müxtəlif tayfalara və şifahi dillərə məx-
sus adamlar kahin sinfinə daxil olub bu dilləri – yəni müqəddəs kitabları 
identik səkildə anlamağı öyrənirdilər. 
Lakin monoteizm kütləvi şəkildə yayılanda bütün əhali müqəddəs 
kitabdakı ehkamın əsaslarını bilirdi. Bu həm də o demək idi, həmin cə-
miyyət allah haqda təlimi identik bir dildə anlayır və danışır. Lakin bu bir 
çox dilçi alimlərin zənn etdiyi kimi, şifahi ədəbi dillər deyildi. Bu sadəcə 
müqəddəs mətnlərin leksikası əsasında formalaşan dini ədəbi mətnlərin 
əzbərlənmiş şifahi variantları idi. Bunlara müstəqil şifahi dillər kimi bax-
maq səhvdir. Bunlar sadəcə müqəddəs kitabların normativ dilinin təsiri ilə 
 147
şifahi tayfa dili bazasında yaranan ədəbi dil variantları idi. Onların əsası 
isə, yerli etnik ləhcələr yox, müqəddəs mətnlərin qrammatika, leksika və 
ehkam bazası idi. 
Qrammatik normativlik bütün dillərə yazı dilindən və onun əzbər 
şəkli kimi keçir və bu dilin təsiri ilə yaranmış hadisədir. Ona görə bütün 
xalqlarda ümumxalq dili anlayışı ancaq monoteizmdən sonra və onun mü-
qəddəs mətnlərinin və ehkamlarının mənimsənilməsi bazasında yaranır. 
Buna ən maraqlı misal türk dilləri ola bilər. Bu dillərdə danışan xalqların 
islama qədər danışdığı dil yazısı olmadığına görə vahid bir ümumxalq dili 
yarada bilməyib. Ən yaxın olan türk tayfalarının danışıqda istifadə 
etdikləri leksik baza çox fərqli idi. 
Türk xalqlarının yazılı dilləri yəni ədəbi dilləri yalnız onlar islamı 
qəbul etdikdən sonra yarandı. Bizim klassik ədəbi dil adlandırdığımız bu 
ədəbi dili indiyə qədər ərəb-fars təhsili keçməyənlər başa düşmürlər. XIX 
əsrin ortalarından maarifçilər canlı danışıq dilinə əsaslanan sadə ədəbi dil 
yaratmağa başladılar. Lakin bu ədəbi dilin qrammatik normaları da klassik 
şeir dilində, islamı mətnlərin tərcüməsi kimi yaranmış yazılı ədəbi dildə 
formalaşmışdı. Ona görə müasir Azərbaycan ədəbi dilini də mənşə baxı-
mından islami mətnlərin tərcüməsindən yaranmış bir hadisə saymalıyıq. 
Əlbəttə, kütləvi maarif və mətbuat yaranandan sonra ədəbi dilə əks təsirini 
də artırır. Lakin bundan heç də o nəticə çıxarmaq olmaz ki, qədim 
dövrlərdə də yazılı dil şifahi dilin təsiri ilə formalaşmışdır. 
Qədim ədəbi dillərlə müasir ədəbi dillər arasında prinsipial fərqlər 
vardır. Qədim ədəbi dillərin əsası olan mətnlər məhdud dairə müqəddəs 
kitablardan ibarət idi və bu kitabların dili də ehkam sayılırdı. Dildə yara-
dıcılıq anlayışının özü hələ yox idi. Əksinə, qədim dini mədəniyyətlərdə 
təqlid şüurlu tətbiq olunan prinsip idi. Orta əsrlərdə dini ədəbiyyatda və 
dildə tətbiq olunan kanonizm – əvvəlki və ilkin, birinci mətni nümunə ki-
mi qəbul etmək prinsipi rəsmi bir tələb idi. Hər şey Allahın yazısı və sözü 
olan müqəddəs mətnə – xristianlıqda İncilə, islamda Qurana – onun dilinə, 
süjet və obrazlarına bağlı olmalı idi. Bu monoteizm tarixində müəyyən 
mərhələ idi – dinin yayılması dövrü idi ki, bu da ehkamlara sədaqət, onları 
eyni cür anlama və hörmət tələb edirdi. Mədəniyyətin əsası Allah və ona 
bağlı dəyərlər sayılırdı. Hələ mədəniyyətin özü dini mədəniyyətin bir 
hissəsi idi və bəşəriyyət ona müstəqil məna vermirdi. 
Qədim ədəbi dillərin tarixi təxminən sənaye inqilablarına və Qərbi 
Avropa ölkələrində milli dillərin latın dilini aradan çıxarmasına qədər 
davam etmişdir. Məsələni sadələşdirsək – qədim dillər dini və rəsmi döv-
lət üslubu olan dillər idi və bədii üslub da hələ dini üslubun tərkibində idi. 
Bu ədəbi dillər dini terminologiya istisna olmaqla başqa terminləri hələ 
 148
tanımırdı. Mücərrəd sözlərin sayı az idi. Mücərrəd məfhumların ifadəsi 
üçün terminlərdən daha çox konkret məfhumların, əsas lüğət fonduna aid 
sözlərin məcazi mənalarından istifadə olunurdu. Məsələn, Allah məfhumu 
müstəqil sözlə yox, “ata”, “ağa”, ”pəhləvan” kimi sözlərin məcazi mənala-
rından istifadə yolu ilə yaradılırdı. Materiya, ideya kimi fəlsəfi kateqoriya-
ların ifadəsi üçün də məna köçürmələrindən istifadə olunurdu. Məsələn, 
maddi dünya anlayışı qədim yunan dilində “ulduzlu göy” mənası verən 
“xaos” sözü ilə, ideya anlayışı isə “görünüş” mənası daşıyan “eydos” sözü 
ilə ifadə olunurdu. 
İntibah dövründən başlayaraq qədim mətnlərin milli dillərə kütləvi 
tərcüməsi zamanı qədim terminlər başqa dillərdə yad sözlərlə ifadə olundu 
və məfhumlarla onları ifadə edən ilk qədim sözlər arasında əlaqə itdi. Bu, 
müasir elmə məxsus terminologiya bazasına keçid idi. Qədim dillərdə 
termin və anlayışlar konkret sözlərdən ayrılmaz idi. Müasir milli dillərdə-
ki termin bazası isə işləndiyi dilin sözləri ilə mənşəcə və mənaca birbaşa 
bağlı deyildir. Bunun əsas səbəbi müasir ədəbi dillərin hamısının müqəd-
dəs mətnlərin tərcüməsindən yaranmasıdır. Tərcümə məfhumları avtoma-
tik olaraq terminləşdirir, yəni onları ilkin yazıda ifadə olunduqları sözdən 
ayırır. Kök sözlə və onun istifadəsi ilə alınan yeni mənalar arasında əlaqə 
itir. Bu sözün dildəki işarəvilik funksiyasının yeni bir mərhələsidir. 
Sənaye inqilabları təbii elmlərin və təhsilin inkişafını qat-qat 
sürətləndirdi və maarifi dindən ayırdı. Mətbuat və kitab çapı kütləviləşdi. 
Bu, müasir yazılı dillərin formalaşması ilə nəticələndi. Məfhumların kütlə-
vi terminləşməsi baş verdi. Təhsil zamanı dərsliklərdən kütləvi istifadə isə 
ümumxalq danışıq dilini maksimum normativləşdirdi. İnsanlar fikirlərini 
təxminən eyni cür, ilk dəfə dərslikdə təsadüf etdikləri səkildə ifadə etməyə 
başladılar. 
XVI-XX əsrlər milli dillərin cürətli tərəqqisi və qədim dillərdən 
imtina, milli yazı dillərinə keçid dövrüdür. Bu söz yazısının ilkin universal 
və beynəlmiləl təbiətinə zidd idi. Lakin Qərbdə yeni elmi-texnoloji inqi-
lab, ana dili ingiliscə olan kompüterləşmə qədin dillərin dünyada hökm-
ranlığı vaxtlarına oxşayan bir vəziyyət yaradıb. İndi dünyanın ən əhatəli 
elmi-texniki informasiya daşıyıcısı ingilis dili və ondan geri qalmamağa 
çalışan alman, fransız və s. dillərdir. Deməli dünyada elmi-texniki infor-
masiyanın ən tam daşıyıcısı olan bir necə dil hökmran olmağa başlayır. 
Bununla əslində çoxsaylı milli dillər azı elmi əhəmiyyətini itirir. 
Sanki qədim dillərin uzun tarixi dövr ərzində mövcudluğu məntiqi 
təkrar olunur. Azərbaycan maarifinin və ədəbiyyatımızın bir tarixi dövrü 
fars və ərəb dilləri ilə bağlıdır. Azərbaycan elmində IX-XX əsrlərdə fars 
və ərəb dillərində yazmış həmvətənlərimizin irsinin tədrisi və tədqiqi 
 149
ənənəsi mövcuddur. Bu ənənə A.Bakıxanov, M.F.Axundov, M.Ə.Rəsul-
zadə kimi böyük ədiblər tərəfindən qoyulmuş milli tarix prinsiplərinin 
davamıdır. Hələ Abbasqulu Ağa Bakıxanov ilk milli tarixçimiz kimi 
Şirvanda yaşayıb yaratmış və “Gülüstani-İrəm” əsərində Azərbaycan ədə-
biyyatına aid etdiyi on səkkizə qədər farsca yazıb yaratmış şairin və mütə-
fəkkirin adını çəkmişdir. Sonrakı tədqiqatlar bu siyahını genişləndirmişdir. 
Sovetləşmənin ilk onilliklərində Azərbaycan ədəbiyyatının müasir kon-
sepsiyası hazırlanarkən sözü gedən farsdilli mətnlər və sənətkarlar Azər-
baycan ədəbiyyatı tarixinə salınmışdır. 
Lakin həm o zamanlar, həm də sonralar bu barədə mübahisələr də 
olmuşdur. Canlı tarixlə hesablaşmaq istəməyən bəziləri farsdilli və ərəb-
dilli irsə şübhə ilə yanaşırlar. Biz belə düşünənlərə cavab verməyi zəruri 
saymırıq. Lakin bu kitab həm də tələbələr üçün nəzərdə tutulduğu üçün 
bəzi tarixi həqiqətləri xatırlamağı lazım bilirik. 
Bütün xalqların humanitar mədəniyyəti onların etnik köklərindən 
çox, mənsub olduqları dini-mədəni köklərlə bağlıdır. Azərbaycanlılar da 
burada istisna deyillər. Ölkəmizin islamlaşmağa başladığı IX əsrdən bəri 
əslən türk olan çoxlu şəxsiyyətlər islamın müqəddəs şəhərlərinə gedib 
orada 10-15 il ərzində ərəb dilini öyrənir və ali təhsil alırdılar. Bu ərəb 
dilinin elm dili kimi Azərbaycanlılar arasında da işlənməsinə səbəb olur-
du. Ərəb dilinin işlənməsinin ikinci səbəbi Quranın tərcümə olunmasına 
müsəlman şəriətinin icazə verməməyi idi. Bu çoxlu səbəblərlə izah olu-
nurdu: sayılırdı ki, Quran Allahın sözüdürsə Allahın seçdiyi dildədir. Onu 
tərcümə Allahın seçiminə ziddir. O biri tərəfdən quranda insanların yaxşı 
anlaya bilmədiyi ayələrdə ilahi sirlər olması irəli sürülür. Tərcümə zamanı 
bu sirlər itə bilər. Ona görə rəsmən Quran heç zaman milli dillərə tərcümə 
olunmamışdır. Bundan əlavə, islamda Quranın ərəb dilindən başqa dillər-
də oxunmasına heç zaman icazə verilməmişdir. 
Dinə aid bütün əsərlər də ərəb dilində yazılmışdır və bu da orta 
əsrlərdə elmi-dini dil kimi ancaq ərəb dilindən istifadə ilə nəticələnmişdir. 
Xristian xalqlarda da orta əsrlərdə dini və elmi dil latın dili olmuşdur və 
bütün xalqların nümayəndələri elmi əsərlərini bu dildə yazmışlar. Lakin 
italyanlar da, fransızlar və s. də öz həmvətənlərinin latın dilində yazdıqları 
mətnləri öz milli irsləri kimi fikir və ədəbiyyat tarixlərində öyrənirlər. Ona 
görə bizim də ərəbcə yazmış mütəfəkkirlərimizi fikir tariximizdə öyrən-
məyimiz dünyada olan ümumi təcrübəyə uyğundur. 
Fars dili məsələsi bir qədər başqadır. İrandilli xalqlarla türkdilli 
xalqlar bütün Avrasiya sərhədlərində qonşu olmuş və çox zaman isə bir-
birinin içində yaşamışlar. Bu xalqlar Dnepr çayından Çinə qədər qonşu 
olmuşlar: türklər şimalda, irandillilər isə Cənubda yaşamışlar. Tarixi 
 150
proses elə gətirib ki, bu xalqlar orta Asiyada, Xəzər ətrafında da qaynayıb 
qarışmışlar. Azərbaycan türklərinin İrandilli xalqlarla qaynayıb qarışması 
Aleksandr Makedonskinin imperiyasının dağıldığı b. e. ə. 2-ci əsrdən 
intensivləşib bu günə qədər davam edir. Sasanilər dövründən bəri isə 
qarışmanın əsas meydanı Muğan və Mil düzlərindəki su ilə bol qışlaqlar 
olmuşdur. Bu ərazinin Azərbaycan dilində tarixi adı Arandır. Aranlıların 
dövlətinə Avropada Albaniya deyirdilər. 
Tarixi Muğan və Mil qışlaqları, xüsusilə Muğan (muğların yeri) ən 
qədim vaxtlardan atəşpərəstliyin müqəddəs ocaqlarının yerləşdiyi ərazilər 
olmuşdur. Lakin sonradan Azərbaycan xalqı da bu ərazidə təşəkkül 
tapmışdır. Kürdlər, talışlar, giləklər, Dağıstan xalqları, ermənilər türk 
dillərini həmin qışlaqlarda ilin 8 ayini türklərlə birgə yaşayarkən öyrən-
mişlər. Mİngəçevir su-elektrik stansiyası tikilərkən bu ərazilərdə qədim 
Mingəçevir mədəniyyəti ortaya çıxdı və Səməd Burğun yuxarıda 
dediklərimizi nəzərdə tutaraq “Muğan” poemasını yazdı. Bu xalqımızın 
tarixi köklərini və torpaqlarını tərənnüm edən dahiyanə əsərdir. 
Mil-Muğan ərazisində və ona yaxın ətraflarda azərbaycanlılarla 
irandilli atəşpərəstlər və xristianlar elə qaynayıb qarışıblar ki, bu gün 
farsca və ya türkcə danışmaq heç kəsin etnik mənsubiyyətindən xəbər 
vermir. II-IV əsrdən şimallı türklərin fasiləsiz olaraq Xəzərətrafı ərazilərə 
müharibə yolu ilə köçlərini nəzərə alsaq, deyə bilərik ki, bu gün farsca 
danışan İran əhalisinin içində xalis etnik iranlı yoxdur. A.Bakıxanov da 
“Gülüstani-İrəm”də yazır ki, monqolların işğalından sonra Məşhəd 
vilayətində ümumiyyətlə iranlı qalmayıb. 
Təxminən XIII əsrdən bəri müasir Azərbaycan və İran ərazisində 
türk-fars ikidilliyi mövcuddur. Təbrizdən Talışa, ordan Şamaxıya və 
Abşerona qədər əhali ikidilli olmuşdur: həm türk, həm də İran dillərinin 
dialektlərində danışmışdır. Lakin indi də tat dilində ya talış dilində danışa 
bilməyin xalis etnik identifikasiya baxımdan heç bir mənası yoxdur. 
Məktəb, təhsil və yazı baxımından vəziyyət başqa olmuşdur. Azı X 
əsrdən Rus-tatar məktəbləri (1887) yaranana qədər Azərbaycanlılar fars 
dilində ibtidai təhsil almışlar. Fars dili bir tərəfdən Ərəb dilini və Quranı 
öyrənmək üçün açar sayılır, o buru tərəfdən regional dil kimi öyrənilirdi. 
Bu gün paradoksal görünsə də, X əsrdən bütün yaxın şərq sultanları 
türklər olduğu halda onlar ana dilində təhsil yaratmayıblar. Əslində türkcə 
təhsil islamın qəbulu ilə başlamalı idi, lakin yuxarıda artıq izah etdiyimiz 
səbəblərə görə və ilk növbədə, o zamanlar qədim dillər etnik hadisə deyil, 
hakimiyyət alətlərindən biri sayıldığı üçün türk sultanları öz saraylarında 
qədim ədəbi dil kimi fars dilinin işlənməsinə müqavimət göstərməyi 
ağıllarına da gətirməyiblər. Bir də çölçü olduqlarından, görünür, türk 
 151
sultanları özlərini konkret ərazi və dövlətlə identifikasiya etmək 
istəmirdilər. Maarif üçün isə oturaqlıq ənənəsi lazım idi. 
Qədim İran dialektlərində yazı və maarif islamın meydana çıxma-
sından min il əvvəl də vardı. Bu yazı əvvəllər atəşpərəstlik, sonralar xris-
tianlıq, sonda isə islamla bağlı olmuşdur. Bu maarif ənənəsi islamın qəbu-
lundan sonra ərəb əlifbası əsasında davam etməyə başlamışdı. İslamdan 
əvvəl isə İranda Nəsrani məzhəbli xristianlıq geniş yayılırdı və hətta sa-
sanilərin Cinayət Məcəlləsi atəşpərəstin xristianlığı qəbul etməsini ölüm 
cəzası ilə cəzalanmasını nəzərdə tuturdu. İranlıların qədim dinini qoruyan 
belə sərt tədbirlər atəşpərəst kahinlərin qısqanclığının nəticəsi idi. Müsəl-
man qoşunu 651-ci ildə sasaniləri məğlub edəndən sonra da iranlılar öz 
dillərində təhsili və yazını saxladılar. Bu ölkədən çıxmış savadlı adamlar 
xəlifələrin saraylarında böyük vəzifələr tutdular. Bunlar qədimlərdən İran-
da mövcud olmuş təhsil və yazı mədəniyyətindən, atəşpərəstliyin müqəd-
dəs kitabı olan Avestadan əsrlər boyu istifadə edilməsindən irəli gəlirdi. 
Bundan başqa iranlı kadrların dövlətçilik biliyi də İslamı ilk qəbul etmiş 
tayfalardan çox yüksək idi. 
XIV əsrə qədər İranda üç din yanaşı və demək olar ki, bərabər idi: 
atəşpərəstlik, xristianlıq və islam. Səfəvilər dövrümdə İranda teokratik 
müsəlman dövləti yarandı: bu dövlət atəşpərəstləri və xristianları sıxışdı-
rıb islamlaşdırmağa, hətta sünni müsəlmanları şiəliyə gətirməyə çalışırdı. 
Nəticədə atəşpərəstlərin çoxu islamlaşdırıldı, xristian nəsranilər islamlaş-
dı. Ərməniyyə ərazisində olan qədim Aran-Azərbaycan kilsəsi Bizansın 
təsirinə düşüb indiki erməni kilsəsinə çevrildi. Ermənilər tarixən Bizansla 
İranın sərhəd rayonlarında yaşayan İran mənşəli xristianlar idi və farsca 
bildikləri üçün nəinki İrana yad sayılmır, saraylarda yüksək vəzifələr 
tuturdular. 
Qədim Atəşpərəstlik ərazisi olan Muğanda İrandillilərin və Azər-
baycan türklərinin birgə himayə etdikləri islam məzhəbi üstünlük təşkil 
etdi və müasir İran dövlətinin də əsasını təşkil etdi. Səfəvilər türk mənşəli 
olsalar da, dövlətçilikdə İran ənənəsinin davamçısı oldular. Sarayda fars 
dili işlənsə də orduda türkcə danışılırdı və hərbi terminlərin əksəriyyəti 
türkcə idi. Beləcə İran türkləri arasında məişətdə türkcə danışmaq, təhsildə 
isə regionun bir sıra digər xalqları kimi fars dilində təhsil almaq ənənəsi 
XX əsrə qədər sabitləşib davam etdi. 
İrandilli yazı ənənəsi də digər qədim ədəbi dil kimi hər hansı bir 
tayfanın mədəni irsi deyildi: bu ədəbi dil qədin Suriya yazısından törəmə-
dir və müxtəlif vaxtlarda pəhləvi, sasani, dəri, orta fars və yeni fars dili 
kimi adlanmışdır. Fars irandilli tayfalardan birinin adıdır, lakin fars dili 
yeni eradan qabaqdan başlayaraq İran ərazisində böyük dövlətlər yaratmış 
 152
çoxsaylı qövm və tayfaların regional mədəni irsidir. Bu həm də qədim 
azərbaycanlıların, midiyalıların mədəni irsidir. 
Orta əsrlərdə bir dövlət üçün yeni ədəbi dillər yaratmaq heç kəsin 
ağlına gəlmirdi: bu mümkün də deyildi, çünki maarif sistemi zəif idi, bu 
şəraitdə türkcə maarif sistemi yaratmaq çətin olardı. Qədim ədəbi dillər 
böyük çoxdilli imperiyaların mirası idi. Belə imperiya yaratmadan orta 
əsrlərdə nə Azərbaycanlılar, nə də digər xalqlar ana dilində maarif və 
ədəbi dil yarada bilməzdilər. Əsas məsələ odur ki, hətta Xətai dövründə 
belə türk ədəbi dilini dövlət dili etmək arzuları sadəcə olmamışdır. Hər bir 
müsəlmanın maarif idealı ərəb dilini öyrənmək və Allahın kitabı olan 
Quranı oxuyub başa düşməyə nail olmaq idi. O zamankı mədəni və sosial 
ideal belə idi. 
Bizim klassiklərin farsca yazmasına da bu prizmadan qiymət ver-
mək lazımdır. Həm farsca, həm də türkcə yazılan klassik ədəbiyyat müstə-
qil bir dünyəvi mədəniyyət deyildi: bu bütün hallarda müsəlman dini mə-
dəniyyətinin tərkib hissəsi idi. Bu mədəniyyətin içində və mərkəzində Al-
lah və ona bağlı dəyərlər dururdu. Ona görə milli dillərlə bağlı fikir və 
duyğulara bu mədəniyyət tərkibində yer yox idi. Qədim dillər, o cümlədən 
fars dili isə müsəlman şairin müsəlman dəyərlərinə bələdliyini və sədaqə-
tini daha yaxşı əks etdirirdi. Ona görə hətta türkcə divanı olan şairlərin farsca 
da divanları olurdu. Bu da qədim və deməli daha xalis və təmiz sayılan qədim 
dini ənənəyə bağlılığın əlamətlərindən və dəlillərindən biri idi. 
 
 
2.14. Klassik Azərbaycan ədəbi dili 
 
Farsca yazmaq və oxumaq Quranı öyrənmək üçün təbii və düzgün 
yol idisə, onda XIII əsrdə klassik Azərbaycan ədəbi dili nə üçün yarandı? 
İlk növbədə, Azərbaycan türklərinin islamı qəbul və ona yiyələnmə prose-
sini sürətləndirmək üçün. Səlib yürüşləri və müharibələri səngiyəndən 
sonra missionerlik həm xristian, həm də müsəlman dünyasında güclü hə-
rəkat şəklini aldı. Allahın dinini yaymaq müsəlmanlar arasında da müqəd-
dəs hünər sayılırdı. 
Bu məqsədlə həmişə şifahi təbliğatdan başqa dini yeni qəbul edən 
tayfaların dilində yazılmış mətnlərdən də istifadə olunurdu. Müsəlmanlığı 
qəbul etmək tək Allaha inamdan başqa islamın mürəkkəb ehkam və qa-
nunlarını mənimsəmək tələb edirdi. Bunun üçün külli miqdar ərəbcə olan 
islam terminologiyasını bilmək lazım idi. Quranın milli dillərə tərcüməsi-
 153
nin qadağan edilməsi bu işi çox çətinləşdirirdi. Belə halda müsəlman 
sufilərinin fars və ərəb dilində yaratdıqları dini ədəbiyyat köməyə gəldi.  
Sufi ədəbiyyatı islamda heç zaman rəsmi statusa malik olmamışdır. 
Amma qeyri-rəsmi və formaca alleqorik bir söz sənəti kimi poeziya 
şəklində mövcud olmuşdur. Sufilik xristianlıqda dərin kökləri olan 
panteist Allah təlimi ilə qırılmaz şəkildə bağlı idi. Panteistlər mövcud olan 
bütün varlığı canlı vəhdət sayırdılar. Sonralar bu canlılıq anlayışı Allah 
anlayışına çevrildi. Sayılırdı ki, Allah hər şeyi yaratmaqla hər şeydə öz 
yaradıcı cövhərindən əlamət və qəlpələr qoymuşdur. Ona görə şərqdə 
Allah haqqında bütün vücudatın vəhdəti, birləşdiricisi təsəvvürü yarandı 
və qısaca “vəhdəti-vücudat” adı aldı. Hər bir sufi özünü Allahdan qopma 
bir qəlpə sayır və Allaha qovuşmaq, Allaha qayıtmaq arzuları barədə 
qəzəllər yazırdı. Alleqorik səkildə sufi qəzəlində şair Aşiq kimi, onun can 
atdığı Allah isə Məşuqə obrazında verilirdi. Bundan başqa müsəlman 
aləmində Allaha müraciətlə yazılan ilahilər, nət və minacat kimi lirik 
formalar da var idi. Bunların hamısı ərəb və fars dillərində idi. 
XII-XIII əsrlərdə Azərbaycan türkləri kütləvi səkildə islam dinini 
qəbul etdikdən sonra sufi dərvişləri yuxarıda qeyd olunan dini lirika 
nümunələrini ana dilimizə tərcümə və təbdil etməyə və nəğmələr şəklində 
oxumağa başladılar. Klassik dini üslub bu yolla, islami bilikləri təbliğ 
etmək niyyəti ilə ilk sufi dərvişlərim missionerliyinin nəticəsi kimi mey-
dana çıxdı. Allaha məhəbbət, ona yaxınlıq, onu dərk etmək, ona qayıtmaq 
arzuları sufi poeziyasının əsas motivləri idi.8 
Klassik ədəbi dildə isimlər və təyinlər əsasən ərəb və fars 
sözlərindən ibarət idi. Fellər və sintaktik normalar, cümlə quruluşu və söz 
sırası isə türk dillərinə məxsus qanunlarla verilirdi. Nə üçün belə idi? 
Klassik şeirdəki isim və sifətlərin türk dilindəki qarşılığını işlətmək ol-
mazdımı? Bu sadəlövh sualı çox zaman şagirdlər və tələbələr, dini 
terminologiyanın təbiətini bilməyən insanlar verirlər. Monoteizm iudaiz-
min, xristianlığın və islamım vahid mətn ənənəsindən gələn ümumu ter-
min, xüsusi və dini adlar və anlayışlar bazasına əsaslanır .Ona görə islam 
dininin əsaslarını şərh edən termin bazası o zamankı Azərbaycan türk-
cəsinə dəqiq tərcümə oluna bilməzdi. 
Belə tərcümə üçün əvvəlcə Quranın özü Azərbaycan türkcəsinə tər-
cümə edilməli və bu tərcümənin kanonik variantı rəsmən qəbul olunmalı 
idi. Lakin islam ortodoksları Quranın dilində və mətnində ilahi sirlər oldu-
ğunu əsas gətirərək Quranın milli dillərə tərcüməsini və milli dillərdə Qu-
ran ehkamlarının oxunmasını qadağan edirdilər. Beləliklə, Quranın rəs-
                                                 
8 Bu barədə bax: Rəhim Əliyev, Nəsimi və klassik dini üslubun təşəkkülü, B., 2006. 
 154
mən milli dillərə və Azərbaycan türkcəsinə tərcümə olunmamağı onun an-
layış və terminlərinin də tərcüməsiz qalmasına səbəb olurdu. Nəticədə 
şairlər, ilk sufi dərvişləri və tərcüməçilər sufi qəzəliyyatı Azərbaycan dili-
nə çevirəndə, əksər hallarda, Qurandakı termin və məfhumları fərdi qay-
dada tərcümə etməkdən çəkinirdilər. Yeganə çıxış yolu qalırdı: quranın 
termin və anlayışları çevrilmirdi. Azərbaycanca klassik sufi qəzəllərində 
islamın terminləri nəinki tərcümə olunmur, onlar ərəb əlifbasında Quranda 
olan şəkildə yazılırdı. Bu qayda və ənənə sabitləşəndən sonra klassik şeir dilinin 
indi bizə məlum olan ağır, ərəb-fars sözləri ilə dolu olan leksikonu formalaşdı. 
Bu leksikon müəyyən mənada qaçılmaz idi, çünki keçmiş zamanlarda, sufi 
ədəbiyyatının Azərbaycan dilinə ilk təbdil və tərcümələri yaranan vaxtda islamı 
sufi poeziyanın dilini türkləşdirmək mümkün deyildi. 
Qeyd etmək lazımdır ki, XIII-XIV əsrlərdə belə təşəbbüslər oldu: 
bunları əks edən parlaq ədəbi abidə Qazi Bürhanəddinin adı ilə adlanmış 
divan-müntəxəbatdır. Burada xalis türk sözlərindən ibarət olan qəzəllərə 
təsadüf edilir. Şübhə yoxdur ki, həmin qəzəllər şüurlu bir türkcələşdirmə-
nin nəticəsi idi. Biz bu meyli yuxarıda adı çəkilən kitabımızda xüsusi ter-
minlə – sadəlövh türkcələşdirmə adlandırmışıq. Ona görə sadəlövh ad-
landırmışıq ki, türk sözlərini işlətməklə islami terminlərin yekməna anla-
şılmasına nail olmaq mümkün deyildi. Bunun üçün türk dilində ibtidai və 
orta təhsil sistemi lazım idi. Yalnız bu təhsil sistemini keçmiş adamlar 
türkcəyə çevrilmiş islamı terminləri yekməna səkildə başa düşə bilərdilər. 
Lakin türk leksikasına əsaslanan ədəbi dil və dini üslub olmadan bu 
mümkün deyildi. Belə ədəbi dil və dini üslub isə ancaq Quranın Azər-
baycan türkcəsinə kanonik tərcüməsi nəticəsində formalaşa bilərdi. 
Ona görə sadəlövh türkcələşdirmə meyli klassik dini üslubun for-
malaşdığı ilk onilliklərdə özünü göstərdi. Sonradan ərəb-fars dillərindən 
sufi qəzəlləri türkcəyə çevirən dərvişlər və tərcüməçilər bu yoldan imtina 
etdilər. İslam ruhaniləri Quran ehkamlarını yekməna ifadə edən termin 
bazası üzərində təkid etdilər. Çünki bu dil ağır və qəliz olsa da, mətnlərin 
və ehkamların yekməna şəkildə anlaşılmasını təmin edirdi. 
Belə tarixi şərtlər nəticəsində ərəb və fars sözləri ilə dolu olan ağır 
klassik dini üslub xanliqlar dövrünə qədər davam etdi. Yalnız xanlıqlar 
dövründə bəsit şiə təbliğatı ilə məşğul olan az savadlı, ərəb-fars dillərini 
pis bilən mərsiyə şairləri klassik üslubda özləri də bilmədən reforma 
apardılar. Onlar ərəb və fars sözlərini xalq dilində işlənən aydın sözlərlə 
əvəz etməyə başladılar. Mirzə Ələkbər Sabir, Hüseyn Cavid və Əliağa 
Vahid yaradıcılığında klassik ədəbi dilin müasir ədəbi dilə uyğunlaşdırıl-
ması prosesi başa çatdı. 
 155
Klassik ədəbi dil ibtidai savadlı adamların başa düşməsi üçün çətin 
bir dil idi. Lakin bu ədəbi dil Azərbaycan xalqının orta əsrlərdə yaratdığı 
ədəbi, fəlsəfi, dini, elmi, tarixi əsərlərin dili kimi milli mədəniyyətimizin 
yaranmasında və sonrakı nəsillərə çatdırılmasında misilsiz rol oynadı. Bu 
Azərbaycan mədəniyyətinin islami epoxasının, qızıl əsirlərinin dilidir, 
qiymətsiz milli sərvətimizdir. 
 
 
2.15. Qədim və milli ədəbi dillər appozisiyası.  
Milli kilsə anlayışı 
 
İrəlidə gördük ki, Ota əsrlərdə qədim ədəbi dillərdən istifadə və bu 
dillərdə milli ədəbiyyat və elmlərin yaranması ümumu bir haldır. İslam 
aləmində qədim dillər ərəb və fars dilləri, xristian dünyasında isə latın və 
yunan dilləri idi. Latın və ərəb dilləri müvafiq olaraq bu dinlərin rəsmi 
dili, yunan və fars dilləri isə bədii dili sayılırdı. Qədim dillərin milli mədə-
niyyətlərin formalaşmasında böyük mədəni və informasiya aləti kimi bü-
tün əhəmiyyətinə baxmayaraq, Qərbi Avropada milli kilsələr yaranandan 
sonra milli dillərin və qədim ədəbi dillərin tərəfdarları arasında mübarizə-
lər getmişdir. 
Bu mübarizələr əvvəlcə milli kilsələrin içində latın dilinə müxalifət 
kimi yaranmış, sonra isə milli ədəbiyyatların yaradıcıları olan şair və yazı-
çıların fəaliyyətində davam etmişdir. Bütün hallarda bu mübarizələr ingi-
lis, fransız, ispan, italyan, rus, alman və s. müasir ədəbi dillərin qələbəsi 
ilə bitmişdir. Bir çox ölkələrdə qədim ədəbi dillərlə müasir ədəbi dillərin 
mübarizəsi bir neçə əsr davam etmiş və maarifçilik hərəkatları dövründə 
milli ədəbi dillərin qəti qələbəsi ilə nəticələnmişdir. Bu mövzuda ədəbi 
traktatlar yazılmış, çətin mübarizələr aparılmışdır. Bu mübarizələrin iki 
səviyyəsi vardı: birinci, məsələnin siyasi mənası idi, yəni Papa hakimiyyə-
ti ilə milli monarxların mənafeləri arasındakı ziddiyyətlər idi. İkinci 
səviyyə isə bilavasitə təhsillə bağlı idi. Sənaye inqilabları çoxlu dünyəvi 
ixtisaslı kadrlar tələb edirdi. Bunları hazırlamaq, təhsili latın dilinə nisbə-
tən yerli dildə aparmaq daha asan və tez başa gəlirdi. Lakin qeyri-latın 
dillərdə sürətlə artan təhsil və elm xristian ruhaniyyətinin təhsil üzərindəki 
monopoliyasını ləğv edirdi. Bu isə birbaşa dini hakimiyyəti, xüsusilə 
Papanın milli krallıqlardakı təsirini heçə endirirdi. 
 Avropada və müsəlman aləmində milli ədəbi dillərin qələbəsi pro-
sesi müxtəlif cür davam etmişdir. Avropada milli ədəbi dillərin forma-
laşması milli kilsələrin yaranması ilə başlanır. Bu prosesdə milli hökm-
 156
darların, kralların – ingilis, fransız krallarının Poma papası ilə mübarizə-
lərdə qələbəsi əsas rol oynamışdır. Əvvəllər Katolik kilsəsinin başçısı bü-
tün katolik kilsələrin də rəhbəri idi və milli kilsələrin yepiskoplarını təyin 
etmək hüququ da onda idi. Lakin bu qayda papaların milli kralların siyasi 
işlərinə qarışması, saray çevrilişləri və siyasi qeyri-sabitlik üçün geniş 
meydan açırdı. Bunu aradan qaldırmaq üçün krallar öz tərəfdarları olan 
milli ruhanilərin köməyi ilə Bibliyanı milli dillərə çevirib ayinlərin milli 
dillərdə getməsinə nail olurdular. Bunun nəticəsi kimi, milli yepiskoplar 
milli krallar tərəfindən təyin olunurdu və krala tabe olurdu. Bu Qərbi Av-
ropada milli krallıqların suverenliyini möhkəmlətdi. Bu islahatlar ümumi-
likdə milli kilsələrin yaranması adlandı .Milli kilsələr milli dövlətlərin 
nəzarətinə keçdi. Lazım gələndə milli yepiskoplar milli krallara xeyir-dua 
verməyə başladılar. 
Mili kilsələrin yaranması Bibliyanın bu dillərə tərcüməsi ilə bağlı 
yeni ədəbi dilləri formalaşdırmaqla qalmır, həm də milli dillərdə maarif 
sisteminin yaranması ilə nəticələnirdi. Milli xristian ruhanilərinə latın dili-
ni öyrənmək gərək olmurdu, çünki müqəddəs kitab olan Bibliyanı milli 
dildə oxuyub tədris etmək kifayət edirdi. Bu halda qədim ədəbi dillərin 
əhəmiyyəti yavaş-yavaş aradan çıxırdı və milli maarif və məktəb sistemi 
yaranırdı. 
Müsəlman aləmində milli kilsə anlayışı yaranmayıb. Buna artıq irə-
lidə qeyd etdiyimiz kimi, Quranın tərcüməsinə qoyulan qəti qadağa mane 
olurdu. Bu prinsip müsəlman xalqlarının maarifinin və milli dillərdə mək-
təblərinin formalaşmasını yubatmışdır. Milli məktəb olmadan isə müasir 
ədəbi dillər, elm və mətbuat formalaşa bilmirdi. Bu prosesləri müasir 
Azərbaycan ədəbi dilinin formalaşma tarixi timsalında da görmək olar. 
Müasir Azərbaycan ədəbi dili M.F.Axundov dramaturgiyasının 
yaranması ilə formalaşmışdır. M.F.Axundova qədər isə müasir ədəbi dilin 
ancaq bir xalq şeiri üslubu var idi. Həm də bu üslub XX əsrin 30-cu 
illərində belə “çobansayağı” deyə aşağı səviyyəli bir dil kimi qəbul edilir-
di. Müasir Azərbaycan ədəbi dilinin folklor üslubu artıq XVI əsrdə ilkin 
şəkildə vardı. Lakin bu üslub ancaq sovet dövründə, 30-cu illərdə hakim 
ədəbi üsluba çevrilə bildi. Bunun əsas səbəbi ana dilində milli təhsil 
sisteminin yoxluğu idi. Bu yoxluq kəskin şəkildə hiss olunmurdu, çünki 
Quran milli dilə tərcümə edilməmişdi və ana dilində oxunmurdu. 
1887-ci ildən başlayaraq Azərbaycanda milli məktəbin başlanğıcı 
sayılan məhdud sayda rus-tatar məktəbləri yarandı. XX əsr maarifçilərimi-
zin çoxu bu məktəblərin şagirdləri olmuşdu. Bu məktəblərdə Azərbaycan 
dili rus və fars dilləri ilə yanaşı keyfiyyətli səkildə tədris olunurdu. Çar hö-
kuməti bu məktəblərə öz dəftərxanaları üçün məmur hazırlamaq üçün icazə 
 157
vermişdi. 1918-ci ilin mayında Zaqafqaziyada üç müstəqil dövlət yarananda 
Qori Müəllimlər Seminariyasının Azərbaycan şöbəsi Qazaxa köçdü və milli 
məktəb üçün müəllim hazırlayan ilk və yeganə orta təhsil ocağı oldu. 
Sözün tam mənasında ümumu təhsil prinsipi əsasında qurulmuş 
milli Azərbaycan orta məktəbi 1920-ci ilin avqustunda Azərbaycan İnqi-
lab Komitəsinin N.Nərimanov tərəfindən imzalanmış dekreti ilə yaradıl-
mışdır. Bu dekretə görə, ümumu orta icbari əmək təhsili tətbiq edilir və 
təhsilin milli dillərdə aparılması məcburi elan edilirdi. Bolşevik maarif 
Komissarlığının vəsaiti ilə bir neçə ildə bütün anadilli ədəbiyyatımız çap 
edildi. Beləliklə, müasir ədəbi dilin sürətli inkişafı 1920-ci ildən başlaya-
raq milli təhsil sistemi əsasında tərəqqi etməyə başladı. Cəlil Məmməd-
quluzadə, Seyid Hüseyn, Cəfər Cabbarlı və Səməd Vurğun müasir bədii 
dilin təşəkkülünə böyük təsir göstərdilər.  
Lakin Hüseyn Cavid kimi bəzi şairlər ömürlərinin sonuna qədər şeir 
dilimizin klassik üslubuna bağlı olan bir dildə yazıb yaradırdılar. Bu 
müasir ədəbi dilimizin formalaşmasının gecikməsini göstərən əlamət idi. 
Xalqımızın Məmməd Əmin Rəsulzadə, Mirzə Bala Məmmədzadə kimi 
mühacirət etmiş milli simaları isə əsasən İstanbul ədəbi dilində yazırdılar. 
1990-cı ildən sonra onların kitabları buraxılarkən əsərləri müasir ədəbi 
dilimizin qaydalarına və leksikonuna uyğunlaşdırılaraq çap edilir. Bu bir 
daha təsdiqləyir ki, tam mənada milli ədəbi dil ancaq milli təhsil sisteminə, 
milli məktəbə və kitab çapına əsaslana bilər. 
 
 
 
 
 158
 
III FƏSİL 
DÜNYANIN ƏDƏBİ SÖZ VƏ MƏTNLƏ FƏRDİ QAVRAYIŞI 
 
Bu fəslin məqsədi ədəbi qavrayışın psixologiya ilə ədəbiyyat 
nəzəriyyəsinin sərhədində olan məsələlərini işıqlandırılmasıdır. Qavrama, 
xəyal, tanıma, meditasiya kimi anlayışlar həm də psixologiyada öyrənilir. 
Ədəbiyyat nəzəriyyəsində isə bunların ədəbi əsərlərin qavrayışı ilə bağlı 
xüsusiyyətləri ortaya çıxır: indiyə qədər bunlar psixologiyada ədəbiyyatın 
psixologiyası, ədəbiyyat nəzəriyyəsində isə ədəbiyyatda psixologizm mə-
sələləri kimi öyrənilmişdir. 
İnsan nə üçün bədii əsərdə oxuduqlarını şərti bir həqiqət kimi qəbul 
edir? Qısaca fəslin məqsədi bu sualın cavabını aydınlaşdırmaqla bədii 
qavrayış mexanizmlərini şərh etməkdir. Biz bu fəsli bədii əsərin yox, 
dünyanın qavrayışı kimi adlandırmışıq və bu məsələnin köklü əhəmiyyəti-
nə diqqəti cəlb etmək istəyirik. Qavrayışı isə fərdi adlandırmışıq, çünki 
psixologiyada da qavrayış fərdi psixi proseslərdən biri sayılır və fərdin 
psixi xassəsi kimi səciyyələndirilir. 
Ədəbi qavrayış bizim üçün söz qıcıqlandırıcısının yaddaşımıza 
təsiri vasitəsi ilə dünyanı qavrama və tanımanın bir şəklidir. Prinsip etibarı 
ilə ədəbi qavrama da psixoloji qavramanın bir şəklidir. 
  
 
3.1. İşarə, söz və obrazı qavrayışın  
identifikasiya fərdiliyi 
 
Qavrama və tanıma heyvanlarda da vardır: onlardakı məkan və 
marşrut hafizəsi, hətta öz adını yaddaşda saxlaya bilmək və ad-səsi başqa 
səslərdən fərqləndirmək qabiliyyəti bunu təsdiq edir. Lakin insanın qavra-
ma və tanıma qabiliyyəti heyvanlardan prinsipial şəkildə fərqlənir. Bu 
prinsip fərqi ancaq kəmiyyət xarakteri daşıyır. Heyvanlar bir neçə sözü 
yadda saxlaya bilirlər, insanlarda isə on minlərlə sözləri yadda saxlamaq, 
görmə və eşitmə ilə tanımaq, yəni başqa sözlərdən fərqləndirmək qabiliy-
yəti vardır ki, buna da təfəkkür və ya ikinci siqnal sistemi deyilir. 
Təfəkkür və ya ikinci siqnal sistemi söz işarələri (simvolları) vasitə-
si ilə insanın maddi şüyləri, hətta mücərrəd anlayışları tanımasıdır, xatırla-
ya bilməsidir. İlkin olaraq qədim insanlarda bu tanıma ancaq maddi şeylə-
rə aid olmuşdur. Mücərrəd mənalı sözlər, mənəvi məfhumlar isə sonradan 
 159
mətn mədəniyyəti içində yaranır və əslində mətnbilmə qabiliyyətinin bir 
şəklidir. Mücərrəd sözlərin və obrazların maddi qarşılığı yoxdur. 
Sözlə tanıma və ya yaddaşda olan obrazları aktuallaşdırıb xatırlama 
fərdi bir prosesdir. Eyni söz və obraz yüz milyonlarla dil daşıyıcılarının 
başında təkrarsız və fərdi variantda aktuallaşır. Bu variantlar arasında 
eyniyyət isə istisna olunur. İnsan qavrayışının bədiiliyi də bu fərdilikdən 
ibarətdir. Bəri başdan deyək ki, hər bir insan qavrayışı, xatırlaması 
bədiidir, istisnasız olaraq hamısı. Lakin fərq bu bədiiliyin dərəcəsindədir. 
Bəsit şəkildə desək, söz işarəsi ilə tanıma identifikasiya prosesidir: 
indiki zamanda qavranılanın keçmişdə qavranıb yadda qalana aid edilmə-
sidir. Dağ sözünü tanımaq üçün uşaq mütləq körpəlikdə gördüyü dağ ob-
razını yaddaşında aktuallaşdırmalıdır. Və ya it sözünü tanımaq üçün uşağa 
uşaqlıqda öz həyətlərində saxladıqları iti xatırlamalı olur. Bəşəriyyətin 
uşaqlıq dövründə insanlar söz işarələrindən istifadə etməyi öyrənəndə də 
belə olmuşdur. Dilə qədər insanların yaddaşları çoxlu canlı obrazlarla dolu 
idi: bu, təbiət hadisələrinin, insanların, heyvanların, məkan-yer görüntülə-
rinin obrazları, mənzərələri idi. Sözlər işarə kimi bu obrazları xatırlamağa, 
aktuallaşdırmağa imkan yaratdı, onların süni qıcıqlandırıcısı oldu. 
Beləliklə, dağ sözü faktiki olaraq səhrada olan ibtidai insana dağı 
xatırlamaq imkanı verdi. Bu inqilab idi, çünki bununla insan öz hiss 
üzvlərindən min kilometr uzaqda olan bir şeyi xatırlaya bildi. Bu, məkan 
və zaman kateqoriyalarının yaranması idi. Həm də insan yaddaşında dün-
yanın ikinci ideal, virtual, fantastik obrazını yaratmaq (xatırlamaq) imkanı 
idi. Dünyanın yaddaşda yaradılan paralel obrazı insana öz duyğu qabiliy-
yətinin məhdud miqyasından və dairəsindən çıxmağa imkan verdi. Gələ-
cək zaman keçmişi, obrazlı yaddaşı aktuallaşdıra bilmək xassəsi kimi 
meydana çıxdı. Sözün işarəliyindən doğan söz yaddaşı unsan üçün ona yer 
kürəsinə yüksəkdən baxmağa imkan verən qanadı əvəz etdi, keçmişi və 
gələcəyi göstərən sehrli ekran oldu. 
Çox güman ki, kahinlər sinfi söz yaddaşı vasitəsi ilə dünyanın ge-
nişliyini, keçmişi və gələcəyi tapmış (dərk etmiş) adamlar kimi işarə və 
sözlərdən ilk istifadə edənlər və bu imkanlara qadir olmayan digər insan-
lar üzərində hakimiyyət yaratmış bilicilər olmuşlar. Bilici sözü bir çox dil-
lərdə vardır və onun mənası olanlardan xəbərdar olmaq deməkdir. İlk 
olanlar isə ibtidai insanın yaddaşındakı canlı obrazlar xəzinəsi idi. İlk söz-
lər və nitq formaları bu obrazlar arasında əlaqələr yaratmaqdan ibarət idi. 
Dilin inkişafı da faktiki olaraq bilinənlərin – yaddaşda olanların arasında rabitə 
yaratmaq qaydalarından ibarət olmuşdur ki, sonradan bunlar qrammatika adlan-
mışdır. Əslində qrammatika dil qanunları haqqında yox, sözlərlə yaddaşdan, 
canlı obrazlar yaddaşından istifadə və bu yaddaşın idarə olunması qanunlarıdır. 
 160
İkinci siqnal sistemi həm də insanın öz duyğu, qüvvə, ölçü miqyası-
nın kiçikliyi ilə dünyanın böyüklüyü arasındakı ziddiyyəti həll etmək tə-
şəbbüsü kimi yaranmışdır. Bu təşəbbüsdə ilk addım yaddaşdakı canlı ob-
razları aktuallaşdırmaq üçün işarələrdən, simvollardan, nəhayət çöz sim-
vollarından istifadə oldu. Yazıya qədər insanlar müxtəlif maddi, emo-
sional işarə və simvollardan da istifadə etmişlər. Lakin maddi simvolun 
qüsuru var idi: çoxlu adamın istifadə etməsi üçün bu simvollardan çoxlu 
sayda hazırlamaq və onları gəzdirmək lazım idi. Söz işarəsi isə belə deyil-
di. Onu hər kəs öz yaddaşında heç bir ağırlıq və narahatlıq hiss etmədən 
gəzdirə bilirdi. O biri tərəfdən, söz işarələri insan sürülərini birləşdirmək 
və idarə etmək üçün imkanlar açırdı. Bu, fərdləri proqramlaşdırmaq, on-
lardan məqsədyönlü istifadə etməyə yol açırdı. Sözlə ünsiyyət və idarəçi-
lik xüsusi mülkiyyətə və dövlətə doğru tərəqqi idi. 
Beləliklə şifahi çöz işarəsi əşya işarəsindən və geniş mənada, yazı-
dan doğsa da, müstəqil olaraq, yazıya paralel olaraq geniş yayıldı. Çünki 
söz işarəsi bütün digər işarələrə nisbətən insan enerjisinə qənaət edir və in-
sanların sayı qədər nüsxədə ola bilirdi. Lakin dilyaratmada yazı həmişə 
aparıcı rol oynayıb: yeni sözlər əsasən yazıda yaranır və mətn mədə-
niyyətinin varlığı sayəsində normativliyin və identifikasiyanın artmasını 
təmin edirdi. Söz yaddaşına yiyələnmənin ilk mərhələlərində bunun 
fundamental əhəmiyyəti olmuşdur. 
İndi əsas mövzumuza – sözlə xatırlamanın (qavrayışın) fərdiliyi və 
bədiiliyi məsələsinə qayıdaq. Biz artıq qeyd etdik: söz işarəsi ilə xatırla-
manın fərdiliyi və bədiiliyi eyni anlayışlardır. Sözü gedən fərdilik ümu-
miyyətlə insan yaddaşının fərdiliyinə, təbii fərdiliyinə əsaslanır. Elmdə 
buna yaddaşın seçmək xassəsi də deyirlər. Uç adam bir gözəl qadına 
baxanda onların təəssüratları müxtəlif olur. Onların biri qadının gözlərini, 
biri ayaqlarını, o biri isə paltarını yadda saxlayır. Göründüyü kimi, yadda-
saxlamaya insanların fitri maraqlarındakı fərqlər əsas təsir göstərir. Yad-
dasaxlamadakı bu fərqlər insanlar arasındakı fərdi müxtəlifliyin əsasıdır 
və insanların unikallığını təmin edir. Heç bir adamın yaddaşı digərinin 
təkrarı deyil. İnsan dünyasındakı unikal əlvanlığın əsası budur. İnsanın 
fərdi tükənməzliyi burdan doğur. 
Fərdi yaddaşın seçmək xassəsi insanların beynində olan canlı obraz-
lar xəzinəsinin təkrarsızlığını və unikallığını şərtləndirir. Biz artıq bilirik 
ki, dildən çox-çox əvvəl mövcud olan yaddaşdakı fərdi obrazlar xəzinəsi 
hər obrazın adı olan söz işarələri vasitəsi ilə oyanır, xatırlanır, bədii qavrama 
prosesinə çevrilir. Sözlə xatırlanan obrazda iki cəhət var: məsələn “it” sözündən 
xatırlanan it obrazı, ilk növbədə, fərdin əvvəllər dəfələrlə gördüyü və ya şəklini 
 161
gördüyü canlı it obrazı ilə bağlıdır. Xatırlamanın bədiiliyi də məhz bu 
bağlılıqdan, insanın fərdi-obrazlı dünyabiliyi ilə bağlılıqdan doğur. 
Sözlə xatırlamanın ikinci cəhəti isə “it” söz işarəsinin konkret bir iti 
deyil, həm də bütün müxtəlif itlər çoxluğunu nəzərdə tutmasıdır və söz ən 
çox mətndə oxunduqda meydana gəlir. Şifahi danışıqda isə ata oğluna “İti 
bağla” əmri verirsə, burada “it” sözü artıq məfhumun deyil, konkret bir 
itin, konkret bir reallığın işarəsi kimi işlənir. Bu konkretlik isə oğulun 
yaddaşındakı “it” sözünün həm də onların həyət itləri ilə bağlılığından irə-
li gəlir. İkinci şəxsə müraciətlə deyilən bütün əmr cümlələrində söz-isim-
lər konkret obyektlərə və onların yaddaşdakı canlı obrazları ilə bağlılığına 
hesablanaraq işlənir. Deməli, əmr cümlələrində isimlər faktiki olaraq işarə 
əvəzliyi kimi konkret cisimləri, şeyləri işarə edir. 
Biz bunları ona görə deyirik ki, söz işarəsində obraz başlanğıcının 
məfhum başlanğıcından daha qüvvətli olduğunu əsaslandıraq. Lakin biz 
bunları heç də ayırmaq istəmirik, çünki yaddaşın əsası və o sıradan, dil 
yaddaşının əsası da gerçəkliyin canlı obrazlarıdır və fonetik əlifba obrazla-
rı da onlardan doğmuşdur. Sözün işarə və mənayaratma təbiəti onun obraz 
rəmzi olmasından doğur və mətn mədəniyyətinin inkişafı boyu tərəqqi 
edib genişlənir. Dildə olan mətn mədəniyyəti zənginləşdikcə, sözlərin 
ikinci həyatı başlanır: bu onların mətnlərdə işlənməklə qazandıqları çoxlu 
məna və çalarlardır. Bu artıq ikinci siqnal sisteminin fövqündə olan bir 
hadisədir. Çünki bu mənalar dünya ilə yox, mətndə cümlə üzvlərinin 
münasibətlərini konkretləşdirmək üçün yaradılmışdır. 
Söz işarəsinin obyekt və obrazla bağlılığı yaddaşın əsas və ən qə-
dim bünövrəsinə əsaslanır. İlkin məkan yaddaşı görüntülərə və canlı 
obrazlara bağlı idi. Ona görə insandakı yaddaş formalarının ən qədimi və 
ən köklüsü görmə və görüntülərlə bağlı idi. Elə buna görə də ikinci siqnal 
sistemi məhz görmə yaddaşı, obraz və görüntülərin yaddaşı kimi, bunların 
bünövrəsi əsasında formalaşdı. Söz işarələrinin işarə sistemi kimi əlifba 
yazısı da məhz görmə yaddaşı əsasında yarandı və tərəqqi etdi. Müasir 
sivilizasiyada informasiyanı ifadə edən və saxlayan bütün əsas vasitələr 
görmə yaddaşına əsaslanır. 
İnsana məxsus xəyal, fantaziya, yuxu kimi psixi hadisələr də görmə 
yaddaşına və bu görüntülərin yaddaşda canlandırılmasına əsaslanır. İnsan 
yaddaşında canlandırıla bilən bütün obraz, hadisə, xəyal və yuxular fərdi-
dir və bədiidir. Bu fərdilik və bədiilik yaddaşda canlandırılan obraz və ha-
disələrin yaratdığı emosional yaşantılarda ifadə olunur. Yaşantı kimi, 
duyğu kimi bədiilik duyğusu bu emosiyalardan, yəni sözlərlə oyana bilən 
yaddaş fantaziyalarının hissiyyat yaratmasından ibarətdir. Bədiilik bu 
hissiyyatları yaradan əsasların məcmusudur. 
 162
Prinsipcə cavan bir qızın öz fantaziyasında öz toyunu təsəvvür et-
məsi ilə yaxşı bir kitab oxuması zamanı keçirdiyi yaşantılar arasında heç 
bir fərq yoxdur. Hər ikisi sözlə yaradılan yaddaş yaşantılarının məhsulu-
dur: birinci toy sözünün assosiasiyalarıdır, ikinci isə povestdə yazılan ha-
disələrin yaşantısından alınan effektdir. Hər ikisinin yaranma mexanizmi ey-
nidir. Hər iki halda yaddaşda obrazları qıcıqlandırıb oyadan söz işarəsidir. 
İnsan yaddaşını sözdən başqa da qıcıqlandıra bilən vasitələr var: 
qorxu, ağrı, yuxu, həyəcan, bir çox real şeylərin görüntüləri də bu qəbil-
dəndir. Məsələn, insan ölmüş valideynin paltarlarından, keçmiş sevgilinin 
şəklindən də qıcıqlanıb xatirələrə dala bilər. Lakin bunlar artıq bədiilik 
nəzəriyyəsinə deyil, ümumi psixologiyaya aiddir. Lakin elə qeyri-söz 
predmetlər var ki, onlar xüsusi olaraq bədii və estetik təsir üçün hazırlanır. 
Bunlar rəsm və heykəltəraşlıq əsərləri, arxitektura abidələri, təsviri və 
tətbiqi sənət əsərləri və s. ola bilər. 
Belə geniş yanaşdıqda görürük ki, ədəbiyyat və sənətlərin hamısı 
yaddaşdakı obrazların xatırlanıb ikinci fantastik həyat qazanması zamanı 
insanın keçirdiyi fərdi emosiyalara, həyəcanlara əsaslanır. Lakin bunların 
içərisində söz siqnalı ilə tanıma əsas yer tutur: çünki bütün digər işarə və 
obraz tanımalarının psixi vərdişləri söz işarəsinin oyadıcı imkanlarının 
təkmilləşməsi, universallaşması nəticəsində baş vermişdir. İndi söz işarəsi 
prinsipinə əsaslanan çoxlu əlavə işarə sistemlərindən istifadə olunur. Bura 
morze əlifbası, yol hərəkəti işarələri, kompüter işarələri, musiqi və rəqs 
işarələri və s. daxildir. 
Lakin dil bir işarə sistemi kimi yaddaş oyadıcılığı baxımından, de-
məli, bədii hissiyyat və ləzzət yaratmaq baxımından qeyri məhdud imkan-
lara malikdir. Yaddaşın bədii qıcıqlandırıcısı kimi dilin üstünlüyü onun 
maddi qabıq, daşıyıcı olmadan da mövcud ola, insanların yaddaşının bir 
hissəsi kimi yaşaya bilməsidir. Rəsm və heykəlin belə üstünlüyü yoxdur. 
Onlar maddi şərait pis olduqda məhv olurlar. Amma söz mətnləri məhvol-
ma gümanından uzaq olmasa da, demək olar ki, əbədidir. Ona görə deyir-
lər ki, əlyazmaları yanmır.  
 
 
3.2. Fərdi bədii söz və onun bədii  
qıcıqlandırıcılıq imkanları 
 
Mənim ədəbiyyatşünaslığın əsaslarından ilk müəllimim Mir Cəlal 
deyərdi: bir qəlbin tarixi bir xalqın tarixi qədər zəngindir. Bu fikirdə geniş 
həqiqət vardır. Biz irəli gedib deyə bilərik ki, hər bir adam öz fərdi daxili 
həyatında ömrü boyu bədii yaradıcılıqla məşğul olur. Bu yaradıcılıq 
 163
insanların psixi həyatını müşayiət edən xəyallar, fantaziyalar, gələcək 
hadisələri təsəvvür etmək və s. hallarıdır. Bütün bunlar fərdin yaddaşı da-
xilində baş verən proseslərdir və hamısı bədii yaradıcılıq xarakteri daşıyır. 
Bunları fərdi bədii fantaziya adlandırmaq olar. Bu fantaziyalar istisnasız 
olaraq bütün adamlar üçün xarakterikdir. Öz fərdi bədii fantaziyalarını qə-
ləmə alanlar əsasən yazıçılar və şairlərdir. İnsanın yaddaşdaxili fərdi fan-
taziyaları müəyyən mənada onun üçün real fəaliyyət, real həyat sublimasi-
yasıdır, fərdi həyatı bu yolla zənginləşdirmək təşəbbüsüdür. İnsanların fər-
di fantaziyaları ilə oynamasında məqsəd bunun bədii effektidir. Fantazi-
yaların bədiilik effekti onların yaratdığı intim bədii təəssüratlardır. 
Prinsipcə, psixi mexanizmcə yaddaş fantaziyasından alınan müsbət 
hisslər insanın real gerçəklikdə, məsələn, toyda, şadlıq məclisində və s. 
keçirdiyi müsbət hisslərdən heç nə ilə seçilmir. Söz qıcıqlandırıcısının 
insanın fərdi daxili həyatı üçün unikallığı bir də bundadır. Heyvanlardan 
fərqli olaraq insanları yüzlərlə sözlər həyəcanlandıra və müsbət hisslər 
yaşatdıra bilir. Psixiatr həkimlər hətta sözün müsbət emosional təəssürat-
lar yaratmaq imkanlarından müalicə üçün istifadə edirlər ki, buna da me-
ditasiya seansları vasitəsi ilə müalicə deyirlər. Ziqmund Freydin özü də 
seksual mənşəli nevrozların müalicəsi üçün meditasiya seanslarından 
istifadə etmişdir. İndi Qərbdə bir çox nevrozların müalicəsi üçün bundan 
geniş istifadə olunur. Meditasiya elə fərdi bədii sözdən müsbət hisslər 
yaratmaq üçün istifadədir. 
Fərdi bədii söz deyəndə biz fərdin öz yaddaşı daxilində gedən və 
ancaq onun özünə hesablanan intim yaradıcılıq prosesini nəzərdə tuturuq. 
Bu yaradıcılığın subyekti və obyekti eyni adamdır. Bu halda fərd özü də 
aydın dərk etmədən ancaq özü üçün bədii yaradıcılıq prosesi ilə məşğul 
olur. Peşəkar ədəbi yaradıcılıq da xeyli dərəcədə fərdi fantaziyaların yazıl-
masına əsaslanır. Bu halda, əlbəttə, sözdən istifadə, onun emosional ya-
şantı yaratmaq imkanlarına bələdlik və bundan faydalanma bacarığı əsas 
rol oynayır. Digər tərəfdən, hər adam yazıçı ola bilmir: bunun üçün emo-
sional şəxsiyyət olmaqdan başqa öz fantaziyalarına bitkin və maraqlı süjet 
və kompozisiya verə bilmək, xüsusilə insanın emosional təbiətini duyub 
qələmə almaq kimi keyfiyyətlər əsas rol oynayır. Yazıçılıq imkanlarını 
göstərən digər cəhət zəhmətkeşlik, zəhmət qabiliyyəti və yaradıcılığa fa-
natik bağlılıqdır. Yazıcılıq dünyada ən iş tutumlu peşədir. 
Eyni sözlər qeyri məhdud sayda adamlarda müsbət emosional hallar 
yarada bilir. Həm də bu emosiyaların məzmunu adamların sayı qədər 
müxtəlif olur. Sözün misilsiz qüdrəti, onun bədiilik imkanlarının tükən-
məzliyi həm də bundadır. Lakin bu tükənməzlik artıq sözün fərdi imkanı 
deyil: hissiyyat yaratmaq baxımından sözlərin imkanları fərdi yaddaşın 
 164
təkrarsızlığında, bir də fərdə məlum olan mətn mədəniyyətindədir, mədəni 
yaddaşdadır. Bu baxımdan, fərdi yaddaşı iki qütbə ayırmaq olar . Onların 
birincisi fərdi bioqrafiyanı, real fərdi həyatı əks edən və ondan qidalanan 
yaddaşdır. İkincisi isə fərdin mədəni yaddaşından: oxuduğu elmi, bədii 
mətnlərdən, seyr etdiyi kino və s. şou formalarından yaranan yaddaş 
qatıdır. İkinci qat nə qədər zəngin olarsa, fərdin bədii həzz alma imkanları, 
sözlərdən yaranan emosional təəssüratları daha zəngin olur. 
Dilin və cəmiyyətin tərəqqisi ilə söz qıcıqlandırıcısının oyatdığı 
hisslərə izahedici və sosial məzmun da qarışmışdır. Lakin bu artıq mif və 
ondan sonrakı dövrdür. Mifdən sonraya aid aşağıdakı ilkin fərdi bədii söz 
formaları şərh oluna bilər.  
Öz-özü ilə danışma. İnsanların öz yaddaşı içərisində olan bədii 
yaradıcılıq xarakterli psixi hadisələrdən biri öz-özü ilə danışmadır. Fanta-
ziyaların bir şəkli olan özü ilə danışmalar müəyyən söhbətin ucadan danı-
şılması kimi baş verir. Bəzi adamlar küçədə gedəndə belə ucadan öz-özləri ilə 
danışırlar. Buradakı danışıq da müəyyən bədii effektə malik olur. Düzdür, öz-
özü ilə danışmada sublimativ özünütəsdiq başlanğıcı daha üstün olur. Lakin bu 
həmin yaşantının həm də sırf bədii xarakter daşımasını inkar etmir. 
Bədii xitablar. Xitab xarakterli nidalar da sözün bədii effektinə 
əsaslanır. Məsələn, uşaqlara, dostlara, valideynlərə ünvanlanan belə bədii 
xitablarda həm xitabı tələffüz edənlər, həm də onların ünvanları müəyyən 
emosional hisslər keçirirlər ki, bunlar bədii yaşantılardır. Bədii xitablar 
poeziyada emosional söz formalarından biri kimi poetikanın elementinə 
çevrilmişdir. Şeir dilində bunların çoxlu formaları fərqləndirilir. Uşaqlar 
və ölülər üçün oxunan bayatılar da bədii xitab forması sayıla bilər. 
Əhvalat və lətifə danışma. Məişətdə lətifə və müxtəlif əhvalatlar 
danışmağı sevən adamlar fərqlənir və onları hamı tanıyır. Radio və televi-
ziya belə adamlardan geniş istifadə edir. Lətifəni təkrar-təkrar danışan 
şəxs, ilk növbədə, özü bu əhvalatdakı hadisəni öz yaddaşında, bədii yad-
daşında canlandıraraq bundan zövq alır. Çox hallarda lətifəçini lətifələr 
başqalarından daha artıq maraqlandırır. 
Xatirə söyləmə. Keçmişi xatırlamaq yaşlı adamlar üçün xarakterik 
olan intim bədii yaşantılar prosesidir. Həyatının hərəkətcə aktiv hissəsi ge-
ridə qalan adamlar bu yolla fiziki aktivlik sublimasiyası yaradırlar. Xatirə-
də keçmişdə yaşanmış parlaq emosional halların yaddaşda oyanması yolu ilə 
yenidən canlandırılması və bədii variantda yenidən duyulması əsas cəhətdir. 
Bayatı və mahnı oxuma. Oxuma bütün hallarda bədii haldır və 
emosional məzmunlu, yaddaşda hazır mətnlərin ifasıdır. Oxuma emosio-
nal səslərdən istifadənin ən qədim formasıdır və heyvanlar arasında da 
 165
geniş yayılmışdır. İnsanlar oxumadan iki əks halda – mərasim və tənhalıq 
hallarında daha çox istifadə edirlər. 
Gündəlik və məktublar yazma. Fərdi bədii hissiyyatların qələmə 
alınması da çap üçün nəzərdə tutulmadığı hallarda intim bədii yaradıcılıq 
formalarından biridir. Gündəliklər, ilk növbədə, yazanın özünün real 
həyəcanları və hissiyyatları öz yaddaşı çərçivəsində yaşamaq formasıdır. 
Gündəliyi öz sahibi təkrar-təkrar oxuyanda və ya digər adamlar oxuyanda 
o peşəkar ədəbi-bədii mətn xarakteri alır. 
 
 
3.3. Söz -- mif və ilk ədəbi obraz kimi 
 
Biz yuxarıda fərdin öz fantaziyasına və yaddaşına ünvanlı olan 
sözdən danışdıq və onu fərdi bədii söz adlandırdıq. Bu sözü ancaq bir 
şəxsin yaddaşını qıcıqlandırıb bədii effekt yaradan vasitə kimi səciyyələn-
dirdik. Lakin fərdi bədii söz yazılı dilin yaranmasından sonrakı dövrlərə 
aiddir. Lakin sözün və mifin ilkin xassələri olan miflik və mistiklik yazılı 
dilin ibtidai dövrlərində meydana çıxmışdır. Ona görə sözü qavrayışın 
əsas sirləri və mexanizmləri də bu zamandan işləməyə başlamışdır. İndi 
isə sözün müəyyən insan qrupuna məlum olması nəticəsində mifə çevril-
məsinin nəticələrinə baxacağıq və ilk sözlərin bədii qıcıqlandırıcılıq xas-
səsinin ibtidai mərhələsi barədə danışacağıq. 
Sözün bədii qıcıqlandırıcılıq xassəsinin ikinci mərhələsi onun 
ictimai sözə çevrilməsidir. Bu çoxlu adamların bildiyi sözdür, yəni ictimai 
sözdür, həm də müasir dili yaratmış bünövrələrdən biridir. İctimai sözün 
yaranması həm də bəşəriyyətin dilaçma prosesinin bir mərhələsidir. Biz 
sayırıq ki, ilkin sözyaradıcılıq həm də tam mənada mifyaradıcılıq olmaqla 
vəhdət təşkil etmişdir. Bir pulun iki üzü olmuşdur. Həm də sözün ibtidai 
insan yaddaşında iki müstəqil funksiyasını təşkil etmişdir. Söz birinci, səs 
işarələrindən biri kimi işlənir, ikinci mərhələdə isə insanlar üçün subyekt 
və obyekt olur, iradəsi və maddi qabığı olan bir varlıq kimi qavranılır, 
insan sürüsünün bir üzvü kimi qəbul olunur. Bu sözün mifləşməsidir, yəni 
mif qarşımıza sözü ibtidai qavramanın bir şəkli kimi çıxır.  
İctimai söz elə bir sözdür ki, həmin sözü bilən insan birliklərinə 
məxsus adamlarda oxşar və yaxın yaddaş prosesini – çöz obrazı canlandı-
rır. Obyekt və subyekt mənalı ilk ictimai söz-adlar – ilk bədii obrazdır və 
ilk mifdir. Yağış, külək, dəniz, torpaq, ağac, əcdad ata, ölüm, savaş, ov və 
s. ilk belə söz-miflər idi. Bütpərəstlik dövrü də məhz söz-miflərin insanla-
rın yaddaşımda obyektləşməsi və subyektləşməsi nəticəsində yaranır. İlk 
belə sözlərin hamısı həm də ilk miflər idi, çünki onların məna tutumu çox 
 166
ümumi idi və onlar müəyyən yaddaş obrazlarına hələ çox möhkəm surətdə 
bağlı idilər, onlardan ayrı deyildilər. 
Yaranma tarixi baxımından mif-sözləri iki qismə aid etmək olar.  
1. Hərəkət qabiliyyəti olan obyekt söz-miflər. Bu hələ sözün ancaq 
obyektləşmə xassəsinə əsaslanır. Söz-mif – sözləri şeylərlə vəhdətdə qav-
rama dövrüdür, işarə ilə şeyin ayrılmaz təsəvvür edilməsi və qavranma-
sıdır. Söz-miflər dövründə hələ heç bir yazılı və ondan törəməli olan mifik 
süjet yoxdur, çünki insanlar sözlərdən işarə kimi istifadə etsə də bu 
mərhələdə hələ nə yazı, nə də nitq yoxdur. 
2. Səbəbolma və yaratma qabiliyyəti olan subyekt-obyekt miflər. 
Bu miflər artıq obyekt olmaqdan başqa subyekt və səbəb kimi qəbul 
olunur. Lakin bu hələ müasir səbəbiyyət haqda təsəvvür deyil, hər bir 
yaranmanı insanın və məməli heyvanın doğulması kimi təsəvvür edilməsi-
dir. Bütün xalqlarda mif ilk səbəbi ilk doğulma kimi görür. Yunan mifo-
logiyasında təbii obyektləri yaradan bu səbəb Qeya ilə Urandır (yer və 
göy). İnsan cəmiyyətinin yaranmasına səbəb olan isə totemlərdir: onlar da 
erkək və dişi olmaqla xalqları və tayfaların əsasını qoyurlar. 
Hərəkət qabiliyyətli miflər haqda təsəvvür səbəbiyyət haqda təsəv-
vürlərdən əvvəl yaranmışdı və əsasən təbiət hadisələri ilə bağlı idi. Lakin 
obyekt-subyekt miflər a) yazılı dil və ibtidai nitqdən sonra və b) insanların 
səbəbiyyət haqda ilkin təsəvvüründən sonra yaranır. Bütün mif süjetləri 
səbəbiyyət və şəcərə xarakteri daşıyır, xalqların və tayfaların ilk yaranmasını 
izah edir. Səbəbiyyət haqda ibtidai təsəvvür də ancaq yazılı dildən və nitq 
hissələrinə ayrılan danışıq qabiliyyətindən sonra yarana bilərdi. 
Səbəbiyyətlə bağlılıq baxımından üç universal mif süjetini fərqlən-
dirmək olar: 
1. Totem ata, başçı, pəhləvan döyüşçü, hərb allahı mifi 
2. İkinci mif. Ana, qida, məhsuldarlıq, doğulma, yaranma, astrono-
mik təqvim və səbəbiyyət mifi 
3. İtməyən hərəkət (iradə) qabiliyyəti, ölüm və itməyən ruh mifi. 
Monoteizmdə bu üç səbəbiyyət tipinə aid mifik funksiyalar bir mif-
də – universal, əbədi səbəbiyyət və iradə mifində birləşir. Aşağıda bu üç 
səbəbiyyət mifini qısaca nəzərdən keçirək. 
 
 
3.3.1. Birinci mif. Totem ata, başçı, pəhləvan döyüşçü,  
qələbə gətirən hərb Allahı mifi 
 
 Hələ heyvan sürülərində lider atalar vardır. Bu lider atalar sürüdə 
hamıdan güclüdürlər. Onların heyvan və insan sürülərində təbii seçmə 
nəticəsində yaranan lider statusu aşağıdakı əsas əlamətlərə əsaslanır: 
 167
a) ət (ov) yeyərkən birincilik və şəriksizlik; 
b) sürüdəki bütün dişiləri mayalandırma hüququna malik olmaq;  
c) yad sürüdən gələn qidasız və seksual aclarla döyüşdə birincilik;  
ç) xroniki aclıqlar zamanı digər tayfalara hücum zamanı liderlik; 
d) döyüşdə öldürdüyü qurbanları yeməkdə şəriksizlik; 
e) güc, zor, qorxu, qoruyuculuq və cəza rəmzi olmaq. İbtidai dildə 
bu anlayışlar yox idi, onlar atanı bildirən ilkin sözlərdən biri kimi bu 
kəlmənin çalarları idi. 
Bu döyüşçü ətyeyən obrazı ilk hakimiyyət və ilk büt-allah obrazı 
kimi insan sürülərində də müstəqil iradəli subyekt kimi qəbul olunmuşdur. 
Bu ilk ətyeyən allah mifinin rüşeymi idi. Ətyeyən lider pəhləvanın ibtidai 
sürüdə əsas fərqli xüsusiyyəti sürüdə mütləq iradə daşıyıcısı kimi çıxış 
etməsidir. Onun sürüdəki mifik obrazı qorxu, ağrı (cəza) və eyni zamanda 
müdafiə, qoruyuculuq simvolu olması idi. Bu mifik obrazın rüşeymi artıq 
heyvan sürülərində var idi: hər bir sürüdə lider təbii bir hal kimi qəbul 
olunur ki, bu da heyvanlar aləmində mövcud olan ibtidai hakimiyyət 
sayıla bilər. 
İnsan sürülərində bu mif tərəqqi edir və yəqin ki, əvvəlcə hansısa 
maddi işarə ilə fərqləndirilir. Hələ Hesiodun “Teoqoniya”sında (allahların 
mənşəyi) Kron barədə mifdə onun öz atasını kastriasiya etməsi və haki-
miyyət qorxusundan öz uşaqlarını yeməsi barədə bəhs olunur. Burada mifik 
allahlar barədə nəsil şəcərəsi davam edən hökmdarlar sayağı bəhs edilir.9 
Dövrümüzə qədər qalmış ibtidai cəmiyyətlərdə tayfa başçılarının 
spesifik keyimi, papağı, hansısa bəzəkləri olur. Bunların hamısı atalığın 
maddi işarələri idi. Sonralar isə lider-ata obrazını bildirən söz işarəsi də 
yaranıb. Sözlə adlanan ətyeyən lider-ata obrazı ilk mif sayıla bilər. Mə-
lumdur ki, İsa Məsih belə çarmıxda Allaha müraciət edərək ona “ata” sözü 
ilə üz tutmuşdur. Bu “ili” sözüdür ki, semit dillərdə həm də ata mənası 
daşımışdır və müsəlmanların işlətdiyi ilahə (allah, büt) sözü və anlayışı da 
bu kökdəndir. Sonradan xristianlarda Allahın adlarından biri də “Atamız” 
kimi qəbul edilmişdir.  
Quranda müsəlman Allahının ilkin tərifi sayıla bilən Fatihə surəsin-
də də Allah barədə mifik təsəvvürlər sadalanır: İlk iki epitet “rənmanül 
rəhim” həm də ən böyük qidaverən kimi mənalana bilər. Sonrakı epitet isə 
xalis mifik xarakter daşıyır: hər iki aləmin ağası. Yəni həm real dünyanın, 
həm də ölülərin ruhlarının sakin olduğu o biri dünyanın ağası. Üçüncü 
epitet yolgöstərənlik, ətyeyən allahın bütün hallarda lider olması, irəlidə 
olması mifidir. Sonuncu mif ilk mifin – qidabəxşetmə mifinin təkrarıdır. 
                                                 
9 Тронский И.М., История античной литературы, М.,1988, с.65 
 168
Qidabəxşedən kimi ondan dilənir ki, onları həmişə qida ilə təmin etsin. 
Bunların hamısı monoteizmə qədər müxtəlif allahlar haqda – müharibə, 
məhsuldarlıq, qoruyuculuq, ölüm allahlarının müstəqil mif kimi varlığı 
dövrünün qalıqlarıdır. 
Ziqmund Freyd də monoteizmin yaranmasında pərəstiş və qorxu-
nun vəhdətinin timsalı kimi ilkin ata mifinin rolunu geniş şərh etmişdir. 
Bu məsələ onun son iri əsəri olan “Moisey və monoteizm” kitabında şərh 
edilmişdir. Şübhəsiz ki, seksuallıq ibtidai insanların həyatında Z.Freydin 
saydığı qədər mühüm rol oynamamışdır. Lakin Allah mifinin formalaşma-
sında zor, itaət və qorxu komplekslərinin şərhi doğrudur. Bu komplekslər 
ata mifinin insan beynində kök salmasında mühüm rol oynamışdır. 
Əlbəttə, ətyeyən lider öləndən sonra onun yerini tutanlar da eyni 
adla adlanırdılar (Güman ki, şəxsi adlar qohumluq bildirən sözlərdən törə-
mişdir). Sonralar bu ad-söz böyük, güclü, iradəli, pəhləvan, ata, ağa, sahib 
və allah anlayışlarının başlanğıcı oldu. Ətyeyən ata üç əsas şeydə iradə və 
yaradıcılıq rəmzi idi: bütün uşaqların atası olması, başqalarını öldürüb əti-
ni yeməsi və qoruyucu ola bilməsi idi. Bu qədim ətyeyən ataların fetişləş-
dirilməsinə, totemləşdirilməsinə və allahlaşdırılmasına, yəni hər şeyə qa-
dir olan mütləq bir iradə – yaradıcı-verici və qoruyucu kimi təsəvvür edil-
məsinə səbəb oldu. 
Bütün qədim bütpərəst tayfalarda baş allahlar müharibə allahlarıdır. 
Monoteist vahid Allahın prototipi olmuş baş yəhudi tanrısı Yaxve də o 
sıradandır. Bu o deməkdir ki, qədim insanlar üçün qoruyuculuq, təhlükə-
sizlik, güc və hərbi üstünlük mülahizələri daha əhəmiyyətli olmuşdur. 
Bunun səbəbi odur ki, ev heyvanları əhliləşdirilənə qədər (b. e. əvvəl XL-
XXV əsrlər) ibtidai adamlar insan əti yeyirdilər və bu ət onların qida 
rasionunda mühüm yer tuturdu. Allahlara insanların qurban verilməsi mifi 
bunun ən əsas sübutudur. Xroniki quraqlıq və aclıqlar zamanı tayfalar 
müharibə edir və məğlub tərəfi – ölən və yaralananları, sonra isə əsirləri 
də yeyirdilər. 
Bütün xalqlarda ən gözəl və seçmə insanların ətyeyən Allahlara 
qurban verilməsi ilə bağlı mərasimlər olmuşdur və bu, mif kimi İbrahim 
peyğəmbərin oğlu İsmayılı Qubam kəsmək təşəbbüsü ilə bağlı süjetdə də 
öz əksini klassik formada tapmışdır. Bu o deməkdir ki, insanların yarat-
dığı ilk və ən qədim mif ətyeyən müharibə Allahı mifi olmuşdur. Ona görə 
qurban kəsməklə qoruyucu və verici Allaha xidmət barədə əksər xalqlarda 
olan Qurban mifologiyası əslində ətyeyən hərb allahı haqda mifin davamı 
və bir hissəsidir. 
 
 
 169
3.3.2. Birinci mif dində. Qoruyucu və həbi qələbə gətirən 
Allaha qurbankəsmə mifologiyası 
 
Allahlara qurban kəsilməsi mifi bütün xalqlarda və cəmiyyətlərdə 
vardır. Demək olar ki, bu bizə məlum olan yeganə universal mifdir ki, 
bütün ibtidai və ali cəmiyyətlərdə də mövcuddur. Bu mifin məğzi – 
allahların bütün xalqlarda ətyeyən varlıq kimi təsəvvür edilməsidir. Qur-
ban kəsmək mərasimi Allahı ona ət yollamaq vasitəsi ilə sakitləşdirmək və 
yola gətirməyin mümkünlüyü barədə mifdir. Bu mifin universallığından 
çıxış edərək biz onu ilk mif adlandırırıq. 
İnsan əti yemə kannibalizm adlanır, mifşünaslıqda da qurbankəsmə 
ilə əlaqələndirilir. Kannibalizm bütün qədim cəmiyyətlərdə olmuşdur və 
buna görə əksər xalqların folklor və mifologiyasında öz əksini tapmışdır. 
Məişət kannibalizmi insan cəmiyyətlərində XX əsrə qədər mövcuddur və 
aclıq zamanı ölülərin ətini yemək mənası daşıyır. Bir sıra xalqlarda ölmüş 
qohumların və əsirlərin müəyyən orqanlarını yemək adəti olmuşdur və bu, 
dini-mifoloji xarakter daşıyır: bu yolla ölünün müəyyən əlamətlərinin 
onun ətini yeyənlərə keçməsi haqqında təsəvvür var idi. Dini kannibalizm 
ibtidai insanların sürülərində insan əti yeməyin geniş yayılması nəticəsin-
də yaranmışdır. Bəzi vəhşi heyvanlar və balıqlar da öz balalarını yeyirlər. 
Bur çox xalqlarda adamyeyənlər barədə miflər vardır. Kannibalizm yunan 
mifologiyasında da öz izlərini qoymuşdur. Zevsin öz hamilə arvadı 
Metidanı udması mifi məşhurdur. 
Lakin burada ikinci bir mühüm tərəf də vardır: mif Allahı insana 
bənzətməzdən əvvəl Allah haqda təsəvvür olmalı idi, mütləq avtoritet və 
mütləq qoruyucu və verici iradə haqqında təsəvvür olmalı idi. Aydındır ki, 
bu təsəvvürün mənbəyi insan iradəsinin özü idi. Həmin iradənin ikinci 
şəxsin iradəsi kimi fetişləşdirilməsi artıq insan sürülərində olan liderlik 
mifinin fetişləşdirilməsi idi. Bu lider ancaq bir mənbədən, ibtidai insan 
sürülərində olan ilk avtoritetdən – qəbilə və tayfa başçısından doğa bilərdi. 
Onun ətyeyənliyi isə aclıq instinktinin ən qədim insanlar tərəfindən belə 
insanın aparıcı təbii xüsusiyyəti sayılması haqda təsəvvürü əks edir. Qur-
ban mifində həm də insan aqressivliyinin əsasında acıq instinktinin dur-
ması barədə təsəvvür durur. Bu artıq mif deyildi, qədim insanlara belə mə-
lum olan bioloji-sosial həqiqət idi. Bu insanşünaslığın bünövrəsi, allah-
quruculuğun isə elmi əsası idi. 
İlk mif yaranana qədər artıq insanlara məlum idi ki, sosial təhlükə, 
yəni digər adamlardan gələn təhlükə qida – ətyemə hüququnun reallaşdı-
rılması zamanı ortaya çıxır. Heyvan və insan sürülərindəki lider avtori-
tetlər də kollektiv qida prosesində ətyemə hüququnun birinciliyi uğrunda 
 170
qanlı mübarizələrdən doğmuşdu. Bu mübarizələrdə ikinci bir mif də 
yarandı: ətyemə həm müharibə, həm də sülh simvolu oldu (Döyüş 
dayanan kimi ətyemə başlanır, sülh və qələbə məqamı olur). Sülh simvolu 
kimi qantökmə elə qurbanın özü idi, yəni simvolik bir ətyemə mərasimi-
nin icrası idi. Məsələn, sülh və müqavilə bağlanması zamanı kəsilən qur-
banlar sülh rəmzi idi. Ceymc Corc Frezer “Əhdi-ətiqdə folklor” kitabında 
İbrahim peyğəmbərlə Allah arasında müqaviləyə həsr etdiyi fəsildə həm 
qədim, həm də müasir yarıbarbar tayfaların müqavilələr bağlanarkən 
Qurban kəsmə mərasimlərini dəqiqliklə təsvir etmişdir.10 
Belə nəticəyə gəlmək olar ki, qurban mifi böyük və kiçik 
döyüşlərdəki qələbələrdən sonra kortəbii surətdə baş verən və sonradan 
rituallaşmış ətyemə mərasimlərinin mifləşməsidir. Ən qədim zamanlardan 
insanlar müharibələrə meylli olmuşlar. Bəs nəyə görə ibtidan adamlar və 
sonralar tarixi adamlar müharibədəki ölüm qorxusundan xoflanmırdılar? 
Ona görə ki, aclıq instinkti ölüm qorxusundan güclü instinkt idi.  
O biri tərəfdən, ən qədimlərdən müharibələr ətyemə rituallarının 
müqəddiməsi sayılmışdır. Müharibə, döyüş, ov aclığın sonu kimi qəbul 
edilirdi. Sonralar isə müharibələr sərkərdələri və pəhləvanları mülkiyyətçi 
və varlı edən mübarizə formasına çevrildi. B. Brextin müharibə əleyhinə 
yazdığı “Ana Kuraj” pyesi bu tarixi miflərin tənqidi üzərində qurulmuşdu. 
Müharibə Ana Kurajın ticarətinin və rifahının əsası idi və ona görə 
müharibələr onu sevindirirdi. Dövlətlər arasında müharibələrin müasir 
nəzəriyyəsi də eyni mifə bağlıdır: müharibələr maddi, o sıradan təbii 
sərvətlərin ələ keçirilməsi uğrundadır. 
Allahların yardımına və lütfünə nail olmaq üçün qurbanların kəsil-
məsi bu gün də çox geniş yayılmış bir mifdir: xristianlıq istisna olmaqla 
digər iki monoteist dində – iudaizmdə və islamda da qurban mifi dini 
ehkamın tərkib ünsürü kimi qalmaqdadır. Bu bütpərəstlik görüşlərinin mo-
noteist ehkam sistemində qalığıdır. Bir tərəfdən ətyeyən Allah mifinin nə 
qədər qədim olduğunu, o biri tərəfdən isə monoteizmin nə dərəcədə cavan 
bir din olduğunu göstərir. Monoteizmin tarixi 30 əsrdən çox deyildir. 
Amma ətyeyən allah mifinin tarixi bundan min dəfələrlə qədimdir və öz 
kökləri ilə gedib heyvan sürülərindəki liderlik davranışına çıxır. 
Qurbankəsmə mifi artıq insan yaddaşında və təsəvvüründə forma-
laşmış ilk mistik Allah obrazının çoxdan dərin kök salmasının nəticəsi idi. 
Bu allahın sözlə adlandırılması onun obrazlaşması və geniş yayılmasında 
misilsiz rol oynadı. Məhz ətyeyən müharibə allahının adı ilk dini mifi 
simvol kimi yaymağa başladı. Adamlar heç vaxt görmədikləri, amma söz 
                                                 
10 Фрезер Д.Д., Фольклор в Ветхом завете, М., 1985, с.186-207 
 171
şəklində adı, müxtəlif cisimlərdən simvolik surətləri olan bu allahı tanıdı-
lar. Bütpərəstlik dövrlərində Allahların təsvirləri və müxtəlif formalarda 
maddi heykəlləri çox populyar idi. Bunların hamısının kökündə Allah 
təsəvvürünün müəyyən simvollar şəklində təbliğinin və formalaşdırılma-
sının zəruriliyi idi. İbtidai insanlar mücərrəd simvolları yadda saxlaya 
bilmirdilər. Ona görə qədim allah bütləri və şəkilləri allah haqda təsəvvür 
yaratmaq üçün istifadə olunan allah simvolları və işarələri idi. 
 
 
3.3.3. İkinci mif. Ana, qida, məhsuldarlıq, doğulma, yaranma, 
astronomik təqvim və səbəbiyyət mifi 
 
Birinci saydığımız başçı və hakimiyyət mifi yuxarıda gördüyümüz 
kimi təbii seçmənin nəticəsi və davamı idi və insanların yazı dilindən 
istifadə etməsindən daha qədim köklərə malik idi. Müəyyən mənada ikinci 
mif də mənşəcə heyvan və insanların yaddaşında olan miqrasiya və 
təqvimlə bağlı instinktlərin davamı idi. Alimlər miqrasiya ilə bağlı məra-
simləri heyvan sürülərində, xüsusilə quşlarda da müşahidə ediblər. Quşlar 
yaz miqrasiyasının tamamlanmasını və mənzilə çatmanı kollektiv oxuma 
ilə qeyd edirlər. Buna oxşar hal payız miqrasiyası startından əvvəl də 
müşahidə olunur. 
İnsanlar da ən qədimlərdən baharın oyanmasını və gəlişini kollektiv 
oxuma və rəqslərlə müşayiət olunan mərasimlərlə qeyd etmişlər. Xalqların 
təbii qida ilə bağlı ən qədim mifik təsəvvürləri də bu mərasimlərdən 
doğmuşdur. İki mif insanın iki əsas instinktinə bağlı idi: cütləşmə və 
qidalanma instinktləri. Bu iki instinkt təbii seçmə prosesində ilkin başçı-
pəhləvan mifini, instinktiv qida axtarışları isə qida və məhsuldarlıqla bağlı 
mifləri yaratmışdır. Məhz qida axtarışında insanlar əkinçilik və ovçuluq 
vərdişlərinə və üsullarına yiyələnmişlər. Bu vərdişlər insanın şeylər ara-
sındakı əlaqələri və bağları tapmasında və öyrənməsində mühüm rol oyna-
mışdır. Hələ heyvan və quşlar bir sıra təbii tumların qabığını sındırmağı, 
içini yeməyi bilirdilər, hətta torpağı qazıb bitki köklərini də yeyirdilər. 
Görünür, bunlar elə ibtidai əkinçiliyin instinktdə bərkimiş əsasları 
olmuşdur. Yazı dili yaranana qədər insanlarda səbəbiyyət haqda anlayış 
yox idi və ola bilməzdi. Elmi tarixilik prinsipi XVIII əsrim ikinci yarısın-
da, üzvi aləmin inkişaf qanunları isə Ç.Darvin tərəfindən XIX əsrdə aşkar 
edilmişdir. Bunlara qədər elmi səbəbiyyət təsəvvürü demək olar ki, yox 
idi. Səbəbiyyətin ibtidai forması təkrarı, analogiyanı mənimsəmə idi. Bir 
tumun qabığı altında içi varsa, deməli digər tumlarda da bu var. Səhərdən 
sonra həmişə axşam gəlir və deməli hər axşamdan sonra mütləq səhər 
 172
açılacaq. Beləcə bahardan sonra qış, qışdan sonra baha gəlir. Qədim insan-
lar bunu səbəbiyyət kimi deyil, mexaniki hərəkət kimi, yəni getmə və 
qayıtma kimi qəbul edirdilər. 
Biz folklorşünaslıqda geniş yayılmış totemlərin, büt-allahların, 
təbiətin ölməsi və dirilməsi barədə ibtidai təsəvvürlərdən bəhs edilməsini 
yanlış və müasirləşdirmə sayırıq. Ona görə ki, irəlidə görəcəyimiz kimi, 
ibtidai cəmiyyətlərdə ölüm təbii fakt kimi yox, mexaniki fakt kimi qəbul 
edilirdi, hərəkətin bir forması sayılırdı. Yəni əslində ölüm haqqında 
mifik təsəvvür vardı, amma həqiqi və müasir təsəvvür yox idi. Hələ indiyə 
qədər insanların bir hissəsi ölümü ruhun bədəndən ayrılması kimi qəbul 
edirlər, bu isə elə ölüm mifinin yaşayan formasıdır. 
Qida və məhsuldarlıq mifləri. Kannibalizm dövrü ov heyvanları-
nın ətinin qida rasionunda üstün mövqeyə keçməsi ilə bitir. Bir sıra 
xalqlarda balıq, quş, keçi, inək, yırtıcı heyvanlar, müxtəlif sürünənlərə 
məxsus totemlər olmuşdur. Bu totemlər ən qədim totemlərdir və onları 
qida totemləri adlandırmaq olar. Arxeoloji qazıntılarda ən qədim qatlarda 
bu heyvanların şəkilləri və heykəlcikləri çıxır. İnsanlar bu heyvanların əti 
ilə qidalandıqlarından bu qidanı özlərindən də ilkin sayırdılar. Bir sıra 
xalqlarda müxtəlif ağacların da qida totemləri kimi sitayiş obyektinə 
çevrilməsinə təsadüf olunur. Dünya ağacı mifi də buradan doğmuşdur və 
insanların ilkin qida və məhsul mənbəyi kimi müqəddəsləşmişdir. Müxtə-
lif xalqlarda alma, xurma, zeytun, göyəm, üzüm ağacları müqəddəs 
sayılır. Yaxın şərqdə və yunanlarda üzüm və üzüm suyu – çaxır – həyatve-
rici qida totemi sayılırdı. Çaxırın verdiyi sərxoşluq ibtidai insanlara yeni-
ləşmə, təzələnmə, çevrilmə, başqalaşma kimi təsir bağışlayırdı və bu, şə-
rabın mistikləşdirilməsi üçün əsas olmuşdur. Çox güman ki, qədim qəbir-
lərdə tapılan şərab dolçaları ölülərin həyata yenidən qayıdışına səbəb 
olmaq üçün qoyulurdu. İbtidai cəmiyyətlərdə üzüm suyunun bu qüdrətinə 
inanırdılar. Edamdan əvvəl məhkumlara üzüm suyu verilməsi də eyni 
təsəvvürün bir ünsürüdür. Şərab mifi sufi poeziyaya da keçib və orada 
mürəkkəb obraz və simvol kimi çıxış edir. 
Çaxırın müqəddəsliyi onun xristianlıqda qanla eyniləşdirilməsinə 
səbəb olmuşdur. Qida totemlərindən bəziləri hətta mənşə totemləri sırası-
na qədər gəlib çıxmışdır. Məsələn keçi ilə bağlı mifik təsəvvürlər qədim 
yunan mifologiyasının ayrılmaz ünsürüdür. Hətta qurban kəsilən keçilərin 
dərisini yunan allahlarından bəzilərinin heykəlləri üzərinə sərirdilər. Erkək 
keçi ilə qadın arasında cinsi əlaqə barədə totemik mif də yunanlar arasında 
yayılmışdı. 
Doğulma və yaranma mifi. Canlı heyvanların və insanların yaran-
ma səbəbi kimi doğulmanın dərk edilməsi yəqin ki, məməli ev heyvanları-
 173
nın əhliləşdirilməsindən və yazılı dildən istifadədən sonrakı dövrə aiddir. 
Lakin doğulma haqda anlayış hələ səbəbiyyət anlayışının yaranması deyil-
di. İnsanlar doğulmanı müstəsna bir proses kimi müşahidə edir və yeni 
balaca canlıların ortaya gəlməsinin şahidi olurdular. Bu ibtidai insanın nə-
həng təbii səbəbiyyət aləminə açdığı balaca pəncərə, hadisələri izah etmək 
üçün praktik bir alət idi. İnsan yaranmanın ancaq bir formasını dərk etmiş-
di: məməlinin doğması. Yaranmanın ikinci bir səbəbi insanlara məlum de-
yildi, çünki səbəbiyyətin mürəkkəb anlayış kimi ortaya çıxması üçün yazı-
lı və ondan doğan terminləşmiş elmi dil lazım idi. Belə dildən isə ancaq 
tək-tək adamlar tərəfindən istifadə edilirdi və hələ bu ibtidai səviyyədə idi. 
Doğulma təsəvvürünün əsası isə yenə də təkrar idi. Əvvəllər mövcud 
olmayan körpələrin anasının qarnından peyda olması yeni obyektin 
yaranması faktı idi. 
İnsanlar doğulmadan əvvəl də analoji təkrarı dərk etdilər. Doğulma-
dan əvvəl müəyyən mövsümdə kütləvi cütləşmə olurdu. Bu cütləşmədə 
iki tərəf – erkək və dişi iştirak edirdi. Cütləşmə bütün hallarda kişi və 
qadının fallik orqanlarının görüşməsi kimi baş verirdi və instinktiv bir 
ehtirasla müşayiət olunurdu. İbtidai insan cütləşmə prosesinin bütün 
iştirakçılarını mistik başlanğıc kimi mistikləşdirdi və fetişləşdirdi. Mövsü-
mi cütləşmənin ehtiraslı, növlər arasında döyüşlərlə müşayiət olunan ov-
qatı mövsümi mərasim və bayram kimi sabitləşdi. Cütləşmənin digər 
iştirakçısı olan kişinin fallası və qadının kteisi bütləşdirildi və sitayiş 
obyekti oldu. Ona görə ki, ibtidai insan hamiləlik prosesini təbii bir hadisə 
kimi, səbəb kimi dərk edə bilmirdi, nəticədə doğulmanı da kişi ilə qadının 
fallik orqanlarının görüşünün mistik nəticəsi, xüsusi möcüzəsi sayırdı. 
Qədim tayfalarda qadınların şəriksiz olaraq bir başçı erkək tərəfindən 
mayalandırılması sonda kişi fallasının mistik bir kultunun yaranması ilə 
nəticələnmişdir. Dünyanın bütün mədəniyyətlərində kişi fallına sitayiş, 
onun qoruyucu kimi mifləşdirilməsinə təsadüf edilir. Bur çox cəmiyyət-
lərdə fallasın boyunbağı kimi boyundan asılması bəzək və qoruyucu kimi, 
dəfn zamanı isə qəbirüstü abidə kimi istifadə olunur.  
Yaranma sırasını açan mif süjetləri. Doğulmadan əvvəl ata və 
ananın cütləşməsi maddi şeylərin yaranma əsası kimi də təsəvvür olunma-
ğa başladı. Bütüm maddi dünya erkək səma ilə dişi yerin cütləşməsindən 
doğulanlar kimi təsəvvür edildi. Mifdə hər şey doğulma oldu, hər şeyin 
erkək və dişi səbəbi müəyyənləşdi. Yaranmanın sıra və növbə kimi təsəv-
vürü artıq yazılı mətndə ortaya çıxdı. Şəcərə və süjet də söz birləşməsi 
kimi əvvəlcə mətndə, yazıda yarandı və ordan yazıya təqlid kimi yaranan 
şifahi danışığa keçdi. Mətn mədəniyyətində, ilk kitablarda yaranan süjet-
lər müasir səbəbiyyət anlayışının kitab mətnlərində yaranan ibtidai 
 174
rüşeymi idi. Lakin mif süjetində hələ elmi səbəbiyyət yoxdur: bütün mifin 
səbəb anlayışı məməli doğulma hadisəsinin analogiya, təkrar prinsipi ilə 
digər obyektlərə köçürülməsidir. Olimpdəki bütün yunan allahları insan 
kimi doğulmadırlar, onların ata və anaları var. Lakin bütpərəst mistika da 
sürətlə inkişaf edirdi. Bunu mühüm səbəblərindən biri müharibələr və 
onların nəticələrinin büt-allahların istəyinin nəticəsi kimi təsəvvür 
olunması idi. 
Yazı mədəniyyətini mənimsəmiş Yaxın Şərq mühiti digər regionlar-
dakı yazısız bar-bar xalqlarla daim müharibə vəziyyətində idilər. Qonşu 
tayfalardan qorxu birbaşa tayfa miflərinə sitayişi gücləndirirdi. Döyüşdə 
qələbə büt-allahların qərarı sayılır və onlara sitayişi gücləndirirdi. Uqur 
qazanan pəhləvan sərkərdələr xırda bütləri qadağan edir və öz qələbələri-
nin sahibi saydıqları iri mif-allahların kultunu məcburi tətbiq edib yayır və 
bu yolla öz hakimiyyətlərini möhkəmlədirdilər. Tək, böyük bütlər və 
Makedoniyalı İsgəndər kimi hakimlər ilə fatehlər isə monoteizmə yol 
açırdılar. 
Tövrat tarixi bir nəslin – Nuhun övladlarının şəcərəsi kimi izah etdi. 
İlk insan mifi olan Adəm və Həvva süjeti ortaya çıxdı. Bunun ardınca büt-
allahların də şəcərəsini və ilkin kökünü tapmaq istəkləri ortaya gəldi. Bu, 
ilkin və universal yaradıcı olan əbədi büt-allah – vahid Allah mifinin 
düzəldilməsi və təbliği ilə nəticələndi. 
Vahid Allah mifi həm də bəşəriyyətin yaranmanı və sonralar 
səbəbiyyəti elmi şəkildə dərk etməsi yolunda mühüm mərhələ idi. Vahid 
Allah mifi artıq səbəbiyyət mifi idi. Ateizmin qələbəsi yenə də insanların 
qidayaratma, istehsal fəaliyyəti ilə bağlı idi, doğulma və yaranma mifinin 
elmi qarşılığı idi. Sənaye inqilabları elmin və yeni-yeni müasir səbəbiyyət 
nəzəriyyələrinin yaranmasına və sürətli inkişafına səbəb oldu.  
  
 
3.3.4. Üçüncü mif. Ölüm – itməyən hərəkət-iradə, 
əbədi ruh mifi 
 
İbtidai təfəkkürün və mifyaratmanın əsası analogiya və ya bənzətmə 
adlandırıla bilər. İndi müasir bədii dildə bənzətmə bir mənanın başqa 
hadisələrə köçürülməsinə və oxşadılmasına deyirik və bunu bədii dilə, 
xüsusilə şeir dilinə aid edirik. Lakin bu düşüncə üsulu ibtidai insanların 
sözyaratma və təsəvvüryaratma fəaliyyətində başlıca vasitə idi. Ata-başçı 
mifinin formalaşmasından bəhs edəndə biz gördük ki, güc, zor, pəhləvan, 
böyük, qorxulu, ata kimi məfhumlar bir söz-obrazdan törəmişdir.  
 175
Eynilə bütpərəst allahlar panteonundakı bütün sonrakı allahlar –
bərəkət ilahəsindən dəniz və günəş allahına qədər bütün sonrakı mifoloji 
allah obrazları ətyeyən ata allah mifindən törəmişdir. Ona görə də onların 
hamısı bizim birinci adlandırdığımız mifə aiddir və bu mifdəki Allahın 
əlamətlərinin təbiət hadisələrinə köçürülməsi kimi doğmuşdur.  
Lakin insanlar ən qədim zamanlarda totem-ata mifi ilə heç bir 
əlaqəsi olmayan ölüm mifini də yaratmışlar ki, biz bunu üçüncü mif 
sayırıq və bu mif başçı və doğulma mifi ilə bağlı deyildir. Şərti şəkildə 
demək olar ki, birinci iki mif maddi dünya ilə bağlıdır. Ölüm mifi isə canlı 
dünya ilə bağlıdır və onun ilk anlayışını ifadə edir.  
Ölüm nədir? İbtidai insanlar üçün bu çox mürəkkəb sual idi. İndi 
bizdə üzvi və qeyri-üzvi dünya haqqında təsəvvür var və biz ölümü bu 
təsəvvür əsasında anlayırıq. Lakin ibtidai insanlar hələ üzvi aləmlə qeyri 
üzvi, maddi ilə canlı aləmi ayıra bilmirdilər, bu barədə heç bir təsəvvürləri 
yox idi. İnsan özünü qalan maddi aləmdən ayara bilmirdi. 
Amma bu ayrılma insanın təkamülünün müəyyən mərhələsində baş 
verdi. Bu ayrılmanı anlayışa çevirən təsəvvür isə ölüm oldu. Diri adam 
ölüdən nə ilə fərqlənir? İbtidai insan üçün bu fərq ilk növbədə, diri adamın 
hərəkət qabiliyyətinin olması idi. Qədim insan digər insanın ölümünü, ilk 
növbədə, hərəkət qabiliyyətinin yox olması kimi başa düşdü. Canlı ilə 
maddinin sərhədi haqqında təsəvvür olmadığından insan ölümü adamlara 
məxsus mexaniki getmə-qayıtma anlayışı ilə izah etdi: ölüm hərəkət (ira-
də) qabiliyyətinin insandan getməsi, insanı tərk etməsi kimi qəbul edildi. 
Bu həm də insan haqqında ilk mif idi: insan hərəkət qabiliyyəti olan 
maddi şeydir. 
Azərbaycan dilində bunun dildə qalığı da qalır: ölüm haqqında “itir-
mək”, “əldən getdi” kimi söz və ifadələr işlənir. Bu ifadələr həm də hərə-
kət qabiliyyətinin, insan iradəsinin ölməzliyi haqqında təsəvvürü ifadə 
edir. Qədim insan hərəkət qabiliyyətinin yox olmasını təbii izah edə 
bilmədiyi üçün onun haqqında da itən ev heyvanı kimi bir təsəvvür 
yaratdı. Hesab edildi ki, hərəkət qabiliyyəti insan bədənindən çıxıb diri 
canlılar kimi naməlum yerə getdi. Bundan da qəbir mifi yarandı: insanın 
hərəkət qabiliyyəti onu tərk edibsə, mütləq qayıdacaq. Ona görə ölülər 
üçün ev düzəltmək təsəvvürü yarandı. Ölünü bu evə, Azərbaycan dilində 
“qəbr evi” adlandırılan evə qoyurdular ki, hərəkət qabiliyyəti qayıdanda 
sahibini tapsın. 
Beləliklə qəbir mifi ölüm mifinin davamı və inkişafı idi və miflərin 
ilk anlayışlar olmasını təsdiqləyir. İnsanlar ölülər üçün daşdan qutu qəbir-
lər düzəldir, ora adamlar üçün saxsı qablarda hər şey – qida maddələri, şə-
rab, bəzək şeyləri, silahlar və s. qoyurdular. Azərbaycanda geniş yayılmış 
 176
dolça qəbirlər də bu mifin ifadəsi idi. Sayılırdı ki, iradə qabiliyyəti insan 
bədəninin ayrılmaz ünsürüdür. İri dolçaya qoyulan ölünün dirilik 
atributları oradan tamam çıxıb gedə bilməməli idilər. 
İbtidai insan ümumən ölümü də mütləq bir hadisə kimi deyil, 
mexaniki bir hadisə kimi, hərəkət qabiliyyətinin və xassəsinin müvəqqəti 
itirilməsi kimi qəbul edirdilər. Bunun nəticəsi kimi insanları mumiyalayır-
dılar ki, onların iradəsi qayıdanda sahibini tapsın. Bir sıra hallarda ölülərin 
qəbrinə atlar, nökərlər belə qoyurdular. Sayılırdı ki, bunlar iradəsi qaçmış 
hörmətli şəxsə mütləq lazım olacaqdır. 
Bir insanın iki dəfə dünyaya gəlməsi barədə mif də ölüm mifinin 
davamı və tərkib hissəsidir. Qaçan hərəkət qabiliyyətinin yenidən qohum-
lar arasına gəlməsinə insanlar inanırdılar. Con Frezer Bibliya süjetləri 
haqda əsərində müxtəlif xalqlarda olan bu məzmunlu miflərin şərhini kita-
bının “İyakov və keçi dəriləri və ya “ikinci doğulma” adlı ayrıca fəsildə 
şərh etmişdir.11 Bu mif dünya ədəbiyyatında geniş yayılmış və işlənmiş bir 
süjetdir. Diqqət yetirsək İsa Məsihin insanlar arasına enməsi (gəlməsi) 
ehkamı da mənşəcə fərdi iradənin ölməzliyi mifi ilə bağlıdır və onun 
təkrar doğuluşu mifini ifadə edir.  
Bütün miflərin əsasında bir şey – insanın doğmaqla yaratma qabi-
liyyətinin təbiət hadisələrinə köçürülməsi durur. Bütpərəstlik dövrünün 
allahları – hadisələri insan iradəsinə oxşar təsəvvür edilməsindən yaranır. 
Yağış bəzən çox, bəzən az yağır. İbtidai insan yağışı hərəkət və iradə 
qabiliyyətinə oxşadır və onu iradəli bir subyektə, əslində insana bənzədir. 
Yağış adam kimi istənilən vaxt hərəkət edir, istəməyəndə isə etmir, yəni 
yağmır. Yağışı yola gətirmək üçün ona qurbanlar kəsirdilər, yemək üçün 
ət verirdilər. Ətyemə də insanın xassəsi idi. 
Beləliklə görürük ki, həm birinci ətyeyən ata və doğulma, həm də 
üçüncü ölümsüz iradə qabiliyyəti haqda miflərin əsasında eyni şey – insan 
iradəsi, müstəqil hərəkət qabiliyyəti haqqında təsəvvür durur. Birinci mif 
fərdi iradəyə əsaslanan hakimiyyət anlayışının dərinləşməsinə və konkret-
ləşməsinə doğru gedir və monoteist tanrı ehkamı mütləq fərdi iradə mifi 
kimi tamamlanır. Doğulma mifi də yeganə və mütləq yaradıcı mifi ilə ta-
mamlanır. Ölüm mifi də yenə fərdi iradə mifinə əsaslanır, amma bu dəfə 
bu iradənin əvvəlcə hərəkət qabiliyyətinin olması, insanı tərk edə bilməsi 
(ölməsi) mifi kimi ehkamlaşır. Lakin sonralar fərdi hərəkət qabiliyyətinin 
mistik tərzdə insandan uzaqlaşmaq xassəsi barədə təsəvvür fərdi iradənin 
itməzliyi və ölməzliyi kimi, ruh anlayışı kimi mifləşir. Bu mif mono-
                                                 
11 Фольклор в Ветхом завете, s. 243-264. 
 177
teizmdə mütləq fərdi iradə – universal yaradıcı və idarəedici mifi ilə 
tamamlanır. 
İnsan iradəsinin yaradıcı və dünyanı dəyişdiricilik imkanları artdıq-
ca fərdi iradə mifinə əsaslanan bütlər haqqında təsəvvürlər də mürəkkəb-
ləşir. Fərdi hərəkət qabiliyyətindən itməz iradə anlayışı, itməz iradə 
anlayışından itməz ruh anlayışı yaranır. İlk bütlərin heykəlləri çoxlu 
variantlarda və sayda meydana çıxır ki, bu da fərdi iradə anlayışının fərdi 
büt cisimlərindən ayrılmasına səbəb olur. Fərdi iradə anlayışı konkret 
cisimlə( bədənlə) bağlı olmayan iradə anlayışına, yəni ruh məfhumuna və 
abstraksiyasına çevrilir. Beləliklə, ruh anlayışı əslində konkret bədənlərlə 
bağlı olmayan mücərrəd iradə anlayışının mistikləşdirilməsidir. Mütləq 
ruh – mütləq iradə abstraksiyasının mistikləşdirilməsidir. 
Allah anlayışı isə bütpərəstlik dövründə mistikləşmiş ata-allah 
mifinin onun maddi işarələrindən ayrılması və sözə çevrilməsindən yara-
nır. Çox maraqlı cəhətdir ki, Allah anlayışının semit dillərindəki “ili” – 
ilohim” – ata sözü ilə etimoloji bağlılığı da qalmaqdadır. Bu bağlılıqda 
insan təfəkkürünün fundamental xassələrindən biri özünü göstərir: bu 
təfəkkür öz kökləri ilə insanların yazılı mətnlərdə, xüsusilə müqəddəs 
mətnlərdə sözlərə verilən yeni mənalarla bağlıdır.  
Mətn mədəniyyətində insanlardan, fərdi iradələrdən asılı olmadan 
gedən yeni mənayaratma prosesi mifologiyada mistisizmin dərinləşməsinə 
misilsiz təsir göstərmişdir. Bu prosesdə tərcümə xüsusilə böyük rol oyna-
mışdır. Məfhumların ilkin yarandığı dillərdə mifoloji anlayışlar sözlərin 
ilkin mənalarını daşıyan kök sözlərlə ifadə olunur. Bu sözlərdə adətən 
mistik mənalar yoxdur, ya da çox zəifdir. Amma tərcümə zamanı mifoloji 
anlayışlar alınma, ya da məcazi mənalardan istifadə edilərək işlədilən 
sözlərlə ifadə edilir. Bu sözlər oxucu üçün sırf terminoloji xarakter da-
şıyır. Termin isə elə sözdür ki, oxucu onu savad öyrənənə qədər bilmirdi, 
yəni əslində mətn mədəniyyətindən alınıb öyrənilən və işlədilən sözlərdir. 
 
3.3.5. Söz-işarənin fərdi yaddaşda mifləşmə və mistikləşmə xassəsi. 
İtməyən ruh mifologiyası 
 
İrəliki bölmədən gördük ki, ruh məfhumu mətn mədəniyyətinin 
içində və monoteizm dövründə meydana çıxmışdır. Biz güman edirik ki, 
itməz (sonradan əbədi) ruh məfhumu bütpərəst insanların mifologiyasında 
ümumiyyətlə yox idi. Çünki bütpərəstlik dövründə miflər konkret təbiət 
hadisələri ilə bağlı idi. Günəş, ay, torpaq, yağış və b. miflər bu hadisələri 
fərdi bir insan iradəsinə oxşatmağın nəticəsi idi. Çoxallahlıq dünyanı 
insan qəbiləsi kimi təsəvvür etmək idi. Qəbilə hər birinin hərəkət və iradə 
 178
qabiliyyəti olan fərdlərin məcmusu olduğu kimi, təbiət də dənizdən, yağış-
dan, aydan, meşədən və s. ibarət fərdi iradələrin məcmusu kimi qəbul 
edilirdi. Sonradan bunların işarələri, şəkilləri, heykəlləri yaradıldı və daha 
sonra bunlar söz-adlarla adlandırıldı ki, bu proses söz dilinin inkişafına 
mühüm təsir göstərmişdir. 
Çoxsaylı bütlər dünyanı çoxsaylı iradələrin məcmusu kimi təsəvvür 
etmək idi. Lakin biz deməliyik ki, iradə anlayışı də ruh anlayışı kimi mətn 
mədəniyyətində ortaya çıxmışdır. Bütpərəstlik dövrünün özündə miflər 
hələ inam deyildi və onlarda inam əlaməti yox idi. Bütpərəstlik dövründə 
bizim mif adlandırdığımız şey də əslində o zamankı insanların öz təsəvvü-
rü kimi yox idi. İnsan yüz min illər ərzində heyvanları və quşları hərəkət 
qabiliyyətli varlıq kimi necə qavrayıb tanımışdısa, təbiət hadisələrini də o 
cür fərdi, daxili hərəkət qabiliyyətli bir şey kimi qəbul edirdi, qavrayırdı, 
tanıyırdı. Bu mənada, bizim mif adlandırdığımız şey əslində vahid və 
sərhədsiz təbiətin insan başındakı obrazlar--yaddaş şəkilləri vasitəsi ilə 
parçalanması və ayrı-ayrılıqda tanınması və qəbul edilməsi prosesi idi. 
Mif vahid maddi dünyanın insan yaddaşında parçalanması və bu parçala-
rın torpaq, su, yağış, atəş, meşə, dağ, ulduz, heyvan, ağac və s. kimi bir-
birindən ayrılaraq tanınması idi. Miflərin yarandığı dövrdə hələ inam 
anlayışı da yox idi: inam və ya iman anlayışları da monoteizmin təsdiqi 
uğrunda mübarizə prosesində formalaşdı. 
Beləliklə, mif təbiətin bütövlüyünü parçalayıb onun müxtəlif təza-
hürlərini bir-birindən ayırır, təcrid edir və onları insan sürülərindəki hərə-
kət qabiliyyətli fərdlər kimi identifikasiya edirdi. Söz-adlar və dil də yal-
nız bu identifikasiyadan sonra meydana çıxa bilərdi. Ona görə dağa, meşə-
yə, yağışa, günəşə, quşa, səhərə və axşama söz-adların verilməsinin, onla-
rın sözlərlə adlandırılmasının özü artıq həm də mifin yaranması kimi qə-
bul edilməlidir. Deyə bilərik ki, sözdən əvvəl mif, miflik xassəsindən ayrı 
söz ola bilməzdi.  
Deməli, mif elə dilyaratmanın ilk mərhələsində təbiət hadisələrinin 
sözlə adlanması idi. Şübhəsiz, birinci ad-sözlər yaranmışdır. İlk ad-sözlər 
işarə nidalarının bir şəkli idi, sadəcə bu nidalar konkret bir ünvan bildirirdi 
və işarə əvəzliyinin bir forması idi. Lakin tayfa başçısına verilən “ata” adı 
onun ölümündən sonra, növbəti başçıya da aid ediləndə fərdi ad, işarə əvəz-
liyi həqiqi sözə çevrilir, yəni eyni cinsli şeyləri bildirən işarəyə çevrilir. 
Çox güman ki, dişaçmanın ilk mərhələsi adyaratmadan, işarə sözlər 
sırasını yaratmaqdan ibarət olmuşdur. Lakin adyaratma ilə müasir nitq 
qabiliyyəti arasında məsafə çox uzun olmuşdur. İşarə və xəbərdarlıq 
nidalarından istifadə nitqin ibtidai ünsürü olmaq mənasında heyvanlarda 
da vardır. Lakin bu, ilkin və ibtidai nitq qabiliyyəti insanda məhz yazı 
 179
sayəsində yüksək dərəcədə inkişaf edə bildi. Yazıyaqədərki dil heyvanla-
rın dilindən elə də fərqlənə bilməzdi. Güman ki, insanların qurduqları ilk 
cümlələr “bu – filandır” formuluna əsaslanan iki ünsürlü strukturlar ol-
muşdur. Həm də belə cümlələrdə xəbər şəkilçisi funksiyasını da intonasi-
ya yaratmışdır. Heyvanların istifadə etdikləri bir tərkibli nidalar da eyni 
funksiyanı daşıyır. Lakin heyvanlar ancaq nidaları uzada bilirlər. İnsanda 
isə nida parçalanır və iki ünsür kimi fasilə ilə tələffüz olunur. Bu, cümləyə 
doğru təkamül idi. Sonralar adı adla, yəni söz-işarəni digər söz-işarə vasi-
təsi ilə identifikasiya edən cümlələr yaranmışdır. Onların strukturu “filan 
– filandır” formuluna əsaslanırdı və yenə də xəbər şəkilçisi funksiyasını 
intonasiya yerinə yetirirdi. İbtidai dildə tavtologiyadan geniş istifadə 
olunmuşdur. Tavtologiya sözlərin mənalarından istifadə etmək bacarığının 
azlığıdır və indinin özündə də savadsız adamların nitqində tavtologiya və 
işarə əvəzlikləri geniş yer tutur. Lakin yazı söz yaradıcılığına geniş ehti-
yac yaradır: şifahi nitqdə çox mühüm yer tutan, funksiyalar daşıyan into-
nasiya əks oluna bilmirdi. Ona görə yazıda xəbər şəkilçisinə, köməkçi 
sözlərə və qrammatik vasitələrə geniş ehtiyac yaranır. Məhz yazı süni işa-
rə sistemi kimi dili təkmilləşdirdi və zənginləşdirdi.  
Yazı əsas bir şey üçün – yeni yaradılan sözlərin – ad-işarələrin yad-
da saxlanmasına, ictimailəşməsinə geniş yol açdı. İndi morze əlifbasını 
hamı bilmir və hərbidə kod oxuyanlar ayrıca bir peşə adamlarıdır. Qədim 
cəmiyyətlərdə kahinlər də yazını yazan və oxuyan bir peşə adamı olmuş-
lar. Qədin insanlar söz dilini də, onun əsasında olan yazını və bu yazını 
yazıb oxuyan kahinləri də mistik bir hal kimi qəbul edirdilər. Antik dövr-
də rəqəm mistikası barədə gümanlar elə mətn mistikası ilə bağlı idi. 
Qədim insanlar da görünür yazı dilinin mistikliyini, işarəviliyini və 
əslində reallıq kimi heç nəyi ifadə etmədiyini anlayırdılar. Doğrudan da 
dil üçün həqiqətlə yalan, obrazla gerçəklik arasında heç bir fərq yoxdur. 
Bu fərqi bilmək dildən istifadə edən adamların öz öhdəsindədir. Amma 
deməliyik ki, insan yaddaşının və dilin təbiəti elədir ki, insanlar həm şifa-
hi, həm də mətndəki məlumatları və hətta obrazları da reallıq kimi qəbul 
edirlər, daha doğrusu onların mətnə və mətndəki obrazlara ilkin reaksiyası 
gerçəkliyin özünün qavrayışı ilə eynidir. Ona görə yalan haqqında təsəv-
vür dilin inkişafının müəyyən mərhələsində, xüsusilə insanları dillə və hə-
bi-siyasi məqsədlərlə idarəçilik sənəti yaranandan sonra meydana çıxmış-
dır. Ceyms Frezer yalan anlayışının yaranması ilə bağlı əfsanələri öz kita-
bının ayrıca fəslində “Yalan xəbər haqda əfsanə” fəslində şərh etmişdir.12 
                                                 
12 Фрезер Д.Д., Фольклoр в Ветхом завете, s.36-43. 
 180
Dildən aldatma vasitəsi kimi istifadə söz ünsiyyətinin tərəqqisinin 
yüksək pilləsində insanlara məlum olmuşdur. Dil aləti ilə aldatma sözün 
miflik və mistiklik kimi fundamental xüsusiyyətləri ilə bağlıdır. Sözün 
işarəliyi imkan verir ki, təhlükə haqda siqnal istəniləm vaxt və halda 
verilsin, təhlükənin varlığından asılı olmayaraq. 
Ona görə də ən qədim zamanlardan savad və yazı digər adamları 
idarə etmək üçün, onları proqramlaşdırmaq üçün misilsiz bir vasitə olub. 
Çox güman ki, ibtidai insan sürülərindəki hakimiyyətin müəyyən idarəçi-
lik elementlərinə əsaslanan dövlətə çevrilməsi yazıdan istifadə və dil 
vasitəsi ilə, dillə yaranan hakimiyyət kimi baş vermişdir. Fərdlər arasında 
instinktiv tabeçilik sürülərdə də var idi. Lakin bu tabeçiliyi digər adamla-
rın iradəsini idarə edən bir alətlə – dil vasitəsi ilə yeni bir keyfiyyət aldı və 
misilsiz sosial tərəqqi yaradan müasir dövləti formalaşdirdi. Dövlət bir 
adamın çoxlu başqa adamların iradəsini məqsədyönlü idarə etmək imkanı 
kimi yaranır. Bu imkan olmadan nə hakimiyyətdən, nə quldan, nə idarə 
olunan döyüşlərdən danışmaq mümkün deyil. 
Tövratda Musa peyğəmbərin Allahdan on bədlik qanun alması mifi 
əsas yer tutur. Bu on hökmü müasir dilə qanun kimi tərcümə edirlər. Bizcə 
bu ifrat müasirləşdirmə və səhvdir. Sina dağında Allahın insanlara on qa-
nun yollaması barədə mif əsas bir şeyi ifadə edir – yazı, mətn əsasında ya-
şamaq lazımdır, çünki bu, Allahdandır. Biz Freydin Musanın yəhudi ol-
mamağı barədə fikrinə rəğbətlə yanaşırıq. Çox güman ki, Tövratda qədim 
Misir dövlətinin dağılması dövründə kahinlər sinfinə qarşı kortəbii 
qırğınlardan söhbət gedir. Misirdə yəhudilərin qırğını ilə bağlı hadisələri 
etnik qırğın kimi anlamaq kobud bir səhvdir: o zamanlar etnik anlayışlar 
sadəcə yox idi. Ona görə də etnik qırğın ola bilməzdi. Lakin kahinlər sin-
finə qarşı qırğın ola bilərdi, çünki yazı və mətnlərdəki mistiklik insanları 
həmişə qorxutmuşdur. Bu qırğınlar nəticəsində Misirdəki kahinlərin bir 
hissəsi yəqin ki, indiki Fələstinə köçmüşdür. Tövratda bu köç etnik rəng 
alır və yəhudilərin Fələstinə gəlişi hadisəni kimi mifləşir. Diqqət edilsə, 
bu mifin əsas qəhrəmanı, fikri Allah və yazıdır, mətndir, onların vəhdə-
tidir. Mifin – Fələstinə köçün əsas mənası da bu mətnin qorunmasıdır, 
sivilizasiyanın xilasıdır. Allahın mətn göndərməsi o deməkdir ki, Musaya 
qədər adamlara söz yazısı yaxşı məlum idi və mətni oxumaq və anlamaq 
problemi yox idi. 
Deməli sözlə mif ayrılmaz bir şey kimi, vəhdət kimi, dialektika 
kimi yaranmışdır. Mifin izahedici bir düşüncə üsulu olması isə sonralara 
aiddir, mətn mədəniyyəti dövründə yaranan təsəvvürlərdən biridir. İlkin 
mif isə söz siqnalı ilə tanımanın bir formasıdır. Yağış mifi əslində yağışı 
təbiətin digər hadisələrindən təcrid edərək təsəvvür etmək idi. İndi biz 
 181
bilirik ki, yağış suyun buxar forması, külək, bulud və s. ilə bağlıdır. Lakin 
ibtidai insan isə bunları başa düşmürdü. Yağış sözünün və mifinin yaran-
ması ilə insanlar yağışı digər təbiət hadisələrindən – küləkdən, buluddan, 
havadan və s. süni surətdə, ayrıca yaddaş obrazı kimi təcrid edib onu ayrı-
ca sözlə adlandırdılar. Bu təbiəti öyrənməkdə nailiyyət idi, çünki insan tə-
biəti, ətraf mühiti dərk etmək üçün onun bütövlüyünü parçalamalı – analiz 
etməli, sonra isə sintez prosesində onların arasındakı əlaqələri tapmalı idi. 
Beləliklə insanın qədimlərdə yaratdığı hər bir təzə söz təcrid idi, 
dünyanın bütövlüyünü parçalamaq idi. Əsil mif də bu idi, çünki əslində 
yağış sözü mürəkkəb təbiət hadisəsini bu mürəkkəblikdən süni təcrid yolu 
ilə ayırması idi. Mif – təcridin süniliyidir, başqa sözlə, yağış məfhumunun 
şərtiliyidir. Yağış öz təbii səbəbləri olan buxar, külək, bulud, soyuq kimi 
təbiət hadisələrindən ayrı adlananda bu, təhrif idi. Daha doğrusu, təbiətin 
insan yaddaşında təhrif olunmuş, təbii bir hadisə kimi səbəbi itirilərək 
yaddaşda saxlanan və ya yaradılan bir yaddaş obrazı idi. Bu mənada artıq 
yağış sözü müasir mənada mif idi, əslində olmayan bir hadisənin, daha 
doğrusu, əslində, daha iri və mürəkkəb olan bir hadisənin süni təcrid edil-
miş obrazının adı idi. İndi biz yağış deyəndə göydən tökülən su başa düşürük. 
Səbəbləri və şərtləri tam bilinməyən yağış anlayışı elə mif idi. İbtidai adamlar 
elə ilk söz-mifləri mistik şəkildə, müasir mənada mifik şəkildə qəbul edirdilər. 
Bu mistikadan da ilk bütlər haqqında təsəvvürlər meydana çıxırdı. 
Təbiət hadisələrinin adlandırılması qədim adamların özü tərəfindən 
də mistika kimi qəbul olunurdu. Yəni yağış yağmadığı vaxtda yağış sözü 
elə mistika idi, yəni fərdin üstünə yağmayan, amma haradasa isə mövcud 
olan bir şüy kimi qəbul və təsəvvür olunurdu. Bu təsəvvürün özü, yəni 
yağış sözü ilə konkret bir yağışı təsəvvür etmək mistika idi. Biz indi 
bilirik ki, sözlər işarədir. Lakin qədimlərdə belə olmayıb və ilk sözlər 
konkret şeylərlə bağlı olub, xüsusi adlara oxşayıb. Sözlərin mistik şəkildə 
qəbul edilməsindən bütpərəstlik və fəlsəfə elmi yaranıbdır. Bu da sözün 
təbiətindəki ziddiyyətlərdən doğur. 
Dünyanı təsvir edən sözlərin ən böyük qüsuru onların təcrid 
əsasında yaranmasıdır. Məsələn, insanlar səma cisimlərinə adlar vermişlər 
və sonradan bu adlar əsasında dünyanı izah etməyə çalışmışlar. Təcrid, 
parçalama, analiz təbiəti tanımaq üçün, onun quruluşunu, fiziki təbiətini 
bilmək üçün çox zəruri idi. Lakin dünyanın bir proses kimi təsəvvür və 
izah etmək üçün isə dünyanın sözlər vasitəsi ilə yaranan mənzərəsi 
yararsızdır. Çünki sözlərdə dünyanın statik fiziki obrazı əksini tapır. Bu 
obrazlar arasında əlaqə yaradarkən, əlaqə tapmaq istərkən məlum olur ki, 
sözlərdə dünyanın parça-parça edilib adlandırılmış obrazı, süni təcrid, 
mexaniki təcrid yolu ilə yaradılmış obrazı mifik və mistikdir. Yəni 
 182
buxardan, küləkdən, isti-soyuqdan təcrid olunmuş şəkildə başa düşülən 
yağış sözü bir mistikadır, vahid bur mürəkkəb prosesin – damcıların torpa-
ğa düşməsinin işarəsidir. Bu təfəkkürün əsasında duran analogiya ilə 
tanıma. oxşatma ilə tanıma və ya əvvəldən məlum olan obrazla identifi-
kasiya üsulunun fundamental qüsurudur. Elm məhz bu qüsuru ardan 
götürmək təşəbbüsü kimi yaranmışdır. Yağış haqda obyektiv təsəvvürə 
malik olmaq üçün bir sıra fiziki və kimyəvi, coğrafi və astronomik bilik-
lərə malik olmaq lazımdır. Sözləri məfhuma çevirmək və onlar arasında 
əlaqə yaratmaq lazımdır. 
Deyə bilərik ki, hadisə və prosesləri, dünyanın böyüklüyünü təcrid 
üsulu ilə parçalayıb adlandırmaq – mifyaradıcı bir prosesdir, mistik bir 
prosesdir. İlk insanlar hesab edirdilər ki. sözlər şeylərin adıdır. Ad isə 
şüylə bağlılıq, şeydən ayrılmazlıq anlayışıdır. Dilçilikdə də ad məfhumun-
dan istifadə olunur ki, bu dilin təbiətini anlamaqda fundamental səhvlərə 
səbəb olub və indi də olur. Bu səhvlərin əsası Platonun ideyalar haqqında 
təlimində başlanır. Platon ad-sözləri şeylərdən ayrılmaz təsəvvür edirdi. 
Ona görə belə bir təsəvvürü elmə gətirdi: guya maddi şeylərdən, yəni sö-
zün işarələdiyi obyektlərdən əvvəl onların ideyaları olub (İdeya sözü yu-
nan dilində görünüş, forma mənasına gəlirdi). Bu səhv idi, çünki sözlərin 
əslində maddi qarşılığı yoxdur, onlar ancaq yaddaşdakı şey obrazlarını 
oyada bilən, insanda xatırlama prosesi yarada bilən bir işarədir. Platonun 
ideyalar təlimi fəlsəfə və idrak elmində 2400 il tarixi olan mistisizm pro-
sesi yaratdı. Yəni insanlar sözlərin arxasında heç kəsin heç vaxt gözlə gör-
mədiyi şeylərin həqiqətən mövcud olduğuna inandılar. Bu miflərin həqiqət 
kimi qəbul edilməsi idi. İnsanların icad etdiyi, işlətdiyi ilk söz adların hamısı 
miflərə, sonra isə mistik şəkildə qəbul edilən bütlərə çevrildi. Qədim insan 
böyük maddi dünyanı çox saylı bütlərin məcmusu kimi təsəvvür etdi. 
Bütün miflər şeylərin ad sayılmasından və addan ayrılmaz təsəvvür 
edilməsindən yaranmışdır. İlk sözlər konkret fakt və hadisələrin adları 
kimi yaranırdı. O biri tərəfdən ibtidai insanların ümumi məfhumlar haqda 
təsəvvürü yox idi, onlar yaranan sözləri də konkret kimi qəbul edir və öz 
iradəsi ilə hərəkət edə bilən canlı vücudlara oxşadaraq tanıyır və iden-
tifikasiya edirdilər. Beləliklə mifyaratma baş verirdi, amma bu mifyaratma 
hələ dünyanı izah etməyin yox, ancaq tanımanın, identifikasiyanın bir 
forması kimi yaranardı. Hətta demək olar ki, bütüm hərəkət və prosesləri 
qədim adamlar insan iradəsinə oxşatmaqla tanıyıblar və əslində dünyanı 
sözlərlə işarələnməsinin ilkim mərhələsi mifyaratma xarakteri daşımışdır. 
Beləliklə, mistisizm də sözlərlə işarələnmədən başlanır. Ən azı ona 
görə ki, söz ancaq işarə idi və əslində heç bir konkret maddi qarşılığı yox 
idi. Sözün ad olmaq təbiəti isə söz bilgisidir və əslində ayrı-ayrı adamların 
 183
yaddaşıdır, tanımaq potensialıdır. Yəni sözlə konkret ünvanı, predmeti 
tanımaq qabiliyyətidir. Beləliklə, ad kimi yaranan söz yazı sayəsində, mətn 
mədəniyyətində əslində olmayan şeylərin işarəsinə çevrildi. Bu söz-işarə ancaq 
müxtəlif adamlarda eyni səslə eyni yaddaş prosesləri yaratmaq üsulu oldu. 
Miflərə sitayiş qüvvətləndikcə, miflərdən qorxu hissləri dərinləşdik-
cə insanların mistik məfhumlara inamı artırdı. Məsələn mifik yağış obrazı 
insandan möhkəm və daimi idi. İnsanlar ölürdü və qısa vaxtda onlardan ağ 
sümüklər qalırdı. Amma yağış daimi idi, o dövrü olaraq yağırdı. Bu 
miflərin daimiliyi, daimi diriliyi haqqında təsəvvür yaradırdı. Qədin 
adamlar görürdü ki, yağış, bulud, bahar fəsli, ay belə gedir və yenə qayı-
dırdı. Bu onların daimiliyi, ölməzliyi haqda təsəvvür yaradır, ölməyən 
iradə və ruhlar barədə təsəvvürləri mistikləşdirirdi. Mif daimi diri olan bir 
şey idi. Sonralar bu allahların da əsas əlaməti oldu. Mexanika yaranandan 
sonra daimi iradə axtarışı əbədi mühərrik yaratmaq meylində əksini tapdı. 
Lakin mətn mədəniyyəti tərəqqi etdikcə onun içində mücərrəd məf-
hum kimi dirilik, iradə, ruh və mütləq ruh anlayışları meydana çıxdı və 
onların ilkin mifologiya ilə bağlılığı unuduldu. Əbədi dirilik anlayışı kimi 
ruh ölüm mifologiyasında indi də geniş yer tutur. Bütün xalqlarda ölübas-
dırma mərasimləri ruhun ölməzliyi təsəvvürünə əsaslanır. Qədimlərdən 
insanlar ölümü ruhun insan cismindən çıxması kimi, qaçması kimi təsəv-
vür ediblər. Məhz bundan sonra insanları qəbirlərdə, xüsusi tikilmiş qəbir 
evlərində basdırmağa başladılar. Sayılırdı ki, insanların diriliyi (canı) qa-
yıdacaq. Çünki yağış, külək, ay da qayıdır. Əgər insan qayıdacaqsa, ona ərzaq 
və s. lazımdır. Ona görə bütün qədim dəfnlərdə ölülər üçün rahat qəbir düzəl-
dilir, ora ərzaq qoyulur, bəzən isə at, qulluqçu, silah və s də qoyulurdu. 
Monoteist xalqlarda da əbədi ruhlar haqda təsəvvürlər qalır. Azər-
baycanlılar ruha çox inanan xalqlardan biridir. Xalq içində ruh tutma xəs-
təliyi haqda təsəvvür var. Ölmüş adama toxunan şəxslər ruhlu sayılır və 
mütləq təmizlənmə mərasimi – su ilə qüsl etməlidirlər. Ruh mifologiyası-
nın inkişafı nəticəsində ilahi və fərdi ruh anlayışları yaranıb. Əslində bu 
məfhumlar eyni mənşəlidir. 
Mütəxəssislərin çoxu ölülər üçün yas saxlamaq və özünə əzab 
vermək rituallarının ölülərin ruhundan qorxu ilə, ruhdan qorxma mifologi-
yası ilə bağlayırlar. Ölməyən maddi və mənəvi vücudlar haqqında təsəv-
vür monoteizmi yaratmış iki fundamental mifdən biridir: ətyeyən allah və 
ölüb-itməyən və daimi dirilik daşıyıcısı olan vücudlara inam. Bu inam 
sayəsində təkcə ruhdan qorxu yox, həmdə daimi dirilik axtarışları da mətn 
mədəniyyətinin fundamental mövzusudur. Monoteizmin özü müəyyən 
mənada bu axtarışların yekunudur. Digər yekunu isə elmin özüdür, sözün 
mistikliyindən çıxmağın əbədi axtarışıdır. 
 184
 
3.4. Fərdi ədəbi yaradıcılıq mifyaratmanın  
üçüncü mərhələsi kimi 
 
Sadə şəkildə desək, mifyaratma dünyanın söz vasitəsi ilə təsviridir, 
insanın öz yaddaşından kənarda olan dünyanın şəklini çəkmək, obrazını 
yaratmasıdır. Mifyaratma eyni zamanda, yaradan fərdin tanıması və 
tanıdığını tanıtması prosesidir. Bu mənada dünyanın söz vasitəsi ilə təsviri 
ikinci və üçüncü şəxslər üçün nəzərdə tutulur və informasiya ötürmə, ün-
siyyət formalarından biri kimi səciyyələndirilə bilər. Lakin mənşəcə söz 
və mif yaratma da dünyanı tanımaq və tanıtmaq formasıdır. Bu mənada fi-
ziki coğrafiya elmi də dünyanın obrazını yaratmaq və onu tanıtmaq for-
masıdır və bu cəhət bütün təbii elmlərə aiddir. Dünyanı tam terminləşmiş 
sözlərlə təsvirinə qədər elm də mifin bir forması idi, yəni daha çox dünya-
nın obrazını, təsvirini yaratmaq kimi inkişaf edirdi. Ona görə mətn mədə-
niyyətinə qədər mifyaratma hələ dünyanın ibtidai təsviri idi və bu təsvirdə 
elmi və bədii başlanğıc vəhdətdə idi, biri o birindən ayrılmamışdı. Bu ay-
rılma ancaq dünyanı təsvir edən mətni oxuyarkən baş verir.  
Birinci mərhələ. Biz artıq mifyaratmanın iki mərhələsini nəzərdən 
keçirdik və indi onları qısaca xülasə edək. Mifyaratma və onun birinci 
mərhələsi dilyaratma ilə üst-üstə düşür. İlk ad-sözlərin yaranması həm də 
miflərin yaranması idi. Mifyaratma təbii hadisələri sözlərlə adlandırma ki-
mi və adlandırılan hadisələrin digər geniş hadisələr kontekstindən təcrid 
edilməsi kimi baş verirdi. Bu dilin və mifin ilk mərhələsi idi, amma bu 
mərhələdə hələ nə dilin müasir funksiyaları yox idi, nə də söz miflərin 
müasir mənada bədii duyğular yaratmaq və bədii funksiya yaratmaq im-
kanları yox idi. Mifyaratmanın söz-mif mərhələsində bu funksiyalar rüşeymi 
şəklində idi. Söz mif həm də dünyanın sözlə yaradılan obrazının ilk rüşeymi 
idi. Bu mərhələnin fərqləndirici xüsusiyyəti söz-mifin fərdiliyi idi, həm də 
konkret yaddaşla bağlılıq və ona istiqamətlilik mənasında fərdiliyi idi. 
İkinci mərhələ. Təfəkkürün yeni mərhələsidir, hərəkətlə bağlı olan 
bütün hadisələrin insanın öz hərəkət qabiliyyətinə oxşadaraq tanımasıdır, 
identifikasiya etməsidir, qavramasıdır. Müasir yaddaşda tanıma konkret 
hadisənin yaddaşdakı ümumi kateqoriyaya aid edilməsidir. İbtidai insanda 
hələ bu ümumu anlayış və kateqoriya yox idi. İnsanın yaxşı tanıdığı 
yeganə şey onun sürü yoldaşları, onun kimi hərəkət qabiliyyəti olan, iradə 
qabiliyyəti olan fərdlər idi. Ona görə insan hərəkət edən hər şeyi tanımaq 
üçün, identifikasiya etmək üçün özü hərəkət edən varlığa bənzədilirdi, 
adamların özünə bənzədirdi.  
 185
Bu mərhələ ilk növbədə işarə yazısından fonetik yazıya qədərki 
dövrdür və dilin ünsiyyət imkanlarının inkişafı nəticəsində mifin ictimai 
sözə çevrilməsini əks etdirir. Bu qədim dillərin fonetik yazıya qədərki 
mərhələsi idi və bu mərhələdə də dilin inkişafı informasiyanın yazılı 
şəkildə, işarə obrazda əks etdirilməsi prosesi ilə qırılmaz surətdə bağlıdır. 
Qədim dilyaratma yalnız yazı sayəsində sabit söz ehtiyatı yarada bilib.  
Bədii fəaliyyət və ya fakt iki başlanğıcın kontaktı kimi baş verir: 
yaddaş və söz işarə. Sözə qədər insanların yaddaşı heyvanların yaddaşın-
dan fərqlənmirdi. Yalnız sözlər ortaya çıxmaqla insan yaddaşında sistem 
və qıcıqlandırma üçün ünvanlar yaranır. Bu sistem də məhz elə həmin 
sözlərin bilməkdən, tanıya bilməkdən, yəni fərdin dil bilgisindən ibarətdir. 
İndi də dil bilməyən adam heyvandan fərqlənmir, çünki insanlara məxsus 
yaddaş sistemini, yaddaş səliqə yaradıcısını və sistemləşdiricisini bilmir. 
İkinci mərhələdə də dillə, sözlə mifin vəhdəti xeyli dərəcədə qalır. 
Lakin mif artıq dilin inkişaf səviyyəsindən asılı olaraq iki və daha çox 
sözdə ifadə oluna bilir, müəyyən şəkil – obraz kimi təsvir edilə bilir. 
Qədim dillər 300-600 sözdən ibarət olmaqla dünyanı mifik söz-obrazlarla 
təsvir edən bir xəritəyə bənzədilə bilər. İşarə təsvirlərinin və yazısının 
yaranması işarələrin sayını artırır və onların adlandırılması yolu ilə söz 
dilinin sürətli inkişafına səbəb olurdu. Lakin işarə yazısının böyük qüsuru 
vardı: o insanlardan böyük yaddaş və rəssamlıq qabiliyyəti tələb edirdi ki, 
qədimlərdə bu keyfiyyətlər nadir hadisə idi. Ona görə çox qədimlərdən 
şəkil yazısını sadələşdirməyə başladılar ki, işarə şəkilləri mümkün qədər 
çox adam və mümkün qədər asanlıqla öyrənə bilsin. Sadələşdirmə zamanı 
aydın oldu ki, səs işarələr şeylərin özündən balacadır, ikincisi isə insanlar 
onları öz yaddaşında gəzdirir və bu da çox rahatdır. Ona görə səs işarələ-
rin şəklini çəkmək daha əlverişlidir. Dağ, meşə, inək, və s kimi şeyləri, 
xüsusilə hadisələri heca yazısı ilə yazmaq asan idi. Bu fonetik yazı idi və 
çoxlu adamların eyni sözləri təxminən eyni cür oxuyub tanımasına imkan 
verirdi. Beləliklə fonetik səs yazısı, sonra isə fonem yazısı yarandı. Vahid 
tələffüz təşəbbüsü səs-sözlə tanımanı inkişaf etdirdi. Söz tanıması sözlərin 
eyni cür – normativ tanınması üçün imkan yaratdı. Normativ tanıma ədəbi 
dillərin yaranması istiqamətinə yol açdı. 
Üçüncü mərhələ – müasir ədəbi mif yaradıcılığı. Mifyaratmanın 
ikinci və üçüncü mərhələsini sərhədi yazının tarixi ilə ayrılmazdır. Yazı-
nın inkişafının müəyyən mərhələsində vahid mətn dövrü yaranır. Biz bu 
dövrə mətnlərin kanonikləşməsindən sonrakı dövr də deyirik. Yalnız 
kanonik mətn anlayışından sonra vahid mətn mədəniyyəti yaranır. Bu 
anlayışın – vahid mətn mədəniyyətinin filologiyaya gətirilməsi semiotik 
dilçiliyin böyük bir xidmətidir. Mətn mədəniyyətinin vahidliyi təbiətşü-
 186
naslıqda təkamül nəzəriyyəsinin yaradılması ilə müqayisə oluna bilər. 
Mətn mədəniyyəti anlayışı insan təfəkkürünün tarixini təkamül prosesi 
kimi anlamaq üçün bir açardır. 
Mətn mədəniyyətini vahidliyini təmin edən ədəbi dildir. Sadə şəkil-
də ədəbi dil – insanların müəyyən cəmiyyətin əksər üzvlərinin sözləri eyni 
cür tələffüz etmək və yazmaq , cümlələri eyni və sabit sintaktik və morfo-
loji qaydalar əsasında qurmaq bacarığıdır. Ədəbi dilin yox, daha çox müx-
təlif cəmiyyətlərin dili sabit normalar əsasında bilmək və işlətməkdir, 
mətnləri eyni cür norma ilə yazmaq və eyni cür oxuyub başa düşmək ba-
carığıdır. Beləcə, ədəbi dili identik. normativ şəkildə bilmək və bu əsasda 
ondan kollektiv istifadə formasıdır. Bu forma isə aydındır ki, ancaq yazı 
sayəsində, yazını hamının eyni dərsliklərdən öyrənməsi sayəsində olur.  
Mətn mədəniyyəti həm vahiddir, həm də onun istənilən parçası fər-
didir. Bütün mətnlər fərdi yaradıcılıq məhsuludur. Hər bir mətnin müəllifi 
var. Deməli nər bir mətn konkret fərdi yaddaşın mətn şəklində ifadə 
olunmuş parçasıdır. Məhz ədəbi dil bir vahid və mükəmməl kod kimi 
müxtəlif fərdi yaddaş parçalarını oxuyub anlama üçün unifikasiya edir. 
Mətn fərdi yaddaş parçası olduğu kimi, onun qavrayan, oxuyan fərdi oxu-
su yaddaşları da fərdidir. Deməli, mətnoxuma da fərdidir, hər adamın yad-
daşı bir mətni özünə xas şəkildə qavrayır. Məhz bu dil işarələrini mifliyini 
və mistikliyini şərtləndirir və bədii mətnləri tükənməz edir. Əslində mət-
nin tükənməzliyi mətnin özündə yox, onu qavraya bilən fərdlərin sayca 
tükənməzliyindədir. 
Maraqlıdır ki, fərdi yaddaş parçalarının cəmi olan vahid mətn mə-
dəniyyəti yalnız müəllifliyi Allaha istinad ediləndən sonra vahid bir mədə-
niyyət kimi fasiləsiz bir prosesə çevrilmişdir. Bəşər mətni əvvəlcə mistik-
ləşdirmiş, Allaha aid etmiş, yalnız bundan sonra onu universal yaddaş for-
ması kimi qəbul etmişdir. Lakin mətn mədəniyyəti ancaq oxunma üçün 
universaldır. Onun başa düşülməsində həm elmi, həm də bədii baxımdan 
yekmənalıq yoxdur. Bəlkə də mətn mədəniyyətində universal həqiqətlərə 
gəlib çıxmaq heç zaman mümkün olmayacaq. Çünki o sadəcə fərdi yaddaş 
parçalarının, dünyanın fərdi yaddaşlardakı mənzərələrinin cəmidir. Vahid 
mətn mədəniyyətinin unikallığı da, qüsuru da məhz bu məqamdadır. 
Müxtəlif ədəbi və etnik dillərdə olması mətn mədəniyyətinin vahid-
liyini aradan götürmür. Bütün əlifbalar və ədəbi dillər eyni kökdəndir. 
Ədəbi dillər bir kökdən olmasaydı, tərcümə mümkün olmazdı. Bir adamın 
beş-altı dil bilməsi mümkün olmazdı. Ədəbi dillərin əsasını vahid mətn 
mədəniyyətinin zənginləşməsindən yaranan çoxlu mücərrəd söz-məfhum-
lar təşkil edir. Bu mücərrəd söz-məfhumlar qədim dillərdə yox idi. Onlar 
mətn mədəniyyətinin tərkibində sözyaratmanın real gerçəklikdən ayrıl-
 187
ması və mətn mədəniyyəti içərisində davam etmişidir. Mətn mədəniyyəti 
daxilində yaranan yeni sözlər isə artıq gerçəkliyə yox, onun fərdi yaddaş-
lardan vahid mətn mədəniyyətinə keçən ideal obrazlar sistemini təsvir edər-
kən yaranmışdır. Ona görə yeni-yeni ədəbi dillər eyni sözlərin müxtəlif 
dillərdə tərcüməsi kimi yaranır. Klassik Azərbaycan ədəbi dilinin mənşəyinə 
münasibətdə bu proses bizim ayrıca kitabımızda şərh edilmişdir.13 
Qədin mətnlər istisnasız olaraq təsvir idi, dünyanın terminoloji 
deyil, görümlü obrazını yaratmaq niyyəti daşıyırdı. Bütün bu mətnlər 
dünyanın görümlü obrazlarda təsviri idi. Demək olar ki, həm elmi və həm 
də bədii – obrazlı təsvir idi. Lakin mətnlər oxunmağa başlayanda onlar-
dakı ikili başlanğıc parçalandı. Bu parçalanma mətnin özündə yox, mətn 
oxuma prosesindəki tanımanın, yaddaş identifikasiyasının iki cür nəticəsi 
kimi ortaya çıxdı. Yəni fərdin mətn oxuma prosesinə dünyanın yaddaşdakı 
ideal obrazının qavrayışının nəticəsi kimi ortaya gəldi.  
Bunlarda birincisi mətn oxuma prosesində insanın öz təbii dünyanı 
tanıma, öyrənmə instinktindən ləzzət alması idi. Beləliklə hər bir mətn-
oxuma eyni zamanda idrak prosesi idi, elmi fəaliyyətin ibtidai şəkli idi. 
İkinci başlanğıc isə mətndəki sözləri oxuyarkən bu sözlərin fərdi 
oxucu yaddaşındakı fərdi-emosional yaddaş obrazlarını oyatması idi. Bu 
oyatma da insanı keçmişdə olmuş real qavrayış obrazlarının yaddaşdakı 
ideal görüntülərini aktuallaşdırıb canlandırmaqla onu əvvəllər yaşanmış 
emosiyaların yenidən yaşanmasına qaytarır. Bunu əvvəllər görünmüş 
gözəl mənzərələrə, əvvəl yaşanmış ləzzətli hisslərə və həyəcanlara, hətta 
qüssəli hadisələrə belə qayıtmaq kimi baxmaq olar. Cəm halında mətn 
oxuyarkən sözlərin yaratdığı xoş təəssüratlar – müəyyən mənada bunları 
xatirə də, qeyri – ixtiyarı fantaziya da, nostalji emosiyalar və s. də saymaq 
olar, – mətnin bədii təəssürat yaratmaq effekti idi. Bəsit şəkildə bu, mətn, 
kitab oxumaqdan ləzzət almaqdır. Lakin bədii ləzzətin universal mexaniz-
mi dünyanın sözdə ifadə olunmuş və ya sözlə yaradılmış obrazlarının 
insan yaddaşını oyatması, qıcıqlandırması nəticəsində insanların qeyri-
ixtiyarı keçirdiyi emosional yaşantılara əsaslanır. Bədiilik də budur. 
Beləliklə qədim kanonik mətnləri oxumaq eyni zamanda həm 
idraki, həm də bədii fəaliyyət idi. Bu vəhdət isə oxucunun iradəsindən 
yox, dil adlanan və sözlərdən formalaşan işarə sistemindən istifadədən, 
daha doğrusu dil işarələri ilə insan yaddaşının qarşılıqlı təsirindən ibarət 
bir fəaliyyətdən əmələ gəlirdi. Bəsit şəkildə desək, bədii fəaliyyət onsan 
yaddaşının və dilin obrazlı, təsviri identifikasiyaya əsaslanmasından irəli 
gəlirdi. Ona görə də insanın dünyanı təsəvvür etməsinin ilk mərhələsi olan 
                                                 
13 Əliyev Rəhim, Nəsimi və klassik dini üslubun təşəkkülü, B., 2007. 
 188
dinlər də obrazlı təsvirə əsaslanan bədii mətnlər – universal miflər idi. Buna gö-
rə də intibah dövrünə qədər ədəbi yaradıcılığı dini mətn mədəniyyətindən ayır-
maq mümkün deyildi və bunu etməyin bütün təşəbbüsləri həm qədimdə, həm 
sonralar süni xarakter daşımışdır, dinin təbiətini təhrif təşəbbüsü olmuşdur.  
Qədim və orta əsrlərin fərdi bədii mətn yaradıcılığı dini mətn ya-
radıcılığının tərkib hissəsi və onun bir şəkli idi. Hətta yunanlar üçün də, 
onlar bütpərəst olsalar belə, mifologiyaya əsaslanan ədəbi fəaliyyət daha 
çox dini fəaliyyət idi, yunanların reallıq kimi qəbul etdikləri allahlara xidmət 
idi, onları tərənnüm və təbliğ idi. Bizim bu gün monoteizm mövqelərindən 
qədim yunan ədəbiyyatını həqiqi allah ideyasından kənar təsəvvür etməyimiz 
təhrifdir və bu təhrifin əsas kökləri də marksist ateizmlə bağlıdır. 
Qısaca ədəbi mifyaratmanın tarixini belə xülasə etmək olar: 
1. Bədii yaradıcılığın intibah dövrünə qədərki mərhələsi. Bu başlıca 
olaraq dini qayəli ədəbi yaradıcılıq fəaliyyəti olmuşdur. 
2. İntibah dövrü. Bu mərhələ mədəniyyətin mərkəzi anlayışı olmuş 
Allah ideyasına qarşı hərəkat idi. Bu hərəkatın nəticəsi ədəbi yaradıcılığın dini 
fəaliyyətdən ayrılması oldu. Qurucu, dağıdıcı və yaradıcı insan bu mətn 
mədəniyyətində yavaş-yavaş Allah ideyasının birləşdirici yerini tutdu. 
3. Maarifçilik və sənaye inqilabından sonrakı ədəbi yaradıcılıq. Bu 
mərhələdə ədəbi mifyaratma kütləvi olur və ədəbi yaradıcılıq da kommer-
siya fəaliyyətinin bir sahəsinə çevrilir, sənayenin bir sahəsi olur. 
Bu üç mərhələ vahid ədəbi mətn mədəniyyətinin tarixini əks etdirir. 
Bir çox xalqlar milli yazının və ədəbi dillərin müxtəlif mərhələlərdə ya-
ranması ilə bağlı bu prosesə sonradan qoşulmuşlar. Təqlid, təbdil və tərcü-
mə mətn mədəniyyətinin xalqların milli dillərinə nüfuz etməsinin univer-
sal qanunlarıdır. 
Ədəbi mif yaradıcılığının əsas əlamətləri: 
Ədəbi mifyaratma sabit yazılı ədəbi dildə baş verir. 
Ədəbi mifyaratma özündən əvvəlki mətn mədəniyyətinin tərkibim-
də, onun ayrılmaz parçası, kimi yaranır, “ədəbi təsir” altında yaranır. Hət-
ta eyni dilli ədəbiyyatlarda da ənənə və təsirlər mühüm rol oynayır və 
ədəbi proseslərin daxili mətn vəhdətini yaradır. 
Ədəbi mifyaratma yazılı mətn kimi meydana çıxır. 
Ədəbi mifyaratma niyyətli olaraq başqa adamlar üçün yaradılır. 
Müasir ədəbi yaradıcılıq ən qədim mifyaratmadan yalnız daha mü-
kəmməl dil materialından istifadə etməsi ilə fərqlənir. Lakin əsas əlamət 
kimi hər ikisi dünyanın birinci, sözlə, ikinci, görümlü yaddaş obrazları şəklində 
təsviridir. Birinci və ikinci mərhələdə miflər yalnız insanların yaddaşında 
yaranıb yaşayırdı. Kanonik mətn mədəniyyətindən sonra miflər fərdi yaddaşa 
paralel olaraq mətn yaddaşı şəklində də yaranıb hifz olunur. 
 189
 
IV FƏSİL 
ƏDƏBİYYAT NƏDİR? ONUN PREDMETİ VƏ TARİXİ 
FUNKSİYALARI 
 
 
4.1. Dünyanın ədəbi təsviri ilk yazılı 
 mətnlərlə başlanır 
 
 Ədəbiyyat insanların müəyyən tələb və ehtiyaclarını ödəyən hadisə 
kimi ancaq bir formada gerçəkləşə bilir: mətnoxuma kimi. Ədəbiyyatın 
tarix boyu daşıdığı istənilən funksiyası da ancaq mətnoxuma prosesində 
reallaşa bilərdi. Ona görə ədəbiyyat bütün hallarda mətnoxumadır və 
deməli, yazı mətnləri yaranmadan ədəbiyyat ola bilməzdi. 
Yazı mətnləri deyəndə biz həm şifahi (əzbər), həm də yazılı mətn-
ləri bura aid edirik. Hətta müasir adamların əzbər bildiyi bütün şifahi 
mətnlər də mənşəcə yazılı olmuş daha köhnə mətnlərin əzbərlənmiş şifahi 
formasıdır. Bizcə, atalar sözləri və məsəllər də bu sırada istisna deyil. 
Bunların çoxu qədim mədəni dillərdən şifahi və yazılı kalka yolu ilə digər 
dillərə keçmişdir. Amma mütləq mənşə axtaranda, dildə istifadə olunan 
istənilən sabitləşmiş söz sıraları ilkim mətnlərdən əzbərlənmiş və sonra-
dan tərcümə və kalka vasitəsi ilə digər dillərə keçmişdir. 
Yazı dilinə qədər işarənin müxtəlif növlərindən istifadə edilmişdir 
və bu “işarə dilləri”ndə də informasiya saxlayan işarə sıralarından istifadə 
edilmişdir. Lakin söz dilinə və söz mətninə qədər olan yazı formaları hələ 
ədəbi mətnlər sayıla bilməz. Ədəbi mətnin ilkin əlaməti onun dünyanın 
hadisəvi təsvirinə çalışmasıdır. İşarə dili isə çox güman ki, ancaq şeylərin 
digərlərindən fərqləndirilməsi, ayrılması və təsviri ilə məhdudlaşırdı. Yazı 
dili isə dünyanı hadisə kimi təsvir etmək təşəbbüsündə təkmilləşib inkişaf 
etdi. Bu baxımdan yazı dilinin, yəni mətnlərin tarixini iki mərhələyə ayır-
maq olar. 
1. Dünyanı hadisə sırası kimi təsvir edən mətnlər. Bura ədəbi mətn-
ləri, tarixi mətnləri, coğrafiya, kimya, astronomiya, fizika elmlərini və s. 
daxil etmək olar. Burada yaddaşın görmə və görülənləri yada saxlama 
imkanlarına əsaslanmaq aparıcıdır. Dünyanın səbəb-nəticəli yox, görümlü 
obrazı (sözlə təsvir edilən ədəbi obrazı) əsasdır. Hadisəvi mətndə dünya 
və onu bildirən hadisə hələ faktdır, lakin proses deyil. Zaman və proses 
anlayışları hələ yoxdur. 
 190
2. Dünyanı məfhumlar sırası kimi təsvir edən elmlər. Bu elmlər 
mücərrəd məfhumlara təriflər verməklə, onları sistemləşdirməklə hadisə-
lərin gözə görünməyən səbəb-nəticə əlaqələrini axtarır. Bu müasir elmin 
dünyanı təsvir üsuludur. Müasir elm dünyanı konkret hadisələr kimi təs-
virdən imtina edir, çünki bu hadisələr həddən çoxdur və təkrarlanandır, 
onların təsviri də təkrara çevrilir. Təkrardan qaçmaq üçün elm ümumiləş-
dirir, təkrar olunan hadisənin özünü yox, onun səbəbini, törəmə mexaniz-
mini göstərməyə çalışır. Bu dünyanın obrazı yox, özünə bənzəməyən 
simvollarıdır. 
Bu iki mətn tipini fərqləndirməklə biz ədəbi və qeyri-ədəbi mətn-
lərin sərhədini göstərmək istəyirik. Bu sərhəd ədəbiyyatın mənşəyini izah 
etmək baxımından prinsipial əhəmiyyət daşıyır. Yazı dilinin az inkişaf 
etdiyi ilk mərhələdə ədəbi mətnlər xalis mətn forması kimi mədəniyyətdə 
yox idi. Ədəbi mətnin ilk formaları dünyanı hadisə sırası kimi təsvir edən 
və həm də ədəbi prinsiplə təsvir edən və özünə qədər yaradılmış mətnlərin 
tərkibində idi. Mətn mədəniyyətinin bu mərhələsində dünyanın təsviri 
aparıcı idi, amma izahı mətnyaratma prinsipi kimi yox idi. 
İlkin hadisəvi mətnlər həmişə dünyanı təsvirdir. Təsvir insanın 
dünyanı tanıma, öyrənmə prosesidir. Bu isə idrak prosesinin qədim və il-
kin ibtidai formasıdır. Buradan prinsipial bir nəticə çıxarmaq olar. Ədə-
biyyat da ilk mənşəcə dünyanın tanınması, öyrənilməsi və deməli, idrakı 
prosesindən ayrılmış yaradıcı fəaliyyətdir. Dünyanın hər hansı yaradıcı 
təsviri ilk mənşə və funksiya etibarı ilə utilitar və idrakı prosesdir. Belə 
idrakilik ikinci şəxsə öz erotik hisslərini şeir mətni kimi çatdırmaq təşəb-
büsündə belə ikinci şəxslər üçün təsvirlik, bildirməklik, öyrətməklik 
təbiətini saxlayır. Yaradıcının şüurlu niyyətinin olub-olmamağından asılı 
olmayaraq bədii mətnyaratmada dünyanı tanıtma (öyrətmə, idrak) təbiəti 
müəyyən nisbətdə vardır. 
 
 
4.2. Kanonik mətnlər müasir mətn mədəniyyətinin  
və ədəbi mətnin ilk formasıdır 
  
Tam mənada müasir mətn mədəniyyəti monoteizmə məxsus funda-
mental prinsipdən başlanır. Bu prinsip bütün tayfalar üçün vahid mif, va-
hid Allah, bu allaha isnad edilən vahid müqəddəs kitab anlayışıdır. 
Monoteizmə qədər Aralıq dənizi ətraflarında bir necə tayfada təxminən 
eyni mifi əks edən mətnlər var idi. Bu, ətyeyən totem-ata və döyüşlərdə 
qalib gələn güclü pəhləvan miflərinin vəhdətindən ibarət ətyeyən allah 
 191
mifidir. Onun əsas əlaməti döyüşdə, müharibədə qələbə verməkdir. 
Müharibə texnologiyaları təkmilləşdikcə, ətyeyən allahın (bütün, subyekt 
mifin)) müharibə və qələbə allahına çevrilməsi başlanır. Bunun birinci 
səbəbi kütləvi döyüşlərin nəticələrinin vuruşan tərəflərinin öz iradəsinin 
nəticəsi kimi dərk oluna bilməməyi idi. İkinci səbəb onda idi ki, məğlub 
və təbii seçmədə zəif insanların ətini yemək--kannibalizm--qədim 
adamlar üçün yüz min illərlə əsas qida forması olmuşdu. Belə şəraitdə güc 
və dava ustalığı yox, döyüşdə qələbə verən bütə pərəstiş başqalarına yem 
olmamaq üçün əsas şərt kimi təsəvvür edilirdi. 
Müqəddəs mətn anlayışı y.e.ə. II əsrdə Fələstində Yəhudi kahinləri 
– talmudçular14 tərəfindən işlədilmişdir. Onlar ilk dəfə olaraq mətnləri 
müqəddəs və adi mətnlər kimi iki hissəyə ayırmışlar. Y.e.ə. III əsrdə Yə-
hudilərin dini kitabı, Musa peyğəmbərə aid edilən Tövratdan ibarət idi. 
Həmin əsrdə islahatçı kahinlər Tövtat kitabına “Peyğəmbərlər” və “Yazı-
lar” adlı iki hissə də əlavə etdilər və bunu yeni iki fəslin də göydən Allah 
tərəfindən endirilmiş olması ilə izah etdilər. Beləliklə, göydənenmə və 
müqəddəs kitab anlayışı meydana çıxdı və Bibliyanın indiki redaksiya-
sının ilk variantı dövriyyəyə daxil oldu.  
Sonralar xristianlığın ilk peyğəmbərləri də kanonik kitablar — 
Allahdan enmə kitablar anlayışını himayə etdilər və bu, yeni dinin doğma-
sı kimi IV əsrdə rəsmiləşdi. Bu anlayış sonralar monoteizmin yayılmasın-
da, xristian ehkamlarının birmənalı tətbiqində əsas rol oynadı. Məhz ilahi 
kitabların digər dillərə tərcüməsi nəticəsində cavan xalqların yazısı, ədəbi 
dili, milli məktəbləri, qrammatikaları, orfoqrafiyalar, kitab və ədəbi 
mədəniyyəti yaranmışdır. 
Ədəbi mətnlərin rüşeymini ətyeyən və qələbə verən allah barədə 
miflərlə bağlamaq olar. Vahid Allaha isnad edilən müqəddəs mətnlər tər-
tib olunanda qədim peyğəmbərlər, ilk növbədə, müharibə allahı barədə 
mətnləri əsas kimi götürüblər. Məsələn, monoteizm tarixində əsas rol oy-
namış yəhudi Allahı Yaxve qonşu tayfaların birinin müharibə allahı idi. 
Xristian və müsəlman Allahı haqqında kitablar Yaxve haqqında kitablar 
əsasında, onun peyğəmbərləri və prinsipləri üzərində formalaşdı. Yaxve-
nin ümum semit variantı Elohim idi və müəyyən mərhələdə onların kultu 
birləşdi. İsa Məsih çarmıxda olarkən Allaha ”İli” formasında müraciət 
edir: bu Elohimin qısa variantı idi. Müsəlmanların İşlətdiyi Allah (ilah, 
ilahi) sözü də mənşəcə Elohim sözündəndir. 
                                                 
14 Talmud – y.e. əvvəl 11 əsrdən eramızın birinci əsrinə qədər qədim yəhudi dilində tərtib 
olunmuş çoxcildlik dini ensiklopediyadır. Buraya Tövratın şərhi ilə yanaşı çoxlu qədim 
dini-ədəbi , mifoloji mətnlər də daxil idi. 
 192
Bibliyada Yaxvedən başqa qədim Fələstin tayfa qəhrəmanlarının 
izləri də istənilən qədərdir. Onlardan biri pəhləvan Samsondur. Onun 
barədə rəvayətlərin Bibliyaya daxil olması bu qəhrəmanın haqqında ayrıca 
bir tayfa kitabının mövcud olduğunu deməyə əsas verir. Onun macəraları 
yunan yarımallahı Axillesə çox yaxındır. 
Bibliyada qalladalı İeffay adlı pəhləvan barədə də “Hakimlər” adlı 
IX fəsildə gözəl bir mif vardır. O əxlaqsız bir qadından doğulsa da cəsur, 
düz və sadiq bir pəhləvandır. Qalladalı gənclər ona hörmətsizlik edəndə o, 
Tov şəhərinə köçür. Amma amonitlilər İsrailə hücum edəndə xalq yığın-
cağı İeffayı ordu başçılığına çağırır. Vətənə qayıdan İeffay Yaxvedən qə-
ləbəyə kömək istəyir və əhd edir ki, düşməni məğlub edib vətənə dönəndə 
qarşısına çıxan ilk adamı Yaxveyə qurban verəcək. Dava qələbə ilə bitir 
və İeffay ürəyi fərəh dolu Massifaya – öz evinə gəlir. Lakin onun qarşıla-
yan ilk insan onun aman-zaman bircə qızı olur. Pəhləvanın qolları qırılıb 
yanına düşür. Amma o, Allaha verdiyi əhdini pozmur, bu barədə qızına 
deyir. Qız atasının iradəsinə tabe olmağa razı olur. Amma iki ay ona möh-
lət verməsini xahiş edir. Qız rəfiqələri ilə dağlara qalxıb orada öz uşaqlığı 
üçün ağlamaq istəyir. 
Ata razılıq verir. İki aydan sonra qız dağlardan enir və Allaha əhd 
vermiş ata öz bircə balasının qurban verilməsi mərasimini icra edir. Mifin 
ideyası tək olan Allahın hərbi qələbə gətirmək qüdrətinin təsdiqidir. 
Burada ilk mərhələdə Yaxvenin hərb Allahı olmasının əlamətləri aşkar 
şəkildə qalmışdır.  
Geniş mənada baxanda, monoteist dinlər və onların müqəddəs mətn-
ləri bir-birindən törəmiş və bəyan prinsipləri eyni olan dünyanın vahid Allahı 
haqqında mifin variantlarıdır. Müasir qəddar düşmənçiliyə baxmayaraq 
monoteizm müxtəlif dillərdə yazılmış vahid mətn mədəniyyətidir. 
Monoteizmə qədər də miflərin yazıya alınması peyğəmbərlərin, 
yazının sirlərini bilən və qoruyan kahinlərin əsas işi idi. Lakin tayfa Allah-
ları, çoxsaylı bütlər barədə mətnlər müasir mətn mədəniyyətinin yaranma-
sına gətirib çıxara bilmədi. Ona görə ki, bu mətnlər bir tayfanın müqəddəs 
kitabı idi. Növbəti müharibədə bu mətn tayfa ilə tarix səhnəsindən 
asanlıqla yox olurdu. Bir qayda olaraq məğlub tayfalar qalib tayfaların 
miflərinə sitayiş etməyə başlayırdı. Həm də bu könüllü olurdu, əks halda 
yunan Allahlarının bütün yaxın şərqdə belə geniş yayılmasının səbəbini 
izah etmək çətindir. Görünür bütlər, ilk növbədə, kütləvi və fərdi təcavüz-
dən qoruyan fövqəltəbii qüvvə sayılırdılar.  
Mətnlərin mədəni alətə çevrilməsi üçün onların qorunması və fasi-
ləsiz olaraq nəsildən nəslə keçməsi zəruri idi. Məsələn, Şumer süjetləri 
ilə Bibliya süjetləri arasında oxşarlıq və təkrarlar aşkara çıxarılmışdır. 
 193
Dünyanı su basması haqqında Nuh rəvayəti, Adəmin Allah tərəfindən gil-
dən yaradılması haqqında süjetlər və s. üst-üstə düşür. Bütün bunlar Bibli-
ya fəsillərinin də daha qədim dini-mifik mətnlərə əsaslanaraq tərtib edildi-
yini və etnik deyil, regional mədəniyyət kimi təşəkkül etdiyini təsdiqləyir. 
 Bütünlükdə monoteizmə və Bibliyaya bir xalqa məxsus abidə kimi 
baxmaq yanlış olardı. Yazının yaranması beynəlmiləl proses olduğu kimi, 
sonrakı mətn mədəniyyətinin, kitab mədəniyyətinin yaranması və təkamü-
lü də çoxlu xalqların və tayfaların fəaliyyətinin nəticəsidir. Bibliyadakı 
kitabçılar anlayışı yazını bilənləri bir etnos yox, kasta, peşə kimi nəzərdə 
tutur. Peyğəmbərlər hərəkatının özü də yazını bilən ilk maarifçilərin adıdır 
və sonradan mistikləşmişdir. Qədim Misirdə isə yazı bilən adamlar kahin-
lər idi və onlara mistik bir şey kimi baxıldığı yaxşı məlumdur. Bütpərəst-
lik dövründə nəinki hər tayfanın və xalqın, çox zaman ailələrin özlərinin 
də bütləri və xırda panteonları var idi. Hələ indiyə qədər hər ailə öz evində 
saxladığı müqəddəs Quran nüsxəsini daha əziz saydığı kimi, bütpərəstlik 
dövründə də mistik inamlar və bütlər çoxluğu olmuşdur və bu gün də 
müxtəlif pirlər, ocaqlar, kənd seyidləri, tayfa seyidləri, müqəddəs ağaclar 
və s. şəklində qalmaqdadır. 
Lakin təbii bir sual da ola bilər: bəs monoteizmə əsaslanmayan Yu-
nan yazılı mədəniyyəti necə izah oluna bilər? Əvvəla biz Yunan yazısının 
və mədəniyyətinin etnik hadisə kimi qəbul edilməsinin əleyhinəyik. İkinci 
tərəfdən, bütün yunan mədəniyyəti və ədəbiyyatı miflər üzərində qurulub 
və əslində, yunan bütpərəst allahlarını tərənnüm edən bir hadisədir. Yunan 
mədəniyyəti də mifə əsaslanan bir dini mədəniyyət idi. Bu mədəniyyətin 
azadfikirliliyi haqqında mif isə inkvizisiyalar dövründən gələn müasirləş-
dirmənin nəticəsidir. İncilin qədim yunan dilindəki ən qədim nüsxəsi 
olmasaydı və xristian rahibləri buna görə qədim yunan dilini öyrənməsəy-
dilər, çox güman ki, yunan mədəniyyəti və yazısı da qədim yazının 
müxtəlif formaları kimi itib batardı. 
Yazı və təhsil sənaye inqilabları dövrünə qədər həmişə və hər yerdə 
dini-mistik fəaliyyət forması olubdur. Bütün qədim dövlətlərdə savadlı, 
yazı bilən adamlar həm də ayrıca bir hakimiyyət forması sayılıbdır. Ona 
görə qədim yunan yazı mədəniyyəti də mifoloji dünyagörüşünə əsaslanan 
və bu dünyagörüşünün predmeti olan yunan allahlarının tərənnüm forması 
idi. Təxminən y.e.ə. VI əsrdən bizim eranın VI əsrinə qədər bütün Yaxın 
Şərqdə yunan allahlarının bütləri geniş ərazilərdə təsadüf olunur. Bu sa-
dəlövh bütpərəstlik kimi yunan mifologiyasının hətta geniş yayıldığını təs-
diq edir. Mifologiya elə yunanların müqəddəs kitabı idi, lakin onlarda 
mətnlərin müqəddəsliyi təsəvvürü hələ yox idi. “Teoloqlarla yanaşı Bibli-
yanın allah kəlamı olması ideyasını yəhudi filosofları, qədim dövrün 
 194
qrammatikləri və tarixçiləri də yayırdılar: Filon Aleksandriyski, İosif Fla-
viy, “Əhdi-ətiqin” yunan və arami dillərinə tərcüməçiləri bunlardan idi.”15 
Yazının müxtəlif növ variantları monoteizmdən 10-12 min il əvvəl-
dən başlanır və dağıdıcı müharibələr və köçlər nəticəsində itib batırdı. Biz 
onları tapanda belə oxuya bilmirik. Çünki mətn ənənəsinin qırılması 
mədəniyyətin ölməsidir. Mədəni prosesin fasiləsizliyinin qırılmasıdır. 
Mətn mədəniyyəti iki tərkibdən ibarətdir: birinci maddi yazıdır, ikinci bu 
yazını yazıb-oxumağı öyrədən maarif sistemidir. Bunlardan birinin məhv 
olması ikincinin izsiz aradan getməsi ilə nəticələnir. Bu problemi vahid 
Allah və vahid kitab mifi həll etdi. Adi adamlar mətnləri və yazını anla-
madığı üçün onları fetişləşdirir və mistikləşdirirdi, savadlı kahinlər sehr-
kar kimi qəbul olunur, qorxu yaradırdı və bu qorxunu aradan çıxarmaq 
üçün adi adamlar yazının sirrini bilən kahinlərə qarşı üsyanlar edir və 
onları amansızlıqla qətlə yetirirdilər. İlk kahin peyğəmbərlər kitablardakı 
yazının müəllifinin əbədi Allaha aidliyi ideyasını ortaya atıb yaymaqla 
özlərinin fiziki təhlükəsizliyi üçün də yol tapmış oldular. Hətta kahinlər 
vahid Allahla insanlar arasında vasitəçilik statusu qazanmaqla özlərini də 
toxunulmaz və Allah tərəfindən yollanmış elan etdilər. 
Bunun bizim üçün maraqlı bir nəticəsi kanonik mətn anlayışının-- 
vahid və fasiləsiz mətn mədəniyyətinin meydana çıxması oldu. 
 
 
4.3. Müqəddəs mətnlərin çoxfunksiyalılığı 
 
1. Universal miflik. Kanonik mətnlər yazıya alınmaqla ilk sözlə 
qoşa yaranmış miflik funksiyasını icra edirdi. Müqəddəs kitablar müxtəlif 
tayfalara məxsus adamlar üçün universal və böyük mif idi. Mif təkallahlı 
dinin ibtidai şəklidir. Mif ibtidai insanların dünyanı hadisə kimi identik 
tanıma üsulu idi. Mifdə hələ səbəbiyyət yoxdur, ancaq doğulma, yaran-
ma anlayışı vardır. Monoteist dinlər isə dünyanı və cəmiyyəti yaratmış 
səbəbiyyətin mifidir. Bu mif qısaca belə idi: maddi dünya və insan Vahid 
Allahın altı gün ərzində yaratdığı bir şeydir. Allah bundan sonra dünyanın 
ədalətli idarə olunması üçün peyğəmbərləri vasitəsi ilə qanun kitabları 
göndərib və adamlar bu kitablardakı qanunlar əsasında yaşamalıdırlar. 
2. Müqəddəs mətnlik və qanunyaratma. Müqəddəs kitablara qə-
dər insanlar arasında qanun anlayışı yox idi. Güclünün iradəsi yaşamaq 
uğrunda mübarizə qanunu idi, güclü hər şeydə haqlı idi, digər adamlara 
                                                 
15 Беленький М.С., О мифологии и философии Библии, М., 1977, с. 146. 
 195
qarşı istədiyini edə bilərdi. Bundan quldarlıq hüququ yaranmışdı və buna 
hüquq deyilməsi şərtidir. Quldarlıq təbii seçmənin hüquqlaşmış şəklidir. 
Müqəddəs kitablar adamların necə yaşamasını müəyyən etmək üçün 
Allah tərəfindən yazılmış qanunlardır. Vahid Allaha inananlar müqəddəs 
kitabdakı yazıya uyğun yaşamalıdırlar. İlk dəfə olaraq mətndə yazılan 
kimi yaşamaq prinsipi yarandı və bu, müasir qanun anlayışı idi. 
3. Mətnlik. Müqəddəs kitablar həm də müasir mətn mədəniyyətinin 
özülü funksiyasını icra etməyə başladı. Tayfasından asılı olmayaraq bütün 
insanların istifadə edə və eyni cür anlaya bildiyi mətnlər oldu. Müqəddəs 
kitablardakı informasiya əsasında dini elmlər, onlardan isə müasir elmlər 
yarandı. Bunların hamısı fasiləsiz və vahid mətn mədəniyyəti idi. 
4. Din – vahid allah təlimi. Müqəddəs kitab həm də vahid Allah 
təlimini əks edən mənbə kimi təkallahlığın dünyaya yayılmasının vahid 
tekstoloji əsası oldu. Allahın tək kitabından istifadə etmədən tək Allah 
mifini dünyada yaymaq mümkün olmazdı. Bir necə monoteist kitabın 
yaranması həm də Allahın vahid mətni barədə fikir ayrılıqlarından və 
onun nüsxə fərqlərindən yaranmışdır. 
5. Maarif sistemi yaratma. Müqəddəs kitabın Allaha aid edilməsi 
onun mətnini müqəddəs elan etdi: bu mətni səhv oxumaq və üzünü səhv 
köçürmək Allah qarşısında günah idi. Allaha xidmət, ilk növbədə, onun 
kitabını öyrənmək, həmişə oxumaq və başqa tayfalar içində yaymaq idi. 
Bu isə dini maarif sisteminin yaranması tələbi idi. İntibah dövrünə qədər 
dini maarif sistemi dünya mədəniyyətini və elmini tanımanın yeganə for-
ması idi. 
6. Dünyanın ədəbi-bədii təsvirini yaratma. Müqəddəs kitablarda 
dünyanın yaradılması və peyğəmbərlərin bioqrafiyaları sözlə, bədii üsulla 
təsvir edilmişdi. Bu, müasir müəllif yaradıcılığının ibtidai şəkli idi. 
Bibliyada Davud peyğəmbərin Allahı mədh edən nəğmələri də özünə yer 
tapmışdı. Bundan Allah barədə şeirlər yazmaq ənənəsi meydana çıxdı. 
Dini ədəbiyyat yarandı və başdan başa Bibliya süjetləri üzərində quruldu. 
 7. Təqvim və mifoloji tarix yaratma. Müqəddəs kitablar Allahın 
yaratdığı ilk insan olan Adəmdən başlayaraq insanların tarixini təsvir etdi 
və bunun sayəsində müasir təqvim və tarix haqqında təsəvvürlər yarandı. 
Dini elm müqəddəs kitablara həm də tarixi mənbə kimi yanaşdı və bu 
kitablar dini-mifoloji tarixin bünövrəsi oldu. 
 8. Tərcümə və ədəbi dil yaratma. Müqəddəs kitabların milli dillə-
rə tərcüməsi əslində yeni müqəddəs mətn variantları yaranması kimi qəbul 
olunurdu, ikinci dillərdə də mətn müqəddəs sayılırdı. İlk tərcümə variantı 
dəyişdirilmir və yazılı ədəbi dilin normativ əsası kimi qəbul olunurdu. 
Müqəddəs mətnlərin digər dillərə tərcüməsi mətn mədəniyyətinin vahidli-
 196
yinin qorunmasına xidmət edirdi. Müqəddəs kitabların və müqəddəs 
mətnlərin tərcüməsi bütün cavan xalqların yazısının və müasir milli maarif 
və mədəniyyətlərinin yaranmasının universal forması olmuşdur. 
Beləliklə, müqəddəs kitabın üç mühüm funksiyası ədəbiyyatın ya-
ranmasında və müstəqil mənəvi fəaliyyət sahəsinə çevrilməsində mühüm 
rol oynamışdır. Bunlardan birincisi, dünyanın yaradılması haqda təsvirin 
bədii və mifik xarakteri, ikincisi, dinin yayılması zamanı tərcümədən 
istifadə və üçüncüsü, insanlığın dəqiq tarixini yaratmaq təşəbbüsü. Bütün 
tarixi şərhlər bədii xarakter daşıyırdı. Onlar faktlar əsasında yazılsa da, 
ikinci nəsil artıq bu faktları bilmir və tarixi əsərləri müəllif əsəri kimi, öz 
yaddaşının və fantaziyasının köməyi ilə oxumağa başlayır. Dastan və iri 
nəsr-roman formalarının tez yaranması da bununla bağlı idi. Bədiiləşdiril-
miş dillə yazılan tarixlər sonradan dastan və romanların ortaya çıxması 
üçün nümunə oldu.  
 
 
4.4. İntibah dövrünə qədər dini müəllif 
yaradıcılığı anlayışı 
 
Ədəbi yaradıcılığın əsas əlamətlərindən biri onun şüurlu müəllif 
yaradıcılığına əsaslanmasıdır. Lakin müəllif probleminin digər mühüm bir 
tərəfi də var: ən qədin vaxtlardan yazılı mətnlərin qorunmasında onların 
müəllifinin əsas rol oynaması. İlk mərhələdə yazını məzmununa görə 
deyil, ancaq müəllifinə görə qiymətləndirir və qoruyurdular. Bu problem 
demokratik olmayan ölkələrdə indi də qalır. Varlı, populyar adamların 
mətnləri onların məzmunundan bilavasitə asılı olmadan geniş ayılır. Lakin 
məsələnin bu tərəfi indi bizim üçün maraqlı deyil: bizim nəzərdən 
keçirdiyimiz predmetlə bağlı maraqlandıran əsas məsələ – mətn prosesi-
nin, yazının fasiləsizliyinin qorunmasında müəllif anlayışının roludur. 
Qədim dövrdə iki hakimiyyət forması vardı: qəhrəman döyüşçülərin 
və peyğəmbərlərin. Bunların hər ikisinin xətti ilə mətnyaratma prosesi 
olmuşdur. Dünyəvi hakimiyyət xətti ilə mətnyaratma bəlkə daha fəal 
olmuşdur. Lakin monoteizm yaranandan sonra mətn prosesinin fasiləsizli-
yi savadöyrətmədən – maarif işindən asılı idi. Bu iş isə sərkərdələr üçün 
maraqsız idi, ona görə cəmiyyətdə təhsil və tərbiyə işi başlıca olaraq din 
xadimlərinin inhisarında idi. Hökmdarın sağlığında onun barəsində 100 
kitab bağlansaydı belə, bu kitabların mədəni mətn prosesinə daxil olub-
olmaması Allah xidmətçisi olan mətnyazanlardan asılı idi. Allahla bağlı 
olmayan tarixi mətnlər buna görə asanlıqla kənara atılır, üzü köçürülmür 
 197
və müvafiq qaydada qorunmurdu. Bunun əsas səbəbi monoteist mətn 
mədəniyyətində başlıca olaraq Allahın müəllifliyinin tanınması ilə bağlı 
idi. Digər müəlliflər bu mədəniyyət sərhədlərində sadəcə ciddi qəbul 
edilmirdi. Ona görə saraylarda hökmdarlar barədə kitablar, tarixlər və 
mədhiyyələr yazmaq ənənəsi həm qərbdə və həm şərqdə davam etsə də, 
bu mətnlər mədəni dövriyyəyə çox cüzi miqdarda daxil ola bilirdi və 
müəllif yaradıcılığının inkişafına əhəmiyyətsiz təsir göstərirdi. 
İlk baxışda mədhiyyə poeziyasının hökmdarlara aidliyi fikrə gəlir. 
Lakin bu belə deyildir, mədhiyyə mətnləri bütlərə həsr olunan mərasim-
lərdə yaranıb. Sonradan qalib sərkərdələr bütləşdiriləndə onlara da aid 
edilib. Amma məzmun, epitet sırası, obrazları, bənzətmələri cəhətdən dini 
və dünyəvi mədhiyyə janrı eyni bir şeydir. Qədim dillərdə həm allahlara 
və həm də hökmdarlara aid edilən alətdir. Ardıcıl qələbə qazanan 
sərkərdələrin mistikləşdirilməsini və bütləşdirilməsini nəzərə alsaq bunlar 
arasındakı fərqlərin şərtiliyi meydana çıxar. 
Bu sırada dünyəvi lirik məhəbbət lirikası istisna sayıla bilər. Şübhə-
siz lirik mətnlər bütlər haqqında mərasim mətnlərindən çox-çox cavandır. 
Lirika üçün ədəbi dilin mükəmməl inkişaf səviyyəsi lazımdır. Miflər isə 
bəşərin dilaçmasına paralel yaranırdı. Lakin bir şey də diqqəti çəkir: 
məhəbbətə aid mətnlər həm hökmdarlar, həm Allahlar barədə mətnlərdən 
fərqli bir xətt olaraq yaşayıb davam etmiş, dünyəvi ədəbi mətnlərin yaran-
masının əsas mənbələrindən biri olmuşdur. Məhəbbət də sonradan Allah-
lara aid edilmiş, qorxu və pərəstiş hissləri ilə yanaşı mətn mədəniyyətində 
bir xətt təşkil etmişdir. Bibliyada Süleyman peyğəmbərin nəğmələri buna 
misal ola bilər. 
Ümumiyyətlə, güman etmək olar ki, yeni eranın əvvəllərinə qədər 
büt, Allah , hökmdar anlayışlarının sərhədi olmayıb. Böyük sərkərdələr öz 
sağlıqlarında bütləşdirilib. Makedoniyalı İsgəndərin özü buna parlaq 
misaldır. Onun Allah elan edilməsi rəsmi mərasim şəklində keçirilməli idi 
və ancaq onun qəfil ölümü buna mane olub. Biz qədim yunanların (və 
digər xalqların) müharibələrin nəticələrini necə mistikcəsinə təsəvvür 
etdiklərini anlaya bilmirik. Bizcə məhz bu, indi bizə qədin yunan ədəbiy-
yatını bütpərəst mədhiyyələri kimi, müqəddəs bütlər haqqında tarix-
namələr kimi qəbul etməyimizə mane olur. Bizim yunan ədəbiyyatı 
saydığımız mətnlər o zaman, ilk növbədə, dini məqsəd daşıyan mətnlər 
idi. Təsadüfi deyil ki, yunan pəhləvanlarının hamısı mifik düşünsə aləti ilə 
Allahlara qohum elan edilirlər. Əslində isə, qədimlərdə qəhrəmanlıq və 
bütlük, qələbələr qazanan hökmdarlıqla allahlıq ayrılmaz olmuşdur. Bu 
sərhəd bəlkə yunan, latın dilləri kimi dillərdə fərqləndirilib, daha bəsit 
dillərdə isə onlar eyni anlayışlar kimi ifadə edilib. Bu baxımdan təmiz və 
 198
xalis dünyəvi mətnlər kimi ancaq məhəbbət lirikasını qəbul etmək olar. 
Bütün qədim dillərdə ağa, hökmdar və allah anlayışları sinonimdir. 
Müqəddəs kitablara qədər müəllif yaradıcılığı anlayışı yox idi və 
çox güman ki, bu, yazının mistik bir şey kimi qəbul edilməsi ilə bağlı idi. 
Elə buna görə də tayfa bütləri və allahları barədə mətnlər ancaq məhdud 
sayda hərbçilər tərəfindən ciddi qəbul olunurdu. Onlar özləri də qələbədə 
bütlərin mistik köməyinə inanırdılar. Bu Quranın mətnində belə izlərini 
qoyub. İslam tarixçiləri ən çətin qazavatlarda mələklərin göründüyünü və 
Allahın iradəsi ilə müsəlmanlara kömək etdiyini yekdilliklə təsdiq edirlər. 
Müqəddəs kitablarla birgə iki nüfuzlu müəllif haqda təsəvvür 
yarandı. Bunların biri Allah, ikincisi isə peyğəmbərlər idi. Təsadüfi deyil 
ki, Bibliya Allahın yazısı kimi qəbul edilsə də, onun mündəricatında və 
fəsillərinin başlığında onların konkret peyğəmbərlərə aidiyyəti göstərilir. 
Bundan əlavə, Bibliyada iki bədii müəllif mətni vardır: bunlardan biri 
Davud peyğəmbərin Allah haqqında nəğmələri, ikincisi isə Süleyman 
peyğəmbərin nəğmələridir. Bunlar yaxın şərqdə şeir yaradıcılığına köklü 
təsir göstərmişdir. Hətta sufi poeziyası belə öz obraz və təsvir vasitələri 
baxımından bu mənbədən uzaqlaşa bilmir. 
Qeyd etməliyik ki, Bibliyada müəllifliklə peyğəmbərlik anlayışları 
hələ ayrılmayıb. Bunların ayrılmasında əsas rolu tarixi mətnlər oynayıb. 
Dövlətin formalaşma dövründə tarixçilik də peyğəmbərliklə bağlı idi. O 
zaman isə kahin və peyğəmbər anlayışı çox güman ki, “mətn yazan və 
oxuyan” anlayışından geniş olmayıb. Onlar çox tez anladılar: onların 
təhlükəsizliyi üçün də əsas şərt tayfa pəhləvanlarına (sərkərdələrə) yaxın 
olmaqdır. Bibliyanın özündə qəhrəmanlar (pəhləvanlar, hərbi başçılar) 
barədə süjetlər geniş yer tutur. Böyük pəhləvana bağlılıq – peyğəmbərin 
də legitimliyinin əlaməti idi. Ona görə qəhrəmanların tərifi və təbliği 
peyğəmbərlərin də hakimiyyətinin sabitləşməsinə xidmət edirdi. 
Bibliya süjetlərində peyğəmbərlərin və sərkərdələrin müxtəlif haki-
miyyət ənənəsini təmsil etməsi hiss olunur. Eyni zamanda, müxtəlif pey-
ğəmbərlər müxtəlif sərkərdələrin məddahı rolunda görünür. Bu məddahlıq 
həm də peyğəmbərlərin öz legitimlikləri uğrunda mübarizəsi idi. Hərbi 
demokratiya şəraiti bütün tayfalarda tez-tez ölən və dəyişən sərkərdələrin 
hakimiyyətini möhkəmləndirirdi. Çox güman ki, bu, qədim Fələstində 
yaşayış səviyyəsinin qalxması və hakim sinfin varlanması ilə bağlı idi. 
Bunun nəticələrindən biri isə vəhşi və ac tayfaların bu ərazilərə daimi 
hücumları idi. Bu şəraitdə pəhləvanlar (qəhrəman döyüşçülər) bütün 
hakimiyyətin daşıyıcısı olurdular. 
Müəllif yaradıcılığının bir forması da y.e. ə. VI əsrdən başlanan 
tərcümə prosesidir. Bu tərcümələr dini mətnlərə daha çox aid olsa da, 
 199
onların hər birinin müəllifi vardı və onların yaratdıqları tərcümə variant-
ları artıq o zaman müqayisə olunur və rəqabət yaradırdı. Avesta və Bibliya 
yunan dilinə tərcümə olunmuşdu. Şübhəsiz ki, bu tərcümələr o zaman dini 
məqsədlə edilirdi, Allahlara xidmətin bir şəkli sayılırdı. Dinlərin tarixində 
müqəddəs kitabların tərcümə müəllifləri qalmışdır, lakin kitabların əsil 
müəllifləri Allah sayılır. 
Belə ikilik bütün monoteist mətn mədəniyyəti üçün xarakterikdir, 
həm qərbdə, həm də şərqdə müşahidə olunmuşdur. Məhz bu ikilik mətnlə-
rin qorunmasını təmin edirdi. Hamı bilirdi ki, divandakı şeirlər Füzuliyə 
məxsusdur. Lakin hamı ikinci bir cəhəti də bilirdi: Füzuli divanındakı şeir-
lərin hamısı Allah haqqında dualardır və onları cırıb yandırmaq günahdır. 
Şərq mətnçiliyində müəllif anlayışı çox zəif idi, ona görə katiblər sufi şairlərin 
kitablarını, şeirlərini redaktə edir, ora əlavələr edir, hətta öz nəzirələrini də 
Nəsimi, Füzuli kimi şairlərin divanlarına əlavə edirdilər. Bu müəllif və onun 
müstəsna hüquqları barədə təsəvvürlərin yoxluğu demək idi. 
İkili müəllif anlayışına baxmayaraq monoteizmdə yazı müəllifliyi 
başlıca olaraq Allaha məxsusdur, ikinci müəlliflər isə öz iradələri ilə deyil, 
Allahın iradəsini icra edərək yeni kitablar tərtib edirlər. Müəllif kitablarını 
ən əsas məqsədi allahın dinini – qanunlarını bütün xalqlar içərisində 
yaymaq idi. Bu yayma zamanı Allahın öz kitabından başqa xalis müəllif 
kitablarının yaranması da labüd olurdu: lüğətlər, qrammatika kitabları, 
dərslik və müntəxəbatlar bu sıradan idi.  
Missionerlik hərəkatı xristian kilsəsinin əsas xətti olandan sonra 
coğrafiya, tarix kitabları da yayıldı. Bunlar missionerlər üçün vəsait idi. 
Eyni zamanda, dini mətn mədəniyyətinin içində müəllif mətnlərinin 
meydanının genişlənməsi baş verirdi. Müəllif kitablarının kütləviləşməsi 
dinin mədəniyyət içində intibahın hərəkat kimi yaranmasına səbəb oldu və 
onun ardınsa sənaye inqilablarına çevrildi. Beləliklə görürük ki, xristian 
missionerliyinin özü hərbi idarəçilik cəhətdən təkmilləşəndən sonra siyasi 
müstəmləkəçiliyə çevrildi. 
Müəllif yaradıcılığını stimullaşdıran əlamətlərdən biri ədəbi təqlid 
təşəbbüsləri olmuşdur. Adi savadlı kahinlər də peyğəmbərlərə təqlid 
etmiş, müqəddəs mətnlərdə olan süjetlərə və şairlərə nəzirələr, təbdillər 
yazmışlar. Çox güman ki, kilsə ədəbiyyatı belə meydana çıxmışdır. 
Tərcümə, təbdil, nəzirə bir-birinə çox yaxın idi. Bunlar ədəbi dillərin 
inkişafına səbəb olur, dini təhsil sistemində istifadə edilirdi. 
 
 
 
 200
 
4.5. Fərdi müəllif yaradıcılığı anlayışı. Kütləvi 
müəllifliyin peşəyə və biznesə çevrilməsi 
 
İntibah dövrünün nəticələrindən biri də Allahın mətnlər üzərində 
universal müəllifliyi təsəvvürünün aradan çıxması idi. Daş basması üsulu 
ilə kitab çapının yayılması kitabı adi əmtəəyə çevirdi, bu onun Allaha 
məxsus sayıldığı dövrün bitməsi demək idi. Bu həm də kitabların etalon-
luq, qanunyaradıcı funksiyasının qurtarması idi. Allahın qanunları rədd 
edildiyi üçün burjuaziya öz parlamentlərində dünyəvi qanun yaradıcılığına 
başladı. 
Kitab çap edib satmaq sahibkarlığın bir formasına çevrildi. Gəlir 
gətirən kitab beləcə hüquq predmeti oldu: müəllif kitabın gəlirindən faiz 
alır, kitabın üstündə onun adı yazılırdı. Bu müəllif hüququnun yaranması 
idi. İndi qərbdə intellektual müəllif hüququ mülki hüququn mühüm 
sahələrindən biridir. İlkin sənaye inqilabı dövründə ən çox dərslik və 
lüğətlər, tərcümələr çap olunurdu. Lakin bədii ədəbiyyata münasibətdə 
klassist ənənələr yaşarlı idi. Klassisizm – geniş mənada bütün kitabların 
bir kitabdan törəməsi barədə ehkama bağlı idi. Lakin yunan və Roma ədə-
biyyatının fəal tərcüməsi və nəşri klassisizmə zidd bir proses idi və onun 
dağılmasına doğru aparırdı. 
Lakin ilahi müəlliflik anlayışının aradan getməsi mətn yaradıcılı-
ğının mistifikasiyasını aradan qaldırmadı: kitab yazmaq yenə də ilahi bir 
istedadın, mənəvi qüdrətin, verginin nəticəsi hesab olunurdu. İnsanlar 
arasında mövcud olan müəllif anlayışının bu tərəfi yazının yarandığı ilk 
vaxtlardan mövcuddur və müəllifliyin adi peşəyə çevrildiyi bizim zəmanə-
mizdə də davam edir. Buna görə kasıb ölkələrdə prezidentlərin adından 
belə kitablar düzəldib çap edirlər. Hesab olunur ki, bu onların nüfuzunu 
mistikləşdirir. 
Müasir müəllif yaradıcılığının ədəbiyyatdakı təzahürü tamam yeni 
bir hadisədir və ədəbiyyatın tarixi təkamülünə də köklü təsir göstərmişdir. 
Artıq dediyimiz kimi dini müəllif yaradıcılığı ikili təbiəti olan hadisə idi: 
müəllif bir növ allahla adamlar arasında vasitəçi olurdu. Bunun nəticəsi 
kimi əslində intibah dövrünə qədər dini ədəbiyyat yarandı: onun mərkəzi 
mövzusu və qəhrəmanı belə Allahın özü idi. 
Lakin intibah dövrünün müəllif yaradıcılığı ədəbiyyatın mərkəzinə 
allahın yerinə insanı qoydu. Cəmiyyət özü azad müəllif yaradıcılığının 
predmeti oldu. Sosial, tayfa mifləri müəlliflərin fərdi mifləri ilə əvəz 
olundu. Sənaye inqilablarından sonra yaranan müasir müəllif yaradıcılığı-
 201
nın predmeti, əsas ideologiyası belə oldu. Azad müəllif yaradıcılığı və 
sənaye üsulu ilə kitab çapı müasir ədəbi yaradıcılığın əsaslarını yaratdı. 
Lakin müasir müəllif yaradıcılığı da ikili təbiətli oldu: onun bir qanadı 
hələ də mistik sayılan mətnyaratmadır, ikinci qanadı isə peşə və pul 
qazanma mənbəyi olmasıdır. 
 Sənaye inqilabı müasir ədəbi müəllif yaradıcılığının kütləviləşmə-
sini təmin edən icbari orta təhsil sistemini yaratmışdır. Orta əsrlərdə 
ədəbiyyatın dinin monopoliyasında qalmasının əsas səbəbi təhsilin dini 
mahiyyətli hadisə kimi qalması idi. Sənaye inqilabları dövründə bu aradan 
qalxdı: təhsil inkişaf edən sənaye müəssisələri və müstəmləkələri idarə 
etmək üçün, ordunu zabitlərlə təmin etmək üçün kadrlar hazırlayırdı. 
Lakin bunun ən inqilabi təsir etdiyi sahə sənaye üsulu ilə mətbuatın və 
kitab çapının yaranması oldu. 
XV-XVIII əsrlərdə ədəbiyyat elitar bir hadisə olmaqdan çıxdı. 
Amma həm də onun elitarlığı icbari orta təhsilin tətbiqi dairəsi ilə bağlı 
olaraq qaldı. Amma XIX əsrdən müəllif yaradıcılığının tarixində kütləvi-
lik baxımından yeni mərhələ başlandı: bunun əsas səbəbi kapitalist cəmiy-
yətində ictimai estetik tələblərin tam formalaşması və özünə uyğun ədəbi 
istehsal sənayesinin yaranması idi. Kütləvi ədəbi istehsalın kapitalistləri, 
mülkiyyətçiləri mətbəə sahibləri idi. XIX əsrdə məhz onlar ədəbi yaradıcı-
lıq sahəsini nizamlayan rəhbərlər oldular. Balzakın 96 roman yazmasının 
səbəbkarı onun özündən çox onun naşirləri və yazıçının bu naşirlərə daimi 
borcları idi. Məhkəmə icraçılarının daim axtardığı bir şəxs sifətində 
Balzak iki-üç həftədə bir roman yazmalı olurdu. 
Əslində, intibah və klassisizm dövrü keçid idi, dini ədəbiyyatdan 
müasir ədəbiyyata çevrilmə, ədəbi yaradıcılıq sahəsində dini maarifdən 
gələn ehkamlardan təmizlənmə dövrü idi. Romantizm müasir müəllif 
yaradıcılığının qapılarını açdı: ədəbiyyatın mərkəzinə xalq ruhu deyilən 
bir millətçi təlimi qoydu. XVIII-XX əsrlərdə ədəbiyyat və müəllif 
yaradıcılığı orta əsrlərdə olduğundan yüz qat sürətlə inkişaf etməyə 
başladı. XIX əsrdə bütün müasir ədəbi məktəblər formalaşdı. 
Müasir müəllif yaradıcılığı bioqrafik ədəbiyyatşünaslıq məktəbi 
tərəfindən demistifikasiya edildi. Onun adi, darıxdırıcı, müəyyən peşəkar-
lıq keyfiyyətlərinə bağlı bir sənət olduğu göstərildi. Artıq XIX əsrdə 
yazıcı və şairlərin, rəssamların mühiti və həyatı ədəbiyyatın mövzusuna 
çevrildi. Yaradıcılar adi, çox vaxt isə adi adamlardan da ziddiyyətli və 
tragik insanlar kimi göstərilir. Müasir ədəbi müəllif yaradıcılığının özü isə 
əvəzi pulla ödənilən ictimai estetik tələblər üçün şirin əhvalatlar və 
nağıllar uyduran bir istehsal sahəsinə çevrildi. 
 202
Amma yazıcı öz əsərini yenə də tək, öz evində mistik proses kimi 
yazır. Bu barədə kursumuzun sonuncu fəsli olacaq Yaradıcılıq prosesi 
fəslində danışılacaq. 
 
 
4.6. Müəllif yaradıcılığı və folklorun mənşəyi 
 
Biz artıq bu barədə müxtəlif münasibətlərlə xeyli danışmışıq. Biz 
sayırıq ki, mətn mədəniyyəti kimi folklor müəllif yaradıcılığından 
törəmədir və ondan sonra yaranmışdır. Tarixi mifoloji məktəb də əslində 
süjetlərin mənşəyini axtaranda bu nəticəyə gəlib. Lakin onlar dilin yazıdan 
törəmə olması barədə elmi nəzəriyyə ilə tanış olmadıqları üçün belə nə-
ticəni birbaşa deyə bilmədilər. Lakin onlar sübut etdilər ki, qədim miflər 
və nağıl süjetləri bir mətn mədəniyyətindən, bir dildən digərinə keçmişdir. 
Nağıl süjetlərində heç bir xalq orijinal deyil, çünki balaca və böyük xalqların 
istifadə etdiyi şifahi mətn mədəniyyətinin özü bir ənənə kimi orijinal deyil, 
kalka yolu ilə, şifahi əzbərlənmə və yazılı tərcümə yolu ilə alınmadır. 
Biz kökləri yazılı dildən əvvələ aid olan qədim mərasimləri müasir 
şifahi mətn folkloru ilə eyniləşdirməyin əleyhinəyik. Mərasimlər 
heyvanlarda da vardır. İnsanlarda da mərasimlər – oxuma, oynama və s. 
instinktiv davranışın ən qədim formalarından biridir. İstər şamanlar, istər 
digər ifaçılar müəllif mətnləri mədəniyyətinin nəticəsi olan dildən və onun 
şifahi mətn formalarından istifadə edirdilər. Mərasimlər həmişə olub, dilin 
200-300 sözdən ibarət olduğu dövrlərdən əvvəl də olub. İnsanlar həmişə 
oxuyublar, lakin bu oxuma müasir fonetik dildə olmayıb, instinktiv 
tanınan səslərin dilində olub. Ona görə mərasimin qədimliyini folklorun 
bir mətn mədəniyyəti kimi qədimliyinin arqumenti hesab etmək olmaz. 
Müasir şeir dili mətn üslublarının bəlkə ən cavanıdır. Ona görə 
folklor şeirindəki yüksək dərəcədə inkişaf etmiş formalizm savadsız 
adamlar mühitində sadəcə yarana bilməzdi. “Dədə Qorqud”da nə üçün 
qafiyə yoxdur? Oradakı təkrirlər nədir? 
Homerdə də qafiyə yoxdur. Bunun səbəbi çox sadədir: qafiyə 
yazıdan törəmədir. Qafiyə misraların son sözlərinin fonetik eyniyyəti və 
ya ahəngdarlığıdır. Bunun yaranması üçün əvvəlcə mətnin sətirlərə 
ayrılması anlayışı olmalı idi. Bu anlayış isə orfoqrafiyadan törəmədir və 
buna görə də Bibliyadakı şeirlər də sətirlər şəklində yazılıb. Çünki o dövr 
orfoqrafiyasında misra təsəvvürü yox idi. Ona görə Davud peyğəmbərin 
Allah haqqında mətnlərini “nəqlə” adlandırılar. Onlar müəyyən simli 
musiqi aləti ilə oxunurdu və görünür əzbər yadda saxlanırmış. Ona görə 
 203
bunları “şeir” adlandırmaq çıx şərtidir. O biri tərəfdən ifrat bir müasirləş-
dirmədir. Ona görə “Dədə Qorqud”da nə üçün qafiyə yoxdur?” sualını düz 
qoysaq belə səslənər: dastanda şeir varmı? Aydın məsələdir ki, oğuzlarda 
yazı olmadığı üçün, yazılı mətn mədəniyyəti hələ olmadığı üçün şeir 
haqqında təsəvvür də ola bilməzdi. Amma Qorqud ata qopuzla oxuyurdu. 
Məhz oxuyurdu. Bu isə nəğmə idi, musiqi aləti ilə əzbər oxunan 
alliterasiyalı mətn idi. Elə Davud peyğəmbərin mətnləri kimi. 
Gələk təkrirlərə. Dastanda onlar söyləmə – söy adlandırılır. Bu 
oğuzların əzbər bildiyi mətnlər idi. Bu mətnlərdə alliterasiya var. Yəqin 
ki, Homerin də, Davud peyğəmbərin də oxuduğu nəğmələr alliterasiya ilə 
bəzənirdi və mənşəcə yazı mədəniyyətinə məxsus olan qafiyə, misra, bənd 
və s. onlara yad idi. 
 Hər xalqın bir dil yaratması gülünc və mistik bir nəzəriyədir. Çox 
güman ki, bir kökdən olan sarı irq xalqları bir ləhcədən (yazı dili mər-
kəzindən), ağ irq xalqları (hind-Avropa) da digər ləhcədən dil yaradıblar. 
Əsas bir şeyi nəzərə almaq lazımdır: tayfaların dil yaradıcılığı ilə onların 
etnik mənsubiyyəti arasında heç bir bağlılıq, əlaqə yoxdur. Ona görə 
tayfaların qan qohumu olan adamlardan ibarət olması barədə nəzəriyyə də 
ziyanlı cəfəngiyatdır. Nəsil ağacları ya ata, ya da ana xətini əhatə edir. 
Lakin yeddi arxada insanların çoxlu başqa qanlarla qarışması baş verir. 
Quldarlıq dövründə isə qulun milliyyəti yox idi. Müasir xalqlar isə hamısı 
ordan başlanır. Xalqların qan qohumu olması barədə cəfəngiyat insanların 
ən qədim tarixini, xüsusilə dövlətlərin və onları ərazilərində dillərin 
yaranma mexanizmlərini öyrənməyə mane olur. 
İnsanların tarixi də təbii seçmə yolu ilə getmişdir. Zəiflər aradan 
getmiş, güclülər bir-biri ilə fasiləsiz mübarizə şəraitində qaynayıb qarış-
mışlar. Ağ adamla monqoldan yaranan uşağın milləti yoxdur. O anasının 
dillində dil açır, sonra isə ətrafdakı çoxluğun dilini mənimsəyir. Ən qə-
dimlərdə yazıya (və indiki fonetik dilə) ancaq dövlət və hakimiyyət təkan 
verirdi. Dövlət – az adamın çoxlu adamları idarə etməsi deməkdir. Dilsiz 
isə bu, indi də çətindir, bəlkə mümkün deyil. İngilis dilini bilməyən on 
əsgər təsəvvür edin. Ən savadlı ingilis generalları belə onları döyüşə apara 
bilməz. Qədim dövlətlərdə də belə idi: onların ən böyük problemi qulları 
idarə etmək idi. Bunun üçün əmrləri uzaq məsafələrə ötürən vasitə (yazı) 
və qulların fonetik dili başa düşməsi lazım idi. Ona görə ən qədim dillərin 
və yazının mənşəyini ən qədim dövlətin içində tapmaq olar. Dilin əsası 
olan nitq isə sadəcə yazılı söz işarələrindən şifahi istifadədən törəmiş 
dolayı nəticədir. Nitq iki müstəqil və çox mürəkkəb sosial vərdiş idi: 
birinci şəxs üçün danışmaq, ikinci şəxs üçün isə düzgün başa düşmək. 
 204
Qədim dövlətləri müasir dövlət kimi təsəvvür etmək doğru deyil. 
Qədim dövlətlər sağlam və aqressiv tayfaların müharibə zamanı əldə 
elədikləri qulların əməyindən istifadə etmək təşəbbüsləri idi. Müasir 
fonetik dil də bu təşəbbüslərin azı 30 min illik fasiləsiz davamına paralel 
yaranıb. Yazının ibtidai formalarından insanlar çox qədimlərdən istifadə 
ediblər. Lakin kanonik mətn anlayışı yaranmayınca mətnyazma insan 
təfəkkürünü formalaşdıra bilmirdi. Yalnız kanonik mətn anlayışı yaranan-
dan sonra insanda sözləri əzbərləmə və yadda saxlama qabiliyyəti sürətlə 
inkişaf etdi. Yazısız bu mümkün deyildi. Yazı isə əvvəlcə bir kasta təşkil 
edən və qədim kitablarda peyğəmbərlər hərəkatı deyilən məhdud saylı 
adamlar tərəfindən mənimsənilmişdi. Quranda göstərilən 124 min pey-
ğəmbər rəqəmi yazının tarixinə aiddir. Təsadüfi deyil ki, onlardan heç nə 
qalmayıb. Bu o deməkdir ki, müasir mədəniyyət kitabları qalan peyğəm-
bərlərin mədəniyyətidir. Bu fikirdəki mistikanı atsaq belə alınır: müasir 
mədəniyyətlər kitabdan və kitab mədəniyyətindən doğmuşdur. Fonetik dil 
də bu sıradadır. Ona görə yazıdan və müəllifli kitab mədəniyyətindən 
əvvəl heç bir folklor ola bilməzdi. 
Folklor – kitab mətnlərinin şifahi, əzbər formada yayılmasıdır. İstə-
nilən əzbər bilmə – mətndən, kitabdan sonradır. Müasir Azərbaycan şeir 
folkloru missionerlərin – islamı türk tayfaları arasında yayan türkdilli dər-
vişlərin fəaliyyətinin nəticəsidir. Yunis İmrə onların mifləşmiş obrazıdır. 
O, həm kitab janrı olan qəzəl, həm də qoşma və gəraylı deyir. Bundan 
başqa Azərbaycan folklorunda qafiyənin XV əsrdən əvvəl olmayaraq 
yaranması və buna yazılı fars poeziyasının təsiri görkəmli alim Kamil 
Allahyarovun doktorluq işində sübuta yetirilib.16 
Folklor müəllifli kitab – ədəbi mətnlərinin yaddaşlarda əzbər yaşa-
yan şifahi formasıdır. Etibarsız yaddaşa əsaslandığı üçün həm eyni söylə-
yici, həm ikinci və üçüncü söyləyicilər bir mətni hər dəfə fərqli bir variant 
kimi ifa edirlər. Ona görə əzbər folklor mətnlərinin mətnliyi şərtiləşir və 
ona daimi fərdi yaradıcılıq ünsürləri qarışır. Bədihəlik də folklorun ayrıl-
maz ünsürü olur. Şeir folklorunun sabitləşməsində el mərasimləri--toylar 
da mühüm rol oynayıb. Toy ifaçılığı peşəyə çevrilməklə ustad aşıqların 
variant yaratma peşəsini meydana çıxarıb. 
Lakin Azərbaycanın bütün ustad aşıqları savadlı olublar. Aşıq Ələs-
gər yaradıcılığı buna parlaq misaldır. Onun əsərlərinin əlyazmaları da 
olub. Lakin el aşıqları onun qoşmalarının ən yaxşılarını folklorlaşdırıblar 
– çoxlu şifahi variantlarını yaradıblar. Ümumiyyətlə savadsız, kitab oxu-
mayan şair anlayışı həqiqətə uyğun deyil. Savadsız şeir deyənlər və ədə-
                                                 
16 Allahyarov K., Azərbaycan şeir mədəniyyəti, B., 2001. 
 205
biyyat sevənlər ola bilər, amma onlar barədə ciddi mətn mədəniyyəti kimi 
danışmaq çətindir. 
Avestada, Bibliyada, Quranda alleqoriyalar, təmsillər, atalar sözləri 
vardır. Lakin onlar şübhəsiz ki, bunlardan əvvəl olmuş kitablar sayəsində 
mövcuddur. Şübhəsiz ki, hər təmsilin, atalar sözünün, nağılın ilk müəllifi 
və müəllif variantı olmuşdur. Şifahi yaddaşlarda yaranan variantlar 
onlardakı müəllif mətninə məxsus yazılı sabitliyi sadəcə aradan qaldırır. 
Süjetlərin və nağılların folklorlaşması prosesi xüsusi tədqiqata ehti-
yacı olan mövzudur. Mifoloji və formalist ədəbiyyatşünaslıq məktəblərin-
də çox böyük alimlər bu mövzuda tədqiqatlar aparmışlar və komparativist 
ədəbiyyatşünaslıq məktəbi yaranmışdır. Gəzəri süjetlər xalqdan-xalqa 
şifahi formada da keçə bilirdi. Bu süjetlərin maraqlı olması onların yadda 
qalmasını təmin edir və yayılıb müxtəlif xalqlarda, müxtəlif variantlarda 
yaşamasına səbəb olurdu. 
Mifin mənşəyi haqqında isə biz yazılı dil fəslində bəhs etmişik.  
 
 
4.7. Ədəbiyyatın predmeti 
 
4.7.1. Allah mifləri dini ədəbiyyatın predmeti kimi 
 
Biz artıq gördük ki, ədəbiyyatın tarixi təkamülü iki mərhələyə 
bölünür: İntibah dövrünə qədər və ondan sonrakı sənaye inqilabı dövrü. 
Bu iki mərhələyə uyğun ədəbiyyatın iki predmetindən danışmaq olar: 
İntibah dövrünə qədər Allahlar, sənaye inqilabından sonra insanlar 
ədəbiyyatın əsas predmetini təşkil etmişdir. 
Bəs nə üçün intibah dövrünə qədər insanlar ədəbiyyatın əsas 
predmeti ola bilmirdi? Bu başlıca olaraq İntibah dövrünə qədər adamların 
özləri barədə təsəvvürlərinin və idrak qabiliyyətinin aşağı olması ilə bağlı 
idi. Əlbəttə, söhbət orta adamdan gedir. İntibaha qədər də böyük zəkalı 
adamlar olmuşdur. Lakin insan təfəkkürünün fitri mistikliyi sayəsində 
onlar da Allahla bağlanırdı. Dini təfəkkür hər şeyi allahla bağlayır və onun 
içində izah edirdi. İnsanın özü isə intibah dövrünə qədər müstəqil dəyər 
kimi qəbul olunmurdu. İnsan Allahdan törəmə bir dəyər kimi qəbul 
edilirdi və hesab olunurdu ki, o sonda yenə allaha qayıdacaqdır. Allaha 
qayıtmaq mifi və ideyası Qiyamət günü ehkamında bütüm monoteist 
dinlərdə mərkəzi yer tutur. Ona görə insanın bu dünyadakı həyatı 
müvəqqəti, Allaha qayıdandan sonra başlanacaq həyatı isə əbədi sayılırdı. 
 206
Bütün monoteist dini mədəniyyətlərdə ilk insan olan Adəmin Allah 
tərəfindən yaradılması barədə mif hakim idi. Ona görə deyə bilərik ki, 
monoteizm dünyanın insan ağlında mifoloji mənzərəsini aradan qaldırmır. 
Mif monoteizmdə də dünyanı təsəvvür etməyin əsas üsulu kimi qalır, 
amma miflər çoxluğundan vahid allah haqqında mif universallaşır və onun 
bütün xalqlarda yayılmasına səy edilir. Yaxın Şərqdə yaranmış çoxsaylı 
miflərin hamısı müqəddəs kitabların mətnində vahid allah mifinə 
uyğunlaşdırılır. 
Bütün dini ədəbiyyat təxminən iki min il ərzində mifoloji dünyagö-
rüşü əsasında, mif süjetləri əsasında inkişaf etmişdir. Bu bir seçim deyildi, 
insanı və dünyanı anlamanın üsulu idi. Mifə müxalif olan və ondan 
kənarda olan dünya və insan nəzəriyyəsi hələ yox idi. Belə nəzəriyyələri 
yaratmaq və ya antik dövrdə olmuş mifləri, məsələn, yerin günəş ətrafında 
fırlanması təsəvvürünü yayanları İnkvizisiya məhkəmələri tonqallarda 
yandırdı. Çünki tayfa mifləri artıq qadağan edilmişdi: düzgün, allahın 
birliyi mifinə uyqun olan miflər müqəddəs kitabda idi, onlar da 
kanonikləşmişdi. Kitabda olmayan miflər küfr idi. 
Bir sıra vulqar marksistlər panteizmin insan təlimini elmliləşdirmə-
yə, mifdən kənar bir hadisə kimi izah etməyə çalışıblar. Lakin istər 
İncildəki panteist mifologiya, istər Qurandakı panteist ruhlu ayələr qədim 
miflər zəminindən kənar deyildir. Bizdə Həllac Mənsurun “ənəlhəq” 
təlimini, hürufiliyi müasir humanizmlə eyniləşdirmək ənənəsi vardır. Bu 
yanlışdır. Hürufilərin dünyagörüşü vahid Allah ideyasına əsaslanırdı və üç 
müqəddəs kitabda insanın allaha bənzər yaradılması barədə miflər 
sırasına əsaslanırdı. Ona görə istər xristian, istərsə müsəlman humanizmi 
bütün hallarda mifoloji təsəvvürlərə söykənir. 
Lakin dini ədəbiyyatın klassik şəxsiyyətlərinə də həmişə şübhə xas 
olmuşdur. Ona görə insan və allah mövzusu dini ədəbiyyatın mərkəzi 
mövzusu idi. İstər bütpərəstliyə əsaslanan yunan və digər ədəbiyyatlarda, 
istərsə də kanonik monoteist mövqedə duran ədəbiyyatlarda. Şərqdə 
sufizmim və hürufiliyin əsas polemikaları və mübarizələri də bu məsələ 
ətrafında idi. Dini ədəbiyyat xoşbəxtliyi və rahatlığı da, müharibədə 
qələbəni də, adi insan toxluğunu da Allahda axtarırdı. 
Bir çox hallarda eyni mövzu: insan – hakimiyyət – Allah üçlüyü 
şəklində ortaya çıxırdı. Hakimiyyət bir qayda olaraq allaha məxsus 
sayılırdı, amma onun insana məxsusluğu motivləri də olmuşdur və bundan 
çoxlu süjetlər törəmişdir. Formal olaraq hakimiyyətin Allaha məxsusluğu 
elan edilsə də, real hakimiyyət həmişə insanlarda idi. Xüsusilə müharibə-
lərdə insanların – qəhrəmanların rolu dini ədəbiyyat epoxasında da geniş 
əksini tapmışdır və mifoloji dünya təsəvvürünün əsasını təşkil etmişdir.  
 207
Bunun bir səbəbi də dini cəmiyyətlərdə müharibənin əsas hüquqya-
radıcı amil kimi çıxış etməsi idi. Hər növbəti müharibə yeni hüquqi 
vəziyyət yaradırdı. Ona görə də qəhrəmanlar bir növ allahların əks üzü idi, 
çünki onlar müharibədən sonra de-fakto bərqərar olan yeni hüquqi situasi-
yanın əsas sahibləri idilər: qaliblər allahlaşdırılırdı, onların qələbəsi həm 
monoteist, həm də bütpərəst cəmiyyətlərdə mistik səkildə qəbil edilirdi. 
Əlbəttə, dini ədəbiyyat dövründə də insan ehtiraslarının ədəbiyyatda 
əksinə rast gəlmək olur. Amma nəzərə almaq lazımdır ki, Firdovsi və Ni-
zami kimi böyük şairlərin istifadə etdiyi süjetlər də fərdi yaradıcılıq məh-
sulu deyildi: onlar mifoloji dünyagörüşünü əks edən miflərin müxtəlif va-
riant və elementləri idi. Əlbəttə, saray şairləri həyatda insanının, onun ira-
dəsinin və əməllərinin rolunu bilirdilər, saray intriqalarında bu rol onların 
gözü qarşısında idi. Ona görə dini ədəbiyyat dövründə insan ehtiraslarını 
ədəbiyyata gətirən amillərdən biri də saraylar və burada insanlar arasında ge-
dən dünyəvi mübarizələr idi. Bütün siyasi elmlər məhz saray əxlaqının 
xülasəsi kimi yaranmışdı və “Siyasətnamə” tipli kitablarda ehkamlaşmışdı. 
 Nəhayət, sufi ədəbiyyatdakı məhəbbət haqqında da bir neçə söz 
demək lazımdır. Məhəbbət dünyəvi mənşəli bir hissdir. Ona görə sufi 
məhəbbətinin özünü də dünyəvi məhəbbətin Allaha köçürülmüş sublima-
siyası saymaq olar. Dünyəvi məhəbbətdən fərqli olaraq sufi məhəbbətində 
həmişə bir qorxu, köməksizlik, allah xofu vardır. Ümumilikdə isə Allahı 
sevmək din baxımından da məntiqsizdir, lakin etiqad baxımından gərəkli-
dir. Allah məhəbbəti insanları Allaha emosional baxımdan bağlayırdı və 
bunun iman baxımından, şübhələri qovmaq baxımından köklü əhəmiyyəti 
var idi. Ona görə Quranda Allahı sevmək barədə ehkam olmasa da, sufilik 
vasitəsi ilə milyonlarla müsəlmanlar emosional cəhətdən öz allahlarına 
yaxınlaşır və ruhi rahatlıq qazanırdılar. 
Allahın insan şəklində zühuru mifi isə Allah və insan münasibətlə-
rini lap sadələşdirirdi. Mənşəcə bu mif tayfa müharibə allahlarının böhranı 
nəticəsində yaranıb: müharibələrdə ardıcıl məğlubiyyətlər tayfanın 
müharibə bütünə inamını sarsıdırdı. Nəticədə gözlənilməz və paradoksal 
hal yaranırdı: məğlub tayfalar qalib tayfaların müharibə Allahlarını qəbul 
edirdilər. Məsələn, Yunanıstan və Romadan kənar ərazilərdə yunan allah-
larının – Zevsin, Axillesin kutlunun yayılması bununla bağlı idi. Ümumiy-
yətlə, fasiləsiz və intensiv allahquruculuq müharibələrin nəticəsi idi. Hərbi 
təcavüzə məruz qalan mədəniyyətlərdə mifoloji böhran yarandı və yeni 
Allah axtarışları başlanırdı. Bu axtarışlardan messiya ideyası – qoruyucu 
allahın gəlişini gözləmək mifi yaranmışdır. 
Allah-insan mifi monoteizmin də dini əqidələrinin dərinləşməsində 
misilsiz rol oynayıb. Təsadüfi deyil: Allah-insan olan İsaya inam dövlətin 
 208
iştirakı olmadan üç əsr ərzində öz-özünə yayılırdı. Din tarixində bu nadir 
hadisələrdən biridir. İsanı görənlər onun yaddaşdakı surətini, sonrakılar 
isə ikonada verilən obrazını sevirdilər. Müxtəlif yerlərdə İsanın rəsmləri 
tanınmaz dərəcədə müxtəlif idi: amma bunu çaşdırıcı nəticəsi olmurdu, 
çünki hər kəs öz qəlbində yaratdığı allah obrazını sevirdi. Tarix boyu 
adamlar öz hökmdarlarını da Allahı sevən kimi seviblər. Aleksandra, 
Napoleona, Stalinə, Hitlerə, Çingiz xana, Teymurləngə olan sevgilər Alla-
ha olan sevgidən nə ilə fərqlənirdi? Demək olar ki, heç nə ilə. Hər iki sevgi 
mistik mahiyyət daşıyır, möcüzə yaratmağa qadir sayılır (Peyğəmbərlər kimi). 
Dini ədəbiyyatın əsasında durmuş müharibə allahı miflərinin əsas 
cəhətlərindən biri onların qeyri-tarixi məzmunu idi. Mifologiyada tarix haqda 
təsəvvür yoxdur. Çünki allah məfhumunun özü qeyri tarixi məzmunlu idi. Ona 
görə dini ədəbiyyatda keçmiş haqda bəhs etmək təşəbbüsü növbəti mifə 
müraciətdən ibarət olurdu. Bibliyadakı şəcərə tarix yaratmaq təşəbbüsüdür, 
amma bu da ilk peyğəmbərlər barədə mifdən başqa bir şey deyildir. 
 
 
4.7.2. Fərdi müəllif mifləri dünyəvi ədəbiyyatın  
predmeti kimi 
 
İntibah dövründə və ondan sonra yaranan dünyəvi ədəbiyyatın 
predmeti insan özü oldu. Əlbəttə, bu insan dini ədəbiyyatda da var idi. 
Lakin müəllif yaradıcılığına əsaslanan insan obrazının əsas əlaməti onun 
konkret tarixi məzmun daşımasıdır. Belə tarixilik intibah dövründə nisbi 
idi, bəzən tarixi və mifoloji süjetlərin içində verilirdi. Amma İntibah döv-
ründən başlayaraq müqəddəslərin, mifləşmiş peyğəmbərlərin yox, adi 
adamların həyat tarixçələri ictimai-ədəbi dəyər statusu qazandı. Bu burjua 
humanizminin ortaya çıxması idi. Dünyanın mərkəzində duran insan ide-
yası allah ideyasına üstün gəldi. Bunun şərtləndirən əsas amil sənaye inqi-
labi, buxar maşının icad edilməsi, insanın təbiət və cəmiyyət üzərində 
hökmranlıq imkanlarının meydana çıxması idi. Bəşəriyyət öz real, həqiqi 
tarixini öyrənib mənimsədikcə miflərdən və tarixin mifik qavrayışından 
imtina edirdi. 
 İntibah dövründən başlanaraq bir-birini əvəz edən ədəbi cərəyan-
ların əsas cəhəti onlarda tarixilik hissinin təkmilləşməsindən ibarət idi. 
Sentimentalizmdən sonra gələn romantiklər tarixilik prinsipinin yaradıcı-
ları sayılır və bu tamamilə doğrudur. Romantizmin içində sosial bərabər-
sizliyi və ilkin kapital yığımının eybəcərliyini tənqid qüvvətləndikcə, 
tənqidi realizm epoxası bərqərar oldu. 
 209
Realizm epoxası ədəbiyyatın mifik şablonlardan təmizlənməsi və 
milli zəmimə oturması demək idi. Realizm epoxasında hər xalqın öz tarixi 
gerçəkliyin və milli adət-ənənəsi ədəbiyyatın predmeti olur. Beləliklə, rea-
lizm epoxasında ədəbiyyatın universal predmeti anlayışı anaxronizm kimi, 
dini ədəbiyyat dövrünün atributu kimi keçmişdə qaldı. 
Tarixilik prinsipinin realist təsəvvürləri yeni qayda meydana çıxar-
dı: realist ədəbiyyat yarandığı dili təmsil edən tarixi gerçəkliyi, yaşayış 
aləmini qələmə almalıdır. Artıq fars dilində türk tarixi gerçəkliyini təsvir 
etmək realist yaradıcılıq prinsiplərinə uyğun sayılmır. Realist ədəbiyyatın 
tarixiliyi prinsipi onun yarandığı dili təmsil edən xalqın tarixi gerçəkliyin-
dən ayrılmazdır. Bu halda bədii dil artıq tarixiliyin əsas daşıyıcılarından 
birinə çevrilir. Beləliklə, müasir müəllif yaradıcılığındakı tarixiliyi üç 
mərhələ kimi təsəvvür etmək olar: 
1. Universal xronoloji tarixi müəyyənlik. Bu yazıçının yaradıcılığı-
nın milli məzmunundan asılı olmayaraq onun müəyyən tarixi ünvanını 
göstərirdi. Məsələn, C.Cabbarlı XX əsrin 1910-1930-cu illərində yaşayıb 
yaratmışdır. Bu hökmə uyğun yazıcının yaradıcılığında qlobal tarixi 
proseslərin əksi olan əlamətlər: dünya müharibəsi, proletar inqilabları və s. 
barədə danışmaq olar. 
2. Yazıcının istifadə etdiyi mətn mədəniyyəti, ədəbi dil və ədəbi 
təhsil ehkamlarına bağlılıq. C.Cabbarlı Azərbaycan türkcəsində 1910-
1930-cu illərdə yazıb yaradıb. Bu hökmdən yazıcının həmin dövrə və 
həmin dildə yaranan vahid mətn mədəniyyəti ilə bağlılığı nəzərdə tutulur. 
Məhz dövrün aparıcı mətn mədəniyyəti ilə, onun ideoloji və bədii 
daşıyıcıları ilə bağlılıq C.Cabbarlının yaradıcılığındakı tarixilik hissinin 
əsas xüsusiyyətlərini təşkil edir. 
Realist yaradıcılıq epoxasında ədəbi dili daşıyan cəmiyyətin özü 
müvafiq dildə yaranan ədəbiyyatın predmeti kimi çıxış edir.  
3. Yazıcının təsvir etdiyi insan obrazlarının tarixi məzmunu. C.Cab-
barlı sosialistcəsinə yenidənqurmanın öncül adamlarının obrazlarını yarat-
mışdır. Bu hökmdə də realist tarixilik duyğusunu insan materialının tarixi 
konkretliyi ifadəsini tapır: bu dövrdə sevginin, seçimin, ailənin, karyera-
nın öz konkret xüsusiyyətləri vardır.  
Beləliklə realizm epoxasında ədəbiyyatın universal predmeti yoxdur: bu 
predmet həmişə tarixi zəmində oturur: dövrlə, bədii dili daşıyam cəmiyyətin 
qayğıları ilə, məhz bu cəmiyyətin səciyyəvi adamları ilə bağlı olur. 
Müasir modernist cərəyanlar realizm epoxasında universal bədii 
həqiqət yaratmaq iddialarına düşürlər. Bu ədəbiyyatı yenidən universal 
mifə çevirir. Halbuki bu ədəbiyyatın tarixində keçilmiş mərhələdir. 
 210
Müasir ədəbi yaradıcılıq fərdi mifyaratmadır. Müəllif dünyanı öz 
şəxsi, təkrarsız nöqteyi-nəzəri ilə necə görürsə, elə də göstərir. Bu barədə 
biz yaradıcılıq prosesi fəslində daha geniş bəhs edəcəyik. Lakin burada 
onu demək vacibdir ki, müasir müəllif yaradıcılığında dünyanın hər bir 
bədii əsərdəki mənzərəsi variantdır. Buna fərdi mif də demək olar. Müəllif 
mifi də demək olar. Fərdi mifyaratma ədəbi əsər yaradıcılığında ideal 
sayılır. Xüsusilə XX əsr realistləri, şərti realizmin müxtəlif formalarına 
meyl edən M.Bulqakov, Q.Qesse, Q.Markes, A.Kamyu kimi yazıçılar ədə-
bi əsərlərini bəzən universal ədəbi miflər, dünyanın universal obrazını 
yaradan əsərlər yazmaq təşəbbüsündə olublar. Bu halda qarşımıza yazı-
çının həqiqi mifyaradıcılıq iddiası çıxır. Bu şübhəsiz peyğəmbərlik iddia-
sına yaxın bir şeydir. Azərbaycan ədəbiyyatında “Ölüləır”, “Peyğəmbər”, 
“İblis”, “Od gəlini”, “Aydın” pyeslərində də dünya modeli mifini 
yaratmaq təşəbbüsləri olmuşdur.  
Universal mifyaratmanın əsaslarından biri tarixi prosesdə və insan 
həyatındakı təkrarların, vərdişlərin və reflekslərin böyük roludur. Bu 
mövzu dini ədəbiyyat dövründə də işlənmişdir. Tarix təkrardır – deyirlər. 
Ədəbi miflər və modellər variantlardan doğur. Sonra isə ədəbi modellər-
dən müxtəlif milli ədəbiyyatlarda variantlar yaranır. Bu proses ədəbiyyatı 
predmet cəhətdən tükənməz edir. Bütün təkrarlar yeni tarixi dövrdə, yeni 
cəmiyyətdə, yeni-yeni insanların taleyində meydana çıxır və ədəbi variant 
kimi təzə və təkrarsız olur. 
Fərdi müəllif yaradıcılığında dini ədəbi yaradıcılıqda gördüyümüz 
ikilik müəyyən şəkildə yenə qalır: dini ədəbi yaradıcılıq müqəddəs kitab 
prizmasından Allahı tərənnüm idi. Fərdi müəllif aradıcılığı da həmişə 
variantdır. Dünyanın yazıcıdan əvvəl yaradılmış ədəbi obrazları, variantla-
rı əsasında yaradılan variantdır. Müasir müəllif yaradıcılığı müqəddəs 
kitaba yox, müasir ədəbi mətn mədəniyyətinin variantlarına və ehkamları-
na bağlı olur. Ona görə müasir yaradıcılıqda mütləq orijinallıq, mütləq 
özünüifadə yoxdur. Folkner bütün yazıçıları oğru adlandırırdı. Lakin yazı-
çının bu oğruluğu onun seçimi deyil. Bu onun istifadə etdiyi ədəbi və 
bədii dildən, ədəbiyyatın vahid mətn mədəniyyətindən, onun milli dildəki 
variantlarından istifadənin insan ağlı üçün qaçılmaz olmasından gəlir. Nə 
qədər ki, insanlar dildən istifadə edir, mətn mədəniyyəti içində yazıb 
yaradırlar və dildən kənar təsviretmə vasitəsi tapmayıblar, onların yazdıq-
ları variant olacaq. Mətn mədəniyyətinə bələdlik dərəcəsinə görə adamlar 
bədii əsərlərdəki bu təkrarı az ya çox hiss edirlər. 
Bəs onda müasir nəsrdə orijinallıq hansı dairədədir? Bu orijinallıq 
müəllifin həyat barədə təsəvvürlərinin fərdilik dərəcəsidir. Buna mifin 
fərdiliyi də demək olar. İnsanlar dünyanı eyni cür görmür. Bu bir tərəf, o 
 211
biri tərəfdən isə dünyanın fərdi görünən mənzərəsi mətndə təsvir ediləndə 
yeni mənzərə variantı yaranır ki, bu da ədəbi əsərdə nisbi orijinallığın 
əsası olur. Yeni ədəbi nəsillər də bu baxımdan mühüm rol oynayır. Rea-
lizmin hər mərhələsində, hər ədəbi nəsillə ədəbiyyata yeni süjet və kom-
pozisiya tipləri gəlir. Ədəbi nəsillərin özəlliyi ədəbiyyatda həm tarixiliyin, 
həm ədəbi təzəlik hissinin ifadə formalarından biridir. 
Dünyəvi müəllif yaradıcılığının digər cəhəti onun dünyəvi huma-
nizmə bağlı olmasıdır. Dini ədəbiyyatda sözün müstəqim mənasında hu-
manizm yoxdur. Humanizm Allaha məxsusdur. Bunun parlaq təsdiqi Qu-
ranı açan Fatihə surəsindəki ilk ayədir: “Mərhəmətli və rəhmdil Allahın 
adı ilə”. Bu iki epitet quranda allahın yüzdən çox epitetinin birinciləridir. 
Azərbaycan dilində “Allah rəhmi” ifadəsi işlənir və onun mənası tanrıdan 
verilən humanizm kimi də anlaşıla bilər. 
 Müasir dünyəvi humanizm isə Böyük Fransız inqilabında rəsmiləş-
mişdir və insanın doğulandan azadlığı və digər insanlarla bərabərliyi 
prinsipinə əsaslanır. Humanizm – insanı Allah ideyasından asılı olmadan 
müqəddəs və toxunulmaz bir dəyər sayır və ona hər hansı qəsd edilməsinə 
görə cinayət məsuliyyəti tələb edir.  
Müasir humanist təfəkkürün əsas cəhəti Allah ideyasının insan ağ-
lında yaranması barədə təsəvvürdür. Yəni Allah anlayışını insan özü yan-
lış miflərdən istifadə edərək yaradıb. Humanist və qeyri dini ədəbiyyat bu 
əsas üzərində durur. 
 
 
4.8. Ədəbiyyatın funksiyaları 
 
Biz artıq müqəddəs mətnlərin çoxfunksiyalılığı bölməsində əslində 
bu məsələyə toxunmuşuq. Amma müqəddəs və ədəbi mətn anlayışları tam 
üst-üstə düşmür, ona görə biz burada ədəbiyyatın öz iki min beş yüz ildən 
artıq tarixində daşıdığı funksiyalara qısaca toxunacağıq. Bu funksiyaları 
aşağıdakı kimi təqdim etmək olar. 
1. Dünya haqqında fərdi ədəbi miflər yaratmaq və yaymaq. Bu 
ədəbiyyatın əsas və universal funksiyasıdır. Bu funksiya müəllif (birinci 
şəxs) tərəfindən ədəbi mətnyaratmanın niyyətli təbiəti ilə bağlıdır. 
2. Dini, allah mifini təbliğ, dini funksiya. Bura bütün dini-təriqət 
ədəbiyyatı daxildir. 
3. Ədəbi mətnlərin dünya və insan haqqında ədəbi tarixi həqiqətləri 
əks etmək və onları mətnlərdə qoruyub mədəni dövriyyəyə daxil etmək. 
Ədəbiyyatın idrakı funksiyası. 
 212
4. İnsanların əxlaqi ideallarını əks etdirməklə yeni nəsillərə məxsus 
oxucular üçün tərbiyəvi, pedaqoji funksiya daşımaq. Bura maarifçi və 
pedaqoji ədəbiyyat daxildir. Söz sənətinin pedaqoji funksiyası istənilən 
mətnləri oxuma zamanı bu ya digər dərəcədə özünü göstərir. Ona görə 
ədəbiyyatın pedaqoji funksiyası müəyyən mənada universal xarakter 
daşıyır. Öz oxucusunda müəyyən dəyərlər, vərdişlər, psixi xüsusiyyətlər 
və s. formalaşdırır. 
5. Hökmdarları və dövlətləri (partiyaları) tərənnüm etməklə, onlar 
barədə müsbət ədəbi miflər yaradıb yaymaqla siyasi funksiya daşımaq. 
Bura siyasi ədəbiyyat, mədhiyyə ədəbiyyatı, dövlətlərin maliyyəsi ilə 
yaranan rəsmi ədəbiyyatlar daxildir. Proletkultçu və sosialist realizmi ədə-
biyyatının böyük bir qismini bura daxil etmək olar. Əsəri yazarkən siyasi 
məqsədlərə başlıca əhəmiyyət verən əsərlər bura daxil edilməlidir. Lakin 
sosialist realizmi məcrasında olan, lakin müəllifinin yazıcılıq və sənət-
karlıq iddiaları daha aparıcı olan əsərləri siyasi əsərlər saymaq olmaz.  
Siyasi məqsədlərlə müəyyən ədəbi əsərlər sifariş edilməsi ənənəsi 
qədimlərdən mövcuddur. 
6. Ədəbi mətnlərin öz oxucularında müsbət və mənfi emosional 
yaşantılar yaratması. Ədəbiyyatın əyləndirici-estetik funksiyası. Bu 
funksiya istənilən ədəbi mətnləri oxuma zamanı baş verir və universal 
xarakter daşıyır. 
Ədəbiyyatın estetik funksiyasının məxsusi janrları da var: məhəbbət 
lirikası, komediya, detektiv, lətifələr buna misal ola bilər. Bundan əlavə 
“sənət sənət üçündür” şüarını mütləqləşdirən bütün modernist ədəbiyyatı 
da bura daxil etmək olar. 
7. Yazılı mətnyaratmanın ən aktiv şəkli kimi ədəbi dillərin inkişafı-
na və dillərdə insanların (fərdlərin) həm yazılı və həm də şifahi mətnyarat-
ma vərdişlərinin inkişafına xidmət etmək funksiyası. Bu artıq ədəbiyyatın 
psixoloji, təfəkkürün inkişafına xidmət edən və həm idraki, həm də peda-
qoji funksiyaya yaxın olan bir xüsusiyyətdir. Təsadüfi deyil ki, ədəbiyya-
tın bu xüsusiyyətindən qədimlərdən bəri yazılı dili öyrənmək üçün tədris 
prosesində istifadə olunur. Xarici dilləri öyrənmək niyyəti ilə oxunan əsas 
mətnlər həmişə bədii ədəbiyyata aid olur. 
 Bunlar ədəbi mətnlərin insan cəmiyyətində daşıdığı əsas funksiya-
lardır. Bunların hər hansı biri ilə bağlı ədəbi mətnlərin törəmə funksiyala-
rından da bəhs etmək olar. Eyni zamanda qarışıq funksiyalar da çox 
təsadüf oluna bilir. Məsələn, pedaqoji və siyasi funksiyalar çox zaman 
qarışıb bir-birinin tərkibində özünü göstərir. Ümumilikdə isə intibah 
dövründən sonra ədəbiyyatın funksiyaları özünü xalis şəkildə deyil, 
qarışıq şəkildə büruzə verir. Epik janrlarda, roman və povestdə bu belədir. 
 213
Ədəbiyyatın funksiyalarından danışanda iki şeyi fərqləndirmək 
lazımdır: ədəbi əsəri yazan müəllifin subyektiv niyyətləri və əsərin mətn 
kimi mədəni dövriyyəyə daxil olduqdan sonra icra etdiyi funksiyaları. 
Yazıcı əsəri yazandan sonra onun əsəri mətn kimi müstəqil bir tale 
yaşayır. Bu tale müəllif fiziki cəhətdən öləndən sonra əsrlər boyu davam 
edə bilir. Ədəbiyyatın funksiyaları da məhz bu prosesdə meydana çıxır, 
mətn ənənəsində mühüm variantyaradıcı iş görərək öz taleyini yaşayır. 
Ona görə ədəbiyyatın funksiyaları deyəndə, həmişə ədəbi mətnlərin sonra-
kı mətnyaratma prosesindəki rolunu ilk növbədə başa düşmək lazımdır. 
Ədəbiyyatın bütün funksiyaları oxucunun mətnə niyyətli münasibəti 
ilə bağlı daha qabarıq meydana çıxır. Ona görə oxucu məsələn, dini əsəri 
də siyasi əsər kimi oxuya bilər. Lakin bununla ədəbi əsərlərin funksional 
aidiyyatı dəyişmir. Belə aidiyyət ilk növbədə mətnin müəllifi olan şəxsin 
əsərdə təsvir etdiklərinə münasibəti ilə bağlıdır. Həqiqi ədəbi nümunələrdə 
bu münasibət fəal və aydın olur. 
Müəllifin yaradıcılıq prosesində və bu prosesə başlamazdan güddü-
yü niyyətlərə gəlincə, bunlar mətnyaratma prosesi, yaradıcılıq prosesi ilə 
bağlı məsələlərdir. 
Müxtəlif janrlarda ədəbiyyatın müxtəlif funksiyaları aparıcı olur. 
Məsələn, iri epik əsərlərdə fərdi mif yaradıcılığı aparıcı olur və burada 
yazıcının həyat biliyi, təcrübəsi, baxışları öz geniş əksini tapır. Ümumiy-
yətlə, fərdi mifyaratmanı ədəbiyyatın vahid universal funksiyası kimi də 
qəbul etmək olardı. Lakin reallıqda müəllifləri yaradıcılığa sövq edən sti-
mullar çox halda fərdi mifyaratmadan kənar mülahizələrlə bağlı olur. Ona 
görə ədəbiyyatın funksiyalarından birini mütləqləşdirmək onun tarixi təka-
mülünü görməməkdir. Yazıcıların az bir hissəsi xalis mifyaratma niyyəti 
ilə yaradıcılığa başlayır. Amma əsər yazmaq istəyəndə hamı öz mifinə əl 
atır, onu qələmə alır. Çünki bütün adamlar, o cümlədən yazıçıların hamısı 
dünyaya öz fərdi mifi mövqeyindən baxmağa məhkumdur. Dünyanı necə 
görmə aparatı hamıda fərdidir. Sonuncu fəsildə bu barədə daha geniş 
danışılacaq. 
 
 
 214
 
V FƏSİL 
ƏDƏBİ ƏSƏR DÜNYANIN HADİSƏVİ OBRAZI KİMİ 
 
5.1. Ədəbi söz 
 
5.1.1. Sözün obrazlıq xassəsi və ədəbi növlər 
 
Ədəbi əsər sözlə yazılmış əsər, sözlərdən istifadə və onlar sayəsində 
yaradılan dünya obrazı deməkdir. Ona görə bütün əsərlər sözlərdən 
ibarətdir. Hər bir əsərin digərindən fərqi onun formasından və s. əvvəl 
onda sözlərin az və ya çoxluğu ilə şərtlənir. Ona görə ədəbi əsərlərin mətn 
təbiətinə görə iki növü fərqləndirilir: birinci sözləri müəyyən ritmlə 
oxumaya, ikinci isə birinci şəxsin ikinci şəxsə informasiya ötürmək 
üçün mətnyaratmaya əsaslanan növlüdür. 
Sözü ritmlə oxuma (nəğmə) ikinci şəxsə yox, ibtidai insan sürü-
sünə, sonralar tayfaya və çoxluğa aiddir. Məhz aiddir, ünvanlı deyil. 
İbtidai oxumada fərdi heç nə yox idi, o kollektivdə olmanın, kollektiv 
oxumanın bir hissəsi idi. Hər bir səs və nidanı oxuma ən qədimlərdə kol-
lektiv və mənşəcə instinktiv oxumadan törəmədir. Hər bir oxuma kollek-
tivdə olma hissinin sublimasiyasından qalıbdır. Ədəbiyyat nəzəriyyəsində 
bu lirik növ adını alıb. 
Beləliklə öz təbiətinin emosional və informativ istiqamətliliyinə 
görə ədəbi mətnlər iki qismə ayrılır: 
1. Nəğmə mətnləri və ya lirik növ. 
2. Birinci şəxsin mətnyaratması və ya epik növ.  
Peşəkar müəllif yaradıcılığı yaranandan sonra lirik növ də birinci 
şəxsin mətnyaratmasının bir şəkli ola bilir. Lakin ədəbi mətnin müəllif 
tərəfindən yaradılan lirik növü onun ilkin nəğmə təbiətini saxlayır. Ona 
görə şairlərin müəllif mətni ikili təbiətə malik olur: onda həm nəğməlik 
əlamətləri, həm də birinci şəxsə aid mətnyaratma əlamətləri olur. Buna 
poeziya deyilir. Poeziya oxuma təbiətli müəllif yaradıcılığı formasıdır. 
Ona görə aşağıda biz poeziyanın mənşəyi və təkamülü haqqında ayrıca 
bəhs edəcəyik. İndi isə onu qeyd edək ki, nəğmə (oxuma) ilə poeziyanı 
eyniləşdirmək olmaz. Nəğmə, oxuma mətnyaratma prosesi deyil, bu, 
kollektivdə olmanın emosional və instinktiv ifadə formasıdır. Poetik mətn 
isə mətnyatarma prosesinin nəticəsi olur. 
Birinci şəxsin mətnyaratmasından yazı dilində törəyən nəsr təhkiyə-
si isə yazı dilindən törəmədir. Nəsr növünə aid ədəbi əsər, ilk növbədə, 
 215
sözlərin çoxluğuna, həcminə görə fərqlənir. Nəsr növü həmişə mətndir. 
Lirik növ isə bədihə də, bənzətmə də ola bilir, yaddaşda çox vaxt şifahi 
saxlanır. Lirik növün rüşeymi olmuş ən qədim mərasim nəğmələri hələ 
tam mənada mətn olmayıb, insanların mövsüm bayramlarındakı ovqatla-
rını əks edən ifadəli, ritmli səslər olub. O zaman müasir, aydın fonetik 
səslər hələ yox idi və kollektiv oxuma müəyyən mənada, müasir sözdən, 
mətn sözündən əvvəl də mövcud olmuşdur. 
Həm dilin mənşəyi, həm də obraz olmaq baxımından sözün tarixini 
iki mərhələyə ayırmaq olar: yazıya qədər və yazıdan sonra. Başqa sözlə 
dünyanı şifahi təsvir edən işarə söz və yazılı obraz söz. 
Yazıya qədər yaranan bütün nida səslər ad və işarə idi, sözün bu iki 
xassəsi hələ ayrı deyildi. Ona görə yazıyaqədərki sözyaratma da yazı 
dilindəki sözyaratmadan prinsipial şəkildə fərqlənir. Yazıya qədərki söz-
yaratma iki cəhəti ilə fərqlidir: o, birinci dil qanunlarını hələ tanımır, ikin-
ci isə dünyanı konkret şeylərə parçalayıb işarə və təcrid edir. Sözün 
işarəvilik təbiətinin inkişafı, sözdən kollektiv istifadə edənlərin sayının 
artması onu obrazlılığını doğurur, çünki o bir şeyi yox, eyni cinsli şeylər 
çoxluğunu işarə edir. Bu işarə olmağın, bu funksiyanı icra etməyin yeni 
səviyyəsidir. Lakin dildə ilk sözlər şübhəsiz ki adlar kimi yaranmışdır və 
sonradan adlardan işarə kimi də istifadə edilməyə başlanmışdır. Lakin 
adda da işarəvi təbiət var idi və bəlkə də bunları ayırmaq doğru deyildir. 
Ad birünvanlı işarədir, konkretin işarəsidir. 
Beləliklə, yazıya qədər dildən yox, sözdən ibtidai işarə sırasının bir 
növü kimi danışmaq daha doğrudur. Bu çözlər dünyanı təsvir edən ad-
obrazlardan ibarət idi: yağış, külək, su, torpaq, ağac, ay, günəş, at , it və s. 
Bəs dil qanunları olmadan sözlər necə yaranırdı? Məlumdur ki, heyvanlar 
belə mənalı səslərdən istifadə edir. Bu qovuşuq səslərdən işarəvi məna 
yaradan əsas vasitə intonasiya və təkrar olmuşdur. Yeni sözlər, ilk 
növbədə, məlum səslərin yeni intonasiya ilə təkrarından doğurdu. Sözün 
təkrarı vasitəsi ilə mənalar yaratmaq indi də bütün dillərdə qalır. Təkrarla, 
ilk növbədə çoxluq, böyüklük, kəmiyyət və zərflik mənaları yaradılır. 
Sözyaratmanın digər forması təkrarın forması olan təqliddir. Səslərə 
və hərəkətlərə təqlid də sözlərin, səslərin yaranmasına səbəb olmuşdur. 
Müəyyən mənada intonasiyanın özü də təkrarın bir şəklidir: lakin ibtidai 
insan müxtəlif emosional halda eyni səs qovuşuğunu təkrar edəndə fərqli 
variantlar alınırdı. Deməli, sözlərin intonasiyadan asılı olaraq yaranan ye-
ni variantları da yeni sözlərin səbəbi ola bilirdi. Müasir dilçilikdə bu heç də 
həmişə düzgün izah edilmir və fleksiya adı almışdır. Əslində fleksiya in-
tonasiya vasitəsi ilə mənayatma qaydasının yazı dilində normalaşmasıdır. 
 216
Yazıya qədər və yazının ibtidai formalarında hələ dil qanunları yox 
idi. İbtidai insanlar ad-işarələri yaradaraq dünyanı təsvir etmək, insan 
yaddaşında olan obraz və mənzərələri adlandırma yolu ilə bir-birindən 
fərqləndirmək istəyirdi. Bu fərqdən də dilin əsası olan təcrid və abstraksi-
ya insan yaddaşının xassələri kimi onların özündən asılı olmayaraq ortaya 
gəlmişdir. Lakin biz bir fikrimizi inkişaf etdirməliyik: yazıya qədərki söz 
yaradıcılığının linqvistik qanunlar olmadan yaranmasını. Onda bəs sözlər 
necə yaranıb? 
Bizcə, yazıya qədər söz yaradıcılığının əsas mənbəyi sosial səbəb-
lərlə bağlıdır. Bu sosial hadisə səs variantlarının sözləşməsidir. Müasir 
terminlə desək, sözyaratmanın əsas mənbəyi alınma sözlər olmuşdur. 
Qədim insan sürüləri daim miqrasiyada, hərəkətdə idilər. İstər ilkin 
sürüdən ayrılan balaca sürülər, istərsə qohum sürülər kontakta girəndə, 
birləşəndə, hətta müharibə edəndə belə ilkin səs-çözlərin yeni variantları 
ilə üzləşirdilər və bu variantlar sözə çevrilir və yeni məna çalarları alır, 
tayfaların leksikonu qarşılıqlı olaraq zənginləşirdi. Lakin heç bir konkret 
sürü və tayfa ləhcələrin yaradıcısı deyildir. Əsas söz yaradıcısı insan 
sürülərinin sosial həyatı idi. Ona görə də xalqların sözlər, dillər yaratma-
sı barədə mifi unutmaq lazımdır. Sözlər ictimai hadisədir və onlarda etnik 
heç nə yoxdur. Eyni sözün ikinci, üçüncü dillər vasitəsi ilə ilkin dilə 
qayıtması faktları etimologiyada yaxşı məlumdur. 
Yazıya qədər qədim dillərin zənginliyi tayfaların sosial həyatının 
zənginlik dərəcəsi ilə bağlı idi. Ən zəngin dillərdə 200-dən 600 qədər söz-
lər ola bilərdi. Lakin tayfalar hücumlara və məğlubiyyətə məruz qalandan 
sonra onların leksikonu də yoxsullaşa və sözlər yazı olmaması səbəbindən 
itib-bata bilirdi. Həmin tayfanın varisləri isə itmiş sözlərin yenidən başqa 
tayfalarda yeni sözlər kimi tapa bilirdilər. Variantların müstəqil sözlərə 
çevrilməsi dilin inkişafının, söz yaradıcılığının universal forması idi.  
Beləliklə sözü yaradan və sayca artıran əsas stimul dünyanı idarə 
etmək, təsvir etmək idi. İşarə söz – ən qədimlərdə şeyin adı idi, onun digər 
şeylərdən fərqləndirən ünvan idi. Sözün adlığında hələ əsil obrazlılıq 
yoxdur. Sözün obrazlılıq xassəsi ad-işarə sözü eşidən ikinci şəxsin 
yaddaşında yaranır. Yağış sözü ikinci şəxsin yadında yağışı canlandırır. 
Səhra yerdə dağ sözü ikinci şəxsin başında dağın obrazını yaradır. Deməli, 
obrazın özü adamların yaddaşındadır: Söz – obrazı aktuallaşdırır, fərdin 
yaddaşında təzədən xəyal, xatirə və s. kimi canlandırır. Sözün obrazyarat-
ma xassəsi də elə budur. 
Hər bir ad-söz obrazdır. İki ad söz isə yeni obrazdır. Ağac – bir 
obrazdır. “Yaşıl ağac” yeni obrazdır. Deməli iki ad söz yanaşı qoyulanda 
(işlənəndə), yeni obraz yaranır. Yəni söz sırasının kəmiyyəti keyfiyyətə 
 217
keçir, əslində yeni obrazlar yaradır. Ad sözləri bir birinə bağlamaqla yeni 
obrazlar yaranır. Hətta iki sözün sırasını dəyişəndə də yeni obraz yaranır: 
ağac yaşıl. Dilin ilk elementi iki obraz sözün yanaşı işlənməsi ilə yeni 
obrazların yaranmasıdır. Söz hətta təkrar olunanda da yeni obraz yaranır. 
Deməli dil – sözlərin sayını artırmaqla yeni obraz yaradıcılığı kimi 
təkamül edib. 
Söz birləşməsi və ya cümlə müəyyən mənada eyni bir şeydir və ad 
sözlərin təyinlik, obrazlılıq xassəsindən istifadə ilə onları bir-birinə qoş-
maqdır. Hər bir xəbər mübtədanın əlamətidir, təyinidir. Cümlədə hər nə 
qədər söz olsa da, onlar ya mübtədaya ya da xəbərə aid olur. Deməli 
cümlə ibtidai insanın iki sözü qoşmaqla yeni obraz yaratma bacarığının 
davamıdır, yeni formasıdır. 
Yazıya qədər yaranan sözlər dünyanı işarə edən sözlərdir. Onlarda 
işarəvi və ayırma tərəfi aparıcı və əsas idi. İşarəvi sözlər insanın idrak 
prosesinin müəyyən mərhələsini əks edirdi. İbtidai insan maddi adəmi 
seyr etmək və öyrənməklə ilkin təcrid aparırdı: bu ilkin təcrid hələ maddi 
şeyləri fərqləndirməyə yönəlmişdi. Torpaq otdan, ot çiçəkdən, çiçək 
koldan, kol ağacdan fərqləndirilir və adlandırılırdı. Eyni zamanda, torpaq 
daşdan, adi qaya dağdan fərqləndirilirdi. Fərqləndirmə adlanma ilə bitirdi 
və bu, təfəkkürün inkişafı, beynin ilk təcrid əməliyyatları idi. 
Sözün sözə qoşulması yazıya doğru addım idi: adların əlamətləri 
fərqləndirilirdi: məsələn suyun dəniz, çay, bulaq, göl formaları fərqləndi-
rilməyə başlayanda yeni sözlərdə işarə tərəfi onun fərqləndirmə tərəfini 
üstələdi. Suyun növlərinin fərqləndirilməsi ilə təcrid qabiliyyəti, təbiət 
hadisəsini ağılda (gerçəkdə yox) parçalayıb birini digərindən fərqləndirmə 
qabiliyyəti inkişaf etdi. Əsil təfəkkür də budur: dünyanın bütövlüyü söz-
lərin köməyi ilə insan ağlında parçalanır. Sözlər bu parçalanmanı yaşadır 
və söz şəklində yeni nəsillərə ötürür. Artıq uşaq özü suyu dəniz , çay, göl 
kimi fərqləndirməyi öyrənmir, bu fərqi o dəniz, çay, göl sözləri ilə hazır 
şəkildə mənimsəyir. Yeni sözlər dünyanı öyrənmə və bilmə aləti olur. 
Yazıya qədər, söz birləşmələrindən istifadəyə qədər sözlər əsasən 
fərqləndirici işarə idi, göstərmə təbiətli idi. Lakin söz sözə qoşulan kimi, 
sözün biri digər sözün təyini olan kimi sözün işarə təbiəti üstünləşdi. 
Sözün işarə funksiyasından istifadə etmək, onun vasitəsi ilə işarələr (son-
ralar məlumatlar) göndərmək zərurəti bu işarələri təsvir etmək, yazmaq 
zərurəti yaratdı. Yazıya alınan işarə-sözün dərhal ən unikal və qiymətli 
tərəfi meydana çıxdı: yazıya alınan söz-işarənin insan çoxluğu içində yek-
məna anlaşılması xassəsinə xidmət edən alət meydana çıxdı. Hər hansı 
şəkildə təsvir edilən sözün insan çoxluğunda, tayfada (cəmiyyətdə) eyni 
 218
cür başa düşülməsi xassəsi təfəkkürün və dilin müasir formasının 
yaranmasına doğru addım idi. 
Deməli, yazı sayəsində söz iki unikal xassə qazandı: o, obraz-
işarəyə çevrildi, çoxluğu bildirə bilən simvolluq kəsb etdi. İşarəlik nida-
səsdə yazıya qədər də qismən var idi. Lakin məhz şəkil, heroqlif və fone-
tik söz kimi təsvir (yazı) sayəsində onun insan çoxluğunda identik şəkildə 
başa düşülməsi üçün imkan açıldı. Məhz sonuncu xassə müasir dilin 
yaranmasına yol aşdı. Adamların sözləri identik səkildə başa düşmək 
qabiliyyəti çox güman ki, yazıdan sonrakı dövr ərzində təkamül edib. 
Dildən istifadə insan beyninin ən mürəkkəb funksiyasıdır və təkamül yolu 
ilə insanda bu xassənin inkişafı qısa bir vaxtda baş verə bilməzdi. Nəzərə 
alaq ki, çoxlu söz bilmək, yadda saxlamaq qabiliyyəti indi də insanların 
hamısında eyni dərəcədə deyil və çoxları bunu əziyyətlə öyrənirlər. 
Mənalı səslərdən heyvanlar da istifadə edir, lakin heyvanlarda 
mənalı işarə təbiətli səslərin identikliyi yoxdur, ancaq instinktiv səstanıma 
qabiliyyəti vardır. Təfəkkürün, insanın unikal xüsusiyyətlərindən biri 
adamların ikinci şəxs rolunda (mətndinləmə zamanı) sözləri identifikasiya 
etmə qabiliyyətlərinin yüksək səviyyəsidir. İnsanlar omonim sözləri də 
identifikasiya edə bilirlər. Bu mətnoxumanın təkamülü nəticəsində yaran-
mış təfəkkür xassəsidir. 
Deməli, söz yazılı formada işarə edilmədən onun işarəvi təbiəti tam 
açıla bilməzdi və ad dilindən söz birləşməsi dilinə, müasir dilə keçid ola 
bilməzdi. Bax bu mənada, mətn dili (ilk söz birləşməsi artıq şifahi mətn 
idi) yazıdan, sözləri maddi formada təsvir və işarə etmək mədəniyyətindən 
əvvəl yarana bilməzdi. Yazı hər şeydən başqa, müasir sözün identiklik 
xassəsini insan ağlında yaradan əsas cəhət və şərt olmuşdur. 
İndi biz sözlə mətnin sərhədini göstərə bilərik. Söz ad-obrazdır və 
mətndən on min illər əvvəldən mövcud idi. Mətn isə iki və daha artıq sözü 
bir-birinin işarəsi və təyini kimi işlətməklə alınan yeni obrazdır və yazıdan 
sonra yaranmışdır. Söz yalnız digər sözün işarəsi və təyini olanda həqiqi 
işarəvilik xassəsini daşımış olur. Ona görə dillə mətnin tarixi eynidir, 
onlar sözə görə çox cavandırlar. 
Sözün özü də mətnə qədər təsvir və təcrid aləti olmuşdur. Müasir 
dilçilikdə təsviri sözlərə əsas lüğət fondu deyilir. Burada həqiqət vardır, 
çünki ilkin yazı əsasən bu sözlərə əsaslanmışdır. Bədii dilin və bədii 
təsvirin əsasını da bu sözlər təşkil edir. Bədii dil obraz-sözlərə, ad sözlərə 
əsaslanır və mətn mədəniyyətində yaranan terminlərdən imtina edir. Ona 
görə ədəbi əsər informasiya daşıyıcısı olmaqdan əvvəl, dünyanın obrazlı 
mənzərəsini, real obrazını yaratmağa can atır. Elmi dil üçün, elmi təsvir 
üçün dünyanın konkret obrazı maraqlı deyildir, çünki konkret şeylər 
 219
həyatı proses kimi göstərə bilmir, ancaq fakt kimi göstərir. Terminlər 
ümumi məfhumların adıdır, ümumi məfhumlar isə, ilk növbədə, təkrar-
lanan hadisələrin, proseslərin obrazını yaradır. Elmin təsvir etdiyi şey 
xalis şəkildə, fakt şəklində yoxdur. Amma ədəbiyyatda təsvir edilən şeyin 
və hadisənin faktlıq, konkretlik iddiası vardır. Ədəbiyyat üçün bir dəfə 
olan fakt maraqlıdır və bu faktın unikallığı da onun yeganəliyində sayılır. 
 
 
5.1.2. Müəllif sözü 
 
Hər xalqın ədəbiyyatı onun öz dilində yaranıb inkişaf edir. Maarifin 
və yazının tarixi, qədimliyi baxımından müxtəlif dillər fərqlidir. Lakin bu 
fərqlə yanaşı yazılı dillərin hamısında ədəbi əsərlərin yazılmasından, 
həmin dildəki ədəbi mətn mədəniyyətindən və ənənəsindən xüsusi üslub 
yaranır. Bu üsluba ədəbi üslub və ya bədii dil də deyilir. Bədii dil yazıçı 
və şairlərin, müəlliflərin dilidir. Əsrlərlə bu dilin öz leksik zənginliyi, 
sintaktik gözəlliyi formalaşır və milli yazılı dillərin ən zəngin üslubi qolu 
olur və digər funksional üslubların yaranmasına böyük təsir göstərir, onlar 
üçün baza rolunu oynayır. 
Ədəbi üslubun mühüm xüsusiyyəti onun yazılı olması və müxtəlif 
fərdi yazıçı üslublarını özündə birləşdirməsidir. Ədəbi mətnlərin istənilən 
fraqmenti ilk növbədə, konkret müəllif sözü və mətni olur. Yəni hər bir 
ədəbi əsərin müəllifi var. Hər bir müəllif isə təkrarsız və belə demək 
olarsa, bir nüsxədə olan fərddir. Müəllif fərdiyyəti onun bütün mətnlərində 
onun öz iradəsindən asılı olmayaraq öz izini qoyur. Müəllifin yazdığı 
mətnlərdə onun təkrarsız fərdiyyətini əks edən xüsusiyyətlərin məcmusu 
fərdi üslub adlanır. 
Müəllifin fərdi üslubu ədəbi əsərin lüğət tərkibində, sintaksisində, 
intonasiyasında, mövzuya və personajlara münasibətində və s. öz əksini 
tapır. Parlaq yaradıcılıq fərdiyyəti olan yazıçıları və şairləri onların fərdi 
üslubundan tanımaq olur. Fərdi üslub nəsrə nisbətən poeziyada daha 
qabarıq olur. Ədəbiyyatın zənginləşməsində, onun tematik və süjet tükən-
məzliyində fərdi üslubun fundamental əhəmiyyəti vardır. Məsələn, bütün 
şairlər min illər ərzində sevgidən yazırlar. Amma bu mövzu tükənmir və 
tükənmiş sayılmır. Bunun əsas səbəbi şairlərin fərdi üslubudur. Fərdi üs-
lub ədəbiyyatı tematik tükənmə təhlükəsindən xilas edir. Biz artıq qeyd 
etdik ki, oxucunun müraciət etdiyi istənilən mətn, ilk növbədə, dərdi üslu-
bu, fərdi müəllif qələmini təmsil edir. Məhz bu fərdilik ədəbi əsərin və 
onun qavrayışının orijinallığını şərtləndirir. Orijinallıq – ədəbi mətnin 
həm də fərdi üsluba aidliyidir, onun təkrarsızlığı və bir nüsxədə olmasıdır. 
 220
Orijinallığın az ya çoxluğu, onun dərəcəsi əsərin bədiiliyini artıran əlamət 
sayılır. 
Müəllifin əsər yazması, birinci şəxs rolunda mətnyaratması danışığa 
və nitqə də bənzəyir. Ədəbi təsvirdən ibarət olan yazılı yazıçı nitqinə 
təhkiyə də deyilir. Təhkiyə ərəb sözüdür. Mənası nəql etmək, hekayət, 
hadisə söyləmək deməkdir. Azərbaycan folklorunda şifahi təhkiyəyə söy 
söyləmək də deyilir. Söy sözü söyləmə felinin köküdür. “Dədə Qorqud” 
dastanlarının dilində aydırmaq və söyləmə felləri müxtəlif məna daşıyır. 
Aydırmaq dialoq zamanı ikinci şəxsə cavab verməkdir. Söy isə dastançı-
nın əvvəlcədən əzbər bildiyi mətni oxumasıdır. Müəllif sözü mətndəki 
funksional məqsədlərinə görə üç formada olur.  
1. Poetik təhkiyə 
2. Prozaik və ya nəsr təhkiyəsi 
3. Dialoq  
 Elmi dildə bu terminlərin şərq poetikasına məxsus nəzm (şeir), 
nəsr (proza) və mükalimə (dialoq) terminləri də işlənir. Nəzm sözündən 
törəmiş mənzumə termini şeirlə yazılmış iri əsər, nazim isə şeiryazan, 
şair mənasında işlədilir. Şeir sözündən ərəb qrammatikasına uyqun 
yaranmış əşar (şeirlər) və şüəra (şairlər) terminləri də işlənir. Qədim 
dövrlərin ədəbiyyatında ədəbi təhkiyənin əsas şəkli poetik təhkiyə idi. 
Ancaq şeirlə yazılmış mətnlər daha istedadlı və daha təntənəli sayılırdı. 
Qədimlərdə tarixi əsərləri, lüğətləri də şeirlə qazmaq ənənəsi olub. Bu 
ənənə ilk növbədə nəsr təhkiyəsinin qeyri-bədii sayılması təsəvvürü ilə 
bağlı idi. Antik dövrdən başlayaraq Esxilin, Evripidin, Şekspirin, Kornelin 
bütün dram əsərləri şeirlə yazılıb. Bu ənənəyə uyğun olaraq H.Cavid və 
C.Vurğun da dram əsərlərini şeirlə yazırdılar. Şeir təhkiyəsinin 
hökmranlığı təxminən klassisizm epoxası ilə birgə qurtarmışdır, çünki 
keçmişin ədəbi qanun və qaydalarına təqlid etmək klassisizmin əsas 
prinsipi idi. 
Həsr şəklində verilən müəllif təhkiyəsi müxtəlif formalarda ola 
bilir. Belə formalardan biri əsərin məktublar şəklində qurulmasıdır. Çox 
zaman bu məktubların müəllifi iki gənc sevgili olur. Məktublar şəklində 
yazılan əsərlərə epistolyar ədəbiyyat da deyilir. Nəsr təhkiyəsinin digər 
forması əsərin gündəliklər şəklində qurulmasıdır. Bu formalardan senti-
mentalizm dövrünün yazıçıları daha artıq istifadə etmişlər. 
Ədəbi təhkiyənin digər geniş yayılmış forması əsərin xatirə kimi 
qurulmasıdır. Belə əsərlərə memuar janrı və ya nəsri də deyilir. Bu 
formadan istifadə edən müəllif əsərin süjetini xatirə kimi qurur və birinci 
şəxs mövqeyindən təhkiyə aparır. Səyahətnamələr də təhkiyə formasınca 
xatirə janrına yaxındır. 
 221
Birinci şəxsin dilindən təhkiyə aparmaq müasir nəsrdə geniş yayıl-
mışdır. Bu halda təhkiyə xatirə janrına yaxınlaşır və əsər daha inandırıcı 
olur. Məsələn İlyas Əfəndiyevin ən populyar romanları – “Körpüsalanlar”, 
“Söyüdlü arx” birincin şəxsin dilindən nəql edilir. Bir sıra hallarda müəllif 
nəinki hadisələri birinci şəxsin dilindən verir, hətta özünü də iştirakçılar-
dan biri kimi əsərə daxil edir. Əsərdə müəllif obrazının yaranması müxtə-
lif formalarda baş verə bilir: o hadisənin iştirakçısı və ya şahidi olur, bə-
zən digər obrazlarla onun münasibətləri ortaya çıxır və s. 
Bəzən bütün təhkiyə gedişində müəllif əsərdəki hadisələrə, adamla-
ra, vəziyyətlərin və konfliktlərin əxlaqi, fəlsəfi, siyasi mənasına öz müna-
sibətini bildirir. Buna adətən müəllif haşiyəsi deyilir. Haşiyədə deyilən 
sözlər yalnız müəllifin münasibətini ifadə edir və təsviri funksiya daşımır. 
Lakin birinci şəxs bütün hallarda müəlliflə üst üstə düşmür. Çox 
zaman təhkiyə aparan birinci şəxs əsərin qəhrəmanlarından biri olur. Bəzi 
hallarda isə müəllif təhkiyəçi kimi müxtəlif peşə adamlarından istifadə 
edir, onların peşə biliyinə aid məlumatları əsərə gətirir. Sənədli kino 
ssenarilərinə isə müəllif özündən başqa ekspert kimi cəlb etdiyi mütəxəs-
sislərin obrazını və səsini daxil edir. Radio və televiziyada ssenari mətn-
lərində bu üsuldan çox geniş istifadə edilir. 
Müəllif təhkiyəsi ədəbi əsəri oxunaqlı edən əsas amillərdən biridir. 
Təhkiyə emosional, şirin, sadə və aydın olmalıdır. Bu keyfiyyətlər oxucu-
nun mətə diqqətini artırır və davamlı edir, mütaliə prosesini emosional 
cəhətdən zənginləşdirir və cazibədar edir. Yazıcının oxucu toplamasında, 
nə dərəcədə populyar lamasında onun təhkiyəsinin keyfiyyəti mühüm rol 
oynayır. Təhkiyə müəllifin nitqidir, amma bu nitq adi danışıqdan 
aşağıdakı köklü fərqlərə malikdir.  
 1. Bunlardan ən mühümü təhkiyənin yazılı nitq forması olmasıdır. 
Təhkiyə həmişə mətndir və özündən əvvəlki mətn mədəniyyətinə saysız 
tellərlə bağlıdır. Belə bağlılıq şeirdə bir cür, nəsrdə isə başqa əlamətlərdə 
olur. Poeziyada bu bağlılıq şeir üslubu, lirik forma, ovqat, fikir ritmi 
səviyyəsində olur. Nəsrdə isə təhkiyənin öz dövrünün proza ənənəsinə 
bağlılığı üslub, mövzu, süjet, qəhrəman, konflikt, dil ölçülərində daha 
artıq özünü göstərir.  
2. Təhkiyənin təsvirilik keyfiyyətləri obrazlı təbiətindən, müəllifin 
şüurlu surətdə öz fərdi dünya mənzərəsini yaratmaq istəyindən gəlir. Adi 
danışıqda bu yoxdur. Ədəbi təhkiyə həmişə müəllifin özünü və kənar 
dünyanı ifadə formasıdır. Müəllif bir tərəfdən masa arxasında sanki özü 
üçün yazır, elə bil özü ilə ünsiyyətdə olur. İkinci tərəfdən isə o, hər bir 
fərdi fəaliyyət kimi yazı prosesində yarışüurlu niyyətlərlə yüklənmiş olur. 
Hər bir mətnyaratma kimi, yazıçı təhkiyəsi də ikinci şəxsə istiqamətlidir. 
 222
3. Təhkiyə müəllifin şüurlu estetik fəaliyyətidir: müəllif yazarkən 
insanların bədii tələblərini ödəmək üçün yazdığını bilir. Dilin, təsvirin 
gözəlliyi, hadisələrin cazibədarlığı, obrazların canlılığı onun üçün əsas 
yaradıcı impulslarıdır. Sözdən dəqiq istifadə mədəniyyəti və ustalığı 
bədahətən aparılan söhbətə nisbətən onu dəqiq edir. 
Göründüyü kimi, ədəbi təhkiyə, ədəbi mətnyaratma prosesi mürək-
kəb, çoxtərəfli bir hadisədir. Təhkiyənin yuxarıda göstərdiyimiz üç əlamə-
tindən hər birini geniş şərh etmək olar. Lakin bu barədə yaradıcılıq prose-
sində həsr edilmiş fəsildə bəhs edilir. 
Müəllif təhkiyəsinə qarşı təsviriliklə bağlı əsas tələblər onun əyani-
liyi, dəqiqliyi və inandırıcılığı illə bağlıdır. Bu keyfiyyətlərə nail olmaq da 
yazıçının dilə bələdliyi, ondan ustalıqla istifadə edə bilmək məharəti ilə 
bağlıdır. Böyük yazıçılar, məsələn Ernest Hemenquey nəsr təhkiyəsinin 
dəqiqliyi üçün epitetlərdən mümkün qədər az istifadə etməyə çalışırdı və 
həmkarlarını da buna çağırırdı. Lakin orta əsrlərin müəllif dilinin əsas 
əlaməti dəbdəbəlilik və mübaliğəli epitetlərdən istifadə sayılırdı. Şairin 
üslubu nə qədər təntənəli idisə, onun əsəri o qədər sanballı sayılırdı. 
Müəllif sözünün əyaniliyi – obrazın əyaniliyidir. Böyük klassiklər 
ədəbi obrazları – qəhrəmanları, məkanı, vəziyyətləri o qədər canlı təsvir 
edirlər ki, bunlar oxucuların fantaziyasında mənzərələr kimi illərlə, bəzən 
ömrü boyu qala bilir. Ona görə bir sıra klassik əsərlərin ekranlaşdırılması 
böyük mübahisələr doğurur və oxucuların bəzi qisminin etirazına səbəb 
olur. Bunun səbəbi romanı oxuyan zaman oxucu başında yaranan obrazla-
rın kinoda yaradılan obrazlarla üst-üstə düşməmişdir. Tamaşaçılar bir sıra 
hallarda mütaliə zamanı yaddaşda yaradılan obrazları daha canlı hesab 
edirlər. Belə hallar yazıçının sözlə təsvir sahəsindəki ustalığına, söz 
təsvirinin ecazkar imkanlarına dəlalət edir. 
Buz ədəbi dillərin tarixindən danışanda yazı dilinin xalq dilinə təsiri 
və əks təsirindən bəhs etmişdik. Orta əsrlərdə yazılı dilin özü canlı danışıq 
dilindən uzaq idi və bu uzaqlıq bilərəkdən qorunurdu. Canlı danışıqla 
yazılı dilin fərqinin özü mətn üçün estetik məziyyət sayılırdı. Lakin 
realizm epoxasında ədəbiyyatın elitarlığı aradan getdi, o kütləvi istehlak 
obyekti oldu. Ona görə də realizm epoxasında yazıçı dilini canlı xalq 
danışıq dilinə yaxınlığı estetik məziyyət, dilin təbiiliyi hesab edilir. 
 
 
5.1.3 Qəhrəmanların dili ilə müəllif sözü. Dialoq və replika 
  
İki və daha çox qəhrəmanı olan epik əsərdə müəllif sözü parçalan-
mış olur. Müəllif sözü anlayışı ilkin mənada müəllifin öz mətnindəki 
 223
məxsusi səsini nəzərdə tutur. Müəllif səsinin sabitliyi və özünəməxsusluğu 
anlayışından hətta fərdi üslub termini də doğmuşdur. Lakin iri hekayə 
povest, roman, dram və s. müəllifin sözü və səsi ikiləşir, parçalanır. Bu 
parçalanma iki halda təzahür edir: 
1. Müəllif səsinin təsviri təhkiyədə parçalanması. 
2. Müəllifin qəhrəmanın dili ilə verdiyi dialoqlarda iki və daha çox 
səsə çevrilməsi. 
Müəllif səsinin təsviri təhkiyədə ikiləşməsi adətən obrazların 
yaradılması prosesində ortaya çıxır. Müəllifin obraza daxil olması çox 
dərinləşdikdə müəllifin səsi təhkiyədə qəhrəmanın səsinə qarışır. Müəllif 
obrazın dili və psixologiyası ilə danışmağa başlayır və bu onun mətnini də 
bəzən az, bəzən isə bir neçə səhifə yer tuta bilir. Qəhrəmanların sevgi, 
məhəbbət hisslərinin təsvirində bu çox zaman belə olur. Müəllifin nisbi 
təhkiyəçi obyektivliyi itir, yerini obrazın hissiyyatlarını ifadə edən sub-
yektivizmə verir. Belə hallar yazıçı Əlibala Hacızadənin romanlarında 
çoxdur. Obrazın və yazıçı səsinin qarışmasının mühüm səbəbi bir sıra hal-
larda obrazların təsvirində müəllifin öz avtobioqrafik ömür faktlarından da 
istifadə etməsi ola bilir. 
Lakin yazıçı çox zaman tipin nitqi ilə öz nitqini obrazı fərdiləşdir-
mək, onun həyatı və fikir yükünü artırmaq üçün qarışdırır. Amma elə uni-
kal hallar olur ki, yazıçı tipin yox, öz oxucusunun psixologiyasına yaxın-
laşmaq üçün öz səsini onun səsinə bənzətməyə çalışır. Məsələn, Cəlil 
Məmmədquluzadənin hekayə və xüsusən felyetonlarında müəllif dili ilə 
oxucu dilinin və psixologiyasının qarışması çox səciyyəvi haldır. Mirzə 
Cəlil üçün bu şüurlu bir səs qarışdırma idi. O, sadə oxucuya yaxın olmaq, 
onunla məsafəni aradan götürmək istəyirdi, bu oxucu tərəfindən daha 
məhrəm eşidilməsini istəyirdi, ona görə öz oxucusunun dilinə və psixo-
logiyasına yaxın olan bir təhkiyə tərzi yaratmışdı. Bizim nəsrin sonrakı 
inkişafında onun nəsr təhkiyəsi fərdi üslub olaraq qaldı, nəsrdə müəllif 
təhkiyəsinin bir şəkli kimi davam edə bilmədi. 
 Dialoq. Müəllif sözünün ikinci mühüm və ən mürəkkəb şəkli 
dialoji və ya dramatik təhkiyədir. Dialoqda müəllifin sözü iki və daha 
çox obrazların səsinə və dilinə çevrilir. Dialoq romanda da ola bilir, kiçik 
qəzəldə və ya satirik şeirdə də ola bilir. Dram əsərləri isə qısa remarkalar 
sayılmasa, başdan-başa dialoq şəklində yazılır. Bu hallarda iki obrazın 
danışığı müəllif sözünün spesifik bir forması kimi qarşımıza çıxır. Dialoq 
bir qayda olaraq dünyanın hadisəvi obrazlarını yaratmaq üçün istifadə 
olunan vasitələrdən biri kimi çıxış edir. Dialoq hadisəni, konflikti, prosesi 
təsvir edərkən onun zəruri bir hissəsi və epizodu olur. 
 224
Ədəbi əsərdə bir qayda olaraq dialoq qəhrəmanlar – insanlar arasın-
da baş verir. Lakin bir sıra hallarda dialoqun subyekti alleqorik obraz 
şəklində şəxsləndirilir. Qədim dövrlərdən müəllif sözünün bir şəkli də 
cansız şeylərin və ya heyvanların bədii şərtilik kimi şəxsləndirilməsi 
formasında ola bilirdi. İlk alleqorik şəxsləndirmə mif idi: mifdə təbiət 
hadisələri şəxsləndirilirdi, onlara insan sifətləri aid edilirdi. Lakin alleqo-
rik dialoqda məqsəd başqadır: burada müəllif insanların əməllərinə və 
münasibətlərinə obrazlı münasibət bildirir. Obraz rolunda isə şeylər və 
heyvanlar çıxış edir. Bu halda müəllif sözü heyvanların və əşyaların şəxs-
ləndirilmiş sözünə çevrilir. Ona görə də müəllif sözünün alleqorik dialoq 
şəkli həm də dünyanı əks edən obraz formalarından biri sayılır. Heyvan və 
əşyaların şəxsləndirilməsi yolu ilə yaradılan süjetli əsərlər təmsil janrını 
təşkil edir və dünyanın obrazlı əksinin müstəqil üsulu sayılır. 
Dünyanın sözlə təsvirindən elmdə və təhsildə də istifadə edilir və 
bu ənənə antik dövrdən məlumdur. Qədim Yunanıstanda Platonun, 
Sokratın dialoqları məşhur olmuşdur və indiyəcən populyardır. Fəlsəfi 
problemlərə həsr olunan dialoqda iki subyekt iştirak edir və onlar gah sual 
cavab, gah mübahisə edir, gah özlərinə xas haşiyələr söyləməklə proble-
min daha çoxcəhətli şərhinə nail olurlar. Müəllif öz sözünü və fikrini iki 
səs şəklində fərdiləşdirməklə dünyanın mürəkkəbliyini görmək üçün 
ikinci bir pəncərə, baxım nöqtəsi yaratmış olur. Bu mənada dialoq həm də 
dünyanın zənginliyini, mürəkkəbliyini, çoxüzlüyünü izah etmək üçün 
müəllifin istifadə etdiyi ən unikal obrazlılıq formalarından biridir. Ona 
görə epik əsərlərdə iştirakçı obrazların artması roman və dram janrlarında 
dünyanın hadisəvi obrazının zənginləşməsinə xidmət etmişdir. 
Dialoqda müəllif sözü aşağıdakı formalarda özünü göstərə bilir: 
1. Replika – müəllifin dialoqda birinci, ikinci və üçüncü şəxs şək-
lində ola bilən danışığı, ifadələri və sözləridir. Replika müəllif sözünün 
həm də təsviri formalarından biridir, lakin bu təsvir vasitəlidir, müəllifin 
birbaşa səsi kimi deyil, obrazın sözü kimi verilir. Replikalar, müxtəlif 
surətlərin sözləri ilə müəllif canlı danışığın yazılı sözlə verilən obrazını 
yaradır. Bu mənada replikalardan təşkil olunan dialoqlar obrazlılıq forma-
sı sayıla bilər. Süjet hadisənin, surət insanın, dialoq insanların canlı 
ünsiyyətinin, replika isə canlı danışıq sözünün ya söz sırasının obrazıdır.  
 Ədəbi yaradıcılıqda replika ilə dünyanı və insanları, onların konf-
likt və problemlərini təsvir etmək ən çətin yaradıcılıq işi sayılır. Məsələn, 
Hollivud filmlərində süjeti bir ya iki müəllif işləyir, amma dialoqların 
yazılmasına dörd-altı ssenarist cəlb olunur. Bu surətin sözü olan qısa 
cümlələri düşünüb dəqiq və maraq doğurucu tərzdə yazmağın necə çətin 
 225
bir iş olduğunu göstərir. Ssenarilərin peşəkarlıq səviyyəsi çox zaman 
yazıçının və ssenariçinin replika yazmaq ustalığından asılı olur. 
Replika mətnin ayrılmaz hissəsi olsa da, o iki və daha çox adam 
arasında olan danışıq, nitq, ünsiyyət parçası sayılır. Birinci və ikinci şəxs 
arasındakı danışıq isə real həyatda həmişə şifahi mətnyaratmadır, şifahi 
nitqdir. Yazılı və şifahi nitqlər (mətnyaratma) isə bir-birindən köklü 
fərqlərə malikdir. Şifahi danışıqda sözün fitri əlamətləri olan intonasiya, 
ton, səs effekti kimi əlamətlər iştirak edir. Bunlar yazılı mətndə ifadə 
oluna bilmir. Lakin ssenari mətnində olan replikalar filmdə canlanır və 
şifahi nitqə çevrilir. Lakin əslində replika həmişə şifahi nitqin yazıda obra-
zı kimi yaradılır və mətn sayılır. Bu mənada replika və dialoq həmişə 
birinci şəxsdən aparılan yazılı təhkiyə mətninə şifahi nitq parçası 
daxil etməkdir. 
 Beləliklə, şifahi sözün obrazı kimi mətnə daxil olan replika, ilk 
növbədə, əsərdəki dünya obrazına canlılıq gətirir, bu obrazın konkretlik 
iddiasına xidmət edir. Romandakı və dramdakı replikalar elə ustalıqla, in-
san psixologiyasına bələdliklə yazılmalıdır ki, oxucu onları oxuyanda belə 
obrazların canlı səsini eşitsin, diri səs effektini duya bilsin. Aydın məsələ-
dir: mətn ucadan qiraət ediləndə yazıda əksini tapmayan çoxlu emosional 
çalarlar kəsb edir, daha anlaşıqlı, təsirli, estetik cəhətdən zəngin olur. 
2. Monoloq – obrazın öz-özünə müraciəti kimi ürəyində və ya uca-
dan deyilən sözü kimi işlənən replika və müəllif sözüdür. Monoloq da 
ədəbi mətnə, yazılı mətnə canlı şifahi sözün obrazını yaratmaq vasitəsidir. 
Monoloqdan və daxili monoloqdan daha çox dram və digər epik janrlarda, 
məsələn romanda istifadə olunur. Poeziyada xüsusilə satira və siyasi 
lirikada monoloq yaratmaqla obrazlaşdırma üsulundan geniş istifadə 
olunur. Məsələn, M.Ə.Sabirin satiraları onun tənqid etmək istədiyi mənfi 
tiplərin şifahi monoloqu şəklində yaradılmışdır. 
Onların şeir kimi dili, üslubu, sintaksisi, ironiyası Sabirə məxsusdur 
və onun söz ustalığını əks edir. Lakin məzmunca bu monoloqlar obrazın 
psixologiyasını və dünya baxışını ifadə edir: 
Get vur çəkişin, işlə işin, çıxma zeyindən, 
Məqsud müsavat isə ayrılma ceyindən, 
Var nisbətin ərbabi-qinayə nə şeyindən? 
Bir abbası gün muzdunu milyanmı sanırsan, 
Axmaq kişi, insanlığı asanmı sanırsan? 
 (M.Ə.Sabir) 
Bu Mirzə Ələkbər Sabirin şeir dilidir, onun poetik təhkiyəsidir. 
Lakin bu həm də uzun replikadır, canlı nitqin poetik söz-obrazıdır. Şifahi 
danışıq obrazı yaradan bu satiralar müəyyən sosial tipin, konkret tarixi 
 226
dövrə məxsus varlı sinif nümayəndəsinin psixologiyasını əks edən bir 
mətndir. Əslində burada dialoji təhkiyə görürük: bu satirik dialoqdur, 
obrazın ikinci şəxslə danışma formasıdır. Lakin ikinci şəxs burada obraz 
kimi yoxdur, o ancaq şərti olaraq vardır. Burada tipin sözlərinin bəzi 
hissələri monoloq, onun öz-özünə müraciəti, bəzi hissələri isə dialoq, yəni 
şərti ikinci şəxsə müraciət kimi fərqləndirilə bilər. 
M.Ə.Sabir böyük söz ustası idi: “Molla Nəsrəddin”in oxucuları 
sadə, az savadlı adamlar olduğu üçün şair öz mənfi tiplərini publisistik 
dillə və anlayışlarla deyil, canlı və qeyri-rəsmi məişət məntiqi və psixo-
logiyası ilə qələmə alırdı. Xalqın dilini, bu dilə hopmuş məişət psixo-
logiyasını gözəl bilən şair təsvir vasitəsi kimi ağır klassik qəzəl dilini 
deyil, canlı və şifahi xalq danışıq dilini götürür və bu dilin həm intonasiya, 
həm də frazeologiyasından, sintaksisindən təsvir vasitəsi kimi istifadə 
edirdi. Bunun nəticəsi gözlənilməz bir partlayış yaratdı. Şair mənfi adamı 
qiymətləndirərkən öz mövqeyini gizlətdi, nəsihətçi və qiymətləndirici 
mövqedən imtina etdi. Bunun əvəzinə obrazın özünün dünyaya qiymət-
ləndirici münasibətini canlı replika səciyyəsi daşıyan ironik və satirik 
formada qələmə almağa başladı. Burada müəllif dili üçüncü şəxsə çevrilir 
və xalis dialoji, dramatik təhkiyə xarakteri alır. M.Ə.Sabirin iki tipin 
danışığını əks edən dialoq formalı satiraları da vardır, lakin onların sayı 
azdır. Bir obrazın xarakterini şifahi nitq parçası kimi verilən canlı mono-
loq şəklində yaratmaq daha tutarlı idi və xarakteri fərdiləşdirmək və bit-
kinləşdirmək üçün daha artıq imkan yaradırdı.    
Epik əsərlərdə, iki və daha çox qəhrəmanın iştirak etdiyi əsərlərdə 
qəhrəmanların bir-biri ilə danışığının təsviri dünyanın hadisə və proses 
kimi göstərilməsi baxımından çox mühüm vasitədir. İki qəhrəmanın pole-
mikası, bir birini təkzib edən sözləri dünya haqda iki həqiqəti, iki baxışı 
əks etməyə imkan açır. Lakin bu iki həqiqəti ifadə edən mətnin müəllifi 
birdir. Bu ədəbi şərtilikdi: vahid mətn müəllifinin söz obrazlar şəklində 
ikinci, üçüncü və s. şəxslər şəklində modifikasiya olması, çoxüzlü olması 
sözün işarə təbiətindən istifadənin açdığı imkandır. Müəllif on müxtəlif obraz 
yaratmaqla öz identikliyini şübhəsiz ki, itirmir. Onun yaratdığı mətn sırası 
maddi bir şey kimi müstəqil işarə kodluğu kəsb edir. Bu kodluq oxucunun 
yaddaşında və fantaziyasında müstəqil bədii obraza dönüb müstəqil həyata 
başlayırlar. Onlar milyonlarla oxucunun yaddaşında təzə və fərdi mənzərələr 
kimi ortaya çıxaraq dünyanın əlvanlığını, zənginliyini əks edən obrazlar kimi 
müstəqil yaşayırlar. Ona görə ədəbi obrazın ilkin müəllifi yazıcıdırsa, onun 
sonrakı qavrayış variantlarının müəllifləri fərdi oxucu olur.  
Mütaliə – yaradıcı proses sayılır. Oxucu yaddaşında yenidən yara-
nan obrazla müəllifin mətndə yaratdığı obraz arasında ümumilik çox az və 
 227
şərti olur. Lakin əsərdə ədəbi qəhrəmanların çoxluğu ancaq bununla 
qiymətli deyil. Hər qəhrəman dünyaya münasibəti, psixologiyası, taleyi, 
yaşayış tərzi, əsas tutduğu əxlaqi prinsiplərlə dünyanın mənzərə zənginli-
yinin bir daşıyıcısı olur. Müəllif ən çox öz qəhrəmanları vasitəsi ilə 
özünün göstərmək istədiyi fərdi dünya variantını parçalayır və əsərə 
çevirir. Obrazlar dünyanın çöxhəqiqətliliyinin əyani daşıyıcısı olur, bəzən 
ədəbi əsərdən kənar bir fərdi həyat qazanırlar. Servantesin Donkixotu, 
M.F.Axundovun hacı Qarası, C.Cabbarlının Sevili belə olub. 
Lakin qəhrəmanların adi söhbəti məhəbbətə və ya məişət konflikti-
nə aiddirsə, heç kəs bunu ikiləşmə hesab etmirdi. Qədim dövrlərdə yaxşı 
və pis, xeyir və şər kimi universal anlayışlardan istifadə olunurdu. Bu 
anlayışların süjetli əsərlərdə personajlar kimi – insan surətləri kimi verilməyə 
başlanması insanın və cəmiyyətin bədii tədqiqində bir çevriliş, inqilab idi. 
Bu inqilabın məzmunu və mahiyyəti ədəbi əsərlərdə dünyanın ikili, 
üçlü və çoxvariantlı obrazının yaranması idi. İki qəhrəman – həm də 
müəllifin təsvir etdiyi dünyanın bədii abstraksiya şəklində parçalanması 
və üst-üstə düşməyən iki mənzərəsinin ortaya çıxması idi. Şərti şəkildə 
olsa da, ikinci, üçüncü qəhrəmanlar dünyanın həqiqi əlvanlığını ədəbi 
əsərdə göstərməyə doğru addım idi. Bu əlvanlıq son nəticədə realizm 
erasında dünyanın prosesliyi haqqında bədii konsepsiya kimi ortaya gəldi. 
Lakin intibah dövründən başlayaraq səciyyəvi insan sifətlərinin, 
xüsusilə qüsurlarını təmsil edən tipajlar meydana çıxdı. Bu tipajlar realist 
estetikada tiplər adı aldı. Tip – müəyyən sosial, psixoloji və fərdi adətlərin 
toplayıcısı olan qəhrəmanlar kimi təqdim edildi. Qəhrəmanın dili ilə veri-
lən müəllif sözləri də tipikləşdirmə üsulu hesab edilirdi. Lakin əslində 
dialoji təhkiyə daha dərin bir hadisədir və ədəbi əsərdə dünyaya baxışın, 
onu anlamanın müxtəlif qütblərini əks etdirir. 
Ədəbi əsərdə müəllif müxtəlif qəhrəmanlar yaradır və onların dia-
loqlarını və söhbətlərini qələmə alır, onların daxili aləmini, fikir və tərəd-
düdlərini qələmə alır. Bu zaman müəllifin özü də müəyyən mənada ikilə-
şir. Lakin buna ikiləşmə demək azdır, çünki pyesdə və ya iri romanda 
müəllif bir neçə qəhrəmanın daxili səsinə çevrilir. Bu halda qarşıya çıxan 
əsas sual müəllifi hansı qəhrəmanda, hansı səsdə axtarmaqdır. Bu sıra 
yazıçılarda müəllif tendensiyası o qədər güclü olur ki, müəllifin səsini 
onun əsərində axtarmağa ehtiyac qalmır, müəllif özü qəhrəmanları yaxşı-
pis, özünə yaxın və uzaq kimi təqdim edir. Buna yazıçı düşüncəsinin, hə-
yata baxışının monoloji şəkli demək olar. Monoloji müəllif sözünü təmsil 
edən əsər dünya barədə yekməna bir müəllif fikrinin, baxışının və ya 
nəzəriyyəsinin ifadəsi olur. 
 228
Lakin həmişə və bütün yazıçılarda belə olmur. Məsələn, böyük 
ədəbiyyat nəzəriyyəçisi Mixail Baxtin F.Dostoyevskinin romanları barədə 
“M.F.Dostoyevskinin poetikası” kitabını yazaraq bu böyük yazıçının öz 
romanlarında mütəfəkkir kimi ikiləşdiyini aşkara çıxardı. Alim M.F.Dos-
toyevskinin ömrü boyu mənəvi iztirablar və daxili şübhələrlə araşdırdığı 
“Allah varmı?” sualının bədii qoyuluşunu, onun müxtəlif qəhrəmanların 
düşüncəsi kimi təsvir etdiyini göstərərək aşkar etdi ki, yazıçı bu sualın 
birmənalı cavabına heç zaman gəlib çıxa bilməyib. Ona görə də Dostoyev-
ski romanlarının təhkiyəsində bir-birinə zidd olan, lakin eyni bir yazıçıya 
məxsus olan iki mütəfəkkir – müəllif səsi aşkar edir və bunu dialoji 
roman adlandırır. 
Bundan başqa əsərdə müəllifin faktlara, qəhrəmanlara və hadisələrə 
münasibətində də ikiləşmə ola bilir. Lakin belə ikiləşmə müəllifin təhkiyə-
sinə yox, onu dünyaya münasibətinə, çox vaxt qiymətləndirici münasibə-
tinə aid bir keyfiyyətdir. Məsələn, müəllif qadının ərinə xəyanətini təsvir 
edir və onun pis yoxsa yaxşı bir əxlaqi fakt olduğu barədə fikrini 
dəqiqləşdirmir və problem əsərdə də açıq qalır. Və ya yazıçı qətl törətmiş 
bir adamın tarixçəsini verir və onun yaxşı və ya pis adam olması məsələsi-
ni açıq duyur. M.Baxtin belə əsrlərdə zidd əxlaqi və fəlsəfi ideyaların və 
mövqelərin dialoqunu görürdü. Dialoji romana aid əsərlər adətən 
hadisələrin də adamların təsvirindən çox, fikirlərin və konsepsiyaların bə-
dii şəkildə qarşılaşdırılması və qütbləşdirilməsi niyyəti ilə yaradılır. Belə 
əsərlər xüsusi əxlaqi nəzəriyyəni – xeyir və çərin nisbiliyini mütləqləşdi-
rən nəzəriyyənin ədəbi yaradıcılıq üsulları ilə ifadəsi kimi də baxıla bilər. 
Ona görə M.Baxtinin dialoji roman nəzəriyyəsini əsərdə şifahi danışıq 
obrazı kimi yaradılan və müəllif sözünün bir şəkli olan dialoqlarla 
qarışdırmaq lazım deyildir. 
 
 
5.1.4 Ədəbi mətnin dil xüsusiyyətləri 
 
Ədəbi mətnlərin dil özünəməxsusluğu çox zaman ədəbiyyat 
elmində işlənən bədii dil və bədii üslub terminləri ilə ifadə edilir. Orta 
əsrlərdə isə poetika termini də işlənirdi. Sonuncu ancaq şeirlə yazılan 
əsərlərin dilinin bədii xüsusiyyətlərini və leksik tərkibini araşdıran bir elm 
sahəsi sayılırdı və indi şeirşünaslıq mənasına gəlir. Ona görə də bu elm 
sahəsinin adı da poeziya sözündən götürülmə idi və şeir dili haqqında elm 
kimi qəbul olunurdu. Orta əsrlərdə nəsr dili ümumən ədəbiyyata aid sayıl-
madığından çox zaman poetika elmi ədəbiyyat haqqında elm mənasında 
da işlənmişdir. Aristotelin ilk ədəbiyyat nəzəriyyəsi sayılan kitabı 
 229
“Poetika”, Bualonun əsəri isə “Poetika sənəti” adlandırılmışdı. Müasir 
elmdə isə poetika termini ədəbi mətnlərin ədəbi və bədii özünəməxsusluğu 
haqqında araşdırmalara da deyilir. 
Orta əsrlərin dini sxolastik elmində həm Qərbdə, həm də Şərqdə 
şeirşünaslıq və ya poetika haqda elmin ümumi adı kimi də işlənmişdir. 
Şərqdə buna bəzən qafiyəşünaslıq da deyiblər və qafiyə haqqında elm 
ədəbi nəzəriyyənin əsas sahəsi kimi inkişaf etdirilib. Lakin müasir 
ədəbiyyat elmində şeir dilinə və onun lüğət və sintaktik tərkibinə geniş yer 
ayrılmır, çünki bu məsələlərin çoxu dilçiliyin leksika, üslubiyyat, sintak-
sis, orfoepiya, ritorika kimi sahələrində ayrıca öyrənilir. Buna baxmayaraq 
bir ənənə olaraq bədii dilin xüsusiyyətləri ədəbiyyat elminin əsaslarında 
və nəzəriyyəsində yığcam şəkildə şərh edilir. 
Biz yuxarıda bədii dilin müəllif dili, fərdi üslub, dialoq və replika 
kimi termin və xüsusiyyətlərindən bəhs etmişik. İndi isə ənənəyə görə 
əsasən şeir dilinə və ordan danışığa və folklora keçmiş olan leksik 
xüsusiyyətləri qısaca nəzərdən keçirəcəyik.  
Epitet yunan sözüdür, lüğəti mənası qoşma, sözün digər sözə 
qoşulması deməkdir və bədii söz birləşmələrinin bir tərəfi olur. Epitet 
sintaksisdə işlənən təyin termininə uyğundur. Ona görə də epitet termini 
Azərbaycan dilinə bədii təyin kimi də tərcümə olunur və işlədilir. Epitet 
şeir dilində işlənən söz birləşmələrinin tərkibində olur, təyin etdiyi sözün 
ifadə etmək istədiyi əlamət və xüsusiyyətlərini, çalarlarını bildirir. 
Məsələn, ay üzlü söz birləşməsində ay sözü epitetdir, gözəl qadının üzünü 
aya bənzədir. Epitet həmişə digər ad sözə aiddir və onu konkretləşdirir və 
bu yolla dünyanın və insanın obrazını, ədəbi mənzərəsini yaratmağa xid-
mət edir. Əgər ay üzlü ifadəsi kifayət etmədikdə təhkiyəçi epitetə ikinci, 
üçüncü və s. epitet qoşur: ay üzü alma. Burada alma epiteti işıqlı üzdə 
qızartı əlamətləri olduğunu bildirir. 
Adətən təyin sözlərin tipik əlamətlərini, epitet isə konkretləşdirici, 
fərdi əlamətlərini göstərir və bununla da bir-birindən fərqlənirlər. Üzü 
fərdiləşdirmək üçün yeni-yeni epitetlər əlavə edilir və bu epitet sırası 
bəzən iki və daha artıq sözdən ibarət ola bilir. Məsələn, Qaşları çatma. 
Bu söz birləşməsi də üz ad-sözünə aiddir. Gözləri gilas epitetini də əlavə 
etsək dördlük şeir hazırdır: 
 
Ay üzü alma,  
Qaşları çatma, 
Gözləri gilas 
Oğlan, söz atma. 
 
 230
Şeirşünaslıq tarixində epiteti ən müxtəlif əlamətlərə görə təsnif 
etmişlər. Məsələn, bəzi epitetlərə sabit epitetlər deyilir. Belə epitetlər 
daşlaşmış, sabit söz birləşmələrində işlənir: qara gün, göy göz, oğru pişik 
kimi ifadələrdə qara, göy, oğru epitetləri sabit epitetlərdir, çünki onlar 
eyni mənada digər ad-sözlərə nadir hallarda birləşirlər. 
Epitetləri ən çox izah etdiyi sözləri özünün hansı çalarları ilə 
aydınlaşdırmasına görə təsnif edirlər. Sözün işarə təbiəti onun digər 
sözləri aydınlaşdırma rolunda unikal xüsusiyyətlərini üzə çıxarır. Yəni söz 
epitet kimi digər sözlə yanaşı qoyularkən bu rolda onun ancaq müstəqim 
mənası yox, məcazi, bənzədici, assosiativ və təqribi mənalarından da isti-
fadə olunur. XIX əsrdə mifoloji məktəbin nümayəndələri epitet terminini 
müasir strukturalizmdəki “söz” termininin qarşılığı kimi alaraq onu geniş 
anlayır və tədqiq edirlər. Epitetə həsr olunan bu tədqiqatlar əslində sözün 
işarəvi və obraz təbiətinin tədqiqi idi və sonralar XX əsr strukturalistləri 
və F.Sösür də sözün işarəvi təbiətini araşdırmaq üçün bu tədqiqatlardan 
istifadə etmişlər. 
 Epitet sözün geniş elmi mənasında ədəbi söz, dünyanı işarə edən, 
təsvir edən, bildirən söz deməkdir. Belə sözlər dilçilikdə də digər söz 
qruplarından fərqlənir. Ona görə də epitetin ən ümumi əlaməti onun obraz 
yaradan söz olmasıdır, sözün obrazlılıq xassəsini daşıyan kəlmələr olmasıdır. 
Bu mənada, digər sözə qoşulan epitet həmişə yeni obraz yaradır və söz birləş-
məsi rolunda, cümlə kimi, nitqin müstəqil parçası kimi çıxış edə bilir. 
 Ədəbi söz nəzəriyyəsində qədimlərdən bəri epitetin əsas iki növü 
fərqləndirilir. 
1. Bənzətmə (metafora, təşbeh), yəni söz vasitəsi ilə bir sözün 
obyektini digər sözün obyektinə bənzədən sözlər. Bu sözün işarəliliyindən 
oxşatma, analogiya üzrə istifadədir. Bənzətmə mətndə ad-sözün şəkli və 
obrazı kimi çıxış edir, bir məfhum o biri məfhuma oxşadılır. Məsələn, ağ 
baş, mərmər sinə, qara gavalı kimi ifadələr belədir. 
2. Məcaz (metonimiya) yəni sözün öz ilkin mənası ilə deyil, bu 
ilkin mənadan doğan digər mənaları ilə qoşulduğu sözləri bildirməsi və 
onu aydınlaşdırmasıdır. Bu, sözün işarəvi mənasından bənzətmə yox, mü-
qayisə prinsipi ilə istifadədir. Məcazda epitetin müəyyən əlamətləri ob-
yektə, qoşulduğu sözə köçürülür. 
Məcazı məna növlərinə görə təsnif etmək olar. Aşağıdakı 
nümunələri nəzərdən keçirək: 
1. Qurd ürəkli – ifadəsində obrazın ürəyi qurdla eyniləşdirilmir, 
ancaq qurdun cəsurluğu və qətiyyəti ona aid edilir. Epitet kimi işlənən 
məfhumun aparıcı xüsusiyyətləri məcaziliyidir. 
 231
2. Quş beyin – ifadəsində isə bənzədilən ancaq quşun uçmaq, tez-
tez yerini dəyişmək xassəsidir. Deməli, burda quş sözünün məcazi, müqa-
yisə yaradan mənası aparıcıdır. Bu ifadə diqqətini bir yerə yığa bilməyən 
adamlara deyilir. 
3. Eşq dəlisi – ifadəsində eşq epiteti dəliliyin ancaq səbəbinə işarə 
etməklə onun növünü təqdim edir. Burada eşq sözü eşqin gücündən xəs-
tələnmiş adam məfhumunu bildirir. 
4. Bic bala – ifadəsindəki bic epiteti isə insanın hüquqi vəziyyəti-
nin bir tərəfini aydınlaşdırır, yəni insanın qanunda nəzərdə tutulan qayda-
da yaranmış ailədə doğulmadığını bildirir. 
5. Dəli kür – ifadəsində insana aid dəli epiteti çaya köçürülür. Qar-
şımızda dəli sözünün məcazi mənalarından biridir, yəni “daim gözlənil-
məz hərəkət edə bilən” mənasıdır. 
Göründüyü kimi məna baxımından epitetim növlərini istənilən qə-
dər təsnif etmək olar, lakin buna ehtiyac yoxdur, bu dilçiliyin semantika 
sahəsinin işidir. Lakin orta əsrlərdə ədəbiyyat nəzəriyyəçiləri və şeirşünas-
lar epitetin məna növlərini də geniş təsvir edirdilər. Bu dilçiliklə şeirşü-
naslığım hələ elm kimi bir-birindən ayrılmamağının nəticəsi idi. 
 Şişirtmə və kiçiltmə (hiperbola və litota) – epitetin şeir dilində 
daha çox işlənən məna növləridir. Məsələn, klassik poeziyada sevgilinin 
saçları adətən qaranlığa bənzədilir. Bu tipik şişirtmədir. Və ya sevgi izti-
rablarından qanlı göz yaşları axıdılması obraz kimi tez-tez işlədilir. Ay-
dındır ki, gözdən qan gəlmir. Adi yaş gəlir. Lakin bu yaşın qanlı adlandı-
rılması şişirtmədir. Klassik şeirdə yaxşı döyüşçü adətən şirə bənzədilir və 
bu da şişirtmədir. Şişirtmənin sinonimi kimi mübaliğə termini də işlənir. 
Klassik ədəbiyyatda işlənən tipik kiçiltmə isə ayaq tozu obrazıdır. 
Aşiq sevgilini bədii səkildə böyütmək üçün özünü kiçildir, sevgilinin 
ayağının tozuna və ya qapısının itinə bənzədir. Danışıq dilində də 
kiçiltmələrdən istifadə olunur: “soyuqdan cücəyə dönüb” və ya “qocalıb 
yumağa dönüb” ifadələri də kiçiltməyə misal ola bilər. 
İstiarə (metonimiya) – məcazı söz birləşməsi kimi yaradılan anla-
yışların ixtisarla işlənən formasıdır. İstiarədə məcazi söz birləşməsindəki 
iki, üç və s. sözdən ibarət söz sırasının təyin olunan tərəfi ixtisara düşür. 
Ancaq təyin edən bir, bəzən isə iki söz qalaraq bütün birləşmənin 
mənasını verir. Məsələn: Bir dəfə yüksələn bayraq bir daha enməz. Bura-
dakı bayraq sözü istiarədir, yəni “yaranıb bayraq yüksəldən dövlət” 
ifadəsinin (fikrinin) qısa formasıdır. Dahi M.Ə.Rəsulzadə bu ifadə ilə 
demək istəyir ki, bir dəfə dövlət yaradıb bayraq qaldıran xalq dövlət 
olmaq arzusundan heç vaxt əl çəkməz. 
 232
İstiarə şeir dilində işlənən məcazdır. Burada sözlərin bir hissəsinin 
ixtisara düşməsi lakonizmə, az sözlə çox fikir ifadəsinə xidmət edir. 
Şeirdə misraların uzunluğu sabit olduğundan onların içində hər cür fikrin 
ifadəsinə nail olmaq şeir dili üçün həmişə problemdir. Çox zaman bir söz 
şəklində qalan istiarə-obraz qısa sətirlərdə həm fikri yığcam ifadə etməyə, 
həm də qafiyə yaratmağa şərait yaradır. Məsələn, Mirzə Ələkbər Cabirin 
bir beytinə diqqət edək: 
Dindirir əsr bizi – dinməyiriz, 
Atılan toplara diksinməyiriz. 
Burada iki istiarə işlənib. Birinci “yeni inqilablar əsri” ifadəsinin 
qısa şəkli olan əsr sözüdür. İkinci isə “atılan inqilab topları” ifadəsinin 
qısa şəkli olan “Atılan toplar” ifadəsidir. Sabir demək istəyir ki, inqilab-
lar əsri bizi dindirib hərəkət və fəaliyyətə çağırır, lakin biz o dərəcədə 
cəhalət yuxusundayıq ki, xalqları diksindirən inqilab toplarının 
gurultusundan heç olmasa diksinmirik də. 
Perifraz (söz oynatma) – tək-tək sözlərin yox, frazeoloji birləşmə-
lərin və danışıq dilində geniş yayılan sabit ibarələrin məcazi mənalarda 
işlədilməsindən yaranır. Bunun üçün çox hallarda sabit frazeoloji birləş-
mədə bir və ya iki söz dəyişdirilir və yeni ironik məna alınır. Məsələn, 
qoçaqlıq göstərən adama deyirlər: ananın südü sənə halal olsun. Ələkbər 
Cabir bu ifadədən Məmmədəli şahı ifşa etmək üçün faydalanaraq yazır: 
 
Əhli-vicdan verdiyi qiymət halal olsun sənə! 
Doğrudan da Məmdəli, qeyrət halal olsun sənə! 
 
Əslində şair Məmmədəli şaha demək istəyir ki, ananın südü sənə 
haram olsun. Bəzən sabit ibarə bütöv halda məcazi mənada işlədilir. Mə-
sələn, Şekspirin məşhur faciəsində Otellonun Dezdamonaya verdiyi “hanı 
dəsmal?” – sualı qısqanclıq rəmzi sayılır. Lakin məişətdə kişinin qadına 
bu sualla müraciət etməsi, “Hanı dəsmal?” soruşması qısqanclığın yamsı-
lanması kimi məcazi mənada qəbul edilir. Söz oynatmadan adətən tiplərin 
dilində, publisistik və satirik janrlarda daha çox istifadə edilir. 
Geniş mənada epitetin bənzətmə və məcazi təbiəti sözün obrazlı 
təbiətinin iki mərhələsidir. Bənzətmə birinci siqnal sistemi səviyyəsində 
belə mümkün olan oxşatmadır. Məcaz isə artıq sözün işarəliliyinin mücər-
rəd, təcridə əsaslanan obrazlılığıdır. Məcazda epitet təbiətli sözlərin müəy-
yən xüsusiyyətləri onun ilkin mənasından təcrid edilir və yeni məna kimi 
alınaraq müstəqil bədii təyin kimi işlədilir. Məcazi mənalar mətn mədə-
niyyətində yaranır, sözdən istifadənin yazı dilində sonradan yaranan məna 
təcridi və köçürülməsi ilə bağlıdır. 
 233
Müasir strukturalist dilçiliyin görkəmli nümayəndəsi olan R.O.Ya-
kobson bənzətmə və məcazi təbiətli söz birləşmələrini (cümlələri, hökmlə-
ri) dünyanı sözlə bildirmənin iki universal üsulu adlandırmışdır. Alim 
struktural terminologiya ilə bənzədici söz birləşmələrini və cümlələri, 
hökmləri metaforik (oxşadıcı) və mənaköçürmə yolu ilə alınan söz birləş-
mələrini (hökmləri) isə metonimik (məcazi) hökmlər adlandırmışdır. Bu 
bölgü əslində adlandırıcı (ad) sözlərlə onların təsviredici (oxşadıcı) funk-
siyası arasındakı fərqə əsaslanır. 
Poetik sintaksis – adi sintaktik qaydaların şeir dilində bədii təsir 
yaratmaq üçün istifadə olunan formalarını öyrənir və şeirşünaslığın və 
üslubiyyatın ortaq bir sahəsi sayılır. Xitablar, sual cümləsi, pauza, söz 
təkrarları, sintaktik paralelizmlər, həmcins üzvlər və s. dilçiliyin sintaksis 
bəhsində öyrənilir. Lakin bu sintaksis imkanlar bədii dildə xüsusi effekt 
yaratdığı üçün keçmişlərdə də şeirşünaslar tərəfindən də öyrənilmişdir. 
Sintaktik paralelizmlər şeir dilinin mühüm tərkib hissəsidir və 
mənşəcə şeirdən qədim olan nəğmə və ritmik-emosional oxuma ilə 
bağlıdır. Paralelizmlər şeir dilində ritmik ahəng və səslənmə cəhətdən 
yaxın olan sözlərdən və söz sıralarından istifadədir. Onlar şeir dilinin oy-
naqlığını, musiqisini artırmağa xidmət edir. Paralelizmlər qafiyədən mis-
ranın istəniləm yerində gələ bilməsi ilə fərqlənir. Qafiyə isə ancaq misra-
nın sonunda gəlir. Qafiyəsiz şeir yayılandan sonra şeir dilində sintaktik 
paralelizmlərdən daha geniş istifadə olunur. Lakin qafiyədən əvvələ aid 
folklor əsərlərində, məsələn, “Dədə Qorqud” dastanlarında mətnin ahəng-
darlığı ancaq paralelizmlərlə əldə edilir. Məsələn: 
 
At demərəm sənə, qardaş derəm, 
Qardaşımdan yey! 
Başıma iş gəldi, yoldaş derəm, 
Yoldaşımdan yey! 
 
Xalq ədəbiyyatının tapmaca, atalar məsəli kimi formaları bir qayda 
olaraq sintaktik paralelizmlərlə bəzənmiş olur. 
 
Ac qulağım, dinc qulağım. 
Düşmən məni daşınan, mən düşməni aşınan. 
Ala itin balası ala olar, 
Ala da olmasa ya anası kimi hürər, ya atası kimi. 
Əldən qalan əlli il qalar. 
 
 234
Sintaktik paralelizmlərdən mənsur nəsrdə, nəğmə mətnlərində, nağıl 
və dastan təhkiyəsində geniş istifadə olunur: “Biri var idi, biri yox idi.” 
Bəzi müasir şairlər də paralelizmləri qafiyə əvəzinə misraların sonunda 
işlədirlər. Bu halda qafiyə ilə paralelizmlər arasındakı sərhəd aradan çıxır. 
Şeir dillini bəzəyən vasitə kimi qədimlərdən bəri bədii təzadlardan 
istifadə edilir. Bədii təzad adətən antonim sözlərin, bir birinə zidd məf-
humların qarılaşdırılması yolu ilə yaradılır. Məsələn, klassik ədəbiyyatda 
həyat-ölüm, səhər-gecə, qoca-cavan, bədən-ruh, mədən-dükan, can-cahan, 
zahid-arif, aşiq-məşuq, ağa-qul kimi antonimlərdən istifadə olunur. 
M.Ə.Sabir də klassik şeirə məxsus antonimlərdən ustalıqla istifadə edirdi: 
 
Şura gəlib şad olun, iranlılar, 
Qüssədən azad olun, iranlılar! 
 
Burada şadlıq və qüssə sözləri bədii təzad yaradır, misraları daha da 
təsirli edir. Bədii təzadlar şeir dilində simvolik mənalar da ifadə edə bilir. 
Məsələn, S.Rüstən ilk şeir kitabını “Ələmdən nəşəyə” adlandırmışdı. 
Buradakı antonim sözlər şairin fikrincə, sovet hakimiyyətindən əvvəlki və 
sonrakı dövrü rəmzləndirməli idi. Ələm – inqilabdan əvvəlki faciəli həya-
tın, nəşə isə inqilabdan sonrakı xoşbəxt həyatın rəmzi kimi verilirdi. 
“Toxun acdan xəbəri olmaz”, “Yaşın oduna quru da yandı” – el məsəlləri 
də antonimlərin qarşılaşması kimi qurulub.  
Ritorik sual və ritorik nida – şeir dilində özündən sonra gələn 
sözlərə vurğu salmaq, onlara diqqəti xüsusi cəlb etmək üçün istifadə olu-
nur. Ritorik sözü də onların adında ritorik effektə nail olmaq niyyətini əks 
etdirir. Ritorik sual əslində mənaca suala ehtiyac olmadığı yerdə oxucu-
nun və dinləyicinin diqqətini toplamaq üçün verilir. Məsələn, Ələkbər Sa-
bir İran şahı Məmmədəlinin xaricə qaçandan sonra səyahət adı ilə İrana 
hakimiyyətə qayıtmaq iddiasından bədii suallardan istifadə yolu ilə 
danışır: 
 
Bircə Rusiyyə bilir Məmdəlinin məqsədini, 
Ki, bu fikrindən onun halı nə, iqbalı nədir? 
Yenə İranə onu şah edəcəklər deyəsən, 
Gər bu şah olsa, yazıq millətin əhvalı nədir? 
 
Buradakı sual cümlələri əslində məntiqi vurğu rolunu oynayır və 
oxucunun İranda real dövlət çevrilişi hazırlanmasına inanmasına nail 
olmaq məqsədi güdür, sətirlərin təsirini artırmağa xidmət edir. 
Ritorik nida da misrada mənanı qüvvətləndirən vasitədir: 
 235
 
Ayılmayın ölüncə lənətdən ay can!..ay can!.. 
Düşdü bütün qəzetlər hörmətdən, ay can, ay can!.. 
 (M.Ə.Sabir) 
 
Poetik pauza da misralarda mənanı gücləndirmək, müəyyən fikir 
çalarlarını vurğulandırmaq niyyəti daşıyır. Pauza adətən misralarda 
sözdən sonra nida və sual işarəsi, nöqtə, vergül və ya üç nöqtə qoymaq, 
sətri bir neçə cümləyə bölmək şəklində edilir. Məsələn: 
 
Ax!.. Ax!.. Ay keçən günlərim! Vay mənə! 
Hər evdən gələrdi neçə pay mənə. 
 (M.Ə.Sabir) 
Verib hər kəsə dərsi-ibrət gəlir, 
Qaç, oğlan! Qaç at basdı! Mİllət gəlir! 
 (M.Ə.Sabir) 
 
Bədii xitab – dialoqda və şeirdə bədii effekt yaratmaq üçün istifadə 
edilir və sintaktik zərurət nəticəsi kimi deyil, oxucuya təsir üçün işlədilir. Məsə-
lən, Ələkbər Cabir satqın Məmədəli şahin hakimiyyətini qorumaq üçün İranı 
xarici ağalara təslim etməsini mənalı bədii xitablar vasitəsi ilə tənqid edir: 
 
Qəsri-Şirin, əsəri-Key satıram! 
Ay alan!.. məmləkəti Rey satıram!  
 
Təkrir – şeirdə və replikada eyni ya qafiyə sözlərin məntiqi vurğu 
yaratmaq və ya emosional təsiri artırmaq üçün təkrar edilməsidir. Təkririn 
adi qafiyədən fərqi onun müəyyən məntiqi ya da emosional vurğu 
yaratmasıdır. Təkrirdə həmişə ritorika ünsürü olur, çünki o, çox halda 
hərbi marşlarda, döyüşçülərin tərənnümündə, mədhiyyələrdə, ya da mərsi-
yələrdə işlənərək təntənəli ovqat yaratmağa xidmət edir. Belə təkrarlar söz 
və söz birləşməsi şəklində də ola bilir:  
 
Dur, ağlama, sil gözlərinin yaşını, tap can 
Üsyan yarat, üsyan yarat, üsyan yarat üsyan! 
Zəncirləri qırmaq o böyük haqq yolu tapmaq, 
Üsyanladır, üsyanladır, üsyanladır ancaq! 
 (C. Rüstəm) 
 
 236
Burada “üsyan yarat” təkriri söz birləşməsi şəklindədir, “üsyanla-
dır” variantı isə söz şəklindədir. Təkrirlər bəzən bir sətirdə yox, bir neçə 
misrada ardıcıl gələrək bir-birini izləyir: misraların əvvəlində gələn 
təkrirlər anafora, sonunda gələn təkrir isə epifora adlanır. 
 
Alqış o boyasız rəngsiz üzünə, 
Alqış o hiyləsiz təmiz üzünə! 
Alqış əmdiyimiz halal südünə! 
 (C. Vurğun) 
 
Əhli-İranda, pah oğlan, yenə hümmət görünür! 
Yenə hər guşədə bir tazə cəmaət görünür! 
Baxasan hər tərəfə – cünbüşü qeyrət görünür! 
 (M.Ə.Sabir) 
 
Evfemizm – (yunanca – yumşaq səkildə demək) ədəbi mətnlərdə 
geniş işlənən təsvir vasitəsidir. Yuxarıda nəzərdən keçirdiyimiz vasitələrin 
əksəriyyəti söz və ifadələrin, obrazların oxucuya təsirini artırmağa xidmət 
edir. Evfemizmlər isə bu təsiri bilərəkdən azaltmağa, yumşaltmağa, sözün 
ünvanı olan adamı incitməməyə yönəlir. Məsələm, öldü əvəzinə dünyasını 
dəyişdi, balacaboy əvəzinə bəstəboy, karlıq əvəzinə ağır eşitmək, narazı ol-
maq əvəzinə narahat olmaq, cinayət əvəzinə səhv, pis əvəzinə babat, qocal-
maq əvəzinə yaşlanmaq sözlərinin işlənməsi evfemizmə misal ola bilər. 
Evfemizmlərdən qəzet dilində, məktublarda, diplomatik sənədlərdə, 
tiplərin dilində daha çox istifadə olunur. Danışıq dilində isə yumşaq sözlər 
seçmək ədəb və nəzakət, ziyalılıq və kübarlıq əlaməti sayılır. 
Vulqarizmlərdən istifadə evfemizmlərin əksidir: yumşaq yox, 
kobud, sərt, söyüş xarakterli sözlərdən istifadədir. Bəzi yazıçılar belə 
sözlərdən istifadəni yolverilməz sayırsa, digərləri bunlardan üslub 
yaratmaq, sərt həyat həqiqətini göstərmək üçün istifadə etmişlər. Realist 
nəsrdə, satirada, həcvdə vulqar sözlərdən geniş istifadə edilir: 
 
Var özgə vilayətdə də tək-tək köpəkoğlu, 
Hədsizdi bu viranədə bişək köpəkoğlu. 
 (Q.B.Zakir) 
 
Burada realist satiranın tələbi ilə şair söyüşdən qafiyə kimi istifadə 
etmişdir. Lakin bu ya digər sözün varvarizm hesab edilməsi müəllifin 
məxsus olduğu ədəbi cərəyanlarla, ədəbi prinsipləri ilə, göstərdiyi həyat 
həqiqətinin məzmunu ilə bağlıdır. Bu yazıçıda varvarizm sayılan sözlər 
 237
digər yazıcıda realist dil elementi hesab edilə bilir. C.Məmmədquluzadə 
öz əsərlərini “Danabaş kəndinin məktəbi”, “Eşşəyin itməkliyi” adlandır-
mışdır. Və bu realist ədibin dil prinsipləri və göstərdiyi insanlarla bağlı 
idi. Ona görə də biz buradakı kobud sözləri varvarizm hesab etmirik. 
Vulqarizmin bir növü olan barbarizmlər – yad dillərə məxsus 
sözlərdən yersiz istifadəyə deyilir. Yunanlar barbar xalqlar deyəndə vəhşi, 
yazısı olmayan xalqları nəzərdə tutur və onların sözlərindən istifadəni 
yolverilməz sayırdılar. Varvarizm termini də o dövrdən qalmışdır.  
Arxaizm və neologizmlər də ədəbi dildə, xüsusilə nəsr dilində 
geniş işlənir. Arxaizmlər müasir dildə az işlənən və köhnə adət-ənənə, 
həyat tərzi ilə bağlı sözlərə deyilir. Məsələn traktorların tətbiqindən əvvəl 
əkinçilikdə işlənən xış, xırman, vəl kimi sözlər müasir dil baxımından 
arxaizm sayıla bilər. Nəsr əsərində qədim dövrləri və o zamanların 
məişətini təsvir edəndə arxaizmlərdən istifadə etmək qaçılmaz olur. 
Arxaizmlər adətən aradan çıxan məişət əşyalarının adından ibarət olur. 
Neologizmlər isə məişətə yeni daxil olan məişət əşyaları və şeylərin 
adını daşıyır. Məsələn, kompüterlərin kütləvi tətbiqi ilə bağlı dilimizə 
monitor, adapter, modem, fayl, printer, skaner, ram, noutbuk, disket 
kimi neologizmlər daxil olunub. Belə sözlərin bədii dildə işlədilməsi ölçü 
hissi tələb edir. Neologizmlər dildə ancaq müəyyən müddət yeni sözlər 
hesab olunur. Kifayət qədər müddət keçəndən sonra onlar dilin adi sözləri 
kimi qəbul edilir. Məsələn, 20-30-cu illərdə sovet quruluşunun bərqərar 
olması ilə bağlı dilimizə gəlmiş sovet, partiya, büro, plenum, orqan, 
sosializm, kapital, sosial, qurultay, kadr, kurator, ustav kimi sözlər 
artıq vətəndaşlıq hüququ qazanmışdır, müasir oxucu onların alınma və 
gəlmə söz olduğunu hiss etmir. Ona görə neologizmlərə həm də dilin lüğət 
tərkibinin zənginləşmə üsulu kimi baxmaq lazımdır. Bu işdə yazıçı və 
şairlərin xidmətləri misilsizdir. Məsələn Cəfər Cabbarlı 20-ci illərdə 
dilimizə çoxlu neologizmlər gətirmiş, xüsusilə ərəb məşəli şəxs adlarının 
əvəzinə Oqtay, Aydın, Sevil, Yaşar, Gülüş, Elxan, Gültəkin, Solmaz, 
Gündüz kimi türk mənşəli adlar işlətməklə böyük ad islahatçısı olmuşdur. 
Neologizmlərin bir forması da dialektizmlər hesab edilə bilər. 
Dialektizmlər müəyyən dialektlərdə işlənən sözlərin yazılı dildə işlədilmə-
sidir. Realist nəsrin dil anlayışında bu yazıçının xalq dilində həssas 
münasibətini, dil bilgisinin genişliyini göstərən əlamət sayılır. Belə sözlər 
uğurlu şəkildə yazı dilində, xüsusilə nəsr dilində işləndikdə tez bir zamanda 
ədəbi dildə vətəndaşlıq hüququ qazanır. Azərbaycan dilində dialekt sözləri 
azdır. Ona görə də nəsr dilində sintaktik dialektizmlər daha çox işlənir: 
sözlərdən daha çox müəyyən ifadə və söz birləşmələri yazılı ədəbi dildə işlənir. 
Bu halda dialektizmlər həm də üslub yaradan dil materialına çevrilir. 
 238
5.2. Ədəbi obraz 
 
İlk dəfə Hegelin estetikasında incəsənət obrazlı təfəkkür, düşüncə 
üsulu adlandırılmışdır. Ədəbiyyatda obraz sözlərlə, dil vasitəsi ilə yaradı-
lır. Ona görə obrazın spesifik təbiətinin təhlili dilin mənşəyi və mahiyyəti 
haqqında nəzəriyyə ilə qırılmaz surətdə bağlıdır. Sivilizasiya sözləri 
terminləşdirməzdən əvvəl uzun müddət onların obrazlılıq xassəsindən 
istifadə etmişlər. Ad sözlər obraz idi, konkret şeyin başdakı ünvanı idi. 
Yazı yaranmaqla ad sözlər predmetlər çoxluğunun işarə əvəzliyi oldular. 
Lakin yazılı dil ünvanlı ad sözlərə əsaslanan dünyanı təsvir və göstərmə 
üsulunu – ədəbiyyatı yaratdı.  
 
 
5.2.1. Ədəbi obraz söz sırası kimi 
 
Obraz söz təbiətlidir. Biz söz və onun işarəvi təbiəti haqqında nə 
biliriksə, onların hamısı ədəbi obraza da aiddir. Ad-sözlərin təklikdə obraz 
kimi çıxış etdiyi hallarda sözün və obrazın eyniyyət təşkil etdiyini biz 
artıq qeyd etmişik. Bu məsələnin prinsipial əhəmiyyəti ən çox ədəbiyyat 
elmində geniş işlədilən məna termini ilə bağlıdır. Söz özlüyündə mənadan 
məhrum olduğu kimi, ədəbi obraz da mətn şəklində mənadan məhrumdur. 
Sözlərin mənası mətnoxuma zamanı ikinci şəxsin başında yarandığı kimi, 
obrazların mənası da obrazlı mətn oxunan vaxtda oxucunun başında yara-
nır. Obrazı oxuma ilə məşğul olan oxucunun başından kənarda heç bir mə-
na yoxdur, ola bilməz və belə məna haqqında danışmaq mistikadan başqa 
bir şey deyildir. Ümumiyyətlə, məna anlayışı sosial təbiətlidir, linqvistik 
təbiətli deyil. Məna dil daşıyıcılarının şifahi və yazılı mətnləri identik 
şəkildə başa düşmək qabiliyyəti ilə, yəni təfəkkürlə bağlı funksiyadır. 
Məna – fərdi təfəkkürlərin mətnoxuma zamanı yaratdığı yaddaş ərazisidir. 
Bu ərazilər müxtəlif adamların eyni mətnləri oxuması zamanı müxtəlif 
həcmdə olur və heç bir mətndə öz iki-beş oxucusunda identik yaddaş 
sahələri yaratmaq xassəsi yoxdur. 
Bütün ədəbi obrazlar söz sırasından ibarətdir. Sözlərin dillə 
bağlı sıralanma qanunları vardır və bu qanunlara dilçilikdə sintaksis deyi-
lir. Elmdə poetik sintaksis və bədii dil anlayışları da işlənir. Bunlar vasi-
təsi ilə ədəbi mətnlərdə təsviri konkretləşdirmək, dəqiqləşdirmək üçün is-
tifadə olunan söz birləşmələri və onların yaradılmasının xüsusiyyətləri öy-
rənilir. Bunları biz ədəbi mətnin dil xüsusiyyətləri adlı hissədə nəzərdən 
keçirəcəyik. 
 239
Ədəbi obrazın özünəməxsusluğunu görmək üçün onun yaradılması-
nın, yəni obraz mətnyaratmasının bir sıra ümumi xüsusiyyətlərinə diqqət 
yetirmək lazımdır. Bütün mətnlər kimi obrazın mətni də sadə düstura əsas-
lanır: söz sözü tamamlayır, aydınlaşdırır, dəqiqləşdirir. Mübtəda xəbə-
ri, tamamlıq mübtədanı, zərflik xəbəri, təyin mübtədanı və digər adları 
aydınlaşdırır. Məsələn, ağac obrazını götürək. Təklikdə bu söz mətn ola 
bilmir. Amma onun rəng əlamətini əlavə edəndə söz birləşməsi alınır: 
Yaşıl ağac.  
Beləcə ağac sözünə istənilən qədər yeni aydınlaşdırıcı təyinlər əlavə 
edə bilərik: 
 
Hündür yaşıl ağac. 
Tənha hündür yaşıl ağac. 
Yol qırağında tənha hündür yaşıl ağac. 
Yol qırağındakı çəməndə tənha, hündür yaşıl ağac. 
Yol qırağındakı çəməndə tənha, hündür, yaşıl palıd ağacı. 
 
Bu prinsiplə sıralanan yazılı söz sıraları (söz birləşmələri) mətn 
olur. İndi biz aldığımız cümlədə istənilən sözü izah etməklə, aydınlaşdır-
maqla mətnyaratmanı davam etdirə bilərik. Aldığımız söz sırasındakı söz-
ləri bir-bir konkretləşdirərək mətni davam etdirək. 
“Yol Xızıya gedir. Qıraqları yonca sahəsidir. Çəmənlik dümdüz-
dür. Tənhalıq palıda lirik görkəm verir. Ağacın hündürlüyü yüksək deyil. 
Yaşıl yarpaqları gündən parlayır. Bu Lənkəran palıdıdır. Cavan ağacdır“. 
Aldığımız ən uzun söz birləşməsindəki 7 sözün hər birinə aydınlaş-
dırıcı sözlər qoşmaqla yeddi yeni birləşmə, cümlə sırası aldıq. Həmin 
cümlələrdəki istənilən sözə izahlar, aydınlaşdırma əlavə etməklə söz 
sırasını intəhasız davam etdirə bilərik.  
Nümunə üçün “Yol Xızıya gedir” cümləsindən başlayaq.  
“Yol iyirmi il əvvəl asfaltlanıb. O vaxt Xızıda zavod tikmək istəyir-
dilər. Bakı-Quba yolundan mərkəzə cəmi otuz kilometrdir.” Göründüyü 
kimi üç sözlük cümlənin hər sözünə izahat verib daha üç cümlə aldıq. 
Yenə dörd sözlük birinci cümləni götürüb onun hər sözünə izahat 
verək. Həmin cümlə belədir: “Yol iyirmi il əvvəl asfaltlanıb.” 
“Bu yol Xızıda canlanma yaratdı. İyirmi il əvvəl kəndlərdə də evlər 
tikildi. İllər hiss olunmadan keçdi. Xızının əvvəlki görkəmi dəyişdi. As-
falt xızılılara qaldı.” 
Bu təzə dörd cümləni də söz-söz izah etməklə mətni istənilən qədər 
artırmaq olar. Lakin buna ehtiyac yoxdur. İndi sözlərin biri-digərini izah 
etməklə aldığımız mətni bütövlükdə oxuyaq: 
 240
“Yol qırağındakı çəməndə tənha, hündür, yaşıl palıd ağacı. Yol 
Xızıya gedir. Qıraqları yonca sahəsidir. Çəmənlik dümdüzdür. Tənhalıq 
palıda lirik görkəm verir. Ağacın hündürlüyü yüksək deyil. Yaşıl yarpaq-
ları gündən parlayır. Bu Lənkəran palıdıdır. Cavan ağacdır. Yol iyirmi il 
əvvəl asfaltlanıb. O vaxt Xızıda zavod tikmək istəyirdilər. Bakı-Quba 
yolundan mərkəzə cəmi otuz kilometrdir. Bu yol Xızıda canlanma ya-
ratdı. İyirmi il əvvəl kəndlərdə də evlər tikildi. İllər hiss olunmadan 
keçdi. Xızının əvvəlki görkəmi dəyişdi. Asfalt xızılılara qaldı.” 
Ədəbi obrazın digər söz sıralarından fərqi onun yaradılmasının 
niyyətindədir. Ədəbi obrazın spesifik məqsədi dil qaydalarından və sözlər-
dən istifadə yolu ilə dünyanı iki şəkildə təsvir etməkdir. Birinci, dünya-
nın bir fraqmentini obyekt kimi, ikinci halda isə dünyanın bir fraqmentini 
proses kimi ikinci şəxslər üçün təsvir etməkdir. Bu təsvirin daşıdığı və 
daşıya biləcəyi niyyətlərin xülasəsi ədəbiyyatın sosial funksiyaları 
bəhsində verilmişdir. Şair gözəlin dodağını təsvir edəndə obyekt-obraz 
yaranır, təbəssümünü təsvir edəndə isə proses (hadisə) obraz yaranır.  
Ədəbi obrazla dünyanın təsviri təfəkkürün yaranması və idrak 
prosesinin ikin mərhələsi idi. Burada dünya hələ dərk yox, ancaq təsvir 
olunurdu və bu təsvir prosesində onun bütün maddi formaları sözlərlə ad-
lanırdı. Miflər ilkin formada bir addan ibrət idi və təbiət hadisələrini par-
çalayıb təcridetmə forması idi. Səma, ay, günəş, ulduzlar, bulud, ildırım, 
külək, yağış şəklində hissələrə parçalanır və hər biri büt-miflərə çevrilirdi. 
Dünyanı beləcə fakt kimi təsvir etmək prinsipi ədəbi obrazın indiyəcən 
əsas əlaməti olaraq qalır. Lakin insanlar ədəbi təcrid, obrazlı təsvirdən im-
tina etmirlər. Bunun əsas səbəbi – obrazın dünyanı təsvir cəhətdən bir sıra 
unikal xüsusiyyətlərə malik olmasıdır. Bu xüsusiyyətlər təfəkkürün – yad-
daşı sözlərlə idarə etməyin əsasıdır. 
 
 
5.2.2. Ədəbi obrazın konkretlik iddiası və onun şərtiliyi 
 
Söz sırası kimi yaradılan ədəbi təsvirin xüsusiyyətlərdən birincisi 
obrazın konkretlik iddiasıdır. Ədəbi obrazın unikallığının əsası onun 
təsvirinin faktiki xarakteridir. Ədəbi obraz və onun müəllifi həmişə konk-
ret faktı təsvir etmək iddiasındadır. Bu obrazın həm obyekt, həm də proses 
formalarına aiddir. Hər halda mədəni ənənəyə görə ədəbi obrazın təsvir 
konkretliyinin səviyyəsindən və keyfiyyətindən asılı olmayaraq o, həmişə 
oxucu yaddaşları tərəfindən konkret kimi qəbul olunur. Ədəbi obrazın bu 
konkretlik iddiası və ənənəyə görə konkret kimi qavranılması ədəbiyyatın 
idraki funksiyasının əsasını təşkil edir. Dünyanı konkret obyektlər və ha-
 241
disələr sırası kimi dərk etmək, bilmək, tanımaq qabiliyyəti dil bilgisinin və 
fərdlər tərəfindən dildən istifadənin əsasıdır. Şəxs adları çıxılmaqla obyekt 
adları bildirən sözlərin hamısı ümumi məfhumlardır: bu ümumi məfhum-
ları bilmək, tanımaq və fərqləndirmək qabiliyyəti insan yaddaşının konk-
ret şeyləri bilmə və tanıma qabiliyyətinə əsaslanır. Söz fərdin konkret şey 
kimi bildiyinə işarədir və ona görə sözün işarə təbiəti konkretlərlə bağ-
lıdır, insanın fərdi yaddaşı isə onun gördüyü, təcrübədən bildiyi konkretlər 
sırasıdır. Hətta mif də buna uyğun təbii proses olan “yağışı” obyekt kimi 
qavrayır, onun mifini düzəltməklə onu obyektləşdirir, konkretləşdirir. Ona 
görə də ədəbiyyatın əsas funksiyalarından biri dünyanı konkret şeylər 
sırası kimi təsvir etmək iddiası ilə bağlıdır. Biz burada iddia termini 
işlədirik, çünki konkreti göstərmək ədəbi obrazın fundamental, ilkin 
prinsipi olsa da, ədəbi obrazın qeyri konkretliyə meylli formaları da var. 
Dünyanın obyekt və proses kimi təsvirində təbiət elmləri –fizika, 
coğrafiya, kimya, astronomiya, anatomiya, fiziologiya, tarix və s. kimi 
elmlər də ədəbi obrazyaratma üsullarından istifadə edirlər. Lakin yazı 
dilinin təkamülü baxımından adi ədəbi obrazyaratma elmi obrazyaratma-
dan əvvəl olub və dilin zənginləşməsini təmin edib. Müasir təbiət elmləri 
XVII-XVIII əsrlərdə coşqun inkişafa başlayıb və bədii ədəbiyyatın dil 
təcrübəsindən istifadə edib. 
Ədəbi obraz və termin arasında xüsusilə onların şərtiliyi cəhətdən 
müəyyən oxşarlıq vardır. Onların hər ikisi dünyanı əks edir, onun haq-
qında çoxlu doğru və gərəkli informasiya işarəsi olmaq xassəsi daşıyır. 
Bu, onların hər ikisində böyük idraki və informativ potensial olmasından 
irəli gəlir. Ədəbi obrazla terminlər, anlayışlar arasında belə yaxınlıq olsa 
da, onlar, ilk növbədə, daşıdıqları informasiyanın məzmununa, işarələdik-
ləri hədəflərin təbiətinə görə fərqlidir. Əlbəttə, bədii obraza oxşayan ter-
minlər çoxdur: qasırğa, külək, şüalanma və s. Bunlar termin kimi işlənən-
də onlarda konkretlik yox, universallıq iddiası vardır. Coğrafiya dərsliyinə 
konkret bir qasırğa barədə deyil, ümumiyyətlə qasırğa barədə anlayış 
verilir. Terminlər həmişə anlayış verir, onların konkret obyekti yoxdur. 
Obrazlar isə faktı, konkret obyekti tanıdır və təqdim edir. Həm də belə 
tanıtma sözlə aparıldığı üçün obrazda da sözə məxsus təcrid vardır. Yəni 
obrazın konkretliyi heç zaman mütləq deyildir, çünki onun konkretliyi 
sözün təsvir, göstərmə və işarələmə xassəsinin imkanları ilə məhdudlaşır. 
Əlbəttə, müasir nəsrdə, xüsusilə roman janrında elmi anlayışların da 
təqdiminə rast gəlmək olar. Lakin romanda belə təsvir anlayış verməkdən 
çox, həyatın obyekt və ya proses tərəflərindən birinin konkret obrazını 
yaratmaq təşəbbüsü olur. Bundan başqa bir çox böyük romançılarda elmi-
liyə və elmi görüşlərin ifadəsinə böyük maraq olmuşdur. Lakin bunları 
 242
qanunauyğunluq kimi yox, janrın axtarışlarının tarixi xüsusiyyətləri kimi, 
yazıçı fərdiyyətinin qüvvətli təzahürü kimi qəbul etmək lazımdır. 
Əslində ədəbi obraz və elmi termin əksliklərdir, tam əks qütbdə du-
ran hadisələrdir. Obraz həmişə konkret faktlıq iddiasındadır. Amma ter-
min universallıq, faktın bütün təzahür çoxluğunun daşıyıcısı olmaq məq-
sədi güdür. Fəlsəfi terminlə desək, ədəbi obraz ayrıcaya, termin isə ümu-
miyə uyğundur. Dünyanın faktiki və hadisəvi zənginliyi bunların hər bi-
rində spesifik şəkildə ifadə olunur. Lakin Hegel kimi filosoflar da ayrıca-
nın zənginliyini xüsusi nəzəriyyə kimi əsaslandırmışlar. Dünyanın fakt və 
hadisə kimi həqiqi zənginliyi konkretdədir və insanın bütün təfəkkür qabi-
liyyətinin, dünyanı sözlərlə təsvirin ilkin olaraq konkret yaddaş obrazları-
na əsaslanması bunun təsdiqidir. 
Ədəbi obraz və simvol da bir birinə yaxın əlamətlər daşıyırlar. 
Əslində bütün simvollar obrazdır, obrazlı təcridin və abstraksiyanın bir 
şəklidir. Lakin insanlar müxtəlif məqsədlərlə obraz yaradarkən onun 
konkretliyinin nisbiliyini və şərtiliyini hiss etmişlər. Bunun nəticəsi isə bu 
şərtilikdən istifadə olub və simvolluq keyfiyyəti obrazın şərtiliyinin və 
nisbiliyinin son qütbü kimi meydana çıxıb və müstəqil terminoloji ad daşı-
mağa başlayıb. Elmdə hətta simvolik obrazlardan ayrıca bəhs edilir. Məsə-
lən, rəssamlıqda obrazın şərtiliyini mütləq həddə çatdırmaq səyləri abst-
raksionizmi yaradıb. Realist ədəbiyyatda da müəyyən realist obrazları 
sona qədər şərtiləşdirməkdən simvolizm cərəyanı yaranıb. Bu, obrazın 
şərtilik imkanlarından ən qədim dövrlərdən istifadə olunduğunu göstərir. 
İnsanı göstərən ədəbi obrazın şərtilik baxımından növlərini göstərən 
müxtəlif terminlər yaranıb: 
1. Rəmzi obrazlar. Onlar öz görünüşündən başqa ikinci bir 
məlumat qatı da daşıya bilirlər. Məsələn, sufi poeziyada aşıq və məşuq 
obrazları kimi: sufilər bu obrazları sufi dindar və allah obrazı kimi başa 
düşürdülər. Hürufilərdə cahan və can obrazları maddi dünyanı və onun 
içini dolduran ilahi gövhər (başlanğıc, mahiyyət) kimi başa düşürdülər. 
2. Alleqorik obrazlar. İnsanlar heyvan simasında göstərilir və bu, 
əsərdə insan haqqında danışıldığını anlamağa mane olmur. 
3. Tipik obrazlar. Bu obrazı bilərəkdən terminləşdirməkdir, konk-
retlikdən və faktlıqdan çıxarmaqdır, yəni onda faktlar çoxluğuna məxsus 
əlamətləri artırmağa çalışmaqdır. 
4. Qeyri-tipik və ya faktoqrafik obrazlar. Bu obrazda həm 
konkretliyin, həm də tipikliyin çatışmamağıdır. 
5. Mistik obrazlar – yəni əslində real şey kimi olmayan damdaba-
ca, cin və s. kimi obrazlar. 
 243
 Nəzərə almaq lazımdır ki, simvollar sözdən başqa maddi formalar-
da da ola bilir. Bizi isə sözlə yaranan simvollar maraqlandırır. Simvol həm 
də işarənin bir növüdür və müasir dildən əvvəl mövcud olmuş işarə dilinin 
əsas vahidi kimi istifadə edilmişdir. Onun hərfi mənası da yunan dilində 
şərti işarə deməkdir. 
Bİz yuxarıda ədəbi obrazın konkretlik iddiasından danışdıq. Obrazı 
simvollaşdırmaq isə realist ədəbiyyat tarixində obrazın konkretlik 
meylinin əksinə olan bir hadisədir. XIX əsrin sonlarında Qərbi Avropa və 
Rusiyada yayılan simvolizm cərəyanı realist obrazın şərtiliyini mütləqləş-
dirir, onun əks qütbünə nail olmaq istəyirdilər. Bu halda xəsis obrazı 
xəsisliyin, müstəbid hökmdar obrazı isə zülmkarlığın konkret nüsxəsini 
deyil, onun bütün dövrlər üçün bütün cəmiyyətlər üçün universal tipajını, 
universal nüsxəsini yaratmağa çalışır. Obrazı simvolikləşdirməyə çalışan 
yazıçı bədii konkretliyə yox, universal informativliyə can atır, bir növ 
obrazı terminləşdirmiş olur. Ona görə ədəbiyyat tarixində özünü göstərən 
simvolizm obrazın gücünü onun konkretliyində, fərdiliyində yox, onun 
universal bir sosial hadisəni və ya mahiyyəti əks etdirməsində görür. Bir 
çox müəlliflər alleqorik obrazları, təmsil obrazlarını da simvolik obraz 
saymaqda haqlıdırlar.  
Ədəbi obrazın simvollaşdırılması obrazın konkret təbiətinə zidd bir 
haldır. Lakin XIX-XX əsrlərdə obrazın simvollaşdırılması halları geniş 
yayılmışdır. Bunu həm də elmi biliklərin ədəbi yaradıcılığa, dünyanın 
bədii təsvirinə daha artıq cəlb edilməsinin nəticəsi saymaq olar. Təmsil 
kimi qədim simvolik süjetlərə gəlincə, onların süjetləri tədris prosesində 
ibrətamiz fikirlər ifadə edən əhvalatlardan istifadə etmək ənənəsindən 
qalmadır. Təmsillərin çoxu əxlaqi fikirlərin obrazlı, əyani ifadəsidir. 
Şərq təriqət ədəbiyyatlarında obrazların tam əksəriyyəti simvolik 
xarakter daşıyır. Bunlara simvol kimi yox, dünyəvi məzmunlu obrazların 
mətn mədəniyyətində qazandığı təzə, paralel mənalar, ikinci, üçüncü 
mənalar kimi baxmaq lazımdır. Təsadüfi deyil ki, sufi simvolların, yəni 
obrazların məxsusi lüğətləri hazırlanırdı və belə lüğət yaratmaq sufilik 
ədəbi fəaliyyətinin bir şəkli idi.  
 
 
5.2.3. Ədəbi obrazın məkan və zaman hüdudsuzluğu 
 
Dünyanın ədəbi obrazda əksinin ən unikal xüsusiyyəti onun məkan 
tükənməzliyidir. Ədəbi mətndə müəllif özünün olduğu yerdən həm eni, və 
həm də hündürlüyü və dərinliyi milyon metrlərlə məsafədə ola bilən 
hadisələri və obyektləri təsvir edə bilir. Bunun sayəsində dünyanın ədəbi 
 244
əsərdə yaradılan obrazı məkanca hüdudsuzluq xassəsi qazanmış olur. 
Obraz suyun dərinliyini də, yerin altını da, kürənin o biri üzünü də təsvir 
edə bilir. Həm də dünyanın məkan kimi təsviri zamanı obrazın 
konkretliyinin şərtilik halları da meydana çıxır. Yəni ədəbi obraz həmişə 
konkreti təsvir etmir, bir sıra hallarda şərti konkreti təsvir etmiş olur. 
Məsələn, insan yuxularının, təmsil süjetlərinin, mif süjetlərinin 
təsvirində şərtilik həddən artıqdır. Eyni sıraya fantastik əsərləri, mistik-
magik epizod və süjetləri də aid etmək olar. Bunların gerçəklikdə real 
qarşılığı, konkret qarşılığı olmur, amma ədəbi obraz onları da özünə xas 
olan konkretlik iddiası ilə qələmə alır. Ən maraqlısı da odur ki, ədəbi 
qavrayış qanunları və ənənələri ilə oxucu yaddaşı bunların hamısını ədəbi 
konkretlik keyfiyyətində qəbul edir.  
Ədəbi obrazın məkan parametrləri, onun predmeti ilə vəhdətdə janr 
formalarının yaranması ilə nəticələnib. Janrlar həm də zaman və məkan 
şərtiliyinin dərinləşməsi nəticəsində formalaşır. Ədəbi növlərin sərhədləri 
də çox halda ədəbi obrazın məkan sərhədləri ilə üst-üstə düşür. Lirik 
növün məxsusi predmeti həm də məkan sərhədlərini nəzərdə tutur. Məd-
hiyyə və ya mərsiyə konkret obyektdən, insanın özündən çox, onun şairin 
yaddaşındakı lirik, subyektiv əks-sədasını təsvir edir. Bu halda məkan 
genişliyi heç yada düşmür. Lirikada obyekt onun şair yaddaşındakı sub-
yektiv qavrayışına nisbətən ikinci planda olur. Obyekt, məsələn, gözəl və 
ya ölmüş qəhrəman təsvir edilərkən ədəbi konkretlik, universallıq yox, 
şair qavrayışının konkretliyi iddiasında olur. 
Amma ən qədim epik janr olan bioqrafiyalarda ədəbi obrazın 
prototipi olur. Prototip – ədəbi obrazın konkret məkan və obyekt pred-
metinin mövcud olduğu halları göstərən termindir. Dini bioqrafiyaların 
hamısının prototipi var idi. Burada da müəllif subyektivizmi yox olmur, 
amma o fakta obyektiv yanaşma iddiasına nisbətən ikinci və üçüncü 
planda olur. Məkan prototiplərinin növlərindən həm də janrlar yaranıb. 
Bioqrafiyadan başqa bura qəhrəmanların həyatı janrını, səyahətnamə 
janrını, hətta tarix elmini də daxil etmək olar. Tarixçi alimlərin yaratdıqla-
rı əsərlər ədəbi əsərlərdir və onlar obrazlılıq qanunları ilə yaradılırlar. Ona 
görə, müəyyən mənada, tarix elmi də onun yaratdığı tarix kitabları da 
ədəbi əsər sayılmalıdır. Tarixi əsərlər də məkan və zaman prototiplərinə 
əsaslanır. Sənədli nəsr, bioqrafik roman, inqilabi roman, hərbi roman, 
misik roman və s. terminlər obrazın məkan və zaman hüdudları ilə bağlı 
hadisələrdir. 
Publisistika və reportaj formaları da tarixçiliklə yazıçı müəllifliyi 
arasında və sərhədində olan hadisələrdir. Fakta sədaqət və düzgünlük 
cəhətdən bunlar tarixi janrlar hesab oluna bilər, amma fakta subyektiv 
 245
müəllif münasibəti baxımından publisistika ədəbi janrdır. Ona görə də 
xüsusi bədii publisistika termini də işlədilir ki, bu da reportyorluq 
elementinin yazıçı subyektivizminə nisbətən zəif olduğu hallardır. 
Fantastik janrlar məkan prototipinin yoxluğunu nəzərdə tutur və öz 
adında qeyd edir. Folklordakı dastan və nağıl kimi epik formalar da proto-
tipsizlik baxımından fantastik obrazlılıq formalarına aid edilə bilər. Ümu-
miyyətlə realizm epoxasına qədər məkan və zaman konkretliyi, prototip 
prinsipi çox şərti olmuşdur. Lakin realizm epoxasında tarixilik prinsipi 
ədəbi yaradıcılığın da əsas prinsipi olur. Lakin çox maraqlıdır ki, fantastik 
ədəbiyyat məhz realizm epoxasında coşqun tərəqqi etmişdir. Görünür bu 
da realist ədəbi obrazın tarixi konkretlik iddiasına əks bir reaksiya və qütb 
kimi, zaman və məkan hüdudlarını aşmaq təşəbbüsü kimi meydana çıx-
mışdır. Digər tərəfdən, coşqun elmi tərəqqi də fantastik məkan və zaman 
ölçülərinə marağı artırmışdır. 
Foto və ədəbi obrazı müqayisə etdikdə ikincinin üstünlüyü aşkar-
dır. Foto obyektin müəyyən nöqtədən surətidir və bir ölçülüdür. Amma 
ədəbi obraz obyekt və hadisələrin üç ölçülü obrazını yaradır: onun üzünü, 
arxasını və içini də göstərə bilir. Ədəbi obrazda obyekt bir neçə müxtəlif 
nöqtələrdən təsvir edilə bilər. Foto obraz kimi konkretdir. Lakin fotonun 
qavrayışı şərti bir eyniyyət təşkil edən obrazı yaradır. Lakin söz obrazın 
qavrayışı hər fərddə yeni bir variant kimi, təkrarsız nüsxə kimi meydana 
çıxır. Ona görə ədəbi obrazın fotodan üstünlüyü sözün obrazlılıq xassələ-
rinin unikallığı ilə bağlıdır. Bunlardan başlıcası söz qavrayışının fərdi-
liyidir. Fotonun qavrayışında belə fərdilik mümkün deyil. Bundan başqa 
ədəbi obraz prosesləri təsvir edə bilir, lakin foto belə imkandan məhrumdur. 
Ədəbi obrazın mühüm üstünlüyü onun dünyanı zaman hüdudsuz-
luğunda göstərə bilməsidir, zamanın bitməzliyini və tükənməzliyini 
təsvir edə bilməsidir. Foto bundan da məhrumdur. O dünyanı ancaq bir an 
kimi görə bilir. Amma məhz söz sayəsində insan ağlı indiki zaman 
çərçivələrindən kənara çıxa bilmişdir. Ədəbi obrazdakı zaman hüdudsuz-
luğu iki mərhələdə nəzərdən keçirilə bilər. 
1. Ədəbi obrazın obyekt və prosesi indiki, keçmiş və gələcək zaman 
hüdudlarında göstərə bilməsi. 
2. Ədəbi obrazın konkret tarixi məzmun daşıya bilməsi. 
Dünyanı üç zaman hüdudunda göstərə bilmək mücərrəd, fəlsəfi za-
man anlayışını bildirmək imkanıdır. Bununla insan içində olduğu intəhasız 
indiki zamandan əvvəl də hadisələrin olduğunu və sonra da labüdən olacağını 
dərk edir. Bu insan idrakının böyük nailiyyəti idi, dünyanın üç zaman zolağı 
şəklində qavranması imkanı idi. Ədəbi obraz bunların hər üçündən istifadə edir 
və adi fotodan, surətdən qat-qat zənginliyini göstərmiş olur. 
 246
Ədəbi obraza müyəssər olan üç zaman zolağına uyğun janr forma-
ları vardı: keçmişi göstərən tarixi roman, dram və s. Gələcəyi göstərən 
fantastik və utopik roman və hekayə və s. Realist epoxanın əsas janr 
formaları olan nəsr və dramatik janrlar. Bütün bu janr formaları dünyanın, 
insan həyatının və tarixinin bütün əlvanlığını ədəbi obraz sırası kimi əks 
etməyə, bəşəriyyətin yaddaş dövriyyəsinə daxil etməyə imkan qazanır. 
Ədəbi obrazın hadisələri üç zaman zolağında göstərə bilmək imkanı bədii 
ədəbiyyatı dünya və insan cəmiyyəti və onun tarixi barədə unikal bir 
informasiya akkumulyatoruna çevirir. 
Üç zaman zolağından istifadə ədəbi obraza zamanın təsviri 
baxımından unikal bir elastiklik verir. Məsələn, indiki zamanda hadisələr-
də iştirak edən qəhrəman keçmiş zamana qayıdır və yazıçı keçmiş fakt və 
hadisələri obraz və proses kimi göstərə bilir. İnsan yuxuları da keçmiş 
zaman hadisəsi kimi ilkin olaraq ədəbiyyatda təsvir edilmişdir. Zaman və 
məkan hüdudsuzluğu bir-birini tamamlayaraq roman janrının dünyanı əks 
etmək cəhətdən ən qiymətli imkanlarını şərtləndirmişdir. 
Teatr və dram janrı söz – obrazın məkan və zaman hüdudsuz-
luğundan əyani istifadə məqsədi ilə yaradılmışdır. Meydan və teatr 
tamaşasında, ilk növbədə, keçmiş zaman müasir zaman müstəvisinə 
gətirilir. Keçmiş zaman ədəbi obrazda, mətndə dram əsəri və obraz sırası 
kimi, səhnə tamaşasında isə müasir zamanda baş verən hadisə sırası kimi 
canlandırır. Səhnədə keçmiş zaman əvvəllər olmuş hadisələrin aktyorların 
təqlid şəklində canlandırması, bərpa etməsi kimi yaradılır. Ümumiyyətlə, 
təqlid həm uşaqların oyun forması kimi, həm də ədəbi sənətin köklü 
prinsipi kimi keçmiş zamana qayıdışdır, indiki zaman çərçivələrindən 
çıxmaqdır. Yazının yaradıcısı olan maarifçi və peyğəmbərlər digər 
insanları indiki zaman çərçivəsindən çıxarmağa çalışırdı. Allahı tanıma, 
dərk etmə həmdə indiki zamandan çıxma, keçmiş zamana daxil olma, 
ibtidai bir tarixilik təşəbbüsüdür. Allah təkcə səbəbiyyət yox, həm də 
keçmiş zaman problemidir. Teatr, müəyyən mənada, təqlidlə yaradılan 
keçmiş zamana səyahət və qayıdışdır. Qədim Yunanıstanda teatr ayinləri 
mənşəcə allahları təqdim və tərənnüm, onların qüdrətinin nümayişi 
xarakteri daşıyırdı və müəyyən mənada kollektiv ibadət forması idi. 
Lakin teatrın ilk ünsürü olan ayinlik, kollektiv oxuma ritualı hey-
vanlarda da müşahidə olunur. Buna şərti olaraq təqvim bayramları da de-
mək olar. Bu bayramlar də bütün hallarda yaxşı, bərəkətli keçmişə qayı-
dış, onun xatırlanması və təqlidlə təkrarıdır. Təqlid və oyunlar yaxşı 
keçmişə qayıdışdır, yaxşı keçmişin sublimasiyasıdır. Uşaqların oyunları 
da eyni cür izah oluna bilir. 
 247
Teatr meydanı məkan hüdudsuzluğu baxımından ədəbi obrazdan 
məhduddur. Ona görə pyesin mətnində verilən məkan əlamətləri səhnə 
tərtibatı vasitəsilə, şərtilikdən istifadə yolu ilə remarka mətnlərindəki 
göstəricilərə uyğunlaşdırılır. 
Kino və ədəbi obraz bütün digər sənətlərdən fərqli olaraq öz im-
kanları baxımından bir-birinə yaxındır. Kino da məkan, zaman və həcm 
kimi üç ölçülü ola bilir. Lakin biz ədəbi obrazın üstünlüyünü qeyd etmək 
istərdik. Əlbəttə, təsvir konkretliyi cəhətdən kino obrazı ədəbi obrazdan 
güclüdür. Lakin insan həyatının proses tərəfini göstərməkdə kinokamera 
sözə uduzur. İnsanın sevincini, əzablarını, daxili aləmini göstərməkdə 
kino ədəbi obraz səviyyəsinə qalxa bilmir. Əlbəttə, bu, yazıçının və 
aktyorun sənətkarlığı ilə də bağlıdır, amma insan psixologiyasının təsvi-
rində aktyor ustalığı sözün sərhədsiz imkanları qarşısında acizdir. Ona 
görə də həm bədii kinoda, həm də sənədli kinoda sözün obrazlılıq imkan-
larından geniş istifadə olunur.  
Lakin ədəbi obrazın və kino obrazının qavrayışının emosionallıq və 
idraki əhəmiyyət cəhətdən müqayisəsi çox mürəkkəb bir məsələdir. Kino 
obrazı idrakın ilk pilləsi olan canlı seyrə, ədəbi obraz isə sözlə yaddaş 
obrazlarının oyadılması prinsipinə əsaslanır. Xatırladaq ki, səssiz kino 
böyük təsir gücünə malik deyildi. Yalnız canlı dialoqlardan və sözün bədii 
imkanlarından istifadə kinonu ədəbi obrazla müqayisə oluna bilən 
səviyyəyə qaldırdı. Söz kino obrazında da insan psixologiyasını göstərmə-
yin əsas vasitəsi olaraq qalır. 
Ədəbi obrazın məkan hüdudsuzluğunun əsas nəticəsi ədəbi obrazın 
fakta münasibət cəhətdən şərtiliyini yaradır. Ona görə ədəbi şərtilik 
ədəbi obrazın konkretlik iddiası kimi meydana çıxır. Obrazın şərtiliyi onu 
obyektlə qarşılaşdırmaq təşəbbüsündən yaramır. Bəlkə ədəbiyyata elmi 
şəkildə yanaşma zamanı yaranır. Amma ədəbi obraza konkret oxucu 
qavrayışı nöqtəsindən baxanda o həmişə konkretdir. Obrazın konkretliyi-
nin bir kökü də qəribə səslənsə də, fərdin ədəbi qavrayış xassəsindədir. 
Fərdi ədəbi qavrayış bütün digər qavrayış prosesləri kimi konkret proses 
kimi baş verir. Ona görə də ədəbi obrazın konkretliyi bir tərəfdən 
müəllifin ədəbi təsvirinə mümkün qədər konkretlik vermək istəyi ilə 
bağlıdırsa, o biri tərəfdən fərdi qavrayış prosesində də təhtəlşüur olaraq 
oxucunun yaddaşındakı proseslərin konkretliyi kimi davam etmiş olur. 
Ədəbi obrazın zamanı ifadə edə bilmək xassəsinin bir forması da 
onun həmişə konkret tarixi məzmun daşımasıdır. Ədəbi obrazda tarixi-
lik, ilk növbədə, onun mətn formasında olmasından doğur. Mətnlər isə 
həmişə müəyyən dövrün təhsil ehkamları, mütaliə mədəniyyəti və hüdud-
larında savad almış adamların bilik dairəsini əks edir. Buna biz şərti 
 248
olaraq dövrün təhsil ehkamları deyirik. Bu ehkamlar ədəbi obrazı ifadə 
edən mətnlərdə də əksini tapır və bu yolla mətnin yarandığı dövrün cəmiy-
yəti, dövləti, elmi və maarifi barədə bir sıra mühüm həqiqətləri ifadə et-
məkdə olur. 
Ədəbi obrazın tarixiliyi problemi onun yarandığı cəmiyyətdə 
maarifin və təhsilin səviyyəsi və keyfiyyəti ilə birbaşa bağlıdır. Ona görə 
qədim quldarlıq və feodalizm cəmiyyətlərində yaranan bədii əsərlərdə ta-
rixilik hissinin səviyyəsi fərqlidir. Çünki müəllifin tarixilik duyğusu bir-
başa onun savad dərəcəsinin nəticəsidir. Ona görə də yaxşı savad görmüş 
müəlliflərin ən qədimlərdə yazılan bədii mətnlərində konkret tarixi həqi-
qətləri ifadə etmək qabiliyyəti yüksəkdir. Lakin az savadlı, az mütaliəli 
müəlliflərdə isə dövrün tarixi simasını ifadə etmək keyfiyyəti aşağı olur. 
Ədəbi obrazın tarixiliyindən danışarkən, ilk növbədə, insan və 
cəmiyyət, insan və digər insanların münasibətlərinin, xüsusilə insan psi-
xologiyasının ifadə xüsusiyyətlərinə diqqət yetirilməlidir. Müxtəlif cəmiy-
yətlərdə, müxtəlif dövrlərdə bu münasibətlər başqadır və ədəbi obrazın 
məzmununda da müvafiq şəkildə əksini tapır. Ona görə də ədəbi obrazın 
mövzu, süjet, konflikt, xarakter, janr kimi əsas əlamətləri bütün ədəbiyyat-
larda tarixi məzmun daşıyır: həm milli özünəməxsusluğu əks edir, həm də 
tarixi dövrün əlamətlərinin daşıyıcısı olur. Ona görə də ədəbiyyatşünaslıq 
tədqiqatları konkret dövrün ədəbiyyatını, ilk növbədə, ədəbi obrazın bu 
xüsusiyyətlərinin təhlili əsasında aparır.  
Realizm epoxası yazıçı ağlının cəmiyyətə və insana tam tarixilik 
prinsipi ilə yanaşması ilə seçilən mərhələdir. Realizm epoxasına qədər 
ədəbi obrazın tarixiliyi müəlliflər tərəfindən şüurlu surətdə ifadə edilmirdi. 
Bunun səbəbi vardı: bəşərin keçmişinə, insanın təbiətinə münasibətdə 
tarixilik prinsipinin aşkar edilməsi sənaye inqilabları dövrünə aiddir. 
İnsanı və cəmiyyəti anlama və izah üsulu kimi tarixilik prinsipini tam 
genişliyi ilə romantizm epoxası meydana çıxarmışdır. 
 
 
5.3. Ədəbi obrazın dünyanı göstərən növləri 
 
Obrazın əsas funksiyası onun dünyanı işarə və əks etmə xassəsi ilə 
bağlıdır. Dilin ilk ad-sözləri və deməli, obrazları hərəkət edən canlılar 
olmuşdur: insan və heyvanların adları olmuşdur. Onların ardınca məkan 
obrazları da meydana çıxmışdır: dağlar, dərələr, vadilər, meşələr, ağaclar 
və s. Sonda isə hadisəvi obrazlar – hərəkət və hadisələrin adı olan ibtidai 
ad fellər ortaya çıxmışdır. 
 249
Ədəbi obrazın dünyanı göstərən növləri ədəbi epoxaların dəyişməsi 
ilə həmişə başqalaşır və ədəbi tərəqqinin növbəti mərhələsinin əsas əla-
mətlərinin daşıyıcısı olur. Ona görə ədəbi tərəqqinin nəzəri tədqiqi baxı-
mından obrazın dünyanı göstərmək özünəməxsusluğu xüsusi rol oynayır. 
 
 
5.3.1. İnsan obrazı 
 
İlk insan obrazları və ilk ad-sözlərdən biri insan sürülərinin təbii 
başçısı sayılan totem-pəhləvanlara verilən adlar olmuşdur. Ona görə təsdiq 
edə bilərik: ilk obrazlar insanların adları şəklində, işarə əvəzliyinin konk-
ret canlıya bağlanması nəticəsində yaranmışdır. İlk belə prototiplər yəqin 
ki, ibtidai sürülərin totem-ataları idi. Onların instinktiv hakimiyyəti primi-
tiv səviyyədə olsa da, sürü nəfərlərindən birinin bütləşdirmə ilə, onun mi-
finin yaranması ilə nəticələnmişdir. İlk – totem-insan obrazı əvvəlcə mif-
lərin və bütlərin, sonra isə dünyanın vahid Allahı haqqında mifin prototipi 
olmuşdur. Birinci mif və büt ilkin mənşəcə totem-atanı sürünün digər 
üzvlərindən ayırmadır, uzaqlaşdırmadır. Bu təcridin bütün mahiyyəti isə 
onun söz-işarəsi vasitəsilə və onun sayəsində başa gəlməsidir. Totem-
atanın söz işarəsiylə tanınması isə onu sürünün sıra nəfərinə – insana 
yaxınlaşdırma, bənzətmə idi. Çünki ibtidai insan üçün sözün həyatdakı 
qarşılığı ancaq sürü nəfərlərindən biri kimi tanına və qəbul edilə bilərdi. 
Bu mənada, bəşər tarixi boyu insanların özləri barədə yaratdıqları mif və 
təsəvvürlər mədəni düşüncənin həmişə mərkəzi problemi olmuşdur. 
İnsan özü haqqında təkcə filosof və alim kimi yox, öz otlaqlarının 
gözəlliyi haqqında danışan və nəğmə qoşan çoban-nəğməkar kimi 
danışanda da o insan obrazı yaradır və öz insan təbiəti haqqında söz qoşur. 
Ədəbi yaradıcılıq da fərdi mifin şərhidir və bu mif tayfa miflərindən fərqli 
və məzmunca yoxsul deyildir, bəlkə əksinə, öz fərdiliyi və konkretliyi ilə 
onlardan daha unikal və məzmunlu ola bilir. Ədəbi müəllif yaradıcılığının 
aparıcı stimullarından biri, bəlkə də adamların öz unikallığı hissinin 
şərhidir, bunu digər adamlara çatdırmaq ehtiyacıdır. 
Ədəbiyyat insanın unikallığı, təkrarsızlığı haqqında bitməz-tükən-
məz miflər xəzinəsidir. Ədəbiyyatın tükənməzliyi də fərdlərin tükənməzli-
yindən doğur. Bu mənada insan obrazı ədəbiyyatın tükənməz və sonsuz 
predmetidir. Qalan hər şey insana aidiyyəti və ona nisbətəm maraqlı 
olması ilə ədəbiyyatın predmetinə düşür. İnsanın unikallığı və təkrarsızlığı 
isə onun dildən istifadə etməsinin nəticəsidir. Dilin işarə təbiəti ədəbi 
əsərin də mifliyini şərtləndirir, onun konkret insan mifinə işarə olmaq 
təbiətini təyin edir. İnsan probleminin mifə çevrilməsi elə dilin mifik 
 250
təbiətinin əksidir: insan yaddaşı dildə reallaşanda da mifləşir, fərdi təfək-
kür kimi ölüm nəticəsində yox olanda da mifləşir. Onun barədə sözlərdə 
və mətnlərdə, fərdi yaddaşlarda və xatirə süjetlərində qalan obraz kimi də 
mifik məzmun daşıyır. 
İnsan mifini göstərən üsullardan biri də insanların obrazının alleqo-
rik şəkildə yaradılmasıdır. Alleqoriyada heyvan obrazı formal olur və o, 
məzmunca insanın təsviri xarakteri daşıyır. Ona görə alleqorik obrazlar, 
digər maddi əşyaların, təmsillərdə heyvanların şəxsləndirilməsi də insan 
obrazı yaratmağın bir şəklidir. Lakin alleqoriyanı adi heyvan surətləri ilə 
eyniləşdirmək olmaz. Alleqoriya insanı göstərən obrazdır, lakin nəsr 
əsərində hər hansı heyvan obrazının yaradılması dünyanı göstərən adi 
məkani obrazdır, o, insanı yox, onun mühitini, düşdüyü vəziyyəti və s. 
göstərməyə xidmət edir. 
İlk kanonik kitabların əsas qəhrəmanları da müharibə ustası olan 
pəhləvanlar və yazını icad etmiş maarifçi peyğəmbərlər olmuşdur. İnsan 
obrazının ilkin forması dini ədəbiyyatın hökmranlığının sonuna qədər 
mifoloji xarakter daşımışdır. Mifoloji insan obrazı konkret adamın obrazı 
olmaqdan çox, insan haqqında müəyyən təsəvvürün ifadəsi olurdu. Bu 
təsəvvürlər dini elmdə sistemləşdirilsə və əsaslandırılsa da, onlar həmişə 
köhnə mifin təzə mif vasitəsi ilə təkzib edilməsindən ibarətdir. Lakin 
bütün miflər insanın mütləq qüvvə tərəfindən birdəfəlik yaranması haqda 
təsəvvürə əsaslanırdı. Əslində sufi qəzəli də, Allah və peyğəmbərlər 
haqqında şeir də, şərq nəsihətçiliyi ruhunda mənzumələr də Allah mifinin 
fraqmentləri idi və belə də oxuna bilər.  
Din sxolastik elm kimi və mədəniyyət kimi mifin sübutu təşəbbüs-
lərindən yaranmışdır. Bu sübut baş tutmadıqda sübutedici mətnlərin 
hamısı Allah sözü və ehkam elan edildi. Bu son arqument idi, adi sübuta, 
əqidəyə qorxu qatılması və qorxunun sübut arqumentinə çevrilməsi idi. 
Bu qoxu mistikası idi və sonradan qanunların tətbiqində də bundan isti-
fadə edildi.  
Tarix – elmi və tarixi şurla birgə insanın da proses və təkamül nəti-
cəsində ərsəyə gəlməsi təsəvvürünü yaratdı. Darvinizm insanın da ədəbiy-
yatda təsvirində çevriliş yaratdı: mifoloji insan ədəbiyyatda konkret tari-
xi insan surəti ilə əvəz olundu. Bunu tarixiliyə əsaslanan realist ədəbiyyat 
erası adlandırmaq olar. Dini ədəbiyyat dövründə insan haqqında təsəvvür-
lərin əsası onun Allah tərəfindən xəlq edilməsi və ona məxsus olması və 
ona qayıtması ideyası idi. Mifoloji və dini dövrün insanı sabit və donuq-
dur, obyekt xarakteri daşıyır. Lakin tarixi insan obrazı proses xarakteri 
aldı, o tərəqqi edir, dəyişir, tərəddüd edir, yanılır və peşman olur. XX 
 251
əsrdə modernist nəsrdə isə insan təbiətinin sabitliyi tamam yox olur, insan 
təbiətinin bütövlüyü şübhə altına alınır. 
Realist eranı tarixi insan mifinin hökmran olduğu ədəbi era 
hesab etmək olar. Bu mənada, intibah dövründən sonrakı ədəbiyyatın 
predmeti tarixi insan mifidir. İnsan obrazı yaratmaq həm də bu mifi ədəbi 
şəkildə şərh etməyin əsas üsullarından biridir. Tarixi proses irəlilədikcə, 
sosial-iqtisadi tərəqqi artdıqca, yüz illər bir-birini əvəz etdikcə ədəbiyyat-
da insan obrazının yaradılmasının miqyası, üsulları, söz formaları zəngin-
ləşib mürəkkəbləşir. Bu mənada dünyanı göstərən insan obrazından əlavə 
yaranan bütün obrazlar və onların formaları insan obrazını tamamlamaq 
üçündür və köməkçi obrazlar hesab edilə bilər. 
XX əsrin sonlarında Qərbdə dini və tarixi insan mifini birləşdirmək 
təşəbbüsləri özünü göstərir: realist insan obrazı təsvir olunan əsərlərə dini 
dünyagörüşünə məxsus olan mistik məntiq və mistik hadisələr də daxil 
edilir. Lakin bu, müasir ədəbiyyatda bir cərəyandır və bu cərəyan müasir 
dünya ədəbiyyatında tarixi insan mifinin hökmranlığını və bədii şəkildə mə-
nimsənilməsinin aparıcı bir proses olduğunu təkzib edəcək hadisə deyildir. 
Realist ədəbiyyat erasında isə insanın təbii azadlığı tərənnüm 
olunmağa başladı. Ateizm vahid Allah mifinə qarşı mübarizə üsulu oldu. 
Maarifçiliyə qədər dini əxlaqın asası olan Allah ideyasını ictimai müqavi-
lə, qanun, insan ağlına və iradəsinə pərəstiş ideyaları əvəz etdi. Lakin XX 
əsr ədəbiyyatı insanın təbii mürəkkəbliyini yenidən üzə çıxardı, bu zəmin-
də insan fenomeninin müxtəlif sahələri üzrə yeni nəsr və onların kino 
janrları meydana çıxdı: indi nəsrdə mistika, ruhi pozuntular, qumarbazlıq, 
hərbi iş, psixi komplekslər, pul və seks hərisliyi, elmi utopiyalar, 
gələcəkşünaslıq və s. mövzular artıq konkret tematik janrlara çevrilmiş-
dir. Bu isə ədəbiyyatın tarixi insan mifini mənimsəməkdə sürətlə 
irəlilədiyini və bu yolda elmin nailiyyətlərindən də bəhrələndiyini göstər. 
İnsan obrazının ədəbiyyatda tarixi təkamülü janr nəzəriyyəsinin və 
tarixi poetikanın əsas predmetini təşkil edir. 
 
 
5.3.2. Dünyanı obyekt kimi göstərən obrazlar 
 
Ədəbi əsərdə insanların yaşadığı və işlədiyi mühit, təbii relyef, on-
ların əmək prosesində istifadə etdikləri əşyalar, onların evləri və geyimləri 
də təsvir edilir. Ədəbiyyatın tarixi inkişafı boyu obyekt obrazların təsviri 
də inkişaf və təkamül etmişdir. Belə obrazlara ədəbiyyatşünaslıqda detal-
lar da deyilir. Mifoloji insanın təsviri dövründə obyekt obrazlardan 
 252
nisbətən az istifadə edilirdi. Ona görə ki, mifoloji insan tarixi və məkani 
konkretliyə az əhəmiyyət verilərək canlandırılırdı. 
Buna baxmayaraq təbiət obrazları maddi dünyanı göstərən 
obrazlar kimi ən qədin dini kitablarda var idi. Təbii heyvanların, bitkilərin, 
ağacların və planetlərin obrazları artıq Bibliya mətnlərində mühüm yer 
tutur. İlkin dini nəğmələr, sonra isə Qərbin və Şərqin dini poeziyası günəş, 
ay, ulduz, ətirli bitki, gözəl və güclü heyvanların, dadlı meyvələrin 
obrazları ilə bəzədilirdi. Təbiət obrazlarından istifadə edərək mənzərələ-
rinin yaradılmasına isə peyzaj deyilir. Hələ qədim yunan ədəbiyyatında 
çobanların həyatından mənzərələr verən nəğmələrə bukolika janrı adı 
verilmişdir. Şərq poeziyasında gecəni təsvir edən şeirlərə şəbnamə, yazın 
gəlməsini təsvir edənlərə bahariyyə və s. deyilir.  
Azərbaycan ədəbiyyatında, xüsusilə folklorda dağ, Araz, at kimi 
təbiət obrazlarının hətta simvolik mənaları vardır. Dağ obrazı vətən və 
əzəmət rəmzidir, Araz ayrılıq və ikiyə bölünmə simvoludur. At muraddır 
– deyiblər. Yağış xeyir-bərəkət rəmzi sayılır. Klassik poeziyadan bəri gül, 
ceyran və cüyür məhəbbət və gözəllik rəmzi sayılır. Xalq arasında qara 
rəng – bədbəxtlik, ağ rəng – xoşbəxtli, qırmızı – bayram və toy-düyün, 
sarı – xəstəlik rəngi sayılır. 
Qədim bioqrafiyalarda, tarix və coğrafiya kitablarında isə ölkələrin 
təbiəti, insanların məişəti, geyimləri, silahları, meşə və otlaqları, sərhədləri 
təsvir edilirdi. Bütün bunlar məişət obrazları və ya interyer adlanır və 
həmişə insan obrazlarını tamamlamağa xidmət edirdi. Lakin realist 
ədəbiyyat erasında məişət təfərrüatının bədii funksiyası qar-qat artır. 
Realist romanda bir evin, qədim binanın, köhnə bir həyətin müstəqil 
obrazı yaradıla bilir və belə obrazlar əsərin təsvir sırasında müstəqil yer 
tutur. Roman və povestdə qəhrəmanların yaşayıb işlədiyi mühitin obrazı 
əsərə obraz sırasının bir müstəqil həlqəsi kimi daxil olur. 
Dünyanı obyekt kimi göstərən obrazların bir qismi də sosial 
obrazlar sayıla bilər. Məsələn, XIX əsr naturalistlərində sosial qrupların 
məişəti ayrıca təsvir obyekti kimi alınırdı: Emil Zolya Parisin bazarlarını, 
peşə məhəllələrini, məsələn, şaxtaçıların kvartallarını ayrıca mövzu kimi 
alıb bədii təsvir obyektinə çevirmişdi. XX əsrdə marksist proletkultçular 
da buna oxşar obrazların yaradılmasını proletar sənətinin əsas məqsədi 
elan etdilər. Məsələn, proletar ədəbiyyatında fəhlə surətinin yaradılması 
onun şəxsi həyatından sərfi-nəzər edilməsini və onun sosial bir qüvvə 
kimi göstərilməsinə tələb edirdi. Proletkultçular fəhlə, kəndli və ziyalı 
sinfini ayrıca sosial obraz kimi göstərməyi tələb edirdilər. Marksist esteti-
kada inqilabi kütlə, qadın hərəkatı, mədəni inqilabın özü də ayrıca sosial 
 253
obrazlar kimi qələmə alınırdı və bu marksist estetikanın ədəbiyyatdan 
rəsmi tələbi idi. 
Müasir nəsr təsvir baxımından məkan məhdudluğu tanımır, insan 
üçün maraqlı olan, onu əhatə edən məişət əşyalarını, insanların evini, 
mənzillərin quruluşunu və mebellərini belə dəqiqliklə təsvir edir. İnsan 
obrazlarının fiziki təsviri də nəsr əsərlərində mühüm yer və hətta müəllifin 
müşahidə və söz ustalığını göstərən əsas meyarlardan sayılır. 
Dünyanın obyekt kimi təsviri yazıçıdan böyük məharət və istedad 
tələb edir. Belə təsvirlər yığcam və dəqiq, başlıcası isə mümkün qədər 
görümlü olmalıdır. Böyük yazıçıların təsvirlərini oxuduqdan sonra oradakı 
obraz və mənzərələr uzun müddət oxucuların yaddaşında yaşaya bilir. Bu 
da yazıçının sənətkarlığının əlamətlərindən sayılır. 
 
 
5.3.3. Dünyanı proses kimi göstərən obrazlar 
 
Dünyanı göstərən obrazların ən ali və mürəkkəb forması proses və 
hadisə obrazlarıdır. Bu obrazlarda söz sənətinin, ədəbi sözün incəsənətin 
bütün digər formalarından üstünlüyü meydana çıxır. Dünyanı hərəkət, 
proses, mənəvi və sosial tərəqqi kimi, təbii fiziki proses kimi göstərməkdə 
kino da ədəbiyyatdan üstün sayıla bilməz: xüsusilə insanın daxili aləmini 
göstərməkdə, onun daxili psixi həyatını obrazlaşdırmaqda ədəbi söz 
kinodan üstündür. Kino hadisə və hərəkəti göstərə bilsə də, onun obrazları 
fotoqrafik təbiətlidir, biryönlüdür. Ədəbi obraz isə hadisə və prosesləri 
göstərərkən belə, ədəbi qavrayış prosesində, minlərlə, milyonlarla 
oxucunun yaddaşında çoxmənalılıq və çoxvariantlılıq keyfiyyəti kəsb edir. 
Bu imkan kino obrazında yoxdur. 
Hadisə sözlə yaradılan obrazın ən əsas formalarından biridir. 
Hadisə əsərdə insan obrazının obyekt obrazlar və ya digər insan obrazı ilə 
təmas və əlaqələri kimi yaranır. Ona görə hadisədə artıq azı iki obraz 
iştirak edir. Hadisənin həyatın müxtəlif sahələrinə aidliyi tema və ya 
tematika adlanır. Elə hadisə obrazları ola bilir ki onlarda on minlərlə 
insanlar iştirak edir. Məsələn, döyüşlərin təsviri buna misal ola bilər. 
Bütün hadisə obrazlarının mərkəzində insan obrazı durur. İnsanın təbiətlə 
təmasına aid hadisələr üzərində qurulan əsərlər təbiət mövzusuna aiddir, 
buraya səyahətnamələri, ov janrını, dənizçilik ədəbiyyatını aid etmək olar. 
İnsan obrazının ictimai həyatla təması və konfliktləri üzərində 
qurulan əsərlər sosial tematikaya aid edilir. Buraya siyasi, inqilabi, hərbi 
mövzuları aid etmək olar. Sosialist realizmi nəzəriyyəsində ayrıca kolxoz 
quruculuğu, istehsalat romanı, böyük tikintilər haqda əsərlər də müsbət 
 254
planda sosial tematikaya daxil idi. Sosial tematikaya aid hadisələrin ən 
çox işlənən tipi insan əxlaqına və cəmiyyətlə münasibətlərinə aid hadisələr 
sayıla bilər. Bunlar mənəvi-əxlaqi mövzu adlanır və nəsrin mərkəzi 
mövzuları sayılır. 
İnsanların şəxsi münasibətinə aid mövzular isə fərdi problemə aid 
edilə bilər. Buraya ədəbiyyatın ən qədim mövzusu olan sevgi, qısqanclıq, 
xəyanət, sədaqət, xoşbəxtlik və faciə kimi həyat hadisələri daxil edilə 
bilər. Bur çox hallarda əsərlərin əsasında duran hadisələr sosial və fərdi 
problemin vəhdəti şəklində olur. Bu da təbiidir, müasir insanın şəxsi 
həyatı onun sosial həyatı ilə ayrılmaz şəkildə bağlıdır. 
Fərdi problemə aid hadisələri göstərən əsərlərin çox yayılmış 
forması bioqrafik nəsrdir. Bioqrafik hadisələri, tərcümeyi-halları, sərkər-
dələrin və hökmdarların, peyğəmbərlərin və təriqət başçılarının ömür 
salnaməsini göstərən əsərlərin qələmə alınma ənənəsi çox qədimdir. 
Məsələn. tarixin atası sayılan yunan tarixçisi Heredotun “Tarix” əsəri yeni 
eradan əvvəl VI əsrə aiddir. Qədim bioqrafiyalar tarixi-bədii nəsr sayılır 
və tarix elmi ilə bədii nəsrin müştərək şəklidir. Monoteist dinlərin 
hamısında müqəddəslərin həyatı adlanan janr olmuş və bu ənənə tarixi-
bioqrafik nəsrin geniş inkişafına yol açmışdır. 
XX əsrdə tarixi-bioqrafik nəsrin sənədli növü geniş yayılmışdır. 
Belə əsərlər əvvəllər bioqrafiya kimi, quru, rəsmi dildə yazılırdı. Amma 
XX əsrdə Andre Morua kimi yazıçı-tədqiqatçıların ustalığı sayəsində 
sənədli bioqrafiyalar bədiiləşdirilərək yazıldı. Sənədli bədii bioqrafiyada 
yazıçı tarixi faktları təhrif etmədən onları bədii vəziyyət və epizodlar 
şəklinə salaraq qələmə alır. Nəticədə bu əsərlər bədii əsər kimi də maraqla 
oxunur və bundan əlavə faktiki dəqiqlik sayəsində idraki və informativ 
əhəmiyyət də kəsb edirlər. Sonuncu xüsusiyyət bu əsərləri həm də tarixi 
bədii şəkildə öyrətməyin və təbliğ etməyin bir yoluna çevirmişdir. Sənədli 
bioqrafik nəsrin əsas qəhrəmanları yazıçı və şairlər, tarixdən yaxşı tanınan 
incəsənət adamları, alimlər, siyasi və hərbi xadimlər olur. 
Həsr janrının ancaq hadisələri təsvir etməyə meylli olan və onların 
sosial səbəb və təfərrüatı ilə maraqlanmayan xüsusi bir janrı vardır: belə 
əsərlər macara ədəbiyyatı adlanır. Səyahətnamələr, ov janrı, dənizçilik 
haqda əsərlər də macara sayılır. Macara ədəbiyyatının təhlükəsizlik orqan-
larının işi ilə bağlı çox işlənən forması detektiv adlanır. XX əsrdə macara 
ədəbiyyatı əyləncə xarakterli bir janra çevrilərək geniş yayılmışdır. Gər-
gin, maraqlı hadisələr üzərində qurulan, obraz-insanların taleyinə maraq 
yaradan bu əsərlər geniş oxunur. Ona görə də XX əsrdə bestsellerlərin ək-
səriyyəti macara janrına aiddir. Bestseller ingiliscə çox satılan kitab de-
məkdir və belə kitablar müəlliflərinə və nəşriyyatlara böyük gəlir gətirir. 
 255
Ədəbi əsərdə müstəqil obraz kimi göstərilən vəziyyətlər hadisənin 
kiçik, lakin düyünlü bir hissəsi olur. Amma müəllif əsərdə çox zaman 
müəyyən vəziyyəti bilərəkdən həll etmir. Ondan sonra gələcək hadisələri 
təsvir etmədən diqqətini müəyyən mənəvi əxlaqi, siyasi, intim və s. 
məzmunlu mürəkkəb vəziyyət üzərində cəmləşdirir. Belə vəziyyətlərin 
əsas forması konflikt və problem situasiya adlanır. Qədimlərdən bəri 
ədəbiyyatda atalar və oğullar, gəlinlər və qaynanalar, varlılar və kasıblar, 
şəxsi maraqlar və əxlaqi borc, hakimiyyət və şəxsiyyət, cəmiyyət və şəx-
siyyət, fərdlə digər fərd arasında olan və ola bilən konfliktlər işlənmişdir. 
XX əsr ədəbiyyatında problem situasiyaların təsviri ədəbiyyatın mühüm 
mövzusuna çevrilir: qəhrəmanların təhlükəli və həyəcanlı seçim vəziyyə-
tində qalmaları əsərə maraq, gərginlik gətirir. Müasir yazıçılar, ssenari 
müəllifləri yaxın tarixdə baş verən bütün mühüm hadisələri öz əsərlərində 
problem situasiyaya çevirərək onların əsasında romanlar və kino ssena-
riləri yazaraq ekranlaşdırıblar. Belə hadisələrin təsviri yeni süjetlər 
tapmağın bir forması olur. 
Lakin hər müəllif vəziyyətləri əsərin müstəqil obrazına lazımi 
ustalıqla çevirə bilmir. Bunun üçün xüsusi istedad, insan psixologiyasına 
bələdlik, həyat təcrübəsi və həyat biliyi lazımdır. Dünya ədəbiyyatının 
Şekspir, Kornel, Rassin, M.F.Dostoyevski. L.N.Tolstoy, C.Cabbarlı kimi 
korifeyləri həyat vəziyyətlərini obrazlaşdırmaqda misilsiz ustalar idilər və 
bunu sayəsində oxucular onları sevir. 
İnsanın ruhi-psixoloji vəziyyətini göstərən obrazlar da dünyanın 
proses və gedişat kimi göstərməkdə mühüm rol oynayır. İnsanın ruhi-
psixoloji həyatı incəsənətin bütün növləri içərisində tam mürəkkəbliyi ilə 
ancaq ədəbi əsərə müyəssər olan bir obrazdır. Sevgi, kədər, sevinc, 
sədaqət, qəhrəmanlıq, mərhəmət, ölüm kimi psixoloji hadisələrin 
obrazlaşdırılması bu qəbildəndir. Sevgi, qəhrəmanlıq və ölüm bu qəbil 
obrazlar sırasında əsas yer tutur və ədəbiyyatın tarixində əsas süjetyaradıcı 
mövzular olmuşdur. 
Sevgi ədəbiyyatın ən qədim və ən aktual obrazı sayıla bilər. Ədə-
biyyatda sevgi həm lirik, həm romantik və həm də epik əsərlərdə öz ifadə-
sini tapa bilir. Sevgi və digər mənəvi ruhi vəziyyət obrazları yaradılarkən 
müəlliflər insanların müxtəlif ovqatlarını obrazlaşdırmalı olurlar. Belə 
obrazın əsas forması lirika adlanır. Lirika adətən məhəbbət ovqatı sayılır 
və kiçik şeir kimi də, romanda və digər əsərdə vəziyyət və epizod kimi də 
yaradıla bilər. 
Vəziyyət obrazlarının bir şəkli də xatirələrdir. Belə obraz sırası 
üzərində qurulan əsərlərə memuar janrı deyirlər. Memuarlar bioqrafiya-
ya da yaxındır. Amma bioqrafiyadan fərqli olaraq memuarlar xatirəyə 
 256
dalan adamım özü tərəfindən yazılır. Bir çox hallarda memuar müəllifləri 
dəqiqlik xatirinə faktları dəqiqləşdirir, hətta tədqiqatlar da aparırlar. Hərbi 
sərkərdələr, dövlət və siyasi xadimlər öz xatirələrində sənədliliyə daha 
artıq əhəmiyyət verir və bu yolla yaddaş xətalarından yayınmağa çalışır-
lar. Xatirəyə yaxın olan obraz formalarından yuxu və xəyallar da bədii 
nəsrdə və ümumiyyətlə ədəbiyyatda mühüm rol oynayır. Onlar insanın 
mənəvi həyəcanlarını, daxili həyatının gərginliyini və özünəməxsusluğunu 
və s. açmağa kömək edir, insan obrazı barədə daha geniş təsəvvür yaradır. 
Proses səciyyəli obrazlar insanın həm daxili həyatını, həm də sosial 
və əxlaqi həyatını açmaqda, onu cəmiyyətin ayrılmaz hüceyrəsi kimi 
göstərməkdə həlledici rol oynayır. Məhz proses məzmunlu obraz yaradıcı-
lığının və ustalığının, texnikasının təkmilləşməsi ədəbiyyatda insanların 
və cəmiyyətlərin həyatını mürəkkəb intim, ictimai, sosial və tarixi proses 
kimi əks etdirməyə imkan yaradır. Ona görə də bütün ədəbi obraz forma-
larının sənətkarlıq və məzmun baxımından təkamülü ədəbiyyat elminin və 
onun tarixi poetika kimi sahələrinin əsas araşdırma obyektlərindən biridir. 
 
 
5.3.4. Müəllif və obraz. Tendensiyasına görə ədəbi 
 obrazın növləri 
 
Tendensiya anlayışı. Oxucu bədii əsəri oxuyanda çox zaman 
müəllifi obyektiv nağılçı kimi qəbul edir. Doğrudan da müəlliflərin əksə-
riyyəti əllərinə qələm alanda öz şəxsiyyətlərindəki ən yaxşı keyfiyyətlərə 
əsaslanırlar. Lakin həyatda yazıçı və şairlər çox zaman digər insanlardan 
çox da fərqlənmirlər. Müəlliflərin də ailələri, maddi ehtiyacları, karyera 
iddiaları, qazanc mənbələri, hakimiyyətə müəyyən münasibətləri, şəxsi 
rəqib və düşmənləri olur. Bütün bunlar istər-istəməz onların əsərlərində öz 
əksini tapır. Bu, müəllifin şəxsi həyatından və ya bioqrafiya faktlarından 
gələn müəyyən əxlaqi, siyasi, maddi, şəxsi tendensiyaların onların 
əsərlərində əks olunması ilə nəticələnir. Buna adətən müəllif tendensiyası 
deyirlər.  
Ədəbiyyatşünaslıqda bəzən yazıcıları tendensiyalı və tendensiyasız 
yazıçılara bölürlər. Bu marksist ədəbiyyatşünaslıq üçün daha səciyyəvidir. 
Siyasi tendensiya baxımından bəzi yazıçıları monarxist meylli, respubli-
kaçı meylli, bəzilərini faşist meylli, marksist meylli, inqilabi meylli və 
s. sayan şərti terminlər vardır. Məsələn, antimonarxist inqilablar zamanı 
monarxiyaya münasibətə görə adətən yazıçılar da əks qütblərdə cəmləşirdilər 
və bir-birilərini tənqid edirdilər. Faşist meylli yazıçılar Adolf Hitler, 
Mussolini, Franko kimi diktatorları himayə edən yazıçılara verilən addır. 
 257
Elə hallar da olur ki, yazıçı şüurlu olaraq tendensiyadan qaçmağa və 
tam obyektiv olmağa çalışır. Lakin, müəyyən mənada, bunu da spesifik bir 
tendensiya saymaq olar. Geniş mənada, bütün müəlliflərdə tendensiya tap-
maq olar. Çünki müəllifin əsəri həyata, onun hadisələrinə və faktlarına 
münasibətdir, onun fərdi mifidir. Müəllifin qələmi götürməsi artıq müəy-
yən iddia və baxışım varlığını təsdiqləyir. 
Müəllif tendensiyasından danışanda onun əsas iki qütbünü fərqlən-
dirmək olar: təsdiq və inkar, tənqid və tərif, həcv etmə və ideallaşdırma və 
s. Bir qayda olaraq ədəbiyyat tarixində müəlliflərin tənqidi niyyətlərlə, 
razılaşmadıqları ilə bağlı daxili tendensiyaları müşahidə olunur. Bu da 
təbiidir: yaradıcı adamlar içərisində yaşadıqları cəmiyyətlə həmişə drama-
tik münasibətlərdə olurlar: müəlliflər adətən müəyyən formalarda özünü 
təsdiq etməyə can atan adamlardır. Bu yolda onların rəqibləri, düşmənləri, 
paxılları və s. olur. Yaradıcı adamların özlərinin də digər ətraf insanlara 
bu səciyyəli münasibətləri olur. 
Müəllifin obraza münasibəti qrotesk xarakteri də daşıya bilir. 
Qrotesk obrazın daşıdığı məzmun və mahiyyətcə həddən artıq şişirdilməsi 
və fantastik və qeyri-təbii bir görkəmə salınmasıdır. Adətən müəllif bu 
yolla obrazın insani və sosial məzmununu sərtləşdirməyə, genişləndirmə-
yə çalışır. Qrotesk həm böyüdücü, həm də kiçildici ola bilər. Məsələn, 
C.Məmmədquluzadənin “Ölülər” əsərində ölülər, H.Cavidin “İblis” dra-
mında İblis qrotesk obrazlardır. Birincidə insan cahilliyi-- ölülüyə oxşadı-
lır, ikincidə isə insan təbiətindəki şər-- iblisə oxşadılır.  
İroniya (yunanca: ikiüzlülük, lağlağı) yazıçının təsvir etdiyi adam-
lara və hadisələrə tənqidi münasibətinin ən zərif formasıdır. İronik obraz 
həyata və hadisəyə, insanlara və insanın öz-özünə narazı və lağ etmə 
səciyyəli münasibəti ola bilir. Məsələn, C.Vurğunun “Vaqif” pyesində 
Qacarın bu sözləri ironiyadır: 
Şair, yenə göylərdədir xəyalın. 
Qacar bununla Vaqifə lağ etmək istəyir, ona xəyalpərəst, mənasız 
iddia və işlərlə məşğul olan bir adam kimi müraciət edir. Qacarın digər 
replikasında isə bütün Azərbaycan poeziyasının ironik obrazı yaradılır, 
hökmdar Vaqifin vətənində həqiqi şairlərin yaranmasını qeyri-mümkün 
saymaqla yenə rəqibini həqiqi sənət adamı saymadığını bildirir: 
Ayağı çarıqlı kiçik bir ölkə, 
Böyük Firdovsilər yetirdi bəlkə!? 
İronik tənqid və irad adətən zarafat, eyham xarakteri daşıyır, çox 
halda yaxın və dost adamlar arasında işlədilir. “Gözün ayağının altını 
görmür”, “Qoltuğunun altına qarpız yerləşmir”, “Dərə bəyi”, “Stəkanda 
fırtına”, “Şələ lələni üstələdi” kimi ifadələr də ironiyaya misal ola bilər. 
 258
Ədəbiyyatda müəllif və obrazın öz-özünə ironik yanaşması da geniş 
yayılmışdır. Bu roman və dram qəhrəmanları üçün daha xarakterikdir. 
Danışıq dilində də özünə ironiya geniş yayılmışdır. Məsələn: “Odu söndü-
rüb külü ilə oynayıram”, “İynə ilə gor qazıram”, “Balaca yazı qarala-
mışam” ifadələrində birinci şəxsin özünə ironiyası ifadə olunur. 
 Mİrzə Ələkbər Sabirin tipin dilindən deyilən şeirlərinin əksəriyyə-
tində güclü müəllif ironiyası vardır. 
Kim nə deyər bizdə olan qeyrətə? 
Qeyrətimiz bəllidi hər millətə! 
Burada şair tipin dilindən onun özünün ironik obrazını yaradan 
sözləri vermişdir. İroniya müstəqil ədəbi obraz olmaqdan başqa ədəbi 
mətndə üslubi vasitə də ola bilir, mətni bədiiləşdirməyə, yumorla 
yükləməyə xidmət edir. 
İroniyanın ən sərt, acı şəklinə sarkazm deyilir. M.Ə.Sabirin şeirlə-
rindəki ironiya çox zaman sarkazm xarakteri daşıyır. Məsələn, çox yeyən 
adamlara deyilən: “Saman cənin deyil, samanlıq ki, sənindi” məsəli 
sarkazma misal ola bilər. 
Yumor – gülüş və onu doğuran obrazdır, müəllifin hadisə və faktla-
ra ironiyaya nisbətən daha sərt münasibətidir. Lakin yumor da hələ inkarçı 
və rəqib gülüşü deyil, daha çox məişət və yoldaş gülüşüdür. Ona görə bir 
çox hallarda ironiya ilə yumorun sərhədi mübahisəli olur. Yumora dost 
gülüşü də deyilir və qəzetlərdəki satirik səhifələrdə xüsusi rubrika kimi 
aparılır. Yumorun mühüm formalarından biri lətifələrdir. Bəzi qəzetlər 
müəllif yaradıcılığı olan lətifələri də yumor rubrikası ilə dərc edirlər. 
Şifahi xalq ədəbiyyatında xalq yumorundan geniş istifadə edilir. 
Tapmacalarda, el deyimlərində yumor mühüm yer tutur. Molla Nəsrəddi-
nin lətifələri Azərbaycan xalqı içərisində geniş yayılmışdır. “Molla 
Nəsrəddin” jurnalı xalq yumoru ənənələrindən geniş istifadə etmişdir. 
Satira – müəllifin hadisə və adamlara gülüş və qınaq yaradan mü-
nasibətinin daha sərt obrazıdır. Satiranın yumordan fərqi onun açıq tənqid, 
rəqib və düşmən sözü kimi deyilə bilməsi, öz obyektini ifşa niyyəti daşı-
masıdır. Satirik obraz sosial məzmun daşıyır, yazıçının siyasi və əxlaqi, 
dini əqidəsinin əks qütbünü göstərən bir obraz olur. Satirik obraz romanda 
bir və ya bir neçə surət də, bütün bir hekayə də, dramda personaj da, şeirlə 
yazılmış əsər də olur. Satiraya ən gözəl misal S.Ə.Şirvanini “ Köpəyə 
ehsan” şeiri sayıla bilər. Harınlamış bəy öz sevimli itini kənd qəbirista-
nında basdırır. Kənd camaatı narazılıqla mollaya müraciət edir. Bəy 
mollanın ağzını yummaq üçün ona bir toğlu göndərir. Tamahkar molla 
toğlunu görən kimi fikrini dəyişib deyir: 
 259
İt demə, ol dəxi bizim birimiz! 
Belə ölmüşlərə fəda dirimiz! 
Seyid Əzim mollanın öz dili ilə onun əqidəsinin və rəyinin alına və 
satıla bildiyini göstərir. Satiradan ədəbi və ictimai mübarizələrdə geniş 
istifadə edilməsi onun ciddi sosial məzmun daşımasına səbəb olmuşdur. 
Məsələn, XIX-XX əsrlərdə Azərbaycan maarifçiləri mürtəce ruhaniyyəti, 
feodal dərəbəyiliyini, maarif və məktəbin düşmənlərini, cəhaləti satirik 
əsərlər – şeir, felyeton, hekayə və s. formada tənqid etmişlər. Ona görə 
XIX əsr Azərbaycan satirik ədəbiyyatının qızıl dövrü sayılır. Q.B.Zakir, 
C.Ə.Şirvani, M.Ə.Sabir satirik poeziyanın böyük ustaları olmuşlar. 
Həcv – satiranın şəxsi məzmun daşıyan və ancaq şeirlə yazılan bir 
növüdür. Həcvdə müəllif öz şəxsi düşmənin ifşa edir və adətən söyüşlər-
dən də istifadə edir. Ədəbiyyat tarixində belə şeirlərin ən məşhur nümu-
nələri şairlərin bir-birinə yazdıqları həcvlərdir. 
Tərənnüm xarakterli əsərlər (obrazlar) müəllifin təsdiqedici və 
təbliğedici tendensiyasını əks etdirir. Tərənnümçü obrazlarda yazıçı sevdi-
yi, himayə etmək istədiyi, nümunə saydığı həyat faktlarından danışır. Tə-
rənnümçü obrazlar ən qədimlərdə qida (ruzi) verən miflərə, gözəlliyə (qa-
dınlara) və təbiətə aid olmuşdur. Vətəni, onun təbiətini tərənnüm də poezi-
yanın əsas və müqəddəs mövzularından sayılır. 
Orta əsrlərdə tərənnümçü poeziyanın mərkəzində Allahın, sərkərdə 
və hökmdarların obrazları dururdu. Bunlara uyqun müəyyən janr formaları 
da sabitləşmişdir. Müxtəlif formada olan bilən mədhiyyələr qəhrəmanları, 
ölmüş və diri padşahları tərənnüm edir. 
Nət və minacat Allahın və peyğəmbərin poetik obrazını yaradan 
mədhiyyələrdir. Mərsiyələr hökmdarları, sərkərdələri və müqəddəsləri 
onların ölümü ilə bağlı tərif edən əsərlərdir. Mərsiyə hörmətli bir adamım 
vəfatı münasibəti ilə də yazıla bilər. Mədhiyyə və mərsiyələr üslubca bir-
birini yaxın olur və eyni epitet və bənzətmələrdən istifadə edir. Cəngilər 
və ya döyüş nəğmələri də mədhiyyəyə aiddir, sərkərdələrin, döyüşçülərin 
gücünü və döyüş məharətini tərənnüm edir. Müharibələr zamanı dövlətlər 
hərbi şeir, marş və nəğmələrin yaradılmasına xüsusi əhəmiyyət verirlər.  
Utopiyalar (yunanca: olmayan yer) da tərənnüm edən ədəbiyyatın 
qədim növüdür. Utopiyada gələcək haqda müəllifin xəyalları bu gələcəyi 
tərənnüm və təbliğlə qaynayıb qarışır. Utopiyalar bir qayda olaraq nəsrlə 
yazılır və cəmiyyətin və dövlətin düzgün qurulması barədə siyasi və 
hüquqi təsəvvürləri, cəmiyyət quruluşunu əks edir. Platonun “Dövlət” 
əsəri, T.Kompanellonun “Günəş şəhəri”, T.Morun “Utopiya”sı belə əsər-
lərin klassik nümunələridir. Elmdə utopiyalara qarşı yazılan antiutopiya 
termini də işlənir. 
 260
Utopiyalar bəşəriyyətin siyasi tarixində mühüm rol oynamışdır. 
Kommunizm və sosializm təlimi bir siyasi hərəkat kimi utopiyalardan 
qidalanaraq yaranmışdır. Eyni zamanda antikommunist, praqmatik 
partiya, cərəyan və təlimlərin tarixi də qədim utopiyalara gedib çıxır. 
Müsbət və ideal qəhrəmanlar da tərənnümçü obrazın mühüm 
növləridir. Sosialist realizmi ədəbiyyatı bütünlüklə marksist dövləti təsdiq 
və təbliğ etməli idi. Ona görə müsbət və ideal qəhrəmanların yaradılması 
sosialist realizmi ədəbiyyatında, həmçinin dini ədəbiyyatda, inqilablar 
ərəfəsi yaranan ədəbiyyatlarda mühüm yer tutur. İdeal qəhrəmanlar böyük 
siyasi çevrilişləri, inqilabları, islahatları icra etmək üçün tam hazır olan, 
ömrünü əqidəyə həsr edən obrazlardır. Tərənnümçü ədəbiyyatda yazıçının 
estetik idealı ayrıca obraz səviyyəsinə qaldırıla bilər. Estetik ideal müasir 
cəmiyyəti tənqid və inkar edən yazıçının söykəndiyi fundamental baxış və 
təsəvvürlərdir. Belə xüsusiyyət maarifçi və romantik ədəbiyyat erası üçün 
daha səciyyəvi idi. Kapitalist cəmiyyətinin yarandığı ilk dövrlərdən böyük 
humanist yazıçılar bu amansız cəmiyyəti inkar etmiş və onun daha huma-
nist və ədalətli prinsiplərlə qurulması yolları barədə arzu və planlarını 
ifadə etmişlər. 
Milli, ictimai idealları tərənnüm edən əsərlər ədəbiyyat tarixinin 
qiymətli nümunələri sayılır. Lakin hökmdarları və siyasi xadimləri şəxsi 
mənfəət xatirinə tərənnüm edən, hakimiyyətdən maddi fayda götürmək 
niyyəti ilə yazılan əsərlər ədəbiyyatın məqsəd və ideallarına zidd, yaltaq-
lıq və sifətsizlik sayılır. Realizm erasında mədhiyyəçilik əxlaqi və ədəbi 
qüsur sayılır, bu eranın müəllif idealı təkbaşına bütün cəmiyyətə qarşı dura 
bilən və öz sənətkar əqidəsini təsdiq edən müstəqil və məğrur müəllifdir. 
 
 
5.4. Ədəbi əsər obraz sırası kimi 
 
5.4.1. Ədəbi əsərin obraz təbiəti və bütövlüyü anlayışı 
 
Hər bir ədəbi əsər sözlərdən toxunan obraz sırasıdır. Əsərin mətni 
formal olaraq cümlələrə bölünür. Lakin mətnin cümlələrə bölünməsi 
orfoqrafiyanın bütün normaları kimi bir şərtilikdir. Cümlədən – əslində bu 
adi söz birləşməsidir – sonra nöqtə qoyulması mətni daha rahat oxuyub 
anlamaq üçün işlədilən sərti işarədir. Əslində hər söz birləşməsindən sonra 
da nöqtə qoymaq olar. Nöqtə ancaq mətnoxuma texnikasına aid köməkçi 
işarədir və dünyanı sözlə göstərmək baxımından mətndə heç bir rolu yox-
dur. Ona görə bir sıra yazıçılar mətni cümlələrə bölüb nöqtə qoymaqdan 
 261
imtina edirlər və bu nəzəri prinsip yox, adətən üslubi prinsip kimi edilir. 
Bu yazıçılar nəzəri baxımdan da haqlıdırlar, çünki ədəbi mətn nəzəriyyə-
sində və anlayışında cümlə yoxdur. Mətn nəzəriyyəsində əsas mətn parça-
sı, birinci, dünyanı göstərən sözdür və ikinci, sözün sözə qoşulub onu 
aydınlaşdırması işini görən söz birləşməsi və söz sırası anlayışlarıdır.  
Ədəbi əsər mətn olaraq spesifik sərhədlərə malikdir. Bu sərhədlər 
ədəbi əsərin qurulmasının spesifik prinsipidir. Formal baxımdan dünyanı 
göstərən ədəbi əsəri intəhasız olaraq davam etdirmək olar və bunu müasir 
televiziya serialları da təsdiq edir. Lakin ədəbi əsərin mətn olaraq əsas 
əlaməti onun sərhədli olmasıdır, yəni ədəbi mətn başlanırsa haradasa onun 
son nöqtəsi olur. Lirik əsərin bitməsi müəllifin sözlə vermək istədiyi 
təəssürat və fikirlərin tamamlanması kimi olur. Lakin epik əsərdə əsərin 
sərhədliliyi anlayışı daha mürəkkəbdir. 
Epik əsər dünya proses kimi, bir-birini doğuran hadisələr, epizodla-
rın səbəb-nəticə bağlılığı üzrə davam etməsi kimi qurulur. Lakin formal 
olaraq hadisələrin səbəb və nəticə ardıcıllığı sonsuzdur. Belə sonsuz hadi-
sələr ardıcıllığı insan qavrayışı üçün maraqsızdır, çünki absurda çevrilir. O 
biri tərəfdən isə oxucunun yaddaşında yer tutmaq üçün hər bir əsər dün-
yanın obrazının bir forması kimi sərhədli olmalıdır. Ən ibtidai obraz olan 
ad-sözlər təcrid olduğu kimi, adlandırılan şeyin təbii əlaqələr kontekstin-
dən ayrılıb abstraksiya edilməsi olduğu kimi, digər obraz formaları da (in-
san, obyekt və proses obrazları) bədii abstraksiyanın məhsuludur. Belə ob-
raz sırası kimi qurulan ədəbi əsər də yazıçı tərəfindən müstəqil, bitkin, ta-
mamlanmış və yaddaşda müstəqil qala biləcək bütöv obraz kimi düşünülür 
və qurulur. Nəticədə ədəbi əsərin özü də bədii təcridin məhsulu olan müs-
təqil obraz formasına çevrilir. Ədəbi əsərin bütövlüyü də yazıçının bu təc-
ridi öz fantaziyasında nə dərəcədə bitkin, yığcam qura bilməsi, konkret 
əhvalat kimi göstərə bilməsi ilə bağlıdır. 
Hələ Aristotel öz “Poetika”sında bədii əsərin hadisəvi bütövlüyü 
anlayışını ifadə edən fabula (yunanca: hekayət, əhvalat) terminindən isti-
fadə etmişdir. Fabula əsərdəki hadisə sırasının sadələşdirilmiş, təfərrüat-
lardan təmizlənmiş, bədii abstraksiya məhsulu olan sxemidir. Yazıçı əsəri 
yazmazdan əvvəl o, müəllif yaddaşında yığcam fabula kimi yaşayır, yazı 
prosesində isə konkret epizodlar kimi obrazlar sırasına çevrilir. Buna 
əhvalat da demək olar. Məsələn, F.M.Dostoyevski öz süjetlərinin çoxunu 
qəzetlərdəki cinayət xronikasında verilən əhvalatlardan götürür, onları 
genişləndirib roman süjetinə çevirirdi. Balzak isə həmişə təkrar edirdi: 
məhsuldar yazıçı olmaq üçün təsadüfi əhvalatları araşdırmaq lazımdır. Bu 
əhvalatlar romanın fabulasını təşkil edə bilir. İstənilən maraqlı və təsadüfi 
 262
hadisənin araşdırılması isə yazıçını təfərrüatlara gətirib çıxarır, fabulanın 
bitkin əsərə – müstəqil obraza çevrilməsi ilə nəticələnir. 
Qələmə almazdan əvvəl əsərin bütövlüyünün müəllif tərəfindən tə-
səvvür olunmasında fabulanın çox böyük rolu bardır. O, iri əsərin ümumi, 
amma baş sxemi rolunu oynayır və əsrin yazılmamışdan sonluğunu, bü-
tövlüyünü təsəvvür etməyə imkan verir. Bu mənada fabula əsərin yazıçı 
yaddaşında bədii abstraksiyasını əldə etmək üçün zəruri ələtdir. Əslində 
fabula da obrazdır, lakin bu əsərin yazılmamışdan əvvəl müəllif yaddaşın-
da yaradılan qısa işçi obraz-sxemidir. Bu sxem hazır əsərdə ola bilmir. 
Fabulanın ikinci variantı da oxucu yaddaşında yaradılır. Hazır əsəri 
oxuyan oxucu da öz başında təcrid prosesi aparıb əsərdəki hadisələrin 
fabulasını yaradır və ikinci şəxslərə əsəri təqdim edəndə adətən bu so-
nuncu oxucu fabulaları ortaya çıxır. Məsələn, Ölülər” əsərinin fabulasının 
oxucu variantı belə ola bilər: fırıldaqçı və gözəl aktyor olan molla gəlib 
avam müsəlmanları maddi maraq zəminində aldadaraq onlara ölmüş 
qohumlarını diriltmək təklif edir, amma avam müsəlmanlar da maddi 
mülahizələrlə ölülərinin dirildilməsindən imtina edirlər. 
Bədii əsərin bütövlüyü yazıçı sənətkarlığının mühüm göstəricilərin-
dən biri sayılır. Roman və povest elə bitməlidir ki, oxucuda suallar yarat-
masın, onu nigaran qoymasın. Əsərin bütövlüyü həm də qəhrəmanların 
taleyinin məqbul şəkildə tamamlanmasını nəzərdə tutur. Lakin qəhrəman-
ların taleyindən daha mürəkkəb tələb fabulanın təbii və inandırıcı surətdə 
tamamlanmasıdır. Belə tamamlanma hekayə janrında xüsusilə çətindir. 
Yazıcı hər hekayə üçün onu obraz və hadisə kimi tamamlayan inandırıcı 
və həyatın məntiqinə uyğun sonluqlar tapa bilməlidir. Belə sonluqların 
zəruriliyi və yaradılmasının çətinliyi kiçik hekayə janrının mürəkkəbliyini 
şərtləndirən janr əlamətidir.  
Fabulanın tamamlanması baxımından dram janrı da spesifik və iste-
dad tələb edən bir sahədir. Romanda yazıçı nəyisə nəql edərək əsəri bitirə 
bilir. Amma dram əsərində fabula hadisə kimi, müstəqil obraz kimi bit-
məlidir. Ona görə də dramda kontsovka və ya final deyilən sonluq ter-
mini vardır. Fabulanı məna və insan taleləri baxımından tamamlayan belə 
sonluqlar olmadan dram əsəri bədii səviyyəli sayılmır və onun səhnələş-
dirilməsi müşkül olur. 
Ədəbi əsərin bədii bütövlüyü yazıçının bədii istedadının və bu iste-
dadın əsas formalarından olan fantaziyanın gücündən asılıdır. Əsərin bü-
töv alınması üçün yazıçı bu bütövlüyü əsəri qələmə almamış ümumi şəkil-
də təsəvvür etməlidir. Buna fantaziyası və iradəsi çatmayan müəllif əsri 
yazıb tamamlayandan sonra onun üçün lazımı sonluq düşünür və axtarır. 
Belə hallar yazıçının peşəkarlığının və istedadının zəifliyini göstərir. 
 263
Ədəbi əsərin bütövlüyünün əsas əlaməti ona bitkin, vahid, tamam-
lanmış obraz kimi nəzər salanda meydana çıxır. Qeyri-peşəkar yazıçı 
başladığı fabulanı nəinki bitirə bilmir, çox zaman əsəri əsas fabulaya 
dəxili olmayan hadisə və adamların taleyi ilə bitirir. Bu bədii bütövlüyün 
pozulmasıdır. Ona görə də bəzi yazıçılar öz romanlarını yazmazdan əvvəl 
onun fabulası əsasında müfəssəl plan hazırlayırlar. Belə plan əslində 
əsərin ilkin sxematik variantı olur. Əsərin bütövlüyünü qorumaq və öz 
fantaziyasını cilovlamaq üçün yazıçı ikinci dəfə plan üzrə əsərin hadisələ-
rini mütənasib şəkildə yazmağa başlayır. Belə plan müəllifi lazımsız 
təfərrüat və epizodlardan qoruyur və onu münasib sonluqla bütövləşdir-
məyi asanlaşdırır. 
Ədəbi əsərin bütövlüyü anlayışı yazıçının obraz yaratmaq istedadı 
və mədəniyyəti, ölçü hissi ilə bağlıdır. Hər bir obraz isə müəllifin yaradıcı 
istedadının əsas şəkli olan bədii abstraksiya prosesinin nəticəsidir. Bədii 
abstraksiya qabiliyyəti olmayan müəllif həyat faktlarını gördüyü kimi, 
eşitdiyi kimi əsərə daxil edir. Bu isə naturalizmdir, həqiqi yaradıcılıq 
prosesi aparmadan, hadisə və insan obrazlarını, son nəticədə isə bütün 
fabulanı konkret obraz şəklində bədii abstraksiya məhsuluna çevirmədən 
qələmə almaqdır. Bu, bədii bütövlüyün və deməli, həqiqi bədiiliyin güclü 
fantaziyaya əsaslanan yaradıcılıq işinin ortada olmadığını göstərir. 
Belə halda uzun bədii mətn bitkin bədii obraz forması ala bilmir. 
Ona görə də obraz yaradıcılığı ilə mətn yaradıcılığı fərqləndirilməlidir. 
Həqiqi istedad sahibi bitkin və inandırıcı obraza çevrilən mətn yarada 
bilir. Amma adi ədəbiyyat həvəskarı isə dünyanı göstərən ədəbi mətn 
yaradır. Belə mətndə bədii abstraksiyanın məhsulu olan bütöv və sərhədli 
obrazlılıq çatmır. Ədəbi əsər isə faktların təsviri yox, ilk növbədə, bitkin 
obrazdır, belə obrazların sırasıdır. Bütövlükdə də dünya obrazının bədii 
təcridlə bitkinləşdirilmiş və tamamlanmış şəklidir.  
 
 
5.4.2. Ədəbi əsərin obraz sırası kimi qurulması.  
Süjet və kompozisiya 
 
Yazıçı qələmə almaq istədiyi fabulanı əsərə çevirərkən fantaziya-
sında yaratdığı müxtəlif obraz formalarını, konflikt və vəziyyətləri 
sıralandırmaqda sərbəstdir. Müəllif qələmə almaq istədiyi hadisələri istə-
dikdə əvvəldən sona, istədikdə isə sondan əvvələ doğru nəql edə bilir. Bu 
yazıçının müəllif niyyətindən, həyat biliyindən, fantaziyasından, hansı 
epizodlara daha artıq əhəmiyyət verməsindən asılıdır. Epizod hadisəni 
təşkil edən ayrı-ayrı hərəkətlər və hissələrdir. 
 264
Süjet. Bədii əsərin yazılması prosesini fabulanın konkret süjetə 
(fransızca: predmet, məzmun) çevrilməsi kimi də təsəvvür etmək olar. 
Məsələn, sadə bir fabula götürək: şəhərə nabələd bir kişi Bakıya öz oğlunu 
axtarmağa gəlir və onu tapa bilməyib kəndə qayıdır və oğlunu evdə tapır. 
Bu fabulanı qalın bir kitab həcmində də, balaca bir hekayə kimi də 
yazmaq olar. Amma konkret yazıçı bu süjeti, ilk növbədə, öz qayəsinə və 
həyat biliyinə, yəni əvvəlcədən malik olduğu material və obraz bazasına 
əsasən qələmə alır. Yazı prosesində yazıçı ağlına gələn epizodların hamı-
sını yazmır, onlar içərisində seçmə aparır, mühüm saymadığı epizodları 
atır, mühüm olanları isə yazır. Əsər hazır olanda onun mətni müəyyən 
hadisə və epizodların ardıcıllığından ibarət olur: hazır əsərdəki bu hadisə 
və epizod xətti əsrin süjetini təşkil edir. 
Əvvəllər süjet termini müasir elmdə işlənən mövzu (tema: yunanca 
əsas fikir) termininə yaxın olmuşdur. Bu iki termində mənaca bağlılıq 
vardır: süjet əsərin əsasında duran hadisələri bildirməklə onun mövzusuna 
müəyyən qədər işıq salmış olur. Mövzu termini əsərdəki hadisələrin insan 
və cəmiyyət həyatının hansı sahəsinə aid olduğunu göstərməyə xidmət 
edir. Əsərləri adətən məhəbbət, qəhrəmanlıq, tarixi, əmək, bioqrafik, 
inqilabi, ailə məişət, elmi, səyahət və s. mövzulara aid edirlər. 
Süjet əsasən hadisələrin inkişaf xəttidir, onların sıralanmasıdır. 
Süjet yaratmaq ustalığı yazıçının fəhmlə apardığı seçimlə müəyyən 
olunur. Yığcam hekayə ustası olan E.Hemenquey deyirdi ki, yazıçı yazı 
zamanı çox şeyi yazmaya bilər, buraxa bilər, amma bir şərtlə ki, o nələri 
buraxdığını aydın bilsin. Bu qeyd süjetqurma prosesində fantaziyanın və 
seçimin rolunu qeyd edir: yazıçı tanımadığı şəhərdə oğlunu axtaran atanım 
sərgüzəştlərini min epizod kimi də yaza bilər, on epizod kimi də. Yaxşı 
yazıçı epizodları azaltmağa və bununla obrazın konkretliyini və görümlü-
lüyünü artırmağa çalışır. Söz obrazın təbiəti yığcamlıq sevir, o nə qədər 
yığcam olsa, daha əsan təsəvvürə gəlir.  
Ədəbiyyatşünaslıqda süjet termini çox vaxt fabulaya yaxınlaşır və 
ya onunla eyniləşir. Bu terminlər şərti və bir-birinə yaxındır. O biri tərəf-
dən, kiçik hekayə janrında, yığcam süjetli digər əsərlərdə yazıçının əsər 
üzərində düşünərkən qurduğu fabula ilə əsər hazır olandan sonra alınan 
süjet yaxın olur. Ona görə də bir çox hallarda süjet həm də fabula məna-
sında işlənən termin olur. Əgər yazıçı əsəri yazmadan yeni süjet tapdığını 
deyirsə, bu halda o, süjet terminini həm də fabula mənasında işlədir. 
Süjet ədəbi əsərdə obrazların ardıcıllığını əks edən bir anlayışdır. 
Ona görə də qədimlərdən bəri yaradıcılıqda süjetlərin roluna xüsusi 
əhəmiyyət verilib. Dini ədəbiyyat erasında bütün süjetlər müqəddəs kitab-
lara əsaslanırdı. Müqəddəs kitaba aidlik bir növ süjetin mədəni əhəmiyyə-
 265
tini və statusunu təyin edirdi: şair Yusif və Züleyxa əhvalatını yazırdısa, 
hamı bu süjetin Bibliya və ya Qurandan götürüldüyünü bilir və buna görə 
həmin süjetə ortodoks dindarlar belə irad söyləyə bilməzdilər. Ədəbiyyat 
və sənətə şübhə ilə yanaşan müsəlman ortodoksları üçün süjetlərin 
qurandan götürülməsi və ya daha qədim kitablardan götürülməsi onların 
mədəni və estetik statusunu və dəyərini göstərirdi. 
Lakin intibah dövründən başlayaraq süjet yaradıcılığının dini 
kitablardan uzaqlaşması baş verir: intibah klassikləri antik ədəbiyyata və 
qədim tarix kitablarına, xronikalara üz tutur və orada süjetlər götürürdülər. 
Farsdilli ədəbiyyat Quranla bağlı olmayan süjetləri Firdovsinin “Şahna-
mə”sindən, qərb intibahı xadimləri isə antik müəlliflərdən götürürdülər. 
Məsələn, Vilyam Şekspirin süjetlərinin çoxu tarixi xronikalardan götürül-
müşdür. Deməli, hələ intibah dövründə də süjetin (indiki terminlə mövzu-
nun) dini olmasa da digər qədim və mötəbər kitablardan götürülməsi onun 
mədəni əhəmiyyətini xeyli dərəcədə təyin edirdi. 
Yalnız romantizm və realizm erasında insanların adi və gündəlik hə-
yatları ədəbi əsər süjeti üçün yararlı, estetik baxımdan dəyərli sayılmağa baş-
ladı. Bu isə ədəbiyyatın predmetinin tarixi insana tərəf dönüşü ilə bağlı idi. 
Geniş mənada götürəndə süjet də obraz formalarından biridir və 
digər obraz formaları kimi ədəbi tərəqqi boyu dəyişmişdir, təkamül 
etmişdir. Ona görə də tarixi aspektdə götürülən süjet janr nəzəriyyəsinin 
və tarixi poetikanın əsas anlayışlarından biridir. Müxtəlif ədəbiyyatşünas-
lıq məktəbləri, xüsusilə mifoloji və formalist məktəblər müxtəlif ədə-
biyyatlarda və əsərlərdə özünü göstərən gəzəri və təkrarlanan süjetləri 
araşdırmağa çalışmış, onların köklərini, ilk mənbəyini axtarmışlar. Nəticə-
də süjetlərin qədim kökləri olduğu, bunların isə insan həyatının ümumi 
tərəflərini əks etdiyi üzə çıxıb. Sevgi, xəyanət, qəhrəmanlıq və s. ilə bağlı 
süjetlərin təkrarlanması onların bütün adamlara və cəmiyyətlərə məxsus 
əxlaqi təzahürlər və ehtiraslar olması ilə bağlıdır. Ədəbiyyatşünaslıq 
tarixində süjetləri məzmun və hadisəlik cəhətdən araşdırıb sistemləşdir-
mək təşəbbüsləri çox olmuşdur. 
XX əsrin əvvəllərində “fikir axını” ədəbiyyatında süjetin rolunu 
azaltmaq, təhkiyəni fikir assosiasiyası və axını üzərində qurmağa cəhd 
edildi. Lakin bu ədəbiyyat tarixində eksperiment kimi qaldı: süjetsiz nəsr 
əsərlərini oxumaq oxucu qavrayışı üçün çətinliklər yaradır, ona görə “fikir 
axını” nəsri elitar bir ədəbi yol olaraq qaldı, XX əsrin ikinci yarısında gər-
gin süjetli detektiv janrına geniş maraq ədəbi yaradıcılıqda və onun qav-
rayışında süjetin fundamental əhəmiyyətini təsdiq etdi. Müasir kino 
nəsrinin inkişafı da süjetin əhəmiyyətini təsdiqləyir və onun hətta artdığını 
nümayiş etdirir. 
 266
Kompozisiya (latınca – düzmək, tərtib etmək) süjet təşkil edən epi-
zodların zaman və məkanca düzülüş prinsipidir. Yazıçı bu düzülüşdən 
adətən süjetin əsası olan əhvalatı gərginləşdirmək, oxucunu nigaran 
saxlamaq və daha artıq cəlb etmək üçün istifadə edir. Epizodların kompo-
zisiya kimi düzümünü əhəmiyyəti müasir kino seriallarında əyani şəkildə 
görünür. Serial müəllifləri nəinki epizodları yarıda saxlayır, hətta filmlərin 
hissələrini bitməmiş gərgin epizodlarla tamamlayırlar. Elə hallarda olur ki, 
müəlliflər oxucunu və ya tamaşaçını gərginlikdə saxlamaq üçün qəhrə-
manların məhəbbət etirafı kimi səhnələri bir neçə seriya uzadırlar, onların 
arasına çoxlu ikinci dərəcəli epizodlar salırlar. Bu kompozisiya ustalığı 
hesab olunur. 
İri roman və povestlərdə müəllif məkan və zamanca yaxın olan 
paralel epizodlar fikirləşir və onları yerləşdirərkən, düzərkən kompozisiya 
qurmanın nisbiliyi və ixtiyariliyindən istifadə edirlər. Məsələn, süjeti ha-
disənin sonundan əvvəlinə doğru nəql etmək kompozisiya düzümünə 
məxsus bir üsuldur. Məsələn, detektiv əsərlərində əsərin iştirakçılarında 
hansısa caninin kim olduğunu bilir. Lakin bunun üzə çıxması, tamaşaçıya 
və oxucuya məlum olması epizodu mütləq əsərin finalında getməlidir. 
Əgər caninin kim olması barədə bir epizod, replika əsərin əvvəlində və ya 
ortasında verilirsə, bu müəllifin qeyri-professionallığı əlamətidir. Belə ay-
dınlaşmadan sonra oxucunun əsəri sona qədər maraqla oxuması mümkün 
deyildir. 
Epik romanda, dram janrında, kinodramaturgiyada kompozisiya 
qurmaq ustalığı birinci dərəcəli əhəmiyyət kəsb edir. Səhnə üçün nəzərdə 
tutulan əsərdə hadisələrin tamamlanması, düyünün və ya konfliktin açıl-
ması kompozisiyanın əsas niyyətini təşkil edir. Hadisələr elə düzülməli, 
epizodlar elə ardıcıllıqla gəlməlidir ki, sonuncu epizodda hadisə də, 
qəhrəmanların taleyi də, konflikt də bitsin. İri romanda kompozisiyanı 
düzmək daha mürəkkəbdir: belə əsərlərdə hadisələr iki, üç və bəzən daha 
artıq xətt üzrə inkişaf edir. Belə halda epizodları və vəziyyətləri növbə-
ləşdirmək xüsusi ustalıq tələb edir. Kompozisiya bütün hallarda müəllifin 
oxucu marağını hiss etməsi və əsərdə hadisələrin növbəliyi ilə onu idarə 
etmək istəyi ilə bağlı olur. 
Bundan əlavə əsərin kompozisiya düzümü onun bədii bütövlüyünü 
yaradan vasitələrdən biridir. Kompozisiya hissi yazıcıya nəinki maraq 
yaratmaq üçün, həm də əsərin obraz kimi bütövlüyünü və görümlü olması-
nı təmin etmək üçün lazımdır. Peşəkar yazıçılarda heç zaman süjeti ağır-
laşdıram, onu gərəksiz və yükü az olan epizodlarla yükləyən kompozisiya 
quruluşuna təsadüf edilmir. Gərəksiz epizodlar məhz kompozisiya tərtibi 
 267
zamanı hiss edilir və atılır. Ona görə də kompozisiya səliqəsi ədəbi əsərin 
bədii bütövlüyünün əsas əlamətlərindən biridir. 
Ədəbi əsər kiçik olduqca onun kompozisiya tərtibi daha çətin olur 
və daha artıq peşəkarlıq tələb edir. Bu mənada, hekayə və novella 
janrlarında bəzən kompozisiya ustalığı ilk plana keçir. Yığcam hekayədə 
fabula, süjet və kompozisiya yazıcının xüsusi forma hissində, xüsusi ədəbi 
bütövlük hisində birləşirlər. Ona görə də dünya ədəbiyyatında hekayə 
ustaları barmaqla sayılacaq dərəcədə azdır. 
Əsərin əvvəlindən başlayaraq kompozisiya ardıcıllığını əks edən bir 
sıra terminlər işlənir. Bu terminlərin əksəriyyəti əsasən dram nəzəriyyəsi-
nə aid əsərlərdə yaranmışdır. Dram əsərinin kompozisiyasını qurmaq 
nəsrə nisbətən çətindir və daha artıq peşəkarlıq tələb edir. Səhnə əsərində 
nəqli təsvir yoxdur, ansan qəhrəmanların hərəkətləri və bu hərəkətlər 
əsasında inkişaf edən münasibətləri vardır.  
 Ekspozisiya – (latınca: ilkin izahat) əsrin başlanğıc hissəsində gə-
lən epizod və hadisələrə deyilir. Bu hadisələr süjetin sonrakı inkişafı, su-
rətlərin münasibətlərinin açılması üçün əsas olur. Ekspozisiyanın düzgün 
qurulması əsərin sonrakı inkişafının təbii və məntiqi davam etməsi üçün 
çox zəruridir. 
Ekspozisiyadan sonra gələn hadisələr adətən zavyazka, yəni düyün 
yaratma adlanır. Zavyazka əsərdə baş verməli olan düyünlü hadisənin ilk 
epizodlarıdır. Həmin epizodla əsərdə əks mövqedə və qütbdə duran obraz-
larının münasibətlərini aydınlaşdırır. Bu münasibətləri tədricən, hadisələr 
fonunda, onların nəticəsi kimi verə bilmək dramaturqun sənətkarlığının 
mühüm göstəricisi sayılır. 
Zavyazka hadisələri və düyünü kulminasiya nöqtəsinə gətirib 
çıxarmalıdır. Kulminasiya isə – əsərin əsasını təşkil edən hadisə öz gedişi-
nin ən gərgin nöqtəsinə çatır və onun qəhrəmanların əsərdəki taleyini ta-
mamlayan nəticələrini ortaya çıxarır. Bu hissədə münasibətlər aydınlaşır, 
əsas hadisə baş verir və ya hadisənin üstü aşılır. 
Razvyazka – düyünün açılması deməkdir və əsərdəki hadisələrin 
bitməsidir. Peşəkar yazıçı hadisələrin bütün mərhələlərində olduğu kimi, 
razvyazkanı da hadisələri tələsdirmədən qələmə alır. Əsas surətlərin bir 
çox xüsusiyyətləri və müəllifin əsas fikri məhz razvyazka mərhələsində 
qabarıq şəkildə üzə çıxır. Teatr və kinoda razvyazka final termini ilə 
adlanır. Teatrda isə final tamaşanın son epizodudur. 
Ədəbiyyat elmində bədii əsərin süjet, kompozisiya quruluşuna, bü-
tövlüyünə aid bir sıra terminlər işlənir. Proloq və epiloq terminləri müəl-
lifin əsərin əsas süjetinə aid olmayan və onu şərh edən giriş və son söz ki-
mi yazılan hissələridir. Epiloq və proloq əsərin qalan mətnindən ayrılır. 
 268
Proloq (yunanca: ön söz) əsərin mətnində xüsusi səhifədən başlanan müəl-
lif qeydləridir. Müəllif əsər, qəhrəmanların taleyi haqqında oxucunu ma-
raqlandırmalı olan sözlərini deyir. Epiloq (yunanca: son söz) əsər bitd-
ikdən sonra adətən qəhrəmanların sonrakı taleyi barədə müəllifin qeyd-
lərindən ibarət olur. Müasir nəsrdə proloq və epizod az hallarda yazılır. 
Əsərin birinci səhifəsinin başında yazılan başqa bir müəllif qeydinə 
epiqraf (yunanca: qəbirüstü yazı) deyilir. Epiqrafda ya əsərin həsr edildiyi 
şəxsin adı göstərilir, ya da onun məzmunu ilə bağlı hikmətli fikir və ifadə 
verilir. Bəzi hallarda əsərin ayrı-ayrı hissələrinə də ayrıca epiqraflar verilir. 
 
  
5.5. Ədəbi əsərin tarixiliyi. Növlər və janrlar  
 
5.5.1 .Lirik növ və onun mənşəyi 
 
Biz sözün obrazlı təbiətindən danışanda oxuma ilə danışma arasın-
dakı fundamental fərqə diqqəti cəlb etdik. Həmin fərqlərdən ədəbi 
növlərin lirik və epik növləri formalaşmışdır. 
Lirika oxumadan, nəğmədən törəmişdir. Oxuma isə dildən də əvvəl 
artıq heyvan sürülərində nidaların ritmik ifası kimi mövcud idi. Oxuma – 
ünsiyyət şəkli deyildir, kollektivdə olan fərdin ritmik özünüifadə forması-
dır. Bu özünüifadə həmişə kollektivdə olmuş və kollektiv özünüifadənin 
bir şəkli olmuşdur. Oxuma kollektiv mərasim zamanı (bayram) iştirakçı-
lıqdır. Oxumanı ən əyani səkildə quşlarda görmək olar, onların cəh-cəhi 
oxumanın dildən əvvəllərə aid olduğuna sübutdur. Ritmik ifa və ya oxuma 
xüsusilə bülbülkimilər fəsiləsindən olan quşlarda da vardır. Təsadüfi deyil 
ki, insanın və quşun oxuması dildə eyni “oxuma” sözü ilə bildirilir. Ona 
görə güman etmək olar ki, səslə oxuma da insanlara ən qədimdən aid olan 
bir xüsusiyyətdir. Oxuma mərasimdə, kollektivdə iştirakdır, monoloq 
xarakteri daşıyır, onun konkret şəxsi ünvanı yoxdur.  
Lakin dil yaranandan sonra insanlar kollektiv oxuma mərasimlərin-
də (bayramlarda) yazı mənşəli mətnlərdən istifadə etməyi öyrəndilər. 
Amma oxumanın özünüifadə forması olması və ünsiyyət xarakteri deyil, 
ritm və ovqat daşıyıcısı olması onda əsas keyfiyyət olaraq qaldı və 
oxumanı müşayiət edən musiqiyə çevrildi. Dildən sonrakı oxumanın ilk 
mərhələsində oxuyan və musiqiçi eyni şəxs olurdu, amma o oxumanın 
əsas əlaməti olan ritmikliyi ifadə etmək üçün musiqi alətindən istifadə 
edirdi. Beləcə səslə, udlaqla oxuma və alətli musiqi ayrıldı. Bundan sonra 
musiqi udlaqla yox, simli və nəfəs alətləri ilə ifa edilirdi. Formalaşan 
 269
nəfəs və simli alətlər musiqini yaratdı. Sonralar musiqi səslərini əks 
etdirən xüsusi musiqi yazısı, əlifbası yarandı. 
İnstinktiv mərasim forması olan bayramlar yazılı dil yaranandan 
sonra oxumanı yeni keyfiyyətə qaldırdı – oxuyanı onun əvvəlcədən 
bildiyi ədəbi mətnin ifaçısına çevirdi. Bu müğənnilik sənətinin yaran-
ması ilə nəticələndi. Müğənnilik sənəti kollektiv içində özünüifadə olan 
oxumanın ilkin təbiətinə ikinci bir keyfiyyət əlavə etdi: oxuma üçüncü 
şəxslərə ünvanlı olan bir sənətə çevrildi. Qeyd edək ki, ikinci yox, 
üçüncü şəxslərə, yəni mahiyyətcə kollektivə ünvanlı olan bir sənətə 
çevrildi. Oxuma, ilk növbədə, ovqatın ifadəsi idi və buna görə konkret bir 
ikinci şəxsə ünvanlı olması məntiqsiz olardı. 
Yazı nisbətən geniş yayılanda oxunan bayram , qələbə, mövsümi və 
s. mətnlərin yazıya alınması baş verdi. İlk yazıya alınan nəğmə ilk şeir 
oldu, çünki yazıda nəğmənin ritmi öz əksini tapmadı. Bu ritm oxuma 
prosesində oxucu tərəfindən tapılmalı idi. Beləliklə, öz ritmindən ayrılan 
nəğmə yeni bir sənət yaratdı: lirika, poeziya. 
Lirika mədəniyyətin yeni bir sahəsi idi: o artıq təkcə müğənninin 
yaddaşında yox, yeni, inqilabi bir mədəniyyət sahəsi olan mətn 
mədəniyyətinin içində yaşadı. Nəğmənin mətnə çevrilməsi poeziya və ya 
qədimlərdə deyildiyi kimi lirikanı yaratdı. Lirika, ilk növbədə, mətn mə-
dəniyyətinin bir şəkli oldu. Onun ritmi və ovqatı isə yazıda əks oluna bil-
mir və ancaq nəzərdə tutulurdu. Məsələn, Bibliyada Davud peyğəmbərin 
nəğmə – şeir mətnləri yazılışca hələ nəsrdən seçilmir. Lakin insanlar şeirin 
ritmini və ovqatını mətndə ifadə etmək üçün yollar və vasitələr axtardılar 
və nəticədə ritmik mətnlərin, şeirin yazı qaydası, orfoqrafiyası yarandı. 
Müasir poetik formaların əlvanlığı şeir mətnlərinin ritmik əhəng, 
ovqat əlvanlığının yazıda əks edilməsi üçün vasitələr axtarışının nəticələ-
ridir. Şeir mədəniyyətinə məxsus poetik forma şeir mətnlərinin orfoqrafi-
yasının konkret dillərin təbiətinə uyğun kanonlaşmış formasıdır. Lakin qə-
dim cəmiyyətlərdə şeir mətnlərini nəğmə kimi ritmlə və ya musiqi aləti ilə 
oxunması ənənəsi də uzun zaman qalmışdır. Mətnlərin yazılmasına bax-
mayaraq onlar müğənnilər tərəfindən yadda saxlanır, hər dəfə yeni 
variantda ifa olunurdu. Beləcə nəğmələrin, poetik mətnlərin çoxvariantlı-
ğı, folklorlaşması yarandı və müəllif probleminin ortaya gəlməsi ilə 
nəticələndi. Hakimiyyətin və dövlətin yaranmasından sonra nəğmələrin 
mifik qəhrəmanlar və sonralar hakimlər üçün hörmət əlaməti olaraq oxun-
ması praktikası yarandı. Sonra isə nəğmələr allahların tərənnümü üçün 
oxundu və dini poeziya xristianlıqda geniş yayıldı. 
 Hələ qədimlərdən şeir dili mərasim ayinlərinin qalığı kimi sosial 
statusa malik olmuşdur. Ən qədim zamanlardan bu status sosial seçməliyə 
 270
səbəb olmuşdur və çox güman ki, kahinlik peşəsi həm də insanlar 
arasında musiqili və ritmik danışıq – söyləmə qabiliyyətinin nəticəsi kimi 
yaranmışdır. Təsadüfi deyil ki, indi də bütün müqəddəs kitablar, o cümlə-
dən monoteizmin müqəddəs kitabları xüsusi ritmlə oxunur ki, bu da dini 
mətn ifaçılığının ən qədim mərasim söyləmələri ilə əlaqəsinin qalığıdır. 
Beləliklə biz müğənnilik – kahinlik – peyğəmbərlik və şairlik peşə-
lərinin varislik əlaqəsini qeyd edə bilərik. Həm də şairlik bu sırada ən ca-
van və peyğəmbərlik institutundan sonra yaranmış bir yaradıcılıq sahəsi-
dir. Təsadüfi deyil ki, bütün peyğəmbərlərin bioqrafiyasında onların yaxın 
rəqibləri və opponentləri arasında şairlərin adları çəkilir. Bu da təsadüfi 
deyil: həm kahin və peyğəmbərlərin, həm də şairlərin insanlar arasında 
mistik hakimiyyəti ritmik və qafiyəli söyləmə qabiliyyətinə əsaslanır. 
Şeir dilində hətta bizim dövrümüzdə də mistik bir hakimiyyət yarat-
ma, insanları ram etmə xassəsi vardır. Bu insanlara ən qədim dövrlərdən 
məlumdur və bütün hakimiyyət sahibləri və hərisləri bundan istifadə 
etmişlər və edirlər. Gözəl danışıq, təsirli, inandırıcı danışıq bu gün də 
siyasətçinin əsas keyfiyyəti sayılır. Deyilənə görə, bütün fatehlər də gözəl 
nitq qabiliyyətinə malik olublar. 
Beləliklə deyə bilərik ki, insanlar arasında ən qədimlərdən yaranmış 
mənəvi hakimiyyət formaları – ifaçılıq, kahinlik, peyğəmbərlik və 
şairlik – poetik dil deyilən mistik bir başlanğıcdan törəmədir. 
İnsanlar arasında söz hakimiyyətinə paralel ikinci bir hakimiyyət – 
güc-dövlət hakimiyyəti də qədimlərdən mövcuddur. Dövlət mənşəcə cins-
lər arası seçmə ilə bağlıdır. Heyvan sürülərində olduğu kimi, insan sürülə-
rində və tayfalarda da dişiləri mayalamaq funksiyası ancaq bur erkəyə 
məxsus idi. Bu erkəklər cütləşmə dövründə yerdə qalan erkəklərdən qüv-
vətli olduqları üçün cütləşmə uğrunda döyüşlərdə mütləq qalib olur və 
bütün sürünü təkbaşına mayalayırdılar. Məhz onlar bütün xalqlarda vahid 
ulu ata – totemlər barədə mistik inamların yaranmasına səbəb olmuşdur. 
Beləliklə, dövlət hakimiyyəti gücə və zora əsaslanmışdır. Totemlə-
rin kultunun yaranması zora əsaslanan ata hakimiyyətinin qanuniləşməsi-
nə səbəb olmuşdur və Z.Freyd bütün siyasi hakimiyyətlərin ata hakimiy-
yətindən və hüququndan törəməsini doğru əsaslandırmışdır. İki müxtəlif 
mənşədən yaranan söz – mənəvi hakimiyyət və zor hakimiyyəti tarix boyu 
bir-birini tamamlamışdır. Mənəvi və dini hakimiyyət sahibləri bütün 
dövlətlərdə hakimiyyətə şərik olmuşlar. Mənəvi-dini və siyasi hakimiyyətin 
bir əldə birləşməsi halları müvəqqəti olaraq baş vermiş və böyük sosial 
fəlakətlərlə başa çatmışdır. Mənəvi və siyasi hakimiyyətin ayrılığı prinsipi 
sosial tərəqqiyə böyük təkan vermiş universal tarixi qanundur.  
 
 271
 
5.5.2. Lirik təhkiyənin əsas əlamətləri 
 
Ritm və şeir dilində onu yaradan vasitələr. Lirik təhkiyənin əsas 
əlamətləri olan ritm, ovqat və qafiyə qədim mərasim formalarında ibtidai 
şəkildə yaranmışdır. Poeziyada mövcud olan ritm və ahəng mərasimlərə 
məxsus sinkretizmin, daha dəqiqi musiqili, rəqsli ifanın folklor mətnlərin-
də qalığıdır. Ona görə poeziyanın ən qədim mənşə əlamətini göstərmək 
lazım gəlsə, demək olar: musiqililik. Müasir poetika termini ilə isə indi 
buna şeirin ritmikliyi deyirik. Ritmiklik bütün ədəbiyyatlarda və bütün 
dillərdə poetizmin ilk ünsürüdür. 
Yazıya alınana qədər hər bir nəğmə nümunəsi mahnı mətnidir. 
Yazıya alınan kimi onun mətn kimi oxunması praktikası başlanır və həmin 
kollektiv nəğməsi ədəbi mətn olur. Yəni poetik ritm əlamətlərini itirmiş 
söz sırası olur. Nəğmə sözləri ədəbi bir mətnə çevrilir. Deməli, yazıdan 
əvvəl heç bir lirik mətndən, ədəbi mətndən söhbət ola bilməz. Oxuma –
nəğmənin yazıya alındığı gün poeziyanın doğulduğu gündür. İndi bunun 
ilk dəfə harada və kimin tərəfindən edildiyini heç kəs deyə bilməz. 
Beləliklə, yalnız yazıya alınma nəticəsində bizim bu gün haqqında poetik 
ritmli lirik təhkiyə kimi danışdığımız hadisə meydana çıxır. Yəni nəğmə-
nin sinkretik folklor sənətindən ayrılıb yeni ritmik mətn həyatı başlayır. 
Misra və qafiyə. Lirikanın dilində ritmikliyin ən kiçik vahidi misra 
(sətirlər) hesab olunur. Poetik ritmikliyin yaranması üçün ən azı ritmik 
baxımdan bir-birini tamamlayan iki misra lazımdır. Şərqdə və Azərbaycan 
folklorunda iki misralıq şeir formasına dübeyti və ya şah beyt də deyilir. 
Yazılı şeir yaranana qədər mərasim nəğmələrinin ritmikliyi sintaktik 
təkrarlar və paralelizmlər vasitəsi ilə yaranırdı. Bu poeziya dilinin 
qafiyəyə qədərki mərhələsidir. Məsələn, “İlliada”, “Odisseya” “Dədə 
Qorqud“ dastanlarında hələ qafiyəli şeir yoxdur (Bu yazıya qədər bütün 
xalqların folkloruna aid olmuşdur). Ona görə həm də ozan olan Dədə 
Qorqud “boy boylayır, söy söyləyir”. Söyləmə – dastanlarda həm də 
ritmlə, sintaktik təkrarlarla bəzənmiş dillə danışmaq demək idi. Söyləmə-- 
dastanda ozanın əvvəlcədən əzbər bildiyi mətnləri oxumağa deyilir və 
“aydırmaq” anlayışından fərqlənirdi. “Aymaq” – ikinci şəxsin sözünə ca-
vab vermək mənası daşıyırdı. Ona görə söyləmə termini qədim Azərbay-
can dilində 1) musiqili oxuma, 2) şeir, poeziya terminlərinin qarşılığı ol-
muşdur. Müasir dildə şeir söyləmək, nağıl söyləmək ifadələri təsadüfi 
deyil. “Diyuq” termini söyləmənin Osmanlı mühitində yaranmış türkdilli 
sinonimidir (Osmanlı ləhcəsinə uyğun “tiyuq” variantı səhvdir, çünki kök 
söz Azərbaycan türkcəsinə məxsus olan “de(i)mək” felindəndir). 
 272
Pəhləvanlar və allahlar haqqında bütpərəst xalq nəğmələri yazıya 
alınandan sonra şifahi nəğmələrdə misraların sonunda təkrarlanan ahəngcə 
oxşar sintaktik formalar qafiyə kimi sabitləşdi. Yazı sayəsində qulaq 
qafiyəsi ilə həqiqi qafiyə arasındakı fərq qabarıqlaşdı və get-gedə qafiyə 
kanonikləşib şeir dilinin əsas əlamətinə çevrildi. Ota əsrlərdə şeir yazmaq 
az qala qafiyə ilə yazmağa bərabər oldu və qafiyəşünaslıq şeirşünaslığın 
əsas sahəsinə çevrildi.  
Şərqdə divan yaratmağın əsas şərtlərindən biri şairə qədər işlənmiş 
qafiyələrin hamısında şeir yazmaq bacarığını göstərməkdən ibarət idi. Bu 
şüurlu estetik prinsip idi. Amma proletkultçuluq dövründə bunu anlama-
yanlar bu xüsusiyyəti epiqonçuluq adlandırmışdılar. 
Ritm yaradan sintaktik paralelizmlər folklorun qeyri lirik 
növlərində – atalar sözü və tapmacalarda da geniş yayılmışdır və bunların 
qədimliyini təsdiq edir. Çox güman ki, Mahmud Kaşqarinin “Divani-lüğət 
ət türk” sözlüyündə və “Dədə Qorqud” dastanlarında gördüyümüz qa-
lıblaşmış söyləmələr şeir dillindən əvvəlki mərasim nəğmələrinin və 
oxumalarının qalığıdır və qafiyədən əvvəlki dövrə aiddir. Ona görə də rit-
mik nəsr dili və ya sintaktik paralelizmlərlə bəzənmiş kahin və ağsaqqal-
lara, ozanlara məxsus söyləmə dili poeziyadan qədimdir. 
Tam mənada poeziya dilindən ancaq qafiyənin meydanda olmasın-
dan sonra danışmaq mümkündür. Bu mənada qafiyə ritm yaradan ünsür 
kimi misranın sonunda işlənib daşlaşmış sintaktik paralellik də adlandırıla 
bilər. Poeziya dilində paralel kəlmənin sabit yeri vardır: misranın sonu. 
Beləliklə, şeir dili iki əsas ünsür şəklində sabitləşir: misra və qafiyə. 
Misra – hecaların və ya saitlərin sayına görə sabit uzunluq ölçüsü olan 
söz sırasıdır və ya sintaktik vahiddir. Hecaların sayı misranın bir ölçüsü, 
qafiyə isə onun bitdiyini göstərən sonluq və ya ritmik nitq parçasının 
nöqtəsidir. Beləliklə, qafiyə ikili vəzifə daşıyır: bir tərəfdən misranın 
bitdiyi yeri göstərir, ikinci tərəfdən misranın poetik dilə mənsubluğunu 
göstərən ritmikliyi yaradan vasitə kimi çıxış edir. 
 Yazılı poeziya sabitləşəndən sonra orta əsrlərdə qafiyə poetik 
ritmikliyin əsas və çox vaxt yeganə vasitəsi kimi qəbul edilmişdir. Bu, şeir 
dilinə formalist bir münasibət idi, çünki ritmikliyin digər mənbələrindən – 
musiqilikdən, ovqatdan, həmahəng fonem və morfemlərlə bəzənmiş olma-
sından sərfi-nəzər edirdi. Bu poeziyanın mahnıdan mətnə çevrilməsinin, 
musiqidən uzaqlaşmasının və formal tekstoloji bir sənətə çevrilməsinin 
nəticələri idi. 
 Orta əsrlərdə qafiyənin mütləqləşməsi və fetişləşdirilməsi hadi-
səsi baş verir. Yəni qafiyə ərəb, fars və türkdilli əruz poeziyasında poezi-
yanın əsas formal elementi kimi qəbul olunmağa başlayır. Qafiyəli nəsrlə 
 273
yazmaq, mətndə qafiyələrdən istifadə etmək incə zövq və savad əlaməti 
sayılır. Hətta şairlik qabiliyyəti də çox baxımdan qafiyəli yazmaqla eyniləşirdi 
və şairlik formal bir sənətə – savadlılıq iddiasına çevrilirdi. Hətta şairliyin 
dərəcəsi və mahiyyəti də şairin icad etdiyi və işlətdiyi qafiyələrlə bağlanırdı. 
Sayılırdı ki, yaxşı şeir divanı – əvvəlki şairlərin işlətdikləri bütün 
qafiyələrdən istifadə etməklə yaradılmış divandır. Elə buna görə şərqdə 
şeir divanlarının mündəricatları qafiyələrin əsasında, onların son 
hərflərinə görə əlifba sırası ilə düzülürdü. Bu halda mündəricatda şeiri 
axtarmaq həm də hansısa qafiyəni axtarmaqla eyniləşirdi. 
Sufi divan poeziyasında bütün şairlərin sabit qafiyələrdən istifadə 
etməsi qusur yox, dini-estetik prinsip idi. Sufi şair Allahı sevir və onu 
alleqorik şəkildə tərənnüm edirdi. Onun poeziyası üçün fundamental və 
vahid mənbə Qurana, onun ehkam və obraz bazasına bağlılıq idi. Ən əqi-
dəli sufilər özlərinin şair yox, təriqət elminin təbliğatçıları, yəni allahı 
tanımaq, sevmək və tərənnüm etmək elminin yolçuları sayırdılar. Ona gö-
rə sufilər yaradıcılığa, o cümlədən yeni qafiyələr icadına da ciddi meyl 
göstərmirdilər. Sufi qəzələ qarşı əsas tələb Allah eşqinin və etiqadının 
dərinliyi və səmimiliyi idi. Yeni qafiyə yaradıcılığı isə formalizmə meyl 
sayılır, Allah eşqindən uzaqlaşma kimi qiymətləndirilirdi. Ona görə divan 
ədəbiyyatındakı qafiyə məhdudluğu şüurlu bir prinsip idi, ona tənqidi 
yanaşma təşəbbüsləri əsassızdır. 
Bir çox şairlər yeni qafiyələr işlətməklə fəxr ediblər. Lakin poeziya 
tarixində bunun əksi də müşahidə olunub. XIX əsrdə Fransada elitar 
poeziya həvəskarları mühitində qafiyəni inkar etmək, qafiyəsiz şeir yaz-
maq istəyənlər də olmuşdur. Onlar adi şeir həvəskarları idilər. Bu müasir 
poetik modernizmin meydana çıxması ilə nəticələndi. Qafiyənin inkarı 
şeir dilinin digər sintaktik səciyyəli ünsürlərinin daha geniş işlənməsi ilə 
nəticələnmişdir. Qafiyənin inkarında poeziyada publisistik düşüncələrin 
ifadə edilmə ehtiyacı da mühüm rol oynamışdır. Ədəbiyyatın siyasəti, 
milli problemləri ifadə etməyə başlaması onun ənənəvi intim təbiətinə 
qarşı protestlərlə müşayiət olunmuşdur. Savadsız proletkultçular qafiyə-
dən azad edilmiş şeiri yenilikçilik, hətta “novatorluq” kimi də qələmə ver-
mək istəyirdilər. Halbuki onlar poeziyanı qafiyədən əvvəlki ibtidai dövrə 
qaytarırdılar. Beləcə, qafiyəsiz özünüifadə olan mənsur şeir və sərbəst 
şeir ortaya çıxmışdır. Lakin bütün dünyada qafiyəsiz poeziya ancaq bir 
cərəyan, dəb xarakteri daşımış və qafiyənin şeir dilinin əsası kimi 
əhəmiyyətini aradan qaldıra bilməmişdir. 
1917-ci ildə Rusiyada bolşeviklər hakimiyyətə gəlib xüsusi prole-
tar ədəbiyyatı deyilən nəzəriyyə irəli sürdülər. Bu nəzəriyyəyə görə 
poeziya da fəhlə hərəkatına və fəhlələrin siyasi mübarizəsinə yardım edən 
 274
bir vasitə olmalıdır. Rus formalist poeziyasının ən istedadsız nümayəndə-
ləri, xüsusilə Vladimir Mayakovski qafiyəsiz şeir formasında proletar 
poeziyası yaratmağa çalışdılar. Bolşevik sənət nəzəriyyəçiləri V.Maya-
kovskini tərifləsələr də, Rusiyada onu qəbul edən yox idi. Lakin bir çox 
Rusiya ucqarlarında proletar poeziyası yaratmaq üçün V.Mayakovskiyə 
təqlid edən şəxslər himayə edilirdi. Azərbaycanda da buna yuxarıdan 
təşəbbüs edilsə də, sərbəst şeir oxucular tərəfindən qəbul edilmədi. Bu 
şeiri bizdə təbliğ edənlərin özləri də bu işə ancaq Moskvanın xoşuna 
gəlmək üçün qoşulurdular və səmimi deyildilər. Onlar partiyanın ədəbi 
siyasətinə sadiq görünmək üçün sərbəst şeiri “novatoruq” adlandırırdılar. Bu 
riyakarlıq və poeziyanın mahiyyətini təhrif etmək idi. V.Mayakovski bu mənasız 
peşədən bezib intihar etmişdi, bizdəki sifətsiz təqlidçilər bir qədər sonra 
unuduldu. 
 Qafiyənin növləri. Orta əsrlərdə qafiyəşünaslıq xüsusi elm idi. 
Burada qafiyənin forma, məzmun, məna baxımından müxtəlif növləri öy-
rənilirdi. Formaca qafiyənin ən qədim şəkli qulaq qafiyəsidir. Əngəl-
çəngəl, saman-aman sözləri qafiyə kimi işlədilirsə, bunlar tam qafiyə 
olmadığı üçün qulağa qafiyə kimi gələn nöqsanlı nümunələr sayılır və 
belə adlandırılır. Bədihə söylənəndə, el aşıqları deyişəndə belə qafiyələr-
dən istifadə edilirdi. El aşıqları qulaq qafiyəsinə sınıq qafiyə də deyirlər. 
Lakin müasir poeziyada sınıq qafiyələrdən istifadə normal bir hala 
çevrilmişdir. Qafiyəsiz şeirin təsiri ilə müasir şairlərin çoxunda qafiyəyə 
şərti bir münasibət yaranmışdır. 
Qafiyəşünaslıq orta əsrlərdə çox mühüm bir sahə sayılırdı və qafi-
yələr nitq hissələri, fonetik xüsusiyyətlər baxımından və s. cəhətdən təsnif 
edilmişdir. Biz aşağıda qafiyənin ən ümumi və mühüm növlərini qısaca 
qeyd edəcəyik. 
Rədif – eyni sözün şeir boyu özü-özünü qafiyələndirməsidir. Rədif-
li qəzəldə qafiyələnən bütün sətirlər eyni sözlə bitir. Divan ədəbiyyatında 
“eşq”, “gecə”, “şam”, “hamam”, ”könül” kimi rədiflər üzərində rədifli 
qəzəllər yazmaq məcburi bir ənənədir. Həmçinin xalq şeirində qoşmanın 
da “dağlar”, “durnalar” tipli rədif qafiyələri vardır. 
Cinas formaca eyni, lakin mənaca müxtəlif omonim sözlərdən 
yaradılır. Bu qafiyə növü orta əsr sufi qəzəliyyatında geniş yayılmışdı və 
fars dili vasitəsi ilə Azərbaycan dilinə və poeziyasına da keçmişdi. 
 
Eşqindən anun bu könülüm olmadı xalı, 
Andan bərü ki, gördü gözüm, olmadı xalı. 
 (“Qazı divanı”) 
 
 275
Bu beytin birinci misrasında xali sözü “ayrı, uzaq”, ikincidə isə 
“xal” mənasındadır. Burada biz təmiz cinas görürük. Amma poeziyada 
sınıq cinaslardan da geniş istifadə olunur. Bu halda mürəkkəb qafiyənin 
forma eyniliyi bir-iki artıq həriflə sınır: 
 
Pir müşg edəlüm zülfün ilə şamı bu gecə, 
Ələ alalumlə”li mey aşamı bu gecə. 
 (“Qazi Divanı”) 
 
Burada üç tərkibli cinas ikinci misradakı artıq “a” səsi ilə sınmış 
olur. 
 Xalq şeirində cinas qafiyə geniş yayılmışdır. Aşıqlar cinaslı qoşma-
ya xüsusi təcnis adı vermişlər ki, bu da cinas qafiyələrlə qafiyələnmiş 
qoşma deməkdir. Aşıqlar arasında cinaslı qoşma demək ən çətin yarışdır. 
Burada formaca eyni, amma mənaca müxtəlif sözləri təkcə tapmaq yox, 
həm də qafiyə kimi işlətmək böyük sənətkarlıq sayılır. 
 
Geyibdi qəddinə yar alacanı, 
At müjgan oxunu, yarala canı. 
İstər Ələsgərdən yar ala canı, 
Tökəndə zülflərin, a yana, yana. 
 (Aşıq Ələsgər)  
 
Xalq poeziyasında cinaslı qoşmanın məna, forma baxımından çoxlu 
növləri fərqləndirilir. Cinaslı qoşmada dil baxımından yazılı ədəbiyyata, 
klassik şeirə bağlılıq qüvvətli olur. Çoxlu cinaslar yaratmaq üçün hətta 
Aşıq Ələsgər kimi bir sənətkar da ərəb və fars sözlərindən qafiyə kimi 
geniş istifadə etmişdir. Ələsgərdə cığalı, dodaqdəyməz, dodaqdəyməz 
cığalı, müstəzad təcnis kimi cinas növləri işlənmişdir. 
 Mürəkkəb qafiyələr iki-üç və daha artıq sözdən ibarət olur. Bura-
da şair öz dil bilgisini nümayiş etdirir, digər tərəfdən isə mürəkkəb qafiyə-
lər misraların ritmikliyini artırır. Qafiyənin bu növü kollektiv oxuma üçün 
nəzərdə tutulan şeir mətnlərində daha artıq istifadə edilirdi. Eyni xüsusiy-
yəti aşıq şeirində də müşahidə etmək olar. Qəzəl formasında misraların 
uzunluğu da mürəkkəb qafiyələrin işlənməsi üçün əlverişli imkan yaradır. 
Təqti. Ritm bütün dillərdə qafiyə ilə yanaşı poeziyanın əsas və 
universal əlamətidir. Heca, əruz və müxtəlif xalqlarda olan ağ (sillabik) 
şeir də ritmə əsaslanır. Milli dillərdə poetik ritmin xüsusiyyətləri bu dillə-
rin fonetik quruluşu, saitlərin və sonor samitlərin uzun ya qısa tələffüzünə 
əsaslanır. Türk dillərində ümumiyyətlə saitlər hamısı qısadır. Ona görə də 
 276
türk dillərindəki heca vəzninin ritmikliyi misraların təqtilərə bölünmə-
sindən yaranır. 
Heca təqtiləri. Təqtilər şeir misrasında daxili ritmin tərkib ünsürlə-
ridir. Heca vəznində təqti müəyyən sayda hecalardan sonra verilən durğu-
lara (ritmik fasiləyə) əsaslanır. Məsələn 11 hecalıq qoşmada təqtilər 6+5 , 
4+4+3 və s. ola bilir. 
 
Çərşənbə günündə, (6) çeşmə başında (5) 
Gözüm bir alagöz (6) xanıma düşdü. (5) 
  
Dindirirəm (4) danışmırsan, (4) gülmürsən, (3) 
Xəbər alıb (4) əhvalımı (4) bilmirsən. (3)  
 (Aşıq Ələsgər) 
 
 Yeddi hecalıdan 16 hecalıya qədər bütün şeir formalarımda misra-
ları təqtilərə bölmək mümkündür və bununla şeirşünaslıq elmi məşğul 
olur. Folklorda misraların təqtilərə sabit bölünməsi mütləq bir tələbdir. 
Yazılı poeziyada bu forma tələbi müəyyən hallarda pozula da bilir. Şeir 
misralarının təqtilərə bölünməsi bütün dillərdə poeziyanın və onun əsas 
ünsürü olan poetik misraların başlıca əlamətidir. Əruzda təqtilərə təfilə 
deyilir. Hər dildə təqtini bildirən müvafiq termin vardır və bu müvafiq 
dillərin poetikasına aiddir. 
Məsələn, sillabik vəzn adlandırılan şeir ölçülərində çox zaman 
misranın ritmi ancaq sintaktik təqtilər üzərində qurulur və saitlərin üzərinə 
düşən vurğu burada əsas rol oynayır. Məsələn, rus şeirində işlənən sillabik 
vəzn belədir. Səməd Vurğun A.S.Puşkinin “Yevgeni Onegin” romanını 
tərcümə edəndə pus sillabik təqtilərini Azərbaycan dilində də ustalıqla 
saxlamış və şeirimizdə orijinal bir hadisə yaratmışdır. Bu ona görə müm-
kün olmuşdur ki, əslində Azərbaycan dilində də uzun saitlər yoxdur 
(alınma sözlər istisna olmaqla). 
Unudulmaz şair Mikayıl Müşfiqin, Süleyman Rüstəmin də bir sıra 
şeirləri sillabik vəzndən istifadə edilərək yazılmışdır. “Yenə o bağ olaydı”, 
“Küləklər”, “Çapayev” və s. nümunələr bu qəbildəndir. 
 
 
5.5.3. Heca vəzni və onun əsas lirik şəkilləri 
 
Poeziyanın əsas əlaməti olan sətirlərin ritmikliyi hər dildə spesifik 
şəkildə özünü göstərir. Belə spesifiklik isə ən çox müvafiq dilin fonetik 
quruluşu və bu quruluşdan doğan tələffüz qanunları üzərində qurulur. 
 277
Eyni sait və samitlər müxtəlif dillərdə müxtəlif məxrəclərdə tələffüz olu-
nur, bu da dillər arasında mühüm fonetik fərqləri yaradır. Poetik ritmiklik 
yaranarkən hər dilin sait və samitləri, onların tələffüz xüsusiyyətləri əsas 
rol oynayır və müvafiq vəznlərin, ritmika üsullarının sabitləşməsi ilə bitir. 
Vəzn ərəbcə ölçü deməkdir və mənşəcə ərəb şeirşünaslığından dili-
mizə keçmiş termindir. Əslində bu termin əruz sözü ilə birgə işlənmişdir. 
Lakin sovet dövründə əruz vəzni termininə uyğun və paralel heca vəzni 
ifadəsi də işlənməyə başlamışdır. Lakin aydın məsələdir ki, əruz vəzni 
tarixi baxımdan hecadan əvvəl işlənmişdir. Əvvəlki fəsillərdən biz artıq 
bilirik ki, əruz vəzni Azərbaycan poeziyasına islam dininin ilk təbliği 
dövründə Allah haqqında nəzmlə yazılmış duaların, qəzəllərin dili kimi 
keçmişdir və islam dini mədəniyyətinin əsas ünsürlərindən birini təşkil 
etmişdir. 
Buna baxmayaraq biz heca vəznini birinci şərh edirik. Bunun əsas 
səbəbi bu vəznin birbaşa Azərbaycan dilinin qanunları əsasında və 
Azərbaycan dili zəminində yaranmış vəzn olmasıdır. Biz artıq bilirik ki, 
əruz vəzni ərəb dilinin fonetik qanunları əsasında ərəb şeirində yaranmış 
və oradan da islam dini ilə birgə fars dilli poeziyaya keçmişdir. Ona görə 
əruz vəzninin şeir mədəniyyətimizə yad olduğunu düşünmək dərin bir 
səhv olardı. İslam dini ilə birgə qəbul olunmuş bir çox fundamental 
dəyərlər kimi, əruz vəzni və klassik poeziya da bizim milli 
mənəviyyatımızın əsasını təşkil edən dəyərlərdir. 
Lakin heca vəzni də bizim üçün qiymətsiz bir dəyərdir. Hecanın 
milli və mənəvi əhəmiyyəti onun ana dilimiz, müasir ədəbi dilimizlə 
ayrılmaz bağlılığıdır. Ədəbi dillər xalqların tarixi yaddaşını və təcrübəsini 
ifadə edən və xalqın identifikasiyasında əsas əlamət sayılan milli dəyərlər-
dən biridir. Heca mənşəcə əruz şeir mədəniyyətindən törəsə də, o xalqımı-
zın öz dilində və özü tərəfindən yaradılmış spesifik ədəbi mədəniyyət kimi 
qiymətsizdir. 
 Bu vəznin əsası Azərbaycan dilində olan ahəng qanunu ilə ayrıl-
maz surətdə bağlıdır. Azərbaycan dilində və digər türk dillərində eyni tipli 
saitlərin sözlərdə bir-birini izləməsi qanunu vardır. Bunun nəticəsində 
hecaların adi tələffüzü türk dillərində müəyyən ahəng yaradır. Misralarda 
belə sözlər sıralananda hər heca qabarıq tələffüz məxrəcini saxlayır və 
poetik ritmikliyi yaradan əsas vasitəyə çevrilir. Ona görə bu vəznin “heca” 
adı daşıması tamamilə düzgündür. Misraların təqtilərə bölünməsində əsas 
rol oynayan hecalar təqtilərin də sabitləşməsində əsas rol oynamışdır. Bu 
rol o qədər böyük olmuşdur ki, Azərbaycan şeirində təqtilərdəki hecaların 
sayı sabitləşmişdir. Bu sabitliyin pozulması ritmikliyi də pozduğu üçün 
təqtinin heca tərkibinin sabitliyi heca vəzninin əsas əlamətinə çevrilmişdir. 
 278
Sabit heca saylı təqtilərin sıralanması qanunu misralara da keçmişdir. 
Ritmikliyin tələbi ilə misralarda sabit saylı təqtilərin sıralanması qanununa 
çevrilmişdir. Belə sıralanma qanunu misralarda hecaların sayının da 
sabitləşməsi ilə nəticələnmişdir. 
Hecaların sayının təqti strukturundan ayrılmazlığı səkkiz heca 
üzərində qurulan bayatı və gəraylı formasında daha aşkar görünür: 
 
Köhnə yaram (+) təzələndi, (5+3) 
Alagöz yarı (+) görəndə. (5+3) 
Canım odlara (+) qalandı, (5+3) 
Nazlı nigarı (+) görəndə (5+3) 
 
Qurbanıyam bu (+) dilbərin (5+3) 
İncə bel, gümüş (+) kəmərin (5+3) 
Könlü güldü Ə (+) ləsgərin, (5+3) 
Dürüst ilqarı (+) görəndə. (5+3) 
 (Aşıq Ələsgər) 
 
Heca vəznində misralarda hecaların sayını sabitliyi poetik ritmikli-
yin mühüm əlamətlərindən birinə çevrilmişdir. Keçmişlərdə belə şeirə 
barmaqhesabı şeiri də deyilmişdir. Görünür, el şairlərinin ustalığını yox-
lamaq üçün onların yaratdıqları misralarda hecaların sayı barmaqla 
sayılmış və bu yolla şairlərin qüsuru axtarılmışdır. Barmaqhesabı ifadəsi 
də buradan qalmışdır. Lakin qafiyəyə ritmikliyin əsası kimi daha artıq 
əhəmiyyət verilməsi aşıq ədəbiyyatında da təqtilərdə heca sabitliyinin tez-
tez pozulmasına səbəb olur. Lakin bu pozulma heç zaman heca vəzninin 
əsas prinsipini – heca sayının sabitliyi tələbini poza bilməmişdir.  
Azərbaycan hecasının maraqlı tarixi vardır. Bizdə heca vəznində 
şeir yazmaq ənənəsi Avropa intibahı ilə eyni vaxtda – XV-XVI əsrlərdə 
başlanmışdır. Bu islamı və onun bəzi təriqətlərini tərəkəmə türk tayfaları 
içərisində sazla oxuma formasında təbliğ etmək təşəbbüsündən yaranmış-
dır. Sazla oxunan qəzəllər şifahi tələffüz qanunlarının təsiri ilə gəraylılara 
çevrilmişdir. Əruzun müvafiq bəhrləri buna tam imkan yaratmışdır. Qazi 
Divanında, Xətaidə və s. klassiklərdə belə nümunələr az deyil. Bunun 
klassik formasını Yunis İmrənin yaradıcılığında görmək olar. Məsələn, 
şairin “Məhəmmədin minacatı” şeirini əruzda verirlər. Bu şeirin bir neçə 
bəndinin gəraylı şəklində yazılmış formasına baxsaq, burada pozuntu belə 
görmək çətindir: 
 
 
 279
Ya Rəbbi Səttarül-Eyub, 
Səndən dilərəm ümmətim. 
Ya Həyyu Qəffari-Zünub, 
Səndən dilərəm ümmətim. 
 
Bir dəm minacat eyləyib, 
Min dürlü hacət eyləyib, 
Özüm məlamət eyləyib, 
Səndən dilərəm ümmətim. 
 
Atam, anam istəmərəm, 
Dünya qayğısın yemərəm, 
Ümmətim əldən vermərəm, 
Səndən dilərəm ümmətim. 
 
Sənsən Əhəd, sənsən Səməd, 
Ehsanına yoxdur ədəd 
Bu Yunusa qıl bir mədəd 
Səndən dilərəm ümmətim.17 
 
Heca vəzninin elə az işlənən növləri var ki, onlar da əruz kimi 
oxuna bilər. Məsələn, 12 və 16 hecalıq şeirdə 3+3+3+3 və 4+4+4+4 təqti 
bölgüsü ilə yazılan şeirlər əruz kimi də oxuna bilir. Mikayıl Müşfiqin 
“Küləklər” şeiri buna gözəl misal ola bilər. 
Heca vəzninin Səməd Vurğuna qədərki tarixi bir mərhələ təşkil 
edir. Bu mərhələdə heca vəzni çoban poeziyası, əruzdan aşağı olan bir şeir 
dili sayılmışdır. Bunun əsas səbəbi odur ki, heca şeirinin Quranla və islam 
mədəniyyəti ilə birbaşa əlaqəsi yox idi. Klassik şeir üslubu isə dini 
mədəniyyətdən ayrılmaz bir şey kimi qəbul olunurdu. 1930-cu illərə qədər 
əruzda yazan şair Azərbaycan ədəbi mühitində əsil mədəni şair sayılırdı. 
Hecada yazmaq isə ikinci növ, loru bir ədəbiyyat hesab edilirdi. 
Yalnız Səməd Vurğunun yaradıcılıq təcrübəsi və sovet təhsil 
sistemində tərbiyə almış ərəb-fars dillərini bilməyən yeni ziyalılar heca 
vəzninin əsil estetik dəyərini aşkar etdilər. Nəticədə klassik əruz vəznində 
yazmaq ənənəsi dəbdən düşdü və müasirlik tələbinə yad bir hadisə kimi 
qəbul olunmağa başladı. İndi artıq qəzəl yazmaq ənənəyə hörmətin bir 
formasına çevrilmişdir. Demək olar ki, Səməd Vurğunun yaradıcılığı ilə 
müasir şeir dili yenidən yaranış oldu. Bu heca vəzninin yeni tarixi idi. 
                                                 
17 Yunis İmrə, Güldəstə, B.,1992, s. 16. 
 280
Misralarda hecaların sayı heca vəznində lirik formaların yaranıb 
sabitləşməsində də təyinedici rol oynamışdır. Azərbaycan dilinin 
fonetikasına ən uyğun lirik formalar 7, 8 və 11 hecalı misralardan yaranır.  
Yeddilik. Bayatı. Yeddi hecalı, dörd misralı şeir forması dilimizdə 
bayatı adlanır və a, a, b, a şəklində qafiyələnir. Bu şəkil çox zaman 
müəyyən ovqatı, müdrik fikri ifadə edir və “mən aşiq”, “əziziyəm” sözləri 
ilə başlanır. Bayatılar ən kiçik şeir formasıdır və toy, yas məclislərində, 
beşikdə olan uşaqlar üçün və s. münasibətlə deyilə bilir. Əkinçi və maldar 
məişətini əks edən bayatılar da xalq içərisində geniş yayılmışdır. Bayatı-
nın ən klassik nümunələri məhəbbət və ayrılıq motivləri, o cümlədən 
vətən məhəbbəti ilə bağlıdır. 
 
Qarşıda nə yaxşı, 
Ləhcən gəlir nə yaxşı, 
Canan candan əzizdi, 
Nə Leylidi, nə Yaxşı. 
 (Aşıq Ələsgər) 
 
Bayatılar o qədər geniş yayılmışdır ki, çox zaman şair olmayan adi 
evdar ana və nənələr də müxtəlif münasibətlərlə bayatılar demişlər. 
Folklor xəzinəmizi təşkil edən bayatıların əsas müəllifi də onlardır.  
Səkkizlik. Gəraylı. Səkkiz hecalı, dörd misralı müstəqil bəndlərdən 
ibarət olan şeir şəkli gəraylı adlanır. Gəraylının bəndləri a,a,a,b şəklində 
qafiyələnir, onların sayı müxtəlif ola bilir. Bu forma öz oynaq və şux into-
nasiyası ilə xalq şeirində geniş işlənmişdir: şeirin son bəndində şair adətən 
öz adını çəkir. 
 
Durum dolanım başına,  
Qaşı, gözü qara Ceyran, 
Həsrətindən xəstə düşdüm, 
Eylə dərdə çara, Ceyran! 
 
Söz eşidib ərzim qansan, 
Mən yanıram, cən də yansan, 
Özün bir tülək tərlansan, 
Niyə uydun şara, Ceyran? 
 
Ələsgərəm, abdal ollam, 
Eşqin girdabında qallam, 
Küsdürmüşəm, könlün allam 
Yalvara-yalvara, Ceyran. 
 281
 
Onbirlik. Qoşma. On bir hecalıq misralardan, dörd misralıq bənd-
lərdən ibarət olan lirik şeir forması qoşma adlanır. Heca şeirində onbirlik 
ən kütləvi sətir ölçüsüdür və epik şeir nümunələrinin də əksəriyyəti bu 
ölçüdə yaradılır. Onbirlik sətirlər 3+3+5, 4+4+3 bölgülü təqtinin müxtəlif 
formalarında yazmağa imkan yaradır və daha rahat hesab olunur. Qoşma-
nın qafiyə quruluşu a,b,a,b, q,q,q,b, r,r,r,b şəklində qafiyələnir. Sonuncu 
bənddə adətən şair öz adını çəkir. Bu şəkil həm yazılı, həm də şifahi 
poeziyanın əsas lirik şəklidir. El şairləri qoşmanın qafiyə xüsusiyyətlə-
rindən asılı olaraq çoxlu növləri fərqləndirilir və onların əksəriyyətinə 
aşıqlar adlar da vermişlər. 
Qoşma XY əsrdən bəri heca şeirinin əsas lirik forması olmuşdur. 
Xətaidən bəri əksər klassik üslub ustaları da qoşmada özlərini sınamışlar. 
Heca lirikasının ən parlaq inciləri qoşma şəklindədir: 
 
Könlüm gülzarında, qış mövsümində, 
Açılıb təzə gül, di dər, ay pəri! 
Həsrət öldüm, heyif görmədim üzün, 
Qaldı qiyamətə didar, ay pəri! 
 
Çəkin getsin, mən minmənəm yad ata, 
Sevə bilməz özgə oğlun yad ata, 
Bu yorğun maralı qoyma yad ata, 
Özün xədənginə didar, ay pəri. 
 
Ömrüm başa gəldi uzun gecələr, 
Bu yatmamaq vallah məni gic eylər, 
Niyə bilməm gizlər onu gecələr, 
Dur gəl ki, vaxt oldu didar, ay pəri 
(Nəbati) 
 
Müxtəlif türk dillərində heca şeirinin lirik formalarının adları fərqli və 
əlvandır. Bu formalar türk dilli xalqların şeirşünaslığında geniş öyrənilmişdir. 
 
 
5.5.4. Əruz vəzni və onun əsas variantları 
 
Əruz vəzni Azərbaycan şeir dilinə təxminən XIII-XIV əsrlərdə əsa-
sən fars dili vasitəsi ilə keçmişdir. Fars dilinə isə bu vəzn ərəb şeir dilin-
dən gəlmədir. Ərəb və fars dillərini onların hər ikisində uzun saitlərin 
 282
olması yaxınlaşdırır. Türk dillərində uzun saitlər yoxdur, indi işlənən belə 
uzun saitli saat, səadət, viran, Turan və s. kimi sözlər dilimizə ərəb və 
fars dillərindən keçmişdir. Muğan və Mil qışlaqlarında, Şirvanda müxtəlif 
İran dilli tayfalarla qonşu olan azərbaycanlılar İslam dinini əsasən iranlı 
din təbliğatçıları vasitəsi ilə mənimsəmişlər. O zaman türkcə ibtidai təhsil 
olmadığı üçün islamın əsaslarını öyrənən savadlı azərbaycanlılar ibtidai 
təhsillərini dövrün əsas qədim dillərindən olan fars dilində alırdılar. 
Nəticədə türk əsilli şairlər də öz ana dillərində Allah barədə şeirləri və 
duaları tərcümə edəndə əruz vəznini də tərcümədə və şəxsi yaradıcılıqda 
saxladılar. Təxminən XIII əsrdən başlanan bu qayda əsrlərlə davam etdi 
və nəticədə əruz vəzni klassik ədəbiyyatın əsas vəzni kimi sabitləşdi. 
Əruz vəzni ilk dəfə VIII əsrdə ərəb şeirşünası Xəlil ibn Əhməd elmi 
surətdə təsvir etmiş və onun 15 bəhrini fərqləndirmişdi. Sonralar şeirşü-
naslıqda əruza maraq artmış və yeni tədqiqatçılar onun bəhrlərinin sayını 
19-a çatdırmışlar. Dillərin fonetik strukturundan asılı olaraq hər dildə 
əruzun bəhrlərini təxminən yarısı işlək olur. Bizim əruzşünaslar 
Azərbaycan dilində əruzun ancaq 11 növünün işləndiyini təsdiqləyirlər. 
Bunlardan da ancaq bir qismi geniş işlənib, qalanlarına az təsadüf edilir. 
Əruz vəzni şeir sətirlərində sabit təqtilərin dəyişmədən təkrarına 
əsaslanır. Əruzda misranın təqtilərə bölünən hissələrinə təfilə deyilir. 
Məsələn: 
Məni candan +usandırdı,+ cəfadan ya+ r usanmazmı, 
Fələklər yan+dı ahimdən,+ muradım şəm”+i yanmazmı?  
Təfilələr digər saitlərdən uzun tələffüz olunan saitlərə görə sərhəd-
lənir. Sətirdə hər bir-iki uzun sait təfilə yaratmış olur. Şərq şeirşünas-
lığında qədimdən bəri hecaların sayından asılı olaraq qısa fəilun sözünün 
variantından istifadə olunur. Fəilun feli ərəb sözüdür, iş hərəkət, fəaliyyət 
bildirir. Azərbaycan dilində işlənən fel, fəal, failiyyət sözləri də həmin 
kökdəndir. Təfilələri sxematik olaraq işarə etmək üçün aşağıdakı təfilə 
qalıbları ilə bildiriblər. 
1. Hecalarının sayı ən qısa olan təfilələri 2 saitli qalıb-variantlar bil-
dirir. 
a. Bir uzun saitli variant: 
fəUl 
fAul/ faUl 
b. Uzun saitsiz bir ya iki hecalı: 
fə”il 
fə” 
2. Üç saitli qalıb-variantları: 
 a. Bir uzun saitli qalıb variantları 
 283
fAilin/ failUn 
fə”Ulun/ fə”Ülin/ 
məf”Ulu 
b. Uzun saitsiz qalıb variantları: 
fə”ilün/fə”ili 
3. Dörd saitli qalıb variantları daha zəngindir: 
a. Bir saitin uzun olduğu variant: 
məfAilun /məfAilü 
fəilAtün/ fəilAtü 
mütəfA”ilün 
b. İki uzun saitli təfilələr: 
 fAilAtün/ fAilAtü 
/ məfAİlün/ məfAİlü 
d. Uzun saitsiz variantlar: 
müftə”ilün 
müstəf”ilün 
 Azərbaycan əruzunun bəhrləri və əsas növləri təfilə sxemləri üzrə 
aşağıdakı kimi təsvir edilir. 
Həcəz bəhri və onun 9 növü məfAİlün təfiləsi üzərində yaranır. 
 
 
 
 
 
 
 
 
 
 
 
 
Apardı könlümü bir çeşmi-məşmur, 
Kim ola, istəməz şol hüsnə məğrur. 
 (Nəsimi, Həcəzin 3-cü növü) 
 
Rəməlin 7 növü oxşar fAilAmun/ fə”ilAmun təfiləsi üzərində 
yaranır. 
 
 
 
MəfA”İlün MəfA”İlün MəfA”İlün MəfA”İlün 
 MəfA”İlün MəfA”İlün, 
MəfA”İlün, MəfA”İlün, fə”Ulun 
MəfUlu MəfA”İlün, MəfA”İlün, fə”ulun 
MəfUlu MəfA”İlün, məfUlu MəfA”İlün, 
MəfUlu MəfA”İlün, 
MəfA”İlün, fə”Ulun MəfA”İlün, fə”Ulun 
Məf”ulu məfA”ilün fə”Ulun 
Məf”Ulu məfA”İlün fəUlun
 284
 
 
 
 
  
 
 
 
 
 
 
 
Ey xətin cəb”ülməsani, ey ləbin ma”i-təbur, 
Vey cəmalın pərtıvindən səbəsər aləmdə nur! 
(Nəsimi, Rəməlin 2-ci növü) 
 
Rəcəzin növləri uzun saitsiz müstəf”ilün təfiləsi üzərində qurulur 
 
 
 
 
 
 
Yandırdı şövqün canımı, ey dərdə dərman , qandasan? 
Canımda can sənsən, vəli istər səni can, qandasan? 
(Nəsimi, Rəcəzin 1-ci növü) 
 
Münsərih bəhrinin növləri uzun saitsiz məftə”ilün təfiləsi üzərində 
qurulur 
 
 
 
 
 
 
Hüsnünə gör mən necə aşiqi-divanəyəm, 
Eşqinə baş oynaram, gör necə mərdanəyəm. 
(Nəsimi, Münsərihin 1-ci növü) 
 
 
fA”ilAmun fA”ilAmun fA”ilAmun fA”ilAmun 
fA”ilAmun fA”ilAmun fA”ilAmun fA”ilün 
fə”ilAmun fə”ilAmun fə”ilAmun fə”ilAmun  
fə”ilAmun fə”ilAmun fə”ilAmun fə”ilün 
fA”ilAmun fA”ilAmun fA”ilün  
fə”ilAmun fA”ilAmun fə”ilAmun  
fə”ilA”mun fə”ilA”mun fə”ilün 
müstəf”ilün müstəf”ilün müstəf”ilün müstəf”ilün 
müstəf”ilün müstəf”ilün 
müstəf”ilün məfA”ilün müstəf”ilün məfA”ilün 
müstəf”ilün məfA”ilün 
məftə”ilün fA”ilün məftə”ilün fA”ilün 
məftə”ilün fA”ilün 
məftə”ilün fA”ilAtü məftə”ilün fə” 
 285
Səri” bəhri . 
 
 
 
 
 
Xəfif bəhri 
 
 
 
 
 
 
Müzare bəhri 
 
 
 
 
 
Mütəqarib bəhri 
 
 
 
 
 
Müctəss bəhri 
 
 
 
 
 
Mütədarük bəhri 
 
 
 
 
Kamil bəhri 
 
 
 
məftə”ilün məftə”ilün fA”ilün 
məftə”ilün məftə”ilün 
fA”ilAtun məfA”ilün fə”ilAtün  
fə”ilAtün məfA”ilün fə”ulün 
fə”ilAmün məfA”ilün fə”ilün 
Məf”Ulu fA”ilAtü məfA”İlü fA”ilün 
Məf”Ulu fA”ilAtün məf”Ulu fA”ilAtün 
fə”Ulun fə”Ulun fə”Ulun fə”Ulun 
fə”Ulun fə”Ulun fə”Ulun fə”Ul 
 
MəfA”ilün fə”ilAtün məfA”ilün fə”ilAtün 
MəfA”ilün fə”ilAtün məfA”ilün fə”ilün
FA”ilün fə”il fA”ilün fə”il 
mütəfA”ilün mütəfA”ilün mütəfA”ilün mütəfA”ilün 
 286
 Azərbaycan dilində uzun saitlər olmadığı üçün əruzun bəhrləri də 
çox nadir hallarda qüsursuz işlənə bilir. Ona görə Azərbaycan şeiri 
əsasında əruzu dəqiq öyrənmək çətindir, bunun üçün ərəb və fars dillərinin 
fonetikasına və bu dillərdə əruzun səslənməsinə və ahənginə bələd olmaq 
lazımdır. Əruz bəhrləri Azərbaycan şeirinə adətən farsca şeirlərin bəhri 
saxlanılmaqla tərcüməsi və təbdili yolu ilə daxil olub. 
 Füzuli kimi klassiklər əruzun təmizliyinə nail olmaq üçün ərəb və 
fars sözlərindən istifadə etməli olurdular və bu, şeir dilini ağırlaşdırdı. 
Azərbaycan dilindəki türk mənşəli sözlərdə ö, ı, e, o, ü kimi saitlər əruz 
şeirində işləndikdə təfiləyaradıcı saitləri süni olaraq uzatmaq lazım gəlir. 
Bu halda isə əruz bəhrlərinin təmizliyi pozulur. XVIII əsrdən bəri türk 
sözlərini əruz şeirində işlənməsi əruzun milliləşməsi, Azərbaycan danışıq 
tələffüzünə yaxınlaşması baş vermişdir. Ona görə bir sıra şairlərdə əruz 
tələffüzü heca tələffüzünə yaxınlaşır və uzun saitlərin tələffüzü çox zəif 
hiss olunur. Belə əruzu klassik bəhrlərə aid etmək də çətinləşir. Məsələn, 
XX əsrdə əruzda yazan Əliağa Vahidin və digər şirlərin əruzda yazdığı 
nümunələr belədir. Bəzi hallarda şeirin heca və ya əruza aid edilməsi belə 
çətinlik yaradır. 
 
 
5.5.5. Müasir poeziyada formanın şərtiliyi 
 
Orta əsrlərdən poeziyanın ciddi formal əlamətləri olmuşdur. Lakin 
yeni dövrdə, xüsusilə müəllif poetik yaradıcılığı kütləvilik alandan sonra 
XIX əsrin əvvəllərindən başlayaraq poeziyada formalist tendensiyalar 
müşahidə edilmişdir. Əlbəttə, formalizm orta əsrlər poeziyasında da özünü 
büruzə verirdi. Amma o zaman formalizm məhdud kanonik bir prinsip idi. 
Bu formalizm forma ehkamlarını dağıtmağa yox, onları qorumağa, daha 
da ciddiləşdirməyə yönəlmişdi. Lakin orta əsrlərdə də poeziyada forma-
lizm şeirin zahiri cəhətlərinin mütləqləşdirilməsinə meylli idi. 
Lakin XIX əsrin əvvəllərindən başlayaraq poeziyada formalizm 
şeirin zahiri şəkilinin əhəmiyyətinin inkarı, azaldılması istiqamətində 
inkişaf etdi. Bu yeni tipli formalizm idi, çünki onun əsas prinsipləri poezi-
yanın ilkin xüsusiyyətlərinin inkarına əsaslanırdı. Bu ən çox qafiyəsiz 
poeziya təcrübələrinə aiddir. Biz ritm və qafiyəni şeirin ayrılmaz 
əlamətləri hesab edirik və poeziyanın qədim tarixi boyu belə olmuşdur. 
Qafiyəsiz və ya sərbəst şeirə ədəbiyyatda modernist eksperimentçi-
liyin bir qolu kimi baxmaq daha doğru olar. İki şeyi dəqiq fərqləndirmək 
lazımdır: ədəbi tərəqqi və modernizm. Ədəbi tərəqqi həmişə davam edir, 
janrlar və formalar, üslublar və mövzular təzələnir və başqalaşır. Bu ədəbi 
 287
tərəqqidir və janrların tarixində, formaların təkamülündə bunu həmişə 
aydın görmək olar. 
Bur də XIX əsrin əvvəllərindən salon ədəbiyyatçılığından doğmuş 
modernizm vardır. Modernizm təkamül yolu ilə ədəbi tərəqqiyə deyil, 
ədəbiyyatın klassik qaydalarının dağıdılıb yeniləşdirilməsinə tərəfdar 
çıxır. Bu adamlar adətən burjua ailələrindən çıxmışdılar və ədəbiyyat on-
lar üçün sənətdən çox əyləncə idi. Modernizm əslində yenilik xatirinə 
yenilikdir. Pis işlər yoluxucu olur. Ona görə modernizmin ənənəvi ədəbi 
cərəyanlara və üslublara təsiri də güclü olub. Lakin bu heç də moderniz-
min elitar, eksperimental və qeyri-peşəkar təbiətini aradan qaldırmır. 
Modernizmin yayılmasında inqilabi sənət tərəfdarları, poeziyadan 
inqilab və siyasət üçün istifadə etmək istəyənlər daha artıq rol oynayıblar. 
B.B.Mayakovski kimi müəlliflər şair olmaqdan daha artıq inqilabçı idilər, 
sosial eksperiment və sosial modernizasiya tərəfdarı idilər. Onlarda burjua 
cəmiyyəti ilə birgə ədəbiyyatı və sənəti də modernləşdirib yeniləşdirmək 
iddiaları var idi. Proletkultçuluq bir nəzəriyyə kimi bunun ifadəsi idi. 
Lakin rus sovet ədəbiyyatının özündə proletkultçuluqdan imtina edildi. 
Ədəbiyyat da mədəniyyətin bir sahəsidir, mədəniyyət isə dəyərləri topla-
maqdır. Proletkultçuluq keçmiş ədəbi dəyərləri inkar üzərində qurulurdu. 
Bu isə prinsipcə mədəni dəyərlərə şüurlu bir dağıdıcı münasibətdir. 
Modernizm sənətdə universal təzələyici nəzəriyyə olmaq iddiasın-
dadır. Bunun əksi isə yazıçının fərdi yaradıcılıq axtarışlarıdır. Fərdi qay-
dada, öz fəhmi ilə yenilikçilik etməklə modernizmi eyniləşdirmək olmaz. 
Ona görə də modernizmə mənfi münasibəti fərdi yaradıcılıq cəsarəti ilə, 
ənənəyə yaradıcı və cəsarətli münasibətlə, yazıçının öz istedadına inam 
hüququ ilə qarışdırmaq olmaq. Hər bir yazıçı novatorluğa və yenilikçiliyə 
can atmalıdır. Lakin klassik sənəti və ədəbiyyatı feodal, burjua və s. 
adlarla inkar edərək yenilikçilik cəhdi ədəbi yox, sosial reformatorluğun 
bir sahəsi olur. 
1920-1930-cu illərdə proletkultçuluq nəzəriyyəsinin təsiri ilə Azər-
baycanda da qafiyəsiz şeir yazmaq proletar yazıçılığının əsas əlamətlərin-
dən biri kimi təbliğ olunmuşdur. Bolşeviklər proletar ədəbiyyatını proletar 
inqilabinin və yenidənqurmasının bir sahəsi adlandırırdılar. Bizdə də bir 
çox şairlər, xüsusilə, yaradıcılığa təzə başlayanda və rus sovet poeziyasın-
dan öyrənmək mənasında qafiyəsiz və ya sərbəst şeirlər yazıblar. Bunu 
poeziya kimi tərifləyən rəsmi yazılar da olub. Lakin indi həmin məddahlar 
da, qafiyəsiz yazan proletar şairləri də unudulub. 
Müasir poeziyada forma baxımından bir sərbəstlik, orta əsr qafiyə-
pərdazlığına əks bir hal müşahidə olunur. Lakin bu qafiyə, ritm kimi 
fundamental lirika dəyərlərinin itməsi deyildir. Bu dəyərlərin itməsi 
 288
poeziyanın sonu olacaqdır. İndiki, məsələn, Azərbaycan şeirində gördüyü-
müz forma sərbəstliyi isə ancaq forma qalıblarına şair münasibətinin 
nisbiləşməsi deməkdir. Formanın nisbiliyindən istifadə lirikanın funda-
mental dəyərlərini inkar etmir. Hazırkı Azərbaycan poeziyasında formaya 
münasibət ümumilikdə belədir. 
Müstəqillik dövründə ədəbi jurnallarda qafiyəsiz şeirlərə təsadüf 
edilməsi isə ədəbiyyat ətrafı hadisə himi izah edilməlidir.  
 
 
5.5.6. Epik növün tarixində mətnbilmə yaddaşının rolu:  
folklor və janr anlayışı 
 
Mənşə cəhətdən baxanda epik növ lirik növdən çox-çox cavandır və 
müəyyən mənada, ondan törəmədir. Epik növün ilk qədim formaları lirik 
təhkiyəli idi, çünki dilin zəif inkişaf etdiyi dövrlərdə söz və epitet məh-
dudluğunu lirik ovqat və təntənəli ritm əvəz edirdi. Epik sözün ən ümumi 
əlaməti ikinci və ya üçüncü şəxslərə ünvanlı və istiqamətli olmasıdır. Bu 
onun lirikadan köklü və ən ümumi fərqidir. Lirik mətnlərin ikinci şəxslər 
– qəhrəmanlar, sərkərdələr, totemlər, allahlara ünvanlı olaraq oxunması və 
ya ifa edilməsi artıq epik növün əlamətləri idi. Bu lirik-epik adlandırılan 
bir hadisə idi: çünki qədim dastan və nağıllar ritmlə ifa edilirdi, ona görə 
təhkiyə cəhətdən lirik, məzmun cəhətdən isə epik xarakter daşıyırdı. 
Yazıya qədər epik növdə əsas əlamət əvvəlcədən əzbər bilinən mətnin 
ikinci şəxsə ünvanlı olaraq oxunmasıdır. Hər bir əzbər bilinən söz sırası 
isə artıq mətndir. Mətn iki və daha artıq ola bilən əzbər söz sırasını bilmək 
və ondan istifadədir. İstənilən əzbər söz sırası həmişə yazılı mətn 
mənşəlidir, onun şifahi dilə keçmiş və dil daşıyıcıları kollektivi tərəfindən 
əzbərlənmiş şəklidir. Ona görə də hər bir mətn birinci şəxsin mətnyaratma 
fəaliyyətinin nəticəsidir. 
Epik növün məzmun baxımından ən ibtidai və ilkin forması mifdir 
və biz bu barədə yazılı dil nəzəriyyəsi fəslində danışmışıq. Mif, ilk 
növbədə, insanın ətraf maddi dünyanı anlama üsulu idi, ətrafı mistik 
qavrayışın bir şəkli idi. Bu anlama da mif yalnız söz şəklində ad daşımağa 
başlayanda gəlir, həm sosial, həm də fərdi fakta çevrilir. Təbiət hadisələri 
barədə mifik təsəvvürlərin yaranması ilə onların mistikləşməsi və bütləş-
məsi arasında böyük tarixi məsafə olmuşdur. Bütlər – mistikləşmiş, allah-
laşdırılmış miflərdir, onlara münasibətdə artıq ibtidai formada sosial və 
fərdi qorxu və pərəstiş təsəvvürü ortada olur. 
Yalnız yazı və yazılı mətn ənənəsi yarananda bütlər qarşısında qoxu 
və onlara pərəstiş mütləq xarakter alır. Yazı bilən ilk maarifçi peyğəmbər-
 289
lər mifləri məhz mif-bütlər qarşısında qorxu və xofu sosial təsəvvür kimi 
yaymaq, mütləqləşdirmək üçün qələmə alırdılar. Beləliklə, yazıya düşən 
epik məzmunlu mətn öz ibtidasından həm dünya haqqında anlayış şəklidir 
(mifdir), həm də obrazdır, dünyanın sözlə göstərilməsi və təsviridir. Bu 
dini və ədəbi düşüncənin (mətnin) ibtidadan əkizliyi və ayrılmazlığı idi. 
Bütün dini kitablar yarandığı vaxtdan bütlərin və Allahların kultunu 
yaradırdı. Lakin Allah kultu deyilən hadisə həmişə iki qütblü idi: onun o 
bir ucunda fərd, insan dururdu. Bu mənada büt və allahlar haqqında miflər 
həmişə həm də insanlar haqqında idi və bu mənada da dini və ədəbi şüur 
ayrılmaz idi. 
Yalnız intibah dövründə insan və Allah qütblüyünün mətn mədəniy-
yətinin mərkəzindən getməsi və insan--təbiət qütbləşməsinin yaranması 
baş verdi. Bu, ədəbiyyatın da dini şüurdan ayrılması idi. Ona görə də deyə 
bilərik: xalis ədəbi şüur intibah dövründən sonrakı ədəbi mətn mədəniyyə-
tində yaranır. Universal Allah mifləri ədəbiyyatda fərdi insan mifləri ilə 
əvəz olunur. Lakin müəyyən mənada, mif yaradıcılığı epik düşüncənin 
əsas funksiyası olaraq qalır. Hər bir müəllif əsəri də dünya haqda fərdi bir 
təsəvvür və baxış – mif sayıla bilər. 
İstisnasız olaraq bütün şifahi epik mətnlər yazı mənşəlidir və ondan 
törəmədir. Dilin inkişafının mətnlə yanaşı ikinci informasiya saxlama 
üsulu olan əzbərləmə ədəbi mətnlərin qorunmasının şifahi üsulu idi. 
Əzbərləmə insanın fərdi söz bilgisini mətnlə bağladı. Söz mətndən ayrıl-
maz oldu və mətn onun sosial müqaviləyə çevrilməsinə kömək etdi. Söz-
bilmə yaddaşı mətnbilmə yaddaşı ilə eyniləşdi. Məhz mətnbilmə ikinci 
şəxsin mətnoxuma qabiliyyəti idi, mətni sosial koda və müqavilə şəklinə 
çevirirdi.  
Tarixi şəkildə təsvir etsək epik mətnlərin yaranması aşağıdakı 
mərhələlər kimi fərqləndirilə bilər. 
1. Mifik təsəvvür və süjetlərin yaranması və yazıya düşməsi həm də 
yazı mədəniyyətinin yaranmasıdır. Bu ibtidai kitab mədəniyyətidir. 
İbtidai kitab mədəniyyəti çoxkitablılıqdan monoteist təkkitablılığa doğru 
inkişaf edir. 
Təkkitablılıq mədəniyyəti olan monoteizmin tarixi təkamülü isə 
monoteist şoxkitablılıqla nəticələnib. Sənaye inqilabları isə kitab mədə-
niyyəti üzərindən mistik pərdəni götürdü və kitabı əmtəəyə çevirdi. 
2. Yazı (kitab) mədəniyyətindən doğan əzbərləmə qabiliyyətinin 
inkişafı ilə şifahi epik mətnbilmənin – folklor söyləməçiliyi ənənəsinin 
yaranması. Bu ənənə uzun müddət şifahi lirik təhkiyə şəklində, nəğmə 
kimi ifa olunan mətn olub. Lakin kitab mədəniyyəti ayrıldıqca lirik-epik 
 290
süjetlərin yazıya alınmış epik təhkiyəli forması da yaranıb: bunlar miflər, 
əfsanələr, nağıllar, təmsillər və s. olub. 
 Yazının məhdud olduğu dövrlərdə və xalqlarda şifahi söyləməçilik 
ənənəsi epik mətnlərin müxtəlif ləhcələrdə variantlaşması ilə nəticələnir. 
Çox güman ki, şifahi epik mətnbilmə və onun variantlaşması tayfa dilləri-
nin formalaşması üçün zəruri mətn bazası rolu oynayıb. Süjetlər təxminən 
eyni olaraq qalıb, amma mətnlərin əzbərdən tələffüzündə nəsildən nəslə 
fərqlərin artması yeni-yeni ləhcələrin yaranması ilə nəticələnib. Planetdəki 
formal dillər çoxluğu məhz şifahi mətnbilmənin insanlığa bəxş etdiyi 
nəticədir. Yazı olmadığı üçün əsrlər keçdikcə sözlərin ilkin tələffüzü itir, 
amma söz yox olmur. Əzbər mətn – mif, dastan, nağıl, nəğmə mətnləri 
sözləri itib-yaddaşdan silinməkdən qoruyan toplayıcı olub. 
3. Bur dildə (ləhcədə) danışan tayfa birliklərinin yaranması ilə tayfa 
– dünya qütbləşməsini göstərən dastan (folklor) mədəniyyətinin yaran-
ması. Yazısı olmayan xalqlar üçün dillərin inkişafı əzbər mətnbilməyə – 
şifahi folklor mətnlərinə əsaslanırdı. Kitab mətninin sözü və dili qoruma 
funksiyasını söyləməçilərin, şamanların, kənar xalqlarda yazı öyrənib 
gələnlərin hafizəsi icra edirdi. Ömrü boyu söz eşidən və söz toplayan 
ağsaqqallar və ağ birçəklər də ahıl vaxtlarında müəyyən mənada söyləmə-
çiyə çevrilirdilər, çünki onların dil materialını əzbərbilmə qabiliyyəti 
yüksək həddə çatırdı. Beləcə, fərdi yaddaş da dil və söz qoruyucusuna və 
informasiya akkumulyatoru olmağa başlayır. 
Şifahi dastan mədəniyyəti əsasən iki süjetdən ibarətdir: kənardan 
tayfaya gəlmə (müharibə) və tayfadan kənara getmə (məcburi olanda 
əsirlik, könüllü olanda səyahət ya da hərbi yürüş). Yunan dastanlarında 
üçüncü mövzu insanlarla Allahların münasibətləri idi. Lakin bütün va-
riantlarda və xalqlarda dastan ənənəsi tayfaların özünüidentifikasiya 
forması idi, şifahi formada tarix yaratmaq və tarixi qorumaq üsulu idi. 
Beləliklə, şifahi mətnbilmənin tarixi xalq ləhcələrinin (dillərinin) 
formalaşması ilə bitir və fərdi yaddaşda yaşayan çoxvariantlı folklor 
ənənəsini yaradır. Bəs yazılı mətnbilmənin tarixi necədir? 
Yazılı mətnbilmə qədim dillərdə olan müqəddəs kitabların öyrənil-
məsi ənənəsi ilə bağlı idi. Monoteizmin mütləq həddə çatdırdığı kanonizm 
prinsipi dünyanı birmənalı şəkildə görməyi və təqdim etməyi öyrədirdi. 
Ona görə monoteist ənənə içərisində yaranan hər növbəti kitab əsas ilahi 
kitaba bağlı idi, ondan ayrılmaz idi. Monoteist ənənə içində yaranan yeni-
yeni ədəbi kitablar da variant idi. Lakin yazılı mətn mədəniyyətindəki 
variantlığın şifahi variantlıqdan fərqlənən fundamental özəlliyi vardır. 
Monoteist mədəniyyətdəki yazılı mətnin variantlığı ehkam variantdan 
uzaqlaşmaya yox, ona yaxınlaşmaya can atır, şüurlu bir epiqonçuluğa, 
 291
sxolastik eyniyyətə meyil edir. Belə eyniyyətə can atan yazılı variantlığın 
üç əsas forması yaranmışdır: 
1. Tərcümə. Yazılı müqəddəs mətnin mahiyyətini qorumaqla digər 
ləhcələrdə ifadə edilməsi idi. Lakin kanonik tərcümələr zamanı eyniyyətin 
qorunması tələbi tərcüməni şərtiləşdirir: müqəddəs kitablar tərcümə 
edilərkən əsas termin və anlayışlar mexaniki şəkildə digər cavan dildəki 
tərcüməyə köçürülürdü. Ona görə də İncilin tərcüməsindən yaranmış Qər-
bi Avropa dilləri İncilin latın orijinalındakı külli miqdar sözləri yeni ədəbi 
ləhcələrə (dillərə) gətirdi. Eyni vəziyyət Quranın İran və türk dillərinə 
təsirində də özünü göstərdi. Quran tərcümə edilmədiyi üçün islamın qəbu-
lu onun adlarının, termin və anlayışlarının bu dillərə birbaşa daxil olması 
ilə nəticələndi. 
Kanonik tərcümənin yazılı mətn mədəniyyətində əsas rolu onun 
fikri birmənalı ifadə etməyə imkan verən ədəbi dilləri doğurması idi. 
2. Təbdil. Təbdil bədii səciyyəli monoteist mətnlərin tərcüməsi üsu-
lu oldu. Müqəddəs mətndə tərcümədən mütləq eyniyyət tələb edilirdi. La-
kin bədii-dini şeirlərin tərcüməsində bu tələb yumşaq idi. Təbdil tərcümə-
çinin şüurlu sərbəstliyi sərti ilə, ikinci dilin xüsusiyyətlərini qorumaqla 
şüurlu variant yaradıcılığıdır. Təbdildə müəllif yaradıcı sayılır və onun 
fərdilik iddiası da mətndə əksini tapır. Klassik Azərbaycan şeir dili və 
poeziya ənənəsi başlıca olaraq fars dilində olan nümunələri təbdil etməklə 
formalaşıb. 
3. Təqlid. Təqlid əslində təbdilin gizli formasıdır: Təqlid bir qayda 
olaraq yeni ədəbiyyatların yaranması zamanı yazıcının dilini bildiyi digər 
ədəbiyyatların klassik əsərlərindən faydalanmaq üsuludur. Cavan ədəbiy-
yatların ilk mərhələsi gizli ədəbi təqlid yolu ilə yaradılan əsərlərdən ibarət 
olur. Məsələn, Azərbaycanda 20-ci illərdə yaradılan proletar ədəbiyyatı 
rus mətbuatında çap olunan nümunələrə təqlid kimi yazılan əsərlərdən 
ibarət idi. Azərbaycandakı proletar ədəbiyyatı ideoloqları və təşkilatçıları 
belə təqlidi himayə edirdilər. 
Qədim mənbələrdə ləhcə və dil terminləri müxtəlif mənada işlənir-
di. Yazısı olmayan xalqların danışığı ləhcə adlanırdı. Ləhcə təxminən 
yazılı dillərin şifahi variantı mənasına yaxın idi. Yalnız yazı sayəsində 
variant ləhcələr dil olurdu. Deməli ləhcələrlə yazılı dillər arasında da kod-
-variant münasibətləri vardı və bütün yeni ləhcələr bu yolla yaranır və 
yazı sayəsində dillərə çevrilirdilər. 
Yazılı ədəbi mədəniyyətin yayılmasının bütün ədəbiyyatlar üçün 
universal üsulu təbdil və təqlid yolu ilə mətnlərin milli variantlarının 
yaradılması idi. Belə variantyaratmada ilkin nümunələri təkrarlamaq, ilkin 
formaları qorumaq meyli də variantyaratmaya əks olan bir kanonik prinsip 
 292
idi. Janr (fransızca – növ, üsul) anlayışı da milli variantyaratmada kano-
nik eyniyyət prinsipinin gözlənilməsindən doğur. Epik və lirik formalar 
xalqdan – xalqa, ədəbiyyatdan-ədəbiyyata keçir, lakin ilkin əlamətlərini 
saxlayır. Janrda süjetə, hadisəyə, qəhrəman və konfliktlərə aid olan bir sıra 
xüsusiyyətlər vəhdət halında özünü büruzə verir. Ona görə bir sıra 
müəlliflərin növlərə də janr deməsi elmi dəqiqlik baxımından doğru deyil-
dir. Lakin janr termininin bir çox mənalarda işlədilməsi də məlum həqi-
qətdir. Hətta şeir formalarına da janr deyilir: qəzəl janrı, mərsiyə janrı və 
s. Əslində lirik şeir, süjetli şeir janrından danışmaq olar. Lirik şeirin 
formalarını, məsələn, qoşmanı janr adlandırmaq dəqiq deyil. Amma səhv 
də hesab edilə bilməz. Əslində “qoşma janrı” ifadəsi “lirik şeir janrının 
qoşma forması” ifadəsinin qısa variantı kimi rahatlıq üçün işlədilir.  
Digər tərəfdən qəzəl kimi lirik formalara janr deyilməsi sərti olaraq 
qəbul edilə bilər, çünki yazılı dildə belə şərtiliklər istənilən qədərdir. 
Qəzəl əsrlər boyu müsəlman sufi ədəbiyyatının əsas forması olub və bu 
mənada onun bioqrafiyası roman, poema, komediya kimi janrlardan yox-
sul deyil. Ümumiyyətlə, janr terminini ehkama çevirmək lazım deyildir: 
qısaca deyilsə, janr ədəbi formaların tarixiliyidir: hekayə ya roman yazan 
yazıçıların müxtəlif epoxalara və mədəniyyətlərə, cərəyanlara məxsusluğu 
onların əsərlərinin bir çox formal əlamətlərində özünü göstərir. Janr 
termini də bu əlamətləri göstərmək, onlar barədə danışmaq üçündür. 
 Müvafiq olaraq bu formaların tarixi təkamülü haqqında tədqiqatlar 
aparılır. Belə tədqiqatlar əsasən tarixi poetika məcrasında hesab edilir. 
Tarixi poetikada janr termini ədəbi formaların tarixiliyi və tarixi 
yaddaşı mənasında işlənir. Zənnimizcə, bu, janrın ən doğru səciyyəsidir. 
Roman, dram, hekayə kimi ədəbi formaların universal formulu yoxdur. 
Onların hamısının milli variantları və özünəməxsusluğu var. Üstəlik janr 
formaları milli spesifikadan əlavə ədəbi epoxaların və üslubların, cərəyan-
ların təsirini də özlərində əks etdirirlər. Müəllifin fərdi üslubunun da 
janrda özünü göstərməsini qəbul etsək janr haqqında bir necə səviyyədə 
danışmaq olar: 
1. Janrın regional əlamətləri. Məsələn dramatik növə məxsus fa-
ciə, komediya və s. janrlar daha çox Qərbi Avropa ədəbi ənənəsinə məx-
sus olmuş və orada zəngin tarixi təkamül keçmişdir. Dramın çin və yapon 
ədəbiyyatlarında da regional variantları var. Lakin bu variantlar Avropa 
dram və teatr ənənəsindən uzaqdır. Azərbaycanda yayılmış şiə şəbih mə-
rasimləri də dramatik janra aid edilə bilər. Lakin bu mərasimdə yazılı 
mətndən adətən istifadə olunmur və əsas mətn kimi şəbih aparıcısının öz 
yaddaşı iş görür. 
 293
2. Janrın milli özünəməxsusluğu. Məsələn, klassik Azərbaycan 
ədəbiyyatı tarixindəki qəzəlin tarixi təkamülü ancaq Azərbaycan ədəbiy-
yatı tarixinə aid məsələdir. Bu qəzəlin bütün mətnləri də Azərbaycan di-
lindədir. 
3. Janrın ədəbi epoxa və cərəyandakı variantı. Məsələn, qəzəl 
janrı sufi poeziyada insan – Allah münasibətlərini simvolik şəkildə ifadə 
edən formadır. Lakin qəzəlin didaktik və aşiqanə formaları da vardır. On-
ların dil və obraz sırası sufi qəzəlindən fərqlənir. Başqa bir misal çəkək: 
romanın antik, intibah, maarifçilik dövrünə məxsus formaları mədəniyyət 
tipləri ilə bağlı spesifik xüsusiyyətlərə malikdir. Freydist roman, futurist 
roman deyəndə isə romanın müxtəlif fikir cərəyanlarına aid janrları nə-
zərdə tutulur. 
4. Janrın konkret yazıçı yaradıcılığındakı fərdiliyi. Məsələn, da-
ram janrının C.Cabbarlı yaradıcılığında bir sıra spesifik xüsusiyyətləri var-
dır. Bu xüsusiyyətlər Şekspirdə və M.F.Axundovda gördüyümüz dramdan 
tamam fərqlidir. Realizmin xüsusiyyətlərinə görə də C.Cabbarlının 
dramları təsnif edilə bilər və yalnız C.Cabbarlıya məxsus janr əlamətlərini 
ifadə edir. 
5. Janrın funksional mənsubiyyəti. Funksional mənsubiyyətə görə 
biz artıq qəzəlin sufi, didaktik və aşiqanə növlərini göstərdik. Bunların hər 
biri fərqli bir müəllif niyyətinin reallaşdırılmasından yaranır. Digər misal 
kimi kino-ssenari, telessenari, radio-ssenari janrlarını misal göstərə bilə-
rik. Bunların hər birinin spesifik xüsusiyyətləri vardır. 
Sovet ədəbiyyatşünaslığında Hegelin janr nəzəriyyəsi çoxlu tərəf-
darlara malik idi. Bu böyük nəzəriyyəçi ədəbi növlərin yaranmasında insa-
nın rolunu və onun problemlərinin tarixi təkamülünü əsas sayırdı. Ümumi-
likdə Hegel janr formalarına tarixi şəkildə yanaşan bir nəzəriyyəçi idi və 
tarixi poetika elminin yaranmasında onun estetikasının mühüm təsiri ol-
muşdur. Yuxarıda şərh olunan janr anlayışı da ümumilikdə Hegelin janr 
nəzəriyyəsinə uyqundur. 
 
 
5.5.7. Epik təhkiyənin tarixi. Yazılı və şifahi ədəbi  
mətnlərin müstəqil təkamül yolu 
 
Biz yuxarıda müəllif sözünün üç tipini səciyyələndirdik: 
1. Lirik təhkiyə 
2. Nəsr təhkiyəsi 
3. Dialoq 
 294
Lirikanın mahiyyəti və mənşəyi ilə bağlı bəhsdə biz artıq lirik 
təhkiyə və onun Azərbaycan şeirindəki formaları haqqında danışdıq. İndi 
isə nəsr təhkiyəsinin qısa tarixinə nəzər salaq. 
Mənşəcə ən qədim mətnlər hökmdarlar və hərbi qəhrəmanlar haq-
qında olub. Mənəvi dini hakimiyyət formaları ortaya çıxana qədər haki-
miyyəti və hərbi gücü təmsil edən adamlar eyni idilər. Ona görə büt-
pərəstlik erasından qalma yazıların hamısında hökmdar-qəhrəmanlar 
haqqında söhbət gedir, onlar tərənnüm olunur, öyülürlər. İlk hökmdar 
qəhrəmanlar şübhəsiz iri tayfaların başçıları idi, başçılıq isə onlara cinsi 
seçmədən keçirdi. Bu seçmə döyüşü prosesində onların tayfada ən güclü 
şəxs olduğu hamıya aydın olurdu. Onların hakimiyyətinin ilk elementi 
heyvan sürülərində olduğundan fərqli deyildi: onlar bütün ibtidai insan 
sürüsünü mayalandırmaq hüququnun daşıyıcısı idilər və bu da onların 
totemliyini təyin edirdi. Tayfalar böyüdükcə onların bu hüququ digər 
məsələlərin, hərbi işlərin və qidanın bölünməsində də əsas oldu. 
İlk hökmdar-qəhrəmanlar haqqında mifik hekayətlər bütün xalqlar-
da şifahi epik təhkiyənin birinci şəklidir. Belə dastanlarda tayfaların 
mənşə və özünüidentifikasiya problemi mifyaratma şəkilində həll edilir-
di. Mifik qəhrəman-hökmdar tayfanın qoruyucusu idi, onun haqda təsəv-
vür ətyemə ilə müşayiət olunan müharibə və təhlükəsizlik məsələsinin 
mistik həlli idi. Bu mistiklikdə 1/ müharibələri udan, 2/ xilaskar Allah mi-
finin rüşeymi ortaya çıxırdı. Ən qədim və orijinal dastanlar qədim dillərdə 
meydana çıxıb: bunlar şumer, akkad, sami, yunan və İran dilləridir. Mifo-
loji xarakter daşımayan dastanlar isə tarix səhnəsinə daha gec daxil olmuş 
xalqların kalka yolu ilə alınmış yaradıcılıq məhsulu hesab edilə bilər. 
Hökmdar qəhrəmanlar haqqında ilk bütpərəst yazılar hələ mətn 
mədəniyyətini yarada bilmədi, çünki onlar kanonik mətn deyildi və onla-
rın bir neçə tayfa üçün mistik statusu yox idi. Bu mistik statusu hökmdar-
qəhrəman mifinin parçalanması yaratdı: bu parçalanmadan əslində mistik 
mahiyyətli olan müharibədə qələbə verən allah (büt) mifi yaranmış 
oldu. Bu mifi müharibədə qələbə yaradırdı: həm qalib, həm də məğlub 
tərəf (tayfa) eyni bütə sitayiş edirdi. Qalib tərəf qələbəni onlara verdiyi 
üçün, məğlub tərəf isə bir daha məğlub olmamaq üçün daha güclü olan 
allaha tapınmağa başlayırdı. Hər tərəfdən üç, on və ya əlli tayfa vuruşanda 
qələbə allahı böyük mistik mahiyyət və hakimiyyət qazandı. Məhz hərb 
allahlarının mistikliyi və görünməzliyi vahid allah mifinin yaranmasında 
həlledici rol oynadı. Çünki döyüşçü mifindən ayrılan müharibədə qələbə 
allahı mifi birləşdirici bir allah oldu. Diri döyüşçü hökmdarlar isə hər 
yerdə ayırıcı rol oynayırdı, ona görə monoteizm əslində tayfa allahların-
dan imtina və qlobal qələbə verən vahid allaha inamla ortaya gəldi. Səna-
 295
ye inqilablarından sonra mərkəzləşmiş dövlətlərin yaranması yenidən milli 
hökmdarların hərb allahı mifini aradan götürməsi ilə nəticələndi. 
Napoleon, Hitler, Stalin kimi hökmdarlar özlərinə allah səviyyəsində 
pərəstiş yaratdılar. Sənaye inqilablarına qədər miflər kortəbii yarandı, 
ondan sonra isə sosial miflər kimi yaranmağa başladı. 
 Lakin məhz hökmdar-qəhrəmanlar haqqında kitablar monoteizm 
erasına məxsus müqəddəs kitabların əsası oldu. Tək Allah mifinin yaran-
ması üçün əsas tayfa hərb allahlarından birinin əvvəlcə bir necə tayfa 
üçün, sonra bir çox tayfa üçün, sonda isə bütün xalqlar üçün mistik 
avtoritetə çevrilməsi baş verdi. Məsələn, bütpərəst yunanlarda epik kitab-
lardan birincisi Yeni eradan əvvəlin VI əsrinin əvvəllərində yaşamış 
Sirosle Ferekidə aid edilən “Allahlar haqqında” kitabdır. Adından görün-
düyü kimi, bu kitab qədim yunanların mifik allahlarının təsvirindən və 
tərənnümündən ibarət olmuşdur. Həmin dövrdə Fələstində də tayfa hərb 
allahları, bütləri barədə kitablar mövcud idi. 
Bu universal mistik avtoritet yəhudi allahı Yaxvenin bütün mono-
teist dinlər üçün vahid allah təliminə çevrildi və müqəddəs kitabların 
kanonikləşməsi ilə nəticələndi. Mətn mədəniyyətinə aid ilk kanonik kitab 
Musa peyğəmbərin beş fəsildən ibarət Tövrat kitabı oldu. Talmudistlər 
Tövrata şərh yazıb ona digər yəhudi peyğəmbərlərinə aid kitabları 
(fəsilləri) də əlavə etdilər və öz bütöv müqəddəs kitablarının müəllifliyini 
Allaha aid etdilər. Bununla monoteizmin yaranması tamamlandı. Müsəl-
man aləmində bu kitaba “Əhdi-ətiq”, yəhudilər özləri isə Tora deyirlər. 
Yeni eradan əvvəl ikinci əsrdə Əhdi-ətiq yunan dilinə tərcümə edildi və bu 
tərcümə də dövrümüzə qədər gəlib çatmışdır. Əhdi-ətiqin yunan variantı 
Septuaqinta adlanır.  
Bizim eranın dördüncü əsrində xristianlığın müqəddəs kitabı olan 
Əhdi-cədidin (Evanqeliye – İncil – xoş xəbər deməkdir) kanonik variantı 
Birinci Xristian Soboru (325-ci il) tərəfindən qəbul edildi və Əhdi-ətiqin 
kitabına əlavə edildi. Xristianlar bunu Bibliya (kitab) adlandırdılar və mü-
qəddəs saydılar. Əhdi-ətiqdə İsanın peyğəmbər kimi gəlişi barədə çoxlu 
işarələr olduğu bildirilir. Amma yəhudilər Bibliyanı qəbul etmədilər. Bunun bir 
səbəbi də Xristianlığın yəhudi dinində bir sekta kimi fəaliyyətə başlamağı və 
sonralar Avropaya yayılıb yəhudi dini ənənəsindən ayrılmağıdır. 
VII əsrdə İslam dini meydana gəldi və üçüncü müqəddəs kitab olan 
Quran yarandı. Ehkama görə, Quranın ayələri Allah tərəfindən mələk 
Cəbrail vasitəsi ilə yazı bilməyən Məhəmməd peyğəmbərə nazil olmuş-
dur. Quranı əvvəlcə ravvinlər yadda saxlayır və əzbərdən oxuyurdular. 
Lakin Məhəmməd peyğəmbərin vəfatından sonra Quranın variantları top-
landı və indiki mətni tərtib edildi. Quranda yəhudilər və xristianlar kitab 
 296
əhli adlandırılır: bunun mənası isə onların müqəddəs kitablarının mətninin 
(Əhdi-ətiq və İncil) də vahid Allah tərəfindən göndərilməsidir. Hesab 
edilir ki, hər üç tək allahlıq din eyni bir Allah tərəfindən nazil edilmiş 
kitablara sitayiş edir. 
Müasir mənada ilk ədəbi abidələr bu üç müqəddəs kitab sayılır. Bu 
kitabların mifoloji, mətn və tarixi bünövrəsi eynidir, onlar bir-birindən 
ayrılmaz və tarixilik cəhətdən fasiləsiz vahid mətn mədəniyyətini təmsil 
edirlər. Bu kitablar dini, ədəbi, əxlaqi və fəlsəfi cəhətdən hələ vəhdətdədir. 
Lakin müqəddəs mətnlərin əsasını təşkil etmiş yarı dini və yarı ədəbi 
əhvalatlar bir çox hallarda itib batmadı. Qəhrəman-hökmdarlar haqqın-
da kitablar müstəqim mənada nəsr təhkiyəsinin ilk nümunələri oldu. Hələ 
bütpərəst yunanlarda yaranmış “İlliada” və “Odisseya” monoteizmə qədər 
ortaya çıxan dastan yaradıcılığının bizə tam gəlib çatan nümunələridir. 
Marksist ədəbiyyatşünaslıq bunları ədəbi abidə hesab eləsə də, burada 
yunanların öz mifik allahları ilə münasibətləri, onların yunan cəmiyyətinin 
taleyindəki rolu əsas yer tutur. Bu dastanlarda tarix yox, keçmiş haqqında 
mifoloji məzmunlu təsəvvürlərin ifadəsi və yunan allahlarının tərənnümü 
əsas yer tutur. 
Beləliklə, hələ bütpərəstlik dövründə qəhrəman-hökmdarlar haqqın-
da mifik tarixnamələrin iki variantı yaranır: şifahi və yazılı. Yazılı variant-
ların bir qismi artıq yeni eradan əvvəl ikinci əsrdə yazılı müqəddəs mətn-
lər statusu aldı. Qədim Allahların tərənnümünə uyğun müasir hökmdar 
qəhrəmanlar haqqında da kitablar yazılmağa başladı. Bu, müasir tarixçi-
lərin hökmdarlar barədə bioqrafiyalar kimi qəbul etdikləri əsərlər idi. 
Amma onlar qələmə alınan zamanda bunlar qədim mifik Allahlar barədə 
yazılara təqlid idi, müasir hökmdarlara onların statusunu vermək təşəbbü-
sü idi. Bu mənada bütpərəstlik dövründə yaranan bioqrafiyalar qismən 
müəllif mifyaratmasının məhsulu idi. Bir qədər də təbii mif idi, çünki 
bütpərəstlik dövründə qalib sərkərdələr mifləşdirilirdi. Lakin belə mifya-
ratmanın predmeti də hökmdar qəhrəmanlar idi, onlara allahlıq statusu 
vermək təşəbbüsləri idi. Beləliklə bütün qədim bioqrafik mətnlər müəyyən 
mənada mistik allahquruculuq fəaliyyətinin nəticəsi idi. 
Lakin müqəddəs mətnlərə daxil olmayan yazılı qəhrəmanlıq bioqra-
fiyaları da tamam itib-batmadı: onları mərasim ayinlərinin əsas fiquru olan 
söyləyicilər, şamanlar, kahinlər öz yaddaşlarında saxlayıb yeni nəsillərə 
ötürdülər. Qədim dillərdə yaranan şifahi dastan yaradıcılığı həmişə yazılı 
mətnin şifahi davamı idi, onun variantı idi. Bir-iki nəsildən sonra ilkin 
qədim mətn unudulur və dastanın (mifin, nağılın, təmsilin, məsəlin və s.) 
şifahi həyatı da davam edir. Bu şifahi ənənə söyləyicilərin sayı qədər yeni 
variantların yaranması kimi davam edir. Bu şifahi dastançılıq da dünyanın 
 297
mifik mənzərəsini və izahını verməyin bir şəkli idi, əvvəllər mistik bir 
fəaliyyət idi. Ona görə də qədim dillərdə olan qəhrəmanlıq dastanları bir 
şəxsdən və bir süjetdən ibarətdir. Bu da vahid bir qəhrəman-hökmdar 
bütünə bağlılığı, yəni yazılı dini kitablardakı birallahlıq tendensiyasını 
təmsil edirdi. 
Keçən eradan əvvəl VI əsrdə yaşamış ilk bütpərəst tarixçi sayılan 
Heredotun “Tarix” əsərində və ondan sonraki yunan-Roma tarixçilərində 
də hələ mif və tarix ayrı deyildir. Ona görə də Heredotu da müasirləşdir-
mək və müasir tarixin atası adlandırmaq bir qədər şərtidir. Onun tarixə 
baxışı mifoloji xarakterlidir. Lakin yunanlara qonşu olan xalqlar haqqında 
qeydləri isə bütpərəst səyyahın müşahidələridir.  
Tarixi şəkildə baxsaq eyni bir hökmdar-qəhrəman mifinin yazılı və 
şifahi variantlarının taleyi və bəşər mədəniyyəti tarixində rolu müxtəlif 
olmuşdur. Bu mifin yazılı variantından bütün müasir fasiləsiz mətn 
mədəniyyəti və yazılı mədəniyyət yaranmışdır. Bütün sonraki sivilizasiya 
bir kitabdan, bir kitabın kəlamından doğmuşdur. Sonra yaranan kitabların 
hamısı bu kitaba uyğun, onun şərhi və davamı olurdu. Belə ehkamçılığın 
iki qütbü vardı: bu bir tərəfdən azad fikir üçün buxov idi, o biri tərəfdən 
isə mətn mədəniyyətinin identikliyini, mədəniyyətin bəşəriliyini təmin 
edirdi. Bəşərilikdə bir ehkamlıq var, amma bu ehkam həm də yeni-yeni 
xalqların bu ehkama vahid mədəni kod və müqavilə kimi daxil olmasını 
təmin edirdi. Bu çox zaman monoteizmin qəbulu kimi baş verirdi: lakin 
bu məsələnin formal tərəfi idi, mahiyyətcə isə monoteist mətn mədəniy-
yəti dünyəvi bir kod idi və ona daxil olan xalqlar bütün sivilizasiyanın 
sahibi olurdular, onun qapısı onların üzünə açılırdı. Monoteizmə qədər 
mövcud olmuş yazı mədəniyyətlərinin məhv olması onlar üzərində 
ümumbəşəri bir mədəni kodun yoxluğu idi. Bu kod vahid köklü və vahid 
allah mifini daşıyan fasiləsiz mətn mədəniyyəti idi. 
Qəhrəman hökmdarlar barədə yaranan mətn ənənəsinin ikinci inqi-
labi nəticəsi qədin yazılı dillərin əsasında tayfa ləhcələri materialından 
ümumişlək xalq danışıq dillərinin ilk formaları oldu. Bu formalar hə-
mişə və hər yerdə sabit mətn bilgisinin əsas nəticələrindən biri kimi, yazı-
nın şifahi danışığa əks təsiri kimi yaranmışdır. Ümumişlək xalq danışıq 
dillərinin yaranması və müəyyən məntəqələrdə yayılması inqilabi nəticələr 
verirdi: anlaşıqlı dilin olması dövləti möhkəmlətməyə və onun hakimiyyə-
tini yeni-yeni ərazilərə yaymağa kömək edirdi. Dövlətin nüvəsi olan ordu-
nun və hərbi işin təşkili üçün də sabit danışıq dili identik əmrlər vermək 
üçün misilsiz imkanlar aşır, o biri tərəfdən əsir qulların daha intensiv və 
məqsədli istismarına yol açırdı. Quldarlığın həqiqi iqtisadi səmərəliliyi an-
caq ümumişlək danışıq dilinin sayəsində mümkün idi. İbtidai formada hər-
 298
bi əmirlərdən istifadə böyük insan çoxluqlarının idarə edilməsini əsaslandırırdı 
və belə əmirlərdən istifadə indiyə qədər hərbi idarəçilikdə davam edir. 
Lakin bu mifin şifahi variantı isə yazısı olmayan tayfalar arasında 
yayılaraq daha gözlənilməz nəticələr verdi: onlarda yeni-yeni tayfa 
dillərinin yaranmasını şərtləndirdi. İlk variantda yarandığı qədim dilin 
leksikonunu əks edəm şifahi miflər əzbərlənmiş şifahi mətnlərə çevrilərək 
yaşamış və cavan ləhcələrin (dillərin) yaranması ilə nəticələnmişdir. Bu 
mətnlərin daşıyıcısı olan tayfalar ilkin dil mühitindən coğrafi və tarixi 
cəhətdən daha artıq uzaqlaşdıqca dil əlaqələri kəsilmiş, başqa dil təsirləri-
nin nəticəsi kimi yeni tayfa (xalq) dilləri kimi formalaşmışdır. Yazıda əks 
olunmayan sözlər istənilən qədər təhrif olunsa da, fonetik şəkilcə tanın-
maz hala gəlsə də, son nəticədə işarə etdiyi mənanı saxlayırdı. Mərasim 
söyləyiciləri tərəfindən əzbər yadda saxlanan mətn sözlər üçün qoruyucu 
rolunu oynayırdı. Əzbər mətnin söz mənzərəsi dəyişir, lakin onun mətn 
məzmunu nəsildən-nəslə keçib itmirdi, qorunurdu. Məhz əzbər sintaktik 
formalar, mətnlər, deyimlər nəsildən-nəslə keçərək yazısız dilin yaşama 
forması olurdu. 
Beləliklə yazılı mətnlər ənənəsi yazılı kitab mədəniyyətini, əzbər 
şifahi mətnlərdən istifadə isə iki mindən çox tayfa dillərinin şifahi 
formasını yaratmışdır. 
 
 
5.5.8. Epik təhkiyə formaları və onların 
ümumi mifik mərasim mənşəyi 
 
Epik təhkiyənin başçı-qəhrəmanlara həsr edilən ilk şəkli – mifik 
qəhrəmanlar haqqında söyləmələr – qədim kollektiv mərasimlərdə söylə-
nirdi. Şübhəsiz ki, bu söyləmələrdə ritm və rəqs də, oyun ünsürü də olub. 
Amma xalis nəsr şəkilli söyləmələr daha cavandır, çünki nəsr dilinin özü 
yalnız geniş yayılan yazı mədəniyyətindən sonra yarana bilərdi. Qədim 
Yunanıstanda mərasim ritmində deyilən söyləmələrə epika deyirdilər. 
Müasir terminlə buna lirik-epik söyləmə demək olar. Nəsrlə deyilən söylə-
mələrə isə loqos (söz) deyirdilər. Tarixi cəhətdən yanaşsaq başçı qəhrə-
manlar haqqında söyləmələrin ən qədim forması lirik-epik söyləmələrdir, 
yəni mərasim ifaçılığının əlamətlərini daşıyan söyləmədir. Təsadüfi deyil: 
indiyə qədər monoteist kitabların özü də ritmlə oxunur və bununla onların 
ritual mənşəyinə işarə edilir və bu, onların mətninə əlavə ritual ovqatı 
vermiş olur. 
Müasir elmdə epos adlandırılan dastan ənənəsinin özü qədimlərdə 
bir qayda olaraq epik-lirik təhkiyə ilə aparılıb, yəni qədim mifik allahlar 
 299
barədə oxuma onun yarandığı mərasim oxumasının ritmiklik əlamətini 
özündə saxlayır. Beləliklə eposun birinci forması mifik qəhrəmanlar-
allahlar haqqında söyləmədir. Lakin Yunan demokratiyasının böhranı 
dövründə real başçı-tiranlar haqqında da söyləmələr meydana çıxdı. 
Artıq qeyd etdiyimiz kimi, bu söyləmələr mifik allahlar haqqında söylə-
mələrə təqlid idi. Bunların hərbi yürüş və qələbələrin tarixi kimi yazıya 
alınması bioqrafik janrın yaranması ilə nəticələndi. 
Antik dövrdə bioqrafiya ilə yanaşı səyahətnamələr də yazılırdı. 
Müəyyən mənada səyahətnamələr də qəhrəmanlar haqqında söyləmənin 
bir şəkli idi, çünki səyahətlərə də qəhrəman başçılar rəhbərlik edirdilər. 
“Odisseya”nın özü bir qəhrəman pəhləvanın yürüş tarixçəsi idi. Lakin 
bunları yazanların hamısı o zaman kahinlər, mistik qabiliyyətli insanlar 
kimi qəbul olunurdu.  
O biri tərəfdən isə bütün ilkin antik dövrdə insanlar yazılı mətni və 
mərasimdə oxunan şifahi epik mətni olmuş hadisə, həqiqəti əks edən bir 
yazı kimi qəbul edirdilər. Bu mənada, həm tiran-başçılar haqqında, həm 
də səyahətlər haqqında yazmaq hələ mistik fəaliyyət idi, ətraf insanlar belə 
yaradıcılığı insandan qat-qat çox allahlara xidmət kimi, onlarla ünsiyyət 
kimi qəbul edirdilər. 
Bütün antik dövrdə hər hansı yazının mistikliyi barədə təsəvvür 
hakim idi. Bu baxımdan yunanların digər xalqların kitablarını, məsələn, 
Əhdi-ətiqi, Avestanı öyrənməyə, hətta tərcümə etməyə sövq dən səbəb nə 
idi? Zənnimizcə, bunların kökündə hər hansı yazının mistikliyi və mütləq 
həqiqət olması haqqında təsəvvür dururdu. Ona görə də yeni-yeni kitabla-
rın tərcüməsi orakulluq kəsb edir, gələcəkşünaslıq fəaliyyətinin, dünya-
nın sirlərini aydınlaşdırmağın bir şəkli sayılırdı. Tərcüməçilər bununla 
yəqin ki, yunan cəmiyyətində hörmət qazanırdılar. Təsadüfi deyil ki, 
yunan ənənəsində müəlliflik məsələsinə həmişə diqqət və xüsusi ehtiram 
vardır. Yəqin ki, bu yazı bacaran savadlı adamların kultunun xeyli dərəcə-
də mistik xarakter daşımasından irəli gəlirdi. 
 Adətən yunan mifologiyası ilə bağlı hər şey dərsliklərdə yunan 
ədəbiyyatı kimi qələmə verilir və bu, birmənalı həqiqət kimi qəbul edilə 
bilməz. Antik dövrdə epik ənənənin inkişafından danışanda bu ənənədə 
mistik dini və ədəbi fəaliyyətin hələ vəhdətdə olduğunu nəzərə almaq la-
zımdır. Antik müəlliflərin hamısı yunan allahlarının tərənnümçüsü idilər. 
Ümumən Yunanıstanda fərdi mifyaratma və ya fərdi allahquruculuq geniş 
yayılmışdı. Ona görə artıq yunan müəllifləri içərisində Homerin dastan-
larına və digər mifoloji mətnlərə təqlid meyli geniş yayılmışdı. Bu isə artıq 
mifyaratmanın müəllif yaradıcılığına tərəf təkamülündən xəbər verirdi. 
 300
Lakin y.e. əvvəl II əsrdə yaşamış Apuleyin “Qızıl eşşək” romanı 
belə mistik səhnələrlə doludur. Antik romanın nümunəsi sayılan “Qızıl 
eşşəyin” müəllifi həm Karfagendə kahin idi və hətta magiya ilə, sehrbaz-
lıqla məşğul olmaq ittihamı ilə mühakimə olunmuşdu. Bu bir daha təsdiq-
ləyir ki, yunan-Roma cəmiyyətlərində ədəbi fəaliyyət nəinki dini fəaliy-
yətdən tam ayrılmamışdı, bəlkə dini fəaliyyətin bir şəkli olaraq qalırdı. 
Eyni vəziyyəti xristian və müsəlman ədəbiyyatlarının tarixində də görmək 
olar: Qərbdə ədəbi işlə məşğul olanların hamısı din xadimləri, allaha 
xidmət edən rahiblər idi və onların ədəbi fəaliyyəti dini etiqadlarından 
ayrılmazdır. Eyni hadisə müsəlman təriqət ədəbiyyatına, sufiliyə və hü-
rufiliyə də aiddir. Ədəbi və dini fəaliyyətin və yaradıcılığın ayrılması 
ancaq intibah dövründə baş verməyə üz qoyur. 
Xristianlıq və islam kimi monoteist dinlərin yaranması bütpərəstlik 
zəminində ərsəyə gəlmiş epik təhkiyə formalarından imtina etmədi. Çünki 
Bibliya və Quranın mətnləri qəhrəmanlar və peyğəmbərlər haqqında epik 
təhkiyə kimi yaranmışdı. Monoteist ehkamlar tam formalaşandan sonra 
həm xristianlıqda, həm də islamda bütpərəst mətnlərə qısqanc və düşmən 
bir münasibət yarandı, onların bir hissəsi itib-batdı. Lakin monoteist ənənə 
müqəddəs kitablardakı peyğəmbərlərin tarixçələrinə bənzər yeni müqəd-
dəs bioqrafiyalar yaratmağa başladılar və bu da epik ənənənin monoteiz-
mə uyğunlaşması demək idi. İsa məsihin həyatı, təbliğatı və qeybi barədə 
epik mətnlər İncilin əsasını təşkil etdi. İslamda isə Məhəmməd peyğəmbə-
rin bioqrafiyaları, islam müharibələrinin tarixləri epik ənənənin yaşaması-
nı təmin etdi. Sufilər öz müqəddəs şeyxlərinin və mürşidlərinin həyatını 
qələmə almaqla müsəlman aləmində nəsr təhkiyəsi formalarını yaşatdılar. 
Ərəb tarixçiləri və coğrafiyaşünasları islam ordusunun tərkibində hərəkət 
edir və onun qələbələrinin tarixini, istila etdikləri xalqların həyat və 
təsərrüfat tərzini qələmə alırdılar. Belə əsərlər dini ehtiyaclar üçün yazılsa 
da dünyəvi problemləri də işıqlandırırdı. 
Monoteizm dövründə epik janrı yaşadan başlıca amillərdən biri real 
hökmdarların bioqrafik tarixlərinin yaradılması idi. Belə əsərlər qədim 
ənənəyə uyqun olaraq hökmdarları mifik-insan allahlara bənzətməkdə da-
vam edirdi. Bu isə erkən orta əsrlərdə siyasi bioqrafiyaların mifikləşdiril-
məsi və mistikləşdirilməsi ilə nəticələnirdi. Firdovsinin “Şahnamə”si buna 
canlı misal idi. Burada tarixi mifdən ayırmaq böyük bir problemdir. 
Antik dövrdə yaranan bioqrafiya və roman janrları monoteizm 
dövründə inkişaf etdi. Qərbi Avropada milli monarxiyaların inkişafı ədə-
biyyatın dünyəvi mövzularının da artıb genişlənməsinə səbəb olurdu. 
Səlib yürüşləri, kralların milli ordularının hərbi əməliyyatları təsvir edil-
məyə başladı və Avropada ayrıca cəngavərlik romanı janrının sabitləş-
 301
məsinə səbəb oldu. Belə romanlar milli monarxlara, krallara sədaqətlə 
xidmət edən hərbçi-cəngavərlərin bioqrafiyasından ibarət olurdu. Servan-
tesin məşhur “Donkixot” romanı həmin romanlara ədəbi parodiya kimi 
yazılmışdı. Cəngavərlərin məhəbbət macəralarının təsviri məhəbbət 
romanı janrının yaranmasına səbəb oldu. 
İntibah dövrü romançılıq tarixində xüsusi mərhələ hesab olunur. 
Servantes, Fransua Rable kimi intibah romançıları müasir romanın yaradı-
cıları sayılırlar. Qərbi Avropada hakim olan klassik latın dilinin canlı milli 
dillərlə əvəz edilməsi ən çox roman janrında beş vermişdir. İntibah 
romanı ədəbi düşüncənin tarixi zəminə keçməsində əsas rol oynamış, 
realizm epoxasını yaxınlaşdırmışdır. 
Maarifçilik və romantizm dövründə roman janrı cəmiyyətin tarixi 
və realist səpgidə inkişafına doğru mühüm mərhələ olmuşdur. Bu dövrdə 
romanın maarifçi, sentimental, avantüra və səyahətnamə formaları 
qüvvətli şəkildə inkişaf etmişdir. Romantizm hərəkatının tükənməsi rea-
list romanın qələbəsi ilə nəticələnir. Bu romanın Stendal, Balzak, Flober, 
M.F.Dostoyevski, L.N.Tolstoy kimi nümayəndələri dünya romanınin qızıl 
fondunu yaratmışlar. 
Azərbaycan romanı XX əsrdə formalaşmışdır. 30-cu illərdə yaradı-
lan ilk romanlar Azərbaycanda bolşevik istilasının və sovetləşmənin təsvi-
ri kimi yaranmışdır. Bəzi mütəxəssislər iri həcmli məsnəviləri, məsələn, Ni-
zami poemalarını da roman hesab edirlər. Lakin bu fikrin tərəfdarı azdır. 
Povest termini daha çox rus ədəbiyyatşünaslığında işlənir və həcm-
cə romanla hekayə arasında olan nəsr əsərlərinə deyilir. Onun roman və 
hekayədən fərqi əsasən həcmlə bağlıdır. Bədii quruluş baxımından roman, 
povest və hekayə eyni bədii və quruluş tələbləri əsasında yaradılır. 
 Hekayə nəsr janrları içərisində daha qədimdir. Bu janra məxsus 
süjetlərdən tədris, tərbiyə və təhsil məqsədləri üçün istifadə edildiyindən 
onlar ən qədim dövrdən toplular şəklinə salınmış və dərslik kimi istifadə 
olunmuşdur. “Kəlilə və Dimnə” kimi hekayə topluları çox qədim dövrlər-
dən məlumdur. Dini ədəbiyyatda hekayələr adətən peyğəmbərlərim, müd-
riklərin, siyasətçilərin, dövlət adamlarının həyatına aid edilən ibrətamiz, 
tərbiyəvi və idraki mənalı yığcam süjetlərdir. Bu süjetlər bir qayda olaraq 
müxtəlif dillərdə olan folklorda təkrarlanır. Belə təkrara süjetlərin qədim-
lərdən bəri toplular şəklində yayılması ilə də bağlı ola bilər. 
 
 302
5.5.9. Mərasim və dram, onun janrları 
 
Biz artıq lirik və epik növ və onların mərasim mənşəyi haqqında 
danışdıq. Ədəbi söyləmənin bu iki növü mənşəcə mərasim ayinlərinə bağlı 
idi və mərasimlərdə ifa olunaraq yaranmışdır. Lakin yazı dili və ənənəsi 
inkişaf etdikcə lirika və nəsr mərasimdən ayrılaraq mətn mədəniyyətinin 
müstəqil bir sahəsinə çevrilmişdir. 
Lakin epik söyləmənin mərasimdən heç zaman ayrılmayan xüsusi 
bir janrı vardır: bu mərasimlə bağlılığını saxlayan dram janrıdır. Bu janr 
sintetik sənət növü olan teatr sənəti ilə bağlıdır. Teatr hələ keçən eradan 
əvvəl VI-VII əsrlərdə Yunanıstanda dini məzmunlu Böyük Dionis bay-
ramlarının rituallaşması kimi yaranmışdır. 
Qədim yunan teatrı dini bütpərəst ayini kimi meydana gəlmişdir. 
Belə bütpərəst ayinlərin yunanlarda qədim ənənəsi var idi. Hələ teatr ta-
maşaları ənənəsindən əvvəl yunan şəhərlərində lirikanın mərasimdən hələ 
ayrılmamış bir növü meydan tamaşası kimi ifa edilirdi. Bunlara adətən 
xor lirikası deyilir. Lakin buradakı xor sözü müasir xor anlayışından çox, 
bütpərəst mərasimi mənasını daşıyır. Xor lirikası müxtəlif yunan allahla-
rının tərənnümündən ibarət idi və əslində dini bir ayin idi. 
Yunan ədəbiyyatının tarixçiləri teatrın dini mərasim prototipi kimi 
konkret bir mərasimlə – məhsuldarlıq və nəsil artımı allahı olan Dionisin 
şərəfinə keçirilən mərasimlərlə bağlayırlar. Bu mərasimlərdə Dionisin 
rəmzi fallas (kişinin cinsi orqanı) və şərab (üzüm suyu) idi. Fallas şərəfi-
nə oxunan fallas söyləmələri yunan mərasim poeziyasında geniş ya-
yılmışdı, bayramlar vaxtı həm qadınlar, həm də kişilər şərab içəndən sonra 
bunları kollektiv mərasim zamanı oxuyurdular. Dionis mərasimlərinin 
teatrın ibtidai formasına çevrilməsi onların şəhərlərdə hakimiyyət orqan-
ları tərəfindən rəsmi şəkildə qeyd edilməsi ilə bağlı idi. Hakimiyyətin ma-
raqları Dionis mərasimlərinin təntənəli keçirilməsinə, əvvəlcədən diqqətlə 
hazırlanmasına, ciddi surətdə rituallaşmasına səbəb oldu. Bu mərasimlərin 
aparıcısı kimi çıxış edən və keçi maskası geyən satirlər aktyorluq sənəti-
nin ilk nümayəndələri kimi yunan cəmiyyətində məşhur və hörmətli 
adamlara çevrildilər. Hegemon isə xora başçılıq edən ifaçıya deyilirdi. Sa-
tirlər mərasim vaxtı dəridən tikilən paltarda olur, keçi maskası geyir, at 
quyruğu bağlayırdılar. 
Yunan şəhərlərinin tiran-hakimləri hərbi qələbələrdən sonra allah 
titulu alırdılar və onların şərəfinə də Dionis mərasimlərinə oxşar mərasim-
lər keçirilirdi. Ənənəvi mifik allahlara aid olmayam bu mərasimlər dini 
mədhiyyə məzmununu saxlasa da, sabit şəkildə mərasimləşib teatrı şəhər 
hakimlərinin, hərbi sərkərdələrin və qəhrəmanların şərəfinə keçirilən əv-
 303
vəlcə yarıdünyavi, sonralar isə dünyəvi mahiyyətli, lakin dini məzmununu 
uzun müddət saxlayan teatra çevrildi. 
Beləliklə yunan mərasim teatrı hələ antik dövrdə dini və dünyəvi 
kimi iki qanada ayrıldı. Bunlardan birincisi hərbi qələbələr və qəhrə-
manlar şərəfinə oynanan teatral tamaşalar, ikincisi isə dini məzmununu 
saxlayan və şifahi xalq mərasimləri olan meydan tamaşaları və karnavallar 
kimi yaşadı. Lakin bunların hər ikisinin aktyor bazası eyni idi: eyni 
satirlər həm rəsmi statuslu teatr tamaşalarında, həm də xalq meydan 
mərasimlərində və karnavallarında iştirak edirdilər. 
Yunan teatrının ilkin formasında iştirakçılar xordan və mərasimlər-
də olduğu kimi maska geyən ifaçı aktyordan ibarət idi. Sonralar qasidlər 
də aktyora hadisələr barədə xəbər gətirən obraz kimi tamaşalara daxil ol-
du. Xorun əsas funksiyası sevinc və kədəri, ölüm və dirilmə münasibəti ilə 
ağlama və şadyanalığı ifadə etmək idi. Xor yunan teatrında cəmiyyətin 
şərti obrazı idi və hadisələrin cəmiyyət miqyaslı olmasını öz reaksiyaları 
ilə büruzə verməli idi. 
 Yunan teatrı təqlid prinsipinə əsaslanırdı: o zaman mərasimdəki 
süjeti bələ şərtilik, bədii uydurma yox, həqiqətən olmuş hadisəyə təqlid 
kimi, belə hadisəni indiki zamanda bərpa etmək kimi başa düşürdülər. 
Teatr tamaşaları ildə bir dəfə yazda Böyük Dionis mərasimləri zamanı bir 
həftə ərzində oynanırdı. Əsas süjetlər – yunan mifologiyası idi, allahlarla 
bağlı məlum əhvalatlar ifa edilirdi. Teatrda allahların başına gələn mifik 
hadisələrin real tarixi həqiqətin təkrari və təqlidi olduğuna yunan yazıçı-
ları özləri də, onun tamaşaçıları da inanırdılar. Bu mənada yunan teatrı 
həm də mistik bütpərəst anlayışlarının teatrı idi.  
Böyük dionis mərasimləri bir həftə davam etdiyindən dini-yaradıcı 
bir yarış şəklində keçirilirdi. Dramın müasir terminlə janr adlanan hər üç 
növü növbə ilə göstərilirdi. Faciələr – ağlamalı, komediyalar gülməli, 
dram isə daha çox insan və allah macərasından bəhs edən mif süjetləri 
üzərində qurulurdu. Ona görə demək olar ki, mərasimlər zamanı aparılan 
ilk janr təsnifi əsasən insanların ruhi vəziyyətinin müxtəlif qütblərini əks 
etdirirdi. 
 Dram növündə ikili təbiət vardır:  
1. Dramatik əsərin mətni məxsusi olaraq mərasimdə – teatrda ifa 
olunmaq üçün yaradılır. Lakin o da epik təhkiyənin bir formasıdır. Drama-
tik təhkiyə – dialoq formasında olur. Dialoq isə ədəbi əsərin həm lirik və 
həm də istənilən epik janrlarda işlənə bilir. Lakin dramda dialoq həm də 
obrazlılıq formasıdır və dünyanı sözlə göstərmənin əsas üsuludur. 
2. Dramatik əsər də dünyanı sözlə əks edən ədəbi əsərdir və mətn 
mədəniyyətinə məxsus olmaqla öz janr ənənələri vardır. Ədəbi əsərin qur-
 304
uluşu, süjeti, kompozisiyası, qəhrəmanları prinsipcə dramatik janrlarda da 
eynidir. Lakin dramatik əsərin yaradılma məqsədi onun həm mətn kimi 
oxunmasını, həm də teatrda mərasim kimi oynanmasını nəzərdə tutur. 
Mənşəcə yanaşsaq, mərasim sözü və oxuması ədəbi əsərin ən qədim 
formasıdır. Lakin onun teatr mərasimi ilə bağlılığının qalması onda ədəbi 
obrazın hüdudsuz imkanlarından istifadə etməyə imkan vermir və aşağı-
dakı xüsusiyyətlərdə özünü büruzə verir: 
1. Dramda fabulanı təsvir üçün roman və poemadakı məkan hü-
dudsuzluğu yoxdur. Yəni dramda müəllif əsas təsvir vasitəsi olan dialo-
qu konkret bir məkanda, interyerdə göstərməli olur. 
2. Dramda roman obrazlarında olan zaman hüdudsuzluğu da yox-
dur. Burada ədəbi obrazlılığın, təsvirin əsas üsulu surətlər arasında dia-
loq olduğu üçün hadisələr də ancaq konkret indiki davamedici zaman-
da baş verir. 
3. Dramda dünyanın hadisəvi təsviri şərti səhnənin hüdudları ilə 
çərçivəlidir. Konflikt, kolliziya səhnə hüdudunda baş verməlidir. Halbuki 
romanda müəllifin təhkiyənin hər abzasında hadisələri yeni məkanda 
göstərmək imkanı vardır. 
4. Dramda dünyanın söz obrazda təsvirinin üç əsas formasından 
istifadə imkanı vardır: 
a. hadisə və onu formaları olan konflikt, kolliziya və razvyazkalar. 
b. İnsan obrazları (heyvan obrazlarının bəzisi istisna kimi ola bilir, 
lakin əsərə görümlü şəkildə daxil olmur). 
c. Dünyanın söz obrazı kimi dialoq. 
Yuxarıda göstərilən xüsusiyyətlər dramı ədəbi sözün imkanlarından 
məhdud dairədə istifadə edə bilən bir forma kimi ədəbi müəllif yaradıcı-
lığının mərkəzindən kənarda qoyur. Dramatik formalara adətən teatrlarla 
bağlı olan, ordan sosial və konkret sifariş alan müəlliflər məşğul olur. Orta 
əsərlərdə və XIX əsrə qədər dram əsərlərinin kitab şəklində çapı ənənəsi 
belə məhdud dairədə idi. Məsələn, böyük Azərbaycan dramaturqu Cəfər 
Cabbarlının dahiyanə pyesləri onun öz sağlığında kitab şəklində çap 
olunmamışdı.  
 
a. Faciə 
Faciə (tragediya – yunanca: keçi söyləməsi) janrı mifologiyadan 
götürülən ağlama ilə müşayiət olunan süjetlər üzərində qurulurdu. Yunan 
tragediyasında ölüm yox, ağlamalı vəziyyətlər janrın əsas əlaməti sayılır-
dı. Pyeslərin mətni qəhrəmanlar və hərb allahlarının mifik tarixçələri kimi 
qurulurdu və ölmüş qəhrəmanların şərəfinə, onların hünərinin salnaməsi 
və ölümünün elliklə kədər gətirməsi haqqında olurdu. Yunan faciəsi üçün 
 305
qəhrəmanlıq ruhu səciyyəvi idi və bir qayda olaraq allahların gücü və in-
sanın zəifliyi tərənnüm olunurdu. Esxilin dövründə müəlliflik -- əsasən 
qədim mifoloji qəhrəmanlıq süjetlərindən ustalıqla təsirli epizodlar seç-
mək və onları tamaşaçı kütləsi üçün maraqlı və dramatik dillə təqdim et-
məkdən ibarət idi.  
Antik faciə müəllifi öz faciəsini əslində Böyük Dionisi mərasim-
ləri günündə bir dəfə ifa olunmaq üçün və bu zaman on nəfərlik mün-
siflər heyətindən birincilik almaq üçün yaradılırdı. Antik teatr bu mərhələ-
də əslində daha çox dini bir ayin idi. Lakin teatrlar üçün binalar tikilməsi 
və Dionis mərasimlərinə girişin pullu olması burada ibtidai sənət və əylən-
cə elementinin də varlığı demək idi. Lakin məzmun baxımından Yunan 
faciəsi çoxallahlı dini əks etdirən mifologiyadan kənara çıxmırdı.  
Sonralar faciə janrı böyük təkamül yolu keçmişdir. Aristotel faciəni 
ciddi janr adlandırmışdı və onun qəhrəmanının seçmə adamlardan olması-
nı göstərmişdir. Aristotelə görə, faciə fabulasındakı ciddi hadisələr insan-
larda ağır və dərin düşüncələr doğurmalıdı və belə düşüncələr insanı 
əxlaqi cəhətdən təmizləməlidir. Faciə tamaşasından alınan təmizlənməni 
Aristotel yunan dilində katarsis adlandırmışdı. 
Əslində yunan faciəsinin əsas qəhrəmanları mifik allahlar və onların 
gücünə inam məsələsi idi. Hələ antik dövrdə faciə uzun təkamül keçirdi, 
onun süjetlərində insan faktorunun, insan ehtiraslarının, əxlaqi kolliziyala-
rın, səhvlərin və s. rolunu artırdı. Lakin bütün antik faciədə mifə reallıq 
kimi inanmaq xüsusiyyəti qalırdı. Ona görə Aristotel tragediyanı təqlid 
– mimizis adlandırırdı. Qədimdən bəri Avropa elmi ənəsi təqlidi ancaq 
oyun ünsürü kimi, uşaq yamsılaması mənasında başa düşmüşdür. Təqlid 
anlayışı -- faciədə göstərilən hadisənin nə vaxtsa olmuş həqiqi hadisənin 
indiki zamana gətirilməsi, katarsis niyyəti ilə kütləyə göstərilməsi kimi 
başa düşmək mənasındadır. Bizcə, Aristotel də təqlidi belə başa düşürdü. 
Dionis mərasimlərində bütün qədim mərasimlər kimi oyun elementi vardı. 
Lakin bu oyun elementi də əslində, əvvəllər olmuş mərasimləri indiki 
zamanda yenidən yaratmaq, onlara qayıtmaq, onlara təqlid etmək mahiy-
yəti daşıyırdı. Ona görə faciə fabulasındakı oyun və təqlid elementləri 
mahiyyətcə bir-birinin eyni idi, keçmişə qayıtmaq, keçmişdə olmuş ovqat-
ları və hadisələrə təqlid etməkdən, onları şərti olaraq bərpa etməkdən iba-
rət idi. Müəlliflər də, tamaşaçılar da pyeslərə həqiqətən olmuş hadisələr 
kimi baxırdılar. Ona görə Aristotelin təqlidini oyundan çox, keçmişin ye-
nidən bərpası, yaradılması mənasında başa düşmək lazımdır. 
Faciənin antik dövrdən sonra ikinci dirçəlişi İngiltərə intibahı döv-
ründə Vilyam Şekspirin yaradıcılığı ilə başlanır. Şekspir faciəni yunan 
mifoloji süjetlərindən və yunan allahlarından ayırıb onu insan ehtirasları 
 306
və taleyi haqqında bir janra çevirdi, onu əxlaqi və fəlsəfi ideyalarla zən-
ginləşdirdi. Onun “Hamlet”, “Romeo və Culyetta” kimi faciələri müasir 
faciənin klassik nümunələri sayılır. Məhz Şekspir faciələrində bu janra 
məxsus dünyəvi mənada yeni təntənəli, yüksək üslub və dil formalaşdı. 
İntibah dövründən sonra faciənin əsas mövzusu qəhrəmanlıq, əxlaqi 
borc, ölümlə ucalmaq və təsdiqlənmək motivləri olur. Böyük fransız 
tragikləri Kornel və Rassin fransız monarxiyalarının çiçəklənmə dövründə 
yaşayıb yaratdılar və faciəni rəsmi və saray janrlarından birinə çevirdilər. 
Onların qəhrəmanları ölümlə üz-üzə qalarkən şüurlu olaraq ölümü seçir və 
krala andlarını və sədaqətlərini təsdiqləyirlər. Faciədə belə ölüm əslində 
ölümsüzlük qazanmağın üsullarından biri hesab olunurdu. Maarifçilik döv-
rünün belə qəhrəmanları rasionalist qəhrəmanlar adlanırdı: onlarda sadiq şüur, 
qadına və krala şüurlu məhəbbətin gücü öz canlarından yüksək tutulur. 
Romantik faciədə monarxist və rasionalist qəhrəmanların krala sə-
daqəti millətə sədaqətlə və millətçilik hisslərinə çevrilir. Vətənpərvərlik və 
milli borca, xalqa, onun qəhrəmanlıq ruhuna sədaqət faciədə əsas yer tut-
mağa başlayır. Romantizm dövründə faciə qəhrəmanlarının sədaqəti milli 
təəssübkeşlik hisslərinə əsaslanır: dar ağacı qarşısında göstərilən faciə 
qəhrəmanları ölümün şərəfsizlikdən şərəfli olması barədə monoloq söyləyir 
və şüurlu sürətdə dar ağacını seçirlər. Faciənin bütün tarixi mərhələlərində 
qəhrəmanla ondan qat-qat güclü olan düşmənlərin konflikti əsas yer tutur. 
Romantik faciədə bu konflikt daha emosional və tragik bir forma alır. 
Sosialist realizmi və marksist ədəbiyyatda yenidən klassist motivlər 
ön plana keçir: faciənin əsas motivi qəhrəmanların üstün saydıqları siyasi 
rejimə sədaqətləri olur. Sosialist realizmində tragik qəhrəmanlar, ilk 
növbədə, öz əqidələrinin və zəhmətkeş siniflərə sədaqətlərinin qurbanı 
olurlar. Monarxist faciə qəhrəmanlarından fərqli olaraq sosialist realiz-
mində əsas qəhrəmanlar aristokratlar deyil, bir qayda olaraq aşağı siniflə-
rin nümayəndələri idilər. Buna baxmayaraq marksist faciənəvislərdə də 
faciə ədəbiyyatın ən rəsmi janrlarından biri olaraq qalır. Onun qəhrəmanı 
aşağı siniflərdən olsa belə, canını cəmiyyət və dövlətin maraqlarına görə 
şüurlu qurban verir. 
Ədəbiyyatda, həyatda, kino və teatrda faciəli vəziyyətlərin səbəb və 
nəticələri, mahiyyəti və insan əxlaqındakı rolu barədə faciəvilik nəzəriy-
yəsi yaranmışdır. Faciəvilik estetikada əsas anlayışlardan biri kimi hələ 
Aristotelin poetikasında öz şərhini tapmışdı. Antik dövrdə faciəvilik 
təsəvvürü gülüş və ağlama kimi insanın iki psixoloji halının qütblərindən 
biri idi. Müasir faciəvilik anlayışı isə ölümlə bağlıdır. Ölüm – bir nüsxədə 
təkrarsız olan insanın əbədi heçliyə getməsindən doğan emosional hal 
yaradır. Faciəvilik də bu halın təhlilidir, ölümü dərk etmək, onunla üzbəüz 
 307
qalmaqdan doğan əxlaqi hal və düşüncədir. Bəzi nəzəriyyəçilər faciəvili-
yin insanı əxlaqca təkmilləşdirdiyini təsdiqlədiyi halda, digərləri onun 
faciələrin dərslərini tez unutmasını tipik sayırlar. 
Azərbaycan ədəbiyyatında faciə XIX əsrin ikinci yarısında maarifçi 
ədəbiyyatın janrlarından biri kimi yaranmışdır. Nəcəf bəy Vəzirovun 
qələminə məxsus olan “Müsibəti-Fəxrəddin” faciəsində Avropa təhsilin-
dən qayıdan oxumuş cavanın qaranlıq feodal mühiti ilə mübarizəsi əsas 
tragik motivdir. Sovetləşməyə qədər Azərbaycan ədəbiyyatında yaranan 
bütün faciələrdə maariflə qaranlıq feodal mühitinin toqquşması əsas 
konflikt olmuşdur. 
Realist ənənənin inkişaf etməsi ilə milli ədəbiyyatlarda faciə janrı 
ikinci plana keçir və öz yerini drama və komediyaya verir. 
 
b. Komediya 
Komediya (yunanca: camaatı güldürən söyləmə) qədim Yunanıs-
tanda faciəyə paralel yaranmışdır: faciə ayinindən sonra Böyük Dionisi 
bayramında komediyalar icra edilirdi. Ağlama ilə müşayiət olunan faciə-
dən fərqli olaraq komediya yunan mifologiyasından alınan gülməli süjet-
lər üzərində qurulurdu. Nəzərə almaq lazımdır ki, yunan komediyasının 
kökləri fallas mərasimlərində icra edilən və məhsuldarlıq bayramları ilə 
bağlı olan ayinlərdən gəlirdi. Ona görə ən qədim vaxtlardan bu mərasim-
lərdəki kobud zarafat və erotika elementlər bu janrda uzun zaman mühüm 
yer tutmuşdur. Hələ Yunanıstanda komediya daha çox aşağı təbəqələrin 
iştirak etdiyi və onların başına gələn əhvalatlar kimi qəbul edilirdi. Ona 
görə ədəbiyyatın tarixində sonrakı əsrlərdə də komediya ən demokratik 
janrlardan biri olmuşdur. Bu səbəbdən bir sıra ölkələrdə xüsusilə orta 
əsrlərdə komediya xalq meydan mərasimlərinin bir şəkli kimi yaşayıb 
davam etmişdir. 
Qədim Yunanıstanda komediyanın banisi Aristofan hesab edilirdi. 
Onun əsas xidməti komediyanı müasir həyat hadisələri, siyasi məsələlərlə 
bağlaması və bu janrda insan mövzusunun artması idi. Antik komediyada 
parodiya elementi mühüm rol oynayırdı və bu cəhət sonrakı dövrlərdə də 
davam etmişdir. Xalq mərasimlərində komik aktyor yekəqarın və yekə 
oturacaqlı idi, təmsil etdiyi qəhrəmana uyğun maska geyir, dəridən fallas 
bağlayırdı. Komediyada əvvəlcə allahlar və pəhləvanlar – Axilles, Odis-
sey və b. parodiya edilirdi. Dövrün siyasi və hərbi adamlarının tənqidi bu 
janrın sosial məzmununu artırdı. 
Komediyanın inkişafında onun parodik imkanları və zamanın 
məşhur adamlarını lağa qoymaq imkanı mühüm rol oynamışdır. Bu 
imkanları sayəsində komediya həmişə populyar olmuş və zəngin bir tarixi 
 308
inkişaf yolu keçmişdir. Müxtəlif xalqların mədəniyyətinə daxil olan 
komediya bu xalqdakı şən mərasim elementləri, küçə tamaşaları ənənələri 
ilə zənginləşmişdir. İntibah dövründən başlayaraq komediya yeniləşir və 
kobud yumor formalarından təmizlənir. Komediya bütün hallarda yüngül 
janr sayılır və klassist estetikadan bəri bu barədə təsəvvür mövcuddur.  
Müxtəlif ədəbiyyatlarda komediyanın milli təcrübəsi və variantları 
ilə bağlı terminlər ortaya gəlmişdir. Vodevil və fars kimi terminlər kome-
diyanın yüngül və daha çox yumoristik formalarını nişan verir. Vodevil 
musiqili komediya tamaşaları üçün yazılan komediya mətnləridir: burada 
dialoqla yanaşı şeir və nəğmə mətnləri də daxil edilir: oxumaq, rəqs, 
pantomima vodevil əsasında yaradılan teatr tamaşasında mühüm yer tutur. 
Azərbaycanda opera və musiqili komediya tamaşaları üçün yazılan kome-
diya mətnlərinə adətən libretto deyilir. Fars termini də vodevil kimi fran-
sız teatrından gəlmədir. Geniş mənada fars –səyyar fransız xalq komedi-
yasının mətnlərinə işarə verən termindir. Farsda mülkiyyətçi burjua pulgirliyi 
və kral hakimiyyətinin himayə edilməsi ideyaları mühüm yer tuturdu. 
XVI əsrdə İtaliyada maskalar teatrı yaranmış və Avropada -- 
İngiltərə, Fransa, İspaniya və s. ölkələrdə teatr işinin populyarlaşmasına 
böyük təsir göstərmişdir. Bu İtaliya xalq teatrının intibah dövründə peşə-
karlaşmış bir şəkli idi. Məhz maska teatrında ifaçı, oxuyan, rəqqas və ak-
robat kimi çıxış edən aktyorlar peşəkarlaşdı və tamaşalardan yığılan pullar 
hesabına dolanan səyyar teatr adamı oldu. Səyyar teatrlar iri yaşayış 
məntəqələrini gəzir və pullu tamaşalar göstərirdilər. Teatra məxsus rekvi-
zit əşyaları, geyimlər, maskalar, qrim bu teatrın ayrılmaz bir sahəsi oldu. 
Maska teatrının əsas qəhrəmanları xəsisliyi, maymaqlığı, boşboğazlığı, ac-
gözlüyü, qorxaqlığa, tənbəlliyi və s. tənqid edib lağa qoyan maskalar idi. 
 Maska teatrı klassist komediyaya böyük təsir göstərdi. Klassisiz-
min nəzəriyyəsinə uyğun olaraq bu maskalar maarifçi əxlaqi ideyalara 
çevrildilər. Maarifçilər xəsisliyi, cahilliyi, tərbiyəsizliyi, qorxaqlığı, 
qarınqulu olmağı insanların yeganə və anadangəlmə qüsurları kimi təsvir 
edirdilər. İnsan bircə qüsurun timsalına çevrilirdi. Əslində isə insanı bircə 
əxlaqi qüsurun timsalı kimi yekməna təsvir etmək onun xarakterini bəsit-
ləşdirmək idi. XX əsrdə ABŞ-da yaranan komiks janrı bir növ klassist və 
maarifçi komediyaya qayıdış idi: burada insan xarakteri müəyyən 
qüsurları daşıyır və bir-birinin ardınca yeni-yeni gülməli vəziyyətlərə 
düşür. Komiksin əsas hədəfi də bu vəziyyətlərin sayını artırmaq və əsəri 
gülməli epizodlar sırası kimi şərti şəkildə uzatmaqdır. Buradakı şərti 
gülməli qəhrəman başlıca olaraq yeni komik situasiyaların yaradılmasına 
xidmət edir və şərti maskaya çevrilir. 
 309
Komediyanın janr tarixi zəngindir və dünyanın görkəmli nəzəriyyə-
çiləri tərəfindən geniş öyrənilmiş və elmi ənənə yaradılmışdır. Bu ənənədə 
komiklik nəzəriyyəsi mərkəzi yer tutur. Həyatda, ədəbiyyatda və sənətdə 
gülüşün mahiyyəti və təzahürləri komiklik anlayışında ümumiləşdirilir. 
Gülüş insanda sevincin formasıdır. Gülüş adətən məqsəd və nəticə, forma 
və məzmun, hadisə və mahiyyət arasındakı uyğunsuzluqdan və ziddiyyət-
dən doğur. Gülüşün təzahür şəkilləri çox müxtəlif olduğundan ona birmə-
nalı tərif vermək də çətindir. Adətən insan müəyyən vəziyyətdə gözlədiyi 
ilə nəticə arasında ziddiyyət olanda gülümsəyir. 
Azərbaycanda müasir komediya janrı XIX əsrdə M.F.Axundov 
tərəfindən yaradılmışdır. Onun ənənələri sonrakı maarifçilər – N.B.Vəzi-
rov, C.Məmmədquluzadə, Y.Hacıbəyov, Ə.Haqverdiyev və başqaları 
tərəfindən davam etdirilmişdir. Komediya sovetləşməyə qədər maarifçi 
ədəbiyyatın və teatrın əsas janrlarından biri olmuşdur. 
 
c. Dram 
Dram (yunanca: əhvalat, hadisə) faciə ilə komediyanın arasında 
olan bir janr idi. Belə əsərlər də faciə kimi Böyük Dionis mərasimlərində 
göstərilmək üçün yaradılırdı. Lakin dramlarda mifologiyadan əsasən insan 
qəhrəmanların aparıcı olduğu əxlaqi məzmunlu, ibrətamiz süjetlər 
seçilirdi. Burada da müəllifin mifyaratma hüququ hələ yox idi: o mütləq 
məlum mifoloji ənənədən seçməli idi və onun qabiliyyəti bu seçmə və 
süjeti canlandırmaq üçün hazırlanan dialoq və lirik parçaların keyfiyyə-
tində idi. Lakin dram janr kimi antik dövrdə faciə və komediya qədər 
populyar olmamışdır. 
Xristian kilsəsi dramı öz məqsədlərinə uyğunlaşdıraraq misteriya 
(yunanca: ibadət, mərasim) janrını yaratmışdır. Bu janr forması Bibliya və 
İncil süjetlərindən istifadə etməklə dini-təbliği mətnlər yaradırdı və 
onların əsasında yaradılan tamaşalar qərbi Avropa ölkələrinin əksəriyyə-
tində qoyulurdu. İntibah dövründə dram janrı təzələnir, dini məzmundan 
çıxaraq insan ehtiraslarını və taleyini əks etdirən bir formaya çevrilir. 
İntibah dramının ən görkəmli nümayəndələri İngiltərədə yetişmişdir və 
V.Şekspirin şəxsində bütün digər ədəbiyyatlara keçmişdir. 
Avropada mili monarxiyaların möhkəmlənməsi saraylarda teatr ta-
maşalarının göstərilməsi ənənəsini maariflilik simvoluna çevirmişdi. Sa-
raylarda çiçəklənən teatr və dram təcrübəsi öz kanonlarını yaratmışdı. 
Bualonun “Poetika sənəti” kitabı saray dramnəvisliyinin normalarını gös-
tərən bir əsər kimi ortaya çıxdı. Zaman, məkan və hərəkət vəhdətini əsas 
ehkam kimi qəbul edən klassist dram qərbi Avropa ədəbiyyatları 
tarixində bir mərhələ oldu. Onun əsas tələblərindən biri də dram qəhrə-
 310
manlarının istisnasız olaraq kral və zadəgan ailələrindən olan seçmə 
insanlar arasından seçilməsi idi. 
Maarifçilər və romantiklər klassist dramı islah edib onu burjua inqi-
labları dövrünün tələblərinə uyğunlaşdırdılar. Üçüncü silkdən olan qəhrə-
manların seçilməsi meşşan dramının yaranması demək idi. Romantiklər 
isə klassist dram ehkamlarını tənqid edib romantik dram nəzəriyyəsini 
yaratdılar. Viktor Hüqo romantik dramın nəzəriyyəçisi oldu və öz əsərləri ilə də 
klassist normaları cəsarətlə pozaraq müasir realist dram üçün yol açdı. 
XIX-XX əsrlərdə dram janrı bütün məlum ədəbi cərəyanların təsiri 
ilə öz nümunələrini yaratmışdır. Ona görə ədəbiyyatşünaslıqda naturalist, 
simvolik, inqilabi, absurd, ekzistensialist və s. dram terminləri yaran-
mışdır. Marksistlər inqilabi dram nəzəriyyəsini romantiklərdən götürərək 
B.Brext və rus marksist teatr xadimlərinin şəxsində yenidən işləmişlər. 
Kommunist rejimləri bu dramı rəsmən himayə edirdilər və sosialist 
realizmi dramı adlandırırdılar. Lakin marksist teatr nəzəriyyəsi əslində 
D.Didro, H.Lessinq kimi maarifçilərin dram və teatr nəzəriyyəsindən heç 
nə ilə fərqlənmirdi. Maarifçi dram nəzəriyyəsi, onun sosial və pedaqoji 
tərbiyə üçün əhəmiyyəti ideyaları əksər milli ədəbiyyatların maarifçilik 
dövründə mənimsənilmişdir. 
Müasir dramın ən nüfuzlu məktəbi isə A.Çexov yaradıcılığında 
əksini tapmış dram ənənələrinə əsaslanır. Bu ənənələrdə əsas mövzu insan 
və onun mənəvi həyatı, daxili ziddiyyətləri, mühitlə münasibətlərinin 
böhranı kimi motivlər təşkil edir. Bernard Şou bu ənənələri şərtilik 
prinsipi ilə zənginləşdirmişdir. Müasir teatr və dram yaradıcılığında 
dramatik fabulanın və hadisənin şərtilik prinsipləri get-gedə dərinləşir. 
Müasir dram həmçinin kinoya məxsus effektlərdən də geniş istifadə 
etməyə çalışır. 
Azərbaycan ədəbiyyatında dram komediyadan sonra populyarlaş-
mışdır. XX əsrin əvvəllərində coşqun inkişaf tapan teatrda romantik dra-
mın təcrübəsindən geniş istifadə edilmişdir, bir çox Avropa müəlliflərinin 
əsərləri təbdil edilərək səhnələşdirilmişdir. Romantik dram ənənələri müa-
sir dramaturgiyanın şah əsərlərini yaratmış C.Cabbarlının yaradıcılığına 
da qüvvətli təsir göstərmişdir. Hətta romantik elementlərin çoxluğuna görə 
bir müddət C.Cabbarlı romantik dramaturq adlandırılmışdır. Lakin bu 
yanlış bir fikirdir. Əslində həqiqi Azərbaycan dramının bir janr kimi əsil 
yaradıcısı C.Cabbarlıdır. 
Azərbaycan ədəbiyyatında C.Cabbarlı dramından başqa romantik, 
şərti və lirik dram məktəbləri mövcuddur. Romantik dramın əsas 
yaradıcısı Hüseyn Cavid idi. C.Məmmədquluzadənin “Ölülər”, H.Cavidin 
“İblis”, “Peyğəmbər”, C.Cabbarlının “”Od gəlini” əsrlərin ilə bizim dra-
 311
maturgiya ədəbiyyatımızda şərti-fəlsəfi dram adlandırıla bilən bir janr da 
təşəkkül tapmışdır. Sovet vaxtı bu janr inkişaf edə bilməsə də, sadalanan 
əsərlərin yaradılması XX əsrin əvvəllərində bədii fikrimizin yüksək fəlsəfi 
və sənətkarlıq səviyyəsini göstərən hadisələr idi. 
Lirik dram janrı ədəbiyyatımızda İkinci Dünya müharibəsindən 
sonra konfliktsizlik nəzəriyyəsi içərisində yaranmış, Ə.Məmmədxanlı, 
xüsusilə İ.Əfəndiyevin yaradıcılığında güclənərək ədəbi istiqamətə 
çevrilmişdir.  
 
 
 312
 
VI FƏSİL 
ƏDƏBİ ƏSƏRİN YARADILMASI VƏ ƏDƏBİ 
PROSESƏ DAXİL OLMASI 
 
  
6.1. Kitab, nitq və fərdi mətnyaratmanın 
ayrılmazlığı 
 
Müasir nitqin yazıdan və kitab dilindən törəmə olduğunu əsaslan-
dırmaq üçün mühüm bir məqama diqqət yetirmək lazımdır: bu insanın 
mətnyaratma və danışma qabiliyyətinin kitab mədəniyyəti ortaya çıxan 
dövrdəki vəziyyəti ilə ondan sonraki dövrün keyfiyyət cəhətdən tamam 
fərqli iki mərhələ kimi fərqləndirilməsidir. Bu iki mərhələdə prinsipial 
fərqlər var: kitab dilindən istifadəyə qədər insanların nitqi işarə əvəzliklə-
rindən və nida-xəbərlərdən ibarət idi. Nida-adlar meydana çıxandan sonra 
güman ki, iki üzvlü əmr cümlələrindən istifadə olunmuşdur. Bu mərhələdə 
hələ işarə əvəzliyindən və nida-xəbərlərdən və nida-adlardan bəhs etmək 
olar. Nida səsləri isə qovuşuq səs kompleksi idi, tərkibində nə heca, nə də 
fonemlər fərqlənmirdi. Ona ibtidai insanın reaksiyası instinktiv xarakter 
daşıyırdı, yəni nida dili söz dili kimi cəmiyyətə daxil olmaqla qazanılan 
vərdiş deyildi. 
 Fonetik yazıya qədər bütün yazılar əsasən şeylərin və onların sa-
yının təsvirindən ibarət idi. Bu obrazlı yazı idi, təsviri yazı idi və şeyləri 
onların görünüşünə və görünüşdəki əlamətlərə əsasən işarə etməyə 
çalışırdı və ən çox mühasibat, əkinçilik və gəmiçilik təqvimləri ilə bağlı 
ola bilərdi. Yazıda sözdən istifadə edilməməsi bu yazının, təfəkkür 
qabiliyyətinin təkamülü baxımından, əhəmiyyətini də azaldırdı. 
Heca yazısı deyəndə bunu heç də müasir söz hecası kimi yox, nida-
sözlərin fonetik tərkib cəhətdən aydınlaşmış, fonetik sözə doğru təkamül 
etmiş mərhələsini başa düşmək lazımdır. Həmin dövrdə heca iki-üç 
qovuşuq səs idi və müasir fonem tərkibli hecadan çox uzaq idi, çünki 
müasir fonemlərin özü hələ tam mənada yox idi, yəqin diftonq səviyyəsin-
də idi. Bu mənada, hətta qovuşuq səs parçaları olan nida-sözlərin səs 
tərkibi baxımından aydınlaşması, qovuşuq səslərə, müasir diftonqların 
ibtidai formasına keçməsi də nida sözlərin yazıya alınmasının və identik 
səkildə tələffüzü təşəbbüslərinin təkamülü nəticəsidir. Bu təkamülün 
sonlarında heca-söz yazısı meydana gəlib, yəni sözlərin bir qismi fonetik 
yazı qaydasında yazılmağa başlayıb. 
 313
Yəqin ki, heca yazısına alınan nida-sözlər müasir sözün tam başlan-
ğıcı olmamışdır. Yazı nida-sözlərin tələffüzünə köklü təsir etmiş və 
onların daha aydın tələffüzünü tələb etmiş və tələffüz orqanları və vərdiş-
ləri təkamül keçirmişdir. Bu mənada, müasir sözü instinktiv heca sözün-
dən fərqləndirmək lazımdır. Müasir söz, müəyyən mənada, süni sözdür, 
insanın yazıyaratma prosesində yaratdığı bir hadisədir. Yəni sözün müəl-
lifi təbiət yox, yazını yaradan ilk maarifçilərlə yazıdan istifadə edənlər 
olmuşdur.  
Ən ibtidai yazı dövründə də, hələ nitq müasir şəklində mövcud 
olmadığı vaxtlarda belə sözlərin tələffüzü və onların yazılışı arasındakı 
fərqlər yazıyaratmanın əsas problemi olmuşdur. Qrafik işarəni hamı bir 
cür görürdü, amma onun tələffüzündə fərqlər istənilən qədər, yəni tələffüz 
edənlərin sayı qədər idi. Bu fərqlər dilin yayılmasına və ondan çoxlu 
adamın və daha asan istifadə etməsinə əsas əngəl idi. Sözün tələffüzündə-
ki fərqləri aradan götürmək üçün bir yol var idi: sözün qrafik təsvirini 
konkretləşdirmək və identikləşdirmək. Bu tarixi vəzifəni heca yazısı 
yerinə yetirmişdir. Həriflərin indiki qrafik işarələri də ilk əvvəl hecaların, 
qovuşuq səslərin işarələri kimi meydana çıxmışdır. Lakin bir qrafik işarə 
ilə göstərilən hecaların fonemləşməsinə təkan verən əsas səbəb yazı 
sözlərindən kütləvi istifadə olmuşdur, onun şifahi variantından praktik 
istifadə olmuşdur. Yazı sözünün üstünlüyü onun səs tərkibicə sabitliyi, 
mənaca konkretliyi və terminoloji dəqiqliyi olmuşdur. Belə sözlər 
ünsiyyəti, əmrləri, fərdlər arası informasiya mübadiləsini daha birmənalı 
edirdi. Yəni daha effektiv idarəçiliyə yol açırdı. 
Yazı dilindən istifadə deyilənlərin nəticəsində qədin sinifli cə-
miyyətlərdə bir peşəyə çevrildi. Əvvəl bundan hakimlərin, tayfa başçıla-
rının yaxın adamları, mühasib, yavər və zabitləri, peşəsinə görə qulları 
idarə edənlər istifadə etmişlər. Yəni yazı dili və onun şifahi variantı elitar 
bir sosial alət kimi, ilk növbədə, idarəçilik, mühasibat, hərbi və dənizçilik 
məqsədləri üçün yaradılmışdır (Yazılı dili bilmək ümumi icbari təhsil 
tətbiq olunana qədər belə elitarlığını saxlayırdı). Hələ indiyə qədər nitq 
qabiliyyəti yazı və kitab savadı ilə bağlıdır, belə savadı olmayanlar 
nitqdən pis istifadə edir və ancaq həyat təcrübəsi zənginləşdikdə kifayət 
qədər danışıq ifadələri və süjetlər əzbərləyirlər. Hətta dillərin şifahi 
variantının zənginliyi də həmin dildəki yazı mədəniyyətinə bağlıdır. Elə 
buna görə yazısız dillər primitiv və bəsitdir. Yazılı dillərin şifahi variantı 
birincilərə görə qat-qat zəngin olur. Çünki dil yazıda inkişaf edir. 
 Sözlərin identik tələffüzü yazıya təsir göstərmiş və ondan özünə 
uyğunlaşmağı tələb etmişdir. Bunun üçün yazının xeyli müddət işlənməsi, 
başlıcası isə, sabit şəkildə işlənməsi lazım idi. Bu proses ibtidai 
 314
müharibələrdən təbii şəkildə qorunan ada-tayfa cəmiyyətlərində mövcud 
ola bilərdi. Yunan cəmiyyətinin özü də belə ada-tayfa cəmiyyətlərindən 
ibarət idi. Finikiya əlifbasında bütün qədim kitab yazılar və əlifba kitabı-
nın – lövhəsinin özü belə adalardan birində tapılmışdır. Ona görə də müa-
sir fonetik yazının Aralıq dənizinin şərqindəki ada-dövlətlərin ərazisində 
yarandığını qəbul etmək olar. Yunanlar özləri yeni eradan əvvəlki 3-2-cü 
minillikdə, Maken dövründə hələ heca yazısından istifadə edirdilər. Həm 
də ilk mərhələdə sağdan sola yazırdılar, bu da yazının Babil əraziləri ilə 
varislik əlaqəsini təsdiqləyirdi. 
 Görünür, sözlərin sayının artması eşitmə orqanlarının onları identi-
fikasiyası üçün çətinliklər yaradırdı: ona görə sözlərin tələffüzünü dəqiq-
ləşdirmək üçün onların yazıda fonetik cəhətdən daha dəqiq yazılışına çalı-
şılmalı idi. Bu fonetik yazının tətbiqinə gətirib çıxarır. O biri tərəfdən isə 
məhz fonetik yazı sözləri rahat yadda saxlamağa və nitq zamanı asan 
tanımağa xidmət edir və şifahi nitqin yayılmasına və daha çox adamlar 
tərəfindən ondan istifadə edilməsinə, yəni müasir söz ünsiyyətinin sürətlə 
formalaşmasına səbəb olur. 
Yazının tarixini öyrənən alimlər dünyanın çox yerlərində fonetik 
yazının ibtidai formalarını aşkar etmişlər. Lakin onların heç biri müasir 
dövrə qədər mədəni kitabyazma prosesi kimi davam etməmişdir. Bunun 
əsas səbəbi də həmin cəmiyyətlərin müharibələr nəticəsində məhv edilmə-
si olmuşdur. Lakin Aralıq dənizindəki Finikiya əlifbası itməmiş və həmin 
ərazidə yaşayan bir sıra qədim dövlətlərdə tətbiq olunan yazı qaydaları 
üçün əsas təşkil etmişdir. Bu cəmiyyətlər çox güman ki, Misir və Mesopo-
tamiya mədəniyyəti ilə varislik əlaqələrinə malik olmuşdur. Qədim cəmiy-
yətlərdə mədəni əlaqələr yazı bacaran maarifçi zabitlərin, qul idarəçiləri-
nin miqrasiyası kimi baş verirdi. Yəhudilərin Fələstinə gəlməsi barədə süjet də 
yəqin ki, Misirdə hansısa böhran zamanı bir maarifçi tayfanın Fələstinə köçünü 
əks etdirir. Bu köçün yəhudilərə aid edilməsi isə sonralara aiddir. 
Biz artıq qeyd etmişik ki, yazı və kitab mədəniyyətindən istifadə 
edə bilmə peşəsi yarıvəhşi insan cəmiyyətlərində böyük hakimiyyət və 
mülkiyyət sahibliyi yaradırdı və yazının monoteizmə qədər az-çox 
davamlı olmasının qədim səbəbləri bu ola bilərdi. Digər mühüm səbəb isə 
qədim cəmiyyətlərdə yazının özünün mistik səkildə qəbul edilməsi, 
pərəstiş predmetinə çevrilməsi idi. Artıq qədim Misirdə iki hakimiyyət 
forması məlum idi: bunların birincisi hərbi-dövləti hakimiyyət idi. Onun 
başında bir qayda olaraq – pəhləvan-sərkərdələr dururdular. İkinci 
hakimiyyət yazı bilən ambardarların, mühasiblərin, yazı oxuyan kahinlərin 
hakimiyyəti idi. Misirdə artıq kahinliyin və yazının mifik və mistik bir 
hakimiyyət yaratdığı məlumdur. 
 315
Saraylardakı mühasib və uçotçu kahinlər yazıdan istifadə etməklə 
həm də sabit mənalı ilk sözləri danışıqda, nitqdə işlədən və yayan, sayını 
artıran maarifçilər olmuşlar. Güman ki, riyazi biliklər yazıda söz yadda-
şından xeyli əvvəl yaradılıb istifadə edilmiş və dünyanı sözlə təsvir edən 
yazının bünövrəsi olmuşdur. Yəqin buna görə tapılan ən qədim yazlar 
mühasibat məzmunludur. Kitab dilini bilən və işlədən ilk insanlar saray 
maarifçiləri olmuşlar. Onlar sözlərdən istifadə qaydalarını bildikləri üçün 
şübhəsiz ki, hərbi başçılarla qoşun arasında əlaqəçi olmuş və əmrləri, hər-
bi komandaları ilk yazıya alanlar idilər. Məhz uçotçu kahinlər qədim döv-
lətçilik mədəniyyətini və ənənələrini yaradan ilk zadəgan sinfi olmuşlar. 
Yazı dilindən istifadə əmrləri daha konkret çatdırmağa, qulları 
məqsədli səkildə idarə etməyə kömək edirdi. Sonralar böyük dövlətlərdə 
uçotçu, zabit, bələdçi, gəmi kapitanı, xəritəçi və qərargah zabiti kimi 
peşələr həmin savadlı, yazı bilən maarifçi zadəgan sinfinin ümumi funksi-
yalarına çevrilmişdir. Bir sözlə, bunlar peşəkar idarəçilər idilər və öz ara-
larında yazı dili elementlərindən istifadə etməklə, sonralar isə kitab dilin-
dən istifadə etməklə müasir nitqin ibtidai modelini yaradıblar. Yazı və 
kitab dili xalq dili kimi yox, elitar hadisə kimi, dövlət, peşə və saray dili 
kimi yaranmışdır, savadlı zadəgan sinfinin məxsusi ünsiyyət aləti və üsulu 
kimi yaranmışdır. Vəzifələri irsi olaraq tutmaq prinsipi də ilk olaraq yəqin 
ki, saray zadəgan sinfindən qalmışdır: onlar öz övladlarına əlifba və yazı 
öyrətməklə saraylarda və cəmiyyətlərdə tutduqları böyük, mülkiyyətçi və 
maddi cəhətdən təminatlı mövqeləri öz övladlarına vermişlər. 
Beləliklə insanların müasir nitq qabiliyyətinə yiyələnməsinin birinci 
mərhələsi hakimiyyətin yaranması, xüsusi mülkiyyət və hökmdar qulluq-
çuluğu ilə, qulları mütəşəkkil etməyə çalışmaqla bağlı olmuşdur. 
Danışıq qabiliyyətinin tərəqqisinin ikinci mərhələsi savadlı saray 
xidmətçiləri sinfinin parçalanması ilə bağlıdır. Bur hissə saray xidmətçisi 
və savadlı zabitlər olaraq qalır, ikinci qismi isə müxtəlif səbəblərdən 
hökmdarlardan uzaqlaşıb məktəbdarlıq və kitabçılıqla məşğul olmuşlar. 
Onlar mərasimlərin idarəçisi və bilicisi olur, mərasim qaydalarını və tayfa 
bütlərinin, pəhləvan əcdadların tarixçələrini qələmə almağa başlayırlar. 
Yazının ikinci tipi: mərasim və əcdadların kultu ilə bağlı yazılar yaranma-
ğa başlayır. 
Kahinlər bunları yazan kimi böyük hakimiyyət qazanırlar: ilk maa-
rifçilər kitabın yaranan kimi kəsb etdiyi mistik hakimiyyətin və kul-
tun şəriki oldular. Bütpərəst kitab yazısı sosial qorxu yaradırdı, bu qorxu 
isə bütün hakimiyyət formalarının bünövrəsi idi. Çünki insanların vəhşi-
dən sosial adama çevrilməsi bu qorxudan keçirdi. Allahdan və padşahdan 
 316
qoxu eyni hissin mistik və fiziki forması idi. Sosial qorxu və hakimiyyət 
eyni hadisənin iki qütbü idi.  
Təsadüfi deyil ki, Bibliyada maarifçi peyğəmbərlərin əsas macəra-
ları onların çarlarla münasibətləri və intriqalarıdır. Kitabın kahinlər, ilk 
tayfa maarifçiləri üçün yaratdığı hakimiyyət yəqin ki, bu istiqamətdə 
rəqabət yaradıb və kitabçılığa, təhsilə meyli artırıb: axı adi yazıb oxumaq 
vərdişi ilə insanlar yeni bir sinfin, kahin idarəçilər sinfinin tərkibinə daxil 
olurdular. Savadlı olmaq, yazı bacarmaq ən gəlirli peşə idi: gələcəyi xəbər 
vermək, hərb allahlarını tərənnüm etmək, həkimlik, allahlaşdırılmış pəhlə-
van əcdadların ruhu ilə ünsiyyət, hüquqi suallara cavab onların peşəsinə 
aid idi. Məhz onlar bu prosesdə yazının şifahi danışıq variantını yaratdılar: 
ayinli bütpərəstliyin təbliği və tətbiqi şifahi danışığım yaranmasının, 
yayılmasının mühüm stimulu oldu. (Monoteizm yaranandan sonra tək 
Allahın təbliği və ona sitayiş ayinlərinin tətbiqi yazılı dilin geniş yayıl-
ması və milli dillərin formalaşması ilə nəticələndi). 
Qəhrəman əcdadlar haqqında rəvayətlərin şifahi əzbər variantları da 
nitqin inkişafına böyük təsir göstərib. Vəhşi insanları və qulları idarə 
etmək üçün kitabların, mərasim mətnlərinin şifahi təbliği--sosial qorxu 
tərbiyəsinin bir şəkli kimi yayılmağa başladı. Səbəb-nəticə əlaqələri barə-
də düşünməyə başlayan insanlar təbii səbəbiyyəti bilmədikləri üçün söz-
miflərə mifik mənalar verməyə və onlara sitayiş etməyə başlayırlar: miflə-
rə inam, onlardan asılılıq və qorxu, uğurlu məhsul və müharibənin onların 
iradəsi ilə bağlanması kütləvi mifyaratma və mifyayma meylləri yaratdı. 
İnsanların başında yaranan mistik təsəvvürlər insan cəmiyyətində 
fövqəladə qüvvə kəsb etdi: mifik süjetlər müqəddəs və uğur verən sayıldı 
və onların yazıya alınması və təbliği sosial zərurət kimi dərk edildi. Bizim 
bildiyimiz bütüm yunan-Roma ədəbiyyatı müqəddəs əcdadlar haqda bu 
mifyaratmanın bir şəkli idi. 
Yaddaşı yaxşı olan Sokrat kimi savadsız kahinlər də meydana 
çıxmağa başladı. İnsanlar unikal bir silah tapdılar: sözlər digər adamlara 
müraciət edib informasiya vermək, onlara keçmişdən danışmaq, dini-
sosial qorxu və dünyəvi hakimiyyət yaratmağın əsas şəkli oldu. Beləliklə, 
kitabda yaranan mətnlərin ikinci forması -- şifahi əzbərlənən forması 
meydana çıxdı. Eyni süjetin müxtəlif fərdi yaddaşlardakı əzbər forması 
identik deyildi, onlar variant idi. Bu isə artıq dini folklor idi. Şəcərə bu 
süjetlərin əsas təşkiledici xətti idi və onları yadda saxlamağı da asanlaşdı-
rırdı. Sami dillərə aid mifologiyada insan tarixi Adəmlə başlayır. Yunan-
larda şəcərə mifik baba Ellindən və onun üç oğlundan başlayır. Süjet -- 
kitab mətninin şifahi variantının əsas daşıyıcısı oldu. Təsadüfi deyil ki, 
İran, yunan və sami xalqlardakı mifologiyaların əsasında şəcərə durur. 
 317
Beləcə süjetli miflər kitabın qarşılığı oldu. Amma danışma və nəql 
etmə qabiliyyəti öz mənbəyini yazı dilindən, sonra isə kitab dilindən 
götürürdü. Şifahi kahinliyin, sokratçılığın ortaya gəlməsi ilə şifahi mətn-
yaratma qabiliyyəti də insanın dil bilgisinin bir funksiyası olur. Bu 
mərhələdən sonra fonetik kitab dili daha sürətlə inkişaf etməyə başlayır. 
Kitab dili ilə şifahi mətnyaratmanın qarşılıqlı dialektik təsiri bu inkişafı 
təmin edir. Kitab dili şifahi variantyaratmanın nəticələrindən də 
istifadə edir. Bu fərdi müəllif mif variantlarının mədəni dövriyyəyə 
girməsi idi. O biri tərəfdən isə kitab dilinin şifahi danışıq dilinə təsiri 
müasir dövrə qədər davam edir. 
Şifahi mif variantı yaratma dövrü şifahi mif söyləyiciliyi hadisəsi 
idi və ilk kanonik kitabların yaranması ilə əsasən bitir və sonralar ancaq 
təqlidi xarakter alır. Şifahi mif variantı yaratma dövrü bəşəriyyətin 
intellektual inkişafında xüsusi bir mərhələ təşkil edir: bu mərhələ insanla-
rın maddi dünyanı və öz cəmiyyətlərini izah etməkdə birinci mərhələsi idi. 
Bu mərhələni dünyabilmənin mifoloji məntiq dövrü adlandırmaq olar. 
Mifoloji dünyabilmə anlayışının, mifdə dünyanı izahın iki xüsusiyyəti var-
dır: 1) bir sıra ad-sözün – hərəkət qabiliyyətli canlılardan biri kimi, ger-
çəkliyin davamı kimi (mif kimi) qəbul edilməsi; 2; bütün diri və hərəkət 
qabiliyyətli canlılar kimi mifin (mif sözün) obyektinin də insan kimi 
iradəsi, seçim qabiliyyətli, maddi tələbləri olan, insan dilini bilən bir şey 
kimi təsəvvür edilməsi idi. Miflərin əksəriyyəti ilkin səbəb barədə sualın 
cavabı, şey və hadisənin ilkin subyektidir. Dəniz allahı dənizi yaradıb 
idarə edir. Məhsuldarlıq allahı bol ya az məhsulu verəndir. Müharibə 
allahı müharibəni yaradan və onun nəticəsini, qalibini müəyyən edəndir. 
Mif dilin kitabyazmadan çox, nitqlik funksiyası ilə bağlıdır. Şifahi 
nitq – kitab mənşəli mətnlərin fərdi yaddaşda əzbərlənmiş formasından 
ünsiyyət üçün istifadədir. Şifahi nitqin kodu – fərdi dil bilgisidir, yazının 
kodu isə kitabdır. Fərdlərin danışığında nə qədər səhvlərə yol verilsə, yazı 
dilində bunlar düzəlir: çünki yazı dilində orfoqrafik, məntiqi, üslubi 
qanunlar əsasdır, kitab kodu bu qanunları ciddi şəkildə qoruyur.  
Lakin şifahi nitq qabiliyyətinin də prinsipial bir özəlliyi var: bu 
özəllik mifik və mistik söz-adlara, onlarla bağlı süjetlərə, təsəvvürlərə 
fərdlərin emosional münasibətidir. Yəni fərdi insan yaddaşları müəyyən 
sözləri, onların mifoloji və şəxsi mənalarını sevir, onlara pərəstiş edir və 
ya nifrət edir, onlardan qorxur. Əzbər mətnlərə, süjetlərə, söz-fantaziya və 
miflərə belə şəxsi emosional münasibət ancaq fərdi yaddaşa və fərdi dil 
qabiliyyətinə aiddir. Yazılı mətnlərdə işlənən sözün özlüyündə belə 
xassəsi və funksiyası yoxdur. Məsələn, yunanlar öz miflərinə inanır və 
onlardan qorxurdular. Amma bu mifləri kitabdan oxuyan müasir oxucu bu 
 318
inam və qoxu hissini yaşamır. Çünki sözün emosional məzmunu fakt kimi 
ancaq fərdi yaddaşda olur. Mifdən qorxan qədim yunanların yaddaşı isə 
onlarla birgə ölüb. Hətta kitabdakı mətndə mifi oxusa belə, müasir oxucu 
ondan qorxu keçirmir. Bunu Allah qorxusuna da aid etmək olar. 100 il 
əvvəl azərbaycanlılar Allahdan qorxurdular. İndi isə ateist tərbiyə 
nəticəsində yetişən nəsildə Allah sözündən qorxu yoxdur. Yalnız o oxucu 
kitabdakı söz-mifdən, mif mətnindən qorxur ki, o həmin mifi qorxulu mif 
kimi əvvəlcədən tanıyırdı, yaddaşında çoxlu emosiyalar ilə bağlı idi. Bu 
mənada mətnlərin mistiklik və miflik xassəsi ancaq dilin şifahi nitq 
formasına bağlıdır, ancaq canlı ünsiyyətdə yaranır. 
 
 
6.2. Mətnyaratma və ədəbi mətnyaratmada  
kod və variant münasibətləri 
 
Deməli, dilin tarixi baxımdan birinci sosial funksiyası kitablıqdır, 
yəni informasiyanı yazıya almaq, yazını yaddaş vasitəsinə çevirməkdir. 
Məhz yaddaş vasitəsinə, çünki insanların ilk yazı təşəbbüsləri nitq 
forması deyildi. Ancaq informasiya toplama, şaxlama, ondan çox 
adamın istifadəsi üsulu idi. 
Dilin fərdlərarası danışıq funksiyası onun kitab yazısının yaddaş 
funksiyasından törəmədir, yazılı yaddaşdakı mətn parçalarının əzbərlən-
miş formasından istifadədir. Bu əzbərləmənin inkişafı təfəkkürü yaradır və 
nitqi mədəni insanın adi qazanma vərdişinə çevirir. Nitq birinci şəxslə 
ikinci və üçüncü şəxslər arasında ünsiyyət üsuludur. Nitq ünsiyyət kimi 
həmişə şifahidir. Ona görə yazılı nitq anlayışı yanlış bir termindir, 
çünki dilin kitablıq funksiyası ilə şifahi danışıq funksiyalarını qarışdırır. 
Yazının nitqin bir forması kimi başa düşülməsi onların fərqləndirilməsinə 
mane olmuş və dilin mövcudluğunun iki müstəqil şəklinin eyniləşdirilmə-
si ilə nəticələnmişdir. Bu eyniləşdirmə nitq anlayışının yazıdan əvvəl 
təsəvvür edilməsinə kimi fantastik nəzəriyyəyə çevrilib və dilin mürəkkəb 
təkamül tarixinin aydınlaşmasına əngəl olubdur. 
Dilin təkamül nəticəsində tarixən yaranan sosial funksiyaları, onun 
təfəkkür alətinə çevrilməsi onun nitqlik funksiyasından, nitqin inkişafın-
dan törəmədir. Dilin yaranma təkamülünün sadə tarixi belədir: insanın 
yazı vərdişindən istifadə edərək nitq qabiliyyəti kəsb etməsi. Yazı kitabı 
yaradıb: amma kitabın sosial alət kimi gücü ancaq nitq qabiliyyəti mü-
kəmməl səviyyədə formalaşandan sonra meydana çıxır. Şifahi nitq 
 319
qabiliyyətini formalaşması ilə dilin təşəkkülü bitir. Dilin sonrakı inkişafı 
dilin funksiyalarının təkmilləşməsidir. 
Yazılı dillə nitqin eyniləşdirilməsi danışma qabiliyyətini hazır bir 
şey kimi, sadədən mürəkkəbə inkişafsız təsəvvür etməklə bağlıdır. İnsanın 
danışma zamanı cümlə qurması onun yazı zamanı cümlə qurması ilə 
eyniləşdirilib. Biz də irəlidə şifahi danışıqda mətnyaratmadan bəhs etmi-
şik, bu termindən istifadə etmişik. Lakin indi biz danışıq zamanı mətnya-
ratmanın əsasən təqlid, əzbər mətn parçalarından istifadə olduğunu dəqiq-
ləşdirməliyik. O biri tərəfdən şifahi nitq nə qədər sistemli olsa da, itir və 
heç vaxt kodluq funksiyası kəsb edə bilmir. Nitq yaddaş üçün və ya 
yaddaş prosesi deyil. Ancaq sözlər vasitəsi ilə informasiya mübadiləsidir. 
Şifahi danışıqda istifadə edilən söz birləşmələri səs kimi səslənib yox olur. 
Nitq hazır, əzbər mətnlərdən, fərdi yaddaş şablonlarından istifadəyə 
əsaslanır. Danışığın kodu yaddaşın sözləri və ifadələri dünyanın obraz və 
işarələri kimi bilməsidir. 
Ümumiyyətlə, nitq qabiliyyəti nəinki dilin, bütün sivilizasiyanın ən 
unikal və mürəkkəb nailiyyətidir. Nitq insanın işarətanıma və işarəyaratma 
qabiliyyətidir. Maraqlıdır ki, insanın bu qabiliyyətindən yeni müstəqil 
işarə sistemləri yaradılıb ki, onları semiotika elmi öyrənir. Kompüterin 
özünü də belə kodlu işarə sistemlərindən biri hesab etmək olar. Lakin 
kompüterin kodu dil sferasına aid deyildir. Onu dilə doğmalaşdıran 
təfəkkürün işarətanıma keyfiyyətinə əsaslanmasıdır. Bu keyfiyyət dildən 
istifadənin təkamülündən yaranmışdır.  
Dilin özünün əsas üç müstəqil səviyyəli kodluğu vardır. 
1. a/ dil – kitab və yazılı mətn mədəniyyətidir – b/ dil--insanda fərdi 
təfəkkür vərdişlərinin yaranma kodudur 
 2. d/ dil – fərdi sözbilmə, görmə və eşitmə ilə söztanıma, yəni 
təfəkkür vərdişlərinin (qabiliyyətinin) inkişaf etmiş şəklidir – e/ dil –
danışıq qabiliyyətinin təkamül kodudur 
 3. h/ dil – inkişaf etmiş fərdi nitq qabiliyyətidir – k/ dil – kütləvi 
fərdi mətnyaratmanın (yaza bilmək vərdişlərinin) kodudur. 
Dildə müşahidə olunan bu üç səviyyəli kodluq dilin tarixi ardıcıllıq-
la inkişafını və bu yolda yeni-yeni funksiyalar qazanmasını əks edir. 
Bu üç kodluq səviyyəsi dilin inkişafının və sosial funksiyalarının 
yaranmasının tarixi ardıcıllığını əks edir. 
A funksiyası – dilin kollektiv yaddaş, informasiyanı kitablaşdırmaq 
funksiyasıdır. 
B funksiyası – fərdi təfəkkür qabiliyyətidir, sözlərin və ifadələrin 
insan başında dünyanı göstərən və izah edən fərdi yaddaş işarələrinə 
 320
çevrilməsidir. Fərdi yaddaşın sözləri dünyanın obrazı kimi, aydınlaşdırıcı-
sı kimi tanıma qabiliyyətidir. 
D funksiyası – dilə məxsus söz və ifadələrin vasitəsi ilə fərdi 
yaddaşın idarə edilməsi vərdişlərinin təşəkkülüdür. Bu, mətnoxuma və 
mətnyaratmadan kütləvi istifadə, yəni yetkin təfəkkür qabiliyyətidir 
E funksiyası – nitq hissələrindən ibarət danışıq qabiliyyətinin 
təşəkküldür. Nitqin hamıya məxsus, sosial vərdiş və alət olmasıdır. 
H funksiyası – fərdi şifahi nitq vərdişlərinin dünyanı izah etmək 
dərəcəsinə çatmasıdır. Burada şifahi danışığın əzbər forması dilin kitablıq 
funksiyasının dolayı analoqu və əvəzləyicisi dərəcəsinə qalxır. Bu, əzbər 
mətnbilmənin yeni keyfiyyət səviyyəsidir. 
K – funksiyası fərdi yazılı mətnyaratmanın kütləvi vərdişə, dilin 
yeni bir sosial funksiyasına çevrilməsidir. 
Söylədiklərimizə görə yazılı nitq terminindən imtina edilməlidir, 
çünki bu termin dilin müasir nitq qabiliyyətindən ibarət və çox-çox 
sonralar əmələ gəlmiş funksiyasını dilin ilkin kollektiv informasiya 
toplayıcılığı funksiyası ilə eyniləşdirilməsi və qarışdırılmasıdır. Lakin bu 
imtina da azdır: dilin mənşəyini düzgün anlamaq üçün onun mətnyarat-
ma və ünsiyyət vasitəsi olma funksiyaları və onların tarixi təkamülü 
ayrılıqda nəzərdən keçirilməlidir. 
Belə yanaşdıqda aydınlaşır: yazının ikin təkamül etdiyi 80-85 min 
il ərzində heç bir müasir mənada nitq qabiliyyəti ümumiyyətlə olma-
yıb. Ona görə yazının dilçilikdə şifahi nitqin bir şəkli sayılması və nitqin 
yazıdan qədim kimi təsəvvür edilməsi açıq – aşkar yanlışdır. Bu səhv dilin 
tarixini və yaranma mexanizmini düzgün təsəvvür etməyə mane olur. Əslin-
də dilin tarixinin ilk mərhələsi yazıdır, qrafik işarələrlə dünyanı göstərmək və 
təsvir etməkdir. Dünyanı yazıda sözlə ilkin təsvir mətnyaratma idi. 
Mürəkkəb söz və mətn. Yazıya qədər insanlar ola bilsin ki, iki 
hədli nida-sözlərdən, indiki mürəkkəb sözlərin ibtidai formasından istifadə 
ediblər. Lakin şifahi işlədilən iki hədli nida-sözlər, xüsusilə saylar hələ 
mətn deyildi. Söz və söz birləşməsi dünyanı təsvir üçün yazılanda 
mətn oldu. Yazıya alınana qədər söz və birləşmə ancaq fərdi yaddaşa 
məxsus işarə idi, onun sosial alətlik potensialı yox idi. Lakin yazıya alınan 
kimi söz və söz birləşməsi bir çox adam üçün kollektiv işarə aləti oldu, 
sosial hadisə oldu. Ona görə şifahi söz və hətta birləşmə yazılandan sonra 
mətn oldu, sosial müqavilə oldu. Deməli, mətnin birinci əlaməti yazılı 
söz sırası, maddi şəklə salınmış söz sırası olmasıdır. Bunu sayəsində 
mətnin subyekti öləndə mətn qalırdı, dilyaratmanın fasiləsizliyini təmin 
edirdi. 
 321
İlk yazıda qoşa yazılan iki söz mətn oldu, yəni biri digərini aydın-
laşdırmaqla müstəqil söz birləşmə oldu. Söz birləşməsi isə dünyanın 
yeni obraz-işarəsi olur. Məsələn, ibtidai insan böyük sözünü çox şeyə 
aid edirdi. Adi bir böyük təyini su, daş, ağac və s. sözlərə qoşularaq yeni 
obrazlar yaratdı: böyük su, böyük daş, böyük ağac və s. Bütün yazılı 
mətnyaratma sözün bu adı xassəsinin – digər sözü aydınlaşdırmaq xassəsi-
nin inkişafı idi. İnsanlar hələ üç, dörd tərkibli söz birləşmələrini yarada 
bilməyəndə məhz yazı onları yaratdı. İnsanlar təyini söz birləşmələri 
düzəltməyi yazıda öyrəndilər. Mətnin ikinci əlaməti, sözlərin məntiq və 
dil qaydalarına əsasən bir-birinə bağlanmasıdır. 
Hər bir yazı, mətn informasiyanı sonradan istifadə üçün maddiləş-
dirmə idi. Maddi forma alan yazı sonrakılar, təzə yaradılanlar üçün mətn 
kodu olur. Çoxlu istifadəçi üçün nəzərdə tutulma mətni onların hər 
biri üçün identik bir koda çevirir. Mətni identik anlama vərdişi onun 
yenisini yaradanda da onun anlama identikliyi normalarına əsaslanması ilə 
nəticələnir. Nəticədə hər yeni mətn əvvəlkindən ayrılmaz olur, onun 
davamı, variantı və oxşarı olur. Mətnin üçüncü əlaməti sonrakı mətnlə-
rin kodu, əsası və bazası olmasıdır. Kodluq mətnin həm yazılma 
məqsədinə, həm də yeni söz birləşmələri yaratma qaydalarına aid olur. 
Mətndə söz birləşmələri müxtəlif ölçüdə – balaca və çox uzun ola 
bilir. Mətn sözlərin artması ilə öz informasiyalıq və obrazlıq potensialını 
artırmaq xassəsinə malikdir. Həm də əksinə istənilən həcmli mətn özü də 
müstəqil obraz olmaq, yaddaşda müstəqil, yeni obrazın işarəsi olmaq 
xassəsinə malikdir. Mətndə yaradılan obraz: 1) söz, 2) birləşmə, 3) cümlə, 
4) abzas, 5) məqalə, 6) hekayə, 7) monoqrafiya, 8) süjet və s. həcmində 
ola bilir. Bu, mətndə söz sayı ilə obrazlılıq və informativliyin 
mütənasibliyi xassəsidir. Ona görə mətnin həcmi anlayışı nisbidir və bu 
həcm nisbiliyi mətnin dördüncü xassəsidir. 
Yazılı mətn mədəniyyəti sözlərin müstəqim, məcazi, təxmini, 
işarəvi, antonim, sinonim və s. mənalarında anlama və istifadə vərdişlərini 
və mədəniyyətini yaratmışdır. Dilin təkamül tarixi həm də sözlərdən, 
onların mənalarından, mənayaratma potensialından istifadə qanunlarının 
təkmilləşməsi və genişlənməsi idi. Sözdən istifadə indi bizə asan görsənə 
bilər, amma kitab mədəniyyətinin tarixinə, yazı dilinin təkamülünə diqqət 
edəndə insanların sözdən istifadəni, xüsusilə dəqiq istifadəni də yazılı 
dildə öyrəndiklərini təsdiq edir. Qədimlərə getdikcə mətnlərin lüğət fondu 
kasıblaşır və əksinə, kitab mədəniyyəti inkişaf etdikcə dillərin söz ehtiyatı 
sayca və dəqiqlikcə inkişaf edir. 
 
 
 322
6.3. Ədəbi mətnin və kitabın kodluğu 
  
İlk yazı təşəbbüsləri yaddaş və uçot məqsədi ilə yazılmışdır, xüsusi 
mülkiyyəti və gərəyli məlumatları qorumaq üçün yaradılmışdır. Ona görə 
ilk yazı yazanlar ondan müasir nitqin törəyəcəyini bilmirdilər. Ona görə 
dilin inkişafı həmişə yazının dolayı bir nəticəsi idi və yazıya və onun 
nümunələrinə ayrılmaz surətdə bağlı idi. Ona görə yazının daha qədim 
nümunələri onun sonrakı nümunələri üçün əsas, nümunə və kod 
əhəmiyyəti kəsb etmişdir. İnsanlar sözlə kitab yazmağa başlayanda hər 
təzə kitab əvvəlkinin davamı, ona təqlid olmuşdur. Bu mənada hər yeni 
kitabın tərtibi müəyyən mənada variant idi, təqlid idi. 
Mətnləri kodlar və variantlar kimi fərqləndirmək əsasən mətnyarat-
ma, kitabyaratma prosesini aydınlaşdırmaq üçün lazımdır. Qədimlərdən 
insanlar mətnin və onun yaranması mexanizmini anlamırdılar. İlk 
maarifçilər, yazı yaradan və yazanlar peyğəmbər sayılır və ilahi, mistik 
simalar kimi təsəvvür edilirdi. Yazı yaza bilənlər həm də gələcəyi bilənlər 
kimi təsəvvür edilirdi. Yaradıcılıq prosesi və istedad isə xüsusi Allah 
vergisi sayılırdı. Lakin mətnin, kitabın özündən sonrakı kitabların kodu 
kimi izah edilməsi bu mistisizmi aradan götürür və mətnyaratma prosesini 
tarixi təkamül kimi izah edir. 
Bu mənada hər təzə kitab əvvəlkinin 1/ mövzu və mətləbcə 
davamıdır, 2/ dil və termincə variantıdır. Mətnyaratma vaxtı müəllif öz 
mövzusu üzrə ona məlum olan kitablardan çıxış edir. Onun çıxış nöqtəsi 
və ya təqlid obyekti kimi götürdüyü kitab onun mətnyaratmasının kodu 
rolunu oynayır. Kodluq isə söz dili ilə təsvir və izahın analogiya 
prinsipinə əsaslanmasıdır. Mütləq ağıl yoxdur. Ancaq əvvəlki kitabı 
davam və ya inkar etmək təşəbbüsü olur, bu isə yenə sözlə təsvirin əvvəlki 
kitabla əlaqəsinin təsdiqi olur. Bu mənada, mətnyaratma prosesində heç 
bir mistika yoxdur. Kitabyazma prosesi yaddaşda olan elmi və ədəbi 
informasiyaya əsaslanır. Bu informasiyanın əzbərlənməmiş, amma digər 
kitablardan müəllifə məlum hissəsi şüuraltı bir kod rolunu oynayır. Ola 
bilsin ki, yazı prosesində müəllif özü bu kitabların nümunə rolunu, baza 
rolunu, kod rolunu hiss etməsin və çox vaxt da belə olur. 
Kitabın kodluğu onun mətn kimi, işarə sırası kimi maddi sabitli-
yidir. Bu sabitlik onun identik mətn şəklində yüzdən minlərlə saya qədər 
miqdarda çap edilməsi sayəsində yaranır. Hesab etmək olar ki, bütün çap 
edilmiş kitablar kod kateqoriyasına aiddir. Kodun mətn sabitliyi – təfək-
kürün əsas mənbəyidir, yəni əzbərbilmə qabiliyyətinin bütün dil daşıyıcı-
ları üçün identikliyini təmin edir. 
 323
Lakin kitabın kodluğu, elmi və bədii tərəqqidə iştirakı nisbidir: bəzi 
kitablar bu yolda misilsiz böyük rol oynayırlar, bəziləri isə az rol oynayır-
lar. Bu mənada 1/ birbaşa və 2/ dolayısı ilə kodluq funksiyası daşıyan ki-
tablardan danışmaq olar. Birbaşa kod funksiyasını orta və ümumi təhsil 
prosesində dərslik və vəsait kimi fəal istifadə olunan kitablar aiddir. 
Bu, cəmiyyətlərdə yaradılan təhsil və elm sistemlərində kitabların nə 
dərəcədə əsas və əhəmiyyətli sayılması ilə bağlı olur. Dolayı kodluq kəsb 
edən kitablar dar ixtisas mütəxəssislərinin istifadə etdiyi mətnlərdir. 
Dilin adi daşıyıcısı olan adamlar birbaşa kod kimi istifadə olunan 
kitabların öyrənilməsinə sosial müqavilə kimi qoşulurlar. Məsələn, sxola-
stika dövründə müqəddəs kitablar əsas kod rolunu oynayırdı. Marksist re-
jimlərin maarif sistemində isə K.Marks, F.Engels, V.Leninin kitabları əsas 
kod kimi istifadə edilirdi. Kitabların təhsil proqramlarına, dərsliklərin 
mətninə düşməsi ilə onların kod aktivliyi arta bilir. Bu maarif sistemləri 
qarşısındakı məqsəd və istiqamətlərlə bağlı olur. Bu mənada insanın hansı 
dildə danışması onun doğulduğu mühitlə bağlı olduğu kimi, hansı kitabı 
daha doğru kod sayması da onun təhsil aldığı maarif sisteminin səciyyə-
sindən asılıdır. Yəni insanlarda kod kitabları qiymətləndirmək üçün fitri 
qabiliyyət yoxdur. Belə qabiliyyət konkret təhsil prosesində yaranır. 
Ədəbi kitab – əlyazması kimi mövcud olan və ya çap olunmuş 
bədii əsərdir: şeir, hekayə, təmsil, pyes də ayrılıqda ədəbi kitab və deməli, 
kod kimi qəbul edilə və kod terminində nəzərdə tutula bilər. Nəzirə və 
təbdil yaradıldıqda kod rolunda konkret əsər ola bilir. Homerin “İlliada”sı 
kod rolunda çıxış etmiş nadir əsərlərdən biridir. Bu əsərə bənzəyən 
yüzlərlə əsərlər yazılıb və epopeya janrının ilkin kodu sayıla bilər. 
Janr kodu – ədəbi mətnyaratmada janrın tarixinə aid yaddaşın 
müəllifdən asılı olmadan iştirak etməsidir. Dram, roman kimi janrlarda 
müəllifin sevdiyi, onun daxilli aləminə və maraqlarına yaxın olan müəllif-
lərin əsərlərinin quruluşu, süjeti, qəhrəmanların səciyyəsi kimi ən müxtəlif 
xüsusiyyətlərdən istifadə edilir. Məsələn realist yazıçı olan və H.Cavidi 
romantizminə görə tənqid edən C.Cabbarlı öz dramlarını yazanda alman 
romantik dramının janr şablonlarından istifadə edirdi. Bu bir daha ədəbi 
yaddaşın çox zaman müəllifin yaradıcılıq prosesində kor-təbii olaraq 
özünü göstərə bilməsini təsdiqləyirdi. 
Müasir kinodramaturgiyada janr kodundan istifadə yüksək dərəcədə 
inkişaf etmişdir. Hollivudda yaradılan ssenarilər müəyyən janr və mövzu 
kodunu o dərəcədə əks edir ki, çox zaman süjetlərin inkişafını əvvəlcədən 
bilmək olur. Bu janr şablonlarının sabitləşməsi və ssenari müəllifləri 
tərəfindən ciddi surətdə gözlənilməsi ilə bağlıdır. 
 324
Mövzu və süjet kodu da ədəbi mətnyaratmada qədimdən bəri 
istifadə edilən vasitədir. Şərqdə “Yusif və Züleyxa”, “Leyli və Məcnun” 
süjetləri əsirlərlə təkrar edilirdi. robinzoniadalar, səyahətnamələr, bioqrafi-
yalar isə qərbdə ən çox işlənən tematik kodlar olmuşdur. Realizm erasında 
da dəniz, meşə, məhəbbət üçbucağı və s. mövzu kodları olmuşdur. 
Rəsmi saray ədəbiyyatlarında, dövlətlərin himayə etdiyi sosialist 
realizmi və inqilabi ədəbiyyat cərəyanlarında da mövzu şablonları əsas rol oy-
nayır. İnqilabi şüura yiyələnmə, kollektivləşmə, əməkçi qəhrəman, inqilaba 
qoşulan şərq qadını kimi mövzu şablonları ədəbi kodun bir forması idi.  
Ədəbi epoxalar dəyişəndə aktual mövzu kodları dəyişir, onların 
yeni variantları, yeni yarımkodlar meydana çıxır. 
Fərdi kitab kodu – ədəbi mətnyaratmada xüsusilə şərqdə mühüm 
rol oynamışdır. Şərqdə, müsəlman aləmində divan bağlamaq yaradıcılıqla 
məşğul olmağın bir şəkli idi. Divan müəllifin bir kitabı sayılırdı və 
qəzəldən kənar formalarda yazılan əsərlər ora bir qayda olaraq salınmırdı. 
Ümumən şərqdə və Qərbdə ayrı-ayrı kitabları mətnyaratma etalonuna 
çevrilməsi adi bir hal idi. 
Vəzn kodu – poeziyada mətnyaratmada geniş istifadə edilir. Məsə-
lən, Azərbaycan poeziyasında əruz və heca üslubu əsirlərlə yanaşı davam 
etmişdir. Onların hər birinin öz tarixi və bu tarix boyu formalaşmış dil və 
üslub şablonları, öz lüğət fondu var idi. Bunlardan hansına müraciət etmək 
əsasən müəlliflərin ədəbi təhsili ilə şərtlənirdi.  
Qafiyə kodu – divan ədəbiyyatına aid bir xüsusiyyətdir. Divan 
yaradan müəllif müəyyən qafiyələrdə mütləq qəzəllər yazmalı idi, çünki 
bu qafiyələr klassik ənənədən gəlirdi. Eşq, şəb, həkim və s. bu kimi qafi-
yələrdə yazmaq şairin ustalığını göstərən amillərdən sayılırdı. Biz irəlidə 
gördük ki, dilin heç bir funksiyası universal deyildir, bu funksiyaların 
hamısı inkişaf edərək yeni keyfiyyətlər kəsb edir. Bu dilin ilk funksiyası 
olmuş kitablıq, yazılı mətnlik funksiyasına da aiddir. Ona görə kitabın 
kodluğunu tarixi cəhətdən iki mərhələyə ayırmaq olar.  
1. İntibah dövrünə qədər kitabın mütləq kodluğu dövrü. Bu 
dövrdə yazılı mətnyaratmanın ancaq bircə kitab kodu vardır, çünki mətn 
yaradan adamlara məhdud sayda kitablar məlumdur. Bu məhdud sayda 
kitabların da hamısı Allaha aid edilən əsas monoteist kitabın şərhləridir. 
Mətnyaradan, yəni variantyaradan yazıçı hətta şifahi mətnlər bilsə belə 
kitabyazma ənənəsi onları mədəniyyətə aid və qiymətli saymır. O biri 
tərəfdən fərdi yaddaş kodu zəif və kasaddır, şifahi dil az inkişaf edib. 
Kitabın belə mütləq kodluğu dövründə mətnyaratma ancaq qədim ədəbi 
dillərdə gedirdi. Romantiklər xalq dillərinin əhəmiyyətini ortaya atandan 
sonra qədim dillər haqqında səhv bir təsəvvür yarandı: guya bu dillər 
 325
saray dilidir və onlardan istifadə edənlər şüurlu olaraq xalq dillərindən im-
tina edirlər. Əslində belə deyildi: qədim yazılı dillərin hökmranlığı döv-
ründə xalq dilləri hələ ədəbi dilin əsası olacaq dərəcədə zəngin deyildi. 
Xalq dillərinin inkişafı sənaye inqilabları dövründə təhsilin və kitab 
çapının kütləviləşməsinin nəticəsi idi. Kütləvi ibtidai və orta təhsil 
insanların mətnləri əzbərbilmə qabiliyyətini artırdı. Bu dil kodluğunun 
fərdi təfəkkür mərhələsinin təşəkkülü idi. Bu mətnyaratmanın keyfiyyətin-
də də özünü göstərdi. 
2. İntibah dövründən sonra mətnyaratmada iki kodluq dövrü 
başladı. Birinci kod kitab mədəniyyəti və yaddaşı, ikinci kod isə müasir 
savadlı adamın fərdi əzbər yaddaşı oldu. Fərdi yaddaş kodundan istifadə 
intibah dövründən sonra mətnyaratmada aparıcı oldu: xalq dili, fərdi 
üslub, folklordan istifadə, orijinallığın estetik meyara çevrilməsi, dil özəl-
liyi kimi estetik dəyərlər barədə təsəvvürlər yarandı və ədəbi yaradıcılığın 
əsası oldu. Süjet və dialoq ədəbi yaradıcılıqda əsas baza oldu və bunların 
hər ikisi mənbəcə fərdi əzbər yaddaşın fərdiliyini əks edirdi. 
Fərdi yaddaş kodunun ədəbi mətnyaratmada üstün mövqeyi roman-
tik estetika və nəzəriyyədə, bu nəzəriyyənin subyektivizmində öz təsdiqini 
tapdı. Romantiklərin subyektivizmi XIX əsrin ortalarından başlayaraq 
modernist nəzəriyyələrdə davam etdi: bu nəzəriyyələr ədəbi yaradıcılıq 
üçün kitab mədəniyyətinin kodluq funksiyasını rədd edirdilər, danırdılar. 
Subyektiv təfəkkür kodunu mətnyaratmada yeganə əsas kimi görürdülər. 
Lakin bu özünü aldatma idi: kitab kodu yaradıcı adamın özündən asılı 
olmadan onun mövzu, süjet, qəhrəman seçimini idarə edir. Kitabyaratma-
nın dərinliklərində isə təqlid stimulu həmişə qalır. 
 
 
6.4. Ədəbi kitabın, mətnin və nitqin variantlığı 
 
Mətn variantlığının psixoloji xüsusiyyətləri. Mətn yazanın mətnə 
qoymaq istədiyi informasiya yükü heç zaman mətnoxuyanın ondan 
götürdüyü informasiya yükünə bərabər deyil və heç bir halda bərabər ola 
bilməz. Bunun səbəblərini iki qismə ayırmaq olar: dilin təbiətindən gələn 
fərqlər və yazma ilə oxumanın subyektləri və baş verdiyi müxtəlif sosial-
tarixi şəraitdən gələn fərqlər. Bunları bir-bir nəzərdən keçirək. 
 326
Hər bir mətnoxuma dilin təbiətinin təzahürüdür. Dilin, yəni mətnin 
və sözün təbiəti onun işarə xarakterindədir. Dil işarə edir, müstəqim 
mənada təsvir edə bilmir. Biz dillə təsvirdən həmişə şərti bir şüy kimi 
danışırıq. Dil, söz ancaq dünyaya işarə edir, bunun nəticəsində insanların 
yaddaşında yaranan obraz kombinasiyaları isə insanların beynində 
topladığı görümlü obrazların bir qisminin aktuallaşması kimi baş verir.  
Dilin işarəviliyinə görə iki şey heç vaxt mümkün deyildir: birinci 
maddi şeyləri sözlə adekvat təsvir etmək, ikincisi isə mətni iki adamın 
mütləq eyniyyət kimi oxuyub tanıması. Başqa sözlə, danışanın yaratdığı 
mətnlə onu anlayanın (oxuyanın) yaddaşında yaranan arasında heç zaman bə-
rabərlik və eyniyyət mümkün deyildir. Mətnyaratma variant olduğu kimi, onu 
oxuma da reallıqda ikinci şəxsin başında yeni variantyaratma olur.  
Strukturalistlər variant terminindən daha çox bədii mətnlərə aid 
hadisə kimi danışırlar. Əslində isə mətnyaratmanın (şifahi və yazılı) 
formalarının hamısı variant yaratmadır. Hətta söz birləşmələri də analogi-
ya prinsipi ilə yaradılır. Strukturalizmin klassikləri epiteti geniş tədqiq 
ediblər. Epitet də sözün işarəviliyidir, iki söz yanaşı qoyularkən birinin o 
birinin əlamətinə işarə etməsidir. Geniş mənada isə hər bir sözün işarəliyi 
artıq onun epitet, oxşadıcı və bənzədici təbiətini təyin edir. Söz, mətn 
həmişə bənzətmədir. Ona görə dünyanın sözlə təsviri həmişə analogiyadır, 
həm də taftalogiyadır. Dil konkret iti mütləq eyniyyət kimi heç vaxt təsvir 
edə bilmir, ancaq konkret itin də itlər növünə, çoxluğuna aidiyyətini 
təsdiqləyə bilir. Ona görə dildə konkretin təsviri mümkün deyildir. 
Fotonun özü mütləq eyniyyətdən uzaqdır, ona görə konkretlərin sözlərlə 
təsvirinin dəqiqliyi də nisbidir və dilin bənzədici təbiətindən kənara çıxa 
bilmir. Dildə heç bir işarələmədə konkretlik yaranmır, dil 99 faiz dünyanı 
taftalogiya prinsipi ilə izah edir və ancaq nisbi orijinallıq üçün, variant 
yaratmaq üçün imkan yarada bilir.  
Söz, mətn özü mənzərə daşıyıcısı deyil, mənzərə və obrazlar fərdi 
beyinlərin əvvəllər görülüb yaddaşda saxlanan obrazların oyadılmasıdır. 
Hər bir söz işarədir, bütün sözlərin yeganə mənbəyi olan işarə əvəzliyinin 
təbiətinin daşıyıcısıdır. Hər bir fərdi yaddaş bir nüsxədə və mütləq 
təkrarsızlıq daşıyıcısı olduğu üçün dil işarələri onda mütləq eyniyyət yox, 
həmişə mətnə az-çox uyğun olan variant yaradır. Bədii mətnləri dünya 
haqqında informasiya daşıyıcısı kimi unikal edən səbəb mətnin özündən 
çox, belə oxuma variantı yaradan subyektlərin təbii çoxluğudur. Belə 
təbii çoxluq insan yaddaşının təbiətinin nəticəsidir və sosial amillərlə 
qarışdırılmamalıdır. 
Sözün və mətnin işarəviliyindən doğan oxuma və anlamada yaranan 
variant yaradıcılığı prosesi mətnyaratmada gördüyümüzdən fərqlənir. Bu 
 327
fərq, ilk növbədə, danışanla eşidəm, yazanla oxuyan arasında niyyət 
eyniyyətinin qeyri-mümkünlüyündən gəlir. 
Mətnoxuma zamanı qavrananlarla mətn yazanın ikinci şəxsə 
ötürmək istədikləri arasında yaranan obrazlı-informativ fərqlərin çoxu 
həm də yazı zamanı birinci şəxsin içinə düşdüyü problem-situasiya ilə 
ikinci şəxsin oxuma zamanı içində olduğu problem situasiya arasındakı 
zaman və niyyət fərqlərindən irəli gəlir. Bu fərqlər nəticəsində mətnoxu-
ma da, anlama da variant yaratma formasına çevrilir. Ən dərin oxunuş isə 
yaradıcılıq prosesinə yaxınlaşa bilir. Mətnyaradanla mətnoxuyan müxtəlif 
mədəniyyətlərə (təhsil ehkamlarına) aid olduqda bu variantlar bir birindən 
tamam fərqlənə bilir. Məsələn, Füzuli bir sufu şair kimi bütün qəzəllərini 
Allahı tərənnüm, Allahı sevmə niyyətinin ifadəsi kimi yazıb. Amma müa-
sir oxucuların çoxu bu şeirləri adi məhəbbət lirikası kimi qəbul edir. Bu 
mətnin adekvat olmaması kimi bir qüsurudur. Lakin o biri tərəfdən, dün-
yanın müxtəlif zaman kəsiklərində yeni mənzərələrinin yaradılması poten-
sialını özündə daşımasıdır. Bu potensial mətnləri həmişə təxmini edir. La-
kin bu təxminilik özü də mətnlərin sonrakı nəsillər tərəfindən də bilgi 
variantı kimi qavrana bilməsini təmin edir. 
Mətnoxuma əzbərləmə prosesinin bir hissəsi hesab edilə bilər. 
Sivilizasiya tarixində mətnoxuma mətnyaratmaya nisbətən daha məhsul-
dar rol oynamışdır. Bu ən çox başdan-başa mətnoxumadan ibarət olan 
təhsil prosesində baş verir. İnsanların 95 faizi mətnoxumanı mexaniki 
edir, əzbərləyir. Lakin adamların, xüsusilə təhsil alan adamlarım beş faizi 
mətnoxumanı həm də bir variantyaratma kimi yaşayır. İdraka meylli 
adamlar mətnləri o dərəcədə yaradıcı və diqqətlə oxuyurlar ki, onların 
yaddaşında mətndən qalan şeylər, informasiyalar, təsəvvürlər mətnin bir 
variantına çevrilir. Əslində yaradıcılıq prosesinin əsas hissəsi belə şüurlu 
mətnoxuma zamanı baş verir. 
Bir çox hallarda aktiv mətnoxumadan sonra fərdlər bu mətnləri şərh 
etməyə ehtiyac hiss edirlər və bu ehtiyac insan özünütəsdiqinin bir şəkli 
səviyyəsində təzahür edə bilir. Bu artıq sosial bir refleksdir və mədəniyyət 
erasında formalaşmışdır. Hər fərdin yaddaşı ona dünyanı göstərən yeganə 
pəncərədir. Hətta dərsliklərdə yazılanları da yaddaşa köçürəndən sonra 
onlar dünyanın fərdi mənzərəsini bir qədər zənginləşdirirlər. Mətnoxuma 
ilə bağlı mədəniyyətlərdə müxtəlif yanlış təsəvvürlər yaranıb. Təhsildə adi 
əzbərçilər normal, əzbərlədiyini yozmağa meylli olanlar isə “qəribə” 
adamlar sayılır. Əslində isə əksinədir, əzbərlədiyini yozmağa maraq gös-
tərməyənlər əqli cəhətdən zəiflərdir. Bunun əksinə olan məntiqlə elmin 
əsaslarını və kitabları yaradıcı, özünəxas şəkildə yozanları qəribə adamlar 
sayırlar. Hətta psixologiyada qədimdən belə təsəvvür var: istedadlar nor-
 328
madan kənar adamlardır. Əslində onlar və şairlər ən normal adamlardır: onlar 
öz yaddaş pəncərəsindən gördükləri dünya mənzərəsini ən dolğun və ya unikal 
sayır və ətraf adamlara bu barədə deməyə daxili ehtiyac hiss edirlər. 
Mətnoxumada elə nəticələr də olur ki, onlar oxuyanın iradəsindən 
yox, onun mənsub olduğu mədəniyyət və təhsil ehkamlarından gəlir. 
Müxtəlif mədəniyyətlərə məxsus adamlar bir birilərinin kitablarını oxu-
yanda mütləq yeni mətn variantları yaranır. Bunlardan ən tipiki tərcümə-
lərdir. İdentik tərcümə haqda danışmaq xəyalatdır. Eyni dilin özündə belə 
eyni fikir müxtəlif sözlərlə ifadə ediləndə yeni mətn variantı yaranır, yeni 
informasiya və yeni mənzərə yaranır. Lakin tərcümə zamanı isə əslində 
yeni əsərlər yaranır. Bir qayda olaraq şərhsiz ikinci dildə orijinal mətni 
adamlar başa düşmür. Nəticədə insanların – yəni tərcümə oxuyanların 
yaddaşında dünyanı mətndə təsvirin yeni variantı, yeni mətn ortaya çıxır. 
Bu mənada ilkin yazı əsasında sonradan yazı mədəniyyəti yaratmış 
xalqların mədəniyyətləri törəmədir, mətnləri isə tərcümədir. Bütün ikinci 
və üçüncü sıra ədəbi dillər kalkadan ibarətdir. 
Eyni dildə olanda belə mətnyaratma və mətnoxuma identik ola 
bilmir. Lakin mətnlər mədəni dildən mətn bazası zəif dilə çevirəndə onun 
orijinal informasiya yükünün 10-15 faizi qalır. Əksinə olanda isə 15-25 
faiz arta bilir. Bu o deməkdir ki, variantyaratmanın dəqiqliyi təkcə 
fərdlərdən deyil, həm də dilin mətn yaddaşının zənginliyindən asılıdır. 
Lakin tərcümə zamanı yeni variant yaranması labüddür. Çünki dildəki 
epitet çoxluğu dünya obrazının mənzərəsini dəyişirsə, mətnin informa-
siyasını digər dildə ifadə edəndə tamam yeni mənzərə alınır. İkinci dilin 
oxucularının qavrayışında bu mənzərə tamam təzələşir, gözlənilməz 
görünə bilir. Bu həm dilin dünyanı təsvir aləti kimi qüsuru, həm də gücü-
dür. Bu ziddiyyət dil aləti ilə yeni mətnyaratmanın əsasıdır, təfəkkürü 
zənginləşdirmək üçün yol açan əsas xüsusiyyətdir. Burada dialektika var: 
dilin işarəvi alət kimi konkreti göstərməkdəki qüsurlarını aradan qaldır-
maq təşəbbüslərinin nəticəsi təfəkkür kimi unikal bir alət olmuşdur. Dildə 
yaranan hər yeni mətn variantı dilin təxminiliyi və işarəviliyi ilə 
mübarizədir, bu işarəvilik çərçivəsindən çıxmaq təşəbbüsüdür.  
Bu gün Platonu, Aristoteli öz dillərinə çevirən mədəniyyətlər 
(tərcümələr) əslində yeni mətnlər yaradır. Platonun müasir tərcümələri ilə 
onun öz mətnlərini yazarkən ora qoymaq istədiyi informasiya arasında 
köklü fərqlər olur. Bu fərqlər 90 faizə çata bilər. Çünki müasir tərcüməçi-
lər qədim yunan sözlərini müasir lüğətlərdə onların qarşılığı kimi yazılan 
müasir anlayışlarla çevirirlər. Əslində qədim yunan dilində bu anlayışların 
çoxu yox idi. 
 329
Kitabın variantlığı. Biz kitabın kodluğundan danışanda gördük ki, 
informasiyanı kitablaşdırmaq mədəniyyəti yaranan ilk vaxtlardan hər təzə 
kitab köhnə kod əsasında yaranırdı və müəyyən mənada onun davamı 
olurdu, ondan törəmə olurdu. Ona görə hər bir kitab təcrid edilərək ayrıca 
müəllifin əsəri, müəyyən ədəbi prosesin məhsulu kimi konkretlikdə götü-
rüləndə o variant olur. Bu mənada kitabın kodluğu və variantlığı arasın-
dakı münasibətlər ümumi ilə ayrıcanın münasibətləri kimidir. Konkretlik-
də hər bir kitab əvvəlkilərin variantıdır: ədəbi kitab süjet, qəhrəman, 
konflikt, üslub baxımından da variant kimi götürülə bilir. Füzulinin Divanı 
ayrıca kitab kimi nəzərdən keçiriləndə o özündən əvvəl türkcə yazılmış 
divanlar sırasında, onların bazasında yaranmış bir variantdır. Lakin bu 
divanı Füzulidən sonrakı poeziyaya təsir baxımından nəzər saldıqda bu 
divan koddur, yüzlərlə təqlidçi və nəzirəçilər, davamçılar üçün kod—
təqlid nümunəsi rolu oynamışdır.  
Müəyyən tirajla çap olunan kitab kod statusuna keçir, çünki onun 
yaranma prosesi, mətnində dəyişiklik prosesi praktik olaraq bitir. Kitabın 
yazılmağa başladığı birinci gündən onun çap prosesinin bitməsinə qədərki 
yolu müddətində o hələ variant statusunda olur. Yaradıcılıq prosesi mətni 
son sabit varianta qədər yazıb təkmilləşdirməkdir. Şeir bir saata, roman isə 
on ilə də yazıla bilər. Süleyman Rəhimov “Şamo” epopeyasını 47 il ərzin-
də yazıb. 
Lev Tolstoy məşhur “Hərb və sülh” romanını 7 dəfə əllə köçürmüş-
dü. Ümumən böyük yazıçıların əsərlərinin əlyazma variantları bəzən 
kitabxanalar təşkil edir. Mütəxəssislər yaradıcılıq prosesini öyrənmək 
üçün bu əlyazma variantlarını tədqiq edirlər. Bəzi yazıçılar əsərlərinin 
plan variantını yaratmağı xoşlamışlar. Əsərin planı əvvəlcə diqqətlə 
hazırlananda onun kompozisiya və süjeti daha yığcam və səliqəli olur. 
M.F.Dostoyevski öz romanlarının əvvəlcə müfəssəl planını hazırlayırdı. 
Bir çox ədəbi abidələrin çap variantları arasında da ciddi fərqlər 
olur. Müəllif özü və ya naşirlər iri ədəbi əsərlərin yığcam variantlarını 
yaradıb çap edirlər və bu, onların tədrisini asanlaşdırır. Servantesin 
“Donkixot” romanı adətən ixtisarla çap olunur. Məktəblilər üçün nəzərdə 
tutulan müntəxəbatlarda ədəbi əsərlərin qıca variantları və ya parçaları çap 
olunur. 
Mətnin variantlığı həm də dünyanı sözlə təsvirin və işarə etməyin 
nisbiliyini ifadə edir. Belə nisbilik həm sözlərin sayına, həm də dəqiqli-
yinə aiddir. Yağışın yağmasını beş səhifə də, beş sözlə də yazmaq olar. 
Beş səhifəni bir abzasa qədər ixtisar da etmək olar. Bu variantların hamısı 
yağışın yağmasını bildirəcəkdir.  
 330
Bu mənada dildən istifadədə – istər şifahi, istər yazılı olsun, oriji-
nallıq və yaradıcılıq da nisbidir. Günün çıxmasından gözəlin təbəssümünə 
qədər, sevgi hisslərindən nifrətə qədər, dənizdən damlaya qədər hər şey 
yazılı dildə dəfələrlə təsvir edilib və bədii ədəbiyyat oxumaqda təcrübəli 
adamlar bunlara bələd olurlar. Ona görə bədii dildə yazılan hər hansı 
təsvir və epizod da kitab mədəniyyətinə və əzbər dilbilməyə məlum 
olanlardan birinin variantı olur. Məktəbdə müəllim “Payızda nələr olur” 
mövzusunda inşa yazdıranda eyni məzmunun, informasiya həcminin 
şagirdlərin sayı qədər variantı yaranır. 
Hər bir əlyazma kitabına mətn variantlığı xasdır. Mətn variantlığı 
kod kimi götürülən kitabların müqayisəsindən yaranır. Bunu konkret kita-
bın universal mətnyaratma prosesi baxımından variantlığı ilə qarışdırmaq 
olmaz. Mətn variantlılığı ilə mətnşünaslıq məşğul olur. 
Nitqin variantlığı. İrəlidə fərdi təfəkkürün, insanların dildən isti-
fadə qabiliyyətinin qazanma olduğunu gördük, təcrübə yolu ilə mənim-
sənildiyini gördük. Buradan prinsipial bir nəticə doğur: insanın yazmaq və 
danışmaq qabiliyyəti sosial bir alətdir, dil daşıyıcılarının kollektiv istifadə 
etdiyi vərdişlər məcmusudur. Ona görə insan nə danışsa və nə yazsa 
mütləq orijinal olan bir şey ortaya gətirə bilməz. Çünki onun istifadə 
etdiyi dil aləti və onun söz, cümlə, süjet, əzbər və yazılı mətnlər ona qədər 
var idi. Həm də dilin göstərdiyimiz formalarından hamı şərti işarə kimi 
istifadə edir. Hətta oğlunu Oqtay adı ilə çağıran valideyn belə Oqtay 
sözündən variant kimi istifadə edir. Bu variantlıq Bakıda yüzlərlə adamın 
öz tanışlarını Oqtay adı ilə çağırmasıdır. Əslində söz kimi Oqtay kəlməsi 
bir dənədir. Minlərlə adam bu adı daşıdığına görə və on minlərlə adam bu 
sözdən istifadə edəndə əslində əvvəlcədən mövcud olan sözün şifahi 
variantını yaradırlar. Deməli, şifahi mətnyaratma yaddaşdakı hazır mətn 
parçalarından variant kimi istifadədir, onları nitq prosesində, konkret 
problem situasiyada şəxsi intonasiya ilə tələffüz etmədir. 
Bütün dediklərimizə şifahi nitqdə istifadə edilən “salam”, “sağ ol”, 
“alo”, “zəng edin”, “işığı söndür”, “Xoş gəldiz”, ”Mən sizi sevirəm”, “Ot 
kökü üstə bitər” və s. danışıq şablonları haqqında da demək olar. Onlardan 
dil daşıyıcılarının hamısı istifadə edir və hər yeni istifadə məlum mətnin 
fərdi variantının yaradılmasıdır. Bu variantlıq danışanın istifadə etdiyi söz 
və ifadələri “n” sayda eşitdiyini də ifadə edir. 
Fərdi nitqdə adamların özəlliyi qabarıq əks olunur. Ona görə ədəbi 
əsərin bir janrı – dram janrı insanları onların ancaq nitqi ilə göstərilməsi 
üsuluna əsaslanır. İnsan obrazlarının nitqini yazmaq onları təsvir etmək-
dən çətin hesab olunur. Bunun səbəbi insanların nitq formalarından istifa-
 331
dəsinin bir qayda olaraq kitab mətnlərindən kənar qalması və ya onlarda 
çox az yer tutması ilə bağlıdır. 
 Folklor – əzbər mətn və süjetlərin fərdi ifalara məxsus çoxvariant-
lığından yaranır. Bu çoxluğun əsasını funksiyaca kitaba yaxın olan əzbər 
süjetlər təşkil edir. Fonetik yazının az yayıldığı dövrlərdə əzbər formada 
yayılan süjetlər kitabın şifahi şəkli idi. Fonetik dilin yayılmasında, onun 
istifadəçilərinin artmasında əzbər süjetlərin rolu çox böyük olub. Belə 
süjetlər mif xarakteri daşıyır və dünyada səbəb nəticə əlaqələrinin bədii 
üsulla şərhindən ibarət olurdu. Fonetik dildə mətnlərin və deməli, dilin 
özünün yayılması əzbər mətnlərin ötürülməsi yolu ilə baş verirdi. Çox güman 
ki, yazısız xalq dilləri belə yaranmışdır. Onlar əvvəl yazılı dillərin variantı 
olmuş, miqrasiyaların nəticəsi kimi isə ilkin şəklindən uzaqlaşmışdır. 
Ədəbi variantyaratmanın tarixi formaları dörd mərhələdə təsəv-
vür edilə bilər. 
1. Bütpərəst mifologiya yaradıcılığı dövrü 
2. Monoteist yəhudi, xristian və müsəlman dini ədəbiyyatı dövrü 
3. İntibah dövrü 
4. Müasir maarifçi ədəbi mədəniyyət dövrü. 
Biz müxtəlif münasibətlərlə bu dövrlərin özəllikləri barədə bəhs aç-
mışıq. İndi isə onu demək olar ki, ədəbi əsərlərin yaradılmasının hər dövrü 
özünə məxsus janr yaddaşı yaratmış və janr özəlliklərinə malik olmuşdur. 
Bununla tarixi poetika məşğul olur. 
 
 
6.5. Ədəbi variantyaratmanın üsulları 
 
 Təqlid prinsipi. İş, hərəkət və hadisələrin insanlar tərəfindən 
şüurlu ya şüursuz, mexaniki təqlidi insanlarda sivil vərdiş və adətlərin 
yaranmasının əsasını təşkil edir. İnsanlığın təkamülündə təqlidin misilsiz 
rolu olmuşdur. Alimlər heyvan sürülərində də körpələrin tərbiyəsi üçün 
təqliddən istifadə olunduğunu aşkarlayıblar və bunu çox zaman məişətdə 
də görmək olar. İnsanlar da ovçuluqda, əkinçilikdə, hərbidə, arxitekturada 
təqlidlə mədəni yaddaşı yaratmışlar. Bu mənada təqlid təkrarın bir şəkli 
olmaqla insanların yaddaşında sabit vərdişlərin möhkəmlənməsini təmin 
edən, onu mədəni yaddaşa və ənənəyə çevirən bir vasitə olmuşdur. Bu indi 
də qalır: xalqların mədəniyyətləri biri digərinə təqlid məntiqi ilə keçir, 
müxtəlif mənşəli elementlər birləşərək bəşəri mədəni yaddaşı yaradır. 
Yazının tarixi də bu baxımdan istisna deyildir. Yazının yaranmasın-
da və intişarında təqlid əsas rol oynamışdır. İlkin vaxtlarda təqliddən təq-
 332
vimlər və uçot aparılması üçün daha çox istifadə edilmişdir. Lakin sonra-
lar bütləşdirilən tayfa başçıları, pəhləvan əcdadlar haqında onların mə-
zarlarında yazı ənənəsi meydana çıxmış və təqlid yolu ilə yayılmışdır. 
Yəqin ki, ibtidai yazının yayılmasında adi təqlid stimul kimi mühüm rol 
oynamışdır. 
İlkin bütpərəst kitabçılıq işi yaranandan sonra kitab yazmanın yayıl-
masında da təqlid mühüm rol oynamasıdır. Yunanıstana kitabyazma şüb-
həsiz ki, Misir və Babilistan ərazilərindəki kitabyazmanın təsiri ilə keç-
mişdir. Bu mənada əcdad-tayfa başçıları haqqında yazılar hələ təqlid sayı-
la bilər. Lakin mifləşdirilən əcdadlar haqqında yazılarda təqlidə dini-mis-
tik stimullar da qarışır və yazının sonrakı təkamülündə aparıcı rol oynayır. Am-
ma monoteizmə qədər əcdad qəhrəmanlara pərəstiş hissləri və adi insani təqlid 
kitabçılıq işinin davamını şərtləndirən iki əsas stimul olmuşdur. 
İntibah dövrünə qədər ədəbi mətnyaratma ya dini mətnyaratmanın 
içində ya da onun bir şəkli kimi inkişaf edirdi. Lakin dini yazı mədəniy-
yətinin içində sırf bədii mətnlərin çəkisinin artması da əsasən təqlid 
prinsipi ilə baş verirdi. Bu şərq və qərb klassisizminə qədər belə olmuşdur. 
Yalnız sənaye inqilablarından sonra kitab çapı kommersiya stimulları ilə 
inkişaf etməyə başlayır. 
Üzünü köçürmə intibah dövrünə qədər kitab və əsəryazmaya 
təqlidin əsas forması idi. Bütpərəst və monoteist ənənədə mətnlərin köçü-
rülməsi allahlara xidmətin bir üsulu olur. Hər bir üzünü köçürmə ən qədim 
vaxtlardan variant yaradırdı, çünki identik köçürmə sadəcə mümkün deyil-
di. Qədim əlyazma kitabları naxışlarla, fərdi xətlə, şəkillərlə bəzədilir, on-
ların cildləri yeni variantlarda yaradılırdı. Beləcə üzünü köçürmə, katiblik 
yaradıcılığın bir şəkli olurdu, qədim katiblər isə bir növ qədim ilkin 
müəlliflərin müştərək müəlliflərinə çevrilirdilər. 
Qədim əlyazma kitabların üzünün köçürülməsi katib peşəsinin ya-
ranması ilə nəticələndi. Hökmdarların yanında katiblər onların yürüşləri-
nin xronikasını yazanda müəllifləşməyə başladılar. Müəlliflərin əksəriyyə-
ti katibliyi müəlliflik kimi davam etdirənlər olmuşlar. Zaman keçdikcə 
katiblər mətnləri orfoqrafiyaya salır, onların dilinə əl gəzdirir, aydınlaşdı-
rıcı sözlər əlavə etməklə kitab sənətinin, ədəbi dillərin tərəqqisinə xidmət 
etmişlər. Sənaye inqilablarına qədər katib-müəlliflər ədəbi mətnyaratmanı 
və ümumən mətnyaratmanın fasiləsizliyini təmin edən əsas simalar idilər. 
Təbdil mənşəcə üzünü köçürmənin bir şəkli olmuşdur. Müqəddəs 
kitablardan Yusif və Züleyxa, Adəm və Həvva kimi süjetlərin ayrılıqda 
ədəbi əsər kimi yazılması variantyaratma idi. Müqəddəs kitablardan süjet-
ləri təbdil etmək intibah dövrünə qədər süjetyaratmanın əsas üsulu idi. İlk 
təbdillər müqəddəs kitabların müxtəlif niyyətlə yaradılan qısa variantları 
 333
idi. Xalis ədəbi təbdil isə artıq müqəddəs kitab süjetlərinə əsaslanan 
əsərlərə təqliddən yaranır. Xalis ədəbi təqlid ədəbi əsərə kod kimi yanaşıb 
onun variantını yaratmaqdır. 
Təqlidin ədəbi mətnyaratmadakı fundamental rolu ədəbi əsərlərin 
digər yeni ləhcələrdə təbdil yolu ilə variantlarının yaradılmasında 
meydana çıxmışdır. Bu mənada təbdil tarix səhnəsinə gələn yeni xalqların 
dillərində ədəbi mətnlər yaradılmasının əsas şəkli olmuşdur. Yazısı olma-
yan xalqlarda təqlid şifahi variantların yaradılması yolu ilə baş vermişdir. 
Mifoloji ədəbiyyatşünaslıq məktəbi nümayəndələri çoxlu xalqlarda 
təsadüf edilən süjetlərin eyniliyinin səbəblərini axtarırdılar. Onlar da bu 
süjetlərin dildən dilə keçmə olduğu və bunun təbdilin nəticəsi olduğu 
qərarına gəlmişdilər. Ədəbiyyatın mənşəyini dilin mənşəyi ilə əlaqəli izah 
edəndə təbdilin mədəniyyətyaradıcı əhəmiyyətini tam səkildə üzə çıxarır. 
Şərqdə türkdilli xalqlar da daxil olmaqla bütün xalqların ədəbi 
mədəniyyəti ərəb və fars dilində olan ədəbi əsərlərin və süjetlərin təbdili 
yolu ilə yaranıb. Bu təbdil prosesində bu dillərdə lüğət fondunun əsasını 
təşkil edən ərəb və fars sözləri də bu xalqların dillərinə keçib. Qərbdə bu 
rolu qədim yunan və latın dilləri görmüşdür. Ona görə Avropa dillərinin 
də lüğət fondu 80 faiz Suriya, yunan və latın sözlərindən ibarətdir. Bu 
dillərdəki mifoloji süjetlər isə romantizmə qədər ədəbi mətnyaratmada 
əsas süjet bazası olmuşdur. 
Müasir Azərbaycan ədəbiyyatını Avropa ənənəsi üzərində yenidən 
yaradan A.Bakıxanov, M.F.Axundov kimi maarifçilərimiz də ədəbi təqlid 
prinsipindən geniş istifadə etmişlər. Bolşeviklər cavan ədəbiyyatlarda yeni 
proletar ədəbiyyatını da təbdil yolu ilə yaradırdılar. Bu mənada təbdil və 
təqlid ədəbi mədəniyyətin xalq dillərində yayılmasının universal üsulu 
olmuşdur.  
Təbdil ünvanlı, şüurlu və bəzən isə müəllifin iradəsindən asılı 
olmayaraq onun yaddaşının ünsürü kimi özünü göstərə bilir. U.Folknerin 
bütün yazıçıları oğru adlandırması da bununla əlaqədar idi. Yazıçılar 
əvvəllər oxuduqları əsərlərdən istifadə edəndə çox hallarda bunu hiss 
etmirlər. Lakin təbdilin şüurlu ədəbi prinsip kimi istifadə edilməsi halında 
müəllif hansı əsəri təbdil etdiyini dəqiq bilir. Klassist ədəbiyyatda yayıl-
mış nəzirə və onun müxtəlif formaları buraya aiddir. 
Azərbaycan teatrının 1920-ci ilə qədərki salnaməsinin müəllifi olan 
Qulam Məmmədli öz kitabında 1920-ci ilə qədər Azərbaycan səhnəsi 
üçün təbdil edilmiş 150-yə qədər rus və Avropa dramaturqunun əsərini 
göstərmişdir. 
Tərcümə əsər və kitabın digər dildə ədəbi variantını yaratma üsulu 
kimi təbdildən çox cavandır. Tərcümə tarixçiləri və nəzəriyyəçiləri Şumer 
 334
və Akkad dövründən gələn tərcümədən danışırlar. Lakin bu dəqiq deyildir. 
Sənaye inqilablarına qədər indiki tərcümə anlayışı yox idi, bu funksiyanı 
icra edənlər isə şərhçilər, izah edənlər sayılırdılar. Ona görə antik 
mənbələrdə tərcüməçi anlayışı şərhçi anlayışı ilə bildirilirdi. Avropa 
dillərində tərcümə mənasını verən termin-sözlərin hamısının ilkin mənası 
izah və şərh, anlamağa kömək mənasına gəlir (transleyt). Ona görə milli 
ədəbi dillərin formalaşdığı intibah dövrünə qədər tərcümə və təbdil 
təxminən eyni iş olmuşdur. Bu xüsusiyyət hətta intibah dövründən sonra 
da özünü göstərirdi. İntibah dövründə Qədim yunan ədəbiyyatının milli 
dillərə tərcümələri yunan süjetlərinin milli ədəbiyyatlarda geniş təbdil 
edilməsi ilə müşayiət olunurdu. Başqa misal: XVI-XVIII əsrlərdə Fransa-
da çevrilən əsərlərin bir qayda olaraq Fransa mühitinə uyğunlaşdırılaraq 
təbdili və klassisizmə uyğunlaşdırılması prosesi baş verirdi. Bu təbdilin 
bütün xalqların ədəbiyyat tarixi üçün universal variantyaratma üsulu 
olduğunu təsdiqləyir. 
Tərcümənin bir sənət kimi tarixi isə monoteizm ilə bağlıdır. Bibliya 
cavan milli Avropa dillərinə tərcümə ediləndə hərfi dəqiqliyə xüsusi 
əhəmiyyət verilirdi. Bu xalqların tərcümə tarixi Bibliyanın ilk tərcümələri 
ilə başlanır. Şübhəsiz ki, dilin mənşəyi barədə yeni nəzəriyyə bütün 
tərcümə tarixinin də yenidən qurulmasına səbəb olacaqdır. 
Tərcümə üçün variantın yaradıldığı dilin inkişafı az-çox kodun 
(orijinalın) dilinə lüğət tərkibicə uyğun olmalıdır. Bu uyğunluğun olmadı-
ğı dövrlərdə, qədim yazılı dillərlə şifahi xalq dilləri arasında böyük uçu-
rum olduğu üçün kitab və əsərlər təbdil yolu ilə yayılırdı. Təbdildə cümlə-
cümlə uyğunluq axtarılmır. Lakin tərcümədə mətn cümlə və söz-söz digər 
dildə ifadə edilir. Çox güman ki, tərcümə ənənəsi müqəddəs mətn anlayışı 
yaranandan sonra, bu mətnlərin digər dildə, ləhcədə dəqiqi ifadəsi zərurət 
kimi ortaya çıxandan sonra yaranmışdır. Antik mənbələrdə Bibliyanın 
yeni eradan əvvəl 285-260-cı illərə aid edilən yunancaya tərcüməsi xüsusi 
rəsmi kahinlər heyəti qarşısında cümlə-cümlə şifahi oxunur və mənaların 
düzlüyü müzakirə yolu ilə dəqiqləşdirilirdi. 
Məhz müqəddəs dini mətndəki sözlərin dəqiq ifadəsi tələbi müqəd-
dəs kitablardakı termin və adların tərcümə zamanı kütləvi surətdə cavan 
ləhcələrə gətirilib işlədilməsi ilə nəticələnmişdir. Termin xarakterli dini 
sözlərin çevrilmədən işlədilməsi müqəddəs mətnlərin tərcüməsindən 
gəlmədir. Qədim tərcümələr də yəqin ki, hələ təbdilə yaxın olmuşdur, yəni 
mətnlərin müəyyən ərazilərdə şifahi işlənən leksikaya uyğunlaşdırılmış 
variantı olmuşdur. Çünki müəyyən regionlarda qədim dillər eyni yazılı dil 
bazasına əsaslanırdı. Belə halda tərcümə ancaq sözlərin 15-30 faizinin 
yeni oxucuların işlətdiyi ləhcəyə uyğunlaşdırılmasından ibrət olurdu. 
 335
Ləhcə sözü də məhz yazı sözlərinin tələffüz fərqlərini nəzərdə tutur və 
mütləq orijinal dil anlayışından çox uzaqdır. 
 Janr yaddaşından istifadə ədəbi variantyaratmada mühüm rol 
oynayır. Ədəbi əsərin yaradılması bir qayda olaraq janr şablonlarına əsa-
sən baş verir. Dram və ya hekayə yazan yazıçı ömrü boyu bu janrlarda 
oxuduğu əsərlərin öz yaddaşındakı izlərindən və qalıqlarından mətnqurma 
materialı kimi istifadə edir. Deyirlər hər böyük ədəbi əsərin özündən əvvəl 
də bir variantı olur. Bu şübhəsiz ki, janr yaddaşından istifadənin yaradıcılıq 
prosesindəki mühüm roluna işarədir. Məsələn, L.Tolstoyun “Anna Karenina” 
əsərinin Q.Floberin “Madam Bovari” romanının təsiri ilə yazıldığı deyilir. 
Roman və poema janrlarının qədim tarixi onlarının müxtəlif janr 
şablonlarının və tarixi tiplərinin yaranması ilə nəticələnmişdir. 
Süjet yaddaşından istifadə də ədəbi variantyaratmada mühüm rol 
oynayır. Şərq və Qərb klassisizmində süjetlərin təqlid obyekti kimi 
götürülməsi adi bir hal idi. Şərqdə Leyli və Məcnunlar, Yusif və Züleyxa-
lar əsas süjet kimi çıxış edir və məhz onların yenidən işlənməsi həqiqi 
sənətkarlıq sayılırdı. 
Realizm epoxasında süjet seçmə azad bir seçimə çevrilsə də, hər 
xalqın ədəbi prosesinin müəyyən dövründə dəbdə olan süjet və fabulaların 
işlənməsi diqqəti cəlb edir. Ona görə də süjet yaddaşından istifadənin 
yaradıcı prinsip kimi müasir ədəbiyyatda da davam etdiyi mübahisə 
doğurmur. Mifoloji ədəbiyyatşünaslıq məktəbinin nümayəndələri hətta 
ədəbiyyatların tarixini süjetlərin tarixi kimi sistemləşdirməyə çalışırdılar. 
Hollivud ssenarilərində hər janrın öz süjet şablonları formalaşıb və 
ssenari boyu bu şablonlar bir-birini əvəz edir. Süjet yaddaşı bir qayda 
olaraq müəyyən vəziyyətlərin təkrarı ilə bağlı olur. Məsələn detektivlərdə 
silahın cinayətkara təslim edilməsi, girovluq vəziyyəti belədir. Diqqət 
edilsə klassik dramaturgiyanın da öz süjet şablonları olmuşdur. Servantes 
isə “Don Kixot” romanında cəngavər romanlarının süjet şablonlarını köh-
nəlmiş və gərəksiz bir şey kimi lağa qoymuşdur. M.F.Axundovun maarifçi 
pyeslərinin hamısının sonluğu rus müstəmləkə orqanlarının konflikti həll 
etməsi ilə bitir. Hİnd filmlərində isə həqiqəti ancaq məhkəmə epizodu 
təsdiqləyir. 
Ədəbi forma yaddaşından istifadə daha çox poetik yaradıcılıq 
sahələrinə aiddir. Poetik formanın qafiyə, ritm, vəzn, bənd quruluşu, ovqat 
və s. formal əlamətləri xüsusilə ilk yaradıcılıq dövrlərində ədəbi gənclik 
tərəfindən istifadə olunur. Orta əsr şərq qəzəliyyatında eyni qafiyələrdən 
istifadə edilməsi buna gözəl misaldır: burada şairlik az qala məlum qafi-
yələri yenidən işlətmək kimi təsəvvür olunurdu. XX əsrin 20-30-cu 
 336
illərində qafiyəsiz salon şeirinə təqlid edən eybəcər cərəyan var idi və 
onun Azərbaycan poeziyasında izi qalmadı. 
Elmdə ədəbi forma termini çox zaman ədəbi əsərin ayrıca atributu 
kimi işlənir. Lakin bu dəqiq deyildir: ədəbi əsərin forması onun süjet, janr, 
kompozisiya, obraz və vəziyyət kimi xüsusiyyətlərinin məcmusudur. Ona 
görə forma termini çox şərtidir. 
Obraz və vəziyyət yaddaşından istifadə də ədəbi əsərin yaradılma-
sında mühüm rol oynayır. Müəyyən obraz və vəziyyətlər ədəbi əsərlərdə 
geniş təkrar oluna bilir. Vəziyyətlərin təkrarı dram janrı üçün daha 
xarakterikdir. Ayrılmalar, ölüm, xəyanət, məhəbbət, intiqam, məhkəmə, 
duel və s. səhnələr bu qəbildəndir.  
Roman janrında atalar və oğullar, sevgi üçbucaqları fəhlə, kəndli, 
inqilabçı, kapitalist, fahişə və s. obrazları daha səciyyəvidir. Hollivud 
ssenarilərində kişi və qadın qəhrəmanların paralelliyi bir qaydaya çevrilib. 
Bu mənada maarifçi və romantik ədəbiyyatın əz şablon qəhrəman tipləri 
vardır və onlar elmi ədəbiyyatda geniş işlənmişdir. Maarifçi ədəbiyyatda 
tərbiyəçi və şagird, romantik ədəbiyyatda dünyaya qarşı duran üsyankar 
qəhrəmanlar və onların məhəbbəti əsas yer tutur. Dini ədəbiyyatın əsas 
qəhrəmanları allahlar və dindar insanlardır. 
Azərbaycan satirik ədəbiyyatında fırıldaqçı dindarlar, qırmızı 
saqqal tacirlər, savadsız kəndlilər, mülkədar obrazları əsas yer tuturdu. 
 
 
6.6. Ədəbi variantyaratmanın 
tarixi-psixoloji mərhələləri 
 
Ədəbiyyat tarixindən yaradıcılığın qədim tarixə malik olduğu 
məlumdur və biz irəlidə bu barədə müxtəlif münasibətlərlə danışmışıq. 
Yaradıcılıq prosesinin bütün mürəkkəbliyini və dilin təbiətindən gələn 
mistikliyini sona qədər izah etmək üçün yenidən bu məsələyə qayıtmalı-
yıq. Ədəbi əsərin qavrayışı fəslində biz əsəri oxuma prosesinin mistik tə-
rəflərini göstərməyə çalışmışıq. Bu mistikliyin əsas mənşəyi bir tərəfdən, 
fərd üçün sözün obrazlı təbiətinin mistik keyfiyyət olması ilə bağlıdırsa, 
ikinci tərəfdən sözün mistikliyi duyğusunun yaradıcı adamın yazısı 
prosesində iştirak etməsidir. Bu iştirakın 1/ çoxallahlıq 2/ monoteist və 3/ 
maarifçilik epoxalarındakı təzahürünü qısaca səciyyələndirmək vacibdir. 
1. Çoxallahlıq dövründə söz obrazın utilitar mistikliyi ortaya gəlir 
və inkişaf edir. Qədim cəmiyyətlərdə, məsələn, Yunanıstanda savad ancaq 
quldar sinfin seçmə nümayəndələrinə aid idi, yəni nadir bir hadisə idi. 
 337
Qullar və azad tayfa üzvləri savadsız idi. Belə vəziyyət savadlı bütpərəst 
kahinlər üzərinə əsas mifoloji maarifçilik vəzifəsi qoyurdu. Mifoloji 
maarifçilik dini bir vəzifə idi. Bəs din nədir?  
 Yazılı fonetik dilə və kitab mədəniyyətinə qədər dünya insanlar 
üçün ancaq maddi təbiətdən ibarət idi. İnsanların öz əcdadları barədə 
yaddaşları belə yox idi. Nə üçün? Ona görə yox idi ki, əcdad haqqında 
təsəvvürün olması üçün əcdadı bildirən sözlər meydana gəlməli idi. 
Lakin biz artıq demişik: insanların sözləri bilmək və omlardan istifadə 
etmək qabiliyyəti onların genetik kodunda, instinktləri sırasında yoxdur. 
Dil də insanların dünyanı özlərinə uyğunlaşdırma prosesində əldə etdikləri 
vərdişlərdən, qazanılma qabiliyyətlərdən biridir. Ona görə bu vərdişlər 
formalaşana qədər mistika yox idi. İnsanlarda instinktiv qorxu var idi. 
Amma sosial qayğılarla, anlayışlarla, sözlərlə bağlı qorxu yox idi. Bu 
qorxu insanların söz-obrazlar vasitəsi ilə yaradılan əcdad (ilkin doğulma , 
başlanğıc) obrazından və onun izahından yarandı. 
Din – fonetik dildə formalaşan dünya obrazının mistikasıdır. 
Dini mistikanın əsas forması söz idi, daha dəqiqi ad-sözlər idi. Ad sözlər 
bütün metafizikanın başlanğıcı oldu. Yəni dünyanın gerçək maddiliyindən 
başqa sözdən ibarət obrazı da yarandı və insanların başında, yaddaşında 
özünə yer tutdu. İlk belə obrazlar fiziki doğulmanın başlanğıcı kimi 
təsəvvür olunan totem-əcdadların adlarını bildirən sözlər oldu. Ad-sözlər 
insana bənzər və diri subyekt kimi təsəvvür edildi, yəni fonetik sözlə 
mif pulun iki üzü kimi ayrılmaz oldu. Beləliklə ayrılıqda heç nə 
bildirməyən ad-sözlər insanın başında subyektlik keyfiyyəti aldı. Əslində 
təbiətdə mövcud olmayan bu subyektlik haqqında təsəvvür sözün mistik 
təbiətinin nəticəsi idi, onun maddi dünyanın davamı olan ikinci dini mistik 
aləm barədə təsəvvür şəklinə düşməsi idi. Bu, həm bütpərəstlikdə, həm də 
təkallahlıqda dini təsəvvürlərin əsas obrazı oldu.  
Biz bilirik ki, sözlər insanların udlaqda tələffüz etdikləri sərti işarə-
lərdir. Konkret adamın yaddaşından kənarda götürülən söz yazıda şərti 
işarə sırasıdır, nitqdə isə səslənib yox olan səsdir. Müasir dillərdə milyon-
larla olan bu sözlər təsadüfi və ixtiyari sərti işarələrdir və bundan başqa 
heç nə deyildir. Lakin sözün subyektliyi, mifliyi sözlərlə sistemləşən və 
idarə olunan fərdi yaddaşın, təfəkkür qabiliyyətinin ayrılmaz xüsusiyyəti 
kimi insanların kollektiv təsəvvürünə daxil olub yaşadı. Həm də nəinki 
yaşadı, yazı bilən adamların bir qismi ancaq öz yaddaşında olan mifik 
dünya obrazlarını maddi həqiqət kimi təbliğ etməyə başladı. Bu, dünyanı 
anlamaq, düzgün yaşamaq və təşkil etmək üsulu kimi təbliğ olundu. 
Bütün yunan ədəbiyyatı yunanların tayfa bütlərini təbliğ edən, 
onları dünyadakı maddi məntiqin subyekti kimi təbliğ edən dini ədəbiyyat 
 338
idi. Bu ədəbiyyatın diniliyi, ilk növbədə, onun mistik fəaliyyət növü 
olması ilə şərtlənirdi. Beləliklə, insanlar dünyanın sözlərlə ifadə olunan 
mənzərəsi ilə birgə onun ikinci mistik obrazını da yaratdılar və ona 
inandılar. Metafizika, təbiətdən sonra insanların sözlər vasitəsi ilə 
tanıdıqları, bildirdikləri, təsəvvür etdikləri hər şey mistika idi. 
Bəs nə üçün insanlar bütpərəst mistikaya belə meylli oldular? Ona 
görə ki, mistik mifləri, subyekt kimi sözləri də insanlar istifadə etdikləri 
alətlərdən biri kimi görür və onları utilitar məqsədlərlə mənimsəyirdilər. 
Yunan mifologiyasında Allahlara pərəstişin özü utilitar, əməli fayda 
qazanma məntiqinin daşıyıcısıdır. Bütpərəst allahların təbliği, tanıdılması 
onların gücündən istifadə etmək, onların himayəsini qazanmaq məqsədi 
daşıyır. Burada hələ Allah qorxusu yoxdur. 
“İlliada”nın özü bir kitab kimi bəşəriyyətin bütün sonrakı dini 
kitablarının özülüdür. Burada allahların yaşadığı Olimp və insanların fəa-
liyyətdə olduğu Troya müharibəsi səbəb və nəticə münasibətindədir. 
İnsanların həyatı, Troya müharibəsinin gedişi buradan – Olimpdən idarə 
olunur. Bu səbəbiyyətin, dünya məntiqinin ilk dini konsepsiyası idi. Əsas 
allah olan Zevs də təkallahlığın başlanğıcıdır. Büt-Allahlardan istifadə 
təşəbbüsü ilə onların ən güclüsünün seçilməsi bütpərəstliyin ilkin inkişaf 
xətti idi. 
Yunan müəllifliyi hələ kahinlik fəaliyyətidir, bütlərin dünya səbə-
biyyətinin əsası kimi təbliği dövrüdür. Yeni eradan əvvəl dördüncü əsrdən 
başlayaraq yunan-Roma mühitində allahların məbədləri yaranır və bizim 
yunan və Roma yazıçıları kimi tanıdığımız adamlar Zevs, Paseydon və s. 
kimi əsas allahların məbədlərinin xidmətçiləri olurlar. 
Yunan mifologiyasında maddi və sosial dünyanın şəcərəsi ilk dəfə 
ortaya çıxır və adamların gerçək fəaliyyətindən ayrılmaz bir şey kimi 
təsəvvür olunur. Mifoloji kitab ənənəsi miflərin ələkdən keçirilməsi, 
iyerarxiya yaradılması prosesini, yəni monoteizmə doğru keçidi 
sürətləndirir. Lakin bütpərəstliyin qızıl dövrünü Yunan allahlarının hey-
kəllərinin və məbədlərinin yarandığı yeni eradan əvvəlki 3-2-ci əsrləri 
hesab etmək olar. Zevsin və digər Allahların heykəlləri ən ciddi 
simmetriya, ən gözəl tərzdə yaradılır. Bu allahlar şübhəsiz ki, yunanların 
özlərindən gözəldir, çünki onlar etalon kimi yaradılırdılar və bütün o 
zamankı əhalinin onlar kimi gözəl olduğunu düşünmək səhv olardı. 
Tövratda isə gözəlliyin Allahdan insanlara verilməsi bir ehkam oldu. 
Beləliklə, bütpərəstlik dövründəki ədəbi yaradıcılıq – variantyarat-
ma prosesi dini bir fəaliyyət idi. Amma bu mərhələdə dini fəaliyyətin 
mistik tərəfi onun utilitar cəhətindən zəif idi. Bütlər müharibələrdə 
qoruyucu və qələbə gətirici bir qüvvə kimi mistikləşdirilirdilər. Təsadüfi 
 339
deyil ki, mifik allahların hamısı Troya müharibəsi fonunda təqdim olunur. 
Müharibədə qələbəni kimə vermək səlahiyyəti büt-miflərin real gücünü 
qullara anlatmaq üçün o zaman əsas arqument idi.  
Beləliklə bütpərəstlik dövründə mifyaratma, ədəbi yaradıcılıq hələ 
əsasən utilitar bir sahədir. Lakin eyni zamanda, mistikadan istifadənin 
qaçılmaz surətdə həm hərbi, həm siyasi, həm də əxlaqi və iqtisadi sahədə 
istifadəsi cəhdlərinin sürətlə dərinləşməsini əks etdirirdi. Süjetlərdə baş 
verən hadisələr isə müəlliflərin özü tərəfindən də gerçək olaraq baş vermiş 
maddi hadisələrə təqlid kimi, reallığın variantı kimi təsəvvür edilirdi. Bu 
təqlid mifik allahların real gücünü, əsas səbəbiyyət başlanğıcı olduğunu 
təsdiqləməli və gözü bağlı qullara da izah etməli idi. Yəni ədəbi-mifoloji 
sözün və variantın mistikliyi artırdı. Kitab mədəniyyətinin, mifologiyanın 
fərdi yaradıcılıq yolu ilə genişlənməsi dünyanın süjetlərdə və kitablarda 
yaradılan mənzərəsinə inamım mistik dərinliyini və daha çox adamları 
əhatə etmək dairəsini genişləndirirdi. 
2. Təkallahlıq dövründə söz obrazın mistikliyi mütləqləşir, mifi 
utilitar mənimsəməyə ondan qeyri-utilitar qorxu da əlavə olunur. Makedo-
niyalı İsgəndərin dünyanı istila etməsi Vahid ümumdünya müharibə 
allahı ideyasını reallıq kimi ortaya qoydu. Tayfa mifləri nümunəvi tayfa 
döyüşçüsü barədə idi. Çoxtayfalı imperiya dövlətlər yarananda isə 
imperiyanın vahid Allahı onların nümunəvi döyüşçüsünə çevrildi və bu, 
Aleksandrın öz simasında təsəvvür olundu. 
Monoteizm tayfa əcdadını universal səbəbə və başlanğıca, hər şeyin 
yaradıcısına çevirdi. Böyük tayfa çoxluqlarının və dövlətlərin bütü olan 
vahid Allah siyasətçilər üçün utilitar alət olaraq qaldı. Amma qullar 
kütləsi və mülkiyyətsiz azad adamlar üçün tək Allah mütləq mülkiyyətçi 
oldu və insanların canının yiyəsi və yaradıcısı, Qiyamət günündə son 
hakim oldu. İnsanlar yaranışa görə ona sitayiş etməyə və ondan qorxmağa 
başladılar. Allah xofu kimi təbliğ olunan əxlaq müasir dünyəvi qanunların 
ilk forması oldu və müqəddəs kitablarda əksini tapdı. Panteizmdə isə 
Allah təbiətlə eyniləşdi, çünki bu halda dünyanın onun tərəfindən 
yaradılmasını izah etmək və anlatmaq rahat olurdu. 
İmperiya və dünya mifi kimi təbliğ olunan vahid Allahın kultu dün-
yanın böyük ərazilərində mərkəzdən idarə olunan siyasi təsisata çevrildi. 
Sosial qanunların ədalətli olduğu onların Allahla əlaqəsi ilə əsaslandırıl-
mağa başladı. Dini ədəbiyyatın utilitar qanadı müstəqil saray ədəbiyyatı-
na, hökmdarlara xidmət edən ədəbiyyata çevrildi. Vahid Allaha aid ədə-
biyyat isə xalis monoteist mətn mədəniyyətinə çevrildi. Onun ilk nümunə-
ləri Bibliyada Davud peyğəmbərin allah haqqında nəğmələridir. Lakin 
Bibliyada əcdad-qəhrəmanlar haqqında bir çox tayfa süjetləri, təmsillər və 
 340
pritçalar və s. ədəbi süjetlər var idi. Məhz bunlar sonralar monoteist dini 
ədəbiyyatın əsası oldu. Xristian və müsəlman ədəbi ənənəsi də əslində 
Bibliya mətnlərindən ayrılmazdır. 
Monoteist dini ədəbiyyat süjetyaratmanı ləngitdi, onu Bibliya ilə 
məhdudlaşdırdı. Yunan mifoloji ənənəsində isə süjetyaratma sərbəstliyi 
daha yüksək idi. İntibah dövründə ədəbi yaradıcılıq yenidən antik dövrün 
sərbəst süjetyaratma bazasına qayıtdı. Dini ədəbiyyat kimi monoteist 
variantyaratmanın əsas özəlliyi onun bütpərəstlik dövründə məlum olma-
yan Allah xofunun təbliğatçısına çevrilməsi idi. Dini ədəbiyyat bu qorxu-
nu təbliğ edən və möhkəmləndirən bir alət idi. Bunun üçün ədəbiyyatda 
istifadə olunan bütün süjetlər vahid Allah mifinə bağlandı, onun variantla-
rı və formaları oldu. Bu monoteist ədəbi mədəniyyəti yunan ədəbi mətnlə-
rinə nisbətən yoxsullaşdırdı. Təqlid, ehkam, nəzirə monoteist dini ədəbiy-
yatın əsas prinsipləri oldu. 
Lakin monoteizm dövrü sözün mistik gücünü nəinki azaltmadı, 
hətta ən yüksək səviyyəyə çatdırdı. Müqəddəs kitabların Allahdan gəlmə 
yazı olması barədə təlim ortaya gələndən sonra dünya müqəddəs kitablar 
vasitəsi ilə və onların ehkamları mövqeyindən idarə olunmağa başladı. 
İncil və Quran Allahın sinonimi oldu. Sonralar maarifçi ateizm nümayən-
dələri bu dövrü mistisizm dövrü adlandırdılar. Xristian ehkamında söz 
Allahın ayrılmaz atributu adlandı. İslamda isə Quranın mətni insan ağlının 
heç zaman dərk edə bilməyəcəyi mistik həqiqətlər daşıyıcısı hesab edildi 
və onun tərcüməsi belə qeyri mümkün sayılaraq qadağan edildi. 
Ədəbi kitabyaratma monoteizmdə nə qədər mistik bir fəaliyyət kimi 
təsəvvür edilsə də, bu işlə məşğul olan adamlar real dünyəvi bir hakimiy-
yət də qazanırdılar. Bu onların Allahın katibi olmaq peşəsinin yüksək so-
sial statusunu yaratdı. Yazıcı və şairlik monoteizm dövründə də öz maddi 
ehtiyaclarının ödənməsi üsulu kimi, mənəvi özünütəsdiq üsulu kimi qal-
mağa davam etdi. Ona görə dini ədəbiyyata xidmət edən şairlər də ikili 
fəaliyyətlə məşğul idilər: rəsmən onlar allah xidmətçisi və təbliğatçısı 
idilər. Qeyri rəsmi olaraq isə sözün monoteist cəmiyyətdə yaratdığı mistik 
hakimiyyətin daşıyıcısı idilər. 
Dini monoteist ədəbiyyatın müəllifləri bəlkə özlərindən sonra heç 
kəsin malik olmadığı dünyəvi nüfuz qazandılar. Bu nüfuz bir tərəfdən, 
cəmiyyətdə həyat uğrunda, maddi dolanışıq uğrunda mübarizənin bir şəkli 
oldu, digər tərəfdən isə kollektivlərdə müəyyən hakimiyyət yaradan və 
özünütəsdiq verən sosial amilə çevrildi. Nəticədə müəllifin cəmiyyətə və 
dünyaya aktiv fərdi münasibəti dini ədəbiyyat müəllifliyinin içində də 
həmişə nisbi şəkildə yaşadı. Bu dini ədəbiyyatın da nisbi bir sosial və 
 341
əxlaqı müxalifət forması kimi davamını şərtləndirdi. Sənaye inqilablarına 
qədər bu müxaliflik dinin daxili intriqaları idi. 
3. Lakin sənaye inqilabi və maarifçilik dövründə təhsilin inkişafı 
ədəbi yaradıcılığı dini fəaliyyət formalığından və dini monopoliyadan 
çıxardı. Savadlı adamlar sırf dini fəaliyyətlə məşğul olmadan da maddi 
dolanışıq mənbələri tapa bildilər və bu onların müstəqilliyi ilə nəticələndi. 
Ona görə intibah dövründə bədii yaradıcılıq dini və kommersiya fəaliyyəti 
arasında olan bir şeyə çevrildi. 
Dini ədəbiyyatın birmifliyi prinsipi öz yerini maarifçi ədəbiyyatın 
çoxmifliliyi prinsipinə verdi. Ədəbiyyat fərdi mifyaratmaya çevrildi, lakin 
öz mifoloji təbiətini itirmədi. Müəlliflər Bibliya süjetləri məngənəsindən 
çıxdılar: bütpərəst yunan mətnləri köməyə gəldi və yunan ədəbiyyatı 
cavan milli dillərə tərcümə olunmağa başladı. Milli dillər təkcə qədim 
dillərin rəqibi deyildi: bu dillər dinin monopoliyasından və cəzalarından 
kənarda qalaraq yaradıcılıqla məşğul olmaq üçün bir sfera idi. 
Milli dillərin ədəbi dil kimi işlənməsi həm də müqəddəs kitabların 
yaradıcı həyatda, mənəvi həyatda monopoliyasının sonu idi. Qədim dillər, 
ilk növbədə, bu kitabların dili idi. Ədəbi yaradıcılığın mərkəzi monastır-
lardan, dini akademiyalardan saraylara, iri feodalların malikanələrinə, 
kitabxanalara və milli dillərdə yaradılan təhsil ocaqlarına keçdi. 
Maarifçilik dövründə sözün mistik hakimiyyəti dağılmağa başlayır. 
Söz sahibi olan yazıcılar mənəvi hakimiyyətdən imtina edir və onun 
əvəzinə mistikasız dünyəvi hakimiyyətə, maddi varlanmaya və ya öz 
ehtiyaclarını ödəməyə üz tuturlar. Mənəvi fəaliyyətin mərkəzində və 
əsasında duran allah ideyası öz mövqelərini itirir. Ədəbiyyat çoxmifli olur 
və mifyaratma forması olmağa qayıdır. 
Lakin müasir maarifçilik erasının ədəbi mifyaratması artıq antik 
mifyaratma da deyildir: antik mifyaratmanın utilitarizmi tayfa bütlərindən 
utilitar istifadə üçün yaradılırdı. Lakin müasir ədəbi mifyaratma əsas iki 
şey üçün: maddi fayda götürmək və yenə maddi fayda mülahizələri ilə 
sözün, ədəbi mətnin yaratdığı mənəvi hakimiyyətdən utilitar istifadə üçün 
yaradılırdı. Lakin müasir mətnyaratma və ədəbi yaradıcılıq digər adamlar 
və onların bədii və estetik ehtiyaclarının ödənilməsi üçün yaradılır. 
Beləliklə bütpərəstlik zamanı meydana çıxan ədəbi mətnin mifliyi, 
fərdlər tərəfindən reallıq kimi qəbul edilməsi müasir ədəbiyyatda da qalır. 
Amma bu dəfə qavrayışın oyunu kimi davam edir, şərtilik kimi, bütpərəst 
mif mistikasının sublimasiyası kimi davam edir. 
Yazıcı öz əsərinin ancaq süjet olduğunu aydın dərk etsə də öz fərdi 
aləmində bu süjeti reallığın variantı kimi yaradır, yazı prosesində özü də 
bu reallığa inanır. Sonradan oxu – bədii qavrayış prosesində oxucu da sərti 
 342
bir süjet, mif oxuduğunu dərk edərək belə onun qavrayışını real həyat 
qavrayışı kimi yaşayır. 
 
 
6.7. Yaradıcı şəxsiyyət. Ədəbi mətnyaratmanın  
fərdi xüsusiyyətləri 
 
Yaradıcı şəxsiyyət problemi ədəbiyyat elmi tarixində ən qədim 
zamanlardan müzakirə olunmuşdur. Yazının mistikləşdirilməsi və yazılı 
mətnə belə əlamətlərin şamil edilməsi yazı ilə məşğul olan insanların da 
mistikləşdirilməsi ilə nəticələnmişdir. Qədim mədəniyyətlərdə şairlik və 
peyğəmbərlik peşələri daim yanaşı xatırlanır. Lakin dini mətnlərdə ən 
qədim dövrlərdən şairlərlə peyğəmbərləri fərqləndirməyə çalışırdılar. 
Hesab edilirdi ki, peyğəmbərlərə verilmiş Allah elçiliyi, allahla adamlar 
arasında vasitəçi olmaq kimi bir xüsusiyyət şairlərdə yoxdur. Quranda 
yalançı peyğəmbərliyə həsr olunmuş ayrıca “Şairlər” surəsi vardır. 
Amma qədim dini kitablar, monoteist mətnlər də şairə Allah tərəfin-
dən, sonralar isə təbiət tərəfindən xüsusi yazmaq qabiliyyəti verildiyini 
qəbul edirdilər. Görünür qədim maarifçi peyğəmbərlər də yazının və 
insanların yazı vərdişinin Allahdan verilmə olduğunu təkzib etməkdə 
maraqlı deyildilər. Bu, peyğəmbərliyin özünü də gözdən sala bilərdi. Xalq 
dastanlarında el şairlərinə yuxuda buta verilməsi epizodu təkrarlanır. Bu 
da şairliyin Allahla əlaqələndirilməsidir, onun tək-tək seçmə şəxslərə 
verdiyi vergi kimi təqdim edilməsidir. Qədim cəmiyyətlərdə istedadlı 
şairlərin qazandıqları misilsiz nüfuz və hörmət də şairlik qabiliyyətinin 
mistikləşdirilməsi ilə nəticələnmişdir. 
İstedad nədir? 
Birinci, istedad insanları bir-birindən fərqləndirən hansısa fitri tə-
bii xüsusiyyətlərdir. Belə xüsusiyyətlər həm irsiyyətdən, həm valideyn-
lərin irsiyyətinin çarpazlaşmasından, onların həyatının təbii və sosial 
şəraitindən gələ bilər. İnsanın fitri təbii xüsusiyyətləri onun instinkt və 
emosiyalarının, vərdiş və qabiliyyətlərinin keyfiyyətinə və davamlılığına 
təsir göstərir. Ədəbi istedaddan danışanda onun bir qayda olaraq irsi savad 
və yazı qabiliyyətləri ilə bağlı olduğunu da nəzərə almaq lazımdır. Biz 
irsiyyət deyəndə atadan oğula keçən xüsusiyyətləri yox, insanlarda irsiy-
yətin təbii təsadüflərlə şərtlənən ən müxtəlif təzahürlərini nəzərdə tuturuq.  
İstedadın ikinci xüsusiyyəti yaradıcı şəxsiyyətdə emosional və 
fiziki enerjinin qüvvəsi ilə bağlıdır. Emosional sabitlik istedadların 
mühüm xüsusiyyətidir. Onlar məhz bunun sayəsində bir əsər üzərində 
 343
yorulub bezikmədən illərlə işləyə bilirlər. Belə sabitliyin nəticəsində 
yaradıcı şəxsiyyətlərdə ömür boyu davam edən qopmaz emosiyalar və 
qopmaz ideyalar olur. Yazıçılarda qopmaz emosiyalar daha davamlı olur. 
Onlar tapdıqları süjet və ya mövzunun verdiyi emosional ovqatın təsiri 
altında həftələr, aylar, hətta illərlə yaşaya bilirlər. Yaradıcı şəxsiyyət 
balaca və az əhəmiyyətli ideyanı belə illərlə qəlbində gəzdirib onu 
genişləndirir, onda mənalar və emosional çalarlar tapa bilirlər.  
Emosional sabitlik həm də yaradıcı şəxsiyyətin yaradıcı işinin 
keyfiyyəti üçün vacibdir. Ona görə yazıcı və şairlər yeni əsərləri üzərində 
hər gün işləyirlər. Fasilələrin verilməsi isə müəllifin emosional sabitliyinin 
pozulması və nəticədə əsərin bədii bütövlüyünün şübhə altında qalması ilə 
nəticələnir. Ona görə yazıçılar yaza bilmədikləri günlərdə əlyazmasının 
hazır hissələrini köçürür və bu yolla yaradıcı ovqatdan çıxmamağa 
çalışırlar.  
Yazıçının həyat tərzindəki emosional sabitlik onun öz şəxsi tələbat 
və istəkləri ilə bağlı fərdi mübarizəsinin fasiləsizliyi ilə tamamlanır. 
Yaradıcı adamın dünya və mühitlə fərdi mübarizəsini yaradıcı adamın 
şəxsi dramı adlandırmaq olar. Şəxsi dram insanın seksual meylləri, sosial 
dəyərləri, özünü təsdiq etmək ehtirasları ilə bağlıdır. Bütün bu istəkləri 
şəxsiyyət tam dərk etməsə belə, onun şəxsi həyatının məzmunu bunların 
reallaşdırılması ilə bağlıdır. Bunların reallaşdırılması uğrunda insanın 
şüuraltı və şüurlu mübarizə və fəaliyyətlərinin məcmusu onun şəxsi dra-
mıdır. Yaradıcılığın əsas stimulları bütün hallarda həyat dramının dərk 
olunmayan dərinliklərində olur. Yazıçının məhsuldar yaradıcılıq fəaliyyəti 
üçün bu dramım davam etməsi, yazıçının şüuru üçün aktuallığı çox vacib-
dir. Şəxsi dramı bitən və ya bu istiqamətə maraqlarını itirəndən sonra ya-
zıçılar adətən yaza bilmirlər və yaradıcılıq potensialını itirirlər. Çünki hə-
yatla davam edən fasiləsiz yarışüurlu mübarizə və dram yaradıcılıq enerji-
sinin əsas stimul və mənbələrindən biridir, bəlkə bu mübarizənin fərdi 
miflər səviyyəsində və şəklində davamıdır. Deyirlər ki, bioqrafiyası olma-
yan adamlardan yazıçı olmur. Bu doğrudur, çünki fərdi yaradıcılıq prosesi də 
həyatla dramın bir şəkli, onun digər səkildə, sublimativ formada davamıdır. 
Bu mənada Ziqmund Freydin yaradıcılıq prosesi barədə sublimasi-
ya nəzəriyyəsində böyük həqiqət vardır. İnsanların sağlam daxili fərdi 
həyatında şüuraltı meyllərin aparıcı rolunu aşkar edən Freyd bir sıra 
fundamental psixi xəstəlik və problemlərin şüuraltı meyllərin idarə 
edilməsi ilə bağlı olduğunu irəli sürür. Şüuraltı seksual meyllərə istisna bir 
əhəmiyyət verən alim bunların reallaşa bilməyən hissəsinin nevroz və 
psixi gərginlik yaratdığını əsaslandırır. Bu gərginliyin nəticəsində reallaş-
mayan seksual meyllər insanın digər fəaliyyət sahələrində özünü büruzə 
 344
verir. Freyd reallaşa bilməyən seksual enerjinin digər fəaliyyət formaların-
da – elmdə, idmanda, ovçuluqda, bədii yaradıcılıqda və s. sahələrdə özünü 
büruzə verməsinə sublimasiya adı vermişdir. O, ədəbi yaradıcılığa fanatik 
bağlılıq və bu işdəki fanatik ardıcıllığı yaradıcı şəxslərdə sublimativ 
enerjinin az ya çoxluğu ilə bağlayırdı. 
Bu baxımdan yazıcılıq fanatik bir mənəvi hünərdir. Qopmaz 
ideyalar adətən böyük yazıçılarda bəşəri əxlaqi dəyərlərə fanatik bağlılıq 
kimi özünü göstərir. Yazıçıların ən böyükləri və ən yaxşıları müəyyən 
dini, sosial, fərdi ideallara bağlı olurlar. Bu bağlılıq çox vaxt əxlaqi 
dəyərləri təsdiqləmək, onları kompromissiz himayə etmək ehtirası kimi 
çıxış edir. Yazıcı həmişə iki qütb arasındadır, onlardan birinə yaxınlaşma-
ğa, ikincisindən isə uzaqlaşmağa xidmət edir. 
Emosional sabitlik yazıçının yaradıcılıq prosesində mühüm rol oy-
nayır və müəllifin əsəri tamamlayana qədər müəyyən ovqat içərisində ya-
şamasını təmin edir. Yaradıcı şəxsiyyətdə emosional ovqatı tamamlayan 
xüsusiyyət iradə möhkəmliyi və bunun nəticəsi olan nisbətən sabit həyat 
tərzi ilə yaşamasıdır. Belə iradi və vərdiş ardıcıllığı yazıçıya öz ədəbi niy-
yətlərini illərlə işləyib tamamlamağa imkan yaradır. Yaradıcılıq prosesi yek-
nəsəq və ağır fiziki yazı işi olduğundan gəncliyində yazıçı olmaq istəyən 
minlərlə gənclərdən ancaq bir necəsi öz iradə ardıcıllığı sayəsində ömrünü 
ağır yazıçı peşəsinə həsr edir və ədəbiyyatda real nəticələrə nail olur. 
İradi keyfiyyətlərdən başqa yazıcılarda peşə vərdişlərinin də 
mühüm rolu olur. Keçmişin Balzak, A.Düma kimi yazıçıları notariusda və 
məhkəmədə katib vəzifəsində çalışmış, səhərdən axşamacan yazı yazmaq 
vərdişini yazıçılıqda davam etdirmişlər. İndi isə yazıçıların çoxu peşəkar 
qələm adamı olan jurnalistlərin içərisindən çıxır. Jurnalistlik gələcək 
yazıçıda ömrü boyu ağır və çox vaxt yeknəsəq yazı işi ilə məşğul olmaq 
vərdişində kömək edir. Orta məhsuldar yazıçı gündə 5-10 saat yazı və 
mütaliə ilə məşğul olur. 
Yazıcılıq və şairlik böyük fiziki enerji tələb edən bir sahədir. Ona 
görə hər istedadlı qələm adamı yazıçı ola bilmir, çünki yazıçılığa gərək 
olan yazıb-oxumaq enerjisi sağlam ağıla uyğun olmayacaq dərəcədə 
böyük iş qabiliyyəti tələb edir. Ona görə ən istedadlılar yox, ən enerjili 
qələm adamları yazıçı olurlar. Çoxları isə bir necə əsər yazmaqla ömrü 
boyu təzələrini yazmaq barədə düşünür, lakin bunu edə bilmək üçün enerji 
və iradələri çatmır və nəticədə həvəskar yazıçı vəziyyətində qalırlar. 
Yaradıcılıq prosesi əzablı və ağır bir prosesdir. Bəs yaradıcı adamı 
bu işə sövq edən hansı amillər olur? Bu sualın universal cavabı yoxdur, 
çünki yaradıcı adamlar şəxsi psixi xüsusiyyətləri, xarakterləri vərdişləri, 
həyat maraqları baxımından çox müxtəlifdirlər. Tarixi baxımdan da 
 345
müəlliflərin ədəbi yaradıcılığa kəlməsinin stimul və səbəbləri çox 
müxtəlifdir. Məsələn, dini ədəbiyyat dövründə müəlliflik dini mülahizələr-
lə daha çox bağlıdır. Lakin elə həmin dövrlərdə saray ədəbiyyatının inki-
şafı mədhiyyə poeziyasının çiçəklənməsi bir çox saray şairlərinin haki-
miyyətə yaxınlaşmaq, hökmdarın rəğbətini qazanmaq kimi həm maddi, 
həm də şöhrətpərəstlik mülahizələri ilə yaradıcılığa gəldiyini təsdiq edir. 
Güman ki, şairin öz şəxsi mənəvi üstünlüyünü və qabiliyyətini göstərməsi 
stimulu təriqət poeziyasının da ikinci planda olan stimullarından 
olmuşdur. Həm təriqət, həm saray, həm partiyalı şair və yazıçılar arasında 
intriqaların dərin köklərə malik olması yaradıcılıq prosesində şəxsi 
mənəvi ambisiyaların, özünütəsdiq ehtiraslarının həmişə az-çox dərəcədə 
iştirak etdiyini təsdiqləyir. Bu mənada, yaradıcı mühitdə şəxsi ambisiya-
ların toqquşması siyasi mühitlərdən heç də zəif olmur. 
Xırda təsadüfləri nəzərə almasaq şairlik və digər ədəbi yaradıcılıq 
bütün zamanlarda:  
1) peşə və maddi dolanışıq forması; 
2) şəxsi ambisiyaların özünütəsdiq, şöhrət, dahilik maniyası, 
mənəvi rəqabət, paxıllıq və s.; 
3) insanı ömrü boyu müşayiət edən qopmaz ideyalarla; 
4) seksual enerjinin (məhəbbətin) sublimativ yolla reallaşdırılması; 
5) uşaqlıqdan üzə çıxan istedadın reallaşdırılması və inkişaf 
etdirilməsi; 
6) adi təqlidçilik ehtirası, qrafomaniya, təsadüfən ədəbi mühitə 
düşmə; 
7) ədəbiyyata və onun mistikasına məhəbbətlə; 
8) ailənin peşə ənənəsinin davamı;  
9) təriqət və siyasi partiya ideologiyalarına və ideyalarına bağlanma 
ilə və s. mülahizələrlə bağlı ola bilər. 
Göstərilən doqquz yaradıcılıq stimulunun birlikdə özünü göstərən 
kompleks variantları da məlumdur ki, onları ayrıca nəzərdən keçirməyə 
ehtiyac yoxdur. Məsələn, qrafomaniya təqlidçilik və şöhrət ehtirası ilə çox 
hallarda vəhdətdə olur. Paxıllıq, şəxsi rəqabət mülahizələri ilə ədəbiyyata 
gəlmək ədəbiyyatda Salyeri kompleksi barədə əsərlərin belə meydana 
çıxması ilə nəticələnmişdir. 
 
 
 346
 
6.8. Ədəbi variantyaratmanın milli fərdiliyi 
  
Biz irəlidə variantyaratmanın universal üsullarını nəzərdən keçirdik. 
Lakin real yaradıcılıq prosesində əsəri yazan müəllif konkret şəxsiyyətdir: 
o hansısa tarixi dövrdə yaşayır, müəyyən təhsil sistemində savad alır və 
əlinin altında olan konkret kitabxanalarda olan bədii ədəbiyyatın mütaliə-
çisi olur. Bütün bunlar yaradıcı müəllifin fərdi və milli xüsusiyyətlərini 
yaradır və bunlar da onun yazdığı əsərlərdə öz əksini tapır. 
Lakin qeyd etmək lazımdır ki, qədim ədəbi dillərdə yaranan ədə-
biyyatın milli müəyyənliyi yox idi. Ədəbiyyatşünaslar bir sıra hallarda 
regional üslublardan bəhs edirlər. Lakin qədim dillərdə yaranan ədəbiyyat-
da regional üslub axtarışları milli özünəməxsusluq dəyərlərini qədin 
dillərdə yaranan mədəniyyətə süni surətdə tətbiq etmək cəhdidir. Əlbəttə, 
qədim beynəlmiləl dillərdə yaranan ədəbiyyatda da fərdi üslub haqda 
danışmaq olar, bəlkə regional üslub haqda da danışmaq olar, amma bunu 
milli müəyyənlik, hansısa xalqın məxsusi ənənəsi kimi baxmaq təşəbbüs-
ləri əsassızdır. İlk növbədə ona görə ki, qədim dillər ancaq yazılı dillər idi 
və onların şifahi xalq dili kimi qarşılığı yox idi. Şifahi xalq dilləri 
folklorun bazası olmaq mənasında ancaq milli təhsil sisteminin nəticəsi 
kimi yarana bilibdir. 
Milli ədəbiyyatlar ancaq intibah dövründən başlayaraq sənaye 
inqilablarının nəticəsi kimi milli ədəbi dillərdə yaradıcılığın yayılma-
ğa başlaması ilə yaranır. Lakin nəzəriyyədə milli ədəbiyyatlar anlayışı 
əsasən romantik maarifçi ideoloqlar tərəfindən XVIII-XIX əsrlərdə ortaya 
atılıbdır. Milli ədəbiyyat anlayışının başlanğıcını hələ intibah dövründən 
qədim dillərlə milli ədəbi dillərin qütbləşməsi barədə polemikalarda 
görmək mümkündür. Bu polemikalar xalq kütləsinin başa düşdüyü xalq 
dilində yazmağın qədim dillərdə yazmaqdan üstünlüyü ideyası ilə başla-
nır. Lakin bu ideyaların sonu isə milli dillərin həm xalqın məxsusi ruhunu 
ifadə edən milli mənşəli dəyər olması ideyaları ilə bitir. Bu, romantik 
millətçiliyin ifratı idi, çünki xalqların heç biri dil yaradıcısı deyil, dillər 
böyük dövlətlərin, hakimiyyətin və xüsusi mülkiyyətin nəticəsi kimi 
ortaya gəlmiş yazı dilindən doğma dolayı bir sosial hadisədir. 
Lakin millətçiliyin ideologiya kimi XVIII əsrdə meydana çıxması 
təsadüfi deyil: bu milli dillərin, kitab çapı və mətbuatın təşəkkül etdiyi 
dövr idi. Bu təşəkkül milli ədəbi dillərin xalqlar üçün maarif və 
mədəniyyət aləti kimi böyük əhəmiyyətini ortaya qoyur. Dil birliyi 
xalqların mənəvi, iqtisadi və s. tərəqqisi üçün misilsiz əhəmiyyətini ortaya 
 347
çıxardı. Avropada qanlı müharibələr getdiyi bir dövrdə ordu 
quruculuğunda milli ideyaların böyük birləşdirici əhəmiyyəti ortaya çıxdı 
və qısa vaxtda millətçilik monarxa sədaqət ideyası ilə yanaşı ikinci dövləti 
məfkurə oldu. Napoleon, Adolf Hitler kimi müstəbidlər öz qanlı planlarını 
icra etmək üçün millətçilik ideyalarından geniş istifadə etdilər. 
Klassisizmə qarşı mübarizə aparan romantiklər latın dilinə qarşı 
mübarizədə dillərin xalqlar tərəfindən yaradılması barədə nəzəriyyədən də 
istifadə etdilər, dil xalqın yaradıcı dühasının ən böyük əsəri adını aldı. 
Romantiklərdən gələn bu təsəvvürlər rus xalqçıları və marksistləri tərəfin-
dən daha da inkişaf etdirildi. Rus slavyanofilliyinin davamı olan raznoçin 
xalqçılar, xüsusilə V.Belinski xarici təsirlərdən kənar olan həqiqi bir milli 
rus ədəbiyyatı haqqında nəzəriyyə yaratdılar. A.S.Puşkin ilk milli rus şairi 
elan edildi. Bolşeviklər isə çoxlu xalqın yaşadığı Rus imperiyasını 
dağıtmaq üçün xalqların öz müqəddəratını təyin etmə hüququ ideyasından 
geniş istifadə etdilər: onlar bu yolla kiçik xalqları da imperiyaya qarşı 
inqilaba cəlb etmək istəyirdilər. Sovetləşmədən sonra bu şüarlardan geniş 
istifadə edildi: 20-ci illərdə azsaylı xalqlar üçün belə öz dillərində orta 
məktəblər təşkil edildi, əlifbalar yaradıldı və kitab çapı başlandı. 
SSRİ-də yaşayan azsaylı xalqlar üçün yazı və hətta mili ədəbiyyat-
lar yaradılması bolşeviklərin milli siyasətinin böyük nailiyyəti kimi təbliğ 
olunmağa başladı. Lakin 30-cu illərdən xırda xalqlar üçün təhsil sistemi 
yaratmaq planlarının maddi cəhətdən qeyri-real, təhsil keyfiyyəti baxımın-
dan isə səmərəsiz olduğu ortaya çıxdı. Lakin xalq dillərinə maraq, onların 
elmi surətdə öyrənilməsi, folklor materiallarının toplanması, milli dillərin 
inkişafı baxımından bolşeviklərin milli mədəniyyət siyasətinin böyük əhə-
miyyəti oldu. Rusiyada yaşayan türkdilli xalqlar bundan daha çox 
faydalandılar. 
Milli kilsə, təhsil və kitab çapından sonra xalqların şifahi ədəbi 
dilləri də tərəqqi edir: folklor klassikləri sayılan sənətkarlar yazılı ədəbiy-
yata bələdlik, ifaçılıq sənəti əsasında çoxvariantlı şifahi ədəbiyyat yaradır-
lar. Realist ədəbiyyatın inkişafı xalqların məxsusi adət-ənənəsinin, etnik 
psixi xüsusiyyətlərinin, tarixi taleyinin və təcrübəsinin ədəbiyyatda geniş 
əks olunması ilə nəticələnir. Bu xüsusiyyətlər marksizmdə ədəbiyyatların 
milli özünəməxsusluğu barədə nəzəriyyənin yaranmasına səbəb olmuşdur. 
Xəlqilik partiyalılıqla yanaşı sosialist realizmi ədəbiyyatının ayrılmaz 
xüsusiyyəti sayılırdı. Həmin nəzəriyyəyə görə müsbət obrazlarda əksini 
tapan müsbət xüsusiyyətlər milli xarakterin ifadəsi kimi qələmə verilir. 
Belə məntiqlə düşünəndə mənfi obrazların neqativ xüsusiyyətlərini də 
milli xarakterə aid etmək olar. Lakin bununla heç kəs, o cümlədən ədəbiy-
yatın milliliyinin tərəfdarları razılaşmazlar. 
 348
 Həmin nəzəriyyəyə əks olan kosmopolit nəzəriyyəçilər isə ədəbiy-
yatlarda milli xüsusiyyətləri dəyərsiz sayır və onu gerilik kimi təqdim 
edirlər. Onlar insanın hər yerdə eyni təbiətdə olması fikrinə əsaslanırlar. 
İnsan təbiətindəki eyniyyət şüuraltı səviyyəsində doğrudur. Lakin sosial 
şəraitin, tərbiyənin milli variantından gələn milli xüsusiyyətlər də inkar 
edilə bilməz. Tarixilik hissinə əsaslanan realizm epoxasından sonra milli 
dillərdə yaranan ədəbiyyatlarda milli gerçəkliyin əks olunması ədəbiyyatın 
milli xüsusiyyətlərini gerçək bir fakta çevirir.  
Lakin ədəbiyyatın və yazıçının milliliyi nisbi və fərdi bir xüsusiy-
yətdir. Ona görə ədəbiyyatın milliliyindən universal bir xüsusiyyət kimi 
deyil, fərdi yazıçı şəxsiyyətlərinə məxsus xüsusiyyət kimi danışmaq daha 
doğru olar. İçində yaşadığı milli mühit yaradıcı şəxsiyyətin bir sıra 
yaradıcı, əxlaqı, ədəbi xüsusiyyətlərini müəyyən edir. Onları əsasən dörd 
qrupa bölmək olar: 
1. Tərbiyədən və milli adət-ənənədən, sosial reallıqdan gələn xüsu-
siyyətlər. Bunlar əsasən qapalı milli mühitdə yaşayıb yetişən müəlliflərdə 
aparıcı olur. 
2. Təhsildən, xüsusilə ədəbi təhsil dilindən gələn xüsusiyyətlər. 
Fransada və Rusiyada təhsil alan və həmin dillərdə daha çox mütaliə edən 
müəlliflər bu baxımdan kəskin fərqlənir. Azərbaycanlı yazıçıların bir 
qismi indi də rus və ya fars dilində yazırlar. İndi onlarla xalqa məxsus 
yazıçılar ingilis dilində yazırlar. Bu bilavasitə yazıçı şəxsiyyətində bu dil-
də təhsilin və mütaliənin üstünlüyü ilə bağlıdır. Həyatı yad ölkələrdə ke-
çən yazıçılar bəzən bu ölkələrin gerçəkliyini və adamlarını qələmə alırlar. 
Belə hallara ədəbi yaradıcılığın milliliyinin əks qütbündə olan faktlar kimi 
yanaşmaq lazımdır. Orta avropalı psixologiyası artıq insanların milli 
mənsubiyyəti məsələsinə ikinci dərəcəli əlamət kimi yanaşır. 
3. Şəxsi bioqrafiyadan doğan psixoloji kompleks və təsəvvürdən 
gələn əlamətlər. Yazıçıların təmsil etdiyi komplekslər onların fərdi psixi-
kasına aid olsa da, sosial mənşəcə onlar milli mühitə aiddirlər.  
4. Milli sayılan xüsusiyyətlərin bir qismi müəllifin ədəbiyyata daxil 
olduğu ədəbi mühit, onun aparıcı qəhrəmanları, süjetləri, oradakı məfkurə 
istiqamətləri ilə bağlı olur. Milli ədəbi mühit və ovqatlar həmişə xalqların 
tarixi inkişaf səviyyəsi və qayğıları ilə bağlı olur. Məsələn, 20-30-cu illər 
Azərbaycan nəsrində qadın azadlığı problemi aparıcı idi. Bu mövzu isə 
yazıçıların marağından çox Mədəni İnqilab mühitinin dəyərlər sırası ilə 
bağlı idi.  
Bu xüsusiyyətlərdən hansının yazıçının yaradıcılığında qabarıq 
olması onda milli və bəşəri xüsusiyyətlərin nisbətini müəyyən edir. Lakin 
yazıçı nə qədər dərin mütaliəli və geni savadlıdırsa, onun yaradıcı yaddaşı 
 349
müxtəlif ədəbiyyatlardan və ədəbi ənənədən gələn janr, tema, obraz və s. 
kodlarından gələn elementlərlə zəngin olur. Əsas odur ki, bu xüsusiyyətlər 
süni olmasın, eklektik quraşdırma olmasın, əksinə yazıçının yaddaş ma-
raqlarının təbii səciyyəsindən gəlsin. Yalnız belə hallarda yazıçının bəşəri 
ədəbi təcrübədən və dəyərlərdən ustalıqla yaradıcı istifadə etdiyini 
təsdiqləmək olar. 
Yaradıcılıq prosesinin özündə milli və bəşəri material və əlamətlər 
müəllifin yaddaşının qütbləri kimi çıxış edir və bir qayda olaraq təhtəlşüur 
şəklində təzahür edir. Lakin yazıçı müəyyən niyyətlərlə təsvir etdiyi 
adamların və milli mühitin milli xüsusiyyətlərini şüurlu şəkildə qabartma-
ğa çalışa bilir. Bu halda əsər etnoqrafik nəsrə və ya publisistikaya aid olur. 
 
 
6.9. Ədəbi əsərin yaradılmasının tarixi  
konkretliyi və bədiiliyi anlayışı 
 
Ədəbi variantyaratmaya başlayan müəllif əsərinin uğurlu və bədii 
keyfiyyətli nümunə kimi qəbul edilməsi üçün hansı meyarlardan istifadə 
etməlidir?  
Bəri başdan deyək: bədiiliyin universal meyarları yoxdur. Hər bir 
cavan müəllif daxil olduğu ədəbi mühitin dəyərlər sistemini qəbul edir. 
Müəllifin həm ümumi tarixi mühiti, həm konkret ədəbi mühiti tarixi 
xarakter daşıyır və paradoksal səslənsə də, müəllifin bədiiliyin, yaxşı və 
nümunəvi əsərin nə olması barədə təsəvvürlərini onun bu mühitdə 
yaradıcılığa başlaması və fəaliyyət göstərməsi təyin edir. Bədiilik proble-
minin iki səviyyəsi vardır. 
1. Bədiilik – ədəbi obrazın dünyanı konkret maddi realıq kimi gös-
tərmək xüsusiyyətidir. Ədəbi obraz dünyanı konkret fakt kimmi təsvir edir 
və bu işi elmi ümumiləşdirmə yolu ilə görən elmi təsvirdən və termin-
lərdən köklü surətdə fərqlənir. Bu baxımdan və bu səviyyədə bədiilik 
ədəbi obrazın konkretliyidir, onun dünyanı spesifik şəkildə göstərmək 
üsuludur. 
2. İkinci səviyyədə bədiilik ədəbi obrazın və əsərin bütün hallarda 
konkret müəllifə məxsusluğudur. Konkret müəllifə məxsusluq ədəbi 
əsərin unikallığının – onun bir nüsxədə olmasının və təkrarsızlığının 
səbəbidir. Bu mənada bədiilik ədəbi əsərin və digər sənət əsərinin bir 
nüsxədə olmasından yaranan əlamətidir.  
Lakin son vaxtlarda texniki tərəqqi və fərdi surətyaratma sənəti bir 
nüsxədə olan və orijinal sayılan əsərlərin onların əslindən daha keyfiyyətli 
 350
və ya yaxın səviyyədə nüsxəsinin çıxarılması imkanlarını yaratmışdır. İndi 
müəyyən çap maşınları, fotokameralar əl işindən də keyfiyyətli görünən 
sənət nümunələri yaradırlar. Bu fərdi yaradıcılıq işinin müasir texniki 
istehsalat ilə toqquşması sayıla bilər. Lakin güman ki, fərdi əməyin 
bəhrəsi olan əsərlərə insanlar tərəfindən verilən yüksək dəyəri heçə endirə 
bilməz. Bir nüsxədə olan hər bir əsər həmişə qiymətli sayılacaqdır. 
Biz irəlidə hər bir müəllifin konkret bir tarixi, mədəni və maarif 
gerçəkliyinə aid olması barədə müəyyən qeydlər dedik. Ədəbi yaradıcılı-
ğın konkret tarixi fəaliyyət olması onu iki səviyyədə nəzərdən keçirməyə 
imkan verir. Birinci səviyyədə söhbət ədəbi əsər yaradan yaradıcı şəxsiy-
yətin professional yazıçılığa qədər milli təhsil mühitində savad almasını 
nəzərdə tutur. Konkret dövrə məxsus milli təhsil mühiti yaradıcı şəxsiyyə-
tin ümumi dünyagörüşünü, mühüm saydığı, sevdiyi mənəvi, elmi və 
siyasi, əxlaqi dəyərləri və s. təyin edir.  
Lakin yazıçı ya şair olmaq istəyən şəxsin yaradıcı adam kimi for-
malaşması birinci mərhələdə tamamlanmır. Yaradıcı cavan müəllif yazıcı 
olmaq həvəsinə konkret adamlarla ünsiyyətdən, onların mühitinə daxil 
olduqdan sonra düşür. Bu mühiti adətən ədəbi mühit adlandırırlar. 
Müəllifin qəzəl, dram, roman yoxsa qoşma yazması məsələsi məhz bu 
mühitin təsiri ilə müəyyənləşir. Məsələn, XIX əsrin ortalarında Şamaxı 
ədəbi mühitinə daxil olan Seyid Əzim Şirvani qəzəlxan oldu. Bu zahirən 
onun öz seçimi kimi görünür. Lakin diqqət etdikdə görürük ki, Seyid 
Əzimin o zaman qədəm qoyduğu ədəbi mühitdə və konkret ədəbi məclis-
lərdə adətən Fizulinin qəzəlləri oxunur, təriflənir və müzakirə olunurdu. 
Seyid Əzimin, ilk növbədə, qəzəlxan olmasında bu amil həlledici təsir 
göstərib.  
Təxminən Seyid Əzimlə eyni vaxtda Fransada ədəbiyyata gələn 
Emil Zolya isə roman janrının üstün və dəbdə sayıldığı bir mühitə daxil 
oldu və nəticədə romançı oldu. XIX-XX əsr Azərbaycan maarifçiləri 
ədəbiyyata gələndə isə Bakı və Tiflis ədəbi mühitində dram janrı 
maarifçiliyin ən münasib janrı sayılırdı. Bunun nəticəsində bizim 
maarifçilərin əksəriyyəti dramaturq oldular. 
Beləliklə, müəlliflərin janr, süjet, qəhrəman seçimləri onların şəxsi 
istəyindən çox, daxil olduqları konkret ədəbi mühitin ədəbi dəyərlər 
sistemindən asılı olur. Məhz həmin dəyərlər sistemi də müəllif üçün 
bədiilik meyarı olur. Çünki müəllif əsərini mücərrəd bir oxucu üçün 
deyil, konkret mühitin oxucusu, konkret ədəbi dərnəyin və cəmiyyətin, 
ədəbi jurnalın və ya almanaxın oxucusu üçün nəzərdə tutaraq yazır. Çünki 
özü yaradıcılığa başlamazdan qabaq müəllif həmin jurnallarda dərc edilən 
əsərlərin və dərnəklərdə oxunan nümunələrin dinləyicisi olurdu. Onun 
 351
bədiilik meyarları məhz bu mühitdə yaxşı və pis əsər barədə aldığı 
təsəvvürlərin davamından ibarət olur. Yazıçının bu mənada konkret mühi-
tə məxsusluğu onun bədiilik meyarlarının da səbəbi və əsası olur. Bu 
mənada yaradıcılığa başlayan hər bir müəllif üçün bədiilik meyarı 
universal prinsiplər kimi deyil, konkret ədəbi mühitin ədəbi dəyərlər 
və təsəvvürlər sırası kimi müəyyənləşir. 
Eyni zamanda, nəzərə almalıyıq ki, yaradıcılıq azad bir fərdi 
prosesdir və müəlliflərin öz ədəbi mühitlərində hakim olan ədəbi meyar-
larla hesablaşması məsələsi çox fərdi bir hadisədir. Bir çox hallarda cəsa-
rətli və yenilikçi olmaq istəyən müəlliflər dövrün ədəbi meyarları ilə he-
sablaşmırlar, onlara sərbəst yanaşır və ya onları dağıtmağa çalışırlar. Lakin 
bütün hallarda belə şüurlu təzəçilik meylləri də öz fikir və impuls kökləri ilə öz 
ədəbi mühitinə, orada yazıçılar arasında formalaşan münasibətlərdəki ədəbi 
intriqa və ədəbi rəqabət mülahizələrinə gedib çıxır və ədəbi meyarların konkret 
ədəbi gerçəkliklə bağlılığı prinsipini inkar etmir. 
Ona görə əsərlərə qiymət verəndə, ilk növbədə, tarixilik prinsipi 
köməyə gəlir və yazıçıların irsinə onların yetişdiyi mühitlə az-çox əlaqədə 
qiymətlər verilir. Şərqin divan ədəbiyyatında dünyanın hüdudsuz əlvanlığı 
5-7 beytlik qəzəlin misralarına yerləşdirilməli idi. Müasir oxucu bunu 
qəzəl klassiklərinin özlərini süni surətdə forma ilə məhdudlaşdırması, 
epiqonçuluq kimi də qiymətləndirə bilər. Lakin klassik şərq qəzəliyyatına 
belə yanaşma elmi cəhətdən doğru sayıla bilməz. Çünki şərqin qəzəl 
klassiklərinin dövründə və ədəbi mühitində şairin öz sənətkarlığını məhz 
qəzəl formasında və hətta müəyyən qafiyələr əsasında göstərməsi həqiqi 
bədii ustalıq sayılırdı. 
Beləliklə görürük ki, ədəbi əsərlər yaradılmasının psixoloji əsası 
olan kod və variant yaddaşı konkret yazıçının yaradıcılığı prosesində həm 
tarixi baxımdan, həm də müəllif yaddaşının fərdiliyi baxımından 
konkretləşir. Yazıçının kod yaddaşının tarixiliyi onun konkret təhsil və 
ədəbi dil, ədəbi növ mühitinin yetirməsi olması kimi təzahür edir. 
Yaradıcı adamın daxil olduğu ədəbi dərnək və qruplar ədəbi növlərə 
məxsusluq baxımından da fərqlənir. Lirik növlə məşğul olan ədəbi 
mühitin öz xüsusiyyətləri, ənənələri və intriqaları olur. Şairlər məxsus 
olduqları vəzn, forma, dil qruplarına görə fərqlənir və ədəbi zövq dəstələri 
və dərnəkləri yaradırlar. Bunlar formalaşan cavan şairlərin ədəbi zövqünə 
və üstünlük verdikləri bədiilik meyarlarına daha çox təsir göstərir. Şairlər 
mühitində adətən volyuntarizm və abstrakt istedad kultu hakim olur, ədəbi 
savada ciddi əhəmiyyət verilmir. Şərqdə və xüsusən, İranda əsrlərlə ancaq 
şairlik əsil və yeganə söz sənəti sayılmışdır. 
 352
Dramaturgiyanın spesifikası onunla məşğul olmağın həmişə konkret 
teatr mühiti ilə bağlılığını şərtləndirir. Pyeslər adətən konkret teatr üçün, 
rejissor və aktyor üçün yazılır. Bu mühitdə hakim olan zövqlər və 
maraqlar dramaturgiyanın da aktual mövzularını və süjetlərini təyin edir. 
C.Cabbarlı ilk milli hərəkat və Mədəni İnqilab mühitinin və teatrın 
dramaturqu idi və onun yaradıcılığı bu tarixi proseslərlə bağlı olan milli, 
siyasi, humanitar ideyalardan ayrılmazdır. Hər bir uğurlu dramaturqun 
yaradıcılıq tarixinin izləri onun əsərlərini tamaşaya qoyan teatrların daxili 
mühiti ilə bağlıdır. Bu mühit ilə konfliktə düşən C.Cabbarlı bu barədə 
“Dönüş” adlı ayrıca bir pyes də yazdı. 
Nəsr yaradıcılığı isə adətən ədəbi dərnəklər və jurnallarla bağlı olur. 
XIX əsr rus nəsrinin taleyində rus raznoçin xalqçılarının jurnalları ilə 
əməkdaşlıq mühüm rol oynamış, bu jurnallarda çap olunan müəlliflərin 
böyük populyarlığını təmin etmişdir. Bolşeviklərin 1923-cü ildən yarat-
dıqları “İnqilab və Mədəniyyət” jurnalı da Azərbaycan nəsrinin təşəkkü-
lündə mühüm rol oynamışdır. Bu müsbət rolla yanaşı sonralar “Azərbay-
can” adı ilə çıxan bu jurnal Yazıçılar mühitində çalışmayan istedadların 
ədəbiyyata yolunu bağlayan bir amilə də çevrilmişdir. 
Kod yaddaşının fərdiliyi isə müəllifin konkret ədəbi təhsil və 
fəaliyyət mühitinin təsiri ilə oxuduğu konkret ədəbi nümunələrin siyahısı 
ilə təyin olunur. Məsələn, keçən əsrdə 20-ci illərin sonu, 30-cu illərin əv-
vəllərində ədəbiyyata gələn cavan yazıcılar ancaq proletar ədəbi mətbuatı-
nın nümunələrinə bələdlik əsasında yazmağa başlayır və dünya ədəbiy-
yatının təcrübəsini mənimsəməyi vacib saymırdılar. Nəticədə onlar üçün 
roman, hekayə və pyeslərin əsas mövzusu inqilab oldu. Bu müəlliflərin 
fərdi ədəbi variantyaratmasında ədəbi mühitin dəbdə olan nümunələrinin 
nə qədər rol oynadığını göstərir. Bizim misal çəkdiyimiz halda bu, bir 
tərəfdən bolşeviklərin zorakı ədəbi siyasəti ilə bağlı idisə, digər tərəfdən 
Mədəni İnqilab mühitinin dəyərləri və hakim zövqləri ilə bağlı idi. 
Konkret ədəbi mühitin təsiri yaradıcılığa başlayan romançının kod 
yaddaşı əsasən onun son beş-on ildə oxuduğu və bəyəndiyi beş-on roman, 
kitabla formalaşır. Bu halda həmin 15 kitab yeni roman yaradan müəllif 
üçün roman kodu yaddaşının əsası olur. Lakin bu, yeni əsərlərin 
yaradılmasında müəllifdən və onun mühitindən uzaq nümunələrin kod 
kimi iştirakını, əlbəttə istisna etmirdi. Məsələn, Ceyms Coys konkret 
ədəbi mühitdə yaradıcılığa başlasa da, onun klassik nümunə sayılan 
“Uliss” romanının əsas kod yaddaşı rolunu Homerin “Odissey” eposu 
oynamışdı. Bunun özü də Coysun öz ədəbi mühiti ilə müəyyən intriqa və 
konfliktlərin, yaddaş dialoqunun nəticəsi idi.  
 353
Ona görə də konkret əsər öz dar ədəbi mühitinin bədiilik təsəv-
vürlərini təkcə ifadə edəndə yox, inkar edəndə belə yalnız həmin mühitin 
doğru və dəqiq araşdırılması nəticəsində düzgün izah edilə bilir. Məsələn, 
Servantesin “Donkixot”u cəngavərlik romanların janr şablonlarının inkarı-
na yönəlmişdi. Belə inkarın bütün ədəbi və psixoloji motivləri yalnız Ser-
vantesin ədəbi bioqrafiyasının dəqiq araşdırılması yolu ilə aydınlaşa bilir. 
Həm də nəzərə almaq lazımdır ki, ədəbi mühitlərdə yaradıcı şəxslər və 
onların zövqləri arasında konfliktlər və ziddiyyətlər dövrün ədəbi 
variantyaratma praktikasına zənginləşdirici təsir göstərir. 
Konkret ədəbi mühitin bədiilik və aktuallıq meyarlarını yaradıcı 
şəxsiyyət öz fəhmi ilə hiss edir, öz yaddaşının kortəbii nəticəsi kimi real-
laşdırır. Bəs ədəbi elmi fikir üçün bu meyarlar nədir? Ədəbiyyatşünaslıq 
üçün konkret ədəbi əsərin bədiilik meyarı onun konkret tarixi mühitin, 
ideoloji-bədii mühitin təsəvvürləri ilə bağlılığıdır. Ona görə də ədəbiyyat-
şünaslıqda tarixilik prinsipi keçmiş epoxalarda yaranmış əsərlərin düzgün 
dəyərləndirilməsi üçün əsas metodoloji yoldur. Bu yolda ədəbiyyatşü-
naslığın bioqrafik, psixoloji, sosioloji və digər araşdırma metodlarından 
əlaqəli şəkildə istifadə edilməlidir. 
Universal bədiilik meyarlarının axtarışına gəlincə onu demək olar 
ki, belə təşəbbüslər tarixilik prinsipinə ziddir və konkret əsərin bədiiliyini 
anlamağa mane olur, araşdırıcını konkret həqiqətdən uzaqlaşdırır. Uni-
versal bədiilik meyarları axtarmaq nəticə etibarı ilə nəzəriyyəçinin yaşa-
dığı konkret ədəbi mühitdə formalaşan janr şablonlarını ehkamlaşdırmaqla 
nəticələnir.  
Ümumən ədəbi kod yaddaşı konkret dövrün ədəbi mühitində həm 
eyniyyətdir, həm də təkamül prosesidir. Bu yaddaşın eyniyyəti konkret 
mühitin ədəbi dəyərlərinin nisbi sabitliyi kimi özünü göstərir. Bu yaddaşın 
təkamülü isə 1) yaradıcı fərdiyyətlərin fərdi variantları, 2) yeni ədəbi 
nəsillərin yaddaş fərdiliyi, 3) ədəbi intriqa və ambisiyaların toqquşmaları 
4) ədəbi tərcümələrin təsiri, 5) saray və dövlətlərin ədəbi siyasəti, 6) 
hakim və populyar ideoloji və elmi cərəyanlar və s. təsir edə bilir. Hər 
konkret mühitdə bu amillərin bir necəsi və ya hamısı aktual ola bilir. 
Ədəbiyyatşünaslıq və tənqiddə forma mükəmməlliyindən də bəhs 
olunur. Lakin bu forma ədəbi əsərə yox, universal yazılı mətnyaratmaya 
aiddir və bunların bədii əsərlərə tətbiqi nəticəsində yaranır. Qədim 
dövrlərdən məlumdur ki, yazılı mətnlər az sözlə çox fikir ifadə etməklə 
yaradıldıqda daha yaxşı qavranır. Bədii dil nəzəriyyəsində buna lakonizm 
prinsipi deyilir. Yazılı dildə sözlərin dəqiq seçilməsi, mücərrəd epitetlər-
dən az istifadə edilməsi, təsvirin əyaniliyi və s. məziyyət sayılır. Yazılı 
mətn sırasına aid belə tələbləri ancaq bədii əsərin forma gözəlliyinin me-
 354
yarları kimi təqdim etmək doğru deyildir. İlk növbədə ona görə ki, ədəbi 
janr və formaların universal forma əlamətləri sadəcə yoxdur, belə əlamət-
lər tarixi xarakter daşıyır və yaradıcı şəxsiyyətin variantyaratma prosesin-
də onun yaradıcı yaddaşının fəhmi kimi bir növ mexaniki iştirak edir. 
 
 
6.10. Ədəbi mühit, ədəbi proses  
və dünya ədəbi prosesi 
 
Dərnək və jurnal mühiti. Ədəbi əsər yaranandan sonra ilk addım 
olaraq öz kiçik ədəbi mühitinə daxil olur. Bu mühitdə ədəbi əsərlər və 
onların müəllifləri haqqında şifahi və qeyri-rəsmi rəylər formalaşır. Cavan 
müəllifin əsəri birinci müəllifin məxsus olduğu ədəbi dərnəkdə, və ya 
yaxın yaradıcı dostları arasında oxunur. Dram əsəri üçün bu mühit teatr da 
ola bilər. Təcrübəli yazıçının əsəri isə ədəbi jurnal, almanax və ya 
nəşriyyatların portfelinə daxil olur. Bu birinci mühit ədəbi əsərin və onun 
müəllifinin taleyində çox böyük rol oynayır. Bu rol əsər haqda yaranan ilk 
rəylərlə bağlı olur. Bu rəylər rəsmiləşib mətn şəklində qalmır, lakin ədəbi 
prosesə məxsus yazılı mətbu rəylərin ortaya gəlməsinə çox zaman 
həlledici təsir göstərir. 
Çox hallarda əsərlərin taleyi bu ilkin ədəbi mühitdə yaranan rəylərlə 
bağlı olur və onların davamı kimi ictimai rəyə daxil olur. Dar ədəbi 
mühitin yaratdığı rəylər bir sıra amillərin təsiri ilə yaranır. 
1. Əsərin bir variant kimi orijinallığı onun taleyində əsas rol 
oynayır. Hər bir iri əsər variant olduğundan ədəbi mühitdə olan digər 
yaradıcı adamlar, jurnal redaksiyalarının əməkdaşları, dərnək üzvlər və s. 
yaradıcı adamlar təzə əsərdə olan orijinal cəhətləri də, orada mövzu, süjet, 
qəhrəman və s kodlarından gələn təsirləri də hiss edirlər.  
a) Bir qayda olaraq əsərlərin bəyənilməsində oxucunun öz ədəbi 
yaddaşından uzaqlıq prinsipi mühüm rol oynayır. Rəyçilər özlərinin 
yaddaşı üçün uzaq olan şeyləri daha yüksək, daha orijinal bir hal kimi 
qiymətləndirirlər.  
b) Orijinallıq qiymətinə təsir edən ikinci prinsip rəyçinin öz yaddaşı 
üçün aktual və qiymətli olan mətn epizodlarının çoxluğudur. Müəlliflərin 
yaradıcılığında mühüm rol oynayan kompleks və dəyərlər, maraq və 
ambisiyalar onun qiymətləndirici kimi çıxış etdiyi vəziyyətlərdə də yaxşı 
və pis rəyinin yaranmasında mühüm rol oynayır. 
c) Müəllif şəxsiyyətinə rəyçilərin, mühit yoldaşlarının münasibəti 
də müsbət rəylərin yaranmasında kömək edir. Dərnək üzvləri, redaksiya 
 355
işçiləri adətən dostluq edirlər, bu prosesdə müəllifin şəxsiyyətinin müsbət 
xüsusiyyətləri: dostlara qayğı və həssaslıq, xeyirxahlıq, savad, onları 
dinləmək bacarığı, dözümlülük, onlarla içki məclislərində iştirak və s. 
mühüm rol oynayır. Ona görə bəzi yaradıcı adamlar ilk addımlarından 
ədəbi mühitdə öz obrazlarını yaratmağa, bilərəkdən olduğundan daha 
müsbət imic yaratmağa can atırlar. 
Sovet vaxtı milli respublikalardan gəlib Moskvada kitab buraxma-
ğın əsas şərti paytaxt redaksiyalarının əməkdaşları ilə dostluq münasibəti 
yaratmaq, onlara hədiyyələr, spirtli içkilər yollamaq, onları restoranlara 
dəvət etmək kimi amillər idi. Belə imkanları olan təsadüfi adamların də 
Moskvada istənilən sayda kitabları çıxırdı. Ümumi kasıblıq yazıçının və 
sovet nəşriyyat işçisinin taleyində və ədəbi rəqabətdə əsas amillərdən idi. 
Cavan müəlliflərin ədəbi mühitdəki populyarlığında onların dərnəklərinin 
rəhbərləri, əsərlərinə rəy verən ilk yaşlı yazıçılar əsas rol oynayır. Onların 
cavan müəllif və onun əsəri barədə yaydıqları şifahi rəylər müəlliflərin və 
əsərlərin populyarlaşmasına səbəb ola bilir. Çox zaman nüfuzlu bir 
yazıçının rəyi cavan müəllifin etiraf və qəbul edilməsi üçün kifayət edir. 
Ümumən, hər bir işdə olduğu kimi, müəllif karyerasında da ətraf 
adamlarla, xüsusilə asılılığı olduğu adamlarla münasibətlər yaratmaq və 
bunlardan istifadə etmək bacarığı əsas rol oynayır. 
Lakin sivil qərbi Avropa mühitində müəlliflərin və əsərlərin taleyini 
naşirlər və onların kommersiya – çap edilən əsərdən pul qazanmaq müla-
hizələri oynayır. Orada ancaq satıla biləm əsərlər çap olunur. Bu, ideal 
norma olmasa da, nisbətən ədalətlidir. Azad ölkələrdə dövlət ədəbiyyatın 
və kitab çapının gedişi ilə bağlı məsələlərə qarışmır. Amma birpartiyalı, 
qeyri demokratik ölkələrdə yazıçı kimi populyar olmaq hakimiyyətə 
yaxınlığın bir forması olur. Böyük sayılan sovet yazıçılarının hamısı 
partiya və dövlət aparatında vəzifələr tutan adamlar idi. 
Əsil siyasi azadlıqların olmadığı ölkələrdə biznes sahəsində qazanı-
lan pullardan ədəbi mühitdə populyar olmaq üçün, şair və yazıçı kimi 
tanınmaq üçün istifadə olunur. Bunun effekti həmin cəmiyyətlərdə kasıblı-
ğın səviyyəsi ilə bağlıdır. Dövlətlərin ədəbi həyatda iştirakı, Yazıçılar 
İttifaqı kimi antidemokratik, ədəbiyyatın ideallarına düşmən qurumları 
büdcədən maliyyələşdirməsi ölkə ziyalılarının kasıblığının nəticəsi kimi 
mümkün olur. 
 Əsərin milli ədəbi prosesə daxil olması daha mürəkkəb prosesdir. 
Biz milli ədəbi proses deyərkən əsərin özünün və onun barədə rəylərin 
rəsmi mətbuat mətnlərinə çevrilməsini nəzərdə tuturuq. Ədəbi proses 
rəsmi bir yerdir, mətn mühitinə girməkdir. Mətn mühiti isə çoxnüsxəli 
olduğundan müəllifi və əsəri rəsmi ədəbi dövriyyəyə daxil edir. Dövriyyə-
 356
də olan əsərlərin qiymətləndirilməsi subyektiv bir proses olduğundan və 
müxtəlif fərdi rəylərdən ibarət olduğundan çoxlu çap olunma nəticəsində 
istedadsız, təsadüfi adamlar da mətbuatda geniş təmsil oluna və populyar-
laşa bilirlər. Məsələn, saraylarda, qeyri-demokratik rejimlərdə, sovet ədə-
biyyatında rəsmi vəzifəli adamlar yazıçı kimi populyar olur və öz dövr-
lərində böyük hörmətə malik idilər. Lakin zaman dəyişəndən və 
yeniləşəndən sonra bu adamlar unudulur.  
Ona görə də ədəbi prosesə girmək hələ yaxşı yazıçı kimi etiraf 
edilməyə bərabər deyildir. Amma çoxlu çap olunmaq müəyyən müəlliflə-
rin populyarlığını təmin edə bilir. Çap prosesi əsasən maddi imkanlar və 
mülahizələrlə bağlı olur. Amma ədəbi tənqiddə qiymətlər almaq çap pro-
sesindən qat-qat mürəkkəbdir. Əlbəttə, kasıb ölkələrdə bu proses də kom-
mersiya əsasında həll edilir. Sovet vaxtı ədəbi tənqid doxsan faiz vəzifəli 
yazıçıların ambisiyalarına xidmət edən bir sahə idi. Saxta ədəbiyyat 
məmurları özlərinə uyğun sayda tənqidçilər də yaradırdılar. 
 Amma azad ölkələrdə və cəmiyyətlərdə istedadsız yazıcıların özləri 
barədə müsbət imic yaratması mümkün deyildir. Azərbaycanda 1988-ci 
ildən yaranan azad mətbuatda bu yoxdur. Amma sovet dövründən qalma 
“Ədəbiyyat qəzeti”ndə bu, 1988-2008-ci illərdə də davam edir. Bunun 
səbəbi həmin qəzetin büdcə puluna çıxması və dövlət orqanı olan və 
büdcə pulu ilə fəaliyyət göstərən “Yazıçılar Birliyi”nin sovet ənənələrini 
davam etdirməsi ilə bağlıdır. Ölkə kasıb olduğundan ədəbiyyat məmurla-
rını tərifləmək istəyən adamlar da kifayət qədər tapılır. Lakin bu müvəq-
qəti bir haldır: azad mətbuat muzdlu ədəbi tənqidi ifşa edir və onun heçli-
yini inandırıcı şəkildə göstərir. Qeyri-demokratik ölkələrdə ədəbi mühitin 
yanlış təsəvvür və qiymətləri də tənqiddə əksini tapa bilir. Lakin bir qayda 
olaraq ədəbiyyata gələn yeni nəsillər bu qiymətləri rədd və təshih edirlər. 
Sovet vaxtı dərsliklərə salınan bir sıra yazıçılar bu gün qəbul edilmir. Belə 
saf-çürük prosesi fasiləsiz olaraq davam edir. 
Ədəbi əsərin və müəllifin ədəbi prosesə daxil olmasının böyük mə-
nəvi və maddi təsiri olur, ilk növbədə, müəllifin özü üçün. Yaradıcılıq 
ağır, əzablı prosesdir. Müəllifin bu ağırlığa dözməsi üçün onun öz əsəri 
barədə müsbət rəylər eşitməsinin mühüm əhəmiyyəti vardır. İdeal hallarda 
yaxşı tənqidçilərin və təhlilçilərin rəyləri müəlliflərin yaradıcılıq inkişafın-
da da müsbət rol oynaya bilir. Digər tərəfdən çap olunmaq yazıçını 
populyarlaşdırır və onun kitablarının daha yaxşı satılması ilə nəticələnir. 
Bu isə müəllifin maddi vəziyyətinin yaxşılaşması üçün çox vacibdir. 
Maddi şəraitini təmin edə bilməyən yazıçılar adətən ömrü boyu məhsuldar 
yaradıcılıqla məşğul ola bilmirlər, müxtəlif peşələrə əl atmalı olurlar. 
 357
Lakin ədəbi prosesə daxil olmaq və ya çap olunmaq tanınmaq və 
sevilmək üçün mütləq meyar deyildir. Məsələn, M.F.Axundov, C.Cabbarlı 
kimi ədiblər öz sağlıqlarında dram əsərlərinin çapını görməyiblər. Amma 
bu gün onlar Azərbaycan ədəbiyyatı tarixində şərəfli yer tuturlar. Böyük 
yazıçıların az bir qismi öz zamanında çox populyar olmuşdur. Bir qayda olaraq 
yazıçılara həqiqi şöhrət onlara sonrakı ikinci və üçüncü ədəbi nəsillər zamanı 
gəlir. Öz sağlığında şöhrət tapanların əksəriyyəti isə unudulub gedir. 
Adətən yeni dərnək və cərəyanların öz manifestçiləri və tənqidçiləri 
olur. Belə hallarda ədəbi manifestlərin müəllifləri və şərhçiləri olan 
tənqidçilər əsərlərin və cərəyanların yayılmasında və populyarlaşmasında 
əsərdən daha artıq rol oynaya bilirlər. Bu, daha çox modernist cərəyanlara 
məxsus müəlliflərlə baş verə bilir. Ümumən, ədəbi mühit və dərnəklərlə 
ədəbi tənqidin münasibətləri və qarşılıqlı təsiri mürəkkəb bir problemdir. 
Bir sıra hallarda əsərlərin populyarlığı cərəyanların və tənqidi məktəblərin 
yaranmasına səbəb olur, digər hallarda isə əksinə olur. Məsələn, 
C.Cabbarlının “Sevil” əsəri müsəlman türk xalqlarının ədəbiyyatında həm 
ədəbi əsər və həm də ədəbi-sosial bir manifest rolu oynamış və müsəlman 
qadının azadlığı mövzusunda ədəbi bir cərəyan yaratmışdır. 
3. Ədəbi əsərin beynəlxalq ədəbi prosesə daxil olması dünya 
ədəbiyyatı anlayışı ilə bağlıdır. Hələ V.Höte dünya ədəbiyyatı anlayışın-
dan bəhs etmişdir. Bu maarifçiliyin və romantizmin ədəbi bir mərhələ 
kimi bütün Qərbi Avropa ədəbiyyatlarında təkrarının aydınlaşması ilə 
daha çox bağlı idi. XIX-XX əsrlərdə Avropa vahid bir iqtisadi orqanizm 
kimi birləşdi, dünya bazarı formalaşdı. Bütün bunlar Qərbin ingilis, fran-
sız, alman, İtalyan və İspan dillərində yaranan ədəbi mədəniyyətdə 
müştərək xüsusiyyətlərin formalaşması ilə nəticələndi və nəticədə dünya 
ədəbi prosesi anlayışı elmdə daha da möhkəmləndi. 
Ədəbi əsərin dünya ədəbi prosesinə daxil olması onun tərcüməsi və 
qabaqcıl ölkələrdə populyarlaşması nəticəsində baş verir. Lakin bu 
yaradıcılıq mühiti üçün nadir hallardan sayılır. Həm də əsərlərin dünya 
dillərində yayılması adətən müəlliflərin dünyadan köçməsindən çox-çox 
sonra baş verir. Bir romanın beş-on dilə tərcüməsi onun hələ dünya ədə-
biyyatı faktına çevrilməsinin təsdiqi sayıla bilməz. Belə faktı adətən çoxlu 
milli təhsil sistemlərindəki tədris proqramlarına düşən əsərlər yaradır. 
Tarixi baxımdan dünya ədəbi prosesini bir necə mərhələdə izah 
etmək olar: 
1. Müqəddəs mətnlərin tərcüməsi vasitəsi ilə vahid və fasiləsiz mətn 
mədəniyyətinin yaranması. 
 358
2. Yazılı cavan ədəbi dillərin inkişafı ilə ədəbi janrların, formala-
rım, mövzu və süjetlərin milli ədəbi dillərə təbdil edilməsi və bunların 
milli variant və ənənələrinin yaranması. 
3. İntibah, maarifçilik, romantizm, realizm, modernizm kimi ədəbi-tarixi 
mərhələlərin cavan milli dillərdə yaranan ədəbiyyatlarda təkrarlanması. 
4. Onlarla milli dillərin yaranmasından sonra qədim mətn mədəniy-
yətlərinə məxsus nümunələrin cavan milli dillərə tərcüməsi, qədim 
dillərdə olan ədəbi nümunələrin cavan dillərə gətirilməsi. 
5. XX əsrdə cavan milli mədəniyyətlərin tərcümə yolu ilə vahid 
dünya ədəbi mədəniyyətinə daxil olması prosesi. 
 Dünya ədəbi prosesinin yaranmasını yuxarıdakı beş mərhələ kimi 
təsəvvür etmək olar. Maraqlıdır ki, qədim dillər tayfa və ləhcələri tək-tək 
qədim ədəbi dillər ətrafında toplayırdısa, indi yazılı mədəniyyətin çoxlu 
dillərdə variantlarının yaranması prosesi gedir. Lakin kompüterin yaran-
ması və geniş yayılması perspektivdə yenidən dünya mətn mədəniyyətinin 
vahid bir dil əsasında birləşməsinə doğru aparır. Bəlkə bu təbii bir 
prosesdir. Çünki dünya ədəbi prosesi, sadələşdirilmiş şəkildə deyəndə, 
qədim mətnlərdən yeni cavan ədəbi mətnlərin doğması prosesidir.  
 XIX əsrdə dünya ədəbiyyatını və vahid siyasi prosesini yaradan 
dünya bazarı idi. İndi isə bu prosesin əsasında daha çox dünyanı 
birləşdirən elektron informasiya vasitələridir. İnternet və qlanas faktiki 
olaraq dünyanın siyasi sərhədlərini şərtiləşdirir. XIX əsrdən başlayaraq 
iqtisadi və siyasi cəhətdən yüksələn Avropanın ədəbiyyatları öz ümumi 
ədəbi mədəniyyətlərini janrlar, süjetlər, mövzular və s şəklində digər 
xalqların dillərində yayırlar. Bu yolla dünya ədəbi prosesinin yaranmasın-
da tərcümə və təbdil əsas rol oynayır. 
 Sovet elmində kiçik və cavan ədəbiyyatların da qədim və qabaqcıl 
ədəbiyyatlara əks təsirindən danışılırdı. Lakin qədim və qabaqcıl ədəbiy-
yatlara təsir qaydadan çox istisnadır. Həm də belə təsir cavan ədəbiyyat 
nümayəndələrinin ingilis və rus dili kimi yüksək inkişaf etmiş dillərində 
yazan Ç.Aytmatov tipli yazıçıların yaradıcılığı ilə ortaya çıxır. Belə 
yazıçıların milli ədəbiyyatlara aidiyyəti isə mübahisəlidir. Hazırda İngiltə-
rə, ABŞ, Avstraliya, Hindistan, Afrika və ərəb ölkələrində ingilisdilli 
ədəbiyyatlar inkişaf edir. Bu ədəbiyyatlardakı ümumilik, ilk növbədə, 
milli sərhədi və siması olmayan vahid ingilisdilli ədəbi mətn mədəniyyə-
tinin ortada olduğunu təsdiq etməkdədir. 
 XVIII-XIX əsrlərdə eyni ədəbi mərhələlərin müxtəlif xalqların 
ədəbiyyatlarında özünü göstərməsi həmin əsrlərə qədər fərqlənirdi. İngilis 
ədəbiyyatında XVIII əsrdə özünü göstərən romantizm Azərbaycan 
ədəbiyyatında XX əsrin əvvəllərində meydana çıxdı. Lakin indi ədəbi 
 359
cərəyan və mərhələlər milli ədəbiyyatlara daha tez yayılır. Bunun əsas 
səbəbi milli dillərə tərcümələrin daha intensiv olması, həcmcə genişlən-
məsidir. Elmdə dünya ədəbiyyatından geniş bəhs edilməsinə baxmayaraq 
bu anlayış şərti xarakter daşıyır. Onun əsas məzmunu qədim və mədəni 
ədəbi mətn mədəniyyətlərinin təsiri ilə cavan mətn mədəniyyətlərinin 
yaranmasından ibarətdir. 
 Əslində bütüm dillərdə olan ədəbiyyatlar vahid janr, süjet, mövzu 
kodları əsasında inkişaf edir, yeni milli dillərdə variantlar yaranır. Buna 
son zamanlar təhsilin beynəlmiləlləşməsi nəticəsində ədəbi nəzəriyyə və 
məktəblərin yayılması yolu ilə daha da intensivləşmiş ədəbi əlaqələrdə də 
görmək olar. Rəqəmli internet və televiziya, kino, informasiya kanalları 
artıq dünyanı informasiya baxımından birləşdirmişdir. Lakin bu milli 
dilləri və cavan dövlətlərdə ortaya çıxan bayat məişət millətçiliyinin siyasi 
amil kimi belə davam etməsinin qarşısını ala bilmir. Üçüncü dünya 
ölkələrində yaranan yeni-yeni “milli” dövlətlər dünyada gedən ədəbi mər-
kəzəqaçma tendensiyasının qarşısını ala bilməyəcəkdir. Xüsusilə maşın 
tərcüməsinin ortaya gəlməsi fövqəlmilli dünya ədəbi prosesinə tərəf təka-
mülü gücləndirir. 
 
10.2006 – 08.2008. 
 360
 
 
 
 
 
 
 
 
 
 
Kitаb «Mütərcim» Nəşriyyаt-Pоliqrаfiyа Mərkəzində  
səhifələnib və çап оlunub. 
 
 
 
Nəşriyyаtın dirеktоru:  Tеlmаn Cəfərоv 
Nəşriyyаt rеdаktоru: Nigаr Rəhimоvа 
Оpеrаtоr: Vəfа Əhmədоvа 
 
 
 
 
 
 
 
 
 
Çapa imzalanıb: 12.11.2008.  
Format: 60х84 1/16. Qarnitur: Times. Həcmi: 22,5 ç.v. 
Tiraj: 500 nüsxə. Sifariş № 112. Qiyməti müqavilə ilə. 
 
“Mütərcim“ Nəşriyyat-Poliqrafiya Mərkəzi 
Bakl şəh., Rəsul Rza küç., 125 
Tel./faks: 596 21 44 
e-mail: mutarcim@mail.ru  
