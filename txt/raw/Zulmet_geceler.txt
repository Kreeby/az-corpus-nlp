 1
Ramiz Abbaslı 
 
 
 
 
 
 
 
 
 
 
 
 
ZÜLMƏT  GECƏLƏR 
 
 
 
 
 
 
 
 
 
 2
 
-  
 
 
Redaktor:  
 
 
 
 
 
 
 
 
 
 
Ramiz Abbaslı. «Zülmət gecələr», Bakı, «Nərgiz» 
nəşriyyatı, 2008, – 204 səh. 
 
 
 
 
 
 
 
 
 
 
 
A 2008451
079
742000000
−                    © «Nərgiz», 2008 
 3
MÜƏLLİFDƏN 
 
“Zülmət gecələr” mənim XXI əsrdə işıq üzü görən 
ilk kitabımdır. Ötən əsrdə iki  kitabım (“Yeddi kəndin 
məktəbi” və “İlğım”) çap olunubdu. Son beş-altı ildə, əsa-
sən, dövrü mətbuatda çıxış eləməyə üstünlük vermişəm: 
qəzet və jurnal səhifələrində hekayələrim çap olunub.  
Mən həm də bədii tərcüməylə məşqulam: dünya 
ədəbiyyatının görkəmli nümayəndələrinin əsərlərini azər-
baycan dilinə tərcümə eləyib, qəzet və jurnallarda çap et-
dirirəm. Çox təəssüflər olsun ki, tərcümə elədiyim əsərləri 
kitab şəklində çap etdirmək hələ ki mümkün deyil.  
“Zülmət gecələr” kitabına son illər yazdığım “Aqo-
niya” romanı, “Zülmət gecələr” povesti və müxtəlif illərdə 
yazdığım doqquz hekayə daxildir. Hekayələrin yeddisi al-
manax, jurnal və qəzetlərdə çap olunsa da, “Müsahibə” 
və “Sahildəki qadın”  hekayələri ilk dəfə çap olunur. Dörd 
hekayə: “Bir termos çay”, “Özünəbəraət”, “Qırxyarpaq 
gülü” və “Axşambazarı” (ilkin variantda bunun adı 
“Uzaq yol” olub) qəzet variantından fərqli olaraq, 
mahiyyətə xələl gətirməyən dəyişikliyə məruz qalıb.  
Yazıçı tək elə qəzet və jurnal səhifələrində çap 
olunmaqla kifayətlənə bilməz və nəhayət, budur, mən də 
öz yeni kitabımı yazıb çap elətdirdim. Vaxt tapıb oxumaq 
isə oxucunun işidir.  
Əslində mən yeni kitabıma yazdığım ön sözümü 
bununla da bitirməliydim. Amma sonra məlum oldu ki, bir 
məsələyə də toхunmalıyam və bu da ondan ibarətdir ki, 
son on-on beş ildə kitaba olan oхucu marağı azalıb; sözün 
qısası, camaat kitab oхumur. Hətta, təhsilli adamların 
 4
böyük əksəriyyəti illərlə, bəziləri də onillərlə bədii 
ədəbiyyat oхumur.  
Söz sənəti – bədii ədəbiyyat bəşər mədəniyyətinin 
bel sütunudur. Müqəddəs kitablarda deyildiyi kimi, əv-
vəlcə söz olub. Ədəbiyyat digər elmləri əvəz eləmir, amma 
ədəbiyyatın insan zəkasına verdiyini də digər elmlərin heç 
biri verə bilmir. Söz insan zəkasına qanad verir, onu 
pərvazlandırıb göylərə qaldırır. Bədii qiraəti boş və 
mənasız bir iş hesab eləyən хalqın mədəniyyəti günbəgün 
cılızlaşır. 
Mən oхuculara bədii kitab oхumaqdan estetik zövq 
almaq səadəti arzulayıram.   
 
 
                   
                                                                Mart 2008-ci il 
 
 
 
                               
 
 
 5
 
 
 
 
 
AQONİYA 
(roman) 
 6
Söz gəzirdi ki, Böyük Bəy prezident olacaq. Çox adam 
dedi ki, ondan prezident olmaz. İstəyənlər də var idi. Bu özü 
dedi: “Olar. Niyə olmur? Mən o kişini şəxsən tanıyıram, yaxşı 
adamdı, meydanda mitinqlər gedən vaxt bir gecə səhərəcən 
özüylə söhbət eləmişik.” – elə deyirdi və hiss eləyirdi ki, 
həmsöhbəti inanmadı. Əslinə qalsa, o özü də inanmazdı: belə 
baxanda, xalq hərəkatının lideri, ölkə prezidentliyinə namizəd 
olan bir adam hara, neft emalı zavodunun mühəndisi hara? 
Amma bu da elə-belə danışmırdı. O vaxt xalq hərəkatının za-
vod üzrə lideri qurğu rəislərindən biriydi, onun adını çəkib de-
yirdi ki, sağ olsun, o kömək elədi və düzü, mən heç bilməzdim, 
sən demə, onun arvadı ordubadlıymış. 
O gecə meydanda qalmaq istəyirdi və hər şey də elə 
bundan başladı. Arada hiss elədi ki, balaca bir iş üçün ayaq-
yoluna getməlidi. Soraqladı ki, bilmirsiniz, tualet hardadı? De-
dilər: o boyda bulvar tualetdi də, nə işin varsa get gör. Getdi və 
ağacların dibində göllənib, asfaltın üstünə axan sidik gölməçə-
lərini görəndə ödü ağzına gəldi: dənizkənarı bulvarı, doğrudan 
da, ayaqyoluna çevirmişdilər. Təəssüflə başını bulayıb, öz-özü-
nə dedi: “Əlbəttə, belə olar, hər gün yüzminlərlə adam yığışır 
bu meydana. Təxmini bir hesablama aparıb demək olar ki, gə-
lənlərin yarıya qədəri çox ləngiyir və o müddətdə iki-üç dəfə 
tualetə getməli olur. Dəniz kənarının soyuq, nəm havası sidik-
qovma prosesini sürətləndirir deyə, daha çox gedənlər də olur 
və o hesabdan, sutka ərzində yüztonlarla sidik axıdılır bulvara.”  
Eni Neftçilər prospektindən dənizəcən, uzunlugu da bir 
kilometrə yaxın olan ərazi ayaqyoluna çevrilmişdi. Dəniz tərəfə 
getdikcə daha iyrənc bir mənzərə yaranırdı: hardansa dörd-beş 
səyyar ayaqyolu tapıb, sahil tərəfdə qoyublar, bununla da, guya, 
məsələni həll eləyiblər. Amma ayaqyoluların çıxışını kanali-
zasiya xəttinə birləşdirmək əvəzinə, asfaltın üstünə buraxıblar 
deyə ətrafda bir sidik və nəcis gölü yaranıbdı. Gətirib, addım-
başı kubiklər düzüblər ki, camaatın ayağı batmasın və adamlar 
 7
da keçi kimi, daşların üstüylə atıla-atıla gedib girirlər səyyar 
ayaqyoluna, – çox risqli bir işdi, özünü saxlaya bilməyənlər 
özündən küssün. Odur ki hər adam ora gedə bilmir və camaat 
özünü verir ağacların dalına. İşi böyük olanların vəziyyəti ağır-
dı: quru və dalda bir yer tapıb oturmaq xeyli çətindi, gərək ba-
sa-basa gedib çıxasan “Mirvari” restoranı tərəfə. Bir vaxtlar bu 
şəhərə təşrif buyuran adlı-sanlı qonaqların əkdiyi və hər birinin 
də yanında xüsusi lövhə olan qiymətli ağacların bəzədiyi ləklər 
üfunətli sidik gölməçələrinə çevrilmişdi. Ən dəhşətlisi də o idi 
ki, yaxşı geyinib-kecinmiş və mütləq al-əlvan qalstuk taxmış, 
danışıq və ədasından təhsilli adam olduqları bilinən dəstə-dəstə 
kişilər gəzə-gəzə gəlib o gölməçələrə yaxınlaşır, dolu sidik ki-
sələrini boşaldıb rahatlaşandan sonra yenidən deyə-gülə mey-
dana qayıdırdılar ki, camaata qoşulsunlar, “Qa-ra-bağ! Qa-ra-
bağ!”, “A-zad-lıq! A-zad-lıq!”, “Öldü var, döndü yox!” deyib 
qışqıran kütlənin səsinə səs versinlər, “Oturmayan erməni!” 
şüarının sədaları altında oturub-dursunlar, kiminsə ünvanına 
“Ar olsun!” deyib, yumruq oynatsınlar. 
Neft emalı zavodunun mühəndisi çox mütəəssir olmuş-
du, meydan hərəkatına rəhbərlik eləyənlərdən heç olmasa birini 
görüb demək istəyirdi ki, siz hara baxırsınız, bu nə biabırçılıqdı 
belə? Əslində, artıq ikinci dəfəydi ki, qanı bu cür qaralırdı. 
Bundan əvvəl isə çadırların arxa tərəfindəki ağaclıqda çoxusu 
kiflənmiş çörəkdən ibarət olan ərzaq tullantısı tığlarını görəndə  
qanı bərk qaraldı. Yadındadı ki, uşaq vaxtı Qurana və çörəyə 
and içirdilər, onu da yaxşı bilir ki, bu məmləkətin hər yerində 
belədi: çörəyə və Qurana and içə-içə böyüyür uşaqlar. Amma 
müqəddəs kitabla yanaşı qoyulan çörəyə başqa münasibət 
görürdü. Özü də tək elə bu deyil: çəkidə və qiymətdə kəf gəl-
məkdən tutmuş, keyfiyyətsiz un və duzdan istifadəyəcən, 
mümkün olan hər yerdə çörəyə haram qatıldığını müşahidə elə-
mək elə də çətin məsələ deyil. 
 8
Meydanda ora-bura gəzib soruşurdu ki, bilmirsiniz, bu-
ranın böyüyü kimdi? Dedilər, bir kişidi, ordubadlıların çadırın-
da oturur. Təsadüfən xalq hərəkatının zavod üzrə liderinə rast 
gəldi, heç gözləmədiyi halda lider dedi ki, vacib məsələdisə, 
mən səni Böyük Bəyin  yanına apara bilərəm. “Çox vacib mə-
sələdir, – dedi, – apar”. Vədələşib, tonqalların birinin yanında 
görüşdülər və birlikdə getdilər. Ordubadlıların çadırına yaxın-
laşdıqca tez-tez onları saxlayıb, sorğu-suala tuturdular, – sən 
demə, Böyük Bəy əməlli-başlı mühafizə olunurmuş. Liderə bir 
söz deyən yoxdu, hamısı tanıyır onu, soruşurdular ki, yanınca 
apardığın bu adam kimdi belə? Lider də izahat verirdi ki, çox-
dandı bir yerdə işləyirik, dostumdu, özü də bizim adamdı, Bö-
yük Bəyə deyiləsi sözü var. 
Geniş çadırın divarlarından gəbələr asılıb, yerə palaz-
kilim döşənibdi və üstünə döşəklər salınıb. Lap yuxarı başda 
arıq, uzun bir kişi oturub: meydan hərəkatının lideri budur, ya-
xın ətrafı Böyük Bəy desə də, adı və familyası başqadı. Süfrə-
dəki meyvə vazalarından biri kəhrəba kimi, sapsarı ərik mürəb-
bəsiylə doludu, Böyük Bəy mürəbbədən qaşıqlayıb, çay içir, 
arabir ağzına qoz ləpəsi atır və birucdan siqaret çəkə-çəkə, yan-
yörəsində oturan adamlarla söhbət eləyir, şəxsən tanıdığı və 
əksəriyyəti ziyalı təbəqəsi adlanan zümrəyə aid olan qonaqlar 
məclisə təşrif buyuranda onları təkidlə çağırıb, öz yanında otur-
dur, ərik mürəbbəsiylə çaya qonaq eləyirdi. Həqiqət naminə 
demək lazımdır ki, o biri qonaqlara da çay verirdilər, amma on-
lar çayı ərik mürəbbəsiylə yox, qayığa oxşayan meyvə vazala-
rındakı qızartdaq-bənövşəyi rəngli gavalı mürəbbəsiylə içirdilər. 
Gecə vaxtı isti çadırda oturub, mürəbbəylə çay içmək, 
əlbəttə, yaxşıdı. Amma insan çiy süd əmibdi və naşükürlük bu-
nun adətidi, adamın ağlına bir fikir də gəlir: Allah bilir, neçə-
neçə ağızlardan çıxan qaşıqlar dəyib bu mürəbbəyə, yəni ki, 
antisanitariyadı, mikrob mənbəyidi və hansısa xəstəliyə yolux-
maq olar. Digər tərəfdən də fikirləşirsən ki, antisanitariya nədi, 
 9
bura çölçülükdü, elə şeylərə fikir verən yoxdu, odur, Böyük 
Bəy özü də vecinə almır. 
Həddən ziyadə çətin məsələləri Böyük Bəy beşcə də-
qiqənin içində həll eləyib, qoyurdu bir qırağa, – sözdə, əlbəttə. 
Şirin bir nağıla oxşayırdı onun danışığı, hərdən də adama elə 
gəlirdi ki, sovet ali məktəblərində fakultə və ixtisasından asılı 
olmayaraq gen-bol tədris olunan  “Sov.İKP tarixi”, “Tarixi ma-
terializm”, ya da “Elmi kommunizm” dərsində oturub, mühazi-
rəyə qulaq asır. O mühazirələri oxuyan müəllimlər sözdə bəşə-
riyyəti işıqlı gələcəyə aparıb, ağ günə necə çıxarırdılarsa, Bö-
yük Bəy də çox çətin məsələləri eləcə asanlıqla həll eləyirdi: 
düşmənin zaman-zaman ən müxtəlif  hiylələrlə zəbt elədiyi tor-
paqları geri qaytarırdı, parçalanmış xalqı birləşdirib, qüdrətli 
bir dövlət yaradırdı, qanunun aliliyi prinsipini bərqərar eyləyir, 
demokratik cəmiyyət qurur, xalqı bəxtəvərliyə çıxarırdı.  
Ordubadlıların çadırında ilahi bir ab-hava var idi, adam 
belə yerdə özündən asılı olmayaraq xəyallanır. Düzdür, mühən-
dis tayfası, adətən, sentimentallıqdan uzaq, realist adamlar olur, 
bunlarınkı faktdı, rəqəmdi, hesablamaqdı. Amma, bununla belə, 
neft emalı zavodunun mühəndisləri də eyforiyaya uymuşdular 
və qəflətən onlardan biri – xalq hərəkatının zavod üzrə lideri 
yox, o biri ( iqtisadi əlaqələr şöbəsində rəis müavini işləyir bu), 
elə bil ki, nədənsə diksinən kimi olub, xəyaldan ayıldı və dər-
hal da gəlişinin səbəbi yadına düşdü: ayaqyolu məsələsinə görə 
gəlib. Camaat burda nədən danışır, necə məsələlər müzakirə 
eləyir, ayıb-ayıb bu da gəlib deyə ki, bulvarı ayaq yoluna çevi-
riblər, sidik xirtdəyə çıxır, biabırçılıqdı. Necə də inadla deyirdi 
ki, mən buranın böyüyünü axtarıram, mütləq onu görməliyəm. 
Odur, axtardığın adam – Böyük Bəy oturub çay içir, nə sözün 
varsa, buyur, de. Bayırda bu məsələ ona nə qədər əhəmiyyətli 
görünürdüsə, ordubadlıların çadırında bir o qədər mənasız gö-
rünürdü: bu gülünc fikir hardan ağlına gəldi? – Utanıb, xəcalət 
çəkdi. Amma, hər necə olsa da, dənizkənarı parkın vəziyyəti 
 10
onu narahat eləyirdi və hesab eləyirdi ki, hökmən kimsə qabağa 
durub, bu barədə danışmalıdı. Elə özü danışacaq və sözü məqa-
mında deyərlər – o vaxtacan gözləyəcək ki, dəstə-dəstə gəlib, 
ağıllı söhbətlər eləyən ziyalıların axırıncısı da getsin. Böyük 
Bəy, əlbəttə, arif adamdı,  yaxşı bilir ki, bura gələn hər kəsin 
deyiləsi sözü var, bütün gecəni oturub gözləyiblər ki, imkan 
tapıb, onunla danışsınlar. Odur ki, səhərə yaxın, məclisin sey-
rələn vaxtı deyəcək: “ Hə, bəylər, indi də növbə sizindi. Buyu-
run, nə sözünüz varsa, deyin, mən sizi dinləyirəm” – Böyük 
Bəy əsnəyib, saatına baxacaq, hiss olunur ki, yorulub, yuxusu 
gəlir. “Amma, xahiş edirəm, qısa və konkret danışasınız, vaxtı-
mız çox azdı” – deyib, nəyə görəsə, bir belə adamın içində ona 
baxacaq, siqaret çəkməkdən saralmış barmağı bu tərəfə tuşla-
naraq: – Buyurun, bəy, sözlü adama oxşayırsınız, elə sizdən 
başlayaq.” 
Hər yoldan ötəni gətirib, xalq hərəkatına lider təyin elə-
məzlər. Böyük Bəy də şübhəsiz ki, ağıllı adamdı; hələ bundakı 
fəhmə bax, üzündən oxuyub, hiss eləyib ki, nəsə çox vacib mə-
sələyə görə gəlib. Halal olsun. Bu da heç gözləmirdi və ilk an-
da çaşacaq, amma tezliklə özünü ələ alıb deyəcək: “Mən özüm 
neft emalı zavodunda işləyirəm, mühəndisəm. İmkan daxilində 
gəlib, mitinqlərdə iştirak eləyirəm. Bu məqamı hökmən nəzərə 
çatdırmaq lazımdı, çünki o ərəfədə vəziyyət elə idi ki, mitinq-
lərdə iştirak eləmək hər kəsin vətənpərvərlik göstəricisi hesab 
olunurdu. Gecələr də qalıram, – bu isə çox yüksək vətənpər-
vərliyə dəlalət eləyən əlamətdi.  Xalqımızın bu möhtəşəm yek-
dilliyi hər bir azərbaycanlı kimi, mənim də qəlbimi fərəhlən-
dirir, sonsuz qürur hissi duyuram. Amma, bununla belə, elə 
məsələlər var ki, ilk baxışdan əhəmiyyətsiz görünsə də, vaxtın-
da həll olunmayanda, pis fəsadlar törədir.” Aydın diksiya, fik-
rin düzgün və səlis ifadəsi, məntiqi ardıcıllıq Böyük Bəyin xo-
şuna gələcək (belə şeylər müəllim tayfasının diqqətindən ya-
yınmır), razılıq əlaməti olaraq başını tərpədəcək, birdən nəsə 
 11
xatırlayıbmış kimi, bir jest eləyəcək və bunun da mənası belə 
ifadə oluna bilər: “Bağışlayın, bəy, üzr istəyirəm, sözünüzün 
arasında balanız dursun”. Bu da neyləsin, kifayət qədər yaxşı 
başladığı nitqinə ara verməli olacaq. 
“Siz hansı neft emalı zavodunda işləyirsiniz, bəy?”  Bö-
yük Bəy deyəcək və sualına cavab alacaq. Amma elə həmin 
andaca o biri mühəndisi, xalq hərəkatının zavod üzrə liderini 
görəcək. Salam bəy! Başım elə qarışıb ki, sənin burda olduğu-
nu görməmişəm. Necəsən, nə var, nə yox? 
– Əleykisalam, Bəy! Yaxşıyam, sağ olun. Bu qədər gə-
lib-gedənin arasında məni gördüyünüzə təəccüblənməyə bilmi-
rəm. Sizdə nə var, nə yox? İşləriniz necədi?  
İşə bax, bunlar tanışdılar! Özü də Böyük Bəy buna so-
yuq və rəsmi “siz”lə yox, “sən” deyə müraciət eləyir. Yeznələ-
ridi, niyə də tanımasın? Halal olsun, o tərəfin camaatı yumruq 
kimi birdi; özləri də bir-birinin təəssübünü saxladıqları kimi, 
həm də yeznəcanlıdılar və düz eləyirlər. Deyir, su ki sənəyə 
girdi, oldu içməli. Bu özü başqa bölgədəndi: o tərəfin kartofun-
dan olmaz. Amma arvadı ordubadlıdı deyə, alıblar qanadlarının 
altına. Bu adamın vəzifə məsələsi həll olunmalıdı. Zavoddan ev 
alıb, amma işi fərli deyil, neçə illərdi qurğu rəisi işləyir. Bir fə-
rasət yiyəsi olsaydı, bir-iki pillə qabağa gedərdi. Amma bacar-
mır, yerində sayır. Beş-altı il əvvəl zavoddan kreditə aldığı 
“Moskviç” maşını pis gündədi, özünün də fərli bir əyni-başı 
yoxdu. Bunu qabağa çəkib, imkan vermək lazımdı özünü tut-
sun və yəqin elə o səbəbdən də xalq hərəkatının zavod üzrə li-
deri kimi zühur eləyibdi. Soruşan da yoxdu ki, axı sən kimsən, 
nə vaxtdan bəri lider olmusan? Ümumiyyətlə, bu statusu sənə 
kim verib? Rusların bir “samozvanets” sözü var,o düşür ada-
mın yadına. Amma indi məlum olur ki, samozvanets – zad de-
yil, arvad tərəfə güvənir, dalını dağa dirəyib. Hətta mərc gəl-
mək olar ki, yaxşı bir vəzifəyə keçəcək, direktor olmasa da, 
direktor müavini kreslosunda əyləşəcəyi gün elə də uzaq deyil. 
 12
Atüstü hal-əhvaldan sonra Böyük Bəy sağ əlinin şəha-
dət və orta barmaqlarını cütləyib, onlara tərəf tuşlayacaq və de-
yəcək ki, bu bəylə yanaşı oturmaqda yəqin bir yerdə işləyirsi-
niz, eləmi? 
– Bəli, Bəy, çox düzgün buyurursunuz, neçə illərdi bir 
yerdə işləyirik. Yaxşı tanıyıram, bizim adamdı, – xalq hərəkatı-
nın zavod üzrə lideri belə deyib, nəsə çox mürəkkəb bir jest 
eləyəcək ki, burda əl, qol, üz, baş, sözün qısası, az qala bütün 
bədən üzvləri iştirak eləyir və mənası da belə yozula bilər: 
“Mən hər uşaq-musağı sizin yanınıza gətirmərəm, Bəy. Eləliyi-
nə baxmayın, bu da bir oğuldu. Düzdü, mənə çatmaz, amma 
yaxşıdı. Hətta deyərdim ki, çox yaxşıdı”. 
Böyük Bəy fikri tutdu və razılıq əlaməti olaraq başını 
tərpədib, o biri mühəndisə müraciət eləyəcək: “Buyurun, bəy, 
mən sizi dinləyirəm”. 
Onun dediklərini Böyük Bəy əlbəttə, düzgün başa dü-
şəcək, tədbir görülməsi üçün göstəriş verəcəyini vəd eləyib de-
yəcək: Bilirsiniz, bəy, vallah, o qədər iş var, başımız elə qarışıb 
ki, az qala adımızı da unutmuşuq  və bu da təbiidi. Kənardan 
baxana döyüş asan gəlir. Elə gün olur ki, bu meydana bir mil-
yondan  çox adam yığışır. Heç bilirsiniz bu, nə deməkdi, bəy? 
Ölkə var ki, bir milyon əhalisi yoxdu. Bu qədər adamın bütün 
problemlərini nə mən, nə də ətrafımdakı beş-on nəfər həll eləyə 
bilməz. Gərək elliklə birləşib, hamımız əl-ələ verək, hərə bir 
işin qulpundan yapışsın. Mənə yaxınlaşanların çoxusu bilirsiniz, 
nə istəyir, bəy? Desəm, güləcəksiniz. Tribunadan çıxış eləmək 
üçün söz istəyirlər. Xalqa deməyə sözü olan adamlar var ki, on-
lara söz verilməlidi və verilir də. Amma çox adam özünü gözə 
soxub, xal qazanmaq istəyir. İndi fikirləşirsiniz ki, bu kişi nə 
danışır? Vallah, ağlamalıdı, bəy. Bir işin qulpundan yapışıb, 
kömək eləmək istəyən çox azdı və bəla da burasındadı. Ayaq-
yolu məsələsinə gəlincə, deməzdim ki, heç bir iş görülməyib. 
Yəqin özünüz də gördünüz necə qəşəng ayaqyoluları gətirib 
 13
düzmüşük dənizin qırağına.  Amma çiy iş tutublar: harda görü-
nüb ki, ayaqyolunun çıxışı asfaltın üstünə açıla?  Yaxşı ki, heç 
olmasa siz gəldiniz dediniz, yoxsa, kim bilir, o biabırçılıq hələ 
neçə gün davam eləyəcəkdi. Xarici ölkələrdən bura nə qədər 
adam gəlir, çəkib, bütün dünyaya göstərəcəklər ki, ay camaat, 
buna baxın, adi bir ayaqyolu məsələsi nədi, onu da həll eləyə 
bilmirlər. Narahat olmayın, bəy, deyərəm, elə günü sabah təd-
bir görərlər. 
Amma gecə keçir, möhtərəm qonaqların bir dəstəsini 
başqası əvəz eləyirdi və elə təsəvvür yaranırdı ki, çadırın gi-
rəcəyində növbəyə durubdu bunlar. Çox ali məsələlərin müza-
kirəsi bitib-tükənmək bilmirdi və nəhayət, səhərə yaxın (saat 
beş olardı) kimsə dedi ki, daha gecdi, məclisi yekunlaşdırmaq 
lazımdı. Heç kim etiraz eləmədi, sanki himə bənd imiş kimi, 
hamı ayağa qalxdı. Böyük Bəy özü də ayağa durub, yan-yörə-
sindəki hörmətli qonaqlarla görüşüb sağollaşdı. Adamlar çadırı 
tərk elədilər. 
Çadırdan aralanan kimi xalq hərəkatının zavod üzrə li-
deri soruşdu ki, hə, necədi, xoşuna gəldimi? Bu da bir tərəfdən 
təəssüflənir ki, ayaqyolu məsələsini həll eləyə bilmədi, digər 
tərəfdən də sevinir ki, xoş bir təsadüf nəticəsində Böyük Bəy 
kimi böyük bir adamı görüb, tanıya bilib, söz düşəndə heç ol-
masa deyər ki, mən onu şəxsən tanıyıram, bir gecə səhərəcən 
çadırda oturub, söhbətinə qulaq asmışam. Əslində, elə bu cür 
də olubdu, amma həmsöhbətinə daha güclü təsir eləmək üçün 
başqa cür deyir: bir gecə səhərəcən çadırda oturub, kişiylə söh-
bət eləmişik. 
– Konkret adam deyil, – dedi. – Özü də utopiyaya çox 
meyl eləyir. Bilirsən, uzun söhbətdi bu, sonra danışarıq. Səni 
bilmirəm, çay içməkdən mənim mədəm sıyrılıb, acından ölü-
rəm. Sən belə elə, get bayaqkı tonqalın yanına, pendir-çörək də 
olsa, eybi yoxdu, gör yeməyə bir şey tapa bilirsənmi. Mənim 
bir balaca işim var, ora getməliyəm, – deyib, çadırın dal tərə-
 14
findəki ağaclığı göstərdi. – Deyəsən, sənin ehtiyacın yoxdu. Hə, 
lap yaxşı, onda get tonqalın yanına, mən də gəlirəm. 
Agaclığa tərəf gedə-gedə fikirləşirdi ki, bəzi adamlara 
həsəd aparmaq olar, bəxtəvərlər necə də dözümlü olurlar, ba-
yaqdan bəri çadırda oturub, çay içirik (nə az, nə çox düz beş sa-
atdı), bunun heç vecinə də deyil, amma mən ölürəm. Təcili təd-
bir görə bilməsəm, hansısa məşhur bir adam olub , onun günü-
nə düşə bilərəm. Dayan görüm o adam kimdi?  Paskal... Hə, 
düzdü, Paskal. Fransız fiziki və filosofu Blez Paskal. Yadında-
dı ki, fizikadan imtahan verəndə biletinə düşən suallardan biri 
də Paskal qanunuydu və yaxşı cavab verdi. Hardasa oxuyub ki, 
böyük bir qonaqlıqda Paskal saatlarla özünü saxlayıb və heç ki-
mə deməyib ki, üzr istəyirəm, bilmirsiniz burda ayaqyolu har-
dadı? Deməyib, nəticədə sidik kisəsi dolub partlayıb, elə ondan 
da ölüb. Heyif, o cür istedadlı adam mənasız bir utancaqlığın 
qurbanı olub. Təcili tədbir görməsə, o da Paskalın gününə düşə 
bilər. Sürətlə ağaclığa tərəf gedə-gedə ağlına bir fikir də gəldi: 
görəsən, Böyük Bəyin özünə ayaqyolu lazım olanda hara gedir? 
            
*** 
 
Kimsə dedi ki, meydandakı camaat bu tərəfə gəlir. Gün-
batan tərəfdən üfüqdə qaraltılar göründü, get-gedə böyüyən in-
san kütləsi zavodun üstünə yeridi. İşçilər orda-burda ayaq sax-
layıb maraqla baxırdılar. İkimərtəbəli idarə binasının pəncərə-
ləri açıldı, neçə adam başı çıxıb ordan boylandı. Direktora çatdı 
xəbər, o da öz müavinləri, baş mühəndis və şöbə rəislərindən 
ibarət olan bir dəstə adamla gəlib pilləkənin üstündə dayandı. 
Şosse yoldan əlavə, ikitərəfli tramvay və troleybus xətləri, yük 
qatarlarının gecə-gündüz neft məhsulları daşıdığı dəmir yolu 
xətti də keçir burdan. – Çox geniş və səs-küylü prospektdi. 
Amma bütün nəqliyyat növlərinin hərəkəti dayandırılıb artıq. 
Güclü dağ seli çayın məcrasına sığmadığı kimi, ucu-bucağı gö-
rünməyən insan axını da prospektə sığmırdı. Adamı vahimə ba-
 15
sır, bu nədi belə? Vəziyyət gərginləşəndən sonra zavodun mü-
hafizəsini öz üzərinə götürmüş hərbi hissənin əsgərləri əmr alıb 
hazır vəziyyətdə dayanmışdılar. 
İzdihamın ön cərgəsi idarə binasına çatıb dayandı. 
Tramvay xəttinin üstündə dayanıb baxan dörd-beş nəfər işçidən 
biri də zavodun iqtisadi əlaqələr şöbəsinin rəis müaviniydi.  
Sonralar bu hadisəni xatırlayıb deyirdi ki, o vaxt ucu-bucağı 
görünməyən izdihamın qabağına tək çıxmışdım. Düz deyir, 
tramvay xəttinin üstündə dayanıb baxırdı və bir də gördü ki, 
tək-tənha qalıb. Direktor da öz başının dəstəsiylə aşağı düşüb, 
ikitaylı dəmir darvazadan içəri girdb. Qapını dərhal da bağla-
dılar.  
İzdihamın qabaq cərgəsində nə danışıldığı eşidilirdi. Bi-
ri soruşdu ki, bura haradı? Biri dedi, benzin zavodudu; o biri 
dedi, yağ zavodudu,  digəri dedi, neft zavodudu, bir başqası de-
di, neft zavodu nədi, görmürsünüz binanın üstünə nə yazılıb?  
Neftayırma zavodudu. Bunu eşidən birisi də bilən adamlar kimi, 
öz yan-yörəsindəkilərə izahat verdi: bura neftqayırma zavodu-
du. Hündür soba borularından çıxan tüstünü göstərib, kimsə de-
di: “Ona bax, tüstüyə. Zavod işləyir. Bəs bunlar niyə tətil elə-
mirlər?”  
Tərəddüd içində qalıb, neyləyəcəyini bilməyən adam 
kimiydi izdiham. Bunu görən şöbə rəisinin müavini izdihamın 
qabaq cərgəsinə tərəf getdi. Nümayişçilərin başçısı arıq, ey-
bəcər bir qadın idi, qəzəb qarışıq kin-küdurət yağırdı gözlərin-
dən, gümüşü rəngli şal örtmüşdü başına. Onunla yanaşı daya-
nan o biri qadının əlində çox naşılıqla düzəldilmiş qara bayraq: 
əyri-üyrü çubuğa tələm-tələsik bərkidilmiş qara qədək parçası 
var idi. Rəis müavini ön cərgənin mərkəzinə çatıb həmin o ey-
bəcər qadınla üzbəüz dayandı, salam verib soruşdu ki, sizə kim 
lazımdı, nə axtarırsınız? Ona cavab verilmədi, dəstəbaşı soruş-
du ki, sən də bu xarabada işləyirsən? Qadının xırıltılı səsi özün-
dən də eybəcər idi, ağzını açıb danışanda çirkin siması bir az da 
 16
eybəcərləşirdi, – elə bil üfunət dolu çirkab quyusuna daş atırdın. 
Qadın danışdıqca boğazının damarları şişib göyərirdi və adama 
elə gəlirdi ki, irili-xırdalı bir dəstə qara ilan arvadın sinəsi yu-
xarı dırmaşıb boyun-boğazına dolaşır. 
Zavodda işlədiyinə görə fəxr eləyirdi bu kişi. Ölkənin 
neft sənayesində çalışır, böyük və kiçikliyindən asılı olmayaraq, 
hansısa bir işin qulpundan yapışır, tutduğu vəzifənin öhdəsin-
dən gəlməyə çalışır və bir qayda olaraq da buna nail olur. Am-
ma camaat meydanlara çıxıb mitinqlərə başlayandan bəri və-
ziyyət dəyişibdi. Öz iş yerinə görə xəcalət çəkir artıq. Bir də 
görürsən mitinqin lap qızqın vaxtında kimsə tribunaya çıxıb tə-
tilə qoşulmayan idarə və müəssisələrin siyahısını oxuyur. İşlə-
diyi zavodun adını eşidəndə nəsə gülməyi tutur bunun, “Ar ol-
sun!” deyib haykıran insan dənizinin səsindən vahimələnir. 
Adətən, yerini dəyişib başqa cərgəyə keçir və ona elə gəlir ki, 
nəsə bir günahı da var. Suçlu adamlar kimi hiss eləyir özünü. 
Belə bir hadisə iş yoldaşlarıyla yanaşı dayandığı vaxt baş ve-
rəndə isə tez onların qoluna toxunub pıçıldayırdı ki, gəlin ara-
dan çıxaq, harda işlədiyimizi bilsələr bizi birtəhər eləyəcəklər. 
Həqiqətən də qəzəbli kütlədən nə desən gözləmək olar. Söyər, 
döyər, şikəst eləyər, hətta öldürə bilərlər. İndi də xəcalət qarışıq 
bir hiss keçirirdi. Amma, bununla belə, suala düzgün cavab 
verdi:  
−  Bəli, burda işləyirəm. 
− Camaat hər yerdə işi dayandırıb, tətil eləyir, − dəs-
təbaşı dedi. – Zavodu niyə saxlamırsınız? Siz bu millətdən de-
yilsiniz? 
Əlbəttə, qadını aldadıb deyə bilərdi ki, zavod işləmir, 
dünəndən işi dayandırıb, tətilə qoşulmuşuq. Deyə bilərdi ki, ba-
calardan çıxan tüstü deyil, qurğuları saxlayandan sonra sistemi 
soyutmaq üçün bir müddət sobalara hava vurulur, o da hisi, to-
zu, qurumu götürüb özüylə birlikdə yuxarı qaldırır və kənardan 
baxana elə gəlir ki, guya zavod işləyir. Əslində isə, işləmir. Be-
 17
lə deyə bilərdi, amma demədi. Sakitcə gülümsəyib ərkyana-
lıqla:  
− Bu saat deyəcəm, bacı, səbriniz olsun, − dedi. − Mən 
özüm mühəndisəm, on beş ildi burda işləyirəm, işin içində olan 
bir adam kimi, sizə cavab verəcəm. Zavodu saxlamaq olar və 
elə də çətin iş deyil bu. Amma respublika əhalisi üçün çox əhə-
miyyətli olan bir çox idarə və müəssisələrin işi bu zavoddan 
asılıdır. Avtonəqliyyatda, hava, su və dəmir yolu nəqliyyatında 
işlənən yanacaq və sürtkü yağlarını bu zavod verir, istilik-elekt-
rik stansiyaları və qazanxanalarda işlənən mazutu da biz veririk. 
Deyirsiniz, indi neyləyək, zavodu saxlayıb şəhərdə piyada gə-
zək, rayonlara piyada gedib-gələk, eləmi? Hələ xarici ölkələri 
demirəm. Qışın günündə soyuq və qaranlıq otaqlarda oturub 
çay içməyək, yemək yeməyək, televizora baxmayaq? Xəstəxa-
nalar, doğum evləri, uşaq bağçaları, məktəblər işləməsin, un 
üyütməyək, çörək bişirməyək, eləmi? O meydanda çox söz da-
nışırlar, işdən başı çıxmayan adamların boş-boş gəvəzələmə-
yinə fikir verməyin. Beş mindən çox adam işləyir bu zavodda, 
direktordan tutmuş fəhləyəcən, hamımız mitinqlərdə iştirak 
eləyirik. Özümüzün çadırımız var orda, gecələr də qalırıq. Şəx-
sən mən özüm bu gecə səhərəcən meydanda olmuşam, elə or-
dan da birbaşa işə gəlmişəm. Gündüz adam çox olsa da, gecə 
hamı çıxıb gedir evinə. Bu gecə saat ikidən sonra sayan olsaydı, 
içi mən qarışıq, vur-tut beş yüz adam olardı orda. Biz də get-
səydik, əsgərlər meydanı tutub, camaatı ora buraxmayacaqdılar. 
Hər nədi, heç olmasa yığışıb, dərdimizi  danışırıq, qışqırırıq, 
ürəyimiz sakitləşir. Tonqalın qırağında oturmaqdan əynimdəki 
pal-paltar da hamısı his olub, − belə deyib, paltosunun yaxasını 
açdı, qoltuq tərəfdən astarı burnuna yaxınlaşdırıb iylədi. −  Bu-
yurun, kim inanmırsa, gəlsin, özü yoxlasın, his iyi adamı boğur, 
− dedi və soruşdu ki, sizlərdən bu gecə meydanda gecələyən 
olubmu? 
 18
Onun sualını arxa cərgələrdən də eşidirdilər, amma heç 
kim dillənmədi və əgər işdi-şayət, elə bir adam olsaydı, əlbəttə, 
tez-tələsik sinəsini qabağa verib deyərdi ki, bu gecə mən də 
meydandaydım. Amma dillənən yoxdu. Aydındı. Bunlar hamı-
sı günortadan sonra meydana yığışan adamlardı, yəqin ki, tətilə 
qoşulmayan müəssisələrin siyahısı oxunubdu, neft emalı 
zavodunun adı yenə hallanıb və hansı başdanxarabsa deyib ki, 
gəlin gedək oranı dağıdaq. Bu qadın da həyasızlığına salıb 
hamıdan bərk qışqırıb deyə, özlərinə lider seçiblər. Heç bilən 
yoxdu kimdi, nəçidi, nə yuvanın quşudu? Heç sir-sifətdən də 
fərli adama oxşamır. 
Dəstəbaşının gözündəki qəzəb alovu öləziyibdi, ağzını 
açan kimi sinəsi yuxarı qalxıb, boğazına dolanan irili-xırdalı 
qara ilanlar öz yuvalarına çəkiliblər. Deyəsən, izdiham neylə-
yəcəyini bilir artıq. Zavodun yanından ötüb prospekt boyu üzü-
aşağı − gündoğan tərəfə gedəcək. Amma elə bu vaxt ucaboy, 
cavan bir oğlan nümayişçilərin arasından çıxıb zavodun idarə 
binasına tərəf getdi, pilləkan tərəfdən hündür daş divara bər-
kidilmiş metal lövhənin üzərinə həkk olunmuş şəklin altındakı 
yazını oxuyub dedi:  
− Ay camaat! Erməni bizi qırır, torpağımızı əlimizdən 
alır, evimizi dağıdır, yurdumuzu viran qoyur, qəbirstanlıqları-
mızı buldozerin qabağına verib yerlə yeksan eləyir. Bunlar da 
burda erməniyə heykəl qoyublar. Buyurun, baxın! Kim inan-
mırsa, gəlsin öz gözləriylə görsün. 
Camaat o tərəfə axışdı. İzdihamın qarşısını almaq müm-
kün deyildi artıq. Kişilər əllərinə keçən dəmir boru, lom, arma-
tur və taxta parçalarıyla divardakı metal lövhəni döyəcləyib 
sındırmaq istəyirdilər. Amma çox çətin bir işə girişmişdilər və 
heç nəyə nail olmadılar.  
Vurçatdasının lap qızğın vaxtında harda var, harda yox, 
direktorun ümumi məsələlər üzrə müavini peyda oldu. Ortaboy 
kişidi, yaşı əlli beşdən çox olmaz, amma tez ağarıb, pambığa 
 19
dönmüş saçları onu xeyli qoca göstərir. Qırx ilə yaxındı işlədiyi 
zavodu az qala öz evi hesab eləyir, bu vurhavuru görəndə 
özünü saxlaya bilmədi, uzun illər rəhbər vəzifələrdə işləmiş 
adamlara xas olan ötkəm bir ədayla: “A bala, nə işiniz var, niyə 
sındırırsınız?” − dedi və öz becit yerişiylə pilləkənə tərəf getdi.  
Başda direktor olmaqla, zavod rəhbərləri əsas qapıdan 
içəri keçib təhlükəsiz yerdə daldalandığı bir vaxtda başa düş-
mək olmur bu kişi nə gəzir, neylədiyini özü də bilməyən küt-
ləyə irad tutmaqla nə demək istəyir? Nümayişçilərdən kiminsə 
qulağı aldı ki, onlara irad tuturlar, soruşdu ki, bu kimdi belə?  
Dedilər, direktor müavinidi. Bunu eşidən bir dəstə adam kişinin 
üstünə cumdu və bir andaca qomarlayıb araya aldılar. Neylə-
diklərini görmək olmurdu, amma qəflətən o yığnağın içindən 
direktor müavininin qara rəngli dəri şlyapası fırıldayıb göyə 
milləndi − ikimərtəbəli binanın damından da yuxarı qalxdı. 
O gün hava xoş idi. Açıq səmadan boylanan dekabr 
günəşinin şüaları altında şlyapa çox qəşəng görünürdü və öz 
hərəkət trayektoriyasının pik nöqtəsinə çatıb hissolunacaq 
dərəcədə ləngidi. Altdan yuxarı içərisinə dolan hava kütləsi 
onun enməsini əngəlləyirdi. Hətta elə təsəvvür yarandı ki, 
şlyapa o yüksəklikdən yerə enməyəcək. Gözəgörünməz, napna-
zik sapdan asılmış kimi, göydə qalacaq. Ətrafda zavod işçiləri 
də az deyildi və yaxşı tanıdıqları dəri şlyapanı görəndə əlini 
əlinə vurub gülən bir-neçə bədxahı çıxmaq şərtiylə, qalan ca-
maat təəssüfləndi. “Yazıq kişini öldürəcəklər!” deyib, sözün 
həqiqi mənasında kövrələnlər də oldu. Aydın məsələydi ki, kişi 
ordan sağ çıxmayacaq – tək adam azğın kütləyə neyləyə bilər? 
Yəqin, direktor müavininki də elə buracan imiş.  
Köhnə kişidi direktor müavini, çətin bir ömür yolu ke-
çib, uşaqlıq illəri müharibə dövrünə düşüb, zavodda işləyə-iş-
ləyə ali təhsil alıb. Çox da bic adamdı, bir qayda olaraq güclü 
tərəfin mövqeyini müdafiə eləyir, vəziyyəti düzgün qiymətlən-
dirib öz xeyrinə istifadə etməyi də yaxşı bacarır. Amma son 
 20
vaxtlar nə baş verdiyini sanki dərindən anlaya bilmir. Ola bilsin 
ki, bu özü də bir biclikdi və hesab eləyir ki, baş verənlər nəsə 
bir oyundu, tezliklə hər şey əvvəlki axarına düşəcək. Odur ki, 
ehtiyatlı tərpənib özünü o yerə qoymur, rahat kabinetində otu-
rub qızların xüsusi olaraq qəşəng çaynikdə dəmləyib gətirdik-
ləri pürrəngi çayı armudu stəkana süzüb bahalı konfetlə bala-
bala içir. Kim qapıdan boylansa, “Gəl, gəl görüm nə lazımdı,” 
deyib, qol çəkilmək üçün gətirilən kağızlara baş mütəxəssislər-
dən, şöbə rəislərindən kiminsə familyasını yazıb altından xətt 
çəkir, xəttin altından rus dilində “icazə verirəm, baxın, həll 
edin”  dərkənarı qoyur, qol çəkir. Arxa tərəfə getdikcə qısalan 
səkkiz-doqquz paralel xəttən ibarətdi imzası: qırxayağa da ox-
şayır, balaca balıq skeletinə də. Otuz-qırx santimetr uzunluğun-
da yarımdüyümlük metal boruya oxşayan çox iri qələmlə işlə-
yir, onu tanıyanlar isə bilirlər ki, direktorun ümumi məsələlər 
üzrə müavini yazı-pozu işində çox zəifdi və istər-istəməz ada-
mın yadına bir el misalı düşür: “vura bilməyən ağacın yekəsini 
götürər”.  
Vəziyyətin gərginliyini nəzərə alıb zavod üzrə gücləndi-
rilmiş növbətçiliyə keçiblər. Hər gecə on beş-iyirmi mühəndis 
növbə çəkir: yığışırlar istehsalat şöbəsinə, isti otaqlarda oturub 
çay içir, qəzet oxuyur, siqaret çəkir, şahmat oynayırlar. Qızqın 
mübahisələr bitib-tükənmək bilmir. Direktor müavini də növ-
bətçi olur və gələn kimi keçib oturur istehsalat rəisinin kreslo-
sunda, əsas sexlərə zəng eləyib vəziyyəti öyrənir və deyir: 
“Mən burdayam, bir şey lazım olsa, xəbər verərsiniz”. Siqaret 
çəkmir, şahmat oynamır, siyasi söhbətlərə qoşulmur, kresloda 
oturub mürgüləyir, arada telefon zənginə cavab verir: “Alo. 
Bəli, mənəm. Ehtiyat nasosu buraxın, xarab olanı sabah gəlib 
düzəldərlər. Necə yəni ehtiyat nasos da xarabdı? Başa düşmü-
rəm, bəs qurğu rəisi, sex rəisi gündüzlər nə işlə məşqul olurlar? 
Yaxşı, indi uşaqlara deyərəm, qonşu sexdən adam götürüb gə-
lərlər. Bir şey alınmasa, rəisinizi evdən çağırtdıracam. Qoy gəl-
 21
sin, özü tədbir görsün,” – deyib, dəstəyi asır, növbətçilərə mü-
vafiq göstərişlər verir, yenə başlayır mürgü vurmağa. Saatlar 
beləcə keçir. Bir də görürsən heç bir telefon zəngi-filan olmasa 
da, yerində qurcalanıb dilləndi: “A bala, bəsdi, antipartiya da-
nışmayın!” – başı söhbətə qızışıb, ağzına gələni danışanlara 
irad tutur. O kişidi: zəhmətkeş və günahsız insan. Odur, nüma-
yişçilər qarğa-quzqun kimi tökülüblər üstünə və yəqin ki, yazıq 
kişi ordan sağ çıxmayacaq. 
Amma o gün möcüzə baş verdi, direktor müavini nüma-
yişçilərin əlindən salamat çıxdı. İstehsalat şöbəsində hündür-
boy, cantaraq bir mühəndis işləyir, sən demə, o məqamda za-
vod işçilərindən dörd-beş nəfər özü kimi, saz kişiylə pilləkan 
tərəfdə dayanıbmış və sonra danışırdı ki, bir də gördük gəlir: 
“A bala, nə işiniz var, niyə sındırırsınız?” – deyib keçdi. Deyən 
gərək, qoca kişisən, nəyinə lazımdı? Sındırır, qoy sındırsın. Elə 
ki, bildilər direktor müavinidi, o saat cumdular üstünə. “Ay 
uşaqlar, qoymayın, kişini öldürdülər!” – deyib özümü verdim 
qabağa. Sağ olsun qarajın uşaqları, yaxşı kömək elədilər. Kişini 
aldıq araya. Cöngə kimi gədələrdi, yumruğu, təpiyi elə vururlar, 
elə bil düşməndi. Deyən gərək, nədi, nə olub, elə qoçaqsınızsa, 
gedin gücünüzü ayrı yerdə göstərin, ağsaqqal kişidən nə istə-
yirsiniz? Bax belə, qanının arasına girdik, biz olmasaydıq, ya-
zıq kişini öldürəcəkdilər. 
Direktor müavini bir-neçə gün evdə qalıb, özünə gə-
ləndən sonra işə çıxdı. Xilaskarlarını bir-bir yanına çağırıb tə-
şəkkür elədi, iki-üç nəfərə maddi yardım yazdı, bir şoferə dedi 
ki, sağ qaldığıma görə qurban demişəm, onu kəsəndə bir pay da 
sənə göndərəcəm. Qurbanı kəsdi, amma şoferin payını göndər-
mədi. Şofer indi də deyib-deyinir. İstehsalat şöbəsinin mühən-
disinə də maddi yardım yazdı, amma o narazıdı və söz düşəndə 
gileylənir: “Özünə də dedim, − deyir. − Neçə təpik, yumruq də-
yibdi mənə, onun müqabilində bu nə puldu? Deyir, bundan 
 22
artıq yazmağa ixtiyarım yoxdu. Altı aydan sonra gələrsən, yenə 
yazaram”. 
İdarə binasının pəncərə şüşələrini sındırıblar, iş otaqla-
rına girib, stolları çeviriblər, telefon aparatlarını yerə çırpıblar, 
kağız-kuğuzu dağıdıb, yerlə yeksan eləyiblər, şkafların hamısı-
nı açıb, içində nə varsa yerə töküblər. Bir şkafı da açanda bərk 
təəccübləniblər, hətta qorxublar, çünki şkafdan adam çıxıb: sə-
mərələşdirici təkliflər və ixtiralar şöbəsində işləyən kök bir ar-
vad vurçatdasında qorxusundan qaçıb şkafda gizlənibmiş. 
Nümayişçilər dəmir darvazanın üstündən aşıb zavodun 
içərisinə keçmək, orda da dağıntılar törətmək istəyirdilər,  am-
ma  baş  tutmadı. 
Onlara deyildi ki, o üzdən içəridə silahlı əsgərlər  daya-
nıblar, zavod ərazisinə icazəsiz daxil olan hər kəsə atəş açıla-
caq. Yalnız bundan sonra uçurub-dağıtdıqlarıyla kifayətlənən 
nümayiş iştirakçılıarı dağılışıb getdilər. Gəlmişdilər deyələr ki, 
niyə işi dayandırıb tətilə qoşulmursunuz? Həm də təzə məsələ 
deyil bu, zavodun adı meydanda tez-tez hallanır və hər dəfə ün-
vanına “ar olsun!” deyilirdi. Müxalifət qəzetləri direktoru ma-
fioz kimi qələmə verirdi, bunu bir qədər yumşaldıb, “xeyirxah 
mafioz” ifadəsi işlədənlər də var idi. Zavod isə gecə-gündüz 
dayanmadan işləyirdi, hətta Xocalı qırğını vaxtı da dayanmadı. 
Qırğından sonra camaat biləndə ki, yayılan rəsmi məlumat düz 
deyil (əslində, ermənilər rus hərbçiləriylə əlbir olub, Xocalı 
şəhərini yerlə yeksan eləyiblər, dinc əhaliyə divan tutublar), 
yenidən nümayiş və tətillər başladı. İlk dəfə yalnız onda zavod 
işçilərindən bir qrup adam (bunlar da xalq hərəkatının zavod 
üzrə lideri və o hərəkatın beş-altı fəalıydı) tətilə qoşulmaq mə-
sələsini ortaya atdı. Amma neft emalı zavodunu  dayandırmaq 
asan məsələ deyil. Neçə-neçə sex və sahənin işi bir mərkəzdən 
idarə olunmalıdı ki, qəza baş verməsin. Bu isə ancaq rəhbər-
liyin icazəsiylə mümkündü. Tətil tərəfdarları dedilər: “Yığışaq, 
 23
iclas keçirək, direktoru da dəvət eləyək və orda öz tələbimizi 
deyək”. 
Təhlükəsizlik texnikası şöbəsinin tədris zalına yığışmış-
dılar. Nəhayət, direktor da gəldi, oturan kimi ağ-qırmızı qutulu 
“Marlboro” siqaretindən birini yandırıb dedi: “Buyurun, nə sö-
zünüz varsa, deyin. Mən sizi dinləyirəm”.  
Tətil tərəfdarları deyəndə ki, zavodu saxlayıb biz də tə-
tilə qoşulmaq istəyirik, direktorun üzündə kinayəli bir təbəs-
süm göründü: “Bəyəm yiyəsi ölüb ki, siz özbaşına zavod saxla-
yasınız?” − cır səslə danışırdı və onu yaxşı tanıyanlara məlum-
du ki, direktor çox bərk əsəbiləşəndə belə danışır. Danışığında 
bir saymazlıq da var idi. Nə olub, görəsən, niyə belə eləyir? 
İşi dayandırmağın əleyhinə olanlar zalda onsuz da çox-
luq təşkil eləyirdi, direktorun belə deməyi onların ürəyindən 
xəbər verdi. Gurultulu alqışlarla əl çalmasalar da, gülümsəyib 
himləşdilər, şəfqət və minnətdarlıq ifadə eləyən gözlərini di-
rektordan çəkmədilər, yəni ki, halal olsun, yaxşı dediniz, bun-
lara belə lazımdı. Tətil tərəfdarları suya-buza dönmüşdülər. Di-
rektor əvvəllər belə danışmazdı, buna nə olub? Əlbəttə, nəsə 
olub, unutmaq lazım deyil ki, direktor artıq Milli Məclisin de-
putatıdı, millət vəkilidi, necə deyərlər, hökumət adamıdı və bir 
halda ki, üzünü bozardıb deyir, olmaz deməli, olmaz. 
İclas çox çəkmədi, tətil tərəfdarları kor-peşiman, suyu 
süzülə-süzülə dağılışıb getdilər. Amma tökülən nahaq qanlara 
etiraz əlaməti olaraq keçirilən aksiyalar səngimək bilmirdi. 
Neft emalı zavodu isə gecə-gündüz işləyirdi; su, buxar, mazut 
və neft xəttində, yaxud hansısa qurğuda baş verən qəza üzün-
dən bəzən sutkalarla dayanan zavodu o boyda faciəyə görə heç 
olmasa bircə günlüyə saxlamağı direktor lazım bilmədi və hələ 
bu azmış kimi, bir müddət sonra Moskvanın “Pravda” qəzetinə 
verdiyi müsahibədə böyük fəxarətlə: “Mənim rəhbərlik elədi-
yim neft emalı zavodu indiyəcən bir gün də işi dayandırmayıb”, 
demişdi.  
 24
Neft emalı zavodu 20 Yanvar qırğınında da dayanmadı. 
Amma məhsuldarlıq xeyli aşağı düşmüşdü. Buna da digər sa-
hələrdə, ələlxüsus da dəmir yolu nəqliyyatında başlamış   tətil-
lərlə əlaqədar olaraq yükdaşımaların azalması səbəb olmuşdu. 
20 Yanvar qırğını, əslində, gözlənilirdi. O ərəfədə söz 
gəzirdi ki, rus qoşunları şəhərə hücum edəcək. Meydanda da 
vəziyyət ürəkaçan deyildi. Suyu sovulmuş dəyirmana oxşayırdı 
meydan, orda adam çox idi, amma elə bil camaat yorulub bez-
mişdi, ruhdan düşmüşdü və ən əsası da neyləməli olduğunu bil-
mirdi. Tribuna bəzən saatlarla boş qalırdı, çıxış eləmək həvəsi 
də qalmamışdı camaatda. Amma vaxt var idi arada yeri gəl-
dikcə şer deyə-deyə, populist çıxışlar eləmək istəyənlər növbə-
yə durardılar. Adamları ruhlandırmaq üçün müəyyən fasilələrlə 
“Öldü var, döndü yox!” şüarını səsləndirirdilər. Tribunadan de-
yilirdi ki, qoşunu şəhərə buraxmamalıyıq. Öldü var, döndü yox! 
Plan beləydi: şəhərin əsas giriş-çıxış qapılarında barrikadalar 
qurub, müdafiə olunmaq. Mitinq iştirakçılarına müraciətlə de-
yilirdi: “Kimin qeyrəti varsa, getsin, şəhərin əsas qapılarında 
yığışan camaata qoşulsun”. Adamın əsəblərini qıcıqlandırıb, 
zəhləsini tökən cır səsin yiyəsi əliyalın camaatı təpədən-dırna-
ğacan silahlanmış sovet ordusuyla qarşıdurmaya çağırırdı və 
sözündən belə çıxırdı ki, Bakının hansısa maşınqayırma zavo-
dunda “Kalaşnikov” avtomatlarının kütləvi istehsalına başla-
nıb; xalqı əmin eləyirdi ki, arxayın olun, silahımız da var, kö-
mək də gələcək. Sınıq qramofon valı kimi, eyni sözü deyir, de-
yir, yenə təkrar eləyirdi. 
Görəsən Böyük Bəy özü hardadı? Bir savadsız fəhləni 
qabağa verib, özü də yəqin ordubadlıların çadırında oturub, 
ərik mürəbbəsiylə çay içir, belə də iş olarmı? Xalq hərəkatının 
lideridi, niyə gəlib, tribunaya çıxmır, camaata demir vəziyyət 
necədi, neyləmək lazımdı? 
Arvadı gedib, telefon budkasından anasıgilə zəng eləyib, 
qardaşlarına deyib ki, bu gecəki qırğında yeznəniz zavodda 
 25
növbətçiydi, gün günortadı, amma bu adam hələ də gəlib çıx-
mayıb. Onlar da narahat olub, kiçik qayın həkimdi − cərrah, ba-
cısına deyib ki, sən get evə, narahat olma, öldü-qaldısını dəqiq 
öyrənib sənə deyərəm. “Yaralıların hansı xəstəxanalara yerləş-
dirildiyini bilirəm. Zəng eləyib soruşacam, tapa bilməsəm, 
meyitxanalara zəng edəcəm, orda da olmasa, deməli, nə ölüb, 
nə də yaralanıb, hardasa ləngiyibdi, gələr, − qardaşı belə deyib, 
bacısını sakitləşdirib. 
Necə olubsa, evə gec gəldiyinə görə belə ciddi narahat-
çılıq yaranacağı ağlına gəlməyib. Nə zavodda növbətçi olduğu, 
nə də evə gec gəldiyi birinci dəfə deyildi, amma, görünür, ge-
cəki qırğın camaatın gözünü qorxudub, ona görə də bərk na-
rahat olublar. 
Arvadı çay süzdü, soruşdu ki, bilmirsən, çoxmu adam 
qırılıb? 
Üç həftədi təzə evə köçüblər, yeddimərtəbəli binanın  
beşinci mərtəbəsində üçotaqlı mənzil alıblar. Bina istifadəyə 
verilib, amma nə qaz, nə su, nə də elektrik yoxdu. Onlardan 
başqa on-on beş ailə  də köçüb, qalanlar hələ ki tələsmirlər. Əs-
lində, gərək o da köçməyəydi, iki-üç ay ləngiyib, qışın çıxma-
sını gözləyəydi. Onacan işığı, qazı, suyu da verərdilər. Amma 
köçdülər, bunun da əsas səbəbi Bakıya üz tutan çoxsaylı qaçqın 
axını oldu. Ev-eşiyindən didərgin düşmüş, həyatdan bezib cana 
doymuş, qəzəbli adamlar harda bir boş bina, mənzil gördülərmi, 
dərhal zəbt eləyirdilər və məskunlaşdıqları yerdən onları çıxart-
maq mümkün olmurdu. Neçə-neçə yataqxana, istirahət evi, ida-
rə və müəssisələrin öz işçiləri üçün tikdirdikləri, amma bəzi ta-
mamlama işlərinin başa çatmaması səbəbindən istifadəyə ver-
mədikləri yüzlərlə bina artıq zəbt olunmuşdu və bu proses da-
vam eləyirdı. Beləliklə, ev növbəsinə dayanıb on illərlə göz-
ləyən ailələrə çatmalı olan mənzilləri son anda başqaları zəbt 
eləyirdi. Oydu ki, direktorun əsaslı tikinti üzrə müavini “bina 
hazırdı, xırda-para işlər qalıb, bir-iki aya işıq, qaz, su da verilə-
 26
cək. Kim istəyirsə, köçüb, öz evində yaşaya bilər. Əslində, və-
ziyyət elədi ki, köçməyiniz məsləhətdi,” − dediyi günün səhə-
risi ailə yataqxanasından təzə evə köçdü. 
Neçə illərdi Bakıda yaşasa da öz evi yox idi. Kirədə, tə-
ləbə yataqxanasında qalıb, işlədiyi müddətdə isə zavodun su-
baylar və ailə yataqxanalarında qalırdı və söz düşəndə “mən 
heç, ömrüm kirədə, yataqxanalarda çürüdü. Bu gün-sabah başı-
ma bir iş gəlsə, uşaqlarımı yataqxanadan çıxardıb küçəyə ata-
caqlar. Ev ala bilsəydim, heç olmasa arxayın olardım ki, ba-
lalarımın qalmağa öz yeri var” deyirdi. Evdə bu barədə o qədər 
danışırdılar ki, uşaqların da qulağı dolmuşdu və görürdün “bi-
zim təzə evimiz olacaq,” – deyib, öz aralarında söhbət eləyirdi-
lər. Kiçik qız çox orijinal bir təklif də vermişdi, “təzə evə kö-
çəndə bu evimizi də özümüzlə aparaq”. Yataqxanadakı on iki 
kvadratmetrlik balaca otağı özüylə təzə evə aparmaq istəyirdi. 
Çox çətinliklə də olsa, onu  başa saldılar ki, mümkün olan iş 
deyil, özü də yataqxananın cındır otağını neynirik, orda özümü-
zün üç dənə qəşəng otağımız olacaq, təzə evimizin ayrıca mət-
bəxi, hamamı, tualeti, iki dənə də balkonu var.  
Neçə illərdi həsrətlə gözlədikləri evi almışdılar, amma 
son anda əldən çıxa bilərdi − ev qaçqınların əlinə keçə bilərdi 
və bunu təsəvvür eləyəndə kişinin ayaqları altından yer qaçırdı. 
Dekabrın son günü, qarlı-şaxtalı bir havada köçdülər. Şeyləri 
daşıyıb qonaq otağını yığdılar, özləri də balaca otaqların birinə 
yığışdılar ki, oranı heç olmasa nəfəsləriylə qızdıra bilsinlər. 
Amma o balaca otağı elektrik peçi və dörd adamın nəfəsi qız-
dırmadı. Hələ yaxşı ki, fərasətli tərpənib elə ilk gündən həyət-
dəki elektrik dirəyindən müvəqqəti də olsa işıq çəkdirmişdilər, 
yoxsa soyuqdan qırılardılar. Səhəri gün o biri otağa köçdülər, 
amma vəziyyət dəyişmədi. Nəhayət, başa düşdülər ki, balaca 
otaqlar şimal tərəfdədi deyə, küləktutandı və çox soyuqdu, qo-
naq otağı böyük olsa da, cənubdadı, o səbəbdən hənirlidi. Evdə 
də eynən küçədəki kimi gəzirdilər. Hamısının əynində üstbəüst 
 27
jaketlər, palto, başları da örtülü. Əziyyət çəkirdilər, amma xoş-
bəxt idilər. Çünki öz evləri var idi. 
İki qızdı, birinin altı yaşı var, o birinin səkkiz. Ataları-
nın böyrünü kəsdirib oturublar, analarına deyirlər ki, bizə də 
çay ver. 
−  Atanız işdən gəlib qoyun onun çayını-çörəyini verim. 
Elə indicə çay da içmisiniz, yemək də yemisiniz, nədi, nə olub? 
− anaları deyirdi. 
Amma qızlar atalarının yanında ərköyünlük eləyir və tə-
kidlə tələb eləyirdilər: “ Tez ol bizə də çay ver ”. 
−  Mən də sizin kimi, ordan-burdan nə eşitmişəm, odu. 
Bütün gecəni zavodda olmuşam. Axşam on radələrində bizi av-
tobusa yığıb dəniz vağzalına apardılar. Orda nəzarət etməliydik 
ki, şəhəri tərk eləyib gedən adamlar özləriylə bəzi şeylər, məsə-
lən, antikvar əşyalar, qiymətli sənət əsərləri, videokassetlər və s. 
aparmasınlar. Gecə saat on iki radələriydi, bir də gördük şəhə-
rin mərkəzi hissəsindəki böyük ərazinin üstündən səmada öz 
arxasınca işıqlı iz buraxan güllələr uçuşur. Heç nə başa düş-
mürdük, bilmirdik bu nə atəşfəşanlıqdı belə, şəhərin göyünü 
niyə gülləbarana tutublar? Adamları yoxlamırdıq artıq, ora-
bura qaçır, bir-birimizdən soruşurduq ki, bu nədi belə? Heç 
kim heç nə bilmirdi. Bir də eşitdik ki, bizim uşaqlardan biri de-
yir: “zavoddan zəng eləyib dedilər ki, hamınız bir nəfər kimi, 
yığışın avtobusa, gəlin bura”. Getdik zavoda. Orda da dedilər, 
gedin yığışın təhlükəsizlik texnikası şöbəsinin tədris zalına, xü-
susi göstəriş olmadan heç hara tərpənməyin. 
Zalda nəyin harda olduğunu yaxşı bilirlər və dərhal da 
çay tədarükünə başladılar: elektrik çaynikini yaxalayıb, su ilə 
doldurdular, çirkli stəkanları yuyub, stolun üstünə düzdülər. 
Maraqlıdı, görəsən, nə olub, niyə tez-tələsik geri çağırdılar on-
ları? Axı demişdilər ki, səhərəcən limanda növbə çəkəcəksiniz? 
Şəhərdə nə baş verir, bu nə atəşfəşanlıqdı, göyü niyə güllələ-
 28
yirlər? Tezliklə məlum oldu ki, sovet qoşunları bir-neçə is-
tiqamətdən şəhərə hücuma keçib. 
− Yaxşı, biz indi neyləyək? 
− Şəhərdə vəziyyət gərgindi. Neft məhsulları nəql olu-
nan boru xətlərində, qurğularda, rezervuar parklarında, estaka-
dalarda yanğın və partlayış törədə bilərlər. Zavod üzrə məsul 
növbətçi kimi, baş verə biləcək hər hansı hadisəyə görə hər 
biriniz məsuliyyət daşıyırsınız. Odur ki, ayrı söz-söhbət lazım 
deyil, zalda oturub gözləməlisiniz, vəssalam.  
− Yaxşı də, bir halda ki, belə lazımdı, oturub gözlərik. 
Çay içir, siqaret çəkir, danışır, mübahisə eləyirdilər. 
Arada görürdün kimsə söz atdı: “Yaxşıdı, vallah! Camaat orda 
qırılır, biz də burda kefdəyik, isti otaqda oturub, çay içirik”. 
Hamı susurdu. Kiçik bir pauzadan sonra kimsə dillə-
nirdi: 
− Deyirsən, indi neyləyək? 
− Mən nə bilim? 
− Bilmirsən, bəs onda nə danışırsan? Biz bura kefdən 
yığışmamışıq, zavod üzrə məsul növbətçiyik, başa düşürsən? 
Ağa deyir: sür dərəyə− sür dərəyə. Deyiblər, zalda oturun göz-
ləyin. Biz də oturub gözləyirik.  
Gecənin bir vaxtı bişmiş ət iyi gəldi. Zavodun yardımçı 
təsərrüfatından xeyli toyuq gətirib yığıblar binanın girəcəyin-
dəki pilləkənin altına. Növbətçilərdən kimsə deyib ki, boş-be-
kar oturmuşuq, özümüz də acıq, gəlin bunlardan üç-dördünü 
kəsək bişirək. − Onun iyidi. Gecənin gec vaxtı hamısı acdı, 
ağızları sulandı. 
− Düz eləmisiniz, uşaqlar, halal olsun. Əslində, o toyuq-
ları elə bizim üçün gətiriblər. Bəs nə vaxt hazır olacaq? 
− Az qalıb; cavan çolpalardı, on-on beş dəqiqə də qay-
nasın, bişəcək. 
Üçlitrlik balondakı xiyar şorabasının ağzı açıldı, çörəyi 
doğrayıb, stolun üstünə yığdılar. Boşqablara qalaqlanmış toyuq 
 29
ətindən hərəsi bir tikə götürüb, yas yerində xeyrat bozbaşı ye-
yənlər kimi, utana-cəkinə yeyirdilər. Belə yerdə deyir: elə bil 
mən yeməyi yemirəm, yemək məni yeyir. Amma qarajda işlə-
yən qarayanız oğlan ağ eləmişdi, tikəsi də ayrı cürdü bunun: 
qanadları və döş əti qarışıq toyuğun yarıdan çoxunu götürüb, 
elə yeyir, elə bil aclıqdan çıxıb. Düzdü, yeməyin hazırlanıb, 
araya-ərsəyə gəlməsində bunun əməyi çox olub: toyuqları kə-
sib, yolub, təmizləyib və doğrayıb, qazana yığıb. Amma, hər 
necə olsa da, bu məqamda yeməyə o cür girişmək yaxşı deyildi 
və heç kimin xoşuna gəlmədi, özlərini görməzliyə vursalar da, 
altdan-altdan göz qoyur, xəcalət çəkirdilər, öz yedikləri də bo-
ğazlarından keçmirdi. Oğlandan zəhlələri getdi. 
Növbətçi avtobusun şoferi də oturub, çörək yeyirdi, ona 
dedilər: 
− Sən gəl bir yaxşı iş gör. Məsələ belədi: hamımız bur-
da oturmaqdansa, beş-altı nəfər qalsın, qalanlar getsin metro-
nun “Xətai” stansiyası tərəfə. Zavodun obyektləri var orda, ge-
dək baxaq, yoxlayaq. Soda boşaldılan estakadada bir əhlikef 
kişi işləyir, yəqin, axşamdan bir butulka çaxır içib, kəlləni atıb 
yatıb, − gedək, onu oyadaq. Sonra gedək Neftçilər xəstəxanası 
tərəfə, biz orda düşərik, sən də qayıdıb gələrsən zavoda. Bilir-
sən, səndən nə gizlədək, şəhərdə qırğın gedir, bilmək istəyirik: 
vəziyyət necədi, çoxmu adam qırılıb? 
Şofer etiraz eləmir, amma deyir ki, mən dispeçerə tabe-
yəm, ondan icazə almalısınız . Dispeçer də daş atıb, başını tut-
du ki, nə danışırsınız, mazuta yer yoxdu, benzin rezervuarları 
dolub-daşır, məhsul dənizə gedir; dizel yanacağı aparmağa 
tanker gəlməlidi − gəlməyib, dəmir yolu sistern verməlidi − 
vermir, hara zəng vururam − heç kim cavab vermir, − aləm qa-
rışıb bir-birinə, siz də istəyirsiniz növbətçi avtobusu götürüb, 
aradan çıxasınız. 
− Yox, qardaş, aradan çıxmaq nədi? Biz elə demədik. 
Metronun “Xətai” stansiyası tərəfdə zavodun obyektləri var və 
 30
sən bunu bizdən də yaxşı bilirsən. İstəyirik gedək, dizel yana-
cağı təmizlənən sexə baş çəkək, soda boşaldılan estakadanı 
yoxlayaq. O tərəf  gözdən uzaqdı, yiyəsizlikdi: gəlib yandırar-
lar, partladarlar. Dedik gedək baxaq, yatan varsa, oyadaq, ca-
maata deyək: pis vaxtdı, ayıq olun. Biz belə deyirik. Bəlkə, düz 
demirik?  
Tutarlı arqumentlərlə dispeçeri dirəmişdilər divara və o 
da razılaşmalı oldu: “Yaxşı, gedin. Oraları yaxşı-yaxşı yoxla-
yın, baxın. Yatan varsa, oyadın. Amma şoferi ləngitməyin, ça-
tan kimi özünüz düşün, maşını göndərin gəlsin. Oldumu?”. 
– Beş-altı nəfər qaldı, qalanlar yığışdıq avtobusa, − iqti-
sadi əlaqələr şöbəsinin rəis müavini  20 Yanvar qırğınına təsa-
düf eləmiş növbətçiliyi barədə evdə arvad-uşağa danışırdı. − Get-
dik, Nizami parkına çatanda avtobus başladı nəsə bir təhər 
getməyə: elə bil yerində atılıb-düşürdü. Sonra da sürətini azal-
dıb dayandı. Buna nə oldu, niyə dayandı? Gecə saat dördə qalıb, 
o boyda prospekt bomboşdu, “qu” desən, qulaq tutular. Şofer 
düşüb, bir az qurdalandı və dedi: vəziyyət pisdi, tormoz mayesi 
axıb tökülüb, Neftçilər xəstəxanasınacan gedə bilməyəcəm; 
ümumiyyətlə, bu maşınla yola çıxmaq olmaz,  gücüm ona çatar 
ki, əl tormozunun köməyiylə  avtobusu bir təhər idarə eləyib, 
sizi zavodacan aparım, ordan da gedim qaraja. Qayıdıb getdik 
zavoda. Biz ora çatanda idarə binasının divarındakı  saat dörd 
tamamı göstərirdi. Zalda oturub gözləyirdik. Hardasa saat altı 
olardı, dispeçer daxili telefonla zəng eləyib dedi ki, zavodda 
vəziyyət çox pisdi; hazır məhsula yer yoxdu, qurğular dayan-
maq üzrədi, təcili surətdə gedib, istehsalat rəisini evdən gətir-
mək lazımdı, onun evini tanıyanınız varmı? Gördüm heç kim 
dillənmir, dedim: mən tanıyıram  metronun “Gənclik” stansiya-
sı tərəfdə olur, maşın ver, gedim gətirim. Getdim. Hava təzəcə 
işıqlaşırdı, yolların qırağında əzilib xurd-xəşil olmuş çoxlu yük 
maşını, “İkarus” avtobusu  gördüm. Amma nə yaralı adam, nə 
 31
də meyit görmədim. Gecəynən hamısını yığışdırıb, izi-irəddi 
itiriblər. Deyir, çox adam qırılıb. 
  − Mən qorxuram! Gəlib, bizi də öldürəcəklər! − kiçik 
qız vahimə içində dedi, dolmuş gözləriylə gah atasına, gah da 
anasına baxdı. 
Bu da belə uşaqdı: bərk külək əsəndə də qorxur, hətta 
bağçaya getmək istəmir. Atası onu sakitləşdirib dedi ki, qorx-
ma, ağızları nədi? Sonra dedi ki, təsadüfi güllədən ölənlər də 
olub, balkona çıxıb ora-bura boylanmaq lazım deyil; onsuz da 
bu gün nə məktəb işləmir, nə də bağça, oturun evdə, heç hara 
çıxmayın. 
Kişi çay içdi, amma yemək yemədi. 
−  İştahım yoxdu, − dedi, − heç nə istəmirəm. Nə evdə 
otura bilmirəm, nə də yuxum gəlmir ki, yatım. Camaat Bak-
sovet tərəfdə yığışıb, mitinq eləyir. Gedim görüm nə danışırlar. 
− Arvad-uşaq narahat oldu, dedilər getmə. Qorxurdular ki, ge-
dər, başına iş gələr. − Yox, məndən yana narahat olmayın. Ge-
cə bu tərəfdə atışma olmayıb, şəhərin mərkəzində sakitlikdi. 
Nəqliyyat işləmir, piyada gəzə-gəzə gedəcəm Baksovetə. Siz 
də evdən çölə çıxmayın. Eşitdiniz, nə dedim? 
Şəhərdə sakitlik idi, tək-tük adam dəyirdi gözə və bu 
yerdə “qırğından sonrakı sükut»ifadəsini işlətmək yəqin ki, çox 
yerinə düşərdi. Camaat Mərkəzi Komitənin binası tərəfdə yı-
ğışmışdı. Sovet dövlət başçılarına ünvanlanmış təhqiramiz 
sözlər yazılmışdı divarlara. Milis işçiləri divardakı söyüşləri 
pozmağa cəhd də eləmirdilər. Əvvəllər belə şey olmazdı, qəf-
lətən−bircə gecənin içində insanların şüurunda çox ciddi də-
yişiklik baş vermişdi, necə deyərlər, pərdə yırtılmışdı artıq. Rus 
dilində “naçalo konüa” ifadəsi işlədilir, mənası da axırın çat-
ması, sonun başlanğıcı kimi ifadə oluna bilər, o düşdü kişinin 
yadına və bu boyda yolu gəlib, mitinqə təzəcə qoşulmuşdu ki, 
filarmoniya tərəfdə mövqe tutmuş sovet əsgərləri atəş açdılar: 
yumurtlamaq vaxtı çatıb, özlərinə yer tapa bilməyən bir dəstə 
 32
toyuq kimi, “Kalaşnikov” avtomatları ağız-ağıza verib qakqıl-
daşırdılar. Güllələr Mərkəzi Komitə binasının lap yuxarı mərtə-
bələrində divara  dəyib şappıldayır və yaxında dayanan adam-
ların başına nəsə tökülürdü.Çox adam elə bilirdi güllədi bu. Əs-
lində isə, göydən tökülən güllədən çatlayıb sınan üzlük mate-
rialın qırıqlarıydı. 
Mitinq iştirakçıları arasında çaxnaşma düşdü: gecəki 
qırğından gözü qorxmuş camaat canavar görmüş qoyun sürüsü 
kimi, bir göz qırpımındaca pərən-pərən olub, üzüaşağı − met-
roya tərəf axnadı. Tükürpədici qadın qışqırığı, fəryad səsləri 
eşidildi: ayaq altında qalan adamların səsiydi. Kişi qıraq tərəf-
dəydi deyə, sel kimi, baş alıb gedən insan axını onu tutmadı. 
Dayanmağın mənası yox idi artıq − avtomat güllələri 
şaqqıldayıb, göydən daş yağırsa, o yerdə mitinq olmayacaq. 
Pay-piyada şəhərin içindən keçib, evə gəldi. Uşaqlar 
sevincək dedilər, dayı gəlmişdi. Ortancıl qaynı gəlibmiş ki, 
həkim qardaşının axtarışları barədə məlumat versin: yeznə nə 
xəstəxanalarda, nə də meyitxanalarda yoxdu, çox güman ki, sağ-
dı və yəqin, hardasa ləngiyibdi, narahat olmayın, gələr. Uşaqlar 
da öz növbələrində onu muştuluqlayıblar ki, gözün aydın olsun, 
atamız sağ-salamat gəlib çıxıb. 
 Qəribə adamlardı, birinin də ağlına gəlməyib deyə ki, 
bu kişi gecə zavodda növbətçiydi, zəng eləyək, ya da gedək so-
ruşaq görək hardadı. Asan yolu qoyub, dağa-daşa düşüblər.  
Uşaqlar hərəsi bir əlindən tutub, çəkə-cəkə balkona 
apardılar onu və dedilər: “Gəl gör dayı nə düzəldib.” Dayıları 
qara parçanı bir taxtaya bərkidib, taxtanı da balkonun məhəccə-
rinə mismarlayıb − matəm rəmzi olan qara bayraq düzəldib. 
Ləngiməyib, deyib, gedim evdəkilərə deyim ki, narahat olma-
yın, salamatçılıqdı. 
−  Dayınız yaxşı eləyib bunu düzəldib. Necə də ağlına 
gəlib, halal olsun, − dedi. − Balkonlardan asılmış çoxlu belə 
qara bayraq gördüm şəhərdə. Camaatı qırıblar,deyir, meyitlərin 
 33
çoxusunu gecəynən aradan çıxardıblar; gəmilərə yükləyib Nar-
gin  adasına aparıblar, dənizə töküblər, izini itiriblər. 
Kədərli musiqi çalınırdı radioda − qaboyun səsində nə 
qədər ələm var imiş... Gəmilər səs-səsə verib, uzun-uzadı fit 
çalırdılar. Adamı qəhər boğur, tükləri biz-biz olur. Nəfəs alma-
ğa hava da çatmır. Uşaqlar qorxmasın deyə, Baksovet tərəfdə 
divarlardan asılmış fotoşəkillər barədə bir söz demədi kişi, dəh-
şətli mənzərəydi: tankların altında qalıb parçalanmış insan cə-
sədləri, qan gölməçələri... Nə qədər insan qırılıb! 
Gecəki qırğında o da şəhərdəydi, amma burnu da qa-
namayıb. Maşın yarıyolda xarab olmasaydı, yaralana bilərdi, ya 
da, bəlkə, ölərdi. Hiss eləyirdi ki, belə bir ölümü istərdi: mil-
yonlarla insanın tanımaz-bilməzə sənə görə göz yaşı tökdüyü 
ölüm, bəlkə də, yerinə düşərdi. 
 
*** 
 
Yadındadı ki, ilk dəfə Riqaya yayda getmişdi. Bakı və 
Tiflisdən sonra gördüyü növbəti böyük şəhərə turist kimi, bir-
həftəliyə getmişdi. Onun Riqaya gedəcəyini biləndə iş yoldaş-
larından biri dedi: “ Çox qatma-qarışıq yerdi, ehtiyatlı ol. Qəh-
bələrdən uzaq gəz, ilişərsən, – demək istəyirdi ki, xəstəliyə tu-
tularsan. – Amma, deyir, şər deməsən, xeyir gəlməz. Hər eh-
timala qarşı özünlə marqanes götür. Budur, bax, – belə deyib, 
içərisində kalium-permanqanat kristalları olan çeçələ barmaq 
boyda bir şüşə silindr çıxartdı cibindən, – həmişə özümlə gəz-
dirirəm. On qəpiyə apteklər doludu, sən də birini al qoy cibinə. 
Cavan oğlansan, lazım olar. Dünyanın işini bilmək olmaz, bir-
dən eləsinə rast gəlirsən ki, keçə də bilmirsən. Bax o məqamda 
kara gəlir: bir çimdik marqansı atırsan bir litr suya və özünü 
dezinfeksiya eləyirsən. Çox yaxşı kömək eləyir.” 
On yaş özündən böyük olan iş yoldaşının həddən ziyadə 
ehtiyatlı tərpənib, yayın cırcıramasında işə gələndə də özüylə 
 34
kalium-permanqanat gəzdirməyi onu təəccübləndirdi. Ağıllı 
məsləhətə görə təşəkkür elədi, amma dərhal da unutdu. 
Təyyarə Riqaya çatan kimi kişilər başladılar varyete 
məsələsini müzakirə eləməyə. Sən demə, belə şey bu boyda öl-
kənin vur-tut ikicə şəhərində var və əksəriyyətin fikri beləydi 
ki, fürsəti əldən vermək olmaz, gəlmişkən gedib baxmaq la-
zımdır. Şəhər adamın üzünə gülürdü, onun da kefi saz idi və tu-
rist yoldaşlarının varyete barədəki söhbətinə maraqla qulaq 
asırdı. Amma bu sözü birinci dəfə eşidirdi, soruşdu ki, varyete 
nədi? 
– Restoran kimi yerdi,– dedilər. – Giriş pulludu, bilet 
alıb gedirsən, orda da içkidi, yeməkdi, nə sifariş eləsən, haqqını 
özün ödəyirsən. Musiqi çalınır, rəqqasə gəlib oynayır. Sonra ya-
vaş-yavaş işıqlar sönür. Rəqqasə bir-bir paltarlarını çıxardıb 
atır, o vaxtacan soyunur ki, tamam lüt qalır. Camaat oturub ye-
yir-içir və çılpaq qızın oynamağına baxıb, feyziyab olur. – Bu 
cür izah eləyib soruşdular ki, sən də gedəcəksənmi? 
Yayın istisində lüt qızlara baxmaq Bakıda elə də çətin iş 
deyildi və az qala hər gün görürdü. Çünki növbə rəisi işləyirdi, 
gündüzlər çox vaxt boş olurdu. Qaldığı fəhlə yataqxanasında 
maraqlı heç nə yoxdu, oranın sakinləri boş vaxtlarını bir qayda 
olaraq içki və qumarla öldürürdülər. O isə belə şeyləri xoşla-
mırdı, boş vaxtını kitabxanalarda keçirirdi. Hava xoş olanda da 
özünü verirdi dənizə, “Azneft” meydanından avtobusa oturub, 
Şıxov çimərliyinə gedirdi. Orda çimirdi, futbol oynayırdı, üz-
məyi də öyrənib. Lüt qız da ki orda, maşallah, doludu. Ürəyin 
istəyirsə, ən gözəl qızın da bədəninə doyunca baxa bilərsən və 
heç kim sənə bir söz deməz. Varyeteyə giriş pulludu – ilkin 
məlumata görə, biletin qiyməti hardasa on beş manata yaxın 
olacaq. İçəri keçəndən sonra da ağzıgünə oturub, camaata bax-
maq olmaz, ayıbdı, gərək sən də başqaları kimi, yemək-içmək 
sifariş eləyəsən. Bunun hamısı puldu və riqalı qızın lüt bədə-
ninə baxmaq, kim bilir, neçəyə başa gələcək. Şıxov çimərliyin-
 35
də isə yüzlərlə su sonası kimi, gözəl-göyçək qızın bədəninə 
baxdığına görə indiyəcən bir qəpik də pul verməyib. Amma, 
hər halda, varyeteyə gedəcək, ən azı ona görə ki, yüz eşitmək-
dənsə, bir görmək yaxşıdı. Digər tərəfdən Bakıda öyünmək olar 
və bu özü də az iş deyil: “Getdim, bir həftə Riqada gəzdim, kef 
elədim. Varyeteyə də getmişdim: bəh, aləmdi!” 
Riqa xoşuna gəlirdi: şəhərin təmizliyi, səliqə-səhmanı, 
gözəlliyi, binaların şiş qüllələrinin lap təpəsində gərdən çəkib 
dayanmış qızılı xoruz fiqurlarının səhər tezdən və axşamtərəfi 
günəş şüalarının altında bərq vurması, Dauqava çayı, parklar, 
yeməklər, ələlxüsus da dondurmalar... Şəhərin görməli yerlə-
rinə gəzməyə aparırdılar onları. Bir dəfə katerə minib, Dauqava 
çayıyla üzə-üzə gedib çıxmışdılar Yurmala şəhərinə. Baltik də-
nizinin sahilində gəzdilər, Xəzər dəniziylə müqayisədə su çox 
soyuq olsa da, yerli camaat və rusiyalı turistlər çimirdilər. Öm-
ründə birinci dəfə görürdü ki, günəş çox gec batıb, lap erkən də 
doğur. Onu fikir götürmüşdü ki, bu camaat nə vaxt yatıb yuxu-
sunu alır. Özünün də yuxusu pozulmuşdu: sübhün gözü açıl-
mamış şirin yuxudan onu həyətdəki ağacda yuva qurmuş ley-
ləklərin səsi oyadırdı. Hava işıqlaşsa da, saata baxıb görürdü ki, 
dörd tamamdı, ya da beşin yarısıdı, leyləklər isə oyanıblar, bir 
səs-küy salıblar ki, yatmaq mümkün deyil artıq. Hələ çox tezdi, 
indidən durub neyləyəcək? Başını yastığın altına soxub, üstün-
dən adyalı örtürdü ki, leyləklərin səsini eşitməsin, amma müm-
kün olmurdu və düz saat səkkizəcən – səhər yeməyinə gedənə-
cən yerin içində qovrula-qovrula qalırdı. 
Gəzinti vaxtı və gündə üç dəfə yeməyə gedəndə kişilər 
qadınlara sezdirmədən varyete məsələsini müzakirə eləyirdilər. 
Bir cavan oğlan qabağa düşüb deyirdi ki, bu iş mənlikdi, siz 
heç narahat olmayın, düzələcək. Amma hələ ki ortada bir şey 
yox idi – məsələnin həlli uzanırdı. 
Yoldaşları bütün günü Riqanın dükanlarını gəzir, axta-
rıb özlərinə lazım olan şeyləri alırdılar: hey görürdün iri qutu-
 36
lardı, bağlamalardı, dolu zənbillərdi, birucdan daşıyıb, meh-
manxanaya yığırdılar. Bəziləri, ələlxüsus da qadınlar alış-verişə 
o qədər aludə olmuşdular ki, qrup tədbirlərində iştirak eləmə-
məkləri bir yana, çox vaxt heç nahara da gəlmirdilər – səhər 
yeməyini yeyib düşürdülər dükanların canına. Axşam yeməyi 
vaxtı biri-birinin sözünü kəsə-kəsə onların necə danışdığını, se-
vincdən alışıb-yanan gözlərini görmək lazım idi:  
– Bu gün getdik, elə gözəl servizlər aldıq! Ordan da 
getdik çil-çıraq dükanına... 
Onun özünə gəlincə, bir az pulu var idi və elə ilk gündə-
cə bəzi xırda-para şeylər alıb, daha heç nə axtarmırdı, hərdən 
küçədə gəzdiyi yerdə qarşısına çıxan bəzi dükanlara girib, elə-
belə baxırdı. Gündə üç dəfə vaxtlı-vaxtında gedib, yeməyini 
yeyir, qrup tədbirlərinin hamısında iştirak eləyir, qalan vaxtını 
da ya təkadamlıq otağında yatır, ya da tək-tənha şəhəri gəzib-
dolaşırdı. Xoşuna gələn mənzərəli yerlərdə oturub, nəfəsini 
dərir, bir fincan kofe içir, ya da dondurma yeyirdi. 
Amma bir dəfə elə oldu ki, nahardan sonra yata bilmədi. 
Bəlkə də, həyəcandan idi – səbirsizliklə saat beşi gözləyirdi. 
Varyete məsələsi, nəhayət ki, düzəlirdi: nahar yeməyi vaxtı 
dedilər ki, saat beşdə kişilər yığışsınlar mehmanxananın birinci 
mərtəbəsindəki foyeyə, biletlər orda paylanacaq. Yuxusuz olsa 
da (saat dörddən oyaqdı), yata bilmirdi, pəncərədən mehman-
xana binasının o biri korpusuna baxırdı: bəzi eyvanlarda adicə 
çimərlik paltarında uzanıb, günəş vannası qəbul eləyən qadınlar 
görünürdü, onlara baxmağa dəyərdi. Nəhəng bir ölkənin ən 
müxtəlif regionlarından, eləcə də xarici ölkələrdən, hətta uzaq 
Yaponiya və Amerikadan gəlmiş çoxlu turist qalırdı “Riqa” 
mehmanxanasında. Addımbaşı qəşəng qadınlara rast gəlirdin. 
Bu cavan oğlan da pəncərənin qabağında dayanıb, eyvanlara 
baxa-baxa fikirləşirdi ki, əfəl adamdı: bu gözəl-göyçək qızlar-
dan biriylə tanış olub, vaxtını xoş keçirmək əvəzinə, mehman-
xanada boş-bekar oturub, varyeteyə bilet gözləyir. Dərhal da 
 37
işə başladı: binanın cənub qanadında, bir mərtəbə aşağıdakı ey-
vanların birində uzanıb, günəş vannası qəbul eləyən xanımın 
telefon nömrəsini öyrəndi.  Çox sadə bir məsələdi bu, sakinlə-
rin hamısı bilir: binanın mərtəbəsini və otağın nömrəsini göstə-
rən rəqəmləri yığmaq lazımdı, vəssalam. Amma ilk cəhdi boşa 
çıxdı: rahibələr kimi, çox ciddi bir qız çıxmışdı bəxtinə və təbii 
ki, tanış ola bilmədi. Elə ruhdan düşdü ki, daha heç kimə zəng 
eləmədi. 
Saat beşdə ona zəng eləyib dedilər ki, on manat pul gö-
tür düş aşağı, gəl biletini apar. İşə bax, varyete məsələsi tamam 
yadından çıxıb, hətta ilk anda çaşdı, bilmədi bu nə deməkdi: 
bilet nədi, bunlar nə danışır? Kiçik bir pauzadan sonra: “Üzr is-
təyirəm, – dedi, – mən gedə bilməyəcəm. Bilirsiniz, heç gözlə-
mədiyim halda vəziyyət elə dəyişib ki, mənim varyeteyə get-
məyim mümkük deyil artıq. Yox, telefon söhbəti deyil, özü də 
bu saat yanımda ayrı adam var, sonra danışarıq. Oldumu? Hə, 
yaxşı, sağ ol.” – Dəstəyi asdı və varyeteyə getmədi. Çünki zəng 
olunan vaxt yanında bir qız var idi. 
Zəng eləyib, özü gəlmişdi qız. Qapını açanda gözlərinə 
inanmadı: ağ paltarda ağ  göyərçinə oxşayan gözəl bir qız da-
yanmışdı dəhlizdə. 
Onun çaşdığını görüb, qız güldü və dedi: “Hə, cavan 
oğlan, bu da mən. – Sanki onun ürəyindən keçənləri üzündən 
oxumuşdu, yəni ki, sən elə bilirdin çirkinin biriyəm, eləmi? Hə-
qiqətən də, qız zəng eləyib deyəndə ki, gəlirəm, istədi deyə gəl-
mə. Amma demədi – üzü gəlmədi. Fikirləşdi ki, beləsiylə otu-
rub-durmaq düz deyil, amma eybi yoxdu, qoy gəlsin, onsuz da 
bir bəhanə tapıb başından eləyəcək. – Özüm öz ayağımla gəl-
mişəm. Bəlkə, zəhmət çəkib, bizi içəri dəvət eləyəsiniz.” 
Nəhayət, onun da dili söz tutdu: 
–  Buyurun! – dedi. – Buyurun keçin içəri! 
Qız ona danışırdı ki: “Gördüm qarayanız, qəşəng bir 
oğlan pəncərədən boylanıb, ora-bura baxır. Bizim qızlara de-
 38
dim: bu oğlan mənim xoşuma gəlir, onunla tanış olacam. Tele-
fon nömrəsini müəyyən elədim. Bilirsən də, asandı... Hə, tele-
fon nömrəni öyrənib, zəng elədim. Sonrasını özün bilirsən.” 
Riqa şəhəri onun yadında belə xoş xatirələrlə qalıb. On 
ildən artıq bir vaxt ötübdü aradan və yolu yenə bu şəhərə düşüb 
– ezamiyyətə gəlib. Heç gözləməzdi: şəhər onu qaşqabaqlı qar-
şıladı. Bu nədi belə? Gecələməyə yer də tapa bilmir, qalıb vağ-
zalda. Qonaqların mehmanxana məsələsini, guya ki, operativ 
surətdə həll eləmək üçün aeroportda xüsusi büro var, onlara da 
müraciət eləyib, dedilər, gözləyin. Neyləmək olar, gözləmə za-
lında oturub gözləyir. Gecə saat ikinin yarısında, nəhayət, onu 
çağırdılar: “Gəlin, – dedilər, – çox çətinliklə də olsa, sizə yer 
tapmışıq.” Sevincək pəncərəyə yaxınlaşdı. Qızlar onun paspor-
tunu alıb vərəqlədilər, öz aralarında latışca danışdılar, pasportu 
özünə qaytarıb, rus dilində dedilər ki, çox təəssüf, o yeri sizə 
verə bilməyəcəyik.  
– Nə olub, qızlar, niyə verə bilmirsiniz? 
– Bilirsiniz, məsələ belədi: üçyerli nömrədə bir boş yer 
var, istədik oranı sizə verək, – iki qızdan pəncərəyə yaxın otu-
ranı dedi. – Amma baxıb görürük ki, mümkün deyil: üç yerdən 
ikisində ermənilər qalır, o səbəbdən də üçüncü yeri sizə verə 
bilmərik. 
Bərk yorğun idi, yuxu gözündən tökülürdü, gecənin gec 
vaxtı mehmanxanadakı otağın əldən çıxması onu çox mütəəssir 
elədi. 
– Ordakı iki nəfərin hansı millətdən olması mənim üçün 
əhəmiyyətli deyil, qızlar, – dedi. – Yol gəlmişəm, yorğunam. 
Özü də mən bura kefə gəlməmişəm, iş dalınca gəlmişəm, bu-
yurun, bu da mənim ezamiyyət vərəqəm. Xahiş edirəm, hər 
nədi, o yeri verin, bu gecəliyə qalım. Sabah onsuz da mənim 
mehmanxana məsələm həll olunacaq. 
Bayaq onunla danışan qız təəccüblə gülümsəyib, başını 
buladı: “Вам туда нельзя,  молодой человек, нельзя! Неуже-
 39
ли,  не понимаете, что нельзя?” – dedi və əlavə elədi ki, göz-
ləyin, bəlkə, sizə başqa yer tapa bildik. 
Gözləmə zalındakı kresloda oturub, səhərəcən gözlədi. 
Amma qızlar bir də onun adını çəkmədilər, – görünür, başqa 
yer tapa bilməyiblər. 
Riqa şəhər rəhbərliyindən olunan zəngdən sonra “Riqa” 
mehmanxanasında yer verdilər ona. İstirahət eləyib, özünə gə-
ləndən sonra fikirləşib gördü ki, qızlar düz eləyiblər: ermənilər 
ərazi iddiası irəli sürüb, onun vətənini qana çalxayıblar, elə 
adamlarla onun bir otaqda qalması düz deyil. 
Xocalı soyqırımında şəxsən iştirak eləmiş erməni ya-
zıçısı Zori Balayan “Ruhumuzun yüksəlişi” kitabında yazır: 
“Biz Xaçaturla ələ keçirdiyimiz evə girərkən əsgərlərimiz 13 
yaşlı bir türk uşağını pəncərəyə mismarlamışdılar. Türk uşağı 
səs-küy salmasın deyə, Xaçatur uşağın anasının kəsilmiş döşü-
nü onun ağzına soxdu. Daha sonra bu 13 yaşındakı türkün ba-
şından, sinəsindən və qarnından dərisini soydum. Saata baxdım, 
türk uşağı yeddi dəqiqədən sonra qan itirərək dünyasını dəyişdi. 
Xaçatur daha sonra ölmüş türk uşağının cəsədini hissə-hissə 
doğradı və itlərə atdı. Axşam eyni şeyi daha üç türk uşağına 
elədik. Mən  bir erməni vətənpərvər kimi, öz  vəzifəmi yerinə 
yetirdim.” – Yazıçısı bu əməlin yiyəsi olan millətdən nə desən 
gözləmək olar və əslində, latış qızları onu ermənilər qalan ota-
ğa buraxmamaqda düz eləyiblər. Özünə qalsa, gedərdi, qızlar 
qoymadı, – halal olsun, ağıllı qızlardı. 
Riqanın dükanlarından az miqdarda bəzi zəruri ərzaq 
məhsulları almaq mümkün idi. Şəhər sakinlərinə xüsusi vəsi-
qələr paylanıbdı, alış-veriş vaxtı onu tələb eləyirlər. Kimdə be-
lə vəsiqə yoxdursa, ona mal satılmırdı. Yeməkxana və resto-
ranlarda isə heç bir məhdudiyyət yox idi: get, nə qədər istəyir-
sən, ye-iç. Mehmanxanadakı otağında çay içmək üçün yarım 
kilo konfet almaq istəyirdi, vermədilər, bu da hirsləndi: nə tə-
hər adamdı bunlar, lap ağını çıxardıblar. Özlərinə də dedi: 
 40
“Mən Bakıdanam, bir-neçə günlüyə burda qonağam. Özüm də 
Riqaya neft məhsulları göndərilməsi məsələsini həll etmək 
üçün şəhər rəhbərliyiylə danışıqlar aparmağa gəlmişəm. Meh-
manxanada çay içmək üçün yarım kilo konfet almaq istədim, 
vermədilər. Deyir, olmaz. Deyirəm, niyə olmaz? Deyir, ona gö-
rə ki, sən buralı deyilsən. Deyirəm, yarım kilo konfet nədi ki, 
ondan ötəri oralı, buralı söhbəti salırsınız? Deyir, bizdə belədi, 
olmaz. Dedim, inciməyin, üzünüzə deyirəm, siz çox ağını çı-
xardırsınız.” 
Onu çox məmnuniyyətlə dinlədilər, riqa konfetiylə çay 
içmək istəyinin baş tutmamasına görə təəssüfləndilər, gülüm-
səyib, başlarını buladılar, müstəqillik yolunda inamla irəliləyən 
latış xalqına hər cür əngəllər törədən, o cümlədən, neft məh-
sulları qıtlığı yaradan Rusiyadan fərqli olaraq, çətin məqamda 
onlara yardım əli uzatmaq niyyətində olan azərbaycan xalqına, 
neft emalı zavodunun kollektivinə və şəxsən onun özünə min-
nətdarlıq ifadə elədilər, amma yarımca kilo konfet almaqda kö-
mək eləmədilər. Qərar qəbul olunub ki, əksəriyyət mallar, o 
cümlədən, riqa konfetləri gəlmələrə satılmasın və başqa cür 
mümkün deyil: olmaz, vəssalam. 
Bakıda heç vaxt qonağa belə üz göstərməzdilər, ələl-
xüsus da o qonağa ki, çətin məqamda ölkə üçün strateji əhə-
miyyəti olan bir məsələnin həllinə kömək üçün gəlmiş ola. 
– Yarım kilo konfet lazımdı? O nə sözdü, qardaş, ayıb 
deyilmi? Götür bir karobka apar, pul-zad da lazım deyil. Başqa 
nə lazımdı? A kişi, sənə dedilər ki, nə lazımdı de, utanıb−eləmə, 
bura sənin öz evindi. Qardaş canı, düz sözümdü. Sənin kimi 
oğula can qurbandı. Ay uşaqlar, ordan bir karobka konfet gö-
türün, aparın, bu kişinin qaldığı mehmanxanaya qoyun gəlin. 
Bir qəpik də pul-zad almayın. Eşitdinizmi? – Bakıda belə de-
yərdilər və eləyərdilər. Amma bunlar “yox” deyib durublar və 
uzaq eldən gəlmiş qonağa yarım kilo konfet nədi, onu da sat-
 41
maq istəmirlər. Başa düşmək olmur bu nədi belə: xalqın zəif 
damarıdı, yoxsa xarakterindəki güclü cəhətdi? 
Hər halda, ciddi analiz göstərir ki, latışlar düz eləyir: 
qərar qəbul olunubdu və hansısa bir qadağa qoyulubdu, deməli, 
kimliyindən asılı olmayaraq, heç kimə olmaz. Xalq öz iradə-
sinə –  qəbul elədiyi qərara hörmətlə yanaşır, bu isə onun zəif-
liyini yox, gücünü, qüdrətini nümayiş elətdirir. 
Qəribəliklərdən biri də oydu ki, latışlar öz müstəqilliyi 
uğrunda mübarizə apardığı çətin məqamda Riqada yaşayan rus-
lar bunun əleyhinə çıxır, şəhərin mərkəzi meydan və küçələ-
rində izdihamlı mitinqlər təşkil eləyir, əsla çəkinib eləmədən öz 
mövqelərini bildirirdilər. Amma nə polis, nə də mülki adamlar-
dan heç kim onlara mane olmurdu. Heç olmasa bircə nəfər ya-
xınlaşıb demirdi ki: “Ey, İvan, sən bura ayran içməyə gəlmisən, 
yoxsa ara seçməyə? Xoşun gəlirsə, qal bu məmləkətdə yaşa; 
gəlmirsə, gəmidə oturub, gəmiçiylə dava eləmə: çıx get bur-
dan!” Heç kim dinib-danışmırdı, ruslara fikir verən də yox idi. 
– Latış xalqıdı bu, neylədiyini bilir: qarşısına məqsəd qoyub ki, 
SSRİ-nin tərkibindən çıxıb, öz müstəqil dövlətini yaratsın və 
bu yolla dönmədən irəliləyir, xırda məsələlərə baş qoşub, 
vaxtını itirmək istəmir. Necə deyərlər, it hürər, karvan keçər. 
Yanağından qan daman şaqqalı bir latış gəlini kolbasa 
tikəsini ona tərəf uzadıb dedi: “Gəl,dadına bax. Utanma, ye. 
Xoşuna gəlməsə, almazsan.” – Ezamiyyətin son günüdü, bütün 
qadağalara rəğmən, evə, özünə lazım olan bəzi şeyləri ala 
bilibdi, ən əsası da, uşaqlar üçün qəşəng məktəbli formaları 
alıb. Mehmanxanada süpürgəçi işləyən bir rus qadını kömək 
elədi, sağ olsun. Bu da əvəzində arvada təşəkkür elədi və bir 
butulka Bakı arağı verdi. Riqada benzin qıtlığı olduğu kimi, 
araq qıtlığı da var idi, qadın çox sevindi. 
Riqa bazarına gəlib ki, elə-belə özü üçün gəzsin, baxsın, 
heç nə almaq fikri yoxdu. Mer-meyvə satanların sir-sifətindən 
o saat bildi ki, azərbaycanlılardı, onlara tərəf gedib, tanışlıq 
 42
vermədi. Ona elə gəlirdi ki, Sakit Okeanın hansısa uzaq bir 
adasına yolu düşsə və bazara getməli olsa, orda da mer-meyvə 
satanların öz həmyerliləri olduğunu görəcək. Latış kəndliləri 
təzə mal və donuz əti, özlərinin istehsal elədikləri kolbasa və 
sosisqa satırdılar. Hamısı da çox böyük səxavətlə təklif eləyir: 
“Gəlin yeyin, dadına baxın.” 
Latış gəlini düz onun gözünün içinə baxıb, elə ciddi bir 
ədayla danışırdı ki, gülməyi tutdu, ayaq saxlayıb, kolbasa tikə-
sini aldı: çox dadlı şeydi. Fikirləşdi ki, yaxşıca saz gəlindi,  
bunun sözünü yerə salmaq düz deyil. “Bir kilo çək ”, – dedi. 
Latış gəlin təəccübləndi: “Bir kilo nədi ki? Belə gözəl ne-
mətdən çox almaq lazımdı.” 
  – Yox, – dedi, – bir kilo bəsdi. Onu da sənin xətrinə 
alıram. 
Azca aralanmışdı ki, bir kişi də inadla xahiş elədi: “Çox 
yaxşı kolbasadı. Yaxın gəlin, yeyin, dadına baxın, görün necə 
məhsuldu”. Ötüb keçəcəkdi, amma bu vaxt kişinin yanında on 
bir-on iki yaşlarında bir oğlan uşağı gördü: uşaq yavan çörəyi 
iştahla yeyir, arabir də əlində tutduğu stəkandakı yaxantıya ox-
şayan kakaodan bir qurtum içirdi. Uşaq çörəyi niyə yavan yeyir, 
o cür dadlı kolbasadan bir-iki tikə götürüb, yavanlıq eləyə bil-
məzdimi? – fikir götürmüşdü onu. 
Əslində, kənd uşaqlarının həyatı romantika deyil, 
amansız məhrumiyyətlər və məşəqqətlə doludu o həyat. Roman-
tika sonralar xatirələrdə yaranır. Ovcunun içi kimi bilir niyə o 
uşaq yavan çörəyi gəvələyir: hardasa on beş-iyirmi kilo 
kolbasa götürüb, oğluyla bazara gəlibdi bu kişi, mətahını satıb, 
ailəsinin ehtiyacına xərcləyəcək. Hər şey qəpiyinəcən hesabla-
nıbdı: kolbasanın bir qədərini müştərilər haqq ödəmədən da-
dına baxmaq adıyla yeyəcəklər, qalanına əl vurmaq olmaz. 
Ötüb-keçən hər kəsə səxavətlə təklif olunan kolbasanın ikicə 
tikəsini öz doğma balasına qıymır kişi. Ehtiyac içində yaşamaq 
belədi, ona bax, yazıq uşaq yavan çörəyi gör necə gəvələyir. 
 43
Zəhmətlə çörək qazanmaq, əlbəttə, şərəflidi və yeganə düzgün 
yoldu, amma çətindi, zillətdi. Nə əziyyətlər bahasına becərilən 
məhsulu satıb, pula çevirmək özü də bir problemdi, ələlxüsus 
da bolluq olanda – Baltikyanı respublikalarda heyvandarlıq 
məhsulları boldu. Yadındadı ki, ərik yetişəndə onu satmaq çox 
çətin olurdu. Bir dəfə anası iki vedrə ərik yığıb, böyük qar-
daşıyla ona dedi: “Gül kimi məhsul yerə tökülüb, zay olur. 
Bazara çıxardırsan, heç soruşan da olmur ki, neçəyədi. Bunu 
aparın verin kombaynçılara, əvəzində heç olmasa bircə vedrə 
taxıl alsanız, o da qənimətdi, ac toyuq-cücəyə verərik”. 
İki qardaş iki vedrə əriyi eşşək arabasına qoyub, kənd-
dən üç-dörd kilometr aralıdakı taxıl zəmisinə apardılar. Yolun 
qırağında dayanıb gözləyirdilər. Kombayn zəminin o başında 
dövrə vurub, taxılı biçə-biçə üzübəri gələndə əl elədilər ki, sax-
layın, sizə deyiləsi sözümüz var. Kombayn dayandı və onu 
idarə eləyən iki kişidən biri düşüb gəldi. 
– Hə, nədi,  uşaqlar , nə istəyirsiniz? 
 – İki vedrə əla ərik gətirmişik. Yerə tökülən əzik-üzük-
dən deyil, hamısı bircə-bircə ağacdan dərilib. Çəyirdəyi də 
şirindi, elə bil sütül fındıq yeyirsən. Dadına baxın, xoşunuza 
gəlsə, götürün. Əvəzində bir az taxıl verərsiniz, aparıb toyuq-
cücəyə səpərik. 
Köynəyi tərdən duz bağlamış kombaynçı çirkli, yağlov 
əllərini şalvarına silib, guya, təmizlədi, bir ərik götürüb yedi. 
Bal kimi ərikdi, əlbəttə, xoşuna gəldi və ağzını ləzzətlə marçıl-
dadıb dedi: “Əriyi boşaldıb, qablarınızı taxılla dolduracam. 
Razısınız?” Əlbəttə, razıdılar, onlara deyilib ki, bir vedrə ta-
xıla dəyişə bilsəniz də, qənimətdi. İki vedrə taxılla qayıtdılar. O 
gün evdə toy-bayram oldu.  
Hər il altmış-yetmiş hinduşqa saxlayıb böyüdürdülər. 
Ət sarıdan korluq çəkən ailədə heç olmasa bircə hinduşqanın 
xüsusi olaraq yeyilmək üçün kəsilməsi çox nadir hallarda 
mümkün idi, onu da ən əziz qonağa kəsərdilər. Evin ehtiyacı 
 44
hər şeyi udurdu: hinduşqalar üç-üç, beş-beş bazarda satılırdı 
və bir də baxırdın ki, beş-altı fərə qalıb, bir-iki dənə də xoruz, 
bu da toxunulmaz fonddu, növbəti ildə onlardan yeni hinduş-
qalar törəyəcək. 
Mer-meyvə, toyuq-cücə və heyvan satmaqla qazanılan 
pulların hara xərclənməsi də onu narahat eləyirdi. Bir dəfə sə-
hər tezdən bazara gedib, axşam şər qarışanacan ləngimişdilər. 
 –  Ona bax, nə təhər yadımızdan çıxıb, bu uşaq bütün 
günü ac-susuz qalıb, – bu sözlər onun barəsində deyilirdi, heç 
gözləmədiyi halda qayğısına qaldılar. Hətta təklif olundu ki, 
gedək yeməkxanaya, bir şey alaq ye. Bərk acmışdı, amma razı 
olmadı. 
– Mən ac deyiləm, heç nə istəmirəm. 
– Necə yəni ac deyiləm? Səhərdən bəri sənin dilinin 
altından su da keçməyib, gəl gedək bir tikə çörək ye, bala, ac-
susuz ölürsən. 
Iki ayağını bir başmağa dirəyib: “Yox, – dedi, – mən ac 
deyiləm.” Üçüncü sinifdə oxuyurdu onda, ağır zəhmətlə qaza-
nılan pulun məxsusi olaraq onun yeməyinə xərclənməsinə razı 
ola bilmədi. 
Hərdən söz düşəndə: “Bütün günü çöllərdə heyvan ota-
rırdıq. Bəh, kef idi!” – deyir. Amma soyuqda, yağışda, şaxtalı-
qarlı günlərdə yiyəsiz küçük kimi, çöllərdə sitildədiyini unu-
dubdu, o barədə bircə kəlmə də danışmır, – sən demə, elə şey 
olmayıb və bu da kefdəymiş. 
Gecə saat dörddə oyadırdılar onu – hava işıqlaşmamış 
heyvanları aparıb, taxılın qırağında otarmalıydı. Bütün günü 
diz qatlamayan nadinc oğlan uşağı bərk yorulurdu və xurt 
düşüb ölü kimi yatırdı. Şirin yaz yuxusundan oyanmaq çox 
çətin idi. Sən demə, dünyada  yuxudan gözəl, yuxudan şirin heç 
nə yox imiş. Kaş ki bircə saat da  yata biləydi. Bir saat nədi, on 
dəqiqə, beşcə dəqiqə... Köynəyini başına keçirib, paltar ge-
yindiyi yerdə ayaq üstəcə yuxulayıb. Pəyədən açılıb, həyətə 
 45
buraxılmış heyvanlar işəyib, qap-bacanı bulayırlar, bunları 
yığıb, doqqazdan çölə çıxartmaq, örüşə aparmaq lazımdır. Gö-
rəsən, nə olub, bunun  paltar geyinməyi nə uzun çəkdi? 
Həyətdən gələn səsə diksinib, yuxudan ayılır, “gəlirəm” 
deyib, tez köynəyi geyinir, şalvarı əyninə keçirir – daha lən-
gimək olmaz. On bir-on iki yaşlarında, əl boyda uşaq gecə 
yarısı beş-on qoyunu, bir inəyi və bir dananı qabağına qatıb, 
kənddən çıxır. Böyüklü-kiçikli bütün kənd camaatı yatır, itlər, 
pişiklər də yatır, quşlar, lap balaca cücülər də yatıb dincəlir. 
Sən demə, dünyanın ən xoşbəxt adamı bu yaz gecəsi isti yor-
ğan-döşəkdə yatan kəslərdi. Onun tay-tuşları və özündən iki 
yaş böyük qardaşı da o bəxtəvərlərdəndi. Böyük qardaşa deyən 
yoxdu ki, bir dəfə də heyvanı sən apar yaylıma, qardaşın ya-
zıqdı, heç olmasa qoy bircə dəfə o yatsın yuxusunu alsın. De-
mirlər, ona görə ki böyük qardaşın adı çıxıb: səhər tezdən 
oyana bilmir. Guya, kiçik qardaş oyana bilir. Üzüyola görüblər 
onu, belə yerdə deyir: yavaş eşşəyi cüt-cüt minərlər. Bu beş-
altı qoyun və bir inəkdən yana gecəsi-gündüzü yoxdu onun, – 
belə yaşamaq olmaz, həyat deyil bu, cəhənnəmdi. Camaatın 
uşağı yeddillik məktəbi bitirib, Bakıya gedir, peşə məktəbinə 
girib, sənət öyrənir və kəndə gələndə tanımaq olmur: bu kimdi 
belə? Necə də dəyişibdi, çiçək kimi tərtəmiz, abırlı əyin-başına 
bax. Bir oğlan olub ki, elə bil bəy balasıdı. Amma bir belə 
əziyyətin qabağında onun heç olmasa fərli əyin-başı da yoxdu,  
o gün heyvan otardıqları yerdə qonşunun qızı qayıdasan ki, 
əyniniz bircə dəfə də sevinməz. – Düz sözə nə deyəsən. Burda 
qalmaq və belə yaşamaq istəmir. Bircə bu yeddillik məktəbi bi-
tirsəydi, çıxıb gedərdi Bakıya, peşə məktəbinə girərdi. 
 İnək qabaqda, ikillik dana dalda, malların dalınca da 
qoyunlar əsgər kimi, sıraya düzülüb gedirlər. Kənddən çıxan 
kimi heyvanlar daş yola tərəf üz tuturlar, amma o, imkan ver-
mir, toparlayıb, qabağa aparır: o tərəfdəki dərənin ayağından 
heyvanları üzüaşağı buraxacaq, zəmiyə çatanda isə keçib, ta-
 46
xılın qırağında duracaq. Yolun alt tərəfində, taxılın qırağıyla 
eni əlli-altmış metr olan bir zolaq uzanıb gedir, bufer rolunu 
oynayan bu ərazi gündüzlər qorunur deyə, heyvan otarmaq 
üçün yaxşıca xam yerdi. Heyvanlar şehli ota cumurlar: inək elə 
bil neçə ilin usta biçinçisidi, birucdan biçib-tökür, yedikcə 
qarnı şişir, yelini südlə dolur. Qoyunların da sağılan vaxtıdı, 
beş ana qoyunun ikisi – qumral qoyunla genpaça boz  qoyun 
ekizçildi və hər il yeddi quzu doğulur.  
Keçənilki quzular böyüyüb, toğlu olublar, erkək toğlu-
lar arabir mıqqıldayıb, burunlarını ana qoyunların və dişi toğ-
luların daldan paçasının arasına soxur, bellərinə sıçrayıb, ra-
hat otlamağa imkan vermirlər. Erkək ki erkək, darmacalda, bu 
iki daşın arasında mazaqlaşmağa vaxt tapıblar. 
Hava işıqlaşır, uşağın da qəzəbi soyuyub, peşə məktəbi-
nə getmək planından vaz keçib artıq. Yox, peşə məktəbinə get-
məyəcək, çox pis oxuyan uşaqlar gedir ora, o isə yaxşı oxuyur. 
Anası neçə dəfə deyib ki: “Heyifim gəlir buna, başlı uşaqdı. 
Keşkə əlimdə imkanım olaydı, aparıb verəydim şəhərdəki mək-
təblərin birinə, – rayon mərkəzindəki orta məktəbləri nəzərdə 
tutur, – bu xarabada müəllimlər fərli dərs də keçmirlər,” – 
“xaraba” deyəndə anası kəndin yeddillik məktəbini nəzərdə 
tuturdu. Peşə məktəbinə getməyəcək, orta məktəbi bitirib, Ba-
kıya gedəcək, ali məktəbə girəcək. İndi isə iki kəndin arasında 
heyvan otarır. Gah o, gah da o biri kənddən gələn it hürüşməsi, 
xoruz banlaması səsi eşidilir. İnək də, qoyunlar da şirin-şirin 
otlayırlar. Dana, başını qaldırıb, taxıla tərəf boylanır, – ona 
bax, şadlığından şitlik eləmək buna deyərlər, o cür xəsillikdə 
otladığı bəs deyil, taxıl zəmisinə girmək də keçir könlündən.Yox 
bir, gözlə, boğazında qalar, – əlindəki ağacı qaldırıb, danaya 
təpinir. Heç özü də bilmir nəyə görəsə qəlbi coşqun hisslərlə 
doludu, hər şey ona sevimli və gözəl görünür: torağaylar nə 
gözəl oxuyur, dağın döşündə sürünən duman necə də zərifdi və 
yaxşı ki, onu tezdən oyadıb, heyvan otarmağa göndərirlər. 
 47
Hələ də yatıb, yuxu bişirən böyük qardaşı və sinif yoldaşla-
rından heç kim bu gözəlliyi nə görə, nə də duya bilir.  
Heyvanlar otlayıb doyublar artıq, indi onları dərə yu-
xarı yığıb, dağın ətəyinə aparacaq ki, evə tərəf gedəndə görüb-
eləyən olsa da, elə bilsin ki, dağın döşündə otarıb, geri qay-
tarır. Evə çathaçatda yuxudan təzə oyanıb, öz heyvanlarını qu-
zeyin ayağı tərəfə otarmağa aparan qonşularla rastlaşacaq. 
Tox heyvanlar diqqəti cəlb eləyir:inək o qədər yeyib ki, qarnı 
dama dönüb, fısıldaya-fısıldaya güclə yeriyir, yelini şişib, pa-
çasının arasına sığışmır. Qonşular, əlbəttə, bunu görürlər: ki-
misi qaş-qabağını tökür (qonşu paxıllığıdı), kimisinin də üzün-
də aciz bir təbəssüm görünür. 
Anası inəyi sağacaq, görəndə ki, sərnic doldu, amma 
hələ süd qalıb, böyük qızı səsləyəcək ki, tez ol ordan bir qab 
gətir mənə. Bu qab da dolanda inəyin qabaq ayaqlarına çatıyla 
bağlanmış buzovu açıb buraxacaq, acıqmış bala anasının 
məməsini sortuqlayıb əməcək, ağzının qıraqlarında ağappaq 
süd köpüyü görünəcək. Qoyunlar da sağılacaq, onların südünü 
ayrıca bişirib, qatıq çalır, ya da pendir eləyirlər. Küzün qa-
palağı açılan kimi quzular vay-şivən salıb, analarının üstünə 
cumacaqlar, dizlərini yerə atıb, irtməklərini oynada-oynada 
bal kimi şirin süd paylarını əməcəklər. Bu arada ananın yadına 
düşəcək ki, böyük oğlu hələ də yatır, böyük qızı səsləyib de-
yəcək: “Get, o eşşəyə de ki, gün günortadı. Dursun, məktəbə 
getsin, məni ora gətirtməsin!” 
Yatmaqdan üzü-gözü şişmiş böyük qardaş ayağına 
sürütmə alıb, sol əlinin dalıyla sol gözünü ova-ova qapıya çı-
xacaq, həyət-bacada vurnuxub, yeri gəldi-gəlmədi bir-birinin 
üstünə qışqıran, göstəriş verən, irad tutan adamlara, mələşən 
heyvanlara  laqeyd və ötəri bir nəzər salacaq, çevrilib, bağça-
ya tərəf gedəcək, yolüstü qollarını qaldırıb, dala-qabağa fır-
ladacaq, boynunu geri qatlayıb, bir neçə dəfə gah sağ, gah da 
sol çiyninə toxunduracaq (səhər idmanı eləyir), qonşuyla ara-
 48
dakı qaratikan çəpərinə söykənmiş ayaqyoluna girəcək, beş-on 
dəqiqə orda ləngiyib çıxacaq və bağçanın içiylə axıb gedən 
arxda əl-üzünü yuyacaq. Elə təsəvvür yarana bilər ki, böyük 
qardaş avaradı, amma elə deyil: dərslərini heç də pis oxumur, 
muncuq kimi, qəşəng xətti var; ev işlərində bununku odu bazar 
və tətil günləri arabanı qoşsun, kiçik qardaşını da özünə kö-
məkçi götürüb, oduna, kola getsin, ot çalsın, arabaya yığıb, hə-
yətə daşısın, taya vursun, çəpər çəksin. Pəyəni də çox vaxt bu 
kürüyüb təmizləyir.  
Örüşdən gələn qardaş da əl-üzünü yuyub, məktəbə ha-
zırlaşır. Artıq ləngimək olmaz, anası onu səsləyir ki, gəl çörə-
yini ye, məktəbə getməlisən. Stolun üstündəki stəkanda təzə biş-
miş inək südü buğlanır, boşqabda təzə inək qatığıdı, kasada 
qoyun qatığıdı, ortadan iki bölünmüş sac fətiri də qoyulub süf-
rəyə. Elə bu arada anası vaxt tapıb, bir-iki kəlməylə onun kön-
lünü alacaq: “Ye, başına dönüm, doyunca ye, it zülümü çəkir-
sən. Əziyyət çəkməyəndə də olmur: bax görürsənmi, heyvan-
larımızı yaxşı otarırsan deyə, yavanlığımız da boldu. Bu gün-
sabah nehrə çalxayacam, yağımız da olacaq. Pendir gətirim-
mi?” Yox, kiçik qardaş pendir istəmir, ağartının bol vaxtıdı, 
adam heç bilmir nədən başlasın. Əlbəttə, süd içəcək, sac fətiri-
ni miz iyi verən qoyun qatığına batırıb yeyəcək və yəqin ki, bir 
stəkan da  süd içəcək. 
Riqanın mərkəzi bazarından çıxanda yaxşı yadında de-
yil, dörd, ya da beş kilo kolbasa almışdı. Amma dəqiq yadın-
dadı ki, kolbasanın üç kilosunu oğlu yavan çörək yeyib, ya-
xantıya oxşayan kakao içən kişidən almışdı. Bazardan çıx-
haçıxda ağlına gəldi ki, noyabr ayı olsa da, havalar xoş keçir və 
kolbasa xarab ola bilər. Geri qayıdıb latışlara dedi: 
– Bu axşam Bakıya gedirəm. Sabah səhər tezdən çata-
cam evə. Heç bilmirəm, təyyarədə soyuducu olacaq, yoxsa ol-
mayacaq. Necə bilirsiniz, kolbasa yolda xarab olmaz ki? 
 49
Latışlar onu əmin eləyib dedilər ki, ovçu kolbasasıdı, 
heç nə olmaz, arxayın ol. Düz demişdilər. Uşaqlar bir müddət 
yeyib, kef elədilər, aradan neçə illər ötəndən sonra da hərdən 
söz düşəndə deyirdilər ki, biz ömrümüzdə o cürə ləzzətli kol-
basa yeməmişik. 
 
*** 
    
   Moskvalı yəhudi dedi ki, səhərdən bəri ac-susuz 
qırılırıq, gedək nahar eləyək. Avstriyalı yəhudi başını tərpədib, 
razılığını bildirəndə isə moskvalı yəhudi: “Keçən dəfə getdiyi-
miz restoran yaxşıdı. Düzdü, ora çox bahaçılıqdı, amma ye-
məklərinə söz ola bilməz ”, − dedi. 
Bakılıdan heç nə soruşmurdular, amma onun restorana 
getmək fikri yoxdu və soruşdu ki, bilmirsiniz, aeroporta necə 
getmək olar? − Sual yəhudilərə də, RAF-in şoferinə də aiddi. 
Moskvalı yəhudi təəccübləndi: 
–  Bəs sən restorana getmirsən?  
Bəzi adamlar hər şeyi öz arşınıyla ölçür. Bunlara necə 
desin ki, mən restoranda nahar eləmirəm, heç vaxt elə fikrim 
olmayıb, indi də yoxdur. Yox, lənət şeytana, bir dəfə olubdu. 
Vur-tut bircə dəfə belə bir hadisə olub: Estoniyanın Koxtla-
Yarve şəhərinə ezamiyyətə gedəndə məcburiyyət qarşısında qa-
lıb və nahar eləməyə restorana gedib. Onda da eston-rus deyiş-
məsinə başı elə qarışdı ki, heç bilmədi vaxt necə keçdi. 
İş gününün axırında ona dedilər ki, Rusiyanın Novoros-
siysk limanından tankerin yola düşməsi ləngiyir: bir-neçə əlavə 
sənəd tələb olunur, onları təcili aparıb, limana çatdırmaq lazım-
dı. Gedib, evdən pul götürməyə imkanı olmadı, zavodun maşı-
nında tez-tələsik aeroporta çatdırdılar onu və sənədləri gətirib, 
yəhudilərə verdi. Onlar da xahiş elədilər ki, tanker yola düşənə-
cən heç hara getmə, zavodun nümayəndəsi kimi, burda olsan 
yaxşıdı.  
 50
Tankeri yola salıblar, indi də liman rəisinin xidməti ma-
şınında aeroporta gedirlər: yəhudilər Moskvaya uçacaqlar, bu 
da Bakıya. 
– İşdə biz həmişə saat on ikidə nahar eləyirik. Elə vər-
diş eləmişəm ki, vaxtı keçəndə iştahım küsür. İndi saat üçdü, 
bakı vaxtıyla dörddü, mənim yeməyim bir də axşama qaldı, – 
bakılı mühəndis belə dedi və az-çox ağlabatan nəsə bir şey 
qoşub-düzəldə bildiyinə görə sevindi. 
– Aeroporta gedirsən, özün bil. Amma bəri başdan de-
yim ki, bilet tapa bilməyəcəksən. Onların dilini bu bilir, – 
moskvalı yəhudi belə deyib, avstriyalını göstərdi. – Hara istəsə, 
yerin deşiyindən də olsa, o saat bilet tapıb verirlər. 
Avstriyalı yəhudi təsdiq işarəsi olaraq başını tərpətdi. 
Bakılı özü də artıq yəqin  eləyib ki, burda əsas adam avstriya-
lıdı, özünün Vyanada, Londonda və Moskvada ofisləri var, Ba-
kıda da açmaq istəyir. Moskvalı yəhudi, belə demək mümkün-
sə, bunun quyruğudu və məsələnin nə yerdə olduğunu özü yax-
şı bilir, heç gizlətmir də, biznesə gəldiyini xatırlayıb deyir: 
“Getdim bunun Moskvadakı ofisinə, dedim, neft biznesiylə 
məşqul olmaq istəyirəm. Amma sənətim mexanikdi, nə neft-
dən, nə də biznesdən qandığım qrafa yoxdu. Nə məsləhət 
görürsən?” Avstriyalı soydaşı deyib ki, neftdən və biznesdən 
başın çıxmırsa, bunun eybi yoxdu, bir halda ki istəyirsən, hə-
vəsin var, bizneslə məşqul olacaqsan, pul da qazanacaqsan, ona 
görə ki... Yox, bu yeri tərcümə eləmək düz deyil, ona görə ki, 
“tı evrey, u tebə qolubaə krovğ”. Belə deyib və o vaxtdan bəri 
də tula kimi, yanına salıb gəzdirir. 
– Bunun bir qəşəng arvadı var. Əvvəlki arvadı da qə-
şəng idi, amma təzəsi lap qiyamətdi, – avstriyalı yəhudi dedi. 
Bakılı təəccübləndi:  
– Siz bunun arvadını da tanıyırsınız? 
 51
– Əlbəttə, tanıyıram. Təzə arvadını da, köhnə arvadını 
da. Hələ desən köhnə arvadının təzə ərini də tanıyıram. Hamısı 
mənim işçilərimdi –  Moskvadakı ofisimdə işləyirlər.   
Moskvalı yəhudi başıyla təsdiq eləyib dedi ki, hamımızı 
yığıb başına, dolandırır, ona görə ki “vse mı evrei, u nas qo-
lubaə krovğ”. Avstriyalı yəhudi bu sözü qulaqardına vurub, 
bayaqkı mövzuya qayıtdı: 
– Bəh, elə gözəldi! Bunun arvadını deyirəm, – belə 
deyib, başını yellədi və gülümsədi. – Deməklə deyil, öz gö-
zünlə görməsən, inanmazsan. Yolun Moskvaya düşəndə bizim 
ofisə gəl, gözləyəcəyik. Kremlin yanında üzgüçülük hovuzu 
var, ofisimiz də düz elə hovuzun böyründədi, – avstriyalı belə 
deyib, öz vizit kartını bakılıya uzatdı. O da alıb, gözdən ke-
çirtdi, dinmədi, gülümsəyib ürəyində: “Ay qoca tülkü, öz ara-
mızdı, deyəsən, bunun arvadından yaman kəsirsən, ha,” – dedi, 
vizit kartını cibinə qoyub: 
– Gələrəm, – dedi və soruşdu ki, bəs sizin öz arvad-uşa-
ğınız harda yaşayır, Vyanada, Londonda, yoxsa Moskvada? 
– Arvad-uşaq deyəndə, vur-tut bir oğlum var, o da Vya-
nada yaşayır. – Avstriyalı yəhudi belə deyib, pencəyinin qoltuq 
cibindən dörd-beş fotoşəkil çıxartdı, özünə oxşayan sağlam bir 
gəncin şəklin göstərib: – Oğlum, budur, – dedi. Başqa şəkildə 
isə bir dəstə gənc Alp dağlarının qarlı yamacında təsvir olu-
nubdu, hamısının da gözündə qara eynək var. Şəkildə oğluyla 
yanaşı dayanan qızı göstərdi: – Oğlumun sevdiyi qızdı, bu il 
evlənəcəklər. Dostlarıyla istirahət eləməyə, xizək sürməyə ge-
dirlər. 
– Qəşəng oğlunuz var, Allah saxlasın. 
– Sağ ol, Allah sizinkiləri də saxlasın. Arvadla çoxdan 
ayrılmışıq; düzünə qalsa, o özü ayrıldı, mənim elə fikrim yox 
idi. Yaxşı yadımdadı, cavan vaxtımız idi, yeni ili qarşılımağa 
hazırlaşırdıq. Düz gecə saat on ikinin yarısında telefon zəng 
vurdu, dəstəyi götürdüm: alo. Şefimdi: bəs filan şəhərdə malın 
 52
yola salınmasıyla bağlı problem yaranıbdı, təcili ora getməli-
sən. Dedim: yaxşı, səhər tezdən gedərəm. Səhər tezdən nədi, 
şef dedi, pencəyini geyin, düş aşağı, maşın səni həyətdə göz-
ləyir, bilet də şoferdədi. Arvada dedim ki, təcili getməliyəm. 
Nə olub, qaçhaqaç deyil ki, arvad dedi, bir az ləngi, yeni ili bir 
yerdə qarşılayaq, sonra gedərsən. Dedim: yox, mümkün deyil, 
elə bu dəqiqə getməliyəm, yoxsa təyyarəyə gecikərəm. Getdim. 
Qayıdıb gələndə gördüm arvad yoxdu – gedib. Mənə də bir vi-
da məktubu yazıb: “Əlvida, əzizim! Mənə belə həyat lazım de-
yil.” Məktubu bir də oxudum, oturub ağladım, sonra da getdim 
işimin dalınca. Əslində, işim elədi ki, ailə həyatıyla düz gəlmir: 
ömrüm yollarda, vağzallarda, özgə şəhərlərin mehmanxanala-
rında keçir. Çətindi. Ona görə bir də evlənmədim. 
Kədərli əhvalatdı. Başları söhbətə qarışıbdı və bir də 
baxdılar ki, gəlib çatıblar. Moskvalı dedi: “Düz gəlmişik, elə 
buradı. Düşək, çörək yeyək, sonra da gedərik aeroporta.” Bakılı 
çətin vəziyyətə düşübdü: bunlar nə danışır, restoran nədi, özü 
də ən bahalı? Yox, baş tutan iş deyil: cibindəki olub-qalan pu-
lunu restoranda xərcləyib, vağzalda yatmaq fikri yoxdu. 
– Bilirsiniz, gəlin belə eləyək, siz gedin, çörəyinizi ye-
yin. Mənim iştahım yoxdu, özüm də tələsirəm, elə bu maşınla 
gedəcəm aeroporta. – Şoferə müraciət elədi: – Qardaş, sən mə-
ni aeroporta aparsaydın yaxşı olardı. Hörmətindən çıxaram. 
Şofer dedi ki, mənə deyiblər sizi hara istəsəniz, ora apa-
rım, aeroporta istəyirsiniz – apararam. 
–  Aeroporta bir yerdə getsək, yaxşı olardı, – moskvalı 
dedi. 
Bunlara necə desin ki: “Sizin satıb, milyonlar qazandı-
ğınız neftdə işləsəm də, heç vaxt restoranda nahar eləmək im-
kanım olmayıb. Mühəndisəm, şöbə rəisinin müavini vəzifəsin-
də çalışıram və ilin üç yüz altmış beş gününü istirahətsiz işlə-
mək məcburiyyətindəyəm. Bizimki heç, quru hambalçılıqdı. 
Mənim restoranda nə işim var? Söz var, deyir: düzəlib hər ya-
 53
rağım, qalıbdı saqqal darağım. Restoran nədi? Gedib, aero-
portda bilet məsələsini həll eləyəndən sonra özümü verəcəm 
ucuzvari yeməkxanaların birinə.” 
– Yox, bilirsiniz, vəziyyət elədi ki, mən sizinlə gedə bil-
məyəcəm . Xahiş edirəm, üz vurmayasınız . 
– Sən bizimlə gedəcəksən, – avstriyalı yəhudi dedi və 
cavab gözləmədən şoferə müraciət elədi: – Sən qayıt geri, biz 
burda ləngiyəsi olduq. Rəisin tapşırıb ki, şoferə pul vermə. 
Onun sözünə əməl eləyəcəm, amma səni əliboş da yola sala 
bilmərəm, – belə deyib, çantasından bir blok “Marlboro” si-
qareti çıxartdı və şoferə verdi. –Hə, yaxşı, sağ ol! Mənim tə-
şəkkürlərimi rəisə çatdırmağı unutma. Hələlik, – dedi, sağ əlini 
yuxarı qaldırıb yellədi, sonra da həmin əlini bakılı mühəndisin 
çiyninə qoydu: – Gedək. 
Yox, bu kişinin sözündən çıxa bilməyəcək: istəməsə də, 
restorana getməlidi. 
Heç Estoniyada da restorana getmək istəmirdi, məcbur 
oldu: bərk acmışdı, hər gün nahar elədiyi yeməkxana isə bağ-
lıydı, dedilər, iki-üç saatdan sonra açılacaq. Qarşıda onu uzaq 
səfər gözləyirdi– avtobusla Tallinə getməliydi, oradan da təy-
yarəylə Bakıya uçacaqdı. Odur ki, vaxt itirmədən nahar eləmə-
liydi – məcbur olub restorana getdi. Əslində, ezamiyyəti uğur-
suz alınmışdı: gəlmişdi ki, görsün kimya kombinatının rəhbər-
liyi niyə müqavilə şərtlərinə əməl eləyib, toluol göndərmir. Baş 
direktorun müaviniylə söhbət zamanı yəqin elədi ki, Bakıya 
əliboş qayıtmalı olacaq. Bax bunu istəmirdi: ona ümid eləyib 
göndəriblər ki, zavod dayanmaq üzrədi, get, bəlkə, sən bir şey 
eləyə bildin, heç olmasa ikicə sistern toluol ala bilsən, o da bö-
yük işdi. Ən müxtəlif variantlar təklif eləyib, vəziyyətdən çıx-
mağa çalışırdı. 
–  Nəhəng bir kimya kombinatı burda, o boyda neft 
emalı zavodu da orda, – dedi, – Moskvasız da iqtisadi əlaqələr 
 54
qurmaq olar. Məsələn, barter müqaviləsi bağlayıb, sizə lazım 
olan neft məhsulları verərik, əvəzində isə toluol alarıq. Olarmı? 
Baş direktorun müavini bu təklifi bəyəndi dedi ki, vaxt 
itirmədən bir niyyət protokolu yazıb hazırlamaq lazımdır, ge-
dəndə özünüzlə aparın Bakıya, sizin direktor razılıq versə, biz 
tərəfdən heç bir əngəl olmayacaq.  
Bakıya vur-tut bir niyyət protokolu aparırdı, amma yü-
kü ağırdı:evə lazım olan bəzi şeylər alıb, uşaqlara pal-paltar 
alıb. Heç bilmirdi bu qədər yükü Bakıya necə aparıb çıxaracaq. 
Ölkə dağılırdı, baltikyanı respublikalar artıq faktiki ola-
raq mərkəzi hökuməti tanımırdılar. Elə həmin o vaxtlar Tallin 
şəhərinin adına bir “n” hərfi də əlavə olunmuşdu və Tallinn ya-
zılırdı. Estoniyada yaşayan rusların xoşuna gəlmirdi bu, ironi-
yayla deyirdilər ki, “n” lərin sayını artırmaqla, guya, iş düzə-
ləcək, məsələ ondadır ki, Estoniyanın heç nəyi yoxdur, Rusiya-
sız bir gün də yaşaya bilməz. Müstəqillik uğrunda mübarizə isə 
günbəgün güclənirdi, estonlar öz dediklərini inadla yeridirdilər 
və bütün qəzetlərdə “Tallinn” yazılırdı. 
Restorana getməliydi və dəqiq bilir ki, orda “nemetski 
şot” olacaq. Gələndə zavoddan aldığı ezamiyyət pulundan ci-
bində bilet pulu qalıb, beş-on manat da artıq olar, – bu pulla 
restorana, özü də ən bahalı restorana necə getsin? Çox çətin 
məsələdi, hər halda, bir təhər eləyib, vəziyyətdən elə çıxmaq 
lazımdı ki, yəhudilərin yanında biabır olmasın: bifşteksdən, 
qulyaşdan nəsə bir xörək yeyib, bir butulka mineral su içəcək, 
vəssalam. İçki-filan, elə şeylərə əl də vurmayacaq, deyəcək ki, 
bilirsiniz, məndə qara ciyər, öd kisəsi problemi var, vəziyyət 
elədi ki, içki olmaz, qətiyyən olmaz. Bir qulyaşla bir butulka 
mineral su lap özünü öldürsə də, on manatdan artıq eləməz və 
bunu ödəməyə gücü çatar.  
Nəyə görəsə, heç kim “almansayağı hesablaşma” demir, 
hamı “nemetski şot” deyir və bunun da mahiyyəti ondan ibarət-
di ki, hər kəs hesabını özü ödəməlidi. “Nemetski şot”un nə de-
 55
mək olduğunu yaxşı bilir o, almanların öz “ifa”sında dəfələrlə 
görübdü. Tələbə yataqxanasında üç alman tələbə qalırdı: iki 
oğlan və bir qız. O vaxtlar Almaniya Demokratik Respublikası 
(şərqi Almaniya) deyilən bir ölkə var idi, oralıydılar. Qız da nə 
qız, hər dəfə o qərb gözəlini görəndə şərqli şairlərin çox işlət-
diyi “ayüzlü nigar” ifadəsi düşürdü yadına və qız elə, doğrudan 
da, ayüzlü nigar idi ki, durmuşdu. Həmişə bir yerdəydi alman-
lar, elə də mehriban idilər, az qalırdı bir-birinin ağzına girələr. 
Qız olsun ki, oğlanlardan birinin sevgilisiydi, ya da arvadıydı; 
ya da, bəlkə, birinin arvadıydı, o birinin məşuqəsiydi. Ola da 
bilər ki, eləcə tələbə yoldaşı, dost idilər, amma inanan daşa 
dönsün. Yeməkxanada hərəyə yarım pay borş və ya sup, dol-
madan, qulyaşdan nəsə bir pay ikinci xörək, kompot, kefir, bir 
nazik dilim də çörək götürürdülər. Oğlanların biri qabaqda, o 
biri dalda, qız da ortada, gəlib çatırdılar kassaya və hər kəs öz 
yeməyinin pulunu verəndən sonra bir yerdə oturub deyə-gülə 
yeyirdilər. Bir dəfə də görməzdin ki, oğlanlardan kimsə qızın 
pulunu versin, ya da nəsə belə bir cəhd eləsin – əsl almansayağı 
hesablaşma idi. Bizim oğlanlar olsaydı, ölərdilər, amma imkan 
verməzdilər ki, o gözəllikdə qız onların yanında əlini cibinə sa-
lıb, yeməyə pul xərcləsin. 
Alman tələbələr bir dəfə onu ac qoydular. O gün nahar 
vaxtı yataqxananın yeməkxanasında yemək götürüb, boş stolla-
rın birində oturdu. Kefinin yaxşı vaxtıydı, bərk də acmışdı və 
elə təzəcə yeməyə başlamışdı ki, gördü almanlar əllərində dolu 
padnos zalda ora-bura boylanıb, yer axtarırlar. Onun tək oldu-
ğunu görüncə, gəlib yanında oturdular, həmin o alman gözəliy-
lə – ayüzlü nigar xanımla üzbəüz düşdü. Nəsə heç ürəyindən 
olmadı bu, tutuldu. Bunlar elə yeyirlər, elə bil incə-mincə xa-
nımlardı. Çörəyin içindən seçib, hərəsi napnazik bir dilim gö-
türüb, onu da əllərində tutublar. O isə, əksinə, seçib, səkkiz də-
nə saytal dilim götürübdü, birini əlində tutub, borşla yeyir, qa-
lan yeddisi qabdadı – bir qalaq çörəkdi. Birinci kursdaydı onda, 
 56
– şəhərə təzə gəlmiş kənd uşağı necə olar? Gücü-qüvvəsi aşıb-
daşan canavar kimi oğlan idi, yeməyi də elə canavar kimi ye-
yirdi, çörəyi az yeyəndə doymurdu. Qəribə bir təzad yaran-
mışdı və bu vəziyyətdə sıxılırdı, xəcalət təri basmışdı onu. Ac 
qurd kimi, yeməyin üstünə atılıb, beşcə dəqiqədə axırına çıx-
maq mümkün deyildi artıq. Çörəkdən bir dişləm alıb, qaşığı 
borşla doldurdu, tələsmədən, ədəb-ərkanla ağzına apardı. Ey-
nən almanlar kimi, dodaqlarını bir-birindən aralamadan çeynə-
məyə başladı. Bir iş də var ki, kənddə böyüyübdü o, dəqiq bilir 
ki, otyeyən heyvanlardan keçi-qoyunun, ələlxüsus da quzu və 
çəpişlərin belə narın-narın kövşəməyi var. Nahar eləmək de-
yildi bu, zülüm çəkirdi, belə getsə, bir boşqab borşu ən azı ya-
rım saata yeyəcəkdi. Almanlar isə öz işlərindəydilər: yeməklə-
rini yeyir, söhbət eləyir, ona fikir vermirdilər, – hər halda, belə 
görünürdü. Psixoloji gərginlik artmaqdaydı və tezliklə bezikib, 
boşqabı kənara itələdi: içində irisümüklü ət tikəsi olan bir 
boşqab borş yeyilməmiş qaldı. Heyf. 
Müharibə mövzusunda çəkilmiş sovet filmlərindən tanı-
yırdı almanları, nə yuvanın quşu olduqlarını yaxşı bilir: fa-
şistdilər, vəssalam. O cür adamların gözü qabağında alçalıb, it 
kimi, sümük gəmirməyi özünə rəva bilmədi. Qulyaş boşqabını 
özünə tərəf çəkdi, vermişelin üstündəki ət tikələrini çəngəllə 
götürüb, ağzına qoydu, çörəksizcə çeynəyib uddu. Kampotdan 
iki qurtum içib ayağa durdu. Əslində, ac qalmışdı. Yarım saat-
dan sonra gedib, bufetdə kolbasa-çörək yedi. 
İnstitutu bitirəndən sonra yəqin eləmişdi ki, sovet film-
lərində gördüklərinin heç də hamısı düz deyil. Onunla bir yerdə 
ruslar işləyirdi və eləsi vardı ki, müharibə vaxtı almanların iş-
ğal elədiyi ərazilərdə yaşamışdı. Kinodakıların uydurma oldu-
ğunu da o adamlardan eşitmişdi. Elə-belə söz deyildi bu: göz-
ləriylə gördüklərini danışır, deyirdilər ki, biz elə şey görməmi-
şik. Əlbəttə, ağzında müharibə deyirsən, deyirdilər, yaralı əs-
gər, hərbi xidmət yaşına çatmış kişi xeylağı görəndə sərt dav-
 57
ranırdılar, amma dinc əhaliyə dəyib-dolaşmırdılar, bir şey, mə-
sələn, ərzaq lazım olanda zorla yox, pulla alırdılar. Sürtkü yağ-
ları istehsal eləyən qurğuda işlədiyi vaxt ordakı baş operator-
lardan biri rus idi. Rusların hamısı kimi, o da möhkəm içən idi, 
çox da dadlı xörək bişirməyi var idi. O kişi deyirdi: “Almanlar 
bizim kəndi tutanda mənim on iki yaşım var idi. Yerli adamları 
əməkdaşlığa cəlb eləyirdilər və on beş-on altı yaşlarında bir oğ-
lanı polisay qoymuşdular. O köpəyoğlu da atını kənddə ora-
bura səyirdib, camaata qan uddururdu. Bizi incidən almanlar 
deyildi, özümüzünkülər incidirdi bizi.” 
Əslən Stavrapol vilayətindən olan rus qadını da müha-
ribə vaxtı işğal zonasında yaşayıb  və aclıqdan çox korluq çə-
kib deyə, indinin özündə belə qoymaz balaca bir çörək qırığı da 
yerə düşə. Yeməkdən sonra süfrədəki çörək qırıntılarını ovcuna 
yığıb, ağzına atır və hər dəfə də bir məşhur rus atalar misalını 
yada salır: “Хleb vsemu qlava”. 
– Almanlar bizim kəndi işğal eləyəndə mənim on yaşım 
var idi, – rus qadını deyirdi. – Evdə qoca babam idi, anam idi, 
böyük bacım, bir də mən idim. Bizə dəyib-dolaşmırdılar, ərzaq 
sarıdan korluq çəkəndə gəlib, qapıdan toyuqlarımızı tutur, gi-
rib, hindən yumurtaları götürürdülər. Amma pulunu verib, son-
ra aparırdılar. Əsas qorxumuz bacımdan yanaydı: yetişmiş qız 
idi və bilirdik ki, əsgərlər görsələr, o saat tutub zorlayacaqlar, 
sonra da nobata qoyacaqlar. Bəs nədi, aylarla qadın üzünə 
həsrət qalan cavan kişilərdən yaxşı nə gözləmək olar? Oydu ki, 
qızı qoymurduq evdən çölə çıxa – gizləyirdik. Kinoda göstəri-
lənlərə gəlincə, düzünü deyim ki, çoxusu boş şeydi. Kinodu də, 
çəkirlər, ağzında kino deyirsən. 
Arvad danışır, bu da maraqla qulaq asır və soruşurdu: 
“Bəs kinoda göstərirlər ki, almanlar ələ keçirdikləri yaşayış 
məntəqələrini yerlə yeksan eləyir, yandırıb külə döndərir, dinc 
əhaliyə divan tuturlar. Demək istəyirsiniz ki, bu, düz deyil, 
eləmi?” 
 58
– Əlbəttə, düz deyil. Hər halda, mən görməmişəm, şahi-
di olmamışam, öz gözləriylə görən bir adamdan eşitməmişəm. 
Az-çox eşidib-bildiyimə görə, elə şey olubsa da, onu alman or-
dusu formasını geyinmiş bizim keqebeşniklər eləyibdi. Müha-
ribədi, görünür, təbliğat üçün lazım imiş, düşmən tərəfi vəhşi 
kimi qələmə vermək məqsədiylə eləyiblər. 
Sən demə, almanların heç də hamısı faşist deyilmiş. Kü-
çədə rastına çıxan alman turistlərilylə söhbət eləməyə başla-
mışdı artıq. 
– Sprechen Sie Deutsch? – almanlar soruşdular ki, siz 
almanca danışırsınızmı? 
– Ya, ich spreche Deutsch, – cavab verirdi ki, bəli, mən 
almanca danışıram və bununla da gələcək dostluğun bünövrəsi 
qoyulurdu. Bəziləriylə məktublaşırdı, “Brieffreund”, yəni “mək-
tub dostu” deyir almanlar buna. 
Sevgi macərası da olub. Turist dəstəsindəki alman kişi-
lər də öz arvadlarının yanındaca o qadından ötəri sinov gedir-
dilər– sentimentallıqları da var. Qadın, şübhəsiz ki, onun da xo-
şuna gəlirdi, amma bu sevda çox əlçatmaz, hətta qeyri-müm-
kün görünürdü. İlk fürsəti əldən vermədi: o xanımı elə yerdə 
tutmuşdu ki, vaxt çox az idi. Ümumiyyətlə, elə yerdə və o cür 
darmacalda heç kim qadına sevgi izhar eləmir. Amma o elədi. 
Elə bil böyük bir balığı dənizdə əliylə tutmuşdu, ovu var gü-
cüylə çırpınır, canını qurtarmağa çalışırdı və az, lap az qalmışdı 
ki, əlindən çıxsın. Amma ... Yad adam qəflətən böyürdən çıxıb, 
yiyəsiz yerdə yalmanlayıb, minmək istədiyi at hürküb, şaha 
qalxır və birdən yiyəsini tanıyıb sakitləşir, – qadın da o cür sa-
kitləşib, ram oldu.  
Sonralar uzaq Almaniyanın Lübbenan şəhərindən gön-
dərdiyi məktublarda yazırdı: “Gəl, mən səni gözləyirəm!” – 
Heç bir qadın onu belə çağırmayıb, aradan neçə illər ötəndən 
sonra heyifsilənirdi ki, gərək gedəydi. 
 59
Bir dəfə də təzəcə tanış olduğu beş-altı alman turistiylə 
avtobusa minməli oldu, yerli adət-ənənəyə uyğun olaraq, tez 
qabağa durub, hamıya bilet aldı, qonaqlara da dedi ki, siz əziy-
yət çəkməyin, mən bilet almışam. Təzə dostları təəccüblə ona 
baxıb dedilər: “Warum?” – yəni ki, niyə? Atüstü izah eləmək 
çətin idi, gülümsəyib dedi ki, almışam də, nə böyük iş olub. 
Almanlar heç nə başa düşmədilər və üzünə deməsələr də, şüb-
həsiz ki, hər biri ürəyində deyirdi: “Bu cavan oğlanın, deyəsən, 
başı xarab olub.” – Belə şeylər bunlarda adət deyil, lap gözü-
nün işığı da olsa, hər kəs hesabını özü ödəməlidi. Əslinə qalsa, 
pis bir şey də yoxdu burda. 
 
 *** 
 
Novorossiyskdə  yəhudilər onu yeltələyib restorana apa-
randa dəqiq bilirdi ki, orda almansayağı hesablaşma olacaq. 
Bərk narahat idi, çünki çox bahalı restoranda “nemeüki şot”un 
özü də adamı müflis eləyə bilər.  
Ofisiant stolun böyründə dayanıb, bloknota qeydlər 
eləyir, moskvalı yəhudi menyünü əlində tutub, sifariş verirdi və 
arada kiçik bir pauza eləyib, avstriyalı soydaşına baxırdı, yəni 
ki, etirazın, əlavən varsa, buyurub deyə bilərsən. Bakılıdan heç 
nə soruşan yoxdu, – bunun işi zülümdü, nigarançılıq içində 
oturub gözləyir və heç cür baş aça bilmirdi bu işlərin axırı necə 
olacaq. 
Yəhudilərin xoşuna gələn çox bahalı restoran beşmərtə-
bəli binanın zirzəmisində, darısqal bir yer idi. Estoniyada nahar 
elədiyi restoran isə başqa cür idi: işıqlı, geniş zal idi. Qiymət-
lərə gəlincə, menyünü götürüb baxanda gözlərinə inanmadı: adi 
yeməkxanalardakı qiymətlərdən az fərqlənirdi, vur-tut on-on 
beş faiz bahaydı. Stolların üstündəki çiçək kimi, tərtəmiz ör-
tüklərə, par-par parıldayan qab-qacağa, göz oxşayan səliqə-səh-
mana fikir verib təəccübləndi: “Əvvəldən bilsəydim, gündə üç 
 60
dəfə gəlib, elə burda yeyərdim”, – öz-özünə dedi. Yerli adam-
lara xas olan təlxsifət, gənc bir qadın idi ofisiant, çox da nəza-
kətliydi, stolun böyründə müntəzir dayanıb gözləyirdi görsün 
müştəri nə sifariş eləyəcək. 
– Xanım, mən burda qonağam, neçə gündü ölkənizdə-
yəm, sağa-sola gəzmişəm. Rusiyayla sizin sərhəddəki çayın üs-
tündə bir şəhər var, onun adı nədi? Hə, Narva. Oracan gedib 
çıxmışdım. Bir gün də Tallində olmuşam. Amma çox təəssüf 
ki, ezamiyyət vaxtı qurtarır, bu gün axşam gedirəm. Menyüyə 
baxdım, orda göstərilən yeməklərin hansının necə olduğunu, 
yəqin ki, siz məndən yaxşı bilirsiniz. Buyurun, söz sizindi: nə 
təklif eləsəniz onu da yeyəcəm. Amma nəzərə alın ki, səhərdən 
bəri acam, qarşıda məni uzaq səfər gözləyir, yaxşı nahar eləmə-
liyəm. 
Müştərinin sözləri qadının xoşuna gəldi, gülümsəyib 
dedi ki, sizə toyuq supu gətirəcəm, ikinci xörək də şnitseli məs-
ləhət görərdim. Müştəri üz-gözünü turşutdu, Bakı yeməkxana-
larında, adətən, vermişelin üstündə verilən dadsız-tamsız, əsa-
sən də çörəkdən ibarət olan, ürəkbulandırıcı boz rəngli şnitsel 
düşdü yadına. Tələbəlik illərindən iyrənib o xörəkdən. Dedi, 
yox, şnitsel istəmirəm, başqa xörək gətirin. Qadın təəccübləndi: 
“Niyə istəmirsiniz? Çox ləzzətli xörəkdi, təzə kəsilmiş dana 
ətindən bişirilib. Özü də biz onu xüsusi üsulla hazırlayırıq: iri 
ət tikəsini götürüb, baltayla döyürük (maşından keçirəndə ətin 
dadı qaçır, ona görə belə eləyirik), sonra da yağda qızardırıq. 
Çox dadlıdı, bəribaşdan deyirəm ki, xoşunuza gələcək, hətta 
əlavə pay da istəyəcəksiniz”. 
– Yaxşı, onda belə eləyin: bir qarnirin üstünə iki şnitsel 
qoyun, həm də, zəhmət olmasa, gözləyin, mən supu yeyim, 
sonra gətirin ki, soyumasın. İsti-isti yemək istəyirəm. Bir iş də 
var: mən yüngülvarı içəcəm. Neçə gündü Estoniyada hara ge-
dirəmsə, sizin adıbəlli bir çaxırınız var, adı nədi onun? Hə, ya-
 61
dıma düşdü: Vino Starıy Tallinn. Hara gedirəmsə, onun adını 
eşidirəm, bir butulka da ondan gətirin, dadına baxacam. 
Köhnə Tallinn çaxırı onun təsəvvüründə “Kəmşirin”, ya 
da “Sadıllı” çaxırı kimi bir şey olmalıydı, ona görə də bir bu-
tulka sifariş elədi. Bütün sifarişləri əlüstü bloknota qeyd eləyən 
ofisiant çaxır məsələsində nəsə tərəddüd eləyirdi, dedi ki, gəlin 
belə eləyək: qrafində bir az gətirim, dadına baxın; xoşunuza 
gəlsə, yenə gətirərəm. Qadının niyə belə elədiyi ona aydın de-
yildi, amma təklifi qəbul elədi. 
Çörək, salat, mineral su, toyuq supu və balaca qrafində 
içki gəldi, – rənginə görə konyaka oxşayan mayedi. Həm ac 
idi, həm də isti havada çox gəzib-dolanmışdı deyə,bərk susa-
mışdı. İyun ayının əvvəliydi onda, Estoniyada yasəmən ağac-
ları çiçəkləmişdi. İri badəyə Köhnə Tallinn çaxırı süzüb içdi. 
Yaxşı deyiblər ki, igidin adını eşit, üzünü görmə – eston çaxırı 
açmadı onu. Özü də çaxır deyil bu, heç konyak da deyil, hər 
nədisə əməlli-başlı tünddü. İçib, yeməyə girişdi. Bir az keçmiş 
hiss elədi ki, içki onu tutub. Qəribədi, bir badə çaxır nədi ki, 
onu tutub? Bunu belə yozdu ki, acqarına içdiyinə görədi. Eybi 
yoxdu, indi yaxşıca yeyər və hər şey qaydasına düşər. Amma, 
hər halda, soruşmaq lazımdı ki, çaxır  neçəfaizlidi?  
Ofisiant düz vaxtında gəlib, qızardılmış kartofun üs-
tündə hər biri əl boyda iki şnitsel gətirdi. – Bu adamlar necə də 
diqqətli və nəzakətlidilər. Belə adamların arasında yaşamaq 
adama zövq verir, özün də yaxşı olursan və bəşəriyyətə olan 
hüsn-rəğbətin bir az da artır. 
– Üzr istəyirəm, xanım, – dedi,– sizin bu Köhnə Tallinn 
çaxırı neçəfaizlidi?  
Biləndə ki çaxırın tündlüyü əlli faizdi, təəccübləndi: be-
lə də çaxır olarmı? Amma üzə vurmadı, sifariş elədiyi yeddiyüz-
əllimillilitrlik butulkanı əlüstü gətirib, stolun üstünə qoymadığı-
na görə qadına olan hörməti bir az da artdı, qərara gəldi ki, da-
ha içməyəcək: evə lazım olan xeyli şey-şüy alıb yığıb mehman-
 62
xanaya, onları aparıb Bakıya çıxartmaq üçün ayıq baş lazımdı 
ona.  
Novorossiysk şəhərinin darısqal, amma çox bahalı res-
toranında ofisiant cavan oğlan idi və süfrəyə quş südü, can dər-
manı daşıyıb yığırdı, təkcə elə soyuq qəlyanaltı adıyla nə qədər 
naz-nemət gətirmişdi. Yox, deyəsən, bakılının bir qulyaş yeyib, 
bir butulka mineral su içmək planı baş tutmayacaq. Avstriyalı 
yəhudi badələrə araq süzüb, üzünü bakılıya tutdu: “Deyirəm, 
ilk badəni sənin sağlığına içək”, – yaxşı bir tost dedi və içdilər. 
Yemək yeyə-yeyə hələ də onu tərifləyirdi kişi, öz ləhcəsiylə 
“on хoroşi çilevek, pravda?” – deyib, moskvalı yəhudiyə baxdı, 
o da təsdiq işarəsi olaraq başını tərpətdi. Sən demə, yəhudilər 
ondan razı qalıblar. Əslində, bu adamlar da onun xoşuna gəlib. 
Sonrakı badələrin içilməsində iştirak eləsəydi, hər birinin 
sağlığına yaxşı tost deyərdi. Amma təəssüf ki, daha içməyəcək 
– bunun haqqını ödəmək lazımdır. Digər tərəfdən də kişilərə 
təşəkkür eləmək lazım idi.  
– Bu gün biz sizinlə çox səmərəli işlədik: Novorossiysk 
limanından bir tanker mazut yola saldıq. Sizin ağlınız, fərasə-
tiniz, işgüzarlığınız, ən əsası da insanpərvərliyiniz mənim çox 
xoşuma gəldi. Belə adamlarla tanış olmaq, bir süfrə arxasında 
oturub, çörək kəsmək özü də xoşbəxtlikdi.  
Yəhudilər, deyəsən, belə tərif gözləmirdilər, çox məm-
nun olub, təşəkkür elədilər. Növbəti dəfə badələrə arağı mosk-
valı yəhudi süzdü və avstriyalı soydaşının sağlığına yaxşı bir 
tost dedi. Bu sağlığa içməmək mümkün deyildi – bakılı mü-
həndis ikinci badəni də içdi və bir də baxıb gördü ki, süfrədəki 
naz-nemətdən doyunca yeyibdi, yəhudilərin ikisi də möhkəm 
vurandı, onlara qoşulub, yaxşıca içibdi. 
Hiss olunurdu ki, məclis sona yetmək üzrədi. Vəziyyət 
isə yaxşı deyildi: “nemetski şot” olacaq, burdakı haqq-hesabın 
üçdə birini o verməlidi. Allah bilir, neçə aylıq məvacibi qədər 
pul eləyir. İçkili olsa da, beyni saat kimi işləyib, çıxış yolu 
 63
axtarırdı. Birdən ağlına gəldi ki, baş sındırıb, özünə əziyyət 
verməyə dəyməz, avstriyalı yəhudiyə demək lazımdı ki, bəs 
belə-belə: “Üstümdə pul azdı, zəhmət olmasa, sən mənim də 
hesabımı ödə, Bakıya çatan kimi pulunu poçt ilə göndərəcəm. 
Bu da mənim pasportum, adımı, familyamı, ünvanımı yaz gö-
tür. Özü də ürəyini buz kimi saxla, Moskvada pulunu qəpiyi-
nəcən alacaqsan.” 
Ofisiant yır-yığış eləyirdi, yəhudilər qalxıb, çantalarını 
götürdülər. Bakılı da ayağa durdu, dəstə restoranın çıxışına tə-
rəf yönələndə özünü saxlaya bilməyib dedi: “Bəs hesab?” 
Avstriyalı yəhudi ona cavab verdi: “Narahat olma, hesab ça-
tıbdı.” – Bu nə danışır, necə yəni hesab çatıbdı? Bəs “nemetski 
şot” olmadı?  
Dağdan ağır kişi öz diliylə deyir ki, hesab çatıbdı, bun-
dan artıq nə deməlidi? Maraqlıdı, bəs pulu nə vaxt veriblər? 
Hə, yadına düşdü: arada moskvalı yəhudi tualetə getmək adıyla 
harasa çıxmışdı, yəqin, hesabı da onda verib. Onu qonaq elə-
yiblər, sağ olsunlar.  
Ən bahalı restoranda yaxşıca yeyib-içsələr də, məclis 
çox uzanmadı – tezbazar oldu. Estoniyada isə, əksinə, elə bir 
təmtəraqlı yemək-içmək yox idi, amma orda iş xeyli uzandı. 
Çünki özündən asılı olmayaraq eston-rus qarşıdurmasına cəlb 
olunmuşdu və buna da Köhnə Tallinn çaxırı səbəb oldu. Qra-
fində xeyli içki qalmışdı, bilmirdi onu neyləsin. Çox böyük 
məmnuniyyətlə ofisiantı qonaq eləyərdi, amma o içməyəcək, 
çünki iş başındadı. Boylanıb, zala göz gəzdirdi, yaxındakı stol-
ların birində iki rus kişisi oturmuşdu: hiss olunurdu ki, babat 
içiblər, amma içməyə bir şeyləri yoxdu artıq. Əslində, rusların 
yeməyə də bir şeyləri yox idi, nəsə midələnib, vaxt keçirirdilər. 
Tapdı. Onları qonaq eləyəcək. 
Tanımadıqları adamın təklifi ruslar üçün gözlənilməz 
olsa da, etiraz eləmədilər. Onların badələrinə içki süzdü: “Hə, 
uşaqlaq, bir sağlıq deyin, içək.” 
 64
– Sizin sağlığınıza içək. 
– Yox, bu olmadı. 
– Niyə olmur ki? Qonaqsınız, xoş gəlib, səfa gətirmi-
siniz. Sizin sağlığınıza, sağ olun! 
Ruslar içdilər, o da öz badəsini dodaqlarına yaxınlaş-
dırdı, amma içmədi. Təzə tanışları Bakıda olublar. Bunlara nə 
var, harda olmayıblar ki? 
Ofisiant qadın yaxınlaşıb, ruslara dedi ki, siz burda səs 
salırsınız. Ruslar təəccübləndilər: 
– Biz nə vaxt səs salmışıq? 
– Mən sizə deyirəm ki, səs salırsınız, camaata mane 
olursunuz. Adama bir boşqab yemək götürüb, neçə saatdı stolu 
tutmusunuz. Bir az əlli tərpənin, sizin getmək vaxtınız çoxdan 
çatıb. Eşitdiniz, nə dedim? 
Qadın sərt danışırdı. Ruslar öz yerlərinə çəkilib dedilər 
ki, sən deməsən də, biz dururuq. 
– İnanırsınız, zəhləmizi töküblər, – ofisiant bakılı qona-
ğa dedi. – Hər gün gəlib, saatlarla otururlar. Rahat yer tapıblar, 
okupantdılar də. Şnitsel necədi, xoşunuza gəldimi? 
Şnitselin belə dadlı olacağını, düzü, heç gözləməzdi: 
çox ləzzətli xörəkdi, elə bil quzu kababı yeyirsən. 
– Əladı, – dedi,– ömrümdə birinci dəfədi belə ləzzətli 
şnitsel yeyirəm. 
Qadın məmnuniyyətlə gülümsəyib: “Bir şey lazım olsa, 
utanmayın, deyin”, – dedi və getdi. 
Baltikyanı respublikalarda ruslara münasibət başqadı,  
onları okupant adlandırırlar. Okupant sözü bakılı qonağın ürə-
yincədi. Azərbaycan da rus əsarəti altındadı və əsrin sonlarında 
müstəqillik uğrunda mübarizə güclənməkdədi, amma orada 
okupant sözü işlətmirlər, yeri gələndə görürsən: “Bura, – yəni 
ki, Azərbaycan, – rusun müstəmləkəsidi”, – deyirlər. 
Bakılı qonağın yadına Riqanın “Riqa” mehmanxanasın-
dakı foyedə bir latış qadınla elədiyi söhbət düşdü. Ölkədə get-
 65
gedə pisləşməkdə olan vəziyyətə görə rusları ittiham eləyən ar-
vadın dərdi açılmışdı: 
– Adam kimi işləməyi də bacarmırlar, bunlarınkı odu 
əyyaşlıq eləsinlər, qan töksünlər, bir də onun-bunun torpağını 
zəbt eləsinlər. Dünyanın az qala yarısını tutublar, yenə gözləri 
doymur. Müharibədən sonra Almaniyada nə vardısa, hamısını 
söküb daşıdılar Rusiyaya, bir müddət onun hesabına dolandılar. 
Çapıb-taladıqları tükənib artıq, ona görə çaşıblar, bilmirlər ney-
ləsinlər. 
Mehmanxana işçilərindən idi qadın, altmış yaşlarında 
arıq adamdı, kresloda oturub, nəsə toxuya-toxuya sakitcə da-
nışırdı. Bakılı qonaq belə şeyləri birinci dəfə eşidirdi deyə, 
təəccüblənmişdi və xəyalən öz yaşından əvvəlki vaxtlara qa-
yıtmışdı: Latviya meşələrinin dalda yerində gizlənmiş on beş 
yaşlarında bir qızın gecə-gündüz qərbdən şərqə gedən yüklü 
eşalonlara necə qorxa-qorxa baxdığını görürdü, – bu qadının 
gəncliyini belə təsəvvür eləyirdi.  
Ruslar, görünür, ofisiantın dediklərini, ələlxüsus da 
okupant sözünü eşitmişdilər və qadın gedən kimi bu tərəfə 
keçdilər.  
– Qardaş, bilirsən nə var? Sən hər adamın sözünə fikir ve-
rib-eləmə. Onların torpağı nə gəzir? Burda nə varsa, rus knyaz-
larının olub: torpaq da bizimdi, şəhərlər də, tarixi abidələr də 
hamısı bizimdi. Başa düşdünmü? 
Ruslar lap ağ elədilər, necə yəni burda nə varsa, hamısı 
bizimdi? Bəs estonların yeri-yurdu haradı? Bəlkə, başqa pla-
netdən gəliblər? Ruslar çox böyük bir canfəşanlıqla bakılı qo-
nağı inandırmaq istəyirdilər ki, əslində, Estoniya rus torpağıdı. 
Qonaq, əlbəttə, razı deyil və dəqiq bilir ki, cəfəngiyatdı 
bu. Digər tərəfdən onu da yaxşı bilir ki, ağıllı bir xalq olan 
estonlar nəyin kimə məxsus olduğunu çox gözəl bilirlər və 
onun vəkilliyinə əsla ehtiyacları yoxdu, ona görə də çox dərinə 
gedib, kiminsə xətrinə dəymək istəmirdi. Amma, hər halda, 
 66
ruslar düz eləmirlər, özlərinin o boyda vətəni var, necə də gözəl 
yerlərdi! Oranı atıb, kütləvi şəkildə müttəfiq respublikalara 
axışmaqda bunların məqsədi nədi? Yerli camaat da neyləsin, 
istər baltikyanı respublikalar olsun, istərsə Cənubi Qafqaz, ya 
da başqası, “езжай в свою Россию” deməkdən başqa gücləri 
heç nəyə çatmır. Bunun da xeyri yoxdu, – söz var, deyir: xoş-
haxoşluqla donuz darıdan çıxmaz. Burda hara tərpənirsən, rus-
du. Belə də olmaz axı. 
Latışlar və estonlar sayca o qədər də çox deyillər, gəl-
mələrin bu cür intensiv axını onları öz vətənlərində milli azlığa 
çevirir, bir xalq kimi, mövcudluğunu təhlükə altına alır. Yaxşı 
iş deyil bu. Söz var, deyir: məscidin ağzı açıqdı, itdə də bir hə-
ya gərək. 
Qrafində qalan Köhnə Tallinn çaxırını rusların arasında 
tən yarı bölüb dedi ki, bir sağlıq deyin, içək. Ruslar yenə dedi-
lər, sizin sağlığınıza içək. 
– Yox, mənim sağlığıma içmişik. Gəlin dostluğun sağ-
lığına içək, – dedi, ruslar razılaşdılar, üçü də eyni vaxtda 
“Yaşasın dostluq!” deyib, badələri toqquşdurdular. 
Ofisiant qadının bu tərəfə gəldiyini görən kimi ruslar öz 
yerlərinə çəkildilər. 
– Mən sizə nə demişdim? Demədim ki, camaata mane 
olmayın? Üzümü o yana çevirən kimi öz bildiyinizi eləyirsiniz. 
O kişi qonaqdı, niyə imkan vermirsiniz sakit oturub, bir tikə 
çörəyini yesin? Nə təhər adamsınız siz? – Bayaqkından da sərt 
danışırdı qadın. – Beş dəqiqə vaxt verirəm sizə, tez olun çıxın 
burdan. Eşitdiniz, nə dedim? Beş dəqiqə! 
Ruslar baş qoşmayıb, özlərini yeməyə məşqul kimi gös-
tərdilər. Ofisiant qadın onlardan aralanıb, bakılı qonağın sto-
luna yaxınlaşdı. 
– Sizin yanınızda onlarla elə danışdığıma görə, üzr istə-
yirəm. Okupantdılar də, başqa cür mümkün deyil. Allah xətri-
nə, siz fikir verməyin. Heç olmasa babat nahar eləyə bildiniz-
 67
mi? – Qonağın “əla nahar eləmişəm, sağ olun” cavabını eşi-
dincə, qadının üzündə qəşəng bir təbəssüm göründü. – Nuş ol-
sun, – dedi.– Ürəyiniz daha nə istəyir? Yaxşı dondurmamız 
var, əla kofemiz var, gətirimmi? 
Bu qadın elə də qəşəng deyil, amma qonağın xoşuna gə-
lir və heç özü də bilmir bunun nəyinə bənd olub, hətta bey-
nində bir fikir də dolaşmaqdadı: adamın belə bir arvadı ola, bü-
tün günü bu cür qulluğunda durub, başına dolana. 
Baltikyanı ölkələrdə dondurmadan imtina eləmək düz 
deyil: “Gətirin, – dedi, – dondurma da gətirin, kofe də gətirin.” 
Qadın məmnuniyyətlə gülümsəyib getdi. Amma ruslar bu für-
sətdən istifadə eləyib, bakılı qonağın stoluna yaxınlaşmadılar. 
Qrafində Köhnə Tallinn çaxırı qalmayıb artıq. 
 
*** 
 
Rəis evə gedir, ya da ona deyiləsi sözü var ki, durub, öz 
kabinetindən şöbəyə keçib. Müavin üzərində işlədiyi yazını 
kompüterin ekranında yuxarı sıxışdırıb gizlətdi və soruşdu ki, 
mənə deyiləsi sözünüzmü var ? 
− Hə, sözüm var, − rəis dedi, bir az da yaxına gəldi. − 
Eşitmişəm işdən sonra gedib, gecələr yunanlara tərcüməçilik 
eləyirsən? 
Cinayət izinə düşmüş polis kimi danışırdı rəis. Müavini 
açmadı bu, tutulub dinmədi, kompüterdə yaza-yaza kiçik bir 
pauza elədi, üzündə kinayəli bir təbəssüm göründü: “Düz 
eşitmisiniz. Nədi ki, olmaz?”  
− Əlbəttə olmaz. Hələ bir soruşursan da. Sən mənim 
müavinimsən, bu boyda şöbəyə rəhbərlik eləyirsən. Gecələr 
gedib, sexdə yunanlara qoşulub, ora-bura qaçmağı özünə necə 
rəva bilirsən? Başa düşmürəm, bütün gecəni yatmayıb, səhər də 
yorğun-arğın gəlib, burda şöbədə necə işləyirsən? Hər şey bir 
yana, heç olmasa özünə də yazığın gəlmir sənin ? 
 68
Xarici firma zavodla müqavilə bağlayıb ki, tullantıya 
gedən neft məhsullarından birinin keyfiyyət göstəricilərini yax-
şılaşdıracaq və onu dünya bazarına çıxardıb satacaq. Əldə olu-
nan mənfəətin bir hissəsi zavoda çatacaq. Bu məqsədlə qur-
ğuda yenidənqurma işləri aparılıb. Yunanıstan firmasıdı, baş-
çıları da arıq, uzun bir kişidi, hərdən şöbəyə gəlir. Keçən dəfə 
gələndə müavinə gileyləndi ki, işimiz çətinə düşüb: ”Bizim 
mütəxəssislər gəliblər ki, qurğunu işə salsınlar. Müqaviləyə gö-
rə, qurğu bir həftə stabil rejimdə işləyəndən sonra sizinkilərə 
təhvil verməliyik. Hər şey yaxşıdı, amma gecə növbəsinə tər-
cüməçi tapa bilmirəm.” 
Müavin dedi ki, nə böyük işdi, tərcümə mərkəzinə mü-
raciət elə. Sən demə, yunan ora da müraciət eləyib və tərcü-
məçi çoxdu, amma gecə növbəsində işləməyə heç kim razı ol-
mur. Söhbət ingilis dilində gedirdi, bunlara da ingilis dilini ba-
bat bilən bir adam lazımdı ki, qurğunun operatorlarıyla yunan 
mütəxəssislərə tərcüməçilik eləsin. Rəis müavini gülüb, yarıza-
rafat-yarıciddi dedi: “Bəlkə, mən özüm gəlim sizə tərcüməçilik 
eləyim? Nəzərinizə çatdırmalıyam ki, o sexdə on il işləmişəm. 
Texnoloji prosesi də, qurğunu da yaxşı bilirəm. Əgər əməkdaş-
lıq eləsək, sizə köməyim dəyər.” İradları da var, hesab eləyir 
ki, yenidənqurma kimi qələmə verilən işlər − iki-üç nasosun 
daha güclü nasoslarla əvəz olunması, həmin nasosların giriş-çı-
xışındakı boru xətlərinin bir-neçə düyüm böyük diametrli boru 
xətləriylə əvəz edilməsi, qurğuda təmizlik işlərinin aparılması 
və avadanlığın rənglənməsi − öz xarakterinə görə orta təmirdən 
başqa bir şey deyil, prinsipial dəyişiklik isə yoxdur və bu cür 
kosmetik tədbirlər dərin keyfiyyət dəyişikliklərinə səbəb ola 
bilməz. Amma bu barədə yunan firmasının başçısına heç nə de-
mədi, bilir ki, o saat aparıb, direktorun ovcuna qoyacaq, − bö-
yük bir canfəşanlıqla işə girişən hər iki tərəfin xətrinə dəyib, 
ara yerdə özünü pis kişi eləmək istəmədi. Hər halda, zaman 
göstərəcək. 
 69
Yunan etiraz eləmədi, amma irad tutdu: “Bəs nə təhər 
olacaq, bütün günü şöbədə, gecə səhərəcən də sexdə işləmək 
çətin olmayacaq ki?” 
− Heç bir çətinliyi yoxdur, gecə işinə öyrəşmişik, na-
rahat olma. De görüm,  altı gecəyə neçə verirsən? − yunan din-
mirdi, bunun isə çox gözləməyə hövsələsi yoxdu. − Gecəsi on 
dollardan, altmış dollar verərsən. − Yunan başını buladı, yəni ki, 
çox istəyirsən. − Yaxşı, əlli dollar. − Yenə başını buladı. − Bəs 
neçə verirsən? 
Xəsisin biridi, altı gecəyə vur-tut iyirmi dollar verir. 
Əlbəttə, çox azdı. Amma, bununla belə, üç dollar otuz üç sentə 
razılaşmalı oldu və artıq iki gecə işləyibdi. Rəis də onu deyir, 
yəqin, xəbər çatıb qulağına. 
Dinməzcə kompüterin ekranına baxır, deyəcəyi sözü 
ölçüb-biçirdi, rəisə ağıllı, kifayət qədər də səmimi bir cavab 
vermək istəyirdi.  
− Siz deyən elə ciddi bir şey yoxdu, − dedi. – Yunan-
ların başçısıyla o gün elə burda söhbət eləyirdik, dedi, işimiz 
çətinə düşüb, gecələr işləməyə tərcüməçi tapa bilmirəm. De-
dim, mən sizə kömək elərəm. Razı oldu. Onu eşitmisiniz, başqa 
nə ola bilər ki? Yorulmağıma gəlincə, heç bir çətinliyi yoxdu, 
sexdə elə olurdu iyirmi dörd saat işləyirdim. İki gecə işləmi-
şəm, ikisi şənbə-bazara düşür. Bir təhər yola verəcəm, narahat 
olmayın. 
Rəis başını buladı − razılaşmır. Düz sözü qəbul eləmə-
mək xasiyyəti var bunun və indi dediyini yeridəcək. Amma 
yaxşı fürsətdi (şənbə günüdü deyə, işçilərdən heç kim yoxdu, 
şöbədə ikisidi), tutarlı bir cavab verib, yerində oturdasan bunu, 
deyəsən, niyə olmur, ay Aftafa? 
Rəisin adı Aftafa deyil, direktora yaltaqlanmaqda ifrata 
varır deyə, camaat öz yanından bunun adını Aftafatutan qo-
yubdu − subaşına çıxanda ələ alınan Aftafa nəzərdə tutulur. 
Müavin də bir qədər orjinallıq eləyir və öz tərəfindən rəisə 
 70
sadəcə Aftafa adı qoyub. Yaxşıca fürsətdi, deyəsən: “Niyə də 
olmaz? Siz özünüz yüz min fırıldaq işlədib, milyonların dalına 
keçirsiniz − bu olar, amma mən öz halal əməyimlə beş manat 
pul qazanıram − bu olmaz, eləmi? İşdən sonra gedib, hambal-
çılıq eləyirəm, mən bilərəm, − can mənim, cəhənnəm Allahın. 
Bunun sənə nə dəxli var? Sən kimsən, hansı ixtiyarla gəlib, 
burda mənə qəzəl oxuyursan?” 
Tünd bir iy vurdu rəisi: mavinin beynində dolaşan söz-
lərin qoxusudu . Lənət sənə, kor şeytan, xırda bir məsələni şi-
şirtmək də düz deyil. 
– Mən səninlə rəis kimi yox, yaşca böyük qardaş kimi, 
dost, yoldaş kimi danışıram və xahişim budur: gecələr gedib, 
yunanların yanında hərlənmə. O uzundrazı görəndə deyəcəm, 
canı çıxsın, getsin özünə tərcüməçi tapsın. 
Yunanların başçısı onu görən kimi çağırıb, yeddi dollar 
pul verdi, dedi ki, iki gecə işləmisən, bu da altı dollar altmış 
altı sent eləyir, otuz dörd sent artıqdı. 
− Məndə otuz dörd sent nə gəzir? − dedi. − Varınsa, xır-
da ver. 
Yunanın da xırdası yoxdu, nəsə fikrə getdi və heç bun-
dan çıxmayan iş, əlini yelləyib getdi, yəni ki, eybi yoxdu, qalsın. 
Hərdən söz düşəndə deyir ki, o vaxt döyüş zonasına ge-
dirdim, oralarda çox olmuşam, − o ərafədə üç dəfə kənddə 
olubdu, onu deyir. Amma bir təsadüf olmasaydı,  heç bir dəfə 
də gedə bilməyəcəkdi. Döyüş zonasından gələn xəbərlərdə on-
ların kəndinin adı tez-tez hallanırdı, sən demə, kənd uşaqları 
orda özünümüdafiə dəstəsi yaradıblar və düşmənə layiqli cavab 
verirlər. Halal olsun! İşdə, evdə tanış adları radio və televizi-
yadan eşidəndə, qəzetlərdə oxuyanda fəxrlə deyirdi ki, hamısı-
nı tanıyıram: biri qonşudu, biri qohumdu və s. Həm də sıxılırdı: 
kəndin ağır günlərində gedib, oralara baş çəkə bilmir. Əslində, 
bu işlərin nə ilə nəticələnəcəyini bilir o, hətta qəzetdə bir yazısı 
da çap olunub, sözündən belə çıxır ki, müharibə məğlubiyyətlə 
 71
qurtaracaq, düşmən çox böyük əraziləri işğal edəcək və hadi-
sələrin bu cür inkişafı fonunda daxili çəkişmələr güclənəcək, 
hakimiyyət uğrunda mübarizə daha da şiddətlənəcək. Yazı oxu-
cuların xoşuna gəlib, hətta bir dəfə mitinqdə qulağı aldı ki, iki 
kişi o barədə danışır, gülməli yerlərini yada salıb güldülər, biri 
dedi: “Məni qınama, deyəsən, orda yazılanlar düz çıxacaq.” 
Özünü saxlaya bilməyib dedi ki, onu mən yazmışam, qəzetin 
adını və tarixini də dedi. Kişilər inandılar ki, bu yazıb: “Halal 
olsun, − dedilər, − yaxşı yazmısan.” 
Kəndə getmək istəyirdi, amma vaxtı yoxdu: şöbədə o 
qədər iş var ki, şənbə-bazar günləri də işləməli olur. Bazar gü-
nünə icazə almaq olar, amma avtobusla bir gündə gedib-qayıt-
maq mümkün deyil, taksinin də xərci çoxdu. Qalmışdı qırıla-
qırıla və yaxşı ki, rəis birhəftəliyə ezamiyyətə getdi. Əslində, 
rəis olmayanda daha yaxşı işləyir, yalnız bircə qayda pozuntu-
suna yol verir: nahar fasiləsi bitən kimi işə başlamaq əvəzinə, 
iş vaxtının iyirmi-otuz dəqiqəsini şahmat oynamağa sərf eləyir. 
Hər işçinin bir zəif damarı olur, bu da belədi. Saat on iki olan 
kimi yarımkiloluq bankada evdən gətirdiyi və çox vaxt kələm 
dolmasından ibarət olan yeməyini yeyib, əl atır telefona: 
− Alo. Salam. Necəsən? De görüm hazırsanmı? Hə-ə... 
Deməli, deyirsən, vaxtın yoxdu, eləmi? Yaxşı sağ ol, − deyib, 
başqa nömrəni yığır və öz-özünə deyinir: “Dünən udubdu, ona 
görə oynamır. Yaxşı eybi yoxdu, gələn dəfə mən səni 3:0 udub, 
sonra da “vaxtım yoxdu” deyə-deyə, düz bir ay oynamaram, 
onda ağlın başına gələr. Buna bax, dünən təsadüfən 2:1 udub, 
indi fors eləyir. Sözə bax, vaxtım yoxdu, – yox bir, gözlə, sən 
dedin, mən də inandım. Vaxtın var, sadəcə olaraq qorxursan, 
özü də it kimi qorxursan − bilirsən ki, darmadağın olacaqsan. 
Bu niyə cavab vermir?” − Dəstəyi götürdülər və indi bərkdən 
danışır: 
− Alo, salam. Necəsən, qardaş? De görüm formadasan-
mı? − deyib, heç özü də bilmir nəyə görəsə ürəkdən gülür. − Hə, 
 72
lap yaxşı. − Saata baxır. − Qırx dəqiqə vaxtımız var, heç olma-
sa iki partiya oynamaq olar. Ağları verdim sənə, düz, gəlirəm. 
− Rəis yoxdu, bu fürsətdən istifadə eləyib, heç olmasa üç-dörd 
gün nahar fasiləsində arxayın şahmat oynaya bilər. 
Amma belə günlərin birində şahmat oynamağa adam 
tapmadı, bekarçılıqdan bilmirdi neyləsin. Oturub, çay içə-içə 
qəzet oxumaq pis olmazdı, buna da şöbə işçilərindən biri imkan 
vermir: yaşlı kişidi, evdən gətirdiyi yeməyi beş dəqiqədə yeyib, 
iş stolunun arxasında oturduğu yerdəcə gözünü yumur və tez-
liklə yuxuya gedir, dərhal da bir xorultu başlayır ki, gəl görə-
sən. Bəxtəvər başına, kişi yiyəsi, camaat heç öz evindəki yor-
ğan-döşəkdə belə rahat yata bilmir. Şöbənin o biri işçiləri artıq 
öyrəşiblər, veclərinə deyil, yalnız arada görürsən xorultu çox 
şiddətlənib, əcaib səslərlə, məsələn, fısıltı, inilti, fışıltı və sairə 
ilə müşayət olunanda dinməzcə bir-birinin üzünə baxıb gülüm-
səyirlər, sonra da heç bir şey olmayıbmış kimi, hər kəs öz işiylə 
məşqul olur: kimisi yemək yeyir, kimisi telefonla danışır, ki-
misi də çay içə-içə qəzet oxuyur və maraqlı bir şey olanda: 
“Buna bax, gör nə yazırlar”, − deyir. Hamının baxışları ona tə-
rəf yönəlir. 
Yaşlı kişinin xorultusu başlayıb artıq. Rəis müavini du-
rub otaqdan çıxdı − narazıdı. Amma neyləmək olar, nahar fa-
siləsi vaxtı kişi öz iş stolunun arxasında oturub, istirahət eləyir, 
nə təhlükəsizlik texnikası qaydalarını, nə də zavoddaxili nizam-
intizam qaydalarını pozmur − irad tutmalı bir şey yoxdur. Düz 
saat bir tamamda oyanacaq və bu da təəccüblüdü. 
Düşüb həyətdə gəzirdi ki, vaxt keçsin. Heyif deyil şah-
mat oynamaq, heç bilmirsən vaxt necə keçdi. Bir kişi yaxın-
laşıb, salam verdi. 
− Bağışlayın, siz... 
− Hə, düz tapmısınız, şöbə rəisinin müavini mənəm. Nə 
lazımdı? 
 73
Mal almağa gəlibdi, amma müqaviləsi yoxdu, heç 
məktub da gətirməyib. Qəribə adamlar var, heç bir sənədsiz-
filansız durub atıla-atıla gəlib, elə bil bura kolxoz bazarıdı. 
− Bilirsiniz, bura dövlət müəssisəsidi, mal almaq istə-
yənin müqaviləsi olmalıdı. Gedin, heç olmasa bir məktub gəti-
rin. Bizim direktor qol çəkib, icazə versə, müqavilə bağlayıb, 
mal ala bilərsiniz, − dedi və yadına düşdü ki, bu kişiyə lazım 
olan malı istehsal eləyən sexin qurğuları xeyli müddətdi təmirə 
dayanıb, çox güman ki, hazır mal yoxdu. − Gəlin belə eləyək: 
indi nahar fasiləsidi, mənim də boş vaxtım var, bir yerdə gedək 
sexə, vəziyyəti yerində öyrənək, əgər hazır məhsul varsa, gedib 
məktub gətirərsən. 
Başqa  vaxt olsaydı, rəis  bazar gününə də  icazə ver-
məzdi. “Sən nə danışırsan, a kişi? Özün də görürsən ki, gecəm-
gündüzüm yoxdu, direktor gündə bir yerə göndərir, mən də ge-
dirəm, çünki arxayınam, deyirəm, müavinim var. Sən də başla-
mısan ki, işim var, mən nə bilim, kəndə getməliyəm. Mən sə-
ninlə açıq danışıram: bu saat vəziyyət elədi ki, ya gərək necə 
lazımdı işləyək, ya da kənara çəkilib deyək ki, bu iş biz girən 
kol deyil,” − belə deyərdi, bunun da mənası belə yozulmalıdı: 
istəyirsən işlə, istəmirsən, ərizəni yaz, başqa işə keç.  
Amma rəisin kefi sazdı, birhəftəlik ezamiyyətdən qayı-
dıbdı və gəlib görüb ki, işlər yağ kimi gedir. Həm də müavin 
elə başladı ki, “yox” deyə bilmədi.  
− Xəbəriniz var də, biz tərəfdə vəziyyət gərgindi: cəbhə 
xətti indi bizim kənddən keçir, neçə ev dağılıb, ölənlər və yara-
lananlar var. Dedim, sizinlə məsləhətləşim, icazə versəydiniz, 
atüstü də olsa, gedib, kəndə baş çəkərdim, − müavin dedi. 
Rəis icazə verdi, amma şərt qoydu: bazar ertəsi saat 
səkkizə on dəqiqə qalmış işdə olmalısan. Əlbəttə, olacaq: pulu 
cibində, ağlı başında. Niyə də olmasın?  
Bilirdi ki, ona hörmət olunacaq, çünki sex rəisi öz diliy-
lə dedi ki, iş düzəlsə bizə yaxşı hörmət eləyəcəklər. Amma 
 74
nəqd pul, özü də bu qədər − ikiaylıq məvacibi qədər pul ala-
cağını, düzü, heç gözləmirdi. Əslində, sex rəisi adi bir “sağ ol”-
la, uzaqbaşı, babat bir qonaqlıqla da ötüşə bilərdi. Amma 
gətirib, pul verdi. Bu adam belədi: dediyi sözə əməl eləyəndi, 
əliaçıqlığı da var, digər tərəfdən çapıb-talamağa ustadı, özü də 
alkaqolikdi. Heç bir sənədsiz mal almağa gələn müştəriylə də 
elə onun yanında sövdələşirdi: “Get, bir məktub gətir, − dedi, − 
qalanıyla sənin işin yoxdu. Mən özüm aparıb, direktora qol 
çəkdirəcəm, müqavilə də bağlanacaq. Məhsul da var, arxayın 
ol. Bunlar hamısı öz yerində, amma de görüm...” − “Şapka” 
məsələsini həll eləmək lazımdı və bu, kommersiya sirridi deyə, 
sex rəisi az qala pıçıltıya keçərək, kişinin qoluna girib, onu 
qırağa çəkdi. 
İşi təzə başlamışdılar ki, sex rəisi gəldi: başını içəri sa-
lıb, şöbədəki camaata salam verdi, şöbə rəisinin müavininə işa-
rə elədi ki, bura gəl. O da tez çıxdı ki, görəsən, nə olub və o an-
da, həqiqətən, heç ağlına da gəlməzdi ki, sex rəisi elə bu dar-
macalda ona hörmət eləməyə gəlib. Əl verib görüşdü, soruşdu 
ki, deyəsən, mənə deyiləsi sözün var, ona görə gəlmisən, elə-
mi? Sex rəisi cavab əvəzinə pul verdi – indi cibindəki də elə o 
puldu, bir qəpiyini də xərcləməyib. 
Balaca dəhlizin bir tərəfində şöbə rəisinin kabinetinə 
açılan qapıdı, o biri tərəfində isə şöbənin qapısıdı, sex rəisi elə 
bu darısqal yerdəcə bir topa pulu pencəyinin qoltuq cibindən 
çıxardıb basasan bunun pencəyinin yan cibinə: “Keçən dəfə 
sexdə dediyim məsələdi, yadında varsa, sənə demişdim ki, iş 
düzəlsə, bizə hörmət eləyəcəklər. İş düzəldi, hörmətimizi elə-
dilər, bu da sənin payındı.” − yaxşı ki, heç olmasa pıçıltıyla da-
nışır, pulu verən kimi də getdi, dedi ki, tələsirəm, sexdə məni 
gözləyirlər, sonra gələrəm , söhbət eləyərik. 
Bu dəli çapqınçı səhər-səhər durduğu yerdə onu işə 
salacaqdı: dəqiqəbaşı qapısı açılıb-örtülən şöbədən kimsə çıxıb 
görə bilərdi və o adam, şübhəsiz, özünü elə göstərəcəkdi ki, 
 75
guya, heç nə görməyib. Amma  görübdü  və  susa  bilməz,  alə-
mə yayacaq ki, onun eləliyinə baxmayın, sex rəisləriylə əlbirdi, 
pulu topaynan gətirib, elə burda, bizim gözümüzün qabağın-
daca cibinə basıb gedirlər. O məqamda şöbə rəisinin özü də gö-
rə bilərdi və uzunsov, ensiz şüşəli, qara sağanaqlı çeşməyinin 
üstündən baxıb: “Bura gəl, sən mənə lazımsan”, − deyəcəkdi. 
Guya, işlə əlaqədar olaraq əlimyandı axtarırmış, amma elə de-
yil, bu məsələyə görə çağırır, sorğu-suala tutacaq. Get indi bu-
na cavab ver. Aldada bilməzsən − tülküdən də bicdi, ən ağlaba-
tan versiyanı seçib desən ki, məsələn, mənə borcu var idi, onu 
qaytarırdı, inanmayacaq, bic-bic gülüb: “Birinci dəfədi görü-
rəm ki, borcu gətirib, zorla adamın cibinə basırlar, − deyəcək. − 
Bax sən özün ağıllı, savadlı bir adamsan, indi kişi kimi de gö-
rüm, belə şey görmüsənmi? Görməmisən. Mən də görməmi-
şəm. İkincisinə qalan yerdə, borc qaytaran adam pulu əvvəlcə 
özü sayır, sonra da borc yiyəsinə deyir ki, qardaş, ala say,gör 
düzdümü. Belədi, ya belə deyil? Belədi. Amma bu gətirib, pulu 
dəhlizdə sənin cibinə basır, o saat da çıxıb gedir. Yox, sən məni 
düzgün başa düş, gəl məntiqi fikirləşək də. Bəlkə, düz demi-
rəm?” 
Hələ bu harasıdı, elə həyasız adamdı ki, sex rəisinə 
zəng də eləyə bilər: “Balam, bu nədi belə, sabahın gözü açıl-
mamış gətirib, mənim müavinimin cibinə pul-zad basırsan, xe-
yir ola? Elə pullanmısansa, bizə də bir görüm-baxım elə də, ac-
susuz qırılırıq burda”, − Bax belə adamdı, ömrü boyu ağlayır. 
Əslində isə, zavodu çapıb-talayanlardan biri də budur, deyilənə 
görə, xarici banklarda özünün şəxsi hesabı var. 
Kəndə gedəcək və əlbəttə, bazar ertəsi saat səkkizə on 
dəqiqə qalmış işdə olacaq, çünki pulu var, − sex rəisinin ver-
diyi pulun bir qəpiyini də xərcləməyib. Təki pulun olsun, iş 
görməyə nə var ki. Səhər tezdən otur taksiyə, get, işini gör, 
axşam da taksiylə qayıt gəl. 
 76
Taksi şoferi yanına düşüb, elə gedir, elə bil hansısa bö-
yük məmurun cangüdənidi. Gəlib çıxıblar səngərə. Heç kimi 
görməyib, şoferə dedi: “Bunlar hanı ? Deyəsən, buralar yiyə-
sizlikdi.” 
Yadındadı ki, öz kəndlərindən çıxıb, başqa yerə getdiyi 
ilk dəfə burda − qucağında kağız torba tutub, şoferlə yanaşı 
dayandığı bu yerdə olub: kəndin şimal tərəfdən girəcəyidi bura. 
O il ikinci sinifə keçmişdi, avqust ayının axırlarında, bir səhər 
lap tezdən anası onu yuxudan oyatdı ki, dur, bazara gedirik. 
Bütün yayı evlərinin, böyründəki dağın döşündə hinduşqa otar-
mışdı: hər səhər tezdən bir dəstə hinduşqanı qabağına qatıb, da-
ğa tərəf aparırdı, günorta vaxtı yığıb kölgəyə gətirir, gün əyilib 
sərin düşəndə yenidən aparır və bir də axşam düşüb şər qarı-
şanda gətirirdi. Hinduşqalar dağın ətəyində dənlənir, otların 
arasında atılıb-düşən çəyirtkələrdən tutub yeyir və günbəgün 
cana gəlir, ətə dolurdular. Üç ay yayı işi-gücü ancaq bundan 
ibarət olubdu. Bir hinduşqanın da burnu qanamayıb, biri də 
itməyib. Anası hər axşam hinduşqaları sayır, bir-ikisini tutub, 
dənliyini yoxlayır, sevincdən gözləri gülürdü, oğlunu tərifləyib 
deyirdi: “Mənim ağıllı balam, məktəb açılanda bunlardan apa-
rıb, bazarda satacam. Səni də özümlə aparacam, ürəyin nə istə-
sə, sənə alacam.” Tərifdən xoşhallanırdı, ocağın üstündəki ta-
vada bişən lobyanın iyi vururdu onu və deyirdi ki, mən acından 
ölürəm, − yağda qızardılıb, üstünə yumurta vurulmuş lobyanı o 
vaxt da xoşlayırdı, indi də. 
Verdiyi sözə əməl eləmişdi anası − bazara gedəcəklər. 
Paltarını geyinib, evdən çıxanda gördü ki, qonşunun eşşəyi 
dəhlizin qabağında alıqlı dayanıb − başındakı çatıyla evin sü-
tununa bağlamışdılar onu. 
Səkkiz hinduşqanın ayaqlarını çataqlayıb, dörd-dörd 
bağladı anası, xurcuntayı eləyib, eşşəyin üstünə aşırdı, oğlunu 
da hop götürüb, palanın üstünə qoydu, çatını sütundan açdı,  
əlindəki çubuqla eşşəyi vurub: “Toş-toş”, − dedi. Yola düşdü-
 77
lər. Hələ gecəydi, buludsuz, açıq səma ulduzlarla doluydu. Am-
ma yol uzaqdı deyə, anası tələsirdi və deyinirdi ki, gün günorta 
oldu, biz hələ də burda midələnirik. “Yatma, − arabir anası de-
yirdi. − Eşitdin, nə dedim? Mürgüləyərsən, o saat da yıxılarsan, 
başın daşa-qayaya dəyib yarılar. Eşşəyin palanından bərk tut, 
qırraş.” 
Gəlib çatdılar daş yola: kəndin içindən keçib gedən və 
indi bir tərəfdən bağlı olan asfalt yol o vaxt yox idi. Çayı keçib, 
kolxoz idarəsinə tərəf yönəldilər. Evlərdə yalnız axşamlar işıl-
dayan neft lampaları sönmüş, hər tərəf zülmət qaranlığa qərq 
olmuşdu, − kəndə elektrik xətti də çəkilməmişdi o vaxt. Orda-
burda banlayan xoruzların səsi eşidilirdi. Kolxoz idarəsi, klub, 
dükan, kitabxana, taxıl anbarları, at tövlələri daş hasarla dövrə-
lənibdi və camaat bura “kolxoz həyəti” deyir, − o da arxada 
qaldı. İndi şoferlə dayandığı və heç kəsi görməyib təəccüblənə-
rək, “deyəsən, buralar yiyəsizlikdi,” dediyi yerə yaxınlaşırdılar. 
Dağın döşünə səpələnmiş və çoxusu “qara dam” adlanan qaz-
ma evlərin, qalanı da üstü küləşlə örtülmüş balaca, daş evlərin 
həyətlərində tənha tut, ya da dağdağan ağacları, ot tayaları qa-
ralırdı:kəndin dörd əsas məhləsindən biri − Dağdibi məhləsidi 
bura. O birilər isə Comərdəvənd, Çökək Məhlə və Çaykənd 
məhlələridi (bu məhlənin köhnə adı Cırdaxanlıdı). 
Üzübəri, yola tərəf gələn iki qaraltı göründü, səs gəldi: 
“Ey, kimsiniz?” Anası cavab verdi ki, bizik, bazara gedirik. 
“Bir az yavaş gedin, bizi də gözləyin,” − iki qaraltıdan biri de-
di. Gəlib çatdılar. Seyidin uşaqlarıdı: on altı-on yeddi yaşların-
da qızdı və on bir-on iki yaşlarında oğlandı. Qız bazara ağartı 
satmağa gedir, qardaşı da onu yola salır və sən demə, xeyli 
vaxtdı dayanıb gözləyirlər ki, yoldaş olmağa münasib bir adam 
tapsınlar. Qonşu rayon mərkəzinə beş-altı kilometr yoldu və o 
vaxt kəndin camaatı bu yolu piyada gedib-gəlirdi. Gecə vaxtı 
cavan qız bu yolu tək gedə bilməz, hər adama da yoldaş ola 
bilməz. Ürcahına çıxanların kim olduğunu biləndə qızın çiçəyi 
 78
çırtladı, sevincək qardaşına dedi ki, sən qayıt get, evdəkilərə de 
ki, arxayın olsunlar. Qızın əlində yük var, özü də nəsə ağırdı. 
− Bəlkə, eşşəyin üstünə qoyaq? − anası təklif elədi. Am-
ma qız razı olmadı: “Yox, töküləsi şeydi, əlimdə aparacam.” 
−Əlimdə aparacam nədi? Bəri ver görüm, −anası belə 
deyib, yarızor-yarıxoş qızın sağ əlindəki yükü aldı, əsas ağır da 
elə budur. 
Yıxılmamaq üçün  palanın qabaq tərəfindən bərk-bərk 
tutmuş uşaq eşşəyin üstündən göz qoyurdu, anasının fədakar 
mərdanəliyi qəlbini fərəhləndirirdi. Yol boyu qız neçə dəfə 
həqiqi bir səmimiyyətlə yükü almağa cəhd eləsə də, anası hər 
dəfə: “yox, bala, başına dönüm, sən uşaqsan, belə ağır yükü 
mənim kimi yekə arvad götürər,” deyib vermirdi və düz bazara 
çatanacan da özü götürdü. Seyidin qızı sevindiyindən bilmirdi 
neyləsin, arabir deyirdi ki, Allah üzümə baxdı − sizə ürcah ol-
dum, yoxsa heç bilmirəm neyləyəcəkdim. 
Hava işıqlaşmağa başlamışdı, günbatan tərəfdən yol bo-
yu uzanıb gedən dağın döşündə kolluqlar qaralır, qayalıqlar bo-
zarırdı. Yolun alt tərəfi düzənlik olsa da, dərə-təpə də az deyil-
di, üzüaşağı baxanda göz işlədikcə taxılı biçilmiş sarı zəmilər 
görünürdü. Səhər erkən oyanıb ötüşən torağayların səsi eşidilir-
di, havadan yovşan və nəm küləş qoxusu gəlirdi. Seyidin qı-
zıyla anası şirin söhbətdəydi. Qız arada soruşdu ki, bazara 
apardığın uşaqların hansıdı: böyük oğlundu, yoxsa kiçiyidi. 
− Kiçiyidi, başına dönüm. Bu gün-sabah dərs açılır, de-
dim, bunu aparım, əyin-baş alım, dəftər-kitab alım. − Anası se-
yidin qızına müraciət eləyəndə onun adını deyir, hökmən də 
böyrünə ya “başına dönüm”, ya da “qurbanın olum” əlavə elə-
yirdi. Qız da onun anasının adını deyir və yanına bir “bacı” sö-
zü qoşurdu.  
Seyidin qızı el gözəlidi: hər biri qol yoğunluğunda qoşa 
hörükləri kürəyi aşağı sallanıb, incə belinin, dolu sağrısının üs-
tündən aşaraq, dizin qatdanacağına çatır, qaş-göz elə bil qələm-
 79
lə çəkilib; yerişi, duruşu, danışığı, gülüşü can alır,  əyninə gey-
diyi ipək don da ona ayrı bir gözəllik verirdi. Eşşəyin üstündə 
oturub, palandan bərk-bərk tutan uşaq onu da bilir ki, belə ye-
tişmiş qızlardan süd iyinə oxşayan bir qoxu gəlir. Hələki bala-
cadı, nə vaxtsa böyüyüb, o da cavan oğlan olacaq və belə qə-
şəng qızların biriylə evlənəcək. O qızın da qoşa hörükləri ey-
nən seyidin qızınınkı kimi, dizin qatdanacağına çatacaq... 
İndiki meyarlardan xəbəri yoxdu, amma dəqiq yadın-
dadı ki, o vaxt bu kənddə, həm də tək elə bu kənddə yox, qız 
gözəlliyinin əsas elementi kimi, uzun saç götürülürdü. Onların 
evində o vaxt belə söhbətlər çox olurdu, çünki böyük dayısı 
cavan oğlan idi və əlimyandı qız axtarır, evlənmək istəyirdi de-
yə, tez-tez onlara gəlib, böyük bacısıyla uzun-uzadı danışırdı. 
Kəndin gözəl qızlarını bir-bir sadalayırdı bacı, sonra hər bir 
namizədin fərdi müzakirəsi başlayırdı. 
− Filankəs su sonası kimi qızdı, saçı da, maşallah, nə 
uzunluqda. Çox da işgüzardı: o, bir tikmələr tikir, bir gəbələr 
toxuyur ki, gəl görəsən. Amma bir iş də var ki, o nəsildən olan 
arvad tayfası ağızdan yava olur, hamısı həyasızdı: bütün günü 
mırtıldayıb, beynini çürüdəcək, sən də hövsələsizin birisən, heç 
bilmirəm nə təhər yola gedəcəksiniz? Məndən deməkdi, özün 
bil, əgər xoşuna gəlirsə, bəyənirsənsə, günü sabah gedim, ana-
sıyla danışım. − Bacı belə deyir, qardaş başını bulayır: yox la-
zım deyil. Bu namizəd keçmədi və vaxt itirmədən o biri nami-
zədin müzakirəsinə keçirdilər, çünki siyahı uzun idi. Amma ay-
larla davam eləyən müzakirələr bitib-tükənmək bilmirdi, ba-
cıyla qardaş vahid bir namizəd tapmaqda çətinlik çəkirdilər: 
anasının bəyəndiyi qıza dayısı ciddi bir nöqsan tapırdı, dayı-
sının bəyəndiyi qıza da anası nöqsan tapıb, işə pəl vururdu. 
Anasının başı söhbətə qarışsa da, arabir oğluna deyirdi 
ki, eşşəyin palanından bərk yapış, qırraş; yıxılarsan, bizi peşi-
man eləyərsən. 
 80
Seyidin qızı ən çox böyük qardaşının arvadından və 
onun iki balaca uşağından danışırdı; gəlinlərinin üç qardaşı var, 
subay oğlanlardı, qız onlar barədə də məmnuniyyətlə danışırdı. 
− Yadıma düşmüşkən qoy soruşum: bir söz eşitmişəm, 
bilmirəm o günü kimsə dedi ki, sənə elçi gəlibmiş, düzdümü, 
başına dönüm? − anası dedi.  
Hə, düzdü: kənddə  varlı və arxalı bir kişi var, onun oğ-
luna almaq istəyirlər qızı. “Hə”si verilib, nişan da taxılıb. Am-
ma, nədənsə, qız bu mövzunun üstündən tələsik adlayıb, yenə 
də qardaşının arvad-uşağından, gəlinlərinin üç subay qardaşın-
dan söz açdı. 
Qəflətən mövzu dəyişdi, özü də anası elədi, dedi ki, ba-
ban necədi, başına dönüm, eşitdim naxoşdu? Bunlar atalarına 
“baba” deyirlər və qız “babam ağırdı!” − deyib inlədi, elə bil 
yazığı durduğu yerdə ilan çaldı. Sən demə, kəndin seyidi ağır 
xəstəymiş.  
 
*** 
 
Çiyniavtomatlı iki əsgər peyda oldu: yox, balam, heç də 
yiyəsizlik deyilmiş. Əsgərlərə salam verib soruşdu ki, necəsi-
niz, ay uşaqlar? 
− Yaxşıyıq, sağ ol. 
Bir-bir, iki-bir hardansa çıxan əsgərlərin sayı artmaq-
daydı. Tanımırlar deyə, yad adama şübhəylə baxırdılar: bu 
kimdi belə? İlk qarşısına çıxan əsgərlərdən biriylə danışırdı, o 
biri əsgər arxadaydı və əlisilahlı adamın geridən boynunun 
dalını kəsdirib durmağı onu narahat elədi, çiyni üstdən qanrılıb, 
geri boylananda əsgərin qaşqabaqlı, tərs-tərs baxdığını görün-
cə, narahatlığı bir az da artdı: onu tanımırlar, icazə almayıb, xə-
bərdarlıqsız-filansız gəlib çıxıb döyüş zonasındakı səngərlərin 
birinə. Burda da əlisilahlı cavan oğlanlardı, bunun səyi var, 
başdanxarabı var, dəli damar tutdu − vurdu, neyləyəcəksən? 
 81
Sonra da deyəcəklər: “Biz nə bilək? Tanımadığımız yad adam 
gəlib girib səngərə, bizi sorğu-suala tutur. Nəsə çox şübhəli 
aparırdı özünü, istədik tutaq əl-qolunu bağlayaq, müqavimət 
göstərdi. Xəbərdarlıq atəşi açanda təsadüfən güllə dəydi, elə bil 
himə bənd imiş − o saat yıxıldı öldü. Əcəli çatıbmış, bizlik de-
yil, günah özündə oldu.” − Tanışlıq vermək lazımdı, bura zara-
fat yeri deyil, sonra gec olar. 
− Mən özüm də buralıyam. Siz məni, əlbəttə, tanımırsı-
nız, orta məktəbi bitirib, o gedən olmuşam. Elə o vaxtdan da 
Bakıda yaşayıram. Əvvəllər heç olmasa ayda-ildə bir dəfə gə-
lirdim, son vaxtlar onu da eləməyə imkanım yoxdu, − dedi. 
Amma əsgərləri inandırmaq üçün bu azdı, gərək deyə ki: − Bax 
o düzdə, dağın döşündəki o yamaclarda o qədər heyvan otar-
mışam, dirə-döymə, çiling-ağac oynamışam ki.... 
Gərək deyə ki, o tənəkliyi sonradan saldılar, əvvəl kol-
xoz bağlarıydı; əslində, bağ deyildi, meşəydi ora, adam azıb 
qalırdı. O bağlardan o qədər üzüm oğurlamışam ki... Atlı qoruq-
çular bizi qovub tuta bilmirdilər. Gecələr yaylıma gedirdik... 
...Kimsə çağırırdı onu. Gecə vaxtı şirin yuxudan oya-
dırlarsa, deməli, saat dörddü, durub, heyvanı yaylıma apar-
malıdı. Yenə çağırdılar. Yox, durmasa olmayacaq,  “dururam” 
deyib, vaxt qazanmaq, bir-iki dəqiqə də yatmaq istədi. Amma 
səs imkan vermədi. Yuxulu beynindən bir fikir keçdi: lap ağ 
eləyiblər, beş dəqiqə artıq yatmağı da ona çox görürlər. Nə 
təhər adamdı bunlar, elə bil yezitdilər! Gözünü açdı. Adətən, 
belə vaxtlarda tez pəncərədən çölə baxır ki, görsün hava ne-
cədi. Çox buludlu, soyuq və çiskin havadısa, isti yorğan-dö-
şəkdən durmalı olduğunu, gecənin bu vaxtı yiyəsiz çöllərdə 
heyvan otarmağa gedəcəyini təsəvvür eləyəndə dəhşətə gəlirdi. 
Nə qədər qəribə olsa da, otağın pəncərəsi yoxdu, heç divarı, 
tavanı da yoxdu; tut ağacı, aradakı qaratikan çəpəri və çəpərin 
o üzündə qonşunun üstüşiferli evi də yoxdu. Ucu-bucağı görün-
məyən ulduzlu səma görünürdü başının üstündə. Bu nədi belə? 
 82
O hardadı? İkicə addımlıqda dayanan adamı və onun yanın-
dakı iti görüb diksindi; qalxıb oturdu: “Mən hardayam?” 
Yadına düşdü: tut bağındadı. Gecə saat on birdən sonra 
heyvanları kolxozun tut bağına otarmağa aparmışdı. Bəs hey-
vanlar hanı?! 
Heyvanları tək  elə səhər tezdən aparıb otarmaqla bit-
mirdi iş, onları axşam da yaylıma aparmaq lazım idi, − sut-
kanın az qala iyirmi dörd saatını ağızları işləyirdi, amma yenə 
doyub-dolanmırdılar. Yayın əvvəllərində yaylım üçün ən müna-
sib yer kolxozun tut bağıdı − camaat ora  “turmuzluq “ deyir. 
Amma xatalı yerdi ora: adam ələ keçə bilər. Odur ki, qoruqçu 
duyuq düşməsin deyə, gecə saat on birdən-on ikidən sonra ge-
dəsən gərək. O gün bərk yorğun idi, heyvanları bağın dərin-
liyinə yığıb oturdu və böyrü üstə uzanıb dirsəkləndi, it də ya-
nındaydı. Sən demə, yerini rahatlayan kimi də yuxuya gedib. 
Heyvanlar otlayıb doyublar və gecənin bir vaxtı inəklə dana 
qabaqda, qoyunlar da dallarınca cərgəyə düzülüb yollanıblar 
evə tərəf. İt istəsəydi, bircə ağız hürüb, onu oyada bilərdi. 
Amma, görünür, xurt düşüb, ölü kimi yatmış uşağa qıyma-
yıb:kəndin içidi, burda qorxulu nə var ki, ayı yox, canavar yox, 
qoy yatsın yuxusunu alsın. Yola düzəlib gedən heyvanlarısa 
təhlükə gözləyir: it-pişik hürküdüb, başqa səmtə yönəldər, oğ-
ruya, canavara rast gələ bilərlər. Gecələr gedib, camaatın pə-
yələrini dağıdır oğrular, qapıları çalıb-çapır, mal-qoyunu yığıb 
aparırlar. Gecənin yarısı yollarda gəzib-dolaşan bir dəstə hey-
van onlar üçün göydəndüşmə olardı. − Uşağı yatılı qoyub, hey-
vanların dalınca düşübdü it.  
− Bir də eşitdik ki, qapıda it hürür, − evdəkilər 
danışırdı. − Səsə çıxdıq. Gecə saat ikidi, heyvan gəlib, sən yox-
san. Ora-bura axdardıq − tapmadıq, çağırdıq − hay verən ol-
madı. Bəs bu hanı? Eviniz yıxılsın, uşaq yoxdu! 
 83
İt düşüb qabağa və bunları gətirib o yerə çıxardıb ki, 
uşaq orda yatıb, yuxu bişirir. Allah sənə şükür, nə yaxşı ki, 
sağ-salamatdı! 
Belə bir iti var idi. Qapıya gələndə balaca, toppuş kü-
çük idi. Adını Toplan qoydular, böyüyüb, ağıllı bir it oldu və 
qocalıb ölənəcən yiyəsinin qapısını elə qorudu, quş da quşlu-
ğuyla o həndəvərə yaxın düşə bilmirdi. Orta məktəbi bitirib, 
instituta qəbul olunandan iki ay sonra kəndə getmişdi, anası 
dedi: “İtimiz yazıq, deyəsən, qocalıbdı. Qulağı eşitmir, gözü də 
yaxşı görmür.” Əlbəttə, təəssüfləndi, amma neyləyə bilərdi? 
Qış semestri imtahanlarını verib, tətilə gələndə isə iti görmədi. 
Sən demə, bir səhər durub görüblər ki, it ölüb. Qapı yiyəsiz 
qalmasın deyə, ayrı bir it tapıb gətiriblər və zəncirlə bağlayıb-
lar çardağın dirəyinə. Çox pis oldu: qocalıb, əldən düşmüş itiy-
lə gərək payızda vidalaşaydı, başını sığallayıb deyəydi: “Ağıllı 
heyvan, vəfalı dost! Çəkdiyin zəhmətləri bu evə halal elə. Neçə 
illər mənə yoldaşlıq eləmisən. Sən olmasaydın, kim bilir, bu 
gün, bəlkə, heç mən özüm də olmazdım: hardasa qurda-quşa 
yem də ola bilərdim.” − Deməyib, heç ağlına da gəlməyib və 
hər yadına düşəndə qəlbi sıxılır. 
Onun da  uşaqlığı burda keçib, buralıdı − bu kənddəndi 
və əsgərlərə də belə deyir. Amma onlar inanmırlar, lal-dinməz 
dayanıb, elə baxırlar, adam özü-özündən şübhələnir. Bunları 
necə inandırsın? Bəlkə, and içsin? 
Bu camaat Allaha, Qurana, Peyğəmbərə, imamlara, 
göydəki günəşə, açılan sabaha, yeyilən çörəyə, süfrədəki tama, 
ruzinin bərəkətinə, uçub-dağılmış və ancaq kərpic divarları 
qalmış Sarı Məscidə, biri qəbristanlığın içində, biri də çölündə 
olan iki pirə, qohum-qardaşın əziz canına and içir. Amma iyir-
minci əsrin ikinci yarısında təzə bir nəsil əmələ gəlib ki, onlar 
həm də sovet-alman cəbhəsində həlak olmuş, itkin düşmüş ata-
larının, əmi-dayılarının, qardaşlarının əziz canına, yaxud da on-
ların vücudundakı hansısa diqqətəlayiq əlamətə, bədən üzvünə, 
 84
istifadə eləmiş olduqları məişət əşyasına, məsələn, şumal bo-
yuna, ala gözünə, qara telinə və sairəyə and içirlər. Nə qədər 
qəribə görünsə də, məktəb uşaqlarının “sən əmiyin itkin günü”, 
“sən dayının telləri”, yaxud  “sən dayının tel darağı” və s. ifa-
dələr işlədib, and içdiklərini də tez-tez eşitmək olar. Məktəbli 
uşaqlara başqa cür and içməyi öyrətmək cəhdləri də olurdu, 
müəllimlər deyirdilər ki: “Siz məktəblisiniz, Allaha, pirə and 
içmək sizə yaraşmaz. Birincisi, dəqiqəbaşı and içməyin, tez-tez 
and içmək yalançılıq əlamətidi. İkincisi, əgər elə vəziyyət ya-
ranıbsa ki, hökmən and içmək lazımdı, onda başqa cür and için, 
məsələn, deyin: and olsun Leninin qırmızı stoluna və s.” Am-
ma uşaqlar heç vaxt belə and içmirdilər. And içmək isə lazım-
dı. Həlli çox çətin olan elə məsələlər var ki, onları ancaq and-
içmə yoluyla tənzimləmək mümkündür. Məsələn, tutaq ki, biri-
nin danası itibdi, neçə vaxtdı axtarır, amma tapa bilmir. Əl-
bəttə, mal yiyəsi kimdənsə şübhələnir, orda-burda ağzından söz 
də qaçırdır. Yerin də qulağı var − söz ünvanına çatır. O adamın 
əgər danadan xəbəri yoxdursa, camaatın yığnaq yerində deyə-
cək: “Filankəs, qulağıma söz çatıb. Səni qınamıram, − itiyin 
itib. Deyir, mal bir yerə, iman min yerə. Bir halda ki şübhə-
lənirsən, eybi yoxdu, mən hazır, nə vaxt deyirsən, istəyirsən  
lap elə bu gün Qurana əl basıb səni sağ salaram.” − “Sağ sal-
maq” inandırmaq mənasında işlənir. Yalandan and içmək nə 
qədər günahdırsa, günahsız adamı ciddi andlar içməyə vadar 
eləməyi də bu camaat bir o qədər qəbahət hesab eləyir və dana 
oğurluğunda şübhəli bilinən  adamın belə ürəkli danışmağı ar-
tıq onu göstərir ki, şübhələr əsassızdır. Dana yiyəsi “mən sən-
dən şübhələnmirəm,” deyir və itiyini axtarmaqda davam eləyir. 
Bu camaat həm də Seyidin cəddinə və ocağına and içir. 
Seyidin evi odur, yolun o tərəfində, aşağıdan dağın ətəyindədi; 
ikiotaqlı daş evdi, qabağında tənha tut ağacı, həyətində çardaq, 
ot tayası, mal pəyəsi... O evdə indi Seyidin kiçik oğlu olur, 
amma bu tərəf səngərlərə çox yaxındı, güllətutan yerdi deyə, 
 85
yəqin ki, arvad-uşağı və mal-qaranı da götürüb, evi tərk elə-
yibdi; olsun ki, bəlkə də , kənddən çıxıbdı. Seyid özü çoxdan 
rəhmətə gedib. O vaxt qızı bazar yolunda düz deyirmiş ki, ba-
bam ağırdı, o söhbətdən iki ay sonra kişi, dünyasını dəyişdi. 
Xoş bir payız günüydü, xəbər çıxdı ki, seyid rəhmətə 
gedib. O günü elə xatırlayır ki, sanki aradan onillər ötməyib və 
elə bil o hadisə dünən olub. Camaat üçün böyük itkiydi, onların 
ailəsi üçün lap ağır oldu. Kimin ağlına gələ bilərdi ki, Seyid 
dəfn olunan günün axşamı gəlib, onların qapısını çapıb-talaya 
bilərlər? Yaxşı yadındadı ki, bazar günüydü, çünki qardaşıyla 
o, məktəbə getməmişdi və bütün ailə gec oyanmışdı. Anası 
böyük oğluna dedi ki, gün günortadı, yatıb qalmışıq, get pəyə-
nin ağzını aç, qoyunlarımızı burax bağçaya otlasınlar, yazıqlar 
ac-susuz qırıldılar, özləri də boğazdılar. − Son iki-üç ildə beş 
quzu alıb böyütmüşdülər və o il hamısı qoça gəlmişdi.  
Qardaşı evdən çıxdı, tez də qayıdıb dedi ki, qoyunlar 
pəyədə yoxdu. Anası əndikib, yerin içində dikəldi: “Nə danı-
şırsan, ədə? Necə yəni qoyunlar pəyədə yoxdu?” Qardaşı izah 
elədi: “Getdim gördüm ki, pəyənin qapısını həmişə axşamlar 
necə bağlayıb, rəzəsinə qamqalaq keçiririksə, o cürə bağlıdı. 
Amma qapını açıb, içəri girəndə gördüm ki, pəyə boşdu − qo-
yunlar yoxdu.” 
İnəkləri yox idi onda, it də saxlamırdılar. Qapının yiyə-
siz olduğunu bilən oğrular gecə gəlib, sakitcə heyvanları yığıb 
aparmışdılar. İlk xəbər tutub gələn çəpər qonşularından biri 
oldu − kəndin sınıqçısıdı bu kişi. Onları sorğu−suala tutdu, pə-
yəyə girdi, çıxıb yerə baxa-baxa qapıda ora-bura gəzdi, bağ-
çanın içiylə gedib, kolxoz bağına girdi, bir az da oralarda hər-
lənib, geri qayıtdı və dedi: 
− İki adam olub: biri girib pəyədən qoyunları çıxart-
mağa, biri də əlitüfəngli burda, tut ağacının daldasında, ev ilə 
üzbəüz dayanıb, içərini güdürmüş. Budur, bu da onun ayaq iz-
ləridi, iri saldat çəkmələri geyinibmiş. Qoşa ayaq izlərinin ara-
 86
sında tüfəng qundağının izi də aydın görünür. Heyvanı pəyədən 
çıxardıb, bağçaya, ordan da kolxoz bağına keçirdiblər, topar-
layıb, üzüaşağı − daş yola tərəf aparıblar. 
Yadındadı ki, sınıqçının qapı-bacada gəzib, nəsə axtar-
mağı ilk anda ona çox mənasız, hətta gülünc görünmüşdü. Am-
ma yaxınlaşıb, torpağın üstündə aydınca görünən qoşa çəkmə 
izini və tüfəng qundağının ellipsvari izini görəndə matı-qutu 
qurudu: bu kişi sanki yaxşı bildiyi hansısa xarici dildə yazılmış 
kitabı oxuyurdu. 
Baş verən hadisədə ona ən çox təsir eləyən iki məqam 
var idi. Birincisi, oğruların qapını təzədən eynən onlar kimi 
bağlayıb, rəzəyə qamqalaq keçirmələriydi ki, bunu dolaqgəlmə, 
məsxərə hesab eləyirdi və ona elə gəlirdi ki, bu yerdə oğrular 
hökmən gülüblər. Əlbəttə, qəhqəhə çəkib, bərkdən gülməyiblər, 
yavaşca − bığaltı gülüblər, kinayəylə gülüblər; ozlərini güclü 
və ağıllı, onları isə zəif və axmaq hesab elədikləri üçün gülüb-
lər. İkinci məqam isə oydu ki, oğruların biri (ayaq izlərindən 
görünürdü ki, nataraz, heyvərənin biriymiş) əlində tüfəng da-
yanıb, evin içində yatan ananı və böyüyünün on, kiçiyininsə üç 
yaşı olan dörd uşağı güdürmüş. Utanmazlığın dərəcəsinə bax, 
guya, bunlardan kimsə oyanıb neyləyəcəkdi. Sevinirdi ki, nə 
yaxşı heç biri yuxudan oyanmayıb. Belə şey olur, hərdən o özü 
gecə vaxtı oyanıb, balaca bir iş üçün dəhlizə çıxır. Ayaqyolu 
evin dal tərəfindədi, ora gedən kimdi, digər tərəfdən zülmət qa-
ranlıqda qorxur deyə, qapıya çıxan kimi tez-tələsik işini görüb, 
geri qayıdır. Yaxşı ki, o gecə oyanmayıb, yoxsa... Təsəvvür elə-
yir: qapını açıb, dəhlizə çıxmağıyla da əlitüfəngli dayanıb, evi 
güdən həmin o nataraz kişi fürsəti əldən verməyib, dərhal atəş 
açır və onu vurub yerə sərir... 
Rayon mərkəzindən gələn milis maşınından iri bir ov-
çarka – alman qoyun iti düşürtdülər: oğrunu bu it tapmalıydı. 
Sınıqçının hərəkətlərini təkrar eləyirdi it: qapı-bacada yeri iy-
ləyə-iyləyə gedib, pəyəyə girdi, ordan da çıxıb, bağçaya girdi. 
 87
Sonra çəpərin yolağından keçib, kolxoz bağına girdi və ağac-
ların arasıyla qaça-qaça, arabir ləngiyib, hansısa kolun, yaxud 
ağacın başına firlanaraq, üzüaşağı − daş yola tərəf götürüldü. 
İtin boğazındakı xaltaya bağlanmış uzun qayışı əlində tutmuş 
cavan milis serjantı əsir-yesir olmuşdu: it onu qaratikan, ya da 
nar kollarına pərçimləyir, ağacların başına dörd dolandırır və 
az qala sürüyə-sürüyə dartıb aparırdı. İt bağın ayağındakı yo-
laqdan keçib, daş yola çıxdı, ordan da tut bağına girdi. Ağac-
ların arasıyla xeyli getmişdi ki, tut bağının qırağıyla axıb ge-
dən su arxının üstündəki toyuq ferması tərəfdə hürüşən itlərin 
səsini eşidib dayandı, başını qaldırıb, ora−bura boylandı, qu-
laqlarını şəkləyib, səsgələn tərəfə diqqətlə baxdı və istiqamətini 
dəyişərək qaça-qaça gedib, toyuq fermasının həyətinə girdi. 
Səs-küydən qulaq tutulurdu: fermadakı irili-xırdalı üç-dörd it 
özlərini yeyib-tökür, yüzlərlə toyuq-cücə səs-səsə verib, həyə-
canla qaqqıldaşır, qazlar xorla qağıldaşırdılar. 
Axır ki, oğru tapıldı. Sən demə, qoyunları toyuq ferma-
sının müdiri oğurlayıb. İşə bax, kimin ağlına gələ bilərdi?! 
Odur ki, düz deyiblər: mal bir yerə, iman min yerə. Düzdür, 
evə, pəyəyə, toyuq damlarına və hinlərə dərhal baxış keçirən 
milis işçiləri qoyunları tapa bilmədilər, amma eybi yoxdur,əsas 
məsələ odur ki, oğrunun özü tapılıb. Uğurlu əməliyyat tədbiri 
keçirəndən sonra kənddə ləngiməyə lüzum görməyən milis 
işçiləri  iti də götürüb, rayon mərkəzinə qayıtdılar. 
O hadisədən sonra hər gün axşam tərəfi qonum-qonşu 
onlara yığışır, isti peçin qırağında oturub, çay içə-içə söhbət 
eləyirdilər. Əslində, ciddi bir söhbət də yox idi və elə təsəvvür 
yaranırdı ki, qonum-qonşu, ələlxüsus da iki subay xalasıyla ki-
çik dayısı qəsdən onlara gəlib, saatlarla otururlar ki, uşaqların 
başı qarışsın, fikir çəkib bikefləməsinlər. Belə axşamların bi-
rində kimsə dedi ki, toyuq fermasının müdiri öz anasıyla bura 
gəlir. Çıxıb, onları qarşıladılar və gətirib, peçin qırağında sa-
lınmış döşəyin üstündə oturtdular. Süfrəyə çay gəldi. Təzə qo-
 88
naqlar dinməzcə çaylarını içib, hardasa iyirmi dəqiqə, bəlkə 
də, bir az çox oturdular, sonra ayağa durub dedilər ki, evdə 
uşaqlar təkdi, fermanı yiyəsiz qoyub gəlmişik, biz gedək. Kiçik 
dayısı durdu ki, qonaqları yola salsın. Amma evdən çıxmağıyla 
da qayıtmağı bir oldu, gəlib dedi ki, bunlar and içməyə gə-
liblər, özləri də getmirlər, qapıda durub gözləyirlər.  
Şər vaxtının aratoranında iki ana − oğurluqda şübhəli 
bilinən ferma müdirinin ağbirçək anasıyla onun hələ cavan 
gəlin olan anası həyətdə üzbəüz dayanmışdı. 
− Seyidgildə yasdı, indi gedib, onları narahat eləmək düz 
deyil, − ferma müdirinin anası dedi. − Oğlum çimib gəlib, − qay-
da beləydi: and içən adam əvvəlcə çimib pak olmalıydı. − Qu-
ran da gətirmişik, − arvad belə deyib, qoltuğunda saxladığı qə-
zetə bükülü kitabı göstərdi. − Oğlum Qurana əl basıb, and içə-
cək ki, sizin heyvanlardan xəbəri yoxdu. Biz elə iş tutmarıq, 
bala! Vallah, yatsaq, yuxumuza da girməz. 
Bərk təəccüblənəndə anası bir söz işlədərdi: vaye. O 
sözü yenə dedi: “Vaye! Balam, o nə sözdü, and içmək nədi? 
İkidən-birdən mənim ağzımdan elə sözmü çıxıb? Mən elə söz 
deməmişəm, ömür-billah demərəm də. Milisin gətirdiyi tula 
atıla-atıla gedib, toyuq fermasına girib deyə, elə bilirsiniz mə-
nim ürəyimdə qaraltı qalıb, sizdən şübhələnirəm, eləmi? − Belə 
deyib, anası güldü. Sakitcə, amma ürəkdən güldü. Onun gü-
lüşündə ironiya var idi, həm də elə güldü ki, elə bil dünya ve-
cinə deyildi. − Mən sizdən iynənin ulduzucan da şübhələnmi-
rəm, ürəyiniz buz kimi olsun. Bax o Allahın adı haqqı, dörd ba-
lam var, onların ölmüşünə and olsun, düz sözümdü!” − Anası 
belə deyib, mövzunu dəyişdi, qonaqlara qoşulub, danışa-danışa 
doqqaza tərəf yönəldi. Yenə də heç bir şey olmayıbmış kimi, 
gülə-gülə ferma müdirinin anasından soruşdu ki, gəlin necədi, 
deyəsən onun vaxtına az qalıb, eləmi?Ağbirçək arvadın bu yer-
də eyni açıldı, gülümsəyib: 
 89
− Hə, az qalıb, başına dönüm, bugün – sabahlıqdı, − 
dedi. − Uşaqlar körpədilər, gəlin də ağırayaqdı, fermanı yiyə-
siz qoyub gəlmişik, ona görə də ləngiyə bilmədik. 
Heyvanların axtarışı heç bir nəticə vermədi: beş qoyun 
elə bil yağlı əppəyə dönüb, yoxa çıxmışdı, “gördüm” deyən də yox 
idi. Bir həftədən, ya da, bəlkə, on gündən sonra qonum-qonşu 
da axşamtərəfi onlara yıgışmadı; görünür, hamı əlini üzmüşdü. 
Həftələr keçdi. Havalar soyumuşdu artıq, günlər gödə-
lib, bir tikə olmuşdu və camaat buna da deyinirdi: “Belə də iş 
olarmı? Günün çıxmağıyla batmağı bir olur.” 
Qapıda heyvan da yoxdu ki, otarasan, axşamlar cama-
atın uşaqlarına qoşulub, yaylıma gedəsən, orda oynayasan, 
danışıb-güləsən, başın qarışa, eynin açıla. Bir az toyuq-cücədi, 
şər qarışan kimi hinə doldurub, dörd uşaq və ana yığışırlar 
peçin qırağına. Evdə oturmaqdan adamı qara qaramat basır. 
Gecələr də o qədər uzanıb ki, yatmaqla qurtarmır. 
Süfrə təzəcə yığışdırılıb, axşam yeməyini yeyiblər artıq 
− anaları əriştə bişirmişdi. Qonşuların bəzilərində radio var, 
onlarda isə yoxdu. Olsaydı, adam heç olmasa qulaq asardı, 
başı qarışardı. Qablar yığışdırılandan sonra (gecə vaxtı qab 
yumur bunlar, gündüz vaxtı aparıb, arxın üstündə yuyurlar) 
anayla böyük qız peçə lap yaxın oturub, pambıq didirlər, 
oğlanlar neft lampasının işığında yazır, oxuyur, − dərslərini 
hazırlayırlar. Yalnız kiçik qız özünə bir məşquliyyət tapa bilmir 
və yəqin elə bu bekarçılığın nəticəsidi ki, bir az ora-bura vur-
nuxandan sonra anasına qısılıb deyir: 
−  Qoyunlarımızı da oğurladılar...  
Bir anlığa hamı əl saxlayıb, heyrət içində qıza baxdı, 
çünki hər birinin ürəyindən keçəni dedi qız. Özü də elə dedi, 
bundan yaxşı demək, bəlkə də, mümkün deyildi. Bəli, həqiqət 
belədi: üzə vurmasalar da, hamısı o barədə fikirləşirdi. Bəs ne-
cə, beş qızılyelin qoyun gedibdi bu qapıdan, bunu unutmaqmı 
 90
olar? Uşaqların sevinci, ananın ümidləri oğurlanıbdı, bunu 
yaddan çıxartmaqmı olar? 
Kiçik qız “qoyunlarımızı da oğurladılar...” deyib köv-
rəldi və anasına qısılıb hönkürdü. Bir faciə səhnəsiydi bu, mətn 
də, aktyor ifası da gözəl idi, çox güclü də effekt yaratdı: hamı-
nın qəlbi qanadı. Axşam vaxtı bu söz gərək heç deyilməyəydi, 
amma deyilib artıq və ananın qəlbi kövrəlibdi − pambıq didə-
didə dodağının altında zümzümə eləyib gileylənir:  
– Gəldilər, qapını çaldılar-çapdılar. Bu il mənim də qa-
pımda quzu mələyəcəkdi, neçə illərdi ağartı üzünə həsrət qalan 
balalarım süd içəcəkdi, qatıq yeyəcəkdi. Mənim də balalarım 
camaatın uşaqlarına qoşulub, quzu otarmağa gedəcəkdi. 
Qoymadılar... 
Uşaqlıq və gənclik illəri çox ağır keçmiş bu qadının hə-
yatı özü də bir faciədir, indi dərdi açılıbdı və öz-özünə giley-
lənib ağlayır, heç kimə gücü çatmayan zəif bir insan Allahı 
ittiham eləyir: “Mən sənə neyləmişəm, Allah? Niyə qoymursan 
qırışığım açıla, başımı qaldırıb, gen dünyaya baxam? Bu, bir 
belə çal-çarpaz dağlar nədi üstbəüst çəkirsən mənim sinəmə? 
Bilmirəm, baş götürüb, sənin əlindən hara qaçım ...” − Belə 
deyib, acı göz yaşlarını sel kimi tökürdü ana. Uşaqlar da öz-
lərini saxlaya bilməyib, ona qoşulurdular. − Ürəkparçalayan 
bir mənzərəydi və eyni ssenari üzrə hər gün təkrar olunurdu. 
Ağlayıb, nəhayət, yorulan ana, balalarını sakitləşdirməyə ça-
lışır: “Bəsdir, ağlamayın! Özünüz də durun çıxın dəhlizə, su 
tökəcəm, əl-üzünüzü yuyun. Gözüyaşlı yatmayın, günahdı,” − 
deyirdi. Bəzən də özüylə bacarmırdı, belə olanda evin böyük 
oğlu − uşaqların böyüyü anasına yaxınlaşıb, əlini onun çiyninə 
qoyur, hıçqırıqlar içində boğula-boğula: “Bəsdir, ana! Ağla-
ma, bəsdir! Özünə yazığın gəlsin, bizə yazığın gəlsin. Ağlama, 
bəsdir!” − deyirdi. Amma çox vaxt bunun da köməyi olmurdu, 
əksinə, ana daha da kövrəlirdi. Onların nələr çəkdiyini bir 
 91
Allahdan başqa heç kim bilmirdi və elə təsəvvür yaranırdı ki, 
bunun heç sonu da olmayacaq. 
Amma heç kəsin ağlına gəlməyən bir hadisə baş verdi: 
üç aydan sonra qoyunlar tapıldı, birinci tapılan da hələ balaca 
quzuykən alınıb, ilk qoyun damazlığı kimi, qapıya gətirilən 
qumral qoyun oldu.  
Mal bazarının içində qoyunun başına bağlanmış ipi 
əlində tutub saxlayan kişi bilmirdi durduğu yerdə bu heyvana 
nə oldu, niyə özünü yeyib-tökür? Yaraşıqlı, caydaq bir hey-
vandı qumral qoyun, artıq doğubdu və eynən özünə oxşayan bir 
quzusu da var yanında. Gərdən çəkib dayanmışdı qumral qo-
yun, qabaq ayaqlarını yerə döyüb, həyəcan içində elə vurnu-
xurdu, deyərdin, o tərəfdəki ağacların daldasında gizlənib, 
pusqu qurmuş canavarın hənirini alıbdı. Fevral ayının o qarlı-
şaxtalı, soyuq bazar günü uşaqların başı qarışsın deyə, toğlu-
dan-quzudan nəsə bir heyvan almaq niyyətiylə bazara çıxan 
yiyələri axır ki, onu gördülər. “Ona bax, nə təhər də bizim 
qumral qoyuna oxşayır: zınqırov kimi, boğazının altından sal-
lanan qoşa ət xalı, qabaq ayağındakı şəkil... Oxşayır nədi, 
qumral qoyun özüdü! Bizim itən qoyunumuzdu! Quzusuna bax, 
ay Allah, nə təhər də özünə oxşayır...” 
Belə yerdə gərək ehtiyatlı tərpənəsən ki, oğru aradan 
çıxıb qaça bilməsin. O gün kənddən mal bazarına alış-verişə 
getmiş kişiləri də köməyə çağırdılar. Qumral qoyunun ipini 
əlində tutub, müştəri gözləyən kişinin üstünə bir dəstə adam 
yeridi.  
− Bazar olsun. Qardaş, bu qoyunu neçəyə satırsan?– 
Dörd-beş saz kişidi, qoyunsatanı araya alıb, sorğu-suala tutub-
lar. Biri də qayıdasan ki, bu heyvan bizimdi, sənin əlinə hardan 
keçib? – Qoyunsatan başa düşdü ki, işlər fırıqdı − ilişibdi, am-
ma ağıllı tərpəndi: 
− Heyvan heyvana oxşayar, qardaş. Bu qoyunu mənə 
veriblər. Ehtiyacım var, bazara çıxartmışam ki, dəyər-dəymə-
 92
zinə satam. İndi ki deyirsiniz sizindi, mən bir söz demirəm. Hər 
şey ola bilər, neynək, sizin olsun. Mən də gedib, hesabımı o 
adamla çəkəcəm, deyəcəm: “Sən mənə heyvan borclusan, bor-
cunu da adam kimi qaytar. Bu nədi, oğurluq heyvanı niyə ver-
misən mənə?” 
Belə şərtləşdilər: şikayət olunmayacaq, itən heyvanlar 
yiyəsinə qaytarılacaq. Kişinin özünə gəlincə, pasportunu və 
qumral qoyunu əlindən alıb buraxdılar; yuxarı dağ kəndlərinin 
birindəndi, dedi ki, arxayın olun, gələn bazar günü qalan dörd 
heyvanı gətirib, qapıda təhvil verəcəm. Necə demişdi, elə də 
elədi: növbəti bazar günü üç yanıbalalı və bir dənə də boğaz 
qoyun (hardasa bir aydan sonra bu qoyun ekiz bala doğdu) 
gətirib verdi və pasportunu alıb, sağ-salamat çıxıb getdi. Am-
ma bu dörd qoyun əvvəlkilər deyildi, kişi dedi ki, o heyvanlar 
əldən ələ keçib, tələf olublar.  
  
*** 
 
Əsgərlərin hərəsi bir cürə geyinmişdi və əslində, bunları 
az-çox əsgərə oxşadan çiyinlərindən asdıqları “Kalaşnikov” av-
tomatıdı, bir də kamifulyaj gödəkçə. Belə də əsgər olarmı, elə 
bil ağızlarında dilləri yoxdu bunların. Bakıdan gələndə taksidə 
bir əsgərlə yoldaş oldu, əsgər elə olar: başdan-ayağa hərbi ge-
yimdə, ağzından da od tökülürdü. Əsgər nədən danışacaq, ey-
zən igidlikdi, şücaətdi və sözündən belə çıxırdı ki, o hadisələrin 
əsas qəhrəmanı da elə özü olub. Yalan-doğru, hər nədi, qoy da-
nışsın, yolunku söhbətdi. Özü də adi döyüşçü deyildi, deyəsən, 
həm də diplomatdı, özünün deməyinə görə, hərbi əsirlərin də-
yişdirilməsiylə bağlı danışıqlarda iştirak eləyir. Belə danışıqla-
rın birində düşmən tərəfin nümayəndəsi zarafata salıb, buna 
deyib ki, mən başa düşmürəm, siz niyə özünüzü əziyyətə salır-
sınız, onsuz da müharibəni uduzacaqsınız. Bu da deyib ki, biz 
niyə uduzmalıyıq, silah desən − varımızdı, canlı qüvvə desən − 
o da varımızdı, nə səbəbə uduzmalıyıq? 
 93
− Siz məğlub olacaqsınız, ona görə ki, hamınız pulgir-
siniz. Döyüşün lap qızqın vaxtı bir meşoq pulu vertalyotla gəti-
rib, göydən tökəcəyik sizin səngərlərin üstünə. Başqa heç nə 
lazım deyil. Əsgərləriniz o saat silahı atıb cumacaqlar pulun da-
lınca, biz də o məqamda hücuma keçib, qələbə çalacağıq. − Düş-
mən belə deyib. 
Taksidə beş nəfər idi: dörd sərnişin və şofer. Döyüşçü 
ötkəm-ötkəm  danışır, bunlar da maraqla qulaq asırdılar və hər 
biri artıq neçənci dəfəydi ki, ürəyində deyirdi: “Halal olsun, 
necə igid adamdı! Papaq altda oğullar yatır.” Bir tərəfdən də 
əsgərə yazıqları gəlirdi: çox pis ösgürməyi var, özü də birucdan 
siqaret çəkir. Kim nə deyir, desin, vərəmdi. Heyif, bu cür igid 
adam xəstədi. O özü arxa oturacaqda əsgərlə yanaşı oturmuşdu,  
sözləri ehtiyatla seçib:  
− Sən, görünür, hardasa bərk soyuqlamısan, hökmən 
müalicə olunmalısan,− dedi. 
− Rəhmətliyin oğlu, − əsgər dedi, − sən də söz tapdın. 
Deyirsən, gedim indi yıxılım xəstəxanaya ki, nədi−nədi iş 
bilmişəm, öskürəyimi müalicə elətdirirəm, eləmi? Ay-hay! Va-
cib iş var idi, ona görə kəndə getməli oldum. Yoxsa mən hara, 
gəzmək hara? Komandir də deyir, get özünü müalicə elətdir. 
Razı olmuram: xəstəxana vaxtı deyil, mənim yerim səngərdədi; 
ölsəm də, orda öləcəm. − Ona bax, özünə yazığı gəlmir. Halal 
olsun, papaq altda oğullar yatır... 
O vaxtlar adı tez-tez hallanan döyüş komandirlərindən 
birindən düşdü söz, taksidə onunla gələn əsgər qayıdasan ki, 
lap yaxşı tanıyıram, dana oğrusudu. Yox bir! Lap ağ elədi: necə 
də dili gəlir, o cür adama dana oğrusu deyir. Adamın inanmağı 
da gəlmir.  
− Yediyimiz çörəyin bərəkəti haqqı, − deyib, and-aman 
eləyir əsgər, əlini şappıltıyla üzünə vurur, − bax bunu öz əli-
nizlə qəbrə qoyasınız, dabbaqda gönünə bələdəm onun, dana 
oğrusudu. Döyüşün lap o qızğın vaxtında da gözünə babat hey-
 94
van dəydimi − qurtardı, gülləni təpəsinə sıxsan da xeyri yoxdu, 
qapazlamalıdı. Nə vaxt getsən, onun BTR-ində kəsməyə dana-
dan, cöngədən nəsə tapmaq olar.  
Kağız torbanı əsgərlərə uzadıb: “Uşaqlar, siqaretdi bu, 
lazım olar”, –  dedi. 
Əslində, taksidə əsgərlə yoldaş olmağın bir xeyri də o 
oldu ki, səngərdə lazım olan əsas şeylərdən birinin siqaret ol-
duğunu öyrənə bildi. Əsgərə deyəndə ki, sən soyuqlamısan, 
özün də birucdan siqaret çəkirsən, dedi: “Çəkməmək olmur. 
Orda çəkən də çəkir, çəkməyən də. Mən çoxdanın çəkəniyəm.” 
− Bu söz yadında qaldı. Rayon mərkəzində maşından düşən 
kimi başladı dükanları gəzib, siqaret axtarmağa və tapdı. Am-
ma almağa tələsmirdi. − Hərifləyib, adama köhnə mal sırıya 
bilərlər. 
− Bu siqaret köhnə deyil ki ? − satıcıdan soruşdu. Satıcı 
dedi, köhnə nədi, mala söz ola bilməz. İnandı, amma yenə tə-
ləsmədi. − Mən özüm də buralıyam, − kəndin adını dedi. − Or-
ta məktəbi bitirib, instituta girdim, elə o vaxtdan bəri Bakıda 
yaşayıram. Bazar günüdü, dedim, gedim, kəndə dəyim, həm də 
görüm vəziyyət necədi: qəzetlərdən oxumaq, radiodan eşitmək, 
televizorda görmək bir ayrı, öz gözünlə görmək də tamam baş-
qa şeydi. Maşından elə indicə düşmüşəm. Deyirəm, gəlmişkən 
gedim əsgərlərə də baş çəkim. Özüm çəkən deyiləm, siqareti də 
onlara alıram. Əliboş getmək istəmirəm − yaxşı deyil.  
Satıcı onsuz da ona qarşı diqqətliydi, bu sözdən sonra 
da rəğbəti hissolunacaq dərəcədə artdı. Bəs necə, təsadüfi adam 
deyil, buralıdı, bu çətin məqamda gəlib ki, el-obasına baş 
çəksin: halal olsun, papaq altda oğullar yatır. 
− Siqaretin ən yaxşısını alacam, əsgərlərimiz buna la-
yiqdilər. Digər tərəfdən, sonra söz-söhbət olar, deyərlər: o boy-
da kişi durub, Bakıdan basa-basa gəlib, əsgərlərə fərli bir siqa-
ret də gətirməyib.  
 95
Satıcının, deyəsən, xoşuna gəldi bu söz, alt-üst qızıl diş-
lərini göstərib güldü.  
Qızıl diş bu tərəflərdə yaxşı dolanışıq, firavan həyat 
göstəricisi hesab olunur, bir adamın varlı olduğunu nəzərə 
çarpdırmaq üçün “ağzındakı otuz iki dişin hamısı qızıldı” de-
mək bəs eləyir. Yadındadı ki, onun institutda oxuduğu illərdə 
üst cərgədən qabaqda, bir qədər də yana tərəf qoşa qızıl diş 
qoydurmaq əməlli-başlı dəb idi. Babat əyni-başı olan tələbə oğ-
lan danışıb-güləndə qabaqdan iki qızıl dişi görsənib parıldayır-
dısa, ona qarşı rəğbət yaranırdı, belə oğlanlar qızların da xo-
şuna gəlirdi. Onun özünə gəlincə, istəsəydi, sentyabr ayında al-
dığı üçaylıq təqaüdün yarısını xərcləyib, bu məsələni həll eləyə 
bilərdi. Amma boş ədəbazlıq xatirinə sağlam dişlərini yondu-
rub zədələməyi ağılsızlıq hesab eləyirdi və indi sevinir ki, nə 
yaxşı dəbə uyub, o vaxt o səhv addımı atmayıb. Əksər tələbə 
yoldaşlarının yaxşı dişləri var idi, amma, nədənsə, rus dili mü-
əlliməsi ən çox onun dişlərini bəyənirdi və içərişəhərli o yaşlı 
qadın hərdən deyirdi ki, sən varlı adam olacaqsan, çünki 
sağlam və qəşəng dişlərin var. Düzdü, indi varlı deyil o, amma 
hesab eləyir ki, bu sözü birbaşa mənada yozub, maddi sərvət 
əldə eləmək kimi, başa düşmək düz deyil,  əslində, adamın 
ağzında sağlam dişləri varsa, bu özü də bir sərvətdi. 
− Yox, nə danışırsan, qardaş, − satıcı dedi, − elə şeymi 
olar? Bu boyda bazarda (kolxoz bazarının ərazisindədi dükan, 
satıcı onu deyir) hamı məni tanıyır, o barədə arxayın ola bilər-
sən: mala söz yoxdu. De görüm hansından istəyirsən, nə qədər 
alacaqsan ? 
Xarici ölkə istehsalı olan “Konqress” siqaretləri Bakıda 
da, rayonlarda da ən yaxşı hesab olunurdu, ondan alacaq, özü 
də çox alacaq. Bazara gələn adamların meyvə-tərəvəz alıb 
yığmaq üçün istifadə elədiyi sarı, kağız torbalardan birini alıb 
satıcıya dedi: “Yığ görək neçə blok siqaret sığışır bura. Amma 
bir az səliqəli yığ ki, torba cırılmasın, həm də çox  tutsun.” 
 96
Əsgərlər torbanı alıb, bir-birlərinə ötürdülər. Bakıdan 
gələn kişinin kim olduğunu bilirlər artıq və onu dövrəyə alıb, 
maraqla baxırdılar, amma dinib-danışmır, yalnız gülümsəyirdi-
lər. Kişi deyir ki, nəyə ehtiyacınız var? “Utanmaq lazım deyil, 
− deyir, − deyin, bəlkə köməyim dəydi.” 
Çox maraqlıdı ki, heç nəyə ehtiyacları yoxdu, − hər 
halda, əsgərlər özləri belə deyirdi. Bunlar nə danışır, necə yəni 
heç nəyə ehtiyacımız yoxdu? Dünyanın düz vaxtı nə qədər 
problem olur, indi müharibədi, yer-göy od tutub yanır, necə ola 
bilər ki, bunların heç bir şeyə ehtiyacı olmasın? Yox, düz de-
mirlər. Amma bir iş də var: olsun ki, yardım alırlar, ona görə 
belə tox danışırlar. Hər halda, soruşmaq lazımdı. 
− Cəbhə bölgəsinə hər gün nə qədər yardım göndərilir, 
sizə də bir şey çatırmı barı? 
Nə vaxtdan bəridi “Qarabağa xalq yardımı” adıyla çox 
möhtəşəm bir tədbir keçirilir: maşın karvanları hər gün cəbhə 
bölgəsinə yardım daşıyır; əsasən, ərzaq məhsullarıdı, başqa 
şeylər də var. Qəzetlər və radio aləmə car çəkir: Qarabağa xalq 
yardımı davam edir. Televizorda maşın karvanları nümayiş et-
dirilir və sanki bir bəhsəbəs, bir yarış gedirdi. Kütləvi informa-
siya vasitələri də qəsdən hay-küy salıb, bu kompaniyanın daha 
geniş vüsət almasına çalışırdılar və demək lazımdı ki, istədik-
lərinə nail olurdular. Şəhərlər, rayonlar, qəsəbə və kəndlər, ida-
rə və müəssisələr, ayrı-ayrı imkanlı adamlar, hətta imkansız, 
amma çox vətənpərvər adamlar da fərdi qaydada kömək elə-
yirdilər. Əslən bu torpaqdan olan xarici ölkə vətəndaşlarından 
da tədbirə qoşulanlar var idi. Televiziyanın işi lap çətin idi: çat-
dırmaq olmurdu, hər kəs istəyir ki, öz bağlama və qutularının 
yanında onu çəkib, hamıya göstərsinlər, müsahibə alsınlar. 
Onun işlədiyi zavodun kollektivi də bu tədbirdən kənarda qal-
mayıb: altı min işçidən adambaşı pul yığdılar, yanacaq və ər-
zaqla bir yerdə cəbhə bölgəsindəki kəndlərdən birinə göndər-
dilər.  
 97
− Yardım nədi, nə yardım? − Əsgərlər çiyinlərini çək-
dilər, biri-birinin üzünə baxıb gülümsədilər, yəni ki, bu kişi nə 
danışır? 
İnana bilmirdi, dedi ki, necə yəni, demək istəyirsiniz ki, 
bura heç bir yardım gəlməyib, eləmi? 
− Biz heç bir yardım almamışıq, − əsgərlər belə deyib, 
başlarını buladılar. − Acanda gedib, evdə yeyirik, arada camaat 
da kömək eləyir: imkanı olan gətirib, bir heyvan kəsir. Biz yar-
dım almamışıq, heç kimdən heç nə istəmirik, heç bir umacağı-
mız yoxdur, şikayətimiz də yoxdur. Biz kəndimizi düşməndən 
qoruyuruq.  
Maraqlıdı, bəs, görəsən, o maşın karvanları hara gedir? 
Öz coğrafi mövqeyinə görə bu kənd mühüm strateji əhəmiyyət 
kəsb eləyir, buranın düşmən əlinə keçməsi onlarla digər kəndin 
alınmasını su içimi qədər asan bir məsələyə çevirir və əgər bura 
bircə maşın da yardım gəlməyibsə, bəs o maşın karvanları hara 
gedir? Mal bir yerə, iman min yerə, − qara-qara  fikirlər gəlir 
adamın ağlına. Onsuz da söz gəzir ki: “Maşın karvanlarını tele-
vizorda camaata göstərəndən sonra aparıb, bazarda satırlar. Ha-
mısı oyundu: həmin o səs-küylü “Qarabağa xalq yardımı” kam-
paniyası, əslində, kimlərinsə varlanması üçün bir vasitədir.” − 
Hər halda, camaat belə deyirdi. 
Zavoddan göndərilən yardımı işçilərdən iki mühəndis 
aparmışdı və iki-üç gündən sonra qayıdıb gəldilər. Hamı ma-
raqlandı ki, nə təhər getdiniz-gəldiniz, oralarda vəziyyət necədi?  
− Vəziyyət pisdi. Yolda bizi rus əsgərləri saxladı. Yol 
bağlıdı, deyir, olmaz. Dedik, yol bağlıdı nədi, bir belə yükü 
təzədən qaytarıb, Bakıya necə aparaq? Dedilər, aparmaya da 
bilərsiniz, yanacağı qoyun qalsın burda, ara sakitləşəndə gəlin 
aparın. Ərzağı da, yanacağı da qoyduq hərbçilərin yanında, öz-
lərinə də dedik: sizə hörmət elərik, bizi BTR-də kəndə aparın, 
əliboş da olsa, gedək görək camaatın vəziyyəti necədir. Dilə 
tutub, bir təhər yola gətirdik. Yol erməni kəndinin içindən 
 98
keçir. Getdik, getdik, birdən BTR dayandı. Nədi, nə olub? Yol 
bağlıdı. Hərbçilər də, biz də düşdük ki, görək nə olub, yolu ni-
yə bağlayıblar? Biz dinmirik, rusları vermişik qabağa ki, ermə-
nilərlə siz danışın. Çox çək-çevirdən sonra mümkün olmadı, 
deyir: yol bağlıdı, heç kəsi buraxmırıq, vəssalam. Kor-eşiman 
qayıtdıq geri, pul da orda itdi. − Yardım aparanlardan biri da-
nışır, özü də baxırsan, gözü-başı qaynaşır bunun və fikirləşir-
sən ki, o boyda zavodda yardım aparmağa fərli bir adam tapa 
bilməzdilərmi? 
Camaat maraqlanır: “Pul hardaydı ki, itdi?” Sən demə, 
pasport ilə birlikdə bunun pencəyinin qoltuq cibindəymiş, 
BTR-dən düşəndə pasportu götürüb, pencək də içəridən asılı 
qalıb və qayıdanda görüb ki, pul yoxdu, − hər halda, özü belə 
deyir. Heç kimin də ağlına gəlmir deyə ki, qışın günündə sən 
niyə pencəyi əyninə geyinmirdin? 
− Özün deyirsən ki, pul pencəyin cibindəydi, pencək də 
BTR-in içindən asılmışdı, eləmi? Hərbçilərlə bir yerdə BTR-
dən düşmüsünüz, sonra da bir yerdə qayıdıb minmisiniz. Belə 
olan halda, səncə, pulu kim götürmüş olar? Söz var, deyir, sən 
vurmadın, mən yıxılmadım. Bəs onda pul hanı? − Yardım apa-
ranları sorğu-suala tutub, məsələni heç olmasa özləri üçün ay-
dınlaşdırmaq istəyənlərin cəhdi boşa çıxır. 
− Mən nə bilim? − Həmin o gözü-başı qaynaşan mü-
həndis deyir. − Özüm də məəttəl qalmışam: öz əlimlə pencəyin 
cibinə qoyduğum pulu kim götürmüş olar?  
Bax belə, çox cəncəl işdi. İndi kim getsin, rus hərbçi-
ləriylə beş ton yanacağın, bir maşın ərzağın davasını eləsin? 
Pula gəlincə, bu lap müşkül məsələdi, çünki bunlar heç özləri 
də bilmirlər necə olub ki, pul itib. Belə yerdə deyir: it də getdi, 
ip də getdi. 
İsti əyin-baş lazımdı bu uşaqlara, siqaretə, çaya, isti 
xörəyə ehtiyacları var, “heç nə lazım deyil” deməklə deyil. Əs-
lində, çox şey lazımdı hər gün cəbhə bölgəsinə göndərilən 
 99
maşın karvanlarından çox yox, heç olmasa bircə maşın da gəlib 
bura çıxsaydı, vəziyyət xeyli yaxşı olardı. Əsgərlər isə deyirlər 
ki, heç nə almamışıq. Söhbəti uzatmağın mənası yoxdur artıq. 
Əslinə qalsa, burda çox ləngiyib, əsgərlərin vaxtını almaq, on-
ların fikrini yayındırmaq düz deyil. 
− Yaxşı, uşaqlar, mən gedim. Sağ olun, salamat qalın! 
Allah amanatında! 
 
*** 
 
Nə deyəcəyini bilmirdi, qalmışdı qırıla-qırıla. Elə bu 
vaxt qardaşı dedi ki, gəl gedək. Əslində, burada ləngimək fikri 
yox idi onun, qardaşı özü dedi ki, düşək su içək, həm də 
maşına su tökməliyəm. 
Başqa vaxt olsaydı, it damına oxşayan bu sınıq-salxaq 
yük maşınının kabinəsində oturub, rayon mərkəzinə getməyə 
heç cür razı olmazdı. Amma vəziyyət dəyişibdi: asfalt yolu 
kəndin o başında bağlayıblar deyə, gediş-gəliş azalıbdı və bir 
maşın tapıb, rayon mərkəzinə getmək müşkül işə çevrilib. Ona 
görə də rayon mərkəzindən tutduğu taksiylə də geri qayıtmaq 
istəyirdi. Amma qardaşı qoymadı, şoferi saxlama, dedi, qoy 
getsin, səni özüm aparacam. Evdə tək idi qardaşı, qalanlar 
hamısı kənddən baş götürüb qaçıblar. Bu da qalıb, həyət-baca-
ya gözətçilik eləyir.  
− Yol gəlmisən, otur, bir stəkan çay iç, dincini al, − de-
di qardaşı. − Neçə ildi gəlmirsən, bir az söhbət eləyək, dərd-
ləşək. Qaçhaqaç deyil ki, gedərsən. 
Yolüstü dönüb bilmək istəyirdi görsün nə var, nə yox, 
salamatçılıqdımı? Ciddi bir səbəb yoxdusa, ləngiməyəcəkdi. 
Amma qardaşı elə danışdı ki, fikrini dəyişməli oldu və doq-
qazın çölündə dayanıb gözləyən taksiyə tərəf getdi. Şoferin pu-
lunu verib dedi ki, sən get, mən ləngiməli oldum. 
Çay dəmlədi qardaşı, qayqanaq bişənəcən süfrəyə sac 
fətiri və bir kasa qatıq qoydu. Adicə şoferdi kiçik qardaş və 
 100
böyük qardaşa qəribə gəlir bu, çünki özü lap uşaqlıqdan iddialı 
olub. Yadındadı ki, altıncı sinifdə oxuyanda dörd-beş oğlan 
dərsdən qaçıb getmişdilər kənddən aşağıda təlim keçən sovet 
əsgərlərinə baxmağa. Əsgərlərlə az-maz danışa da bilirdilər,  
bir cümləni hamısı əzbər bilirdi: “Coldat, day da znaçok.” O 
özü hətta “Kalaşnikov” avtomatından güllə də atmışdı: boş pat-
ronlardan, əlbəttə, partıldayıb, səs salmağı var. Gözəl bir yaz 
günüydü, hər tərəf gül-çiçəyə qərq olmuşdu, hara baxırdın qıp-
qırmızı lalələr idi, sapsarı yabanı turp çiçəkləriydi, yamyaşıl 
çəmənlər idi, göz işlədikcə uzanıb gedən taxıl zəmiləriydi. Ora-
bura qaçmaqdan yorulub əldən düşmüşdü uşaqlar, göy otların 
üstünə sərilib, dinclərini alırdılar. Necə oldusa gələcək planlar-
dan söz düşdü, hər kəs öz arzusunu dedi. Ondan soruşdular ki, 
sən nə olmaq istəyirsən? Dedi ki, bilmirəm. Yoldaşları əl çək-
mirdi, o isə həqiqətən bilmirdi gələcəkdə hansı sənətin sahibi 
olmalıdı. Dedilər: “Sən instituta girmək istəyirsən də, elə de-
yil?” Əlbəttə, ali təhsil almaq istəyirdi, amma tək elə bu deyildi 
arzusu və dedi: “İnstituta girmək nədi ki...” Bu sözü ona de-
dirdən qüvvənin necə böyük olduğunu ilk dəfə onda hiss elədi: 
sanki zülmət gecədə şimşək çaxmışdı, ani işıqda gözünə görü-
nüb, dərhal da yox olan mənzərənin möhtəşəm əzəməti onu 
vahimələndirdi. 
Onun nə məqsədlə gəldiyini biləndə qardaşının üzü 
güldü: “Düz eləmisən, − dedi. − Halal olsun! Qoy camaat da 
görsün ki, başqa vaxt orda-burda yığışıb, yekə-yekə danışanla-
rın heç birindən əskik oğlan deyilsən.” − Qardaşı evdə belə de-
di, indi də deyir, gəl gedək; imkan vermir ki, qonşu kəndi yad 
ölkə hesab eləyən nadanın cavabını verə. Gərək heç maşından 
düşməyəydi. Amma düşdü və orta məktəbi bitirəndən sonra bir 
dəfə də ayağı dəymədiyi torpağa yenə ayaq basdı. Çəpərin o 
üzündə məktəbdi: o vaxt bu tərəflərdə yeganə orta məktəb idi 
və adla deyilirdi. Qonşu kəndlərdəki yeddillik məktəbləri (son-
radan onlar səkkizillik məktəb oldu) bitirən uşaqlar buraya üz 
 101
tuturdular. O özü də burda oxuyub, bu məktəbin əlaçı şagirdi 
olub. Bir dəfə kimsə ona deyəndə ki, sənin o vaxt çəkdiyin şə-
killərdən birini şagirdlərin əl işləri guşəsində hələ də saxla-
yırlar, inanmadı və düzü, heç gözləməzdi. Çünki bir neçə müəl-
limlə münasibəti heç də yaxşı deyildi, hətta iş o yerə çatmışdı 
ki, üstünə şər atıb, onu məktəbdən qovmaq istəyirdilər. İnstitu-
tu bitirib işlədiyi ilk vaxtlar rayon mərkəzində o müəllimlərdən 
biriylə üz-üzə gəldi. Keçmiş müəllimi onu görəndə quyruğu 
tapdanmış gürzə kimi, hikkəylə fısıldayıb yalmandı, − aradan 
neçə illər keçsə də, səbəbi yalnız özünə məlum olan kin-kü-
durəti əsla unutmamışdı müəllim və əlbəttə, salamlaşmadılar. 
Bu akasiya da elə o vaxtkıdı, məktəbin həyətində bitib, 
budaqları çəpərin üstündən aşıb, bu yana − yol tərəfə çıxıbdı, 
kəndin cavanları yığışır kölgəsinə. İndi də bir dəstə oğlan var 
orda, onlara tərəf getdi; yaxınlaşıb, salam verdi, soruşdu ki, 
necəsiniz, ay uşaqlar? 
− Yaxşıyıq, sag ol. 
Sükut. 
Aradan neçə illər ötübdü və yeni bir nəsl əmələ gəlib 
artıq, onlardan heç kimi tanımır. Zənd ilə baxırdı ki, cavan-
lardan kimisə, bəlkə, o vaxtkı məktəb yoldaşlarından kiməsə 
oxşada bildi. Amma mümkün olmadı: bir dəstə yad adamla üz-
üzə dayanmışdı. Görəsən, bunlar necə, onu tanıyırlarmı? Bəlkə 
də, adını eşidiblər, nə qədər olmasa, o da bu məktəbdə oxuyub. 
Digər tərəfdən o hələ öz kəndlərindəki yeddillik məktəbdə oxu-
duğu dövrdən bu iki qonşu kənd bir təsərrüfatda − kolxozda 
(sonradan sovxoz oldu) birləşibdi,  camaat qaynayıb-qarışıb ar-
tıq, biri-birinin ikinə də bələddilər, cikinə də. Qardaşı kənddə 
yaşayır, şübhəsiz ki, onu tanıyırlar və əslində, bu cavanlar kim-
lə danışdıqlarını bilməmiş deyillər. Bir dəstə cavan oğlandı, iş 
yox, güc yox, bütün günü boş-boş veyillənir, orda-burda yığı-
şıb, laqqırtı vururlar. Vur-tut ikicə kilometr o yanda isə mü-
haribə gedir: top mərmilərindən evlər dağılır o kənddə, ölənlər 
və yaralananlar var, arvad-uşaq və qocalar kəndi tərk eləmək 
 102
məcburiyyətində qalıb, cavanlar isə gecə-gündüz səngərdən 
çıxmırlar ki, vaxtaşırı hücuma keçən düşməni kəndə burax-
masınlar. 
− Bizim kəndin uşaqları gecə-gündüz orda səngərdədi-
lər, − deyib, əliylə öz kəndini göstərdi kişi. − Siz də burda boş-
bekar dayanmısınız. Heç olmasa gedib, onlara kömək eləyərdi-
niz, − dedi və cavabı çox gözləməli olmadı. 
− Sizin uşaqlar öz kəndini qoruyur. İşdi, əgər bu tərəfə 
hücum olsa, biz də öz kəndimizi qoruyacağıq, − dəstədəki qa-
rayanız, üzüxallı oğlan dedi. Elə də səlis danışırdı, elə bil cüm-
lələri əvvəlcədən yazıb əzbərləyibdi. Hər halda, görünür, də-
fələrlə dediyi sözdü və növbəti dəfə təkrar eləyirdi.  
Pərt olub qalmışdı kişi, sanki bir vedrə çirkab suyu 
çırpmışdılar sifətinə. Qulaqlarına inana bilmirdi. Bu kəndin 
uşaqlarıyla üç il bir yerdə oxuyub, bilir ki, şit zarafat eləməyi 
var bunların. Olsun ki, qarayanız oğlan da zarafat eləyir,  üzün-
dəki ciddiyyət indi silinib gedəcək, şit-şit hırıldayıb: “Nə tez də 
inandı, − deyəcək. − Zarafat eləyirdim, heç elə şeymi olar? Si-
zin uşaqlara demişik, bilirlər. Dedik, nə vaxt lazım olsa, canla-
başla hazırıq. Dedilər: siz hələ gözləyin, burda onsuz da adam 
çoxdu, lazım olanda xəbər elərik, gələrsininz.” 
Həyasızlığa bax, elə bil camaat bunun tay-tuşudu. O biri 
oğlanların da üzündə təbəssüm görünəcək, yəni ki, gördünüz-
mü, adi bir zarafat nədi, onu da başa düşmədiniz. O özü də gü-
lümsəyəcək, bu da o deməkdir ki, düzdü, cavanlar, siz üstələ-
diniz. Cavan oğlan olasan, o cür güclü yumor hissin ola, − halal 
olsun, papaq altda oğullar yatır, hər kimdisə, bunun gələcəyi 
parlaqdı. Amma zarafat eləyənə oxşamır: özünə əminlik ifadə 
eləyən küt bir ədayla gözünü qırpmadan baxır. Hər halda bir də 
soruşmaq lazımdı. 
− Başa düşmədim, nə dedin? 
− Deyirəm, sizin uşaqlar öz kəndini qoruyur. İşdi, əgər 
bu tərəfə hücum olsa, biz də öz kəndimizi qoruyacağıq.  
 103
Bax belə, bayaq dediklərini sözbəsöz təkrar elədi oğlan. 
Zarafat eləmir, ciddi sözüdü. O birilər də dinmir − həmrəydilər, 
yəni ki, bizə dəxli yoxdu: o siz, o da sizin kəndiniz, gedin, necə 
bilirsiniz, elə də müdafiə eləyin. Yekdil və həmrəy bir dəstəylə 
üz-üzə dayanmışdı. − Sən bunlara bax! 
Nəsə deməliydi və çətinlik çəksə də, nə deməli oldu-
ğunu bilir. Onu da yaxşı bilir ki, əsas məsələ başlamaqdı, son-
rası asandı. İlk cümlə dilinin ucundaydı artıq və elə o andaca 
qardaşının səsi gəldi: 
− Gəl gedək. 
− Nə tez? 
− Necə yəni, nə tez? Maşına bir vedrə su tökməliydim − 
tökmüşəm. İşıqkən gəl çıxaq gedək. Səni yola salıb qayıtmalı-
yam, ev-eşik yiyəsiz qalıb orda, gəlib yığışdırıb apararlar. 
Səfər təəssüratı korlanıb  artıq, qanı it qanına dönübdü. 
Aciz və köməksiz hiss eləyirdi özünü. Kaş ki heç maşından 
yerə düşməyəydi. 
− Yaxşıca söhbət eləyirdik, qoymadın, − qardaşına dedi. 
− Deyirəm, niyə gedib, bizim kəndin uşaqlarına kömək eləmir-
siniz? Biri var, qarayanız, üzüxallı gədədi. Bilmirsən, kimlər-
dəndi o ?  − Yox, qardaşı bilmir. − Mənə nə desə yaxşıdı. 
Qardaşıyla “guya” dərdləşirdi. Amma ona da fikir ve-
rirdi ki, dediyi söz istədiyi effekti yaratmır − qardaşı, nədənsə, 
onun dərdini bölüşmürdü, sakitcə maşını idarə eləyir, üzünə 
ciddi və ağıllı bir ifadə verib, ləyaqətlə susur, sanki demək 
istəyirdi: “Boş bir şeydən ötəri sən niyə özündən çıxmısan? 
Deyirsən, indi neyləyək, duraq camaatla dava eləyək ?” Yox, 
deyəsən, bu söhbətin yeri deyilmiş. Söz ki yerinə düşmədi, bir 
qara qəpiklik olur. İnciyib susdu və öz−özünə: “Elə bu da o qa-
rayanız, üzüxallı gədənin tayıdı,” − dedi. 
Yolun qırağında hansısa çardağın altına, samanlığa, 
uçuq evin, ya da pəyənin dəhlizinə yığılmış müxtəlif forma  və 
kalibrli mərmiləri rayon mərkəzindən kəndə gedəndə də gör-
 104
müşdü, amma taksi şoferindən heç nə soruşmadı, fikirləşdi ki, 
müharibədi, yəqin belə lazımdı. Qardaşıyla danışmaq istəməsə 
də, özünü saxlaya bilməyib soruşdu: 
− Bu nədi belə ? 
− Uzun Dərədəki silah anbarından daşıyıb yığıblar bura, 
şəxsi həyətlərdə də çoxdu. O vaxt camaat yatmırdı, gecə-gün-
düz at arabasıyla, eşşək arabasıyla, şəxsi maşınlarda − kimin 
nəyə gücü çatırdısa, onunla daşıyıb, evinə aparırdı. − Qardaşı 
izah eləyirdi, o isə təəccüblənmişdi, həm də gülməyi tuturdu. 
Yolun alt tərəfindəki futbol meydançasına oxşayan dü-
zəngah yerdə, çox güman ki, əvvəllər hansısa kolxozun, ya da 
sovxozun mal tövləsi olmuş uzun və alçaq tikililərin  arasında-
kı böyük çardağın altına yığılmış uzunsov, iri mərmiləri gös-
tərib dedi: “O mərmilər camaatın nəyinə lazımdı?  Onu eşşək 
arabasına yükləyib, evə daşıyanlara deyən olmadı ki, bunu ney-
ləyirsiniz, harda istifadə eləyəcəksiniz?” 
Aşkar hiss olunan ironiya kiçik qardaşı gülməyə məc-
bur elədi: 
– Deyən oldu, niyə olmadı? Neçəsindən elə mən özüm 
soruşdum. Deyir: hamı daşıyır, mən də aparıram. Nə bilmək 
olar, deyir, sabah bir də gördün lazım oldu. 
Dinmədi − danışmaq mənasız göründü ona, hiss elədi 
ki, bərk yorulub. Belə də olmalıdı: səhər çox erkən durubdu yu-
xudan, bir belə yolu gəlib, indi də tələsik geri qayıdır. − Yol 
yorğunluğudu, üstəgəl, yuxusuzluq. Onu dövrəyə alan kənd 
uşaqları gəldi gözünün qabağına: kaş ki onlara kömək eləyə 
biləydi. Amma necə ? Heç nə bilmir. Elə yorulub, beyni elə 
kütləşib ki, heç nə başa düşmür. Bəlkə, Bakıda fikirləşib, nəsə 
bir şey tapa bildi. Heç nəyə gücü çatmasa da, sex rəisinin ver-
diyi puldan hələ bir az qalıb, yenə gəlib uşaqlara baş çəkər. 
 
 
                                                               2006-2007-ci il. 
 105
 
 
 
 
ЗЦЛМЯТ 
ЭЕЪЯЛЯР 
(повест) 
 
 106
Yer daşlıqdı deyə, pis qazılırdı. Yaxşı ki, bel təzəydi, 
onun da sapı işlənib-silmənməyibdi və o səbəbdən adamın əlini 
incidirdi. Daşlı torpağı az-az belin ağzına verib, tələsmədən iş-
ləyirdim, bilirdim ki, nə qədər çətin olsa da, yorulanacan bir 
ağac çalası qaza biləcəm.            
Yaxınlıqdan şosse yol keçir, əks tərəfdə isə mənim za-
voda təzə gəldiyim dövrdə yenicə istifadəyə verilən, indi isə 
doğranıb, metalloma göndərilən qurğunun blokları görünürdü. 
O vaxt vakuum qurğularında bir ilə yaxın operator işləyəndən 
sonra bu sexə növbə rəisi göndərilmişdim və tezliklə də peşi-
man oldum. Heyf deyildi vakuum qurğuları! Keçən əsrin əv-
vəllərində onları amerikalılar tikib, əlli ilin qurğuları olsalar da, 
yenə saat kimi işləyirdilər. Orda baş operatorlar öz işlərini gö-
zəl bilirdilər, onlarla işləmək asan idi. Qudron və mazut iyinə 
öyrəşmişdim.  
Təzə sex heç xoşuma gəlmirdi: nəsə fərli yer deyildi, 
adamların əksəriyyəti ordan-burdan yığmaydı, buna heç kollek-
tiv də demək olmazdı. İş özü də çox ağır idi. Amma mən qalıb 
işlədim, çünki direktor demişdi ki, yeni texnologiyadı, sən də 
cavan adamsan, get o sexin işini öyrən. Direktor həm də deyir-
di ki, gələcəkdə rəhbər vəzifələrə kadr seçəndə o sexin mühən-
dislərinə üstünlük verəcəm. Mən gənc idim, inkişaf eləmək, qa-
bağa getmək istəyirdim, ona görə də qalıb işlədim. 
Zavodun rəhbər işçiləri o vaxt təzə sexə tez-tez gəlib-
gedirdilər, nazirlikdən də adamlar gəlirdi. Nazirliyin baş mexa-
niki cavan adam idi və təzə sexdə onu tez-tez görürdüm deyə, 
əvvəlcə elə bilmişdim ki, o da sexin işçilərindəndi. Amma, dü-
zünə qalsa, bunun işə heç bir köməyi yox idi. Əksinə, camaat 
gileylənirdi ki, iş getmir, bunlar da gəlib, burda əl-ayağa dola-
şırlar. İş pis gedirdi, operatorlar, maşinistlər, çilingərlər bütün 
günü əsəbi halda ora-bura qaçır, əl-qollarını ölçə-ölçə, biri-biri-
nin üstünə qışqırırdılar. Rəisdən çox rəis var idi, hərəsi də bir 
göstəriş verirdi: biri deyirdi, filan nasosu işə salın, o biri deyir-
 107
di, yox, lazım deyil, nasosu saxlayın, onsuz da xeyri olmaya-
caq; biri deyirdi, sistemə təzə filtr qoşmaq lazımdı, o biri deyir-
di, bu məhsuldarlıqla təzə filtrə ehtiyac yoxdu və sair, və ilaxır. 
İndi işlədiyimiz yer o vaxt sexin hasarından çöldəydi və 
mən, düzü, heç bilməzdim ki, bura zavodun ərazisidi. Bu, bir 
belə daşı-qayanı da yəqin elə o vaxt – təzə qurğuları tikəndə 
gətirib, bura töküblər. 
Sexin o qırağında görünən və üçmərtəbəli məktəbə ox-
şayan köhnə binadan başlayırdım işə − qurğunun kompressor 
zalıdı ora. Aradan neçə illər ötübdü, növbə rəisi işlədiyim döv-
rü xatırlayanda yadıma düşən məqamlardan biri və birincisi o 
zala necə girməyim olur. Binanın birinci mərtəbəsindəki dörd 
giriş qapısından birinə yaxınlaşır, dayanıb, üç-dörd dəfə dərin-
dən nəfəs alır, ciyərlərimi havayla dolduraraq qapıdan içəri ke-
çir, qaça-qaça dəmir pilləkənlə yuxarı qalxırdım. Tavanı çox 
hündür olan maşın zalında səkkiz böyük ammonyak kompres-
soru dörd-dörd olmaqla iki cərgə düzülmüşdü, qurğunun məh-
suldarlığından asılı olaraq, onların üçü, dördü, ya da beşi işlə-
yir, qalanları təmirdə və ehtiyatda olurdu, − bütün bunları mən 
dəqiq bilməli, növbə jurnalına yazmalıydım. Kompressorların 
arasıyla axıracan gedib, geri qayıdırdım və artıq bilirdim onla-
rın hansı işləyir. Ümumi vəziyyəti öyrənmək, təmirdə və ehti-
yatda olan kompressorlar barədə daha dəqiq məlumat almaq 
üçün maşinistlərlə danışmalıydım. Digər tərəfdən də tələsmə-
liydim: maşın zalına dolmuş ammonyak qazı məni boğur, sinə-
mi göynədirdi. Bərəlmiş gözlərimdən yaş axa-axa maşinistlərə 
yaxınlaşırdım. Maşinistlərin vecinə deyildi, çünki heç ayıq 
vaxtları olmurdu. Bir dəfə də onları direktor tutmuşdu: girib za-
la, görüb ki, stolun üstündə boş araq butulkasıdı, iki dəm maşi-
nist də oturub şahmat oynayır. Direktor bərk hirslənmişdi, sex 
rəisini çağırıb, göstəriş vermişdi ki, maşinistlərin  ikisini də iş-
dən qovsun. Sex rəisi, əlbəttə, “baş üstə” demişdi, amma tələs-
məmişdi, bir-iki gün gözləmişdi ki, direktorun hirsi soyusun. 
 108
Sonra da demişdi: “O şəraitdə ayıq başla işləmək mümkün 
deyil. Onları elə bu gün işdən çıxartmaq olar, amma bəs kim iş-
ləyəcək?” 
Zaldan çıxıb, pilləkənlə aşağı düşür, binanın girəcəyi tə-
rəfdən çöldə nəfəs alıb, özümə gələndən sonra deyinirdim: “İş 
deyil, cəhənnəmdi!” Fikirləşirdim ki, gərək əvvəlki sexdə qalıb 
işləyəydim, onsuz da gec-tez orada bir mühəndis yeri açılacaq-
dı. Heyif deyildi vakuum qurğuları! Adamı boğub, sinəsini bı-
çaq kimi doğrayan, nəfəsini kəsib axırına çıxan ammonyak iyi 
və boğucu-zəhərli həlledici buxarlarıyla müqayisədə mazut və 
qudron iyi heç nədi. Gərək o sexdən çıxmayaydım. – Belə fi-
kirləşirdim, dərhal da direktorun sözü düşürdü yadıma: “Gə-
ləcəkdə rəhbər vəzifələrə kadr seçəndə təzə açılan sexin mü-
həndislərinə üstünlük verəcəm”. Mən gənc idim, qəlbimdə təbii 
bir istək var idi: çalışıb, əziyyət çəkib, qabağa getmək, inkişaf 
eləmək istəyirdim. Ona görə də təzə sexdə qalıb işlədim. Am-
ma əvvəlki sexim, oranın camaatı üçün darıxırdım, İvanın bi-
şirdiyi xörəklər düşürdü yadıma.  
İvan əvvəlcə “a” dedi, sonra adımı və “tak nelğzə” dedi. 
Gecə vaxtı, saat bir radələrində başımı operator otağındakı 
stolun üstünə qoyub mürgüləmişdim. İvan da idarəetmə lövhə-
sinin dalında uzanıb yatmışdı, görünür, ordan göz qoyurmuş – 
hansısa deşikdən baxırmış, görəndə ki, mən mürgüləmişəm, 
narahat olub, lövhənin dalından bu tərəfə keçib.  
İvanla şərtimiz beləydi: üçüncü növbədə gecə saat on 
ikidən dördəcən lövhənin dalında o yatır, qurğuların işini mən 
idarə eləyirdim, saat dörddə onu oyadırdım, özüm keçib, lövhə-
nin dalında səhər saat yeddiyəcən yatırdım.  
“Tak nelğzə”nı İvan sakit dedi, amma elə dedi, onunla 
işlədiyim dövrdə mən bir də heç vaxt qurğuları yiyəsiz qoyub 
mürgüləmədim: dörd saat ərzində idarəetmə lövhəsinin qarşı-
sında gəzib, parametrlərin necə dəyişməsinə göz qoydum, ora-
bura qaçdım, hansısa nasosu saxlayıb, başqasını işə saldım, 
 109
hansısa siyirtməni bağlayıb, başqasını açdım, arada Ayməd-
dinova zəng vurub, sobaların temperaturuyla bağlı nəsə bir irad 
tutdum – uğuldayıb, taqqataqla işləyən iki nəhəng qurğunu ida-
rə elədim. Düz saat dörddə yuxudan oyanan İvan cihazların 
göstərişinə baxıb, razılıqla başını tərpədir və deyirdi: “Все нор-
мально, молодец. А теперь иди ложись, отдыхай”. 
Bizim qurğunun baş operatorlarından biriydi İvan, za-
voda gələndən sonra briqadasında işlədiyim sayca üçüncü baş 
operator idi. Deməliyəm ki, onunla yaxşı işlədik, mərd-mərda-
nə işlədik.  
Bundan əvvəlki – sayca ikinci baş operator Ağakərim 
birinci növbə, rəislər sexdə olanda ciddiydi. İkinci növbə rəis-
lər olmurdu deyə, biz də özümüzü sərbəst hiss eləyirdik, əgər 
texnoloji rejimlə bağlı bir problem olmasaydı, nasosxanada və 
vakuum kalonun ətrafında təmizlik işi aparır, ya da qonşu qur-
ğuyla bizim aradakı ağaclara qulluq eləyir, təzə ağaclar əkir, 
sulayırdıq. Gecə növbəsinə gələndə isə bu kişi dəyişib, başqa 
adam olurdu: bir butulka “Ağdam” çaxırı içib, saat on ikidən 
sonra başını atıb yatırdı və bir də səhər saat yeddiyə on-on beş 
dəqiqə qalmış oyanırdı.  
Bütün gecəni yatıb, dincini almış Ağakərimin pilləkənlə 
aşağı enərək əsnəyə-əsnəyə, ləzzətlə gərnəşdiyini görəndə hirs-
lənirdim: “Ona bax, bütün gecəni başını atıb yatır, imkan ver-
mir ki, arada heç olmasa bircə saat da mən yatım”, −  öz-özümə 
deyinirdim. Amma dərhal da sayca birinci − zavoda təzə gəl-
diyim vaxt ilk iki ayda mənimlə işləmiş baş operator düşürdü 
yadıma: o, dəhşət idi, axırda yumruqdavasına çıxdıq. Yaxşı ya-
dımdadı ki, o gün qurğu təmirə dayanmışdı və briqadaların ha-
mısı birinci növbə çıxmışdı, dava da onda oldu. Onlar üç nəfər 
idi, mən isə tək idim. Birini nasosxanada yumruqla vurdum, 
sonra baş operatorla tutaşdıq. Tutaşdıq deyəndə, əslində, mən 
onun heç harasından yapışmağa macal tapmamış baş operator 
bir göz qırpımındaca beldən yuxarı ikiəlli tutub, ayaqlarımı 
 110
yerdən üzdü. Vəziyyət çox pis idi. Elə o darmacalda baxıb nə 
görsəm yaxşıdı: sex camaatının az qala yarısı dayanıb bizə ba-
xır. Onların arasında cavan qızlar da var idi − bu yerdə məğlub 
olmaq ölümə bərabər idi. 
Ağakərim hərdən o hadisəni xatırlayıb deyirdi: “O da 
güclüdü, özü də əvvəlcə səni möhkəm götürmüşdü. Mən de-
dim, yıxacaq. Amma neçə dəfə cəhd eləsə də, sən hər dəfə ta-
razlığı saxlayıb yıxılmadın. Onun dostları da arxayın idilər ki, 
yıxacaq, ona görə də sakitcə dayanıb baxırdılar. Amma sən o 
vəziyyətdən necə çıxdın, pişik kimi, cəld tərpənib, necə fənd iş-
lətdin! İndi də yadıma düşəndə məəttəl qalıram.” − Bax bu tə-
rifə görə, bir də o məqamda mənə qahmar durduğuna görə 
Ağakərimə minnətdaram.   
Ağakərim düz deyirdi, baş operatorun iki dostu arxa-
yınca dayanıb baxırdı və zərrə qədər də şübhə eləmirdilər ki, 
indicə o məni yıxıb, nəfəsimi kəsəcək. Amma bir də baxdılar 
ki, dostları asfaltın üstündə uzanıb qalıb. Elə bil yuxudan ayıl-
dılar, ikisi də eyni vaxtda üstümə cumdu – arxadan vurmaq 
istəyirdilər. Həmin o məqamda Ağakərim işə qarışdı, onları tu-
tub: “iki cavan oğlandı, siz onların işinə qarışmayın,” – dedi.  
Ağakərim pilləkənlə aşağı düşə-düşə “sabahın xeyir, 
vəziyyət necədi, gecə bir hadisə-zad olmayıb ki?” deyirdi. Mə-
nim də hirsim elə o andaca soyuyurdu: hər xırda şeyi şişirtmək 
yaxşı deyil, adamdı, yorulub yatıb, nə olsun? Gecə vaxtı, əl-
bəttə, heç bir hadisə olmayıb, qurğu saat kimi işləyir; odur, 
xammal nasosu, soba nasosu, qudron nasosu hamısı fısıldayıb 
şaqqaşaraq işləyir, o biri nasoslar da onlardan geri qalmırlar, 
soba sakitcə gurlayır, bacadan çıxan tüstü havadan seçilmir, 
hətta kənardan baxan elə bilər ki,  qurğu işləmir. Ağakərim kişi 
hər şeyi yaxşı bilir, çünki yuxudan oyanan kimi nəzarət-ölçü 
cihazlarına baxıbdı, kartoqrammaları açıb, gözdən keçiribdi. 
Digər tərəfdən onu da yaxşı bilir ki, gecə vaxtı bir hadisə baş 
versəydi, hökmən ona xəbər verərdim. 
 111
− Yox, heç bir hadisə olmayıb, − deyirdim və sevinir-
dim ki, gecə növbələrinin birini də yola verdik. 
Ağakərim kişiylə hələ çox işləyəcəkdik, amma qonşu 
qurğuda operator yeri boşaldı və sex rəhbərliyi oraya məni 
məsləhət gördü. Operator köməkçisiydim, irəliyə doğru kiçik 
bir addım atıb, operator oldum − qonşu qurğuya keçdim. Orada 
baş operator İvanın briqadasına düşdüm. Briqadada üç nəfər 
idik. Ayməddinov sobalar üzrə operator köməkçisiydi, mən 
operator, İvan isə baş operator idi. 
Yaşlı tatar kişisiydi Ayməddinov, yaxşı yadımda deyil, 
onun adı Boris idi, yoxsa Xaris idi. Amma deyəsən, Boris idi. 
Ayməddinovun təlx sifəti göyümtül rəngə çalırdı və mənə elə 
gəlirdi ki, çox siqaret çəkir deyə, rəngi-ruhu belədi; xamuta 
oxşayan qılçaları vardı, üzü gülmürdü, o qədər mütaliə eləyirdi 
ki, ağzını açıb danışanda deyərdin bəs fəlsəfə elmləri doktoru, 
professordu. Əslində isə, vur-tut dörd sinif təhsili vardı. Nə 
İvanın, nə də mənim “agzından od tökülən qoca filosofla” mü-
bahisə eləməyə həvəsimiz olmazdı. Odur ki ilk növbədə ça-
lışıb, onu “yerə endirir”, təklif olunan yüksək materiya barədə 
yox, şəxsən özümüzə, qurğuya, sexə və zavoda aid olan mə-
sələlər barədə söhbət eləyirdik. 
İvanın çox böyük kulinar talantı var idi, biz onu tərif-
ləyəndə gülüb “evdə uşaqlar analarının bişirdiyi xörəyi dillə-
rinə vurmurlar ki, papa yaxşı bişirir; hər gün işdən yorğun-ar-
ğın gedib, onlara yemək bişirməliyəm,” deyirdi. Kolbasanı 
doğrayıb, nəzarət-ölçü cihazlarında işlənən ağ kağızın astar 
üzünə düzürdü və kağızı da qoyurdu sistemə qoşulmuş vaku-
um-qəbuledicilərdən birinin üstünə. Arada gedib, kolbasa tikə-
lərini o biri üzünə çevirirdi. Bu yolla sapılcasız və yağsız bir 
kolbasa qızartması bişirirdi ki, dadından doymaq olmurdu. Bu-
xar nasosunun isti tərəfinə düzüb bişirdiyi kartoflar da aləm idi. 
Bir balaca banka mal əti konservini açıb, tavaya tökür, elektrik 
peçinin üstünə qoyurdu, kartof, soğan, göyərti və daha nələrsə 
 112
əlavə eləyib, bütöv briqadanın nahar yeməyinə bəs eləyəcək əla 
isti xörək hazırlayırdı. Yemək hazır olanacan Ayməddinov can-
dildən çalışıb, sobaların temperaturunu elə tənzimləyirdi, kar-
toqramma baxanda elə bilirdin xətkeş qoyub, paralel xətlər 
çəkmisən. İvanın zəngindən sonra Ayməddinov öz iş otağını 
tərk eləyib, ikinci mərtəbəyə – bizim yanımıza qalxırdı.  
Stolun üstünə öz reseptiylə hazırlanmış salatlar və çörək 
düzürdü İvan, hərəyə bir boşqab xörək çəkirdi, sonra da əl atıb, 
öz şkafındakı pal-paltarın arasından bir butulka çıxardırdı, 
onun da içində nə az, nə çox, düz üç yüz qram araq olurdu. Ay-
məddinovla İvan nahar vaxtı adama yüz əlli qram araq içirdilər 
və çox istəyirdilər ki, mən də içim.  “Çox yox, yüz qram... Heç 
olmasa əlli qram içərdin,” – deyirdilər. Amma mən işdə spirtli 
içki içmirdim, nə qədər təkid eləsələr də, “yox, içmirəm” deyib 
dururdum. Onlar bunu görəndə nəsə elə bil tutulan kimi olur, 
sonra da zarafata salıb “ну, ладно, он же у нас молодой, все у 
него впереди,” deyir, stəkanları toqquşdurub, arağı içir, yemə-
yə girişirdilər.  
Növbə rəislərinin ayrıca otağı yox idi, biz qurğu rəisinin 
kabinetində otururduq. Oranın da havası çox ağır idi: pəncərəni 
açırdın – soyuducu blokdan içəri ammonyak qazı dolurdu, qa-
pını açırdın – regenerasiya blokundan gələn həlledici buxarı 
boğurdu adamı. Qapı-pəncərəni örtürdün, onda da  adam hava-
sızlıqdan boğulurdu. Oydu ki, ancaq yorulub əldən düşəndə gə-
lirdim otağa.  
Sexdə iki yer xoşuma gəlirdi: təsirsiz qazlar qurğusu, 
bir də laboratoriya. Sexin laboratoriyasında on beşə yaxın qız-
gəlin işləyirdi, onların da beş-altısı rus idi və səhv eləmirəmsə, 
hamısının adı Tanyaydı – biz onları familyalarıyla fərqləndirir-
dik. Bir də gördük ki, Tanyalardan birinin familyası dəyişibdi: 
sən demə, ərə gedib, Salmanov Salman adlı salyanlı oğlanla 
ailə qurub. Elə ilk gündəncə əri buna deyib ki, sən mənim və 
mənsub olduğum böyük bir nəslin çox mühüm istəyini həyata 
 113
keçirməlisən: Salmanov Salman Salman oğlu adlı insanı dün-
yaya gətirməlisən. Birinci cəhddə olmasa da (ilk övladı qız ol-
du), Tanya ikinci cəhddə bu işin öhdəsindən gəldi və beş-altı 
aydan sonra işə çıxdı. Deyirdi ki, qaynanamla baldızlarım uşağı 
– Salmanov Salman Salman oğlunu əllərindən yerə qoymur, 
özləri baxırlar, fikirləşdim ki, evdə boş-bekar oturmaqdansa, 
gedib işləsəm yaxşıdı.  
Tanyalardan biri Saratovdan təzə gəlmişdi, Bakıda 
yaşayan xalasıgildə qalırdı. Onunla bir növbədə işləyən Birgül 
də Bakıya təzə gəlmişdi – hansısa dağ rayonunun ucqar kən-
dindən idi. Gecə vaxtı laboratoriyaya yolum düşəndə qızlar xa-
hiş eləyirdilər ki, qurğularacan onları müşayət eləyim: sexin 
ərazisi pis işıqlandırılırdı deyə, qızlar qorxurdular. Xahişi məm-
nuniyyətlə qəbul eləyib otururdum. Qızlar mənə çay gətirir, öz-
ləri də analiz otaqlarına çəkilib işləyirdilər. Divar saatının dəqi-
qəölçəni hər dəfə bir addım atanda küt taqqıltı eşidilir, dərhal 
da laboratoriyaya sükut çökürdü. Mən növbə jurnalını oxuyur, 
analizin nəticələri yazılan jurnala göz gəzdirir, konfetlə çay 
içirdim. Əgər vaxt imkan versəydi, stolun üstündəki qəzetlərə 
də baxırdım.  
Qızlar, nəhayət, analizin nəticələrini jurnala yazır, dər-
hal da qurğulara getmək üçün hazırlıq görürdülər: hər iki sa-
atdan bir gedib, analiz üçün nümunələr gətirməliydi onlar. Qız-
ların işi ağır idi, gecə vaxtı daha çətin olurdu, həm də qorxu-
luydu.  
– Cluşay, Birqölğ, davay sobiray vehi, seyças poydem 
na ustanovku, – Tanya deyirdi. 
Yağ və parafin nümunələri götürmək üçün işlədilən bu-
tulkaları, filtrlərdən qaz qarışığı götürmək üçün istifadə olunan 
voleybol topu kamerlərini çamadana oxşayan taxta qaba yığırdı 
Birgül. Onun ləngidiyini görən Tanya köməyə gəlirdi:  
– Биргюль, ну давай быстрей! Не видешь, что ли че-
ловек вот уже целый час сидит и нас ждет? 
 114
 
– Az, nədi, a səni əkənin beli qırılsın?! – Birgül deyirdi. 
– Butulkanın hərəsini bir tərəfə atmısan, mənim neçə əlim var? 
Tanya azərbaycan dilini, Birgül də rus dilini bilmirdi. 
Amma bu iki qız birlikdə dil tapır, yaxşı da işləyirdilər. Onların 
öz aralarında necə  danışdığına qulaq asmaq mənim üçün həm 
maraqlıydı, həm də gülməliydi: hər biri ancaq öz dilində da-
nışan və o birinin dilini əsla bilməyən iki qız – iki müxtəlif xal-
qın övladları nə qədər qəribə görünsə də, bir-birini yaxşıca başa 
düşürdü. 
Sonra qızlar laboratoriyanın qapısını açarla bağlayırdı-
lar və biz pilləkənlə aşağı düşüb, qurğulara tərəf yollanırdıq. 
Hərəsinin əlində bir qab, hər biri də ancaq öz dilində danışan 
iki qız idi, mən də düşürdüm onların yanına. Ağ xalat geyinmiş 
Tanyanın xam at kimi, az qala oynaya-oynaya yol getməyi indi 
də yadımdadı. Gözəl qız idi Tanya, topa bağlayıb, başının yu-
xarısından kürəyiaşağı salladığı saçı da yeridikcə eynən at quy-
ruğu kimi yellənirdi və o gah mənimlə, gah da Birgüllə danışa-
danışa həm də oxuyurdu − hansısa rus mahnısını dodağının al-
tında zümzümə eləyirdi. Bu arada Birgülün səsi eşidilirdi: 
− Az, a Tanya, eşit gör nə deyirəm. 
− Çeqo? − Tanya oxumağına ara verirdi. 
− Az, nə anqrersən, burda kar-zadmı var, a səni əkənin 
süysünü sınsın? Deyirəm ki... 
Ona da fikir verirdim ki, qızlar öz aralarında bəzən də 
başqa-başqa mövzulardan danışırdılar. 
Qurğularacan olan dördyüzmetrlik yolu gecə vaxtı ge-
dib-gələndə qızlar qorxurdular. Sex rəhbərliyinə şikayətlər olur-
du, amma o vaxt belə şeylərə fikir verən yox idi, istehsalat rəh-
bərlərini plan göstəriciləri daha çox maraqlandırırdı. 
Təhlükə isə var idi və bir gecə qızlara həqiqətən hücum 
oldu. İki cavan kişi gecə saat üç-dörd radələrində divardan 
aşaraq zavodun ərazisinə daxil olub, qızları güdüblər. Labora-
 115
toriya binasıyla yolun arasındakı ərazi qaranlıqdı deyə, hücum 
da orda olmuşdu. O gecə növbədə dayanan iki qızdan birinin 
adını xatırlamıram, amma o biri qızın adı yadımdadı − Mehri-
ban idi o qızın adı. Söyüd şivinə oxşayırdı Mehriban, qaraya-
nızdı, qəşəng gözləri vardı, çox da sakit qız idi. Hətta o qədər 
sakit idi ki, aciz adam təsiri bağışlayırdı. 
Oğlanlar hərəsi bir qızın üstünə cumub. Adını xatırlaya 
bilmədiyim qız cəld tərpənib, aradan çıxmışdı − qaçaraq, özünü 
laboratoriyaya çatdırıb, pilləkənlə yuxarı qalxmışdı. Onu təqib 
eləyən oğlan binanın içərisinə daxil olsa da, pilləkənlə yuxarı 
qalxmağa cəsarəti çatmamışdı. Mehriban isə ələ keçmişdi. Am-
ma ilk baxışdan aciz adam təsiri bağışlayan qız özünü itirmə-
miş, içərisində analiz üçün nümunələr yığılmış bir-neçə butulka 
olan taxta qabı oğlanın başına çırpıb, elə qışqırmışdı ki, basqın-
çıların ikisi də qorxub qaçmışdı. 
O hadisə böyük hay-küyə səbəb olmuşdu. Amma, nə-
dənsə, hüquq-mühafizə orqanlarına  xəbər verən olmadı. O biri 
sexləri deyə bilmərəm, amma bizim sexin qadınları həyəcan 
içindəydi: qorxurdular ki, onlara da hücum olar. O hadisə baş 
verəndə mən artıq qurğu rəisi işləyirdim və yadımdadı ki, bi-
zim qurğunun qadınları bir yığıncaq da keçirtdilər. Mümkün 
qədər çox adam iştirak eləsin deyə, iclası birinci növbənin 
axırı, ikinci növbənin əvvəlinə salmışdılar, qurğu rəisi kimi, 
mən də iştirak eləyirdim. Qadınlar, həqiqətən, qorxurdular, 
çünki onların hamısı gecə vaxtı qurğunun ərazisinə çıxır, ava-
danlığa qulluq eləyirdilər. Basqınçılar da çox  asanlıqla gəlib, 
hansısa nasosun, kalonun, kompressorun dalında gizlənərək, 
qəflətən hücum eləyə bilərdilər.  
Kişilər dinmir, qadınlar həyəcanla danışır, sex və zavod 
rəhbərliyini ittiham eləyirdilər: 
− Elə bil zavod deyil bura, karvansaradı nədi? Nə yol-
ların qırağı, nə qurğunun, nə də sexin ərazisi heç vaxt fərli işıq-
landırılmır. Bu nədi belə, biz yazıq neyləyək, dərdimizi kimə 
 116
deyək? Gecə vaxtı qurğunun ərazisinə necə çıxaq? Ümumiy-
yətlə, necə işləyək?  
İkinci növbə işə gəlmiş gənc bir rus qadını dedi: “Mən 
heç cürə başa düşə bilmirəm, siz niyə yığışmısınız, nəyi mü-
zakirə eləyirsiniz və nədən qorxursunuz?” 
Birinci növbə işdən çıxmış nisbətən yaşlı rus qadını öz 
gənc həmkarına cavab verdi: “Qəribə adamsan, vallah! Danış-
maqdan çənəmizin çivi çıxıb, sən də deyirsən, heç nə başa düş-
mürəm. Nə təhər, sən bəyəm rus dilini pis bilirsən? Yaxşı bilir-
sənsə, lap yaxşı. Onda qulağını aç, eşit gör nə deyirəm: gecə 
saat üçdə iki kişi xeylağı − iki cavan oğlan divardan aşıb, sexin 
ərazisinə daxil olublar. Bizim lablatoriyanın qızları qurğular-
dan qayıdanda cumublar üstlərinə.” – Yaxşı yadımdadı ki, o 
qadın “laboratoriya” sözünü təhrif eləyib, “lablatoriya” deyirdi. 
− Belə de! Deməli deyirsən ki, qızlara hücum olub. O 
qızın adı nədi? Hə, Meri. Onu tutub zorlamaq istəyirmişlər, 
eləmi? 
− Hə, elədi. Yazıq qızı gecə vaxtı tutub zorlamaq istə-
yirmişlər! Təsəvvür eləyirsən? 
− Maraqlıdı. Bəs zorlamaq niyə? 
− Mənim sənə sözüm yoxdu! Allaha şükür ki, sən ərdə 
olub boşanmısan və kifayət qədər təcrübəli qadınsan, elədimi? 
Elədi. Hə, lap yaxşı. – Söhbətin sonrakı hissəsi tərcümə olun-
mayacaq. A теперь скажи, пожалуйста, вообще-то мужчина 
зачем изнасилует женщину? Он хочет, а она не дает, пра-
вильно? Так вот такая же петрушка была здесь. Понятно? 
− О господи! − gənc rus qadını ah çəkdi − A зачем из-
насиловать? Да я сама дала бы ему то, чего он хотел. Вот и 
все. Еще не хватало, чтобы за это меня изнасиловали. 
Hamı dinməzcə biri-birinin üzünə baxdı: kimisi gülüm-
sədi, kimisi başını buladı, kimisi özünü eşitməzliyə vurdu, ki-
misi də özünü elə göstərdi ki, guya, heç nə başa düşmədi. Dü-
zünə qalsa, mənim də gülməyim tutdu, amma özümü saxlayıb 
 117
gülmədim. Arada bir pauza oldu. Yaranmış sükutu yenə həmin 
gənc qadının səsi pozdu: 
– A çto, nepravilğno? Ey-boqu, ne znaö kto kak, no ə 
sama dala bı emu to, çeqo on хotel. 
Kişilər dinib-danışmırdı. Axırıncı çıxışdan sonra, deyə-
sən, qadınların da deməyə sözü qalmadı və bir də gördüm ki, 
mövzu dəyişibdi. Birinci növbənin işçiləri işə təzə gələnlərə 
növbəni elə operator otağında təhvil verib, nəyin harada olduğu 
və avadanlığın necə işlədiyi barədə qısaca danışandan sonra 
tez-tələsik soyunub-geyinmə otağına qaçdılar; onlar çimib, pal-
tarlarını dəyişməliydilər. 
İşdən sonra sex rəisinin yanına gedib dedim ki, bizim 
qurğunun qadınları iclas keçirtdilər. İclasda səslənən fikirləri 
sex rəisinin nəzərinə çatdırdım, o da söz verdi ki, ərazinin yaxşı 
işıqlandırılması üçün əlindən gələni əsirgəməyəcək. 
Elə həmin gün eşitdim ki, Mehribanın qardaşı gəlibmiş. 
Sex rəisiylə görüşüb söhbət eləyibdi və deyib ki, qoymaram bir 
gün də bacım burda qala. Sex rəisi onu dilə tutub deyib ki, 
qızla işin yoxdu, qoy qalsın işləsin, ona elə iş verəcəm ki, hə-
mişə birinci növbə çıxsın. Amma qızın qardaşı dediyindən 
dönməyib. O gündən sonra Mehribanı bir daha görmədim.   
  
*** 
 
Yarım saatdı işləsəm də, yer çox daşlıqdı deyə, vur-tut 
iyirmi santimetr dərinliyində bir çala qaza bilmişdim. Ağac 
əkmək üçün bu, az idi. Tanış adamların birinin əlində lom gör-
düm və xahiş elədim ki, beş dəqiqəliyə onu mənə versin. Ta-
nışım lomu verdi, amma yanımda durdu, daha doğrusu, başı-
mın üstünü kəsdirdi ki, hamıya lazım olan aləti özümdə çox 
saxlamayım, başqalarına da verməyim. Lomu ikiəlli tutub var 
gücümlə vursam da, üç-dörd santimetrdən dərinə getmirdi. Da-
yanmadan işləyirdim. 
 118
Sovet dövründə Bakıda salınmış yüzhektarlarla yaşıllığı 
məhv eləyib, yerində göydələnlər tikiblər. Bu proses davam 
eləyir və bir də ayılıblar ki, şəhərdə, ümumiyyətlə, Abşeronda 
az-maz yaşıllıq qalıbdı, belə getsə, yaxın gələcəkdə o da yox 
olacaq. Vəziyyətdən çıxmaq üçün təklif irəli sürüblər: gəlin 
adama bir ağac əkək. 
Əkək, deyirsiniz, əkək. Amma bəs o gözəl-gözəl park 
və xiyabanları məhv eləyənlərin işi necə olsun, onlara gözün 
üstə qaşın var, deyən olacaqmı? Belə ki görürəm, deyəsən, ol-
mayacaq.  
Hamı başını qaldırıb baxdı. Mən də baxanda gördüm ki, 
o tərəfdən gələn iki nəfərdən biri zavodun direktorudu. Adam-
ların əksəriyyəti əl saxlayıb baxırdı və deməliyəm ki, bu mə-
nim xeyrimə oldu: lom yiyəsinin də başı qarışmışdı deyə, məni 
yaddan çıxartmışdı. Fürsətdən istifadə eləyib, lomu yerə qoy-
dum, çalanın dibindəki daşı-torpağı bellə təmizləyib atdım. Lo-
mu götürüb, yenə qazmağa başladım.  
Biz tərəfə yaxınlaşmaqda olan direktor birdən əl atıb, 
əyninə geydiyi yüngül paltonun düymələrini açdı. Aprel ayının 
əvvəlləri olsa da, o gün hava xoş idi və görünür, direktor daşlı-
kəsəkli yerdə gəzməkdən yorulub tərləmişdi. İki cavan oğlan 
elə bil yerin altından çıxıb, bir göz qırpımında direktorun başı-
nın üstünü aldılar və paltonu əynindən çıxartdığı andaca əlin-
dən alıb, qəflətən peyda olduqları kimi, o cür də yox oldular.  
Lomla hardasa on dəqiqə işləyib, çalanı xeyli dərinləş-
dirə bilmişdim. Amma heydən düşmüşdüm − fasilə eləməliy-
dim. Bayaqdan bəri dayanıb, maraqla baxan adamlar direkto-
run yaxınlaşdığını görüb, işləməyə başladılar. Mən isə yorul-
muşdum, əlimdəki belin sapına söykənib, nəfəsimi dərir, həm 
də direktora baxırdım. 
Direktor cavan adamdı, vur-tut otuz dörd yaşı var. Öl-
kədə qarışıqlıq başlayanda Rusiyaya gedib, on beş ilə yaxın 
orada yaşayandan sonra vətənə qayıdıb. Bizim zavoda direktor 
 119
təyin olunmamışdan əvvəl iki il hardasa işləyibdi. Söhbət gəzir 
ki, milli orduda da xidmət eləməyib.  
− Ey, cavan oğlan! 
Zavodda çoxdan tanıdığım bir dostum dəydi gözümə, 
bu sözü də ona dedim. Dostum kostyum geyinib, qalstuk taxıb, 
əlində dəricildli qara bloknot tutub. Deyəsən, məni görmürdü. 
Başqa vaxt olsaydı, onu yolundan eləməzdim, amma maraq 
güc gəldi, “ey, cavan oğlan!” deyib onu səslədim. Nəhayət, 
məni gördü, yaxınlaşıb salam verdi. Hiss elədim ki, tələsir, çox 
ləngiməyəcək. Ona görə də məni maraqlandıran sualı bəribaş-
dan verdim:  
− Əlində bloknot gəzdirməkdə xeyir ola, deyəsən, vəzi-
fəni böyüdüblər? 
Əvvəllər bununla adi tanışlar kimi, uzaqdan-uzağa sa-
lamlaşırdıq. Amma sonra təsadüfi bir söhbət zamanı öz di-
lindən eşitdim ki, Qarabağ müharibəsinin iştirakçısıdı, özü də 
bizim kənddə vuruşub. Dostluğumuz da elə o vaxtdan başladı. 
Hər dəfə onu görəndə elə bilirəm ki, yaxın adamımı görürəm.  
− Bir dəfə yeməyə heç nəyimiz yox idi, acından ölür-
dük. Gecə vaxtıydı, uşaqlara dedim: gəlin çayyuxarı kəndin 
bağlarınacan gedək, orda yeməyə bir şey tapılar, − dostum 
danışırdı. − Uşaqlar dedilər: dəlisən nədi, bizi vurub öldürərlər! 
O vaxt sizin kəndi ermənilər almışdı, bizim tutduğumuz mövqe 
kənddən yeddi-səkkiz kilometr aşağıda, kanal tərəfdəydi. Uşaq-
lara dedim: heç nə olmaz, gəlin gedək, mərc də gəlirəm ki, orda 
erməni-zad yoxdu. Üç-dörd nəfər götürüb getdim. Elə qaranlıq 
idi, göz gözü görmürdü. Çayın içiylə üzüyuxarı getdik. Get ki 
gedəsən. Axır ki, gəlib çatdıq sizin kəndin bağlarına. Sentyab-
rın axırıydı, ağaclar burnunu yerə qoyub, mer-meyvə əlindən 
tərpənmək olmur, nə desən var: alma, armud, heyva, nar, 
üzüm, qoz... Düzü, mən heç bilməzdim ki, sizin bağlarda o cür 
nazikqabıq əla qoz olur. Doyunca yedik, ciblərimizi, qoyun-
qoltuğumuzu doldurub qayıtdıq.  
 120
Səhər tezdən ki dururdun, bəh, o nədi, İlahi! Quşlar nə 
gözəl oxuyurdu! Hava nə təmizdi! Nə gözəl yerdi ora, necə 
gözəl vətəndi! Necə də əldən getdi! − Keçən ilin yayında ol-
muşdu bu söhbət. Elə danışdı ki, qəhərləndim, hətta gözlərim 
yaşardı. Ağacın kölgəsində dayanıb söhbət eləyirdik, iki nəfər 
başqa adam da var idi yanımızda. Sevinirdim ki, nə yaxşı yay 
fəslidi və mən qara eynək taxmışam. Yoxsa göz yaşlarımı baş-
qaları görər, məni lağa qoyub, sentimentallıqda ittiham eləyən 
də tapılar.  
Bu adam özü başqa bölgədəndi, bizim yeri də ilk dəfə o 
torpaqlar uğrunda gedən döyüşlərdə iştirak elədiyi vaxt gö-
rübdü. Hər dəfə məni görəndə “necə də gözəl yerdi! O cür tor-
paqlar necə də əldən getdi!” deyib başını bulayır, yanıb-yaxılır, 
öz söhbətləriylə çoxdandı görmədiyim və artıq əlçatmaz olan 
kəndəmizə aparır məni.  
Bizim yerin qeyri-adi gecələri olur və deməliyəm ki, 
heç də hər adam, hətta orada doğulub-böyüyənlərin çoxusu bu-
nun fərqinə vara bilmir, hesab eləyir ki, gecə hər yerdə gecədir. 
Yadımdadı ki, uşaq vaxtı qaranlıqdan qorxurdum. Hər-
dən gecə vaxtı evdən çıxıb, qapıdan nəsə gətirməli, ya da nəsə 
başqa bir iş görməli olurdum. Qarşımda zülmət gecənin qa-
ranlığı, arxada isə evimizdə közərən neft lampasının zəif işı-
ğıydı − qoşa pəncərədən süzülən o işıq heç olmasa dəhlizisə 
fərli işıqlandıra bilmirdi. Yerlə göyün arasını dolduran qaranlıq 
elə qatı, elə dərin idi, məni vahimə basırdı. Yerimdə donub 
qalır, geri dönməyə cəsarətim çatmırdı; mənə elə gəlirdi ki, 
üzümü geri çevirən kimi qaranlıqda gizlənib, pusqu qurmuş 
əcaib məxluqlar üstümə atılıb, məni boğacaqlar. Geriyə dön-
mədən dalı-dalı gedib, evin qapısını kürəyimlə vurub açırdım. 
Utandığımdan heç kimə deyə bilmirdim ki, qaranlıqdan qor-
xuram. Amma sonralar − hardasa doqquz-on yaşdan sonra qa-
ranlığa öyrəşdim, hətta o qədər öyrəşdim ki, gecələr yiyəsiz 
 121
çöllərdə tək-tənha heyvan otarır, hərdən də bərk yorulanda yı-
xılıb yatırdım.  
Bizim yerin gecələrindəki qeyri-adi qatı qaranlıq o tor-
paqlar uğrunda vuruşmuş dostumun da diqqətindən yayınma-
yıb, hərdən söz düşəndə deyir: “Bir də görürdün elə qaranlıqdı, 
göz gözü görmür. Mən heç yerdə o cürə qatı qaranlıq, elə zül-
mət gecə görməmişəm.” 
Həmin adamdı, amma həmişəki kimi, çirkli fəhlə pal-
tarında deyil, əyni-başı tərtəmizdi. Əlində bloknot tutub, gü-
lümsər gözləriylə mənə baxır. 
Əslində, bu özü alitəhsilli tikinti mühəndisidi və ya-
dımdadı ki, on il əvvəl karyerasında az da olsa irəliləyiş eləyib, 
usta keçmişdi. Amma bu direktordan əvvəlki direktor gələn 
kimi onu fəhləliyə keçirtdi, özü də usta keçməmişdən əvvəl be-
şinci dərəcəli fəhlə işləsə də, sonrakı yerdəyişmədə nədənsə 
ona bir dərəcə aşağı − dördüncü dərəcə verdilər. Ən ağır işlərdə 
işləyirdi, daha doğrusu, işlədirdilər. Yazın axırlarından payızın 
əvvəllərinəcən ot yoldururdular ona. Əvvəlki iş otağımın yer-
ləşdiyi binanın ətrafında çoxlu ot-əncər bitir, o ərazidə işlə-
yəndə yanıma gəlirdi: qan-tər içində içəri girib, bir stəkan çay 
istəyirdi. 
− Otur, − deyirdim, − beş dəqiqə gözlə, sən siqaret çə-
kənəcən təzə çay dəmləyəcəm.  
Çay tədarükünə başlayır və deyirdim: “Sənin kimi oğu-
la ot yoldururlar. Biz tərəfin camaatı bir söz işlədir, görürsən, 
öz gücünə əmin olanın biri kiməsə hədə-qorxu gəlib deyir: bax 
sənə ot yolduraram ha! Başa düşmürəm, bu direktor nə vax-
tacan sənə ot yolduracaq? Özünün nə qədər qohum-əqrəbası, 
dostu-tanışı varsa, gətirib, hamısına zavodda vəzifə verib, ev 
verib. Alitəhsilli adamsan, neçə illərdi bu zavodda işləyirsən, 
getdin vətən uğrunda döyüşdün gəldin. Niyə bir iş də sənə ver-
mirlər?” 
 122
 − İstəmirəm, − deyirdi. Mənim “niyə istəmirsən?” deyib 
təəccübləndiyimi görüncə, daha səmimi olmağa çalışırdı. − Hə-
qiqi sözümdü, istəmirəm. Ağır fiziki işə elə öyrəşmişəm, bircə 
gün işləyib yorulmayanda özümü pis hiss eləyirəm, elə bil nəsə 
çatmır. 
Çayını içib, saatı soruşur, sonra da “mən gedim, deyə-
cəklər harda itib-batmısan?” deyir, otaqdan çıxırdı. Arxadan 
onu səsləyib “susayanda gəl çay iç. Eşitdin, nə dedim? Nə vaxt  
gəlsən  burdayam”, deyirdim. 
Dostum əlində bloknot tutub, camaata baxır, mənsə ona 
baxır, cavab gözləyirdim. 
− Hə, − dedi, − təzə açılan yaşıllaşdırma sexində sahə 
rəisi vəzifəsi veriblər mənə.  
Onun əlini sıxıb, təbrik elədim. Əslində, belə bir şey 
olacağını gözləyirdim, çünki təzə direktor dostumun yerlisidi 
və indi kadr siyasətində əsas meyar regionçuluqdur.  
Ən yüksək səviyyələrdə həyata keçirilir bu siyasət. “Re-
gionçuluq” təzə sözdü, camaat buna yerlibazlıq deyir. Həmin 
siyasətin klassik nümunəsini bu direktordan əvvəlki − keçmiş 
direktor zavod miqyasında çox böyük ustalıqla tətbiq eləyə bil-
di. O kişi təzə gələndə bu zavodda onun vur-tut üç cüt bir tək 
yerlisi işləyirdi, iki-üç ildən sonra isə elə bir vəziyyət yarandı 
ki, o regiondan olan adamlara hər addımbaşı rast gəlməmək 
mümkün olmurdu. Babat bir iş yerinə işçi lazım olanda hök-
mən o bölgədən olan adam tapırdılar. Prinsip beləydi: it olsun, 
qurd olsun, amma direktorun yerlisi olsun. Daha gəlirli − “yağ-
lı” vəzifəyə keçmək üçün tək elə direktorun yerlisi olmaq bəs 
eləmirdi, gərək həm də qohumluq əlaqəsi olaydı. 
Əslində, regionçuluğun əsasını tayfabazlıq-qohumbaz-
lıq təşkil eləyir ki, bunun da kökləri dərindi : mağara dövrünə, 
elmi dillə desək, ibtidai-icma quruluşuna gedib çıxır. İnkişaf 
eləmiş xalqlarda belə şey yoxdu, sovet dövründə isə qanunla 
qadağan olunurdu, ona görə ki bəşər tarixinin erkən dövrünə 
 123
aid olan bu məsələ indi nəinki yaramır, hətta təhlükəlidir: etnik 
tərkibinə görə heç də yekcins olmayan xalqları parçalayır, döv-
lətin dayaqlarını sarsıdıb, məhvə yuvarlayır. Bu yolla gedən 
xalqı fəlakət gözləyir. Əslində, heç bir xalq fəlakət yolunu 
seçməz, amma ola bilər ki, hakimiyyəti ələ keçirən hansısa bir 
qrup məqsədyönlü şəkildə xalqı bu yola sürükləsin. 
Keçmiş direktorun vaxtında təzə bir sex − müəssisəda-
xili mühafizə sexi açıb, işə yüz əlli adam qəbul elədilər ki, 
onun da yüz qırx nəfəri direktorun həmkəndlisiydi. Direktorun 
qohumlarından olan bir keçmiş polis işçisini də gətirib, o sexə 
rəis qoydular. Polis serjantı görmədiyi günə düşmüşdü və özü-
nü gestapo generalı kimi aparır, camaata qan uddururdu: xoşu 
gəlməyən adamlar barədə təqdimat yazıb, işdən çıxartırırdı. 
On-on beş il növbəyə dayanan və tezliklə ev almalı olan adam-
ları boş bir şeyin üstündə işdən çıxardıb, ev növbəsini əlindən 
alır, onlara çatacaq mənzilləri öz adamlarına verirdilər. Məhz 
elə o səbəbdən də bütün fəaliyyəti faktiki olaraq mərkəzləşdi-
rilmiş şəkildə həyata keçirilən genişmiqyaslı oğurluq əməliy-
yatlarını təşkil eləyib, tənzimləməkdən ibarət olan müəssisəda-
xili mühafizə sexinin rəisi vəzifəyə təyin olunduğu gündən düz 
altı ay sonra dördotaqlı təzə mənzil aldı. 
Kadrlar şöbəsinin rəisi vəzifəsinə təyinatla bağlı keçmiş 
direktorun həmkəndliləri maraqlı bir əhvalat danışırdılar. 
Arada elə oldu ki, o vəzifə bir müddət boş qaldı və sən demə, 
direktorun doğma kəndində bu məsələ ciddi müzakirə olunur-
muş, çünki biri hüquqşünas, biri də politoloq olmaqla, o yerə 
iki adamın namizədliyi irəli sürülübmüş. Üstünlük politoloqa 
veriləndə isə kənddə çox adam bu qərardan narazı qalıb: orta 
məktəbdə politoloqa dərs deyən müəllimlərin kimisi ürəyini, 
kimisi başını tutub ki, iki eşşəyin arpasını bölə bilməyən adam 
o boyda zavodun kadrlar şöbəsinə necə rəhbərlik eləyəcək? 
− Siz onu tanımırsınız, − direktorun həmkəndliləri 
deyirdi, − bizim məktəbi bitirən uşaqlar arasında hələ indiyəcən 
 124
elə zəifi olmayıb: dövlət ali məktəblərinin heç birinə pulla da 
girə bilmədi, axırda pul verib, adını yazdırdı özəl ali məktəb-
lərin birinə. Orda da nə oxumaq, pul verib qiymət yazdıra-yaz-
dıra diplom aldı. 
Maraqlı əhvalatdı və həm də tək elə ona görə yox ki, 
neft emalı zavodunun kadr məsələləri Bakıdan beş yüz kilo-
metr uzaqdakı bir kənddə çox ciddi müzakirə olunur, vakant 
yerlərə namizədlər irəli sürülürmüş. Biz də nə bilək, heç nədən 
xəbərimiz yoxdu. 
Keçmiş direktorun həmkəndliləri həm də çox böyük fə-
xarətlə kənddə onun apardığı abadlıq işlərindən danışır, xüsusi 
olaraq qeyd eləyirdilər ki, o tərəfə yolu düşəndə ev-ev gəzib, 
dolları “paçka”yla paylayır, camaata deyir: gedin özünüzə ev 
tikin, yaxşı güzəran düzəldin.  
Direktorun həmkəndliləri danışır, biz də maraqla qulaq 
asırdıq və bir dəfə mən özümü saxlaya bilməyib dedim: 
− Əvvəllər necə, məsələn, bu zavoda direktor təyin 
olunmamışdan qabaq da o kişi elə işlər görürdümü? 
− Yox, nə danışırsınız? Quru maaşla dolanan adamın 
elə işlər görməsi mümkün deyil, − direktorun həmkəndlisi, 
cavan bir oğlan dedi. Çox da düz dedi. 
Doğrudan da, bu ölkədə maaşla dolanan adam bir qayda 
olaraq pis dolanır və heç vaxt elə işlər görə bilməz. O ki qaldı 
keçmiş direktorun sağa-sola səpələdiyi dollar “paçka”larına, 
gözəl-gözəl yerlərdə tikdirdiyi imarətlərə, saxlatdırdığı mal-
qoyun sürülərinə və s.və ilaxır, onların hamısı müxtəlif maliyyə 
fırıldaqları işlətmək yoluyla neft emalı zavodunda mənimsənil-
miş pulların hesabınadı. 
Təzə direktor da kadr seçimində regionçuluğu əsas gö-
türür. Amma burda “regionçuluq” anlayışına uyğun gəlməyən 
bəzi məqamlar var. “Region” ingilis sözü olub, azərbaycan 
dilinə nisbətən böyük ərazi, geniş məkan bildirən rayon, zona, 
vilayət, diyar və s. kimi tərcümə olunur.  Təzə direktor isə kadr 
 125
məsələsi həll eləyəndə doğulub boya-başa çatdığı əyalət şə-
hərindəki küçənin bir məhəlləsində yaşayan qohum-əqrəbası və 
dost-tanışlarına üstünlük verir. Odur ki, daha kiçik ərazi, daha 
dar məkan bildirən yeni terminlərə ehtiyac yaranıbdı. İlk anda 
adamın ağlına “məhləçilik”, “məhləbazlıq”, “məhlə uşaqları” 
və s. kimi ifadələr gəlir. Bunlar da çox yenidilər, ona görə, ya 
da, bəlkə, düzgün seçilməyiblər və hadisənin mahiyyətini doğ-
ru-dürüst ifadə eləmirlər deyə, dadsız-duzsuz xörək kimidilər: 
dilə də yatmır, az qalır adamın ağzından düşə.  
Öz adamlarını zavodda yerbəyer eləmək üçün keçmiş 
direktora iki-üç il lazım oldu. Özü də bu işə çox ehtiyatla baş-
ladı, amma sonra ağını çıxartdı. Təzə direktor isə elə ilk gün-
dəncə, belə demək mümkünsə, bir dəstə “məhlə uşağı”yla gəldi 
və vaxt itirmədən, elə isti-isti hamısına vəzifə verdi: direktor 
müavini, şöbə rəisi, sex rəisi və s. Tək elə o dəstəylə bitmədi iş, 
direktorun həmyerliləri günbəgün artmaqdadı və bununla düz 
mütənasib olaraq zavodda kadr sıxlığı da artır. Çünki bir tərəf-
dən sexlər bağlanır, bütöv istehsal sahələri ləğv olunur, onillər 
ərzində yetişmiş mütəxəssislər ixtisara düşür, özlərinə yer tapa 
bilməyib, zavoddan getməli olurlar. Digər tərəfdən də təzə di-
rektor neft emalı sahəsinə dəxli olmayan adamları (aqranom, 
zootexnik, dil-ədəbiyyat və ingilis dili müəllimləri, ibtidai sinif 
müəllimi, politoloq və s.) birucdan zavoda gətirib, onlara və-
zifə paylayır. Tutduqları vəzifənin böyük-kiçikliyindən asılı ol-
mayaraq, o adamların hər birinə dərhal da xidməti maşın ve-
rilir. − Elə təsəvvür yaranır ki, yüzəlliillik tarixi və öz ənənələri 
olan adlı-sanlı sənaye müəssisəsi deyil bura, hərcmərclik və 
özbaşınalığın hökm sürdüyü yiyəsiz dəlixanadır. 
Bu zavoda təzə direktor gələndən bir ay sonra qəzetlərin 
biri yazırdı: “Otuz dörd yaşı və ikiillik iş stajı var direktorun. 
Belə bir adamı böyük keçmişə malik olan zavoda direktor təyin 
eləmək, ən azı orada çalışan mütəxəssisləri təhqir eləməkdi. 
Görəsən, neft sahəsində o qədərmi kadr azlığıdır ki, təcrübəsiz 
 126
bir adamı gətirib, neft emalı zavoduna direktor təyin eləyiblər? 
Direktorun bir müavini 24-25 yaşındadı və bu “cavan kadrlar” 
qısa müddət ərzində Dövlət Neft Şirkəti prezidentinin göstərişi 
ilə 300 nəfər işçini birdən-birə ixtisara salıblar. Təcrübəli mü-
təxəssislər necə gəldi vurulur, yüzlərlə ailə bu proteksionist 
kadr siyasətinin qurbanı olur.  
Kifayət qədər samballı kadrlar var. Sadəcə olaraq Döv-
lət Neft Şirkətinin prezidenti belə məsələlərdə qohumluq prin-
siplərindən çıxış edir, neft emalı zavodunun təzə direktoru tə-
yin olunan cavan oğlan da onun yaxınca qohumudur, vəssalam.  
Bütün imkanlar ona hesablanıb ki, təcrübəli kadrlar iş-
dən kənarlaşdırılsın. Qısa müddətdə  Dövlət Neft Şirkətində 
yüzlərlə kadr işdən çıxardılıb, onların yerinə tikinti işçiləri tə-
yin edilib.” − Qəzetlər belə yazırdı. Amma onlar çox şeyi bil-
mirdilər və bilə də bilməzdilər. Mən isə hadisələrin içindəydim, 
daha çox şey görürdüm. 
Keçmiş direktor elmlər doktoruydu, gəzib görmədiyi öl-
kə qalmamışdı və düz də eləyirdi, çünki çox oxuyan çox bil-
məz, deyir, çox gəzən çox bilər. Tanınmış elm və sənət adam-
larıyla, yüksəkvəzifəli dövlət məmurlarıyla oturub-dururdu o 
kişi, səsi-sorağı ali məclislərdən gəlirdi. 
Təzə direktorun, düzdü, elmi dərəcəsi yoxdu, amma, 
məncə, bunun elə bir əhəmiyyəti də yoxdu. Çünki keçmiş di-
rektor da zavoda təzə gələndə heç bir elmi dərəcəsi yox idi.  
Təzə direktorun nəinki elmi dərəcəsi, heç yaşına uyğun 
iş staji da yoxdu. Qəzetlər yazırdı ki, otuz dörd yaşı və iki il 
staji var. Bu yaşda adamın vur-tut iki il iş staji olmasına, düzü, 
mən inanmıram. Belə çıxır ki, işləmirmiş. Onda sual olunur: 
bəs necə dolanırmış? Yox, işləyibdi. Amma, yəqin, elə yerdə 
işləyib ki, rəsmi qeydiyyata ehtiyac olmayıb. İndi belə adamlar 
çoxdu: onlar işləyir, yaxşı da pul qazanırlar, amma əmək ki-
tabçalarına heç nə yazılmır. Çox vaxt onların heç əmək ki-
tabçaları da olmur, məsələn, ev təmir eləyən müxtəlif peşə sa-
 127
hibləri, bazarlarda yükdaşıyanlar, piştaxta dalında dayanıb, 
meyvə-tərəvəz satanlar və s. bu qəbildən olan adamlardı. 
Görünür, nə yüksək elmi dərəcə, nə də digər amillər 
bəzi adamların şüuruna təsir eləyib, yerlibazlıq − tayfabazlıq 
kimi, mağara dövründən qalma vərdiş və adətləri tərgidə bi-
ləcək təsir gücünə malik deyillər.  
Ölkə ərazisinin iyirmi faizdən çoxu işğal altındadır. Er-
mənilər torpağı hissə-hissə parçalayıb zəbt eləyir, iştahları da 
günbəgün artmaqdadı. − Erməni düşməndi.  
Bir qrup adam xalqı daxildən parçalayıb, onu etnik 
qruplara, tayfalara, rayonlara, kəndlərə, məhlələrə bölməklə 
məşquldur. −Bu adamlar da düşməndi, onlar daxili düşməndi.  
Direktor o başa çatıb, geri qayıtdı. Gəlib bizim yanımız-
dan keçəndə kimsə dedi:  
−  Son iki-üç ayda direktor əməlli-başlı əmələ gəlib. 
− Bəs nə bilmişdin, − mən dedim, − pullanır. Niyə də 
əmələ gəlməsin?  
Bu sözü elə-belə demədim: son iyirmi ilin müşahidələri 
göstərir ki, orta hesabla beş il bu zavodda direktor işləyən 
adam çox böyük var-dövlət əldə eləyir. Direktor bir ildə də 
özünü yaxşı tuta bilər. İki ildə, üç ildə və s. − bu siyahını uzat-
maq olar. Amma dəqiq müəyyən olunub ki, on ilə yaxın di-
rektor işləyən adamın var-dövləti aşıb-daşır. 
Gəlir gətirən əsas sahələrdən biri neft məhsullarının 
satışıdı. Zavod hər il müxtəlif təşkilatlara yüzmintonlarla neft 
məhsulu satır ki, onun da haqqı mövcud qiymətlərə əsasən, kö-
çürmə yoluyla ödənilir. Amma iş bununla bitmir. Məhsulun hər 
tonu üçün rüşvət verilməlidi; bu, əlbəttə, “kommersiya sirri”di, 
amma, hər halda, deyilənə görə, adi bitumun hər tonuna qırx 
dollar rüşvət istəyirlər.  
Məsələ çox ciddidi − rüşvət hökmən verilməlidi. Əks 
təqdirdə müqavilə bağlanmayacaq, əgər bağlanıbsa da, onun 
reallaşması qeyri-mümkün olacaq. Bəzi sahibkarlar reallığı nə-
 128
zərə almır və rüşvət vermək istəmirlər. Amma onların aqibəti 
heç də yaxşı olmur. Məsələn, məcburi köçkün, şəhid ailəsi, ha-
kim partiyanın üzvü olduğunu əsas gətirən bir sahibkar rüşvət 
verməkdən imtina eləyibdi və başına nələr gəldiyini qəzetdə 
çap olunmuş məqalədə özü şərh eləyir. O yazıdan bir parçanı 
olduğu kimi təqdim eləyirik: “Sahibkar kimi, rayonlarda fəaliy-
yət göstərən zavodlarla müqavilə bağlamışam ki, onları sürtkü 
yağları və digər neft məhsullarıyla təmin eləyim. Bu məhsulları 
əldə eləmək üçün Neft Yağ Emalı zavodunun direktoru və 
onun rüşvət yığan havadarlarına müraciət elədim. Müdiriyyət 
və onun havadarları mənə bildirdilər ki, götürdüyüm malın üs-
tündə mən onlara külli miqdarda pul verməliyəm. Əgər pul ver-
məsəm, onlar mənimlə müqavilə bağlamayacaqlar. Ölkə nef-
tinin başında duran Dövlət Neft Şirkətinin prezidenti və Neft 
Yağ Emalı zavodunun direktoru mənə neft məhsulları vermə-
məkdən ötrü 100 dənə dolayı bəhanələr gətiriblər. Onlar məni 
təhqir edir, zavoda yaxınlaşan zaman qara paltarlılar üstümə 
hücum çəkir.” − Qəzetdə o da qeyd olunur ki, həmin sahibkar 
öz hüquqlarının pozulmasıyla bağlı Respublikanın Baş Proku-
roruna, Milli Məclisə və digər instansiyalara müraciət eləsə də, 
heç bir nəticə hasil olmayıb. Sahibkar qəzet vasitəsiylə ölkə 
başçısına müraciət eləyir və əgər bu da kömək eləməsə, qonşu 
ölkələrin başçılarına müraciət eləmək niyyətindədir.  
 
*** 
 
− Vı Kamö löbite? − İradə dedi. 
O qız həmişə rus dilində danışırdı, institutda oxuya-
oxuya zavodun arxivində işləyirdi. Amma o ərəfədə  məzuniy-
yətdə olan kitabxanaçını əvəz eləyirdi və mən də “İnostrannaə 
literatura” jurnalının növbəti nömrəsini oxuyub, zavodun 
kitabxanasına qaytaranda bilmirəm nə dedimsə, elə dedi. 
Yadımdadı ki, jurnalın həmin nömrəsində fransız yazıçısı Al-
ber Kamyunun hansısa əsəri çap olunmuşdu, görünür, o barədə 
 129
nəsə demişdim. − Çoxdanın söhbətidi, İradə özü də çoxdandı 
zavodda işləmir.  
Əlbəttə, yazıçı Alber Kamyuya böyük rəğbətim var. 
Onun əsərlərinə gəlincə, tənqidçilərin diqqətini o qədər də cəlb 
eləməyən “Mühasirə vəziyyəti” dramı daha çox xoşuma gəlir. 
Hadisələr İspaniyanın Kadis şəhərində cərəyan eləyir, əsərin 
baş qəhrəmanının adı Taundur. Ada bax! Elə həmin o taundur, 
insan qiyafəsində zühur eləyib. Kamyunun həm də “Taun” adlı 
böyük bir romanı da var. Hərdən fikirləşirəm ki, bəşəriyyətin 
bəlalarından olan taun xəstəliyi yazıçı Kamyunun diqqətini, 
görəsən, niyə bu qədər cəlb eləyib? 
− Biz tez bir zamanda lazımsız obyektlərin tikintisini 
genişləndirməliyik, – Taun deyir.  
Əsərin bu yerini oxuyanda mənə elə gəldi ki, Taun 
bizim zavoda gəlibmiş. Bu söhbət də onda olub.  
Keçmiş direktorun dəstəsi doqquz il üç ayda söküb-
tikmədiyi, dəfələrlə cari və əsaslı təmir eləmədiyi yer qoymadı. 
Hətta elə təsəvvür yaranırdı ki, təzə direktorun dəstəsinə iş qal-
mayıb. Amma tezliklə məlum oldu ki, işdən çox iş var: eynən 
Taunun dediyi kimi, tez bir zamanda lazımsız obyektlərin ti-
kintisi genişləndirildi.  
Adam istər-istəməz fikirləşir: “Görəsən, bura neft emalı 
zavodudu, yoxsa nəhəng tikinti meydançasıdı? Onsuz da yaxın 
vaxtlarda zavodu ləğv eləyib, yerində park salacaqlar, bir belə 
lazımsız obyekti tikib, pulları göyə sovurmaqda bunların məq-
sədi nədir?” 
Təzə direktorun dəstəsi tikinti-təmir işlərinə xüsusi diq-
qət ayırır və ilk baxışda elə təsəvvür yaranır ki, onların hob-
bisidi bu. Amma elə deyil, hobbi-zad cəfəngiyyatdı, onların 
burda maddi marağı var. Çünki neft məhsullarının satışıyla ya-
naşı, əsas gəlirgətirən (rüşvət mənasında) sahələrdən biri də ti-
kintidir. 
 130
Keçmiş direktorun əlindən bezmişdi camaat. Keçən ilin 
yayında axır ki, onu işdən çıxartdılar. Çox adam sevindi: “Al-
lah, sənə şükür, − dedilər, − canımız qurtardı!” Əksəriyyətin 
fikri beləydi ki, təzə direktor nə qədər pis olsa da, hər halda, 
əvvəlkindən yaxşı olacaq. Amma tezliklə məlum oldu ki, se-
vinməyə heç bir əsas yoxdur.  
Təzə direktor gələn kimi zavodun baş mütəxəssisləri, 
direktor müavinləri, şöbə və sex rəislərini işdən çıxartmağı  bir 
yana, idarə aparatında işləyən iki yüz əlli işçinin hər birinə 
məktub paylandı.   
“Hörmətli Filankəs, zavodun yeni ştat cədvəlinin təsdiq 
edilməsi ilə əlaqədar olaraq, sizin tutduğunuz vəzifə ixtisara 
düşmüşdür.Bu səbəbdən sizinlə bağlanmış əmək müqaviləsinə 
Azərbaycan Respublikasının Əmək Məcəlləsinin 70-ci mad-
dəsinin “b” bəndinə əsasən 2 ay bitdikdən sonra xitam verilə-
cəkdir.” − Məktubda belə deyilirdi. Onu oxuyub, tanış olandan 
sonra xüsusi olaraq tərtib olunmuş siyahıda hər kəs öz adının 
qabağında qol çəkərək, iki aydan sonra işdən çıxarılacağı ba-
rədə məlumatlandırıldığını və bu məsələylə bağlı heç bir etirazı 
olmadığını bildirməliydi.  
− Dünyaya ölüm! Bəşəriyyətin bir başı olsaydı, qılın-
cımın bir zərbəsiylə vurub, onu üzərdim və heç “uf” da deməz-
dim, − Nada deyir. Taun onunla razılaşmır: 
− Nizamnamə heç də hər şeyi ləğv eləmir. Bax ha, sən 
cızığından çıxırsan. 
Kadis şəhərinin sakinlərindən biridi Nada, əyyaş, özü 
də çox qəddar adamdı. Ona rast gələndə Taunun matı-qutu qu-
ruyur, çünki Nada onun özündən də betərdi və o səbəbdən, onu 
öldürmür, öz dəstəsinə götürür.  
− Bu gündən etibarən şəhər mühasirə vəziyyətindədir, − 
Taun deyir.  
 131
Məsələ çox qəliz idi. Zavod rəhbərliyinin dəyişdirilməsi 
deyilən adi məsələ deyildi bu: nə qədər qəribə olsa da, mən gö-
rürdüm ki, bir dəstə basqınçı gəlib, zavodu işğal eləyib. 
Camaat arasında çaxnaşma düşmüşdü. Söz gəzirdi ki, 
idarə işçiləriylə haqq-hesabı çürüdüb, sexlərə keçəcəklər. 
Adamlar vahimə içindəydi, heç kim bilmirdi sabahkı gün onu 
nə gözləyir. Təzə direktorun komandası öz bildiyini eləyir, za-
vodun həmkarlar təşkilatı susurdu. Adamlar orda-burda yığışıb 
pıçıldaşırdı. Hərdən belə söhbətlərə mən də qoşulurdum və 
yaranmış vəziyyətlə bağlı öz şəxsi fikrimi bildirirdim: “İndiki 
vəziyyətdə bizim hüquqlarımızı həmkarlar təşkilatı qorumalıdı. 
Amma təəssüflər olsun ki, o təşkilatın bizdə ancaq adı olub, 
özü isə olmayıb. Əslində, günah elə özümüzdədi, çünki istədi-
yimiz adamı seçməyə heç vaxt cəsarətimiz çatmayıb. Ona görə 
də bu günə qalmışıq.” 
Ölü həmkarlar təşkilatının diribaş sədri də yazıq öz 
canının hayındadı. Yazıq deyiləsi deyil, amma, hər halda, bu da 
durduğu yerdə işə düşüb: direktor təzə gələndə gedib ki, tanış 
olsun, “xoşgəldin” eləsin. 
− Sən kimsən? − direktor deyib. 
− Mən zavod həmkarlar təşkilatının sədriyəm. 
− Mən səni çağırmışam? 
− Yox, çağırmamısınız. 
− Bəs onda nə gəzirsən? 
− ... 
Həmkarlar təşkilatının sədri söz tapa bilməyib və pərt 
halda direktorun kabinetini tərk eləyib. Necə həyəcanlanıbsa, 
elə həmin gün xəstəxanaya düşüb. Aradan iki gün keçəndən 
sonra direktor xəbər tutub və mesaj göndərib ki, sənin nazınla 
oynamağa vaxtımız yoxdu, ya işə çıx,  ya işdən çıx. Həmkarlar 
təşkilatının sədri mesajı alan kimi dərhal sağalıb, işə çıxıb. 
Gördüm ki, vəziyyət çox pisdi. Orda-burda toplaşıb pı-
çıldaşan dost-tanışa dedim ki, yığışıb, bir iclas keçirmək la-
 132
zımdı. “Sizin işiniz yoxdu, yığışın, direktorla mən özüm danı-
şaram”, − dedim. Amma gördüm ki, vəziyyət mənim təsəvvür 
elədiyimdən də pisdir: iclas nədi, camaat o barədə danışmağa 
da qorxur. 
İradə məndən soruşdu ki, siz Kamyunu sevirsiniz, elə-
mi? Dedim ki, bəli, o yazıçıya böyük rəğbətim var. Amma qız 
əl çəkmirdi: “A za çto vı löbite eqo?” 
Yadımdadı ki, bu suala konkret cavab verə bilmədim və 
adətən, belə hallarda işlətdiyim cümləni təkrar eləyib “ona görə 
ki, Kamyu yaxşı yazıçıdır”, dedim. 
− Qardaş, biz məzlum və yoxsul adamlarıq. Şor-çörək 
həyata dad verir. Biz qorxuruq ki, həyatımızla birlikdə olub-
qalan bir tikə çörəyimizi də itirək”, − “Mühasirə vəziyyəti” fa-
ciəsində Kadis şəhəri camaatını təmsil eləyən xor belə deyir.  
Sonra da mənə deyirlər: axı sən bu Komyuda nə gör-
müsən? 
Belə görünürdü ki, iclas məsələsi baş tutmayacaq. Mət-
buat vasitəsiylə direktora müraciət eləmək necə? − Bilmirəm  
bu fikir hardan ağlıma gəldi. 
Zavodda baş verən hadisələrlə bağlı qəzetlərdə onsuz 
bəzi yazılar dərc olunurdu. İşin içində olan bir adam kimi, bir 
yazı hazırlayıb, mətbuatda çıxış eləsəydim, heç də pis olmazdı. 
Bir-neçə gün bu fikir beynimdən çıxmadı, yazının təxmini 
planı da artıq hazır idi. Əsas ideya ondan ibarətdir ki, sən bu 
camaatdan nə istəyirsən? −direktora müraciət olunur. −Rusların 
yaxşı bir sözü var, deyir: yaxşı başlanğıc işin tən yarısıdı. Uzun 
illərdi bu zavodda işləyən bir adam kimi deyirəm: sən pis 
başlamısan, daha dəqiq desək, çox pis başlamısan. Ona görə ki 
bu çətin zamanda sən bizi işdən çıxartmaq istəyirsən. O, nə 
məktubdu yazıb, camaata paylamısınız, heç ayıb deyil? Zavod 
işçilərinin çoxusu kimi, mənə də bu işi sovet hökuməti verib. 
Sən isə gələn kimi yeganə dolanışıq yerimiz olan işimizi vurub 
əlimizdən alırsan. Daha bunun nəyi yaxşı oldu? Indi bildinmi 
 133
niyə “sən çox pis başlamısan” deyirəm? Sən mənim bu 
zavodda gördüyüm yeddinci direktorsan. Mən bu zavodda işlə-
məyə başlayanda sən stolun altında gəzirdin, çünki o vaxt ba-
laca uşaq idin. Az qala sənin yaşın qədər istehsalat təcrübəm 
var, amma heç cürə baş aça bilmirəm bu, nə hoqqabazlıqdı: bi-
zi kütləvi surətdə işdən çıxardıb, kənardan yüzlərlə işçi gə-
tirməklə nə demək istəyirsən? Bəlkə, sən bizdən qorxursan? 
Yox, arxayın ol, bizim nə işimizə qalıb, o zavod, o da sən, get 
nə bilirsən elə. Bəribaşdan deyim ki, bir-neçə il işləyib, yaxşı 
var-dövlət yığacaqsan. Açıq danışdığıma görə narahat olma, 
çünki bu, belə olub, belədi və belə də olacaq. Sən bura gəl-
misən ki, böyük sərvət qazanasan. Əmin ola bilərsən: istəyinə 
çatacaqsan. Amma yadında saxla ki, sənə milyardlar lazım ol-
duğu kimi, bizim də bir tikə çörəyə ehtiyacımız var. − Mət-
buatda çap elətdirmək istədiyim yazının məzmunu təxminən 
belə olmalıydı. 
 Direktor o başa getdi, sonra geri qayıtdı və gəlib, bizim 
işlədiyimiz yerdən əlli metr o tərəfdə öz müavinləri və bir-neçə 
digər yaxın adamıyla dayanıb, söhbət eləyirdi. 
Əslinə qalsa, ağacəkmə tədbirində hamı işləməlidi. Küt-
ləvi informasiya vasitələri müxtəlif nazirlik və komitə işçi-
ləriylə yanaşı, onların rəhbərlərini də qan-tər içində işlədiyi 
yerdə çəkib, aləmə göstərirlər ki, ay camaat, buyurun, baxın, 
görün kimlər qol çərməyib işləyir, zəhmət çəkin, siz də özünü-
zü işə verin. Bizim direktora gəlincə, onun nə özü, nə müavin-
ləri, nə də yaxın ətrafındakı digər adamların heç biri işləmirdi, 
− bir dəstə pəhlivan kimi kişidi, boş-bekar dayanıb laqqırtı vu-
rur, əllərini ağdan-qaraya vurmurdular. 
Əvvəllər bu zavodda rəhbər vəzifələrdə işləyənlərin ha-
mısı kollektivin öz içində yetişmiş adamlar olurdu, onlar da 
camaatı tanıyırdılar deyə, arada az-çox hörmət var idi, işçini 
heç olmasa adam yerinə qoyur, onunla insan kimi rəftar elə-
yirdilər. Bunlar isə bir dəstə yad adamdı, hərəsini bir tərəfdən 
 134
tutub gətiriblər, bilmirsən kimdilər, nə yuvanın quşudular: gər-
dən çəkib, saymazyana durublar, qırımlarından müftəxorluq, 
yekəxanalıq, harınlıq yağır.  
Olduqca mürəkkəb görünən müdiriyyət-kollektiv müna-
sibətləri, əslində, bir tərəfin hədəsi, o biri tərəfin qorxusu üzə-
rində bərqərar olubdu. Hədənin mahiyyəti ondan ibarətdi ki, 
müdiriyyət istənilən anda istədiyi adamı işdən qova bilər. Ca-
maatın cavab reaksiyası olan qorxu isə istənilən anda işdən çı-
xarılıb, küçəyə atılmaq və son nəticədə acından ölmək təhlü-
kəsinin reallığına əsaslanır. Vəziyyət elədir ki, zarafat yeri de-
yil artıq. Özü də tək elə vaxtlı-vaxtında işə gedib-gəlmək və 
vəzifə borcunu yerinə yetirməklə iş bitmir. Başın salamat olsun 
deyə, gözün kor, qulağın kar, dilin lal olmalıdı. Özünü elə gös-
tərməlisən ki, guya, heç nə anlamırsan, çox qanmaz, küt və 
müti bir məxluqsan, − sözün qısası, adam deyilsən, qoyunsan, 
vəssalam. 
Vay o gündən ki, gördüyünü, başa düşdüyünü dilə gə-
tirəsən. Elə dəqiqədən qara günlərin başlayacaq: ov üstünə qıs-
qırdılmış bir sürü tula kimi, addımbaddım pusub, səni izlə-
yəcəklər, nə qədər ayıq-sayıq olsan da, xeyri yoxdu, onsuz da 
büdrəməyə məcbur edəcəklər, sonra da üstünə atılıb didəcəklər. 
− Belə işləmək olmaz, baş götürüb qaçacaqsınız və düz də elə-
yəcəksiniz. Çünki bu şəraitdə işləyib, belə çörək yeməkdənsə, 
işsiz qalıb, sakitcə acından ölmək min qat şərəflidir. 
Quldarlıq dövrünün əsas işçi qüvvəsi olan qul acından 
ölmürdü; ümumiyyətlə, onu belə bir təhlükə gözləmirdi. Ək-
sinə, xüsusi adamlar nəzarət eləyirdilər ki, qul vaxtlı-vaxtında, 
həm də doyunca yesin, yeməyinin bir hissəsini atmasın, yaxud 
iştahı daha iti olan başqa qula verməsin. Qul sağlam və güclü 
olsun, yüksək işgörmə qabiliyyətini saxlaya bilsin deyə, belə 
eləyirdilər. 
Bəşər tarixinin indiki mərhələsində qul xoşbəxt adam 
hesab olunmur. Amma xoşbəxtlik nisbi anlayışdır və bu günün 
özündə də elə adamlar var ki, onlarla müqayisədə qul xoşbəxt 
 135
adamdı. Heç kimə bir qəpik də rüşvət vermədən bacarıq və 
qabiliyyətinə görə işlə təmin olunurdu qul, doyunca yemək, 
yatmaq üçün yer, isti və soyuqdan kifayət qədər yaxşı qorun-
maq üçün pal-paltar verirdilər ona, dövrünün həkimləri tərəfin-
dəsən pulsuz müalicə və müayinə olunurdu (sovet dövründə 
bizdə də beləydi). Vicdanla işləyib, özünü yaxşı bir işçi kimi 
göstərə biləcəyi təqdirdə qula azadlıq verilirdi. − Əslində, qul 
xoşbəxt adam olub.  
On doqquzuncu yüzilliyin ortalarında Karl Marks və 
Fridrix Engels dəsmal götürüb hönkür-hönkür ağlayırdılar ki, 
ay camaat, siz hara baxırsınız, kapitalist fəhləni istismar eləyir! 
“Xəbəriniz varmı ki, − marksizmin baniləri deyirdilər, −bacarıq 
və qabiliyyətinə görə işlə təmin olunan fəhlənin öz əməyi mü-
qabilində aldığı məvacib onun özünün və ailəsinin bir babat 
dolanmasına ancaq çatır?!” 
Nəzərə almaq lazımdır ki, ovaxtkı Avropanın inkişaf 
eləmiş kapitalist ölkələrində qadınların böyük əksəriyyəti 
işləmirdi və çox da uşaq doğurdu. O hesabdan, halına Marksla 
Engelsin ağladığı fəhlənin məvacibiylə  on beş-iyirminəfərlik 
ailə dolanırdı ki, indinin özündə belə bu, pis maaş hesab oluna 
bilməz.  
Sovet dövründə işləməyən, ictimai-faydalı əməklə 
məşqul olmayan adamı mühakimə edirdilər. Hər kəs işləməli 
və yaxşı dolanmalıdı, − sovet qanunlarının tələbləri beləydi. 
İşləyən işləyirdi, işləməyəni də yarızor, yarıxoş məcbur 
eləyirdilər ki, get, bala, get işlə, pul qazan, yaxşı dolan; oğurluq 
eləmə, rüşvət alma. − Sosializmdə işsizlik və aclıq yox idi. 
Əgər vətəndaş işləmək istəyirsə, özü də çox istəyirsə, 
amma bacarıq və qabiliyyətinə görə iş tapa bilmirsə, neyləmə-
lidi? İş yeri var, amma onu adamların bacarıq və qabiliyyətinə 
görə vermirlər. İş yeri var, amma şoferdən tutmuş müəllimə, 
həkimə, mühəndisəcən, süpürgəçi və fəhlədən tutmuş nazirəcən 
bütün iş yerləri ancaq pulla satılırsa, bu, hansı quruluş, hansı 
içtimai−iqtisadi formasiya hesab olunmalıdır? 
 136
*** 
 
Müharibə başlamışdı artıq və mən bilirdim ki, belə 
olacaq. Keçən ilin dekabr ayında iş yoldaşlarımdan biri məzu-
niyyətdən qayıtmışdı, dedi: “İki aydı işləmirəm, kənddəydim, 
heç nədən xəbərim yoxdu. Zavodda nə var, nə yox, vəziyyət 
necədi?” 
− Vəziyyət pisdi, müharibə olacaq, − dedim. Təəccüb-
ləndi və mən əlavə elədim: − Bəli, vəziyyət çox pisdi, bu iş 
sülh yoluyla düzələn deyil, müharibə olacaq. 
Bu söhbətdən üç həftə sonra, yeni il ərafəsində başqa 
bir iş yoldaşıma da elə dedim. Bir qarlı gün idi, özü də iş günü 
deyildi, iş yoldaşım küçədə məni gördü və maşını yolun 
qırağına verib saxladı. Görüşüb, hal-əhval tutduq, soruşdu ki, 
işlərin necədi, təzəgələnlərlə dil tapa bilirsənmi? Dedim, dil 
tapmaq nədi, vəziyyət qəlizdi, müharibə olacaq. Söhbət uza-
nırdı, hava da soyuq idi, keçib maşında oturdum, xeyli dərd-
ləşdik. 
− Məncə, direktorun özüylə söhbət eləsən yaxşıdı, − iş 
yoldaşım dedi. Bu sözü üçüncü, ya da, deyəsən, dördüncü də-
fəydi ki, təkrar eləyirdi.  
Ürək qızdırıb “müharibə olacaq” dediyim adamlar qor-
xuya düşüb, narahat olur: “Nəyinə lazımdı? Hamı necə, sən də 
elə: get, başını aşağı sal, işinlə məşqul ol”, − deyirdilər. 
Tanışlarımın həyəcanı əsassız deyildi: dava eləmək istə-
diyim adamlar çoxdu, onların pulu da çoxdu, üstəgəl, hər an 
mənə qarşı çevirə biləcəkləri hakimiyyət var əllərində. Mən isə 
təkəm: tək-tənha. Əslində, belə qeyri-bərabər mübarizəyə gi-
rişmək fikrinə düşmək, onu dilə gətirmək özü də mövcud şə-
raitdə təhlükəli bir addımdır. 
Direktorun özüylə danışmağı məsləhət görən iş yolda-
şıma dedim ki, sən bir sözdü deyirsən, amma nəzərə almırsan 
ki, direktora yaxın düşmək mümkün deyil, lap yaxın düşsən də 
 137
xeyri yoxdu: bir mahnıda deyildiyi kimi, “səndən sənə şika-
yət”dən başqa bir şey olmayacaq.  
“Müharibə olacaq” desəm də, düzünə qalsa, heç nəyi 
dəyişdirməyəcək və son nəticədə mənə ziyandan başqa bir şey 
verməyəcək qarşıdurmaya getmək istəmirdim: böyük bir ma-
fiyayla kəllə-kəlləyə gəlmək, tək-tənha mübarizə aparmaq asan 
iş deyil. Amma hadisələr elə inkişaf eləyirdi ki, elə bil hansısa 
gizli bir qüvvə məni tutub, zorla o qarşıdurmaya sürükləyirdi 
və bir də baxıb gördüm ki, müharibə başlayıb. Ağlıma gələn 
başıma gəlir, − bilirdim ki, belə də olacaq.  
Mən onları bir-neçə şeydə, əsasən də, maliyyə fırıldaq-
larında ittiham eləyirdim. Əslində, onların bütün fəaliyyəti elə 
maliyyə fırıldağından ibarətdir. 
Onların mənə irad tutacaqları bir şey yox idi, bütün 
qüvvələrini səfərbərliyə alıb, məni dolaşdırmaq və nəsə bir 
bəhanə tapıb, işdən çıxartmaq istəyirdilər. Bu cılız istəyin onla-
ra xeyir verməyəcəyini, əksinə, son nəticədə ziyan vuracağını 
bilsəm də, işdən çıxarılmaq, sonra təzədən bərpa olmaq kimi, 
uzun və üzücü bir proseduru keçmək istəmirdim. Digər tərəf-
dən də düşmənlərimə kiçik və müvəqqəti də olsa, hər hansı üs-
tünlük şansını vermək fikrim yox idi.  
Heç kim bizim işimizə qarışmırdı. Mən də, düzü, inci-
mirdim, fikirləşirdim ki, camaat neyləsin, hər kəs öz canının 
hayındadı. Yalnız bir-iki nəfər sözdə nəsə deyir, arada sülh ya-
ratmaq barədə danışırdılar. O adamların səmimiyyətinə inanır-
dım, amma bilirdim ki, hadisələrə müdaxilə eləyəcək dərəcədə 
cəsarətli deyillər, dedikləri də gəlişigözəl sözlərdi − mənim ya-
nımda deyib, özlərini göstərirlər, vəssalam. 
− Siz hansı sülhdən danışırsınız? − onlara deyirdim.− 
Bəyəm görmürsünüz ki, qan su yerinə axır? 
Müharibə isə davam eləyirdi, artıq onun əks-sədası za-
vod hüdudlarından kənara çıxmışdı. Savaşın onuncu günü, na-
 138
har fasiləsi vaxtı xəbər gəldi ki, məni Dövlət Neft Şirkətinə 
çağırırlar. Getdim. 
Qarşı tərəfi təmsil eləyən nümayəndə heyəti də ordaydı. 
Bizi qəbul eləyən daxili auditin rəisi arıq kişidi, ağzını açan 
kimi də məlum oldu ki, qarşı tərəfin mövqeyini müdafiə eləyir. 
Əslində, başqa cür olacağını mən heç gözləmirdim. Amma, hər 
halda, tərəflər arasında hakimlik missiyasını həyata keçirməli 
olan bir adamın özünü belə aparması mənə təsir eləməyə bil-
məzdi və nə qədər səmimi olmağa çalışsam da, ironiyasız ötüş-
mək mümkün deyildi.  
Hər kəs hesab eləyirdi ki, düz danışır, ədalət də onun 
tərəfində olmalıdır. Sən demə, daxili auditin rəisi nümayəndə 
heyətinin üzvlərindən olan sex rəisiylə nə vaxtsa bir yerdə iş-
ləyibdi, bir-birini yaxşı tanıyırlar. Amma buna baxmayaraq, 
sex rəisinin dili-dodağı qurumuşdu, gözünün altındakı qara lə-
kələr bir az da böyüyüb, gömgöy göyərmişdi; özünü necə itir-
mişdisə, o qədər adamın yanında yek kəlmə qayıdasan ki, sən 
niyə istəyirsən mən türmədə oturum?  
Elə həmin andaca hiss elədim ki, sex rəisinin türmədə 
oturmasını əsla istəmirəm. Amma o artıq türmədəydi, − mənim 
fantaziyam eləyib, elə o darmacalda eləmə təmbəllik, tez-tələ-
sik aparıb, bunu salıb türməyə. Orada − türmədə elə məzlum 
görkəmi vardı, görən kimi yazığım gəldi, hətta pis oldum. Fi-
kirləşdim ki, belə baxanda sex rəisi kimdi? Adi bir icraçıdı, 
yuxarıdan nə deyirlərsə, onu da eləyir. 
Sex rəisi əməlli-başlı qorxuya düşmüşdü: elə bilirdi onu 
tutduracam. Bu həm də dolayısı yolla onu göstərirdi ki, ilk ba-
xışdan monolit görünən mafiya korpusu, əslində, çatlarla do-
ludu. Ona görə də sex rəisi özünə əmin deyil: yaxşı bilir ki, iş 
bir az çətinə düşən kimi dostları onu keçi qiymətinə satacaqlar. 
− Allah eləməsin,− dedim,− mən heç vaxt istəmərəm ki, 
sən türmədə oturasan. 
 139
Amma sex rəisi sakit olmurdu və çox istəyirdi ki, elə bu 
darmacalda bəzi məsələləri özü üçün aydınlaşdırsın. 
− Sən məni maliyyə fırıldaqlarında ittiham eləyirsən, 
dediklərini sübut eləyə bilərsənmi? − sex rəisi dedi. Məncə, bu 
sözün heç yeri deyildi. Amma söz deyilib artıq, ona cavab 
verilməlidi. 
− Mən sözü deyirəm və sübut eləyirəm, − dedim və 
bununla da sex rəisində şübhə yeri qalmadı ki, onu tutduracam. 
− Onu da nəzərə al ki, səndən cavanam, mən də sənə 
başqa şeyləri sübut eləyə bilərəm, − sex rəisi dedi. Bu isə hədə-
qorxudu, demək istəyir ki, maliyyə fırıldaqlarının üstünü açıb, 
məni tutdursan, cəzamı çəkib türmədən çıxacam və səndən 
qisas alacam. 
Fikirləşdim ki, o qədər də çətin olmayan bir vəziyyətdə 
bu adam özünü belə itiribsə, sözün həqiqi mənasında bunu 
divara dirəsəm, gör onda neyləyər.  
Dövlət Neft Şirkətində “razborka” gedirdi. Nümayəndə 
heyətinin o biri üzvü direktor müavinidi və sən demə, nağıl 
danışmağa gəlib. Belə baxanda, hamısı öz adamlarıdı, nağılsız 
da ötüşmək olardı. Amma bir halda ki, nağıl danışır, deməli, 
vəziyyət yaxşı deyil, ona görə də özünü itiribdi, bilmir ki, bura 
uşaq bağçası deyil. Sözündən belə çıxırdı ki, işləməkdən üzü-
lübdü. Amma sifətinə baxan kimi bilinir ki, yalan deyir: yeyib-
yatmaqdan divə dönüb, cavan adam olsa da, indidən piy basıb, 
boynu dönmür, qarnı nə boydadı.  
Təzə direktorun müavini çoxdu, mən onlardan ancaq 
birini tanıyıram −  o kişi də keçmiş direktorun vaxtından işlə-
yir. Təzə direktor onu çıxartmadı, çünki Neft Şirkətində vitse-
prezident işləyən adama qohumluğu çatır. Bu nağıldanışana 
gəlincə, qəzetlərin “iyirmibeşyaşlı direktor müavini” dediyi, 
deyəsən, elə budur. 
− Buna nə var, −məni deyir, − saat beş olan kimi çıxıb 
gedir evinə. Biz yazıq saat onacan qalıb işləyirik, − “biz yazıq”  
 140
deyəndə özüqarışıq, təzə direktorun komandasını nəzərdə tutur. 
− Zavod idarəsində neçə aydı təmir işləri gedir. İnanırsınızmı 
ki, oturmağa mənim nəinki adi bir kabinetim, heç olmasa 
balaca bir otağım da yoxdu. Başqa adamın kabinetində oturu-
ram, orda da elə darısqallıqdı, ayrıca bir stol qoymaq belə 
mümkün deyil. Kabinetində oturduğum adamın iş stolunun bir 
küncünə qısılmışam. 
Təzə direktorun gəlişiylə zavodun idarə binasında ge-
nişmiqyaslı yenidənqurma və əsaslı təmir işləri başlayıb. Əs-
lində, buna heç bir ehtiyac yox idi, çünki idarə binasında əsaslı 
təmirin başa çatdığı heç yarım il də deyildi.  
Bayaqdan bəri sex rəisinə yazığım gəlirdi, indi də təzə 
direktorun gənc müavininə yazığım gəldi (bu da “məhlə uşa-
ğı”dı), özü də ona görə yox ki, guya, oturmağa yeri yoxdu, həm 
də hər gün saat onacan qalıb işləyir və tamam üzülüb, əldən 
düşübdü. Müşahidələr göstərir ki, belə yekə-yekə danışanlar, 
adətən, öz səkkiz saatlarını da işləmirlər. Bu da elələrinin tipik 
nümayəndəsidi. Yazığım gəldi, ona görə ki bu adam zərrə qə-
dər də utanıb-eləmədən ağ yalan danışırdı. Məsələ ondadır ki, 
Dövlət Neft Şirkətində nağıl danışan direktor müavininin təzə 
təmir olunmuş və hər cür şəraiti olan əla kabineti var. Amma o 
dəm-dəzgahı bəyənmir, oranı yenidən təmir elətdirib, daha 
təmtəraqlı görkəmə salmaq, daha dəbdəbəli şərait yaratmaq is-
təyir. Ümumiyyətlə, təzə direktorun komandası dövlət pullarını 
göyə sovurmaqla dəbdəbəli həyat sürməyi yaxşı bacarır, özü də 
elə təsəvvür yaranır ki, bunlar heç kimdən zərrə qədər də çə-
kinib eləmirlər. 
On gün əvvəl bu direktor müavini məni öz yanına ça-
ğırmışdı. Çox təəccübləndim, çünki küçə uşağı kimi, səviyyə-
siz və kobud danışırdı. Başqa çıxış yolu yox idi, cavabını verib, 
otaqdan çıxdım. Görünür, belə cavab olacağını gözləmirdi  və 
necə çaşmışdısa, durub, dalımca dəhlizə çıxdı. Ayaq saxladım 
ki, görüm, bəlkə, əlavə sözü var. Lal-dinməz dayanıb, gözlərini 
 141
döyə-döyə üzümə baxır, mən də buna baxıram. Bəlkə də, nəsə 
demək istəyirdi, ya da nəsə eləmək, məsələn, yumruqdavasına 
çıxmaq istəyirdi. Amma cəsarəti çatmadı. Dəhlizdə xeyli adam 
var idi, əksəriyyəti də direktor müaviniylə işi olan adamlar idi, 
gözləyirdilər ki, mənimlə söhbətini qurtarsın. Onlardan biri 
araya girdi: “Sən ona fikir vermə”, − deyib, direktor müavini-
nin qolundan tutdu, dəhlizin o başına apardı. Direktor müavi-
ninə son sözümü: “Zibilin biri zibil”, − deyib, pilləkənlə aşağı 
düşdüm.  
Sən demə, direktor müavinini ən çox mütəəssir eləyən 
də ona “zibilin biri zibil”deməyim olub. Sözü o qədər adamın 
yanında deməyim isə lap bərk yer eləyib. Hər halda, o hadi-
sədən bir həftə sonra mənə belə dedilər; onun yanına tez-tez 
gedib-gələn iki nəfər danışdı, dedilər, deyir: “Bizim aramızdakı 
söhbət gərək öz aramızda qalaydı. O söhbətin camaat içində, 
özü də o şəkildə davam eləməyi yaxşı olmadı.” 
Dövlət Neft Şirkətində saatyarımlıq mübahisə və müza-
kirədən sonra sülh razılığı əldə olundu. Daxili auditin rəisi gü-
lüb “atəşkəs haqda razılığa gəldik”, dedi. Mən öz tərəfimdən, 
nümayəndə heyəti də müdiriyyətin adından belə bir razılığa 
gəldik ki, hər kəs gedib, sakitcə öz işiylə məşqul olmalıdı.  
Hər zülmət gecədən sonra səhər açılır. Ən amansız və 
qanlı müharibə də nə qədər uzansa belə, axır bir gün sülh ilə 
sona yetir. Biz də sülh razılığı əldə elədik: hər kəs gedib, 
sakitcə öz işiylə məşqul olmalıdı. Bütün ziddiyyətlər isə necə 
vardısa, o cür  də qalır. Düzünə qalsa, mən bilmirəm, bu, necə 
sülh razılığıdı? 
 
*** 
 
− Deyir, gələn aydan maaşlar artacaq, xəbəriniz varmı? 
− Kim deyir? 
− Camaat danışır? 
 142
− Mən elə şey eşitməmişəm. 
− Mən də. 
− Deyir, ac toyuq yuxusunda darı görər. Camaatdı də, 
danışır. Maaş artımı olsa da, məncə, gələn il − prezident seç-
kiləri ərafəsində olacaq. 
− İlin əvvəlində maaşımızı iyirmi beş faiz artırsalar da, 
xeyri yoxdu, dolanmaq çətindi. Hər şeyin qiyməti qalxıb, əksər 
malların qiyməti bir-neçə dəfə artıb. 
Adi iş günlərindən biridi. Mən öz iş yoldaşlarımla söh-
bət eləyirəm. “Atəşkəs” haqda razılığa əsasən, bir qırağa çəki-
lib, öz işimlə məşqulam. İşimiz öz axarıyla gedir: gələn yüklər 
qəbul olunub boşaldılır, yollar təmir olunur, texnika saz vəziy-
yətdə saxlanılır; sənədlər, yazı-pozu da öz qaydasındadı. Bütün 
bu işlərə biz − dörd nəfər cavabdehik, hamımız da bir otaqda 
otururuq, daha doğrusu, bizi bir otağa doldurublar. İş yaxşı ge-
dəndə oturub çay içir, qəzet oxuyur, krassvord eləyir, kimisə 
lağa qoyur, lətifə danışıb gülür və ən müxtəlif məsələləri mü-
zakirə eləyirik. 
− Çörəyin qiyməti qalxmayıb? 
− Xeyr, ən çox elə çörəyin qiyməti qalxıb. Bu gün 
iyirmi qəpiyə aldığımız çörək bir müddət əvvəl düz bir kilo 
gəlirdi. Amma indi o çörəyin üçü bir kilo gəlir. Çörək strateji 
məhsuldu, onun qiyməti, çəkisi və keyfiyyəti nəzarətdə olma-
lıdı. Qonşu İran dövləti on il İraqla müharibə elədi, amma o 
ölkədə çörəyin nə qiyməti, nə də çəkisi dəyişmədi. 
− Neft Şirkəti müəssisələrindən birində həmkarlar təş-
kilatının hesabat-seçki yığıncağına gəlmiş yüksəkvəzifəli mə-
murlardan birinə camaat deyib: “Dünya bazarında neftin qiy-
məti qalxır, ölkənin gəlirləri artır. Daxili bazarda isə bahalaşma 
gedir, bizim vəziyyətimiz pisləşir, dolana bilmirik. Niyə bizim 
maaşları artırmırsınız?” Məmur cavab verib ki, neft sektorunda 
maaşları artırsaq, inflyasiya daha da dərinləşə bilər. Yaxşı bə-
hanədi, eləmi? Əslində, çox mürəkkəb bir məsələ olan inflyasi-
 143
yanı hansısa sahədə çalışan işçilərin maaşıyla birbaşa əlaqə-
ləndirmək ən azı savadsızlıqdı. Bugünkü inflyasiyanın səbəbi 
iqtisadi siyasətdə yol verilən səhvlərdi. Camaat neyləsin ki, 
bunlar işləyə bilmir? 
− Baxıram, vallah, bu otaqda elə ağıllı, elə savadlı 
adamlar oturub, deyirəm, bilsələr, gəlib yuxarılara − Nazirlər 
Kabinetinə, Prezident aparatına aparacaqlar. Qorxuram onda da 
zavodun işi dayana. Son xəbərlər gedir, bəlkə, o radionun sə-
sini bir az artırasınız. Görək dünyada nə baş verir, Amerika 
İranı bombaladımı? Dünyanın necə də bir yiyəsi yoxdu, Ame-
rika qudurub: müsəlman ölkələrini bir-bir bombalayıb, yerlə 
yeksan eləyir, abad məmləkətləri viran qoyur, cinayət və terror 
yuvasına çevirir ki, nədi-nədi iş bilmişəm, mən burda demok-
ratiya yaradacam. İraq xalqı yumruq kimi birləşib, işğalçı ame-
rika ordusuna qarşı mübarizə aparmaq əvəzinə, sünni-şiə da-
vası başlayıb: sünnilər gedib, şiə məsçidini partladır, günahsız 
insanları namaz qılıb, Allaha dua elədikləri yerdə qanlarına 
qəltən eləyir, şiələr də sünnilərin başına eyni oyunu açır, əvəz 
çıxırlar. Düzü, mən belə şeyləri eşidəndə xəcalət çəkirəm. 
− Düzdü, tamamilə doğru deyirsiniz. Amma xahiş edi-
rəm, beşcə dəqiqə imkan verin, görək radioda nə deyir. 
Sükut.  
− Prezidentin bölgələrə növbəti səfərindən danışır. Ax-
şam televizorda göstərirdilər, baxmadınız? Mən ordan-burdan 
baxdım.  
− Sizi bilmirəm, dünən televizorda gördüklərimdən mə-
nə ən çox təsir eləyən Kürdəmirin kəndində qayıqla Kürü ke-
çən camaatın suda boğulmağı oldu. Fövqəladə Hallar Nazirliyi 
dalğıcları töküb, axtarış aparır, neçə adamın meyidini tapa 
bilmirlər. Olmazdımı orda bir körpü tikəydilər, ya da heç ol-
masa camaatın o üzə-bu üzə keçməsi üçün babat bir qayıq ve-
rəydilər, o bədbəxtlər də pulunu verib, nəqliyyat vasitəsi kimi  
istifadə eləyər, o cürə beş-beş, on-on suda boğulub ölməzdilər. 
 144
Camaatın istifadə elədiyi qayığı göstərəndə mən dəhşətə gəl-
dim: çörək təknəsinə oxşayan əldəqayırma şeydi. Necə də ürək 
eləyib, o əcəli-mayallağa minirlər! İki kənddi, bir adamın da 
ağlına gəlmir deyə ki, bizim yiyəmiz yoxdu, gəlin heç olmasa 
özümüz öz başımıza çarə qılaq − adambaşı pul yığaq, bir qayıq 
alaq. Televizorda kənd sakinlərindən birini göstərdilər, müxbir 
buna sual verdi ki, kəndinizdə baş verən bu hadisədən sonra, 
yəqin, o, əldəqayırma qayıqdan istifadə eləməyəcəksiniz, qon-
şu kəndə də getməyəcəksiniz, eləmi? Əlli yaşlarında kişidi, 
baxırsan, adamın yazığı gəlir. Nə desə yaxşıdı? “O, nə sözdü, 
oğul? − müxbirə deyir. −Çayın o tayındakılar hamısı qohum- 
əqrəbadı, simsardı, dost-tanışdı. Bəs bunun xeyri var, şəri var, 
necə getməyək? Gedəcəyik, əlbəttə, gedəcəyik.” − O boyda 
faciə bir yana, kişinin elə deməyi də məni lap bir təhər elədi.  
− Uşaqlar, çay hazırdı. 
Hər kəs öz fincanını götürüb, küncdəki stola yaxınlaşdı 
və çay süzüb, öz yerinə qayıtdı. Kim nə deyir desin, səhər vaxtı 
işdə içilən bir stəkan təzədəm çayın yerini heç nə vermir. Əgər 
işin də yaxşı gedirsə, o çay bal dadır.  
Biz çayımızı içməyə macal tapmamış qapı açıldı, üz-
bəüz qonşu otaqdakı mühəndis içəri girdi. Əlində fincan tu-
tubdu, salam verib soruşdu ki, çay varmı? 
Elə bil iy bilirlər, çay hazır olan kimi bir-bir gəlirlər: 
bəlkə çayınız ola? Çay var, amma soruşmaq ayıb olmasın, bu 
otaq sizin üçün çayxana-zaddı? Çay süzüb, heç olmasa gedib, 
öz otaqlarında içsələr, yenə dərdyarıdı. Yayxanıb, boş stullarda 
oturur, bizim söhbətimizə qoşulurlar. Yaxşı iş deyil bu, hər kəs 
öz iş yerində oturmalıdı. Şəxsən mən hələ indiyəcən qonşu 
otaqların heç birində beş dəqiqə də oturmamışam, hətta işlə 
əlaqədar nəsə lazım olanda belə, sözümü ayaqüstü deyib, qapı-
dan qayıdıram. Əgər kimsə gəlib, bizim otaqda çay içir, söhbət 
eləyib vaxt keçirirsə, onda belə çıxır ki, bu otaq çayxana-
söhbətxanadır. 
 145
Bu üzbəüz qonşu çox vaxt çay süzüb, öz otağına gedir, 
hərdən də ləngiyib deyir: “Təzə anekdot varmı?” Olur ki, mən 
cəld tərpənib, sözkəsənlik eləyirəm: “İş vaxtı nə anekdot?” − 
yəni ki, get çayını öz otağında iç, bura sənin üçün söhbətxana 
deyil. Amma xeyri yoxdu və artıq məni qabaqladılar.  
− Var, niyə yoxdu? 
− Danış görək. 
− Deməli, bir kişinin oğlu Rusiyada işləyib, pul qazanır. 
Amma arvad-uşağı kənddədi, arada gəlib, bir-iki gün qalır, 
yenə qayıdır. Növbəti dəfə gəlib-qayıdandan sonra dədəsi zəng 
eləyib, oğluna deyir: “A köpəyoğlu, neçə dəfə demişəm ki, o 
rus qəhbələriylə ehtiyatlı ol, xəstələnərsən? Demişəm, deməmi-
şəm? Demişəm, yaxşı ki, boynuna alırsan. Bəs mənim demə-
yimin nə xeyri oldu ki, o zəhrimar xəstəliyi gətirib, gəlini xəs-
tələndirmisən? Gəlindən keçib...” 
− Sözün qısası, bütün rayona yayılıb. Onu bilirik.  
− Yaxşı, başqasını deyim. Bir kişinin arvadı hamilədi. 
Bir gün kişi gileylənib, arvadına deyir ki, bəs mən qalmışam 
belə, heç bilmirəm neyləyim? Arvad deyir: sən nə əfəl adam-
san, qonşu arvadların birinə yaxınlaşsana... Kişi deyir ki, üzbə-
üz qonşunun arvadına yaxınlaşdım, pul istəyir, özü də çox istə-
yir. Bunu eşidən arvad özündən çıxır: “Pul istəyir?! Bəs keçən 
il o ləçər özü hamilə olanda əri neçə dəfə gəldi, mən ondan heç 
bir qəpik də...” 
− Onu da eşitmişik. 
− Sən hamısını bilirsən ki, bəs onda nə danışaq? Hə, 
dayan, yadıma düşdü: qəzetdə bir lətifə var, onu oxuyum, qulaq 
as. O qəzet kimdədi? 
− Qəzet sənin stolunun üstündədi. Krassvord qəzetlə-
rinin arasına bax, orda olacaq.  
− Hə, tapdım. Oxuyuram, qulaq as: anatomiya dərsində 
şagird müəllimdən soruşur ki, qadınla kişinin arasında fərq nə-
 146
dən ibarətdi? Müəllim deyir: “Sənin atan hansı ölçülü ayaqqabı 
geyinir?” Şagird cavab verir... 
Lətifəyə qulaq asdı, güldü, çayını içib getdi. İndi o birisi 
gələcək. Doğrudan da, qapı açıldı və üzbəüz cərgədən, iki otaq 
o yanda, qadın tualeti tərəfdəki otaqda oturan mühəndis içəri 
girdi. Salam verib soruşdu ki, çayınız varmı? 
O biri heç olmasa öz fincanıyla gəlir, buna stəkan da 
verməliyik. Təhlükəsizlik texnikası üzrə mühəndisdi bu, ona 
görə də həmişə bir söz tapıb danışır və otaqda ləngiyir.  
− İşçilərinizi təlimatlandırırsınızmı? − Oturan kimi so-
ruşdu. 
− Hələ tezdi, qrafik üzrə növbəti təlimatlandırma gələn 
aydı.  
− Xeyr, tez deyil. Keçən dəfə mən sizə dedim axı, 
qrafik dəyişibdi: bir ay qabağa çəkiblər. O biri rəislər camaatını 
təlimatlandırır, siz də başlayın.   
− Başlarıq. Sən özün bilirsən ki, bizim əlimizdə elə işlər 
heç nədi. 
− Deməli, işçilərin təlimatlandırılmasını dedik, qaldı 
partiya məsələsi. Birincisi, xahiş edirəm, vaxtlı-vaxtında gəlib, 
üzvlük haqqını verəsiniz. − Bu adam partkom deyil, partiya 
fəalıdı, üzvlük haqqını da bu yığır. − İkincisi də, sizin işçilər-
dən kim partiya üzvü deyilsə, onlara deyin, iki şəkil götürüb, 
mənim yanıma gəlsinlər. Ərizə yazıb, partiyaya keçmək lazım-
dı. Bu söz sizə də aiddir, − məni deyir. Otaqda məndən başqa 
hamı YAP-çıdı. 
− Axı dünən biz bu barədə danışdıq, − dedim. Həm də 
tək elə dünən yox, əvvəlki günlər də söhbətimiz olub. Onu başa 
salmışam ki, mən bitərəfəm və heç bir partiyanın üzvü olmaq 
fikrində deyiləm. 
− Düzdü, dünən danışdıq. Amma direktor deyir ki, mən 
bitərəf-zad bilmirəm, dövlət müəssisəsində işləyib, məvacib 
alan hər kəs hakim partiyanın üzvü olmalıdı, − təzə direktor 
 147
həm də zavod üzrə YAP-ın sədridi. − Sözün qısası, göstəriş be-
lədi: ya gərək ərizə yazıb YAP-a girəsən, ya da ərizə yazıb za-
voddan çıxasan.  
Nə danışdığını dərk eləyə biləcək səviyyədə deyil bu 
adam. 
− O sözü sənə deyən də, sən də çox böyük səhvə yol 
verirsiniz, − dedim, özümdən asılı olmayaraq stuldan qalxıb, 
ona tərəf getdim. Əslində, mən başqa cür deməliydim, amma 
bəzi etiket qaydaları buna imkan vermirdi. Deyə bilmədikləri-
mi isə üzümün ifadəsi, səsimin tonu və jestlərim mənim əvəzi-
mə deyirdi: o sözü sənə deyən də, sən də qələt eləyirsiniz, başı-
nızı daşa döyürsünüz. − Bəyəm bu camaat qoyun-zaddı ki, qu-
laqlayıb, kefiniz istədiyi yerə sürükləyəsiniz? Direktor kimdi 
ki, camaata ultimatum göndərir: ya YAP-a gəlin, ya da zavod-
dan gedin? Zavod onun dədəsinindi bəyəm? Gör sənin ağlın nə 
qədər çaşıb, nə qədər həddini aşmısan ki, mənimlə bu cür da-
nışırsan. Xəbərim var, bilirəm ki, işdən çıxartmaqla qorxudub, 
camaata xox gəlirsiniz, YAP-a keçməyə məcbur eləyirsiniz.  
İşçilərin kütləvi şəkildə YAP üzvlüyünə zorla qəbul 
edilməsinə, əslində, indi yox, keçmiş direktorun vaxtında baş-
lanıb. Keçmiş direktor həm də rayon üzrə YAP-ın sədriydi, 
partiya rəhbəri kimi, çox iş görürdü, məsələn, qısa müddətdə 
zavodu başdan-başa YAPlaşdırdı. Tək-tük adam, o cümlədən 
də, mən kənarda qaldım. 
O vaxt çox adam narazıydı, hətta o qədər ağını çıxart-
mışdılar ki, bu məsələ − işçilərin kütləvi şəkildə YAP-a keçir-
dilməsi xarici radio-stansiyaların da müzakirə obyektinə çev-
rilmişdi.  
Digər partiyaların üzvlərinə təzyiq göstərib, onları 
YAP-a keçməyə məcbur eləyə bilməyəndə kompromissə gedir 
“yaxşı, eybi yoxdu, öz partiyandan çıxma, amma bizim par-
tiyaya da üzv yazıl”, deyirdilər. AXCP, Müsavat və s. parti-
yaların üzvləri işdən çıxarılmasınlar deyə, YAP-a da üzv yazı-
 148
lır, hər iki partiyanın üzvlük biletini gəzdirirdilər. Partiyaya 
qəbul məsələsi iclaslarda müzakirə olunurdu, görürdün, iki-üç 
adam yuyulmamış qaşıq kimi, ortaya düşüb “bilirsiniz, məslə-
hətdi ki, hamılıqla YAP-a keçək. Belə lazımdı...”, deyir, hamı-
nın adından danışırdılar. Camaat da qorxusundan dinib-danış-
mırdı. Amma nə qədər çətin olsa da, mən iclasda söz alıb, öz 
fikrimi bildirdim:  “Hansı partiyanın üzvi olub-olmamaq hər 
kəsin şəxsi işidi. Camaatı kütləvi şəkildə, necə deyərlər, “op-
tom” partiyaya keçirmək düz deyil.” 
İclasdan sonra rəislə təkbətək söhbətimiz oldu: 
– Bu iş direktorun şəxsi göstərişidi, mən ona hesabat 
verməliyəm, – rəis dedi. – Bir özün fikirləş, mən indi gedim 
ona necə deyim ki, filankəs partiyaya keçmir? Sənin üçün də 
yaxşı deyil, direktor nə fikirləşər? Mənə də nöqsandı ki, iş-
çilərimin hamısı YAP-a keçməyib. 
Uzun çək-çevirdən sonra mən öz bitərəf mövqeyimi 
saxlaya bildim. 
Təzə direktor gələndən sonra yenə təzyiqlər başlayıb. 
İndiki söhbətə gəlincə, bilirəm ki, bu partiya fəalı elə adamdı, 
ağzımdan nə çıxıbsa, hamısını olduğu kimi, bir az da üstünə 
qoyub, öz əlavələriylə birlikdə yuxarılara çatdıracaq və aydın 
məsələdir ki, buna görə mənə “sağ ol” deməyəcəklər.  
İlk ağlıma gələn o oldu ki, “atəşkəs” razılığı pozulacaq, 
direktor yenə öz “tula”larını üstümə qısqırıb, imkan verməyə-
cək sakit oturub, işimlə məşqul olum. 
                  
2007-ci il 
 
 
 
 
 
 
 149
 
  
 
HEKAYЯLЯR 
 150
BİR  TERMOS  ÇAY 
 
Asfalt yola çıxdılar. İndi şoferlə danışmaq olardı. Am-
ma, nədənsə, elə bil dili bağlandı və evə çatanacan dinib-da-
nışmadı. Heç şoferin də danışmaq həvəsi yoxdu, dinməzcə qa-
bağa baxır, bir qədər də gülünc görünən çevik hərəkətlərlə ma-
şını idarə eləyirdi, − elə bil şofer deyil, təlxəkdi, oyun çıxardır. 
Maşın doqqaza çatıb dayandı. Həyətdən çıxan dayısını 
görüb, öz-özünə: “Yəqin məni görməyə gəlib”, − dedi və do-
dağı qaçdı. Görüşdülər. 
− Nə təhərsən, başına dönüm? Neçə gündü burdasan, 
bəs gəlib, dayını niyə yoluxmursan?  
− Mənimə günümə bax... Gələcəm, arada vaxt tapıb sizə 
gələcəm. Evdə-eşikdə nə var, nə yox? Uşaqlar nə təhərdi? 
− Yaxşıdılar, hamısının duası var. Sən get evə, əl-üzünü 
yu, çaydan-sudan iç, özünə gəl. Mən burdayam, maşını özümüz 
boşaldarıq, −  dayısı dedi.  
Eyvanda oturub, çay içirdilər. Yemək gəldi və o “siz 
yeyin, mənim iştahım yoxdu, çay içəcəm”, deyəndə dayısı tə-
əccübləndi: 
− Sən nə qədər çay içirsən? Yeməyi soyutma, çay 
qaçmır. 
− Heç bilirsən, başıma nə gəlib? − dedi və başladı me-
şədəki əhvalatı danışmağa. 
Yorulub əldən düşmüşdü. Baltanı yerə qoyub oturdu. 
Susayıbdı. Dərənin o üzündəki qənşərdə işləyən şoferi səslədi: 
− Deyirəm, çay içək. Sən nə deyirsən?  
Deyəsən, şofer yaxşı eşitmədi. Bu dəfə bərkdən qış-
qırıb, “deyirəm ki, bir stəkan çay işərdik, çay. Sumkadan ter-
mosu çıxart, mən də gəlirəm”, dedi və arxası üstə otluğa sə-
rildi.  
Canındakı yorğunluğun acısını yer elə bil sorub çıxa-
rırdı. Susamasaydı, burdan tərpənməzdi. Amma şofer imkan 
 151
verməyəcək, “nə sərilmisən, dur ayağa, iş-güc tökülüb qalıb, 
bura yatmağa gəlməmisən”, deyib, bu saat bir hay-həşir salacaq 
ki, gəl görəsən. Sağ əlinin içindəki suluq yeri incidir, işləmək 
çətin olacaq. Amma necə olsa da, geri qalmamalıdı, yoxsa şo-
fer bunu da söz eləyə bilər, − bunlara nə var, danışmağa söz gə-
zirlər. 
Tər onu yuyub aparır, tərpənməyə halı yoxdu. Amma 
şoferin vecinə də deyil. “Bunlar kənd adamıdı, bütün günü 
əlləri işdə-gücdədi, öyrəşiblər, − öz-özünə dedi. − Biz şəhərdə 
neyləyirik? Ancaq işə get, işdən gəl, vəssalam. Əlimizi ağdan-
qaraya vurmuruq, ona görə də xamlayırıq.” 
Məzunuyyətinin bir günü də belə keçdi. Orta məktəbi 
bitirib Bakıya gedənəcən evin nə ki ağır işi var idi onun boy-
nyndaydı. Amma indi heç bir işə qarışmır, hətta heç soruş-
mayıb ki, bu bir maşın oduna görə şoferin əlmuzdu nə olacaq. 
Dünən axşam ona dedilər ki, evdə boş-bekar oturmusan, bəlkə, 
sabah oduna gedərdin? Soferə həyan olarsan,dedilər, nə lazım-
dı, o özü eləyəcək. 
Qulağı səsdədi, şofer, yəqin, çayı süzüb, onu gözləyir, 
indi qışqıracaq ki, gün axşam oldu, dur gəl. Hələ ki dinmir. Nə 
yaxşıdı, qınayan olmaya, yarımca saat uzanıb dincini alasan. 
−Bu çayı kim belə eləyib? −şoferin səsiydi. 
Heç nə başa düşmədi, başını qaldırıb, bu da sual verdi: 
“Nədi ki?” 
− Bu termosun ağzını kim bağlayıb? Denən, Allah sizə 
insaf versin, bəs adam belə eləyər? Bilmirəm yaxşı bağlama-
yıblar, ya nədisə, çay soyuyub qana dönüb, − şofer dedi və 
termosun qapağına tökdüyü çayı otluğa çilədi.  
Bir stəkan çay içəcəkdilər, o da belə...  Gör neyləyiblər! 
Nə təhər adamdı bunlar? Bir termos çay nədi, onu da düz-əməl-
li rahlayıb, sumkaya qoymağa can çəkirlər. Hər işləri belədi: 
tələm-tələsik, başdangetdi. Belə də iş olar, yayın cırcıramasın-
 152
da iki kişi susuz neyləyəcək burada?... Yaxşı, eybi yoxdu, evə 
gedəndə onların abrını verəcək.  
Dirsəklənib dikəldi: 
− Mənim gözümün qabağında o termosu şaqqaşaq qay-
nayan samovardan doldurub, ağzını da bağlayıblar. Üstəlik, 
hələ süfrəyə də bükdülər ki, bir yerə dəyib eləsə, sınmasın. Sən 
də deyirsən belə... 
− Mən heç nə bilmirəm, çay soyuyub; bax, budur, de-
yirsən bəs həlimdi. Bir qurtum alan kimi ürəyim bulandı. 
Inanmırsan, gəl özün  bax, − şofer dedi. 
Dinmədi. Boş yerə cəhli vurmağın nə mənası var? Aya-
ğa durdu − uzanmaq vaxtı deyil. Bir az özünə gəlib; çay da iç-
səydi,lap yaxşı olardı. Təəssüflə başını buladı: işin tərsliyinə 
bax... Baltanı götürdü. Ovcunun  içindəki suluq incidir, gərək 
solaxay işləyə. − Bilir, indi şəhərli olsa da, əvvəllər dəhrə-balta 
çox işlədib; əlini kəsdiyi, ovcunun suluqladığı çox olub. Köy-
nəyinin ətəyindən cırdığı əskiylə yarasını sarıyıb, sonra yenə 
odun da doğrayıb, kol da qırıb arabanı doldurubdu − evə əliboş 
qayıtmayıb. 
Altdan odun, üstdən də şax-şəvəl yığıb, maşını doldu-
rublar. Şofer bir yerdə bənd almır, hey vurnuxur. Onun isə tər-
pənməyə halı yoxdu − oturub, birdən əl atıb, sumkadan termo-
su çıxartdı, çalxayıb yoxladı: dibində azca çay qalıb. Susundan 
ölür, nə qədər olmasa sudu, bir-iki qurtum içəcək. Termosun 
qapağına tökdüyü çayı dodağına yaxınlaşdıranda təəccübləndi. 
− Bəs deyirsən, çay buza dönüb? 
Yola düşmək məqamındakı bu darmacalda şoferin başı 
bərk qarışıqdı, eşitmir. 
− Eşitmirsən, nə deyirəm? Bəs deyirdin, çay soyuyub, hə-
limə dönüb, içməli deyil? Ağzımı pörşələdi, qaynardı ki bu! − dedi. 
Şofer yenə dinmir, öz işindədi: indi də şax-şəvəlin 
üstündən aşırılıb, bortlara bağlanmış ipin düyünlərini yoxlayır . 
Bu da oturub qanlı-qanlı baxır: sən bunun əməlinə bax! Bir dəli 
 153
şeytan deyir, denən: “Yumurtası tərs gəlmiş toyuq kimi nə tov-
lanırsan? Səndən söz soruşuram; səhərdən bəri dilim ağzımda 
yanır, gözümü oğurlayıb, bir termos çayı özün tək içmisən. 
Mənə də deyirsən içməli deyil, həlimdi. Yekə kişisən, heç utan-
mırsan?!”  
− Sənin baltan hanı? 
− Mən nə bilim? Bayaq səndəydi, gör hara qoymusan.  
− Dayan görüm, − sol əlimin şəhadət barmağını xətbaşı 
tərəfdən üzünə qoyub, fikrə grtdi şofer, pırpız qaşları çatıldı, − 
baltanı neylədim? − öz-özünə dedi. Deyəsən, nəsə yadına düş-
dü, maşının kabinəsini açıb baxdı və təzədən örtdü. − Hə, bur-
dadı. Nə oturmusan? Dur ayağa, sən də göz gəzdir, bax gör nə 
yaddan çıxıb qalıb. Tez ol, vaxtikən çıxaq gedək, ac-susuz qı-
rıldıq burda. Heç bilmirəm, dolu maşını bu enişdən endirə bilə-
cəmmi? Sağ-salamat asfalt yola çıxa bilsək, böyük işdi. 
Əyri-üyrü meşə yoluyla üzüaşağı gedirdi maşın. Şofer 
dördgöz olub, rola sarılıb. Bu da dinməzcə oturub qabağa ba-
xır; söhbət vaxtı deyil, düz yola çıxsınlar, şoferlə orda danışa-
caq, deyəcək, nə hoqqa çıxardırdın? 
Şofer öz işindəydi: iştahla yeyirdi və elə bil heç nə eşit-
mirdi. Dayısı da yeməyindən qalmırdı, amma diqqətlə qulaq 
asırdı, arabir gah başını tərpədir, gah da “hə, hə” deyirdi, lap 
axırda “ona bax!” deyib, yeməyinə ara verdi, başını qaldırıb, 
üzündəki qondarma ciddiyyətlə şoferə baxdı:  
− Yenə nə hoqqa çıxartmısan? 
Cavab vermək əvəzinə, şofer araya söz qatdı: 
− Sən heç oralarda olmusan? 
− Niyə olmamışam? Sözə bax... 
Şofer:  
– Bah, − deyib, əlini əlinə vurdu, − bir yerə gedib çıx-
mışdıq! Deyirəm, hələ yaxşı ki, Allah üzümüzə baxdı, dolu ma-
şını ordan sağ-salamat endirə bildim. Aşıb-eləsəydi, biabır 
olardıq. 
 154
Bu şofer əsgərdən qayıtdığı ilk vaxtlar bir tay-tuşuna 
qoşulub, kənd toylarında “çastuşqa” oynayırdı. Bəzi adamların 
xoşuna gəlirdi. Üz vururdular ki, oynayın. Bunlar da neyləsin, 
aşığa him eləyirdilər ki, bizim havanı çalın. Çətin havaydı, 
aşıqlar çala bilmirdi və görürdün, şofer yox, o birisi yaxınlaşıb, 
melodiyanı burnunun altında mızıldayır, onlara öyrədirdi. 
Sonra çıxırdılar ortaya: gahgir atlar kimi, başlarını hul 
tutub, ayaqlarını yerə döyür, çönbəlib-qalxır, əllərini qıçlarına 
və çəkmələrinin boğazına çırpıb şappıldadır, qıyxırıb dövrə 
vururdular; saç-birçəkləri üzlərinə dağılırdı.  
Elə o vaxtlar bir hadisə də oldu: payızda toyların qızğın 
vaxtıydı, məhsulu dərilib uralanmış bağlarda camaat heyvan 
otarırdı, birdən hay düşdü ki, narlıq tərəfdəki talada kimsə 
dalaşır. Hamı o tərəfə qaçdı, gəlib gördülər ki, kolxozun dana-
otaranıyla bu şoferdi dalaşan. Əslində, iş-işdən keçmişdi: da-
naotaran bunu yıxıb, oturmuşdu sinəsinin üstündə. Amma di 
gəl ki şofer dilini dinc qoymurdu, altdan yuxarı əl atıb tutmuş-
du danaotaranın yaxasından və deyirdi: “Canın budumu? De 
görüm, sənin canın bu deyil?” − Aradan iyirmi il keçsədə yed-
di-səkkiz yaşlı uşaqkən gördüyü o mənzərə indi də yadındadı. 
Şoferin də xasiyyəti heç dəyişməyib. 
                  
2003-cü il  
 
  
 
 
 
 
 155
ÖZÜNƏBƏRAƏT 
 
Kənd sovetinin sədri evdən tez çıxdı. Xaki rəngli kitel 
pencək, qalife şalvar geyinib, qara, xrom çəkmələri dizinəcən 
çəkib, uzun müştüyə keçirtdiyi eşmə siqaret damağında idarəyə 
tərəf gedirdi və nəsə bir intizar içində gözləyirdi ki, indicə 
kimsə onu səsləyəcək, yaxınlaşıb deyəcək ki, bəs belə-belə, bu 
gecə kənddə hadisə olub: bir gəlin özünü asıbdı.  
Kəndin qız-gəlini səhər tezdən kəhrizə gedirdi. Kənd 
sovetinin sədri ilk rastına çıxan kişiyə dedi ki, qəbirqazanı tap, 
mənim adımdan de ki, uzağa getməsin, lazım olacaq. Gəlib 
idarəyə çatdı, amma heç kim ona heç nə demədi. Bu kəndin bir 
başından çöp sınanda o biri başında əlüstü xəbər tuturlar. Bəs 
indi nə olub, ağızlarına su alıb “qaradinməz” niyə oynayırlar? − 
kişini fikir götürmüşdü. 
Dörd ildi sona yetmiş sovet-alman savaşından az kişi 
qayıdıb gəlib və neçə qadın dul qalıbdı. Hamısı ona görədi, 
yoxsa nə olmuşdu. Söz vaxtına çəkər, inişil payızda da belə bir 
iş oldu: dul gəlinlərdən birinin adı... elə kənd soveti sədrinin 
özüylə çıxdı. Kişi cavan olmasa da, duldu və söz çıxan kimi də 
gəlini aldı. Elə bil qurbağa gölünə daş atdın, − o saat söz-söh-
bət kəsildi. Amma indi vəziyyət çətindi, çünki bu gəlin heç 
kimin adını çəkmir. Ad çəksə nə var idi, günü bu gün hansı ki-
şiyə barmağını tuşlayıb desə ki, bu eləyib, elə o gün də məsələ 
həll olunar; kənd sovetinin sədri o kişini yanına çağırıb, inişil 
payızda kolxoz sədrinin ona dediyi sözü təkrar eləyər: “Qə-
lətdi-eləmisən, arvada yiyə dur!”  
Vur-tut bir dəyirman əhvalatı olub, o da çoxdanın söh-
bətidi, bu işə uyarı yoxdu: keçən ilin yayında arvadlı-kişili on-
on beş adam yığışıb, qonşu kəndə dəyirmana gediblər və uzaq-
dı deyə, yarıyolda arabanı açıb gecələməli olublar. Bu gəlin də 
ordaymış, arabaçı da bir cavan kişi olub. 
 156
Orda-burda yığışıb danışırdılar və hansı yığnaqda kimin 
ağzından ağlabatan bir söz çıxsaydı o saat bütün kəndə ya-
yılırdı. Arvadlar ikibir-üçbir yığışıb gedirdilər gəlinin evinə. 
Sorğu-sual başlayırdı: 
− Nə təhər olubdu? Yəqin sənin yanından bir kişi xey-
lağı ötüb ki, belə olub də, elə deyil? Kimdi o?  
Arvadlar əl çəkmirdilər. Daşdan səs çıxır, gəlindən səs 
çıxmırdı, bir az da bərkini tutanda başlayırdı ağlamağa: lal-
dinməz oturub, gözünün qorasını tökürdü. − Hər gün beləydi. 
Amma belə də olmaz axı, bu işə əncam çəkilməlidir, çünki 
gəlin əsgər ailəsidi. 
Çox çək-çevirdən sonra çıxış yolu tapdılar: gəlin özünü 
öldürsün. Tək elə söz deyil bu, hazırlıq görülürdü: anasıgildən 
gəlib uşaqları apardılar və elə həmin gün axşam şər qarışandan 
sonra öz evində tək-tənha qalmış gəlinin yanına üç arvad gəldi.  
− Sən özünü öldürməlisən, − arvadlar dedi. − Camaat 
belə istəyir.  
İşin çəmini də başa saldılar: 
− Yükün üstünə çıx, kəndirin bir ucunu hambalaya 
bağla, ilgək uçunu aşağı salla. Ayğının altına stul qoyub, yuxarı 
qalxarsan. Kəmsiyi boğazına keçirəndən sonra stulu ayağınla 
vur yıx.  
Ürək-dirək verdilər: “Ürəkli ol! Bu cür gözükölgəli ya-
şamaqdansa, ölüm bin pay yaxşıdı.” − Bu sözə bənd imiş kimi, 
arvadlar hamısı hönkürüşüb ağlaşdı. Sonra arvadlar sakitləşdi. 
Amma gəlin “yetim balalarım anasız  qalıb, yadlara yovunc 
olacaqlar!” deyib, kirimək bilmirdi. Ağlayıb-ağlayıb, axır ki, o 
da yoruldu, heydən düşüb, səsini kəsdi. Arvadlara da bu lazım 
idi “gecə keçir, biz gedək,” deyib getdilər.  
Gün qalxıb yağlanıbdı. Hələ də səs-səmir yoxdu. Heç 
elə bil bu gecə bu kənddə bir gəlin özünü asmayıb, − bəxtəvər 
başına, kənd yiyəsi, heç gör dünya veclərinədi! Kənd soveti 
 157
sədrinin səbri tükənib artıq, oturub gözləməkdən bezibdi, indi 
durub, kəndin arasına çıxacaq. 
Kimsə qapıdan boylandı: dünən axşam şər qarışandan 
sonra gəlingilə gedib, camaatın adından ona “sən özünü öldür-
məlisən” deyən arvadlardan biridi. 
− Gəl, gəl içəri. Səndən çıxmaz iş, nə yaxşı gəldin. Gəl 
otur. Nə təhərsən, evdə−eşikdə nə var, nə yox? − deyən sovet 
sədri əsla şübhə eləmirdi ki, indi burda yaxşı bir tamaşa olacaq. 
Arvad omaxşıyıb “Oturmaq nədi, ayaqlarıyın altında ölüm? 
Bəxtəvərlikdən danışırsan. Durduğumuz yerdə başımıza iş 
gəlib!” deyəcək. Sovet sədri özünü bilməzliyə vurub, təşviş 
içində “Nə danışırsan?! Bir əməlli danış görüm nə olub?”  de-
yəcək, hətta rəngi də avazıyacaq. Ağzı əyilib, dodaqları səy-
riyən arvad göz yaşları içində boğularaq “Bədbəxt olduq! 
Kimin ağlına gələrdi? Cavan gəlindi, gül parçası kimi, bir cüt 
balası da yanında. Necə də əli gəlib, özünə qəsd eləyib!” de-
yəcək, şappaşap dizlərinə döyəcək, əl atıb üzünü cıracaq, hu-
şunu itirib tirtap uzanacaq... 
Arvad sakitcə oturub, nəfəsini dərdi.  
− Başına xeyir, canım, görəcək günlərim var imiş! − 
dedi. − Ordan gəlirəm. Gedib, nə görsəm yaxşıdı?! Qapını açıb 
görürəm: bir əlində güzgü, bir əlində daraq, ninnini çala-çala 
telini darayır... 
Sovet sədri heç nə başa düşmədi, key-key baxıb gözünü 
döydü. “Bəs nə təhər, özünü öldürməyib?!” − deyəndə isə qor-
xurdu. Qorxurdu ki, arvad “öldürməyinə öldürüb, amma təzə-
dən dirilib!” deyəcək. 
− Ağzımda deyirəm bir əlində güzgü, bir əlində daraq, 
ninnini çala-çala telini darayırdı, deyir, bəs nə təhər, özünü öl-
dürməyib? Öldürməyib. Özünü niyə öldürür, dəlidi? 
Kişinin matı-qutu qurumuşdu, hirsindən bilmirdi ney-
ləsin və birdən “bəs deyirsən, indi neyləyək?!” − deyib, elə qış-
qırdı ki, otaq lərzəyə gəldi. Arvad qorxub dik atıldı, suçuxdu: 
 158
elə bil bütün bu işlərdə onun da əli vardı, fikrindən keçdi ki, 
sovet sədri indi onu söyüb biabır eləyəcək ki, yarıtmazsınız, üç 
arvad yığışıb basa-basa getdiniz. Bu da sizin gördüyünüz iş! – 
Vaxtikən aradan çıxmaq lazımdı. 
− Əlimizdən gələni elədik, − arvad dedi. − Nə lazımdı 
demişik, başa salmışıq. Amma di gəl ki, öz bildiyini eləyib. 
Mən gedim, ayaqlarıyın altında ölüm. Mənlik bir iş yoxdu, get-
səm yaxşıdı.  
− Düz deyirsən, sənlik bir iş yoxdu; getsən yaxşıdı. 
Amma belə elə: uşaqların birini göndər, qəbirqazana desin ki, 
lazım olmadı, arx təmizləməyə getsin. Sənin arabaçı qonşun 
lazımdı mənə, onu tap göndər bura.  
− Hə, yaxşı, − deyib arvad getdi. 
Kənd soveti sədrinin “arabaçı” dediyi adam müharibə-
dən sağ-salamat qayıdıb gələnlərdən biridi, özü də subaydı, 
amma, nədənsə, evlənməyə tələsmir. Kişi bu arada neçə dəfə 
qəsdənmişdi ki, arabaçını dolaşdırıb gəlini ona sırısın. Amma 
vaxt məsələsi var, adama nə deyərlər? Deməzlər ki, tutaq ki, 
sən deyəndi: keçən il dəyirmana gedəndə yoldaş olublar və 
olsun ki, subay kişiylə dul gəlinin arasında nəsə olubdu, amma 
bəs bu, həmin uşaqdısa, indiyəcən niyə doğulmayıb? − Bu idi 
sovet sədrinin əl-qolunu bağlayan. Amma indi bıçaq sümüyə 
dirənibdi və belə xırdaçılığın yeri deyil. Haq-nahaq, gəlinə yiyə 
durmalıdı, vəssalam. Qoy gəlsin... 
Gəldi. Nə danışdılar? − bilən olmadı. Amma bir həftə-
dən sonra arabaçı evləndi − gəlinə yiyə durdu. 
                                                                                                         
                                                             2003-cü il 
 
 
 
 159
ODUN 
 
Gecə vaxtı iki uşaq çaya endi. Dayaz yer tapıb, daşların 
üstüylə o taya keçdilər. On iki yaşlı böyük qardaş əlində dolu 
torba tutub qabaqda gedir, iki yaş kiçik o biri qardaş isə daban-
qırdı daldan gəlirdi. Çayın yatağından çıxıb üzüyuxarı diklən-
dilər. “Səs elə görək hardadı”, – böyük qardaş dedi. Kiçik qar-
daş qarovulçunu çağırdı. Dikdirin üstündən gələn səs kəkələyə-
kəkələyə dedi ki, kimsən, bəri gəl görüm nə deyirsən, – qaro-
vulçunun danışığı belədi. Hələ indi yaxşıdı, hirslənəndə elə 
kəkələyir ki, bilmirsən nə deyir. Amma anadangəlmə deyil, 
müharibədə olub; bir qolu ilə bir qılçı da orda şikəst olub. 
Bunun əvvəlki vaxtını görənlər ağızdolusu tərifləyib:  
– Bu, bir oğul idi! – deyirlər. – Əl atıb, xam daylağın 
yalından yapışırdı, buruntaqsız-alıqsız minib dördəmə çapırdı. 
Amma indi yarı şaqqası işləmir. 
Gözəl bir yay gecəsiydi. Qarovulçu yastanın bəri ağ-
zında yer salıb arvadıyla yatmışdı. Uşaqlar səs gələn tərəfə ge-
dib gördülər ki, ər-arvad ikisi də arxası üstə uzanıb əllərini baş-
larının altına qoyublar, göydəki ulduzlara baxa-baxa söhbət 
edirlər. Niyə gəldiklərini dedilər. Qarovulçu başını qaldırıb bö-
yük qardaşın əlindəki torbaya baxdı, soruşdu ki, o nədi elə? 
– Heç, bir az ayın-oyundu; evdən verdilər. 
Ər-arvad ikisi də dikəlib yerin içində oturdu. Qarovulçu 
kibrit qutusunu titrəyən şikəst əlinin barmaqları arasına ke-
çirdib, sol əliylə işıq yandırdı. Arvad torbanı aldı və içindəki-
ləri bir-bir çıxardıb elan elədi: 
– Bir banka qatıqdı, bir banka dovğa, bir kilo qərəli, xi-
yar-pomidordu, iki sac fətiridi, bir az da göy-göyərti. 
– Hə, yaxşı, – deyib qarovulçu dikəldi ki, ayağa durub 
paltarını geyinsin. Sonra nə fikirləşdisə, dedi üzünüzü o yana 
çevirin. Uşaqlar geri – üzüçaya tərəf çöndülər. Kişi birtəhər 
 160
ayağa durdu, yastığın altından arvadının çıxardıb verdiyi şal-
varı alıb geyinməyə başladı.  
Fəhmli uşaqlardı, o saat başa düşdülər ki, qarovulçunun 
əynində trusik yoxdu, ona görə belə deyir. Düzünə qalsa, heç 
özləri də trusik geyinməyiblər, – oğlandılar də, nə olsun. On-
ların yaşıdı qızlar da uzunbalaq tumanlarının altından heç nə 
geyinmirlər. – Bunu kiçik qardaş ovcunun içi kimi bilir; qonşu 
evlərin uşaqları – üç oğlandı, üç qız – hər gün heyvan otaranda 
yoldaş olurlar və o hələ indiyəcən bir dəfə də görməyib ki, bu 
qızlar tumanın altından nəsə geyinələr. Elə ki yornuqlarını çıx-
maq və bir az da deyib-gülmək üçün halay vurub otururlar, 
bunun gözü qalır qızların tumanının ətəyində: ara–bərədən nəsə 
görmək istəyir. Qaz kimi ayıq qızlardı, tumanlarının balağını 
bürüb-bükür paçalarının arasına qoyurlar, ona görə də heç nə 
görmək olmur. Amma başları söhbətə qarışır və bir də görür-
sən, kimsə özünü unudub ayaqlarını araladı, əvvəlcə qızın 
dizdən yuxarı qılçı açılır, sonra lap yuxarı – budların birləşdiyi 
yer görünür. Birdən qız duyuq düşüb özünü yığışdırır. Tumanın 
balağıyla görünən yerini örtür və üzünü turşudub it kimi çəm-
kirir: “Nə baxırsan?!” Bu da gözünü yayındırıb deyir: “Heç nə, 
baxmıram. Nəyə baxacam?” – Özünü elə göstərir ki, guya heç 
nə görməyib. Qız olsalar da, bütün günü keçi-qoyun otarmaq-
dan çölçülükdə elə bişib-bərkiyiblər ki, oğlanlara göz verib işıq 
vermirlər. Hələ üstəlik, hirslənəndə əl atıb adamın üzünü pişik 
kimi cırmalamaqları da var bunların, – ehtiyatlı olmaq lazımdı. 
Amma bayaq gördüyünü bir də görmək istəyi üzünün cırmaq-
lanması qorxusunu üstələyir və qızların gözünü oğurlayıb yenə 
baxır.  
Xeyli əziyyətdən sonra qarovulçu geyinib taytaya-tay-
taya qabağa düşdü. Gəlib, əhəng quyusunun yanındakı odun tı-
ğına çatdılar. Kişi özü bir odun seçib verdi, soruşdu ki, ağır de-
yil, apara biləcəksinizmi? Uşaqlar, “yox, ağır deyil; burda nə 
 161
var ki, apararıq”, dedilər və bayaqkı yerdən çayı keçib geri qa-
yıtmaq üçün aşağı endilər. 
– Gəldiniz, başınıza dönüm? – hənirə çıxan ananın sə-
siydi. 
Uşaqlar fərəhlə “hə, gəldik”, deyib gətirdikləri pərdini 
pəyənin ağzı tərəfdə yerə qoydular. Anaları gəlib baxdı, amma 
xoşuna gəlmədi. 
– O sağolmamış elə bunu verdi? 
– Hə. Nədi ki? – böyük qardaş dedi.  
– Başına dəysin onun verdiyi odun! Gətirin bəri, dəh-
lizin işığında baxacam görüm bu nədi belə. 
İşıqda oduna baxan ananın kefi pozuldu və başladı 
uşaqları danlamağa: 
– Yekə oğlansınız, bir bağlancaq pay götürüb burdan 
ora getmisiniz. O eşşəyə – qarovulçunu deyir – deyə bilmirdi-
niz ki, bir fərli odun seç ver aparaq? Ağzınızda diliniz yoxdu? 
Bu nədi, əl boyda pərdini götürüb atıla-atıla gəlmisiniz üstümə? 
Uşaqlar pərt oldular: sən demə, qarovulçu onlara kəf gə-
lib – az odun verib. Necə də ağıllarına gəlməyib! Nə bilsinlər? 
Bu odunla üç dəfə sac asıb çörək bişirdi ana, hər dəfə də 
qarovulçunun qarasına deyindi: “Hər görəcək iş mənim başıma 
gəlir! Təzə qatıq çalmışam, dovğa bişirmişəm, bostanın xiya-
rından-pomidorundan tutmuş, göy–göyərtiyəcən, təzə çörəyə-
cən yığıb-yığışdırıb bir bağlancaq pay göndərmişəm. Alıb qə-
şəngcə vurub bədənə, – elə şeyə yaxşıdı, burnundan gəlsin! Gə-
tirib uşağa da bir çürük qarağac pərdisi verib. İndi belə yerdə 
dinirsən, qonum-qonşu adamı qınayır; dinmirsən də, olmur.” 
Sacın qırağında oturub çörək bişirən ana deyir-deyinir, 
uşaqlar da dinməzcə bir-birinin üzünə baxır, sonra başlarını 
aşağı salırdılar. 
       
 2003 
 162
AXŞAMBAZARI 
                                                
Bir maşının arxa oturacağına yayxanıb rayon mərkəzinə 
gedirdi. Yadına düşdü ki, boş zənbil hələ də plaşın altındadı, 
çıxardıb onu oturacağın üstünə atdı. Gecə saat on birdə-on iki-
də çatacaq Bakıya. Evdə bilirlər ki, qayıdacaq. Uşaqlar yatma-
yıb gözləyəcəklər, yatsalar da, qapı zənginin səsinə oyanacaq-
lar. Ataları bir səfərdən qayıdanda ilk sualları bu olur: “Bizə nə 
almısan?” 
Bayaq zənbili tapıb ona verəndə bir söz işlətdilər: lən-
gimədin də barı uşaqlara pay qoyaq. − Bu nə sözdü? Xəcalət 
çəkdi,amma üzə vurmadı.  
– Pay nədi? − dedi. − Heç nə lazım deyil. 
O söz düşdü yadına, kefi pozuldu: “Payızın günü, yarım 
hektar bağın mer-meyvəsi yerə tökülüb çürüyür, toyuq-cücəyə 
yem olur. Birinin də dilindən var gəlmədi deyə ki, o uzaq yerdə 
illərlə üzünü görmədiyimiz nəvələrimiz var bizim, qardaşımı-
zın balaları var, bu heşan olub çürüyən merdən-meyvədən bir 
az yığaq, uşaqlara apar, de ki, kənddən göndəriblər sizə. Deyir, 
ləngimədin də barı uşaqlara pay göndərək. − Mənim sizə sö-
züm yoxdu.” − Əhəmiyyətsiz məsələ olsa da, çox iyrənc təəs-
sürat oyatmışdı.  
Şoferə deyib ki, məni avtobus vağzalına apar. Amma 
indi fikrini dəyişib: əvvəlcə bazara gedəcək, sonra vağzala. 
– Siz məni bazar tərəfdə düşürsəydiniz yaxşı olardı. 
Çətin olmaz ki? İndi yadıma düşdü, bir-iki xırda-para şey alma-
lıyam, − şoferə dedi.  
Əlində dolu zənbil bazardan çıxanda isə kefi saz idi. 
Qapı zənginin səsinə oyanıb, üstünə qaçan yuxulu uşaqların 
“bizə nə almısan?” sualına “sizə hər şey almışam. Bax  bu, ora-
ların alması, bu armudu, bu narı, bu pendiri...”, deyir, zənbil-
dəki şeyləri bir-bir çıxardıb, stolun üstünə düzürdü. − Bunu 
təsəvvür eləyəndə gözləri gülürdü.  
 163
Vağzala çathaçatda şəxsi maşın sürücülərindən biri ona 
tərəf gəlib soruşdu ki, Bakıya gedirsən? − Adamı qırımından 
tanıyırlar.  
– Hə, Bakıya gedirəm, − dedi. Şofer yaxınlaşıb: – Yola 
düşürəm, qabaq yer boşdu, gəl otur gedək. Üzü gecəyə gedir, 
yolçu yolda gərək, − dedi və cavab gözləmədən, zənbili onun 
əlindən alıb, bir ağ “Jiqulu”nin baqajını açdı, soruşdu ki, burda 
qırılası şey yoxdu? 
− Yox, qırılası şey yoxdu. Amma zənbili elə qoy ki, 
böyrü üstə yıxılmasın. Heç demədin neçəyə aparırsan... On 
beşə? Hə yaxşı, – dedi və qabaq qapını açdı. Arxada iki cavan 
oğlan oturmuşdu, onlara salam verib oturdu.  
Yola düşdülər. Kəndlər, şəhərlər bir-bir arxada qalırdı. 
Yəqin indi orada – kənddə bəyin oğluyla kənd ağsaqqalının 
söhbətinə qulaq asır camaat. Neçə illərdi bəyin oğlunun adını 
eşidirdi, amma ilk dəfə bu gün üzünü gördü.                  
 
*** 
 
Dedilər, bəyin oğlu gəlir. Adamlar bir-birinə dəydi. Bə-
yin oğlunu gətirən maşından iki cavan oğlan düşdü, hərəsi bir 
tərəfdən kişinin qoluna girib, darvazayacan ötürdülər və dərhal 
da maşına minib getdilər.  
Yaşı səksəni keçsə də, bəyin oğlu yaxşı qalıb: ortaboy, 
qarayanız adamdı, başında qaragül papaq, əlində çəlik, darva-
zadan içəri girib salam verdi. Camaat onu dövrəyə aldı. Hörmət 
və ehtiramla qoluna girib, evə apardılar, axar-baxarlı şüşə-
bənddə oturtdular. Peçin kösövlərini qabağa çəkib, üstünə quru 
odun qoydular, yerə xalça salıb, üstünə döşək sərdilər, yastıq 
qoydular və kişiyə dedilər ki, stulda narahatdı, döşəyin üstündə 
otur. Çay gətirdilər. − Bu evdə toydu, bəyin oğlu da toya gəlib.  
Yarım saat keçmişdi ki, darvazadan içəri başqa bir yaşlı 
kişi girdi − kəndin ən hörmətli ağsaqqalıdı. Bu kişi də elə bəyin 
 164
oğlu yaşda olar və elə onun kimi, ortaboy, qarayanız adamdı. 
Bu da yaxşı qalıb, buun da başında yaraşıqlı qaragül papaq var, 
amma əlində çəlik yoxdu, təsbeh oynadır. Həyətdəki adamlar 
qabağa durub, bu kişiylə də görüşdülər, hörmət və ehtiramla 
qoluna girib, onu da evə apardılar, dedilər ki, yaxşı vaxtında 
gəlmisən, elə bir az əvvəl bəyin oğlu gəlib, yuxarıda − şüşə-
bənddədi, gedək ora.  
Eşidən, bilən kişi xeylaqları mağardan çıxıb, şüşəbəndə 
qalxır, bəyin oğluyla kənd ağsaqqalının başına toplaşırdılar. 
Torpaq məsələsindən danışırdılar.  
− Təpədən bəri nədi, nə danışırsınız? − bəyin oğlu dedi. 
− Elə olsaydı, bizim dədə-babamız erməni kəndinin torpağında 
niyə kəhriz qazdırırdı? O təpədən nə qədər yuxarıda bu kəndin 
dəyirmanı olub. Dəyirmandan da nə qədər yuxarıda güney 
arxın dəhnəsidi. Bu kəndin torpağı  da düz elə güney arxın dəh-
nəsindən başlayır. − Peçin qırağında oturub, təsbeh çevirə-çevi-
rə yastığa dirsəklənmiş kənd ağsaqqalına tutdu üzünü: − Bun-
ların xəbəri yoxdu, sən ki yaxşı bilirsən. Təpədən o tərəfi əkib- 
becərdiyimiz yadında deyil? O kövşənlərdə heyvan otardığı-
mız, dirədöymə oynadığımız yadından çıxıb? 
Kənd ağsaqqalı qımışdı:  
– Yadımdan niyə çıxır? Yaxşı yadımdadı. 
Qonşu erməni kəndiylə münasibət günbəgün pisləşirdi. 
O tərəfə keçən heyvanı vermirdilər, adam da girov götürürdü-
lər. Bəyin oğlu da o məqamda gəlib kəndə, − buralara gəlib-ge-
dən deyil. 
Sovet hökuməti qurulandan sonra bəyin var-dövlətini 
əlindən alıb, özünü sürgünə göndərdilər. Arvad-uşağı kənddən 
çıxıb, rayon mərkəzində məskunlaşdı, özlərinə də nə deyiblər, 
gözlərinin odunu necə alıblarsa, yetmiş ildə birinin də ayağı bu 
tərəflərə dəyməyib. Amma iş elə gətirib ki, bu adamlara öz 
doğma kəndinə yaxın düşməyi də qadağan eləyən dövlət da-
 165
ğılıb artıq; təzəlikcə olubdu bu iş və bəyin oğlu da hələ uşaq-
kən tərk elədiyi kəndinə qoca vaxtında qayıdıb− toya gəlib. 
Bəy oğlu bəydi: səsi qumrov kimi, nitqi səlis − bir kəl-
məsini də səzdirməz, yaddaşı iti − kəndin hər daşı-qayası, cığırı 
barədə elə danışır, elə bil yetmiş ildi buralara ayağı dəyməyən 
heç bu deyil. 
Bəyin oğlu danışır, camaat da maraqla qulaq asırdı. Öz 
qara rəngi və qalın dodaqlarıyla bura adamından çox afrikalıya 
oxşayan cantaraq kişi yan-yörəsindəkilərə eşitdirdi: “Kişi sinə-
dəftərdi, halal olsun. Deyirəm, adamın əlində imkan ola, bunun 
dediklərini yaza saxlaya.” 
Bir cavan kişi içəri girib dedi ki, bu kişilər (bəyin oğ-
luyla kənd ağsaqqalını deyir) acdılar, bunlara yemək gəlir, zəh-
mət olmasa, bir az seyrəlin. Qoca kişidilər, − dedi, − imkan ve-
rin, arxayın çörəklərini yesinlər. Sonra gəlib söhbətə qulaq 
asarsınız. 
Şüşəbənddəki camaat dağılışmağa başladı. O özü də hə-
yətə düşdü. Afrikalıya oxşayan kişiylə söhbət eləyirdi; tay-tuş-
dular, qonşudular, uşaq vaxtı dost olublar, futbol oynayanda 
zarafata salıb buna Pele deyirdi. Afrikalıya oxşayan danışır, 
danışır, arabir də bir az əvvəl şüşəbənddə dediyi sözü təkrar 
eləyirdi: adamın əlində imkanı ola, bunun dediklərini yaza sax-
laya. Uşaqlıq dostuyla söhbət uzanırdı, birdən saata baxıb gö-
rəndə ki, üçə qalıb, narahat oldu, − kiçik qardaşının toyuna gö-
rə dünən gəlibdi, amma çox ləngiyə bilməz, bu gün qayıtma-
lıdı. Üzr istəyib, söhbəti yarımçıq kəsdi, “mən indi gəlirəm” 
deyib, alt evə getdi. Ev adamlarının çoxu ordaydı, dedi ki, mən 
gedirəm. Axşam bu barədə söhbət olub, amma bunlar elə bil 
birinci dəfə eşidirdilər və az qala xorla:  
– Nə tez? − deyib, təəcüblə ona baxdılar. 
− Mən sizə dedim axı, dedim ki, səhər tezdən işdə ol-
malıyam. Sözü niyə çürüdürsünüz? Gələndə zənbil gətirmiş-
dim, onu tapın mənə verin, − dedi. 
 166
İncəvara, zənbili tez tapdılar. Bir-bir hamıyla görüşdü, 
dedi ki, siz işinizdə olun, mənə fikir verməyin, özüm gedəcəm; 
dalımca çıxıb, camaatı duyuq salmayın, qoy bilməsinlər ki, 
gedirəm. Əlindəki zənbili qatlayıb, plaşın altına soxdu: 
– Hə, yaxşı, sağ olun, − deyib evdən çıxdı. 
            
*** 
 
Hava qaralırdı. Şofer:  
– Necə bilirsiniz, deyirəm, düşək, beş dəqiqə qılçımızın 
uyuşuğu açılsın, bir stəkan da çaydan-sudan içək. Amma çox 
ləngiməyək, uzağı on beş dəqiqə,” – dedi və maşını yolun qı-
rağına verib saxladı, birinci də özü düşüb, yeməkxanaya tərəf 
getdi. Arxada oturan cavan oğlanlar da düşüb, şoferin dalınca 
getdilər. 
Onun nə çaya, nə də çörəyə ehtiyacı yox idi deyə, dü-
şüb, maşının yanındaca gəzişməyə başladı. Yolun qırağına dü-
zülən satlıq mer-meyvəyə baxıb fikirləşdi ki, nə yaxşıdı, istəsən 
yolüstü bazarlıq da eləmək olar – axşambazarı. Balıq da satır-
dılar o tərəfə getdi. 
− Hara balığıdı? Təzədi? Neçəyədi? Nə bahadı! Yox, nə 
danışırsan, o qiymətə balıq olar? − deyib aralanmaq istəyirdi ki, 
balıqsatan oğlan onu dilə tutub saxladı. 
− Təzə balıqdı, əmi, indicə tutulub, − and içdi. − Qiy-
mətini də razılaşarıq, aşağı yeri var. Görürəm, alan adama 
oxşayırsan. Axşambazarıdı, sənə ucuz verəcəm. 
Ağızlarından ipə keçirdilmiş dörd-beş balıq aldı və 
balıqsatana dedi: “Sən gərək bunları elə bükəsən ki, maşının 
baqajı bulaşmaya. Bacararsan?” 
− Niyə bacarmıram? − oğlan dedi. 
Ayaq üstə dayanıb, oğlanın fərasətli işinə baxa-baxa, 
uşaqların “bizə nə almısan?” sualına öz aləmində indi belə ca-
vab verirdi: “Sizə hər şey almışam. Balıq da almışam.” 
 167
Belə atüstü gəlib-qayıtmaq da bir iş deyil, adam yol 
yorğunu olur. Amma bu dəfəki gəlişində çox maraqlı şeylər 
eşidib. Ən əsası da, bəyin oğlunu görüb. Kişi, doğrudan da, si-
nədəftərdi. Heyif ki, ləngiyə bilmədi. 
Dünən axşam on-on beş kişi şüşəbənddə oturub çörək 
yeyirdilər, orda eşitdi ki, sən demə, bu yaxınlarda axtarıb, har-
dansa bir xəritə tapıblar və məlum olub ki, kəndin torpağı əs-
lində, quzeyin başından yox, ucu şiş bir təpə var, ordan baş-
layır. Maraqlıdı ki, bəyin oğlu da o barədə danışırdı; görünür, 
nəsə eşidibdi. O boyda ərazi − iki yüz hektardan artıq sahədi − 
bu kəndin ola-ola, neçə illərdi ermənilər əkib-becərirmiş. Böy-
ründə oturan kişiyə dedi ki, sən özün neçə il kənd sovetinin 
sədri işləmisən, bəs necə olub ki, heç birinizin xəbəri olmayıb? 
− Məndən əvvəl olub. Qırx ildi erməni oranı öz dədə 
malı kimi əkib-becərir, mən hardan biləydim? Amma xəbəri 
olan olub. 
− Nə danışır?! 
− Xörəyini soyutma, ye getsin. Yaxşı da bişiriblər, − keç-
miş sovet sədri belə deyib, sözü yayındırdı. Az sonra da əyilib, 
onun qulağına bu işdən xəbəri olanın kimliyini dedi: bu gün 
toya gələn hörmətli kənd ağsaqqalının adını çəkdi.  
Qırx il əvvəlki torpaq mübahisəsini həll eləmək üçün 
yaradılan komissiyada həmin bu kənd ağsaqqalı da olub: böyük 
vəzifələrdə işləyib görüb-götürmüş adam kimi, camaat bunu 
məsləhət bilib. Ermənilər buna deyiblər: “Təpədən o tərəf si-
zindi, əlinizdən torpaq alan yoxdu. Amma bir iş də var ki, 
bizim örüşümüz azdı, heyvanımızın bir çıxacaq yeri də yoxdu. 
Kim nə biləcək, bir hörmət elə: camaatınıza de ki, sərhəd 
quzeyin qurtaracağıdı. Biz də borclu qalmarıq yanıbalalı  iki 
inək verərik sənə.” 
Bir az örüş yeri − iki yanıbalalı inək, səndən nə gedir... 
− Kişi inəklərdən keçə bilməyib, camaata da ermənilərin dedi-
yini deyib. 
 168
İki inəyə satılan torpaqdan kəndin kəhrizləri başlayırdı, 
quzey arxın dəhnəsi də ordadı. Sonradan ermənilər gətirib kəh-
rizlərin gözüylə kəndin su dəhnəsinin arasında donuz ferması 
tikdilər. Keçi qiymətinə aldıqları torpağı əkib-becərir, bolluca 
məhsul götürürdülər. Əziyyət çəkib o ərazini özləri də qoru-
murdular: qonşu azərbaycan kəndindən bir əzazil kişi tapıb 
qarovulçu qoymuşdular. O da camaata göz verib, işıq vermirdi: 
hara tərpənirdin ürcahına çıxırdı. Elə bil yüz yerə bölünüb, yal-
ların dalına, dərələrin döşünə, zəmilərin arasına səpələnmişdi. 
Gözündən tük də yayınmırdı, vay olardı ki, quzeyin başından o 
tərəfə bir heyvan keçəydi – o saat atın üstündə böyürdən çı-
xırdı. Bir qışqır-bağır salır, bir hərbə-zorba gəlirdi ki, arvad-
uşağın zəhri yarılırdı, heyvanı da əllərindən alıb atdöş eləyir, 
qova-qova aparıb doldururdu kəndin kəhrizləriylə su dəhnə-
sinin arasındakı donuz pəyələrinə.  
 
*** 
 
Zülmət qaranlıq idi. Gecə vaxtı yol getmək də bir iş 
deyil. Bəyin oğluyla kənd ağsaqqalı getmiş olarlar – bu zamana 
qalmazlar. Bəyin oğlu, doğrudan da, sinədəftərdi. Heyif ki, 
ləngiyə bilmədi, yəqin çox maraqlı söhbətlər olub. Bəyin oğlu 
deyirdi ki, kəndin torpağı təpədən başlamır, ordan yuxarıdakı 
torpaqlar da bizimdi. Bu özü oralara yaxşı bələddi və dəqiq 
bilir ki, iki inəyə satılan ərazidən çox böyükdü ora. Kəndin su 
dəyirmanı ordaymış, güney arxın dəhnəsi də ordadı və oranı da 
satıblar. Görəsən, oranı kim satıb? Neçəyə satıb? 
Yerində qovrulub  qurcuxdu,  − elə bil, nəsə itirmişdi, 
vurnuxub onu axtarırdı. Sürücüyə baxdı. Çevrilib, arxa otura-
caqda hərəsi bir küncə yayxanıb mürgüləyən cavanlara baxdı. 
Nəsə demək istəyirdi, amma dinmədi. Çönüb çölə baxdı – dün-
ya zülmət içindəydi. 
 
               2003-cü il 
 169
BİR  YAY  GÜNÜ 
 
Dənizin qırağında dərə-təpəlik yerdi, qumdan çoх 
balıqqulağı var burda. Şəhərdən gələn avtobus hər on-on beş 
dəqiqədən bir kəndin dənizə tərəf qurtaracağındakı yastanda 
saхlayır. Dayanacaqdan aralanıb qumlu enişlə enməyə başla-
yan kimi dənizin uğultulu həniri, qağayıların qışqırtısı eşidilir, 
suiti və balıq qoхuyan hava vurur adamı. Evə getməyə hazır-
laşanlar vaхt itirmədən elə  bu avtobusla qayıtmaq üçün kimisi 
tez-tələsik geyinə-geyinə, kimisi də paltarının yarısı əynində, 
yarısı da qoltuğunda təpənin qumlu döşüylə üzüyuхarı teylə-
nirdi. 
Artıq saat beşdi, su bir az da qızıb. Günorta yığışıb evə 
gedən kənd adamları gün əyilib hava sınandan sonra dəstə-
dəstə yenə dəniz qırağına qayıdırlar. Hardasa bir saat əvvəl 
başlayan külək güclənməkdədi. Amma bura təpəliyin ətəyidi 
deyə, dənizə əsən külək çimərliyin özünü az tutur. 
Dənizdən bir qışqırtı gəldi:  
– Kömək edin! – boğuq kişi səsiydi.  
– O nə səsdi?! – yerdə oturanlar, qumun üstə uzananlar 
ayağa durub döyükdülər. 
– Kimsə boğulur!? – deyib adamlar bir-birinin üzünə 
baхır, dənizə tərəf boylanırdılar. Səs yenə eşidildi: “Kömək 
edin!”. Camaat bir az da döyükdü, diqqətlə baхdılar ki, suda 
boğulanı görsünlər. Bir cavan oğlan dedi: “Dənizdə üzən 
döşəyin üstəkilərdi.” Hamı o tərəfə baхdı. Sahildən хeyli 
aralıda, içi havayla dolu rezin döşəyin üstündə iki nəfər – bir 
kişi və bir qadın uzanmışdı, qışqırıb köməyə  çağıran da o 
kişiydi. Görünür, başları  söhbətə qarışıb, ya nədənsə sahildən 
uzaqlaşdıqlarının fərqinə varmayıblar. İndi də külək onları 
götürüb dənizin içərilərinə aparırdı; hələ ki boğulmurdular, 
amma dalğaların üstündə atılıb-düşən döşək hər an çevrilə 
bilərdi. 
 170
Qıraqlarda dalğa yoхdu, əksinə, suyun səthi güzgü təki 
hamardı. Sahildən uzaqlaşdıqca suyun üzü qırışır, dalğalar 
əmələ gəlir, get-gedə böyüyürdülər; lap o tərəfdə isə ağköpüklü 
dalğalar qaynaşırdı, onlar qəşəng olduqları qədər də qor-
хuludular. Üstündə iki adam olan rezin döşək ağköpüklü dal-
ğaların əlinə keçmişdi. Tutduğu siçanı əlüstü yemir pişik, bir 
müddət oynadır, – dalğalar da döşəyi çevirib üstündəkiləri qərq 
etməyə hələ ki tələsmir, onu biri-birinə atıb oynadırdılar. Qadın 
ləyaqətilə susur, kişi də hər üç-dörd saniyədən bir “kömək 
edin” deyib  qışqırırdı  və onlar  sahildən uzaq  olsalar da, 
külək dənizə tərəf əssə  də, səs aydınca  eşidilirdi.  
– Dəhşətdi!− bir kişi dedi. − Allah  göstərməsin, bu  sa-
at döşək  çeviriləcək,  ikisi  də  gedəcək  dənizin dibinə! Bəs 
burda  хilasedici yoхdu? 
Doğrudan da bəs bu çimərliyin хilasediciləri hanı? 
Onları görən olmayıb? Хilasedici! − Adamlar bir-birinə dəydi. 
Kəndin kişiləri  dedilər ki,  burda хilasedici yoхdu, lap o tərəf-
də − əllərini gündoğan  tərəfə uzatdılar − bir balaca budka var, 
guya хilasetmə məntəqəsidi, hava хoş olanda, görürsən, qayıq-
da iki kişi gəlir, balıq tuturlar, bişirib yeyəndən sonra bir az  da  
yatıb gedirlər, hərdən bu tərəfə də gəlirlər, görəndə ki, biz çi-
mirik, deyirlər, burada çimmək olmaz. Necə yəni olmaz? Evi-
mizin böyrüdü,  bəs  harada  çimək? – deyirik. Bizdən  demək-
di, deyirlər batıb-eləsəniz, bizlik deyil. 
Belə çıхır ki, хilasedici yoхdu. Kimisi  təəssüflə başını   
buladı, kimisi bu barədə danışmağın  mənasız  olduğunu görüb  
daha dinmədi, bir kişi əlini əlinə vurub: 
– İşə baх, bu boyda çimərlikdə bir хilasedici də yoхdur. 
Kimin nəyinə lazımdı, cammatdı də qoy qırılsın. Yiyəsizlikdi – 
dedi.  
– Yaхşı bəs bu  bədbəхtlərin aхırı necə olacaq? – deyə 
soruşanlar da var idi. Amma heç kim onlara cavab vermirdi. 
 171
Aşağıda, suyun  lap  qırağında  dayanmış sarı “Jiquli”ni 
işə saldılar, şoferdən başqa üç cavan kişi də elə çimərlik  pal-
tarında maşına oturdu, getdilər хilasedici aхtarmağa. Nəsə bir 
ümid də yarandı. Amma  kənd adamlarından  olan bir kişi ha-
mını məyus elədi. 
– Camaat burda can hayındadı, bunlar da gedirlər  хilas-
edici  aхtarmağa. Ay  hay, – əlini yellədi. – Ölmə, eşşəyim, öl-
mə. yaz gələr, yonca  bitər. Bu dənizdi! Ağzında dəniz deyir-
sən. Gəlsələr də, gec olacaq. 
Daha ümid yeri yoхdu. Dənizə baхa-baхa, “dəhşətdi!” 
deməkdən başqa heç nə eləmək mümkün deyil. 
– Kömək edin! – boğuq kişi  səsi yenə eşidildi və onun 
dalınca, nəhayət ki, qadının da səsi gəldi: “Kömək edin!” 
Adamlar dinməzcə bir-birinin üzünə baхıb başlarını buladılar. 
Bir arvad əl atıb qulağını dartdı və ağzını muşqurdub:  
– Allah göstərməsin, yazıqlar bədbəхt oldular, – dedi. 
Gündoğan tərəfdəki təpənin ətəyindən bir kişinin suya 
girdiyinə fikir verən olmadı. O tərəfdə adam da yoхdu, bu 
hardan çıхdı? Yaхşı da üzürdü. Sahildə dayanıb kiminsə gözəl 
üzməyinə baхmaq özü bir tamaşadı. Amma indi tamaşa vaхtı 
deyildi. Bu da vaхt tapıb. Əvvəlcə elə təsəvvür yarandı ki, bir 
az üzüb geri qayıdacaq. Dənizin içinə doğru üzürdü, istiqaməti 
də elədi, döşəyin üstünə gedir.  
– Deyəsən, köməyə gedir, − kimsə dedi.  
– Ola bilər, – ona cavab verdilər. 
Sarı “Jiquli” təpəni aşıb o gedən olmuşdu. Külək döşəyi 
qovub aparır, qadınla kişi “kömək edin!” deyib fəryad eləyir, 
kənardan baхanlar da “dəhşətdi!” deyib, başlarını bulayırdılar; 
dəniz qorхunc bir səslə uğuldayıb dramın finalına – 
qurbanlarını udmağa  hazırlaşırdı. 
Hər dəfə üzgüçü gözdən itəndə adamlar dəhşətə gəlir, 
hər kəs ürəyində “yəqin batdı!” deyib məyus olurdu, qaynaşan 
köpüklü dalğaların arхasında qaralan başı və aramla işləyən 
 172
qolları görəndə isə uşaq kimi sevinirdilər. Yolun yarıdan çoхu 
arхada qalıb.  
– Çata bilməyəcək, yorulub geri qayıdacaq, − deyənlər 
var idi.  
– Çatacaq  –  bir kişi dedi. – Gör necə üzür! 
Qağayılar suyun üstündə hərlənib balıq tuturdular. 
Ovunun yerini bəlləyib manşırlayan quş havada ləngər vurub 
qanadlarını yığır, daş kimi suya düşürdü, sonra ya ovuyla, ya 
da “əliboş” yuхarı qalхırdı. Uzaqda, dalğaların üstündə atılıb-
düşən rezin döşəkdən də o tərəfdə bir dəstə quş – küləyin qo-
vub apardığı ağappaq kağız vərəqələrinə oхşayan on iki qa-
ğayıydı – iki  cərgə düzülüb lap alçaqdan, hərdən də suya to-
хunaraq elə həvəslə uçurdular, deyirdin, bu təpərlə əlüstü də-
nizin o tayına dəyib qayıdacaqlar. 
– Az qalıb, çatır! – kimsə bərkdən qışqırdı. 
– Sakit! Səs salmayın! Qoyun görək aхırı necə olur, − 
üzgüçünü tərifləyib “gör necə üzür!” deyən  kişiydi.  
– Ay Allah, sən özün kömək ol!  Heç olmasa çata  bil-
səydi. − Qulağını  çəkib  ağzını  muşqurdan  arvad idi.  
– Çatacaq,  darıхmayın, − yenə həmin  kişiydi. 
Şərq tərəfdən üfüqdə bir qayıq göründü, sürətlə bəri 
gəlirdi; motor səsi eşidildi.   
– Хilasedicilərdi! − kənd  camaatından olan  bir oğlan  
dedi. − Onlardı,  bayaq  o sarı  “Jiquli”də  gedənlərin  ikisi  bi-
zim  kənd  uşaqlarıydı, onlar tapıb göndəriblər. 
Хilasedicilər barədə daha fikirləşən yoх idi, amma, bu-
dur, onlar günəşin və dəniz  havasının mis kimi qaraltdığı iki 
cavan kişi motorlu qayıqda köməyə gəlirlər. Hamı sevindi,  
hətta əl  çalanlar  da oldu. 
Üzgücü çatıb döşəkdən tutdu. Qayıq da yaхınlaşırdı, 
çataçatda sürəti azaldıb küləyin əks istiqamətindən döşəyə  yan  
almağa   başladı.  
 173
Əvvəlcə qadını, sonra da kişini qayığa mindirdilər. Üz-
güçü döşəyi  tutub  saхlamasaydı, külək  aparacaqdı. Bir  fasilə 
oldu. Üzgüçünü də qayığa mindirmək istəyirdilər, amma o razı 
olmurdu və nəhayət, suya baş vurub geri üzdü. Qayıq da o is-
tiqamətdə üzüb irəlidə bir qöfs cızdı, nərildəyib əks tərəfə  
döndü və dalğaların üstüylə atıla-atıla günbatana şığıdı. Camaat 
da  o tərəfə aхışdı. Maraqlıydı, görəsən bunlar  kimdi? 
Onları  dayazda  düşürdülər, ikisi  də cavandı. İncəbel  
qəşəng qadın quruya çıхan kimi yüngül addımlarla tələsik üzü-
yuхarı getdi, suiti kimi  dolubədənli, kök kişi də havası  bo-
şalmış rezin döşəyi  qoltuğuna vurub, onun dalınca düşdü. Baş-
larını da yuхarı qaldırmadılar, heç  kəsin üzünə də  baхmadılar. 
Bunlar niyə belə eləyir? Kəlmə də kəsmək  istəmirlər − camaat 
heç  gözləmirdi. 
Üzgüçü  dayaza  çatıb  ayağa  durdu, suyun içiylə yeri-
yib, quruya çıхdı. Qırх yaşlarında  hündürboy, arğaz kişidi, 
üzünə dağılmış  saçları  хətbaşı tərəfdən  ağarmağa  başlayıb.  
Adamlar heyrət və qibtəylə ona baхırdı, heç kəs dinmirdi. Necə 
gözəl üzürdü! − Elə təsəvvür  yaranırdı ki,  insan deyil, mü-
kəmməl bir maşındı. Hamı gözləyirdi ki, sudan qol-budaqlı pa-
lıd kimi bir bahadır çıхacaq. Bu isə gündən qaralmış adi 
adamdı, camaatın ona baхdığını görüb nədənsə хəcalət  çəkir-
miş kimi,  bir  az da   başını  aşağı  saldı,  sürətlə  yeriyib təpə-
nin  ətəyində gözdən itdi.        
      
       
  2003 
 
 
 
 
 174
BAĞLARIN   URA  VAXTI 
 
Sözündən belə çıxırdı ki… − Düzünə qalsa, bunun sö-
zünün başına ip salan yox idi, dillənən kimi uşaqlar:  
– Hə, başladı! Yalana bax! Dərsdən çıxanda yenə  pirə 
gedəcəksən, eləmi, − deyib lağa qoyurdular. And-aman eləyib: 
– Yalan deyənə çörək qənim olsun! Anamın qəbri haqqı 
düz deyirəm! − desə də xeyri olmurdu. Öz günahıdı: yeddinci 
sinifdə oxuyanda dərsdən çıxıb evə gedən vaxt qəbristan tə-
rəfdə heybəsini çıxardıb sinif yoldaşlarından birinə verir ki, 
bunu saxla, gəlirəm.  
– Pirə tərəf getdi, dedim, yəqin kimsə nəzir qoyanda 
görüb, onu götürməyə gedir. Tez mən də cumdum. Gedib görü-
rəm pirin içində dim-dik durub mızıldanır, sonra: ya pir, yalan-
dan sənə and içib günah eləmişəm, bir də belə qələt eləmərəm, 
− deyib çıxdı. Soruşdum ki, bu nə deməkdi belə, başladı nəm-
nüm eləməyə. And verdim, dedi. Sən  demə, həmin gün kiməsə 
yalan danışıb və inandırmaq üçün pirə and içib, sonra da qor-
xuya düşüb ki, pir buna qənim olacaq. Dərsdən çıxan kimi gü-
nahını yumağa gedib, − səhərki gün həmin oğlan sinifdə uşaq-
lara danışırdı, bu da başını aşağı salıb qızara-qızara durmuşdu.  
Deyir, guya kolxoz bağında heyvan otardığı yerdə görür 
ki, ağacın başında üç-dörd qoz qalıb, qotaz kimi bir yerdə bitib 
budaqların arasında elə gizləniblər ki, nə daşla, nə də salbayla 
vurub salmaq mümkündür. Payızın son ayıdı, bağlarda turş 
nardan başqa heç nə qalmayıb − tamah güc gəlir və dırmaşıb 
çıxır ağaca. Deyir, elə təzəcə yerimi rahlayıb istəyirdim əl uza-
dıb dərim, qoruqçunun səsi gəldi. Tez səsini işinə salıb yerin-
dəcə donur, deyir, qoy qoruqçu getsin, sonra dərərəm; bilir ki, 
xasiyyəti pisdi, görsə qışqıracaq ki, nə dırmaşıb çıxmısan ağa-
cın başına? Düş belə cəhənnəm ol! 
Elə bu vaxt səs gəlir:  
– Dayı-ı...  
Kənddə bir dul arvad var, odu, qoruqçunu çağırır.  
– Az, hardasan? Orda neyləyirsən? − qoruqçu deyir.  
– Burdayam həmişəki yerdə; arxın üstündə çırpı yığıram.  
 175
Qoruqçu səsgələn tərəfə gedir, bu da elə bilir ki, arvadın 
sözü var, amma görür, yox, nəsə ayrı məsələdi: özlərini verdilər 
fızıllığın qalın yerinə. − Tənəffüsdə sinif yoldaşına danışırdı; qış 
idi, onuncu sinifdə oxuyurdular və elə vaxtlarıydı ki…  
Kəndin mal oğrusu yaxşı deyirdi, kefinin saz vaxtına 
düşəndə zarafat eləməyi vardı, bu yaşda oğlanlar dəstəylə yı-
ğışıb oynamağa, ya da harasa gedəndə görsəydi, aralıdan səs-
ləyirdi: “Ay cavanlar, ayaq saxlayın görüm, sizə sözüm var”. 
Lopabığ kişiydi mal oğrusu, deyirdin lay divardı, baməzəliyi 
vardı, amma dingiş adam deyildi; oğru olsa da, camaatın hey-
vanıyla işi yox idi və yeri düşəndə fəxrlə: 
– Mən hələ indiyəcən bu kəndin bir cıqqılı dıqısını da 
kəsib yeməmişəm, indən belə də elə iş eləmərəm, − deyirdi. 
Camaat da bunun xətrini çox istəyirdi. Bircə eybi vardı 
ki, oğruydu, onu da kefdən eləmirdi: o boyda cəmdəyin yiyəsi 
ağartıyla, mer-meyvəylə doyub-dolanmırdı və o gün ki, ət ye-
mirdi ac qalırdı. Oydu ki, arada məcbur olub bir heyvan tapıb 
kəsirdi; öz sözüydü, görürdün hərdən deyirdi: “O irəli  bərk ət-
sizləmişdim, Allah rast saldı, bir heyvan tapdım kəsdim”.  
Çomaqdavasının mahir ustası kimi, kənd uşaqlarının 
nəzərində əfsanəvi nağıl qəhrəmanlarıyla bir sıradaydı mal oğ-
rusu, ehtiramla ayaq saxlayıb onu gözləyən cavanlara yaxınla-
şırdı, salamlaşıb hal-əhval tuturdu və söhbət eləyə-eləyə gəldiyi 
kişiyə “bilirsən, bunların nə vaxtıdı?” deyirdi. 
− Nə vaxtıdı ki? − mal oğrusunun yol yoldaşı da sualla 
cavab verirdi. 
− Elə mən də onu deyirəm, tapa bilsən… 
− Nə vaxtları olacaq, lap yaxşı! Cavan oğlandılar, dün-
ya veclərinə deyil, gəzib-dolanırlar. 
− Yox, bilmədin! Qardaş canı, bilmədin! Bunların elə 
vaxtıdı, deyirlər, ay Allah, görəsən, kişi tayfası arvad xeylağıy-
nan nə təhər yatıb-durur? Gecə-gündüz eyzən fikirləşirlər, am-
ma baş  tapa bilmirlər, bu iş nə təhər olur. − Mal oğrusu belə 
deyirdi və onun lopa bığının qıraqları əyilib-düzəlirdi, bu da o 
deməkdi ki, kişinin dodağı qaçır. Onun yol yoldaşı da gülüm-
 176
səyirdi. Uşaqları da gülmək tuturdu və hər biri ürəyində “kö-
pəyoğlu nə bic adamdı! Nə təhər də bilir!” deyirdi. 
Mal oğrusu düz deyirdi, amma vaxt məsələsində səhvə 
yol verirdi−uşaqlar bu barədə çoxdan fikirləşirdilər. Ağaca çı-
xıb qoruqçuya göz qoyan oğlangil beşdə oxuyanda bir iş oldu: 
Dağətəyi məhlədən altı uşaq – üç oğlan və üç qız – dərsdən çı-
xıb bağarası yolla evə gedəndə oğlanlar qızlara deyiblər ki, biz 
sizi istəyirik, − eşq elan eləməkdi bu, kənddə “sevirəm” sözü 
yoxdu, kitab sözüdü, “istəyirəm” deyir bunlar. Kimin kimi istə-
diyini də deyirlər; sən demə,  genəşib  eləməmiş qızları bölü-
şüblər. Yiyəsiz bağ, hava da qaralıb, – ikinci növbə oxuyurdu-
lar deyə, payız-qış vaxtları şər qarışanda çıxırdılar dərsdən, − 
qızlar neyləsin, başlarını aşağı salıb qızarıb-bozarırlar, amma 
dinmirlər. Oğlanlar da əl çəkmir və nəhayət, qızların bir dilli-
dilavəri var, deyir, hə, yaxşı, neynək, onsuz da əzəl-axır bir qız 
bir oğlanındı, indi ki istəyirsininz, böyüyəndə bizi alarsınız.  
– Almağına alarıq − bu öz yerində. Amma gəlin elə in-
didən ər-arvad olaq, − oğlanlar deyir və qızları yolun qırağın-
dakı ağaclığa çəkirlər. 
Səhərki gün əlində çəlik, protez ayağını cırıldada-cırıl-
dada beşinci sinfə gedəndə rus dili müəllimi bilirdi nə olub, − ça-
tan kimi bacısı qızı xəbər veribdi. Qızlar qaça-qaça gedib məh-
lənin girəcəyində ayaq saxlayıb gözləyirlər, oğlanlar gəlib ça-
tanda “biz sizin başınıza oyun açdıracağıq! Görərsiniz!” de-
yirlər. İt kimi peşiman olubdu oğlanlar, üzrxahliq eləyib qızları 
dilə tuturlar ki, zarafat eləyirdik, özü də sözümüz sözdü − bö-
yüyəndə sizi alacağıq. İki qızın ürəyi yumşalır və barışırlar, − 
bunun biri də göygöz oğlanın yıxdığı qızdı, − amma biri ipə-
sapa yatmır “elə şey yoxdu, sabah dayıma deyəcəm!” deyir. 
Oglanlar başlayırlar yalvar-yaxar eləməyə, iki qız da bunlara 
qoşulub minnətçi düşüblər: “Etmə-eləmə,bir işdi, oldu qurtardı, 
dayına demə!” Amma qız dediyindən dönmür:  
– Dayıma deyəcəm, vəssalam! 
− Könlünüzə arvad düşüb, eləmi? − rus dili müəllimi 
ayağa durub əlindəki çəliyi samballadı; yeyilməsin deyə, dəmir 
ucluq taxılmış çəliyin ağırlıq mərkəzi dəyişir, bunu gərək elə 
tutasan ki, əl inciməsin, zərbə də tutarlı olsun. 
 177
− Bir mənə deyin görüm, subaşına çıxandan sonra şal-
varı yuxarı çəkib qabağını düymələyə bilirsininz, yoxsa yox? 
Qızıxmış köpəyuşağı, sizin arvad istəyən vaxtınızdı?! − Dişinin 
dibindən çıxanı deyə-deyə, uşaqları döyüb şil-küt elədi.  
Amma bunlar da az aşın duzu deyillər, ələlxüsus da biri 
var, o. Qızlar başa düşəndə ki, iş nə yerdədi, qışqırıb əldən çı-
xır, üz qoyurlar qaçmağa. Belə olanda iki oğlan bu işdən vaz 
keçir, amma göy gözlərindən cin yağanın biri var, əl çəkmir, 
qovub bölgüdə ona düşən qıza çatır, daldan badalaq vurub yı-
xır. O biri qızlar görürlər vəziyyət pisdi: bu göygöz köpəyoğlu 
qızı yıxıbdı. Hər kəs öz canının hayına qalsa da, iki oğlanın 
yaxına gəlməməyi bunları ürəkləndiribdi və qayıdıb köməyə 
gəliblər, kitab-dəftər dolu heybələrini çiyinlərindən aşırıb alıb-
lar əllərinə, göygöz oglanın kürəyinə, başına vur ki, vurasan:  
– Eşşək köpəyoğlu, qızı burax! Qızı burax, anan səni 
mələsin! Qızıxmısan, get öz ananı-bacını elə!  
Oğlan görür işin orası deyil, qızı buraxır. − Görünür, 
necə olubsa, mal oğrusu bundan xəbər tutmayıb. 
− Arvadı basmarlayıb alıb altına, mən də yuxarıdan 
baxıram. Özüm də qorxudan ayaq üstəcə ölmüşəm: bu qaniçən 
köpəyoğlu görsə, tutub məni tikə-tikə doğrayar! Ayrı şey lazım 
deyil, bircə dəfə üstümə qışqırsa bəsdi: o saat zəhrim yarılar, 
kəlləmayallaq yerə düşüb darmadağın olaram! Kim kimədi? 
Deyəcəklər, özü çıxıb ağaca, ordan yıxılıb  ölüb; çıxmayaydı. 
Arayerdə qanım batacaq! 
Danışırdı, amma and içmirdi − bundan çıxmaz iş. Sö-
zünü tamamlayıb: 
– Bilməzsən, ağzından çıxar, məni qana salarsan! − dedi. 
− Dedim ki, qorxma, heç kimə demərəm! 
Aradan neçə illər ötübdü və bu sözü o, bir dəfə də dilinə 
gətirməyib, amma hərdən yadına düşəndə öz-özünə “ürək sö-
zünü deməyə adamın bir ağzıbərk dostu-tanışı olması da az iş 
deyil” deyib qürrələndiyi də olur.       
 
  2004-cü il 
 178
QIRXYARPAQ  GÜLÜ 
 
Bir dəstə gül gətirib kənddən. İş yoldaşının qaynanası 
verdi, dedi, apar suya qoy, solub eləsə də, atma; bu, elə güldü, 
quruyub qaxaca dönəndə də iyi gəlir, − arvad düz deyirmiş. 
Yaxşı ki, getdi gəzdi, havasını dəyişdi. Təəssürat da gözəldi. 
− Bilirsən, siz tərəfin camaatı niyə oxuya bilmir? − 
Çiçəklənmiş şabalıd ağacının kölgəsində oturub çay içirdilər, 
onda dedi. Quşların səsi bağı başına götürmüşdü. Hər dəfə 
“şabalıd çiçəyi” deyəndə buna düzəliş verirlər: şırşıra. Bu da 
hər dəfə “hə, düzdü, şırşıra” desə də, yenə çaşır. − Elə bilirsən 
bəzi adamlar kimi, mən də deyəcəm şabalıd yeyəndən oxuyan 
olmaz? Yox, məncə, ona görə ki, sizin yerin quşları elə gözəl 
oxuyur, adamların oxumağına ehtiyac qalmır.  
Quşların səsi səhər tezdən valeh elədi onu. Oyanıb gör-
dü ki, təzəcə işıqlaşır, otaq yoldaşları şirin yuxudadı. Görəsən, 
necə yatıb? − ilk ağlına gələn bu oldu. Yaxşı ki, heç olmasa öz-
lərinə dedi:  
– Uşaqlar, − bunların da yaşı qırxı keçibdi, iş yoldaşıdı, 
bir də onun qaynıdı, − uşaqlar, bəri başdan deyirəm, sonra de-
məyin demədi, mən yatanda bərk xoruldayıram. Qızım Tibb 
Universitetində oxuyur, deyir, papa, sən böyrüstə yatmalısan, 
elə pis xoruldayırsan ki, nəfəsin kəsilib ölə bilərsən. Deyirəm: 
yatanda mən hardan bilim ki, dalüstəyəm, yoxsa böyrüstə? 
Qorxma, deyirəm. Xoruldamaqdan ölsəydim, çoxdan ölərdim. 
Amma deməklə deyil, yəqin, səhərəcən xoruldayıb, bu 
yazıqları da yatmağa qoymayıb.  
Tülküdurmazdan qalxıb, camaatın yuxusuna haram qat-
maq istəmirdi, amma yata da bilmirdi, yerin içində qurcuxa-
qurcuxa qalmışdı-tualetə getməliydi. Durub dəhlizə çıxdı. Ev-
eşik sükut içindəydi, balasını yatırdıb, yanında yatan analar ki-
mi, evin damı-daşı da erkən sübhün alatoranında yuxuya get-
mişdi. Ayağına sürütmə alıb həyətə düşdü və bağın o başındakı 
 179
ayaqyoluna tərəf getdi. Quşlar bir oxuyurdular ki! Ayaqyolu-
nun qapısını əvəz eləyən cındıra əl uzadanda birdən ağlına gəl-
di ki, bəlkə, ondan əvvəl oyanıb, subaşına çıxan var. Əl saxla-
yıb öskürdü. Səs səmir gəlmirdi: ayaqyolu boşdu.  
Axşamdan bəri burda − iş yoldaşının bacanağıgildə olsa 
da, bunların ayaqyoluna birinci dəfədi girir. Gecə lazım olma-
dı, yeyib-içəndən sonra gəzə-gəzə bağın bu tərəfinə gəldilər, iş 
yoldaşının qaynı dedi: “Kimin böyük işi varsa, utanmaq lazım 
deyil, deyin, gedim fənəri gətirim. Yoxdusa, özünüzü verin o 
yana − çəpərin dibi tərəfə.” Qonaq bildi ki, ona söz eşitdirirlər.  
– Sizi bilmirəm, − dedi, − mənim işim fənərlik deyil. 
Üç kişi biri-birindən aralanıb, qonşuyla aradakı çəpərə 
tərəf getdi.  
Çındırı qaldırıb, içəri girdi. İydən baş çatlayırdı. Girə-
cəyin sol tərəfində su ilə dolu aftafa var idi. Keçib, taxta döşə-
mədəki səkkizvari deşiyin üstündə dayandı və üzünü geri−qa-
pını əvəz eləyən cındıra tərəf çevirdi. Altdan yuxarı deşikdən 
bir üfunət püskürürdü ki, deyiləsi deyildi − boğulurdu. Neçə il-
di şəhərdə yaşasa da, özü kənddə böyüyübdü və bilir niyə belə-
di: ayaqyolunun quyusu ağzınacan dolubdu. Elə bu vaxt ayaq-
yolunun taxta dam-daşı titrəməyə başladı, səs də gəlirdi: elə bil 
nəsə bərk bir şeyi taxtaya sürtürdülər. Olsun ki, qonşunun bağ-
çasında otlayan inəkdi, ya da dana, çəpərin o üzündən boynunu 
uzadıb, ayaqyolunu buynuzlayır, − cəld bayıra atılıb çəpərin o 
üzünə boylandı. Amma nə inək gördü, nə dana; orda heç keçi−
qoyun da yox idi. Bəs bu nədi belə? Hərlənib baxdı və birdən 
gözü dama sataşdı: bir toyuq çıxıb, şiferin üstündə dənlənirdi. 
Təəccübləndi: ayaqyolu gör nə günə qalıb ki, bir toyuq nədi, 
onun da ağırlığına davam gətirə bilmir; himə bənddi, bir də 
gördün uçdu başına, nəcis quyusunda boğuldun öldün! Cındırı 
qaldırıb içəri girdi. Çıxanda sevinirdi: o dəhşətli üfunətdən canı 
qurtarıb, vacib həyat tələbatını ödəyə bilib və həm də yaxşı ki, 
həyət-bacada heç kim yoxdu, təsəvvür eləyir: ayaqyolundan 
 180
çölə atılıb dəli kimi, ora-bura boylana-boylana nəsə axtaran qo-
nağı görən olsaydı, onun barəsində kim bilir nələr danışacaqdı-
lar. Nə gözəl səhərdi! Quşlar necə oxuyur! − Yerindəcə donub 
qalmışdı. Birdən ağlına gəldi ki, bəlkə, ev adamlarından kimsə 
oyanıb, ayaqyoluna getmək istəyir və onu gözləyir ki, bağça-
dan çıxsın − bura kənd yeridi, ədəb-ərkan gözləyirlər. Yerindən 
dəbərdi və elə o andaca on-on beş metr o yandakı fındıq kolu-
nun dibindən bir quş uçub qalxdı, göz qırpımındaca budaqların 
arasında yox oldu. Bilmədi hansı quşdu − birinci dəfədi görür, 
heç rəngini də seçə bilmədi, alatoranda bir tutqun siluet gördü: 
uzunquyruq, uzunboğaz kəkilli quşdu. Elə bil, tilsimə düşüb, 
daşa dönmüşdü. −  Səhərki təəssüratdan sonra bu nəticəyə gə-
lib: bu yerin quşları elə gözəl oxuyur ki, adamların oxumağına 
ehtiyac qalmır. Belə dedi, amma onun iş yoldaşı birinci dəfədi 
belə söz eşidir, bığaltı gülümsəyib dedi: “Ola bilər”. 
Axşam aş yeməyə qonşu da gəlmişdi, qonağa dedi ki, 
havalar soyuyanda biz tərəfə gəlsən, sənə bir aş bişirtdirərəm, 
dadı damağından getməz. Ot çalanda axşamtərəfi gəlib onlara 
qoşuldu qonşu, fərasətli kişidi, çatan kimi də özünü işə verdi, 
kərəntilərin ağzını döyüb itilədi və dedi: “Gör indi necə çala-
caq, − dedi, − işi höcətlə yox, hacatla görərlər”. Söz qonağın 
xoşuna gəldi, ağzı təzəcə döyülüb ovxarlanmış kərəntilərlə otu 
biçib-tökən kişilərin bellərini əyib, şövq ilə işləməyinə baxa-
baxa öz-özünə dedi: “Sözə bax, nə yaxşı da deyir: işi höcətlə 
yox, hacatla görərlər”. Yadına düşdü ki, onların kəndində də tə-
sərrufat alətlərinin bir ümumi adı var −  hacat. Onillərdi işlət-
mir bu sözü (şəhər yeridi, pis mənada yozulur orda), dili, qula-
ğı yadırğayıbdı, amma indi, budur, uşaqlıq dostu, yaxınca sim-
sar kimi, rastına çıxıb, üzünə gülümsədi söz. Hacat! 
− Elə ki, soyuqlar düşür, beçəni kəsib təmizləyirik, 
istiotunu, duzunu vurub asırıq qalır, − qonşu kişi dedi. Qonaq  
soruşdu ki, bəs xarab olmur? − Düz yazacan qalsa da, xarab 
olub eləmir. Elə ki qonaq gəldi, aşı dəmləyirik, o beçəni də 
 181
qoyuruq düyünün altına. Bəh, bir dadı olur! O ətin bir tikəsiylə 
nə qədər çörək yeyərsən. 
− Elə təriflədin ki, ağzım sulandı, − qonaq dedi. − Sağ-
lıq olsun, havalar soyuyanda gələcəm; mən o beçənin ətindən 
yeməliyəm. 
Bu cür təəssüratla qayıdıb kənddən, bir dəstə qırxyarpaq 
gülü də gətirib. İş yoldaşı elədi, məzuniyyətə çıxıb dedi: “Mən 
gedirəm, − ot çalımında qaynatasıgilə köməyə gedir, − sən də 
həftənin beşinci günü işdən çıx gəl, oraların yaxşı vaxtıdı, bir-
iki gün gəzərsən, havanı dəyişərsən.” 
İşdən tez çıxmışdı ki, qaranlığa düşməsin. İş yoldaşının 
qaynatasıgilə çatanda hava qaralırdı. Evdə arvad idi (iş yolda-
şının qaynanası), dedi ki, bilirdik gələcəksən, kişi yola çıxdı, 
dedi, gəlib tapmazsan; sən çayını iç, mən də gedim onu çağı-
rım. Arvad çıxdı və tez də qayıtdı, əlindəki gülü qonağa verib 
dedi: “ Bu, bizim qədimi gülümüzdü, qırxyarpaq deyirik. İndiki 
güllərdən deyil, iylə, gör necə iyi var.” 
– Bəh, nə qəşəng iyi var! Adı nədi dediniz? 
− Qırxyarpaq gülü. Yağış dəyibdi, ona görə iyi azalıb, 
gün çıxanda həyət-bacanı başına götürür. Sən çayını iç, mən də 
gedim görüm kişi harda qaldı. 
Xırdaləçək, al-qırmızı güldü, dönə-dönə qoxlayıb, öz-
özünə dedi: “Nə qəşəng iyi var! Ada bax: qırxyarpaq gülü. Yə-
qin, ləçəyi çoxdu, ona görə qırxyarpaq deyirlər. Saysan, bəlkə 
də, düz elə qırx ləçəyi olar.” 
Arvad ərini tapıb gəldi. Yığışıb getdilər kişinin qızıgilə; 
iki qızdan biri Bakıda olur − onun iş yoldaşının arvadıdı, o biri 
kənddədi, onlara getdilər. Deyərdin, hansısa ölkə başçısının 
pişvazına çıxıblar. Kişinin kürəkənləri, oğlu, qızı və bu qızdan 
olan üç nəvəsi o cür hörmətlə qarşıladı qonağı. Gecə vaxtı olsa 
da, kişinin qızı çıxıb həyətdən bir dəstə gül dərdi və güldanda 
gətirib stolun üstünə qoydu, əlində ayrıca tutduğu gülü qonağa 
verib dedi: “Bu, bizim qırxyarpaq gülüdü.”  
 182
− Bayaq mən də öz gülümüzdən verdim, − kişinin ar-
vadı dedi, − deyir, birinci dəfədir belə gül görürəm.  
Kişinin qızı çay süfrəsini yığışdırıb, yemək gətirdi: 
təndir çörəyi, cürbəcür salatlar, kasalarda qatıq, boşqablarda 
kələmdolması gətirib stolun üstünə düzdü və qonağa dil-ağız 
elədi ki, tələsik oldu, sənin adına hinduşqa kəsilib, sabah aş 
bişirəcəm. Bu xanımın əri araq açıb dedi ki, bizdə adətdi, süf-
rəyə birinci qonaq əl uzadıb, bismillah eləməlidi. 
Təəssürat gözəldi. Amma dayan, burda nəsə var... 
Pərdilərin arasına şax-şəvəl yığıb-yastılayıb, darvaza 
düzəldiblər. Böyük bacanaq − onun iş yoldaşı düşüb darvazanı 
açdı və kiçik bacanağın sürdüyü maşın dikdiri qalxıb, düzən-
gahda dayandı. Keçən dəfə gələndə  (onda payız idi, şabalıd yı-
ğımında köməyə gəlmişdilər) burda doyunca böyürtkən yediyi 
qonağın yadına düşdü.  
Hər ağacın dalından bir uşaq çıxdı: böyüyü də, ondan 
kiçiyi də oğlandı, lap kiçiyi yeddi-səkkiz yaşlarında qızdı, − ki-
şinin kənddəki oğlundan olan nəvələridi. 
Böyük uşaq yaxınlaşıb salam verdi və şəst ilə əlini uzat-
dı, görəndə ki, qonaq onu tanımadı “bəs yadında deyil, keçən 
dəfə də mənə kitab almışdın?” dedi. 
Bir səhər durub hazırlaşdılar ki, Nic bazarına gedələr. 
Qonaq da gedəcəkdi və gördü ki, o vaxt ikinci sinifdə oxuyan 
bu uşaq nəsə bərk narahatdı. Soruşdu ki, nə olub. Nə istəyir o? 
Kitab istəyir, dedilər, özü də varıdı − almışıq. 
− Köhnədi, − yarıağlar səslə dedi uşaq, − müəllim dedi 
təzəsini al! 
− Kitabın adını yaz ver, olsa alaram, − qonaq dedi. 
Qonağın yadına düşdü, “hə, yadımdadı!” deyib, uşağın 
boynunu qucaqladı. 
Səfər təəssüratının doğurduğu fərəh hissi yox oldu, 
əhvalı pozuldu: sən demə, heç də hər şey yaxşı olmayıb. − Elə 
 183
bil udduğu partiyanı sonradan analiz eləyən şahmatçı öz oyu-
nunda çoxlu səhv gedişlər tapmışdı. 
Bacanaqlar neçənci dəfəydi ki, dəmir lövhəni büküb 
maşının baqajına qoyurdular, amma əllərini çəkən kimi lövhə 
açılır, bir ucu çölə çıxıb sallanırdı. “Bağlamasaq olmayacaq”, 
böyük bacanaq dedi və axtarıb bir məftil tapdı. Köməkləşib, 
dəmir lövhəni təzədən bürüb-bükdülər, məftillə bağlayıb, ba-
qaja qoydular. Yola düşmək olar. Aralıda durub baxan qonaq 
maşına tərəf yönələndə düz elə böyründəcə bir qadın peyda 
oldu − elə bil yerin altından çıxdı, bərk qaçıb deyə, tövşüyür, 
gülümsəyib: “Xoş gəlmisən!” dedi və işləməkdən kobudlaşmış 
iri əlini qonağa uzatdı. − Kişinin gəlinidi bu, talada ora-bura 
qaçıb nəsə axtaran o üç uşağın anasıda, heç yerdə işləmir. Əri 
də işləmir. Kişi bu arada oğlugili ayırıbdı və köməkləşib, burda 
bunlara bir daxma qaralayıblar. Beş baş ailə gözdən-könüldən 
uzaq, burda allahümidinə dolanır. 
O vaxt danışanda əliylə ağzını örtürdü gəlin: dişləri tö-
külüb deyə, utanırdı. Qaynanası deyirdi: “Bizim yerin suyun-
dandı, dişimiz tez tökülür, gəlin dünənki uşaqdı, ağzında dişi 
qalmayıb.” Amma bu arada gəlin dişlərini düzəltdiribdi və indi 
adamla danışanda ağzını örtmür.  
Maşın işə düşübdü, bacanaqlar yerlərini tutub gözləyir-
lər ki, o da gəlsin. “Yaxşı, sağ olun!” deyib aralanmaq istəyirdi 
ki, uşaqlar qaça-qaça gəlib özlərini yetirdilər. Qız qabaqdaydı; 
bayaq qardaşları gəlib qonaqla görüşdü, amma bu, yaxına gəl-
mədi, ürkək ceyran kimi, aralıdan yad-yad baxırdı. O vaxt ana-
sının qucağından düşmürdü, deyirdilər, iki yaşı tamamdı, am-
ma yerimir, bilmirik dərdi nədi. Böyüyüb yekə qız olub, təngə-
nəfəs çatıb, əlindəki bir dəstə çiyələyi qonağa uzatdı.  
– Sağ ol, payın çox olsun! çiyələyi alıb, təşəkkür elədi 
qonaq, öz-özünə “mən də deyirəm bayaqdan orda nə axtarır 
bunlar, mənə çiyələk yığırmışlar!” dedi və mütəəssir oldu .  
 184
Maşın işə düşübdü, bacanaqlar onu gözləyir və arabir 
boylanıb bəri baxır, demək istəyirlər: “Tez ol gəl. İşimiz var, 
biz getməliyik, vaxt yoxdu.” 
− Yaxşı, sağ olun, sağlıqla qalın! − deyib, aralandı. 
Gəlin ərinməyib, o boyda yolu qaça-qaça, təngənəfəs 
gəlib ki, görüşsün. Uşaqlar da gəlib görüşdülər, iki daşın ara-
sında, o darmacalda gedib ona çiyələk də yığdılar. O isə... Də-
mir lövhə lazım olmasaydı, üç gün orada yeyib-içib gəzəcək, 
sonra da çıxıb gedəcəkdi Bakıya, onlara baş çəkmək ağlına da 
gəlməyəcəkdi, − bu cür biganəliyə haqq qazandırmaq olmurdu. 
Bacanaqlara deyə bilməzdi ki, dükanın qabağında maşını sax-
layın, işim var? Bir az ayın-oyun alıb, onlara gedəydi gərək, 
uşaqlara baş çəkəydi. Necə də ağlına gəlməyib... 
                  
2005-ci il 
   
  
 
 
 
 
 
 
 
 
 
 
 185
MÜSAHİBƏ 
                       
Bakı −Yalama qatarına  minən kimi yayda televiziyaya 
verdiyim müsahibə düşdü yadıma: xəcalət çəkdim, utanıb yerə 
girdim. Əslində, ölkənin şimal bölgəsinə işləyən elektrik qa-
taqlarında vəziyyətin pis olduğunu  çoxdan bilirdim.  
Hardasa on ilin söhbətidi. Mərdəkan tərəfə getməliydim 
və əlbəttə, elektrik qatarına mindim. Elə bil sərnişin vaqonuna 
yox, mal tövləsinə girdim. Amma orada tək elə mal-qoyun 
saxlamırlar, tövlənin bir tərəfində toyuq-cücə, bir tərəfində it-
pişik, bir tərəfində də at-eşşək saxlayırlar və bundan əlavə, ev 
yiyəsinin tualeti də tövlədə yerləşir. − Bu vaqonda oturub, yol 
getmək mümkün deyildi. Qonşu vaqona keçdim ki, bəlkə, 
orada vəziyyət yaxşı olar. Neçə vaqon dəyişdim − xeyri olma-
dı, hər yerdə vəziyyət eyniydi. Oturdum və başladım öz-özümə 
deyinməyə. Gərək avtobusla gedəydim. 
Bir də gördüm konduktor pul yığa−yığa mənə tərəf 
gəlir.  
− Bilet alın, − konduktor dedi.  
Bu sözdən sonra, bir qayda olaraq, dərhal əlimi cibimə 
salıb, pul çıxardıram. Amma  bu  dəfə tələsmədim:  
– Bu nə vaqondu belə?! − hirslə dedim. 
− Vaqondu də, vaqonun bəyəm buynuzu olur? − kon-
duktor dedi.  
− Düz deyirsiniz, vaqonun buynuzu olmur. Amma bu, 
sərnişin vaqonudu və siz də at-eşşək sürüsü daşımırsınız. Elə-
dimi? Elədisə, bəs onda bu nə üfunətdi belə? Bu, at tövləsidi, 
donuz damıdı, toyuq hinidi, yoxsa ümumi tualetdi? Biz heç, 
bizi adam yerinə qoyan yoxdu. Bəs sən, sən özün necə, bu 
üfunətdə necə nəfəs alırsan? Beş dəqiqədi vaqondayam, ödüm 
ağzıma gəlir. Sən burda necə işləyirsən? Niyə bunun yiyəsinə 
demirsən ki, sərnişinlər cəhənnəm, bizə − konduktorlara, maşi-
nistlərə, polislərə yazığınız gəlsin. Üfunətdən qırılırıq? 
− Bilirsiniz, məsələ belədi ki, Bakı−Mərdəkan istiqamə-
tində işləyən qatarda texniki nasazlıq var idi deyə, təcili depoya 
 186
getməli oldu. Elə o məqamda Yalama−Bakı qatarı stansiyaya 
gəldi, vəziyyətdən çıxmaq üçün onu verdilər bu istiqamətə. Bu 
qatar da rayonlara gedib-gəlir deyə, natəmizdi. Kənd camaatıdı 
də, bizimkiləri tanımırsınız? Bazarda satmağa apardıqları mey-
və-tərəvəzdən tutmuş süd-qatığacan, balıqdan tutmuş toyuq-
cücəyə, keçi-qoyunacan nələri varsa, hamısını bu vaqonlarda 
daşıyırlar. Ona görə də iy gəlir. Bizim vaqonlar belə deyil, tə-
mizdi. Mən sizinlə razıyam, əlbəttə, düz deyirsiniz, bu, sərnişin 
vaqonudu, belə olmaz. Amma müvəqqəti çətinlikdi, bir təhər 
dözmək lazımdı. Öz qatarımız xəttə çıxan kimi hər şey yaxşı 
olacaq. Dispeçer yazıq da neyləsin, pislik eləmədi ki, hər nədi, 
qatar verdi ki, camaat yollarda qalmasın.  
Konduktor elə danışdı ki, hirsim soyudu, “hə, yaxşı”, 
deyib, əlimi cibimə saldım, pul çıxardıb, bilet aldım. 
Həmin o əhvalatdan on il sonra iş elə gətirdi ki, mən 
Bakı−Yalama qatarıyla Xaçmaza getməli oldum. Qış idi, qar 
yağırdı. Vaqona girən kimi on il əvvəlki üfunət vurdu məni. 
Amma bircə fərq var idi: indi o buketdə insan sidiyi və nəci-
sinin qoxusu üstünlük təşkil edirdi. Ümumiyyətlə, on il əvvəl-
kiylə müqayisədə vəziyyət pis idi: giriş-çıxış qapıları əməlli 
örtülməyən, ara qapıları yerli-dibli olmayan vaqonlarda yel vu-
rub, yengələr oynayırdı, buz kimi oturacaqların soyuğu adamın 
iliyinə işləyirdi. 
Düzünə qalsa, Bakı−Yalama qatarına minənəcən bilmir-
dim ki, uzaq məsafələrə işləyən elektrik qatarlarında ayaqyolu 
da olur və onu başqa yerdə axtarmaq lazım deyil − ayaqyolu 
üçüncü vaqonda yerləşir.  
On nəfərə yaxın kişi ayaqyolu növbəsinə dayanmışdı. 
Növbədə kimin axırıncı, o adamın da kimdən sonra dayandı-
ğını dəqiqləşdirdim. Kişilər vaxt öldürmək üçün siqaret çəkə-
çəkə söhbət eləyirdilər. Onlardan iki nəfərin bizim vaqondan 
olduğu da diqqətimdən yayınmadı. Bayaq gördüm ki, bunlar 
hərəsi bir oturacaqda büzüşüb siqaret çəkir.  
– Qardaş, xahiş edirəm. Vaqonda siqaret çəkməyin. Biz 
burda soyuqdan qırılırıq, iydən boğuluruq. Bu, azmış kimi, bir 
 187
tərəfdən də siz siqaret çəkirsiniz. Burda arvad-uşaq var, xəstə 
var, qoca var, zəhmət olmasa, siqareti çıxın çöldə çəkin, − de-
dim. Düzdü, mənimlə mübahisə eləmədilər, amma üz-gözlə-
rindən görünürdü ki, narazıdırlar, qınayan olmasa, sən kimsən, 
gəlib, burda bizə ağıl öyrədirsən?” deyərdilər.  
Nəhayət, növbə mənə çatdı. Qatarda su yoxdu deyə, 
ayaqyolu biabırçı vəziyyətdədi. Yaşlı nəslin yadında olar, sovet 
dövründə bu məmləkətin kolxoz bazarlarında qəribə ayaqyolu-
lar var idi... İndi durub, təsvirə keçmək də yaxşı deyil, amma 
onu demək olar ki, Bakı−Yalama qatarındakı ayaqyolu kimiydi 
onlar. Ayaqyolunun qapısı örtülmürdü. Az da olsa, daldalan-
maq üçün gərək çiyninlə, ya da kürəyinlə qapını geri basıb sax-
layaydın. Amma bu qədər natəmiz və iyrənc yerdə nəyəsə to-
xunmaq, əl vurmaq olarmı? Qapını belə görəndə növbədəki-
lərin niyə ancaq kişilər olduğunu başa düşdüm. Digər tərəfdən 
üfunət buketində insan sidiyi və nəcisi qoxusunun digər qoxu-
ları üstələməsi səbəbi də aydın oldu. 
Bakı−Yalama qatarında soyuqdan qırılır, üfunətdən bo-
ğulurduq. Üstəlik də, beş-altı ay əvvəl televiziyaya verdiyim 
müsahibə düşürdü yadıma: xəcalət çəkir, utanıb yerə girirdim. 
Gərək mən o işə qol qoymayaydım. Amma bir iş də var ki, 
kimliyindən asılı olmayaraq, hamı istəyir ki, onu da televizorda 
göstərsinlər, − məncə, insanın zəif damarıdı bu və çox güman 
ki, hamısı eqoizmdəndi. Adam var ki, iki-üç dəqiqə televizorda 
görünmək üçün bir ətək pul xərcləyir. 
O gün iş elə gətirmişdi ki, bir qəpik də xərcləmədən 
televiziyaya çəkilmək, müsahibə vermək imkanı yaranmışdı və 
mən də zəiflik elədim,necə deyərlər, suyuldum. 
Hadisə elektrik qatarında olmuşdu. Təsadüfən yol yol-
daşı olduğum adamlarla söhbət eləyirdik və elə bu vaxt pul yı-
ğa-yığa bizə yaxınlaşan kanduktor dedi ki, “Lider“ televiziya-
sından gəliblər, çəkiliş aparırlar, danışmaq istəyəniniz varmı? 
Biz cavab verməyə macal tapmamış konduktor mənə müraciət 
elədi: “Görürəm, sizin yaxşı danışıq qabiliyyətiniz var. Zəhmət 
 188
olmasa, bir-iki kəlmə danışın, deyin ki, hər şey yaxşıdı, bizə 
yaxşı xidmət eləyirlər.” 
Razılaşdım, amma şərt qoydum: nöqsanları da deyə-
cəm. Konduktor tutulan kimi oldu, nəsə tərəddüd elədi və dedi: 
“Yaxşı, eybi yoxdu, nöqsanları da deyin. Amma çox dərinə 
getməyin − üzdəngetdi olsun.” 
Çəkiliş qrupu mənə yaxınlaşırdı. Özümü yığışdırdım. 
Dərhal da yadıma düşdü ki, görkəmim yaxşı deyil: istirahət gü-
nüdü və mən dənizə gedirəm, üzüm tüklüdü, əyin-baş da fərli 
deyil, nimdaş paltardayam. − Bu, yaxşı olmadı. Amma artıq 
gec idi: mən konduktorla razılaşmışam, o da gedib, çəkiliş qru-
punu göndərib. − Bu boyda işi pozmaq olmaz. 
Başladım ki, elektrik qatarı bir nəqliyyat vasitəsi kimi, 
bütün dünyada geniş yayılıb, çünki rahatdı, ucuzdu, ekoloji 
cəhətdən təmizdi, yol-nəqliyyat hadisələri baxımından təhlü-
kəsizdi. 
Danışıram və necə olubsa, qatarın hansı stansiyadan 
keçdiyinə fikir verməmişəm. Narahat oldum: mən hardayam? − 
Başım söhbətə qarışar düşəcəyim stansiyanı keçib gedərəm. 
Qatarın hərəkəti istiqamətində qabaqdan sol tərəfə baxanda 
yola yaxın həyətin daş divarına kiril əlifbasının iri hərfləriylə 
yazılmış “Bura zibil tökənin nəslinə lənət...” cümləsini görən 
kimi bildim ki, Maştağa qəsəbəsindəyik. Həmin həyətin dəmir 
yolu xəttinə paralel olan o biri divarına isə “ Bura zibil tökənin 
zatına lənət...” yazılıbdı və mən bunu o tərəfə baxmadan da 
bilirəm. 
Bakı kəndlərində divara yazılmış belə cümlələrə tez-tez 
rast gəlmək olar və onların sonunda həmişə üç nöqtə qoyulur, − 
müasir azərbaycan dilinin qrammatik qaydalarına uyğun 
olaraq, üç nöqtə ya işlədilməsi etik normalara zidd olan sözləri 
əvəz eləyir, ya da yüksək hiss-həyacan ifadə eləyən nəqli cüm-
ləni tamalayır. Ona da fikir vermişəm ki, divarlarına kifayət 
qədər tünd söyüşlər yazılmış həyətlərin ətrafına zibil tökmürlər 
və etiraf eləmək lazımdır ki, məsələnin etik aspektini bir qırağa 
qoysaq, bu cür yazılar Abşeron torpağının təmizliyi uğrunda 
 189
gedən mübarizədə illərin sınağından çıxmış, kifayət qədər tə-
sirli və orijinal vasitə hesab oluna bilər. 
Danışa-danışa bir də gördüm ki, konduktor çəkiliş qru-
punun arxa tərəfində dayanıb, bəri baxır. Bu adam mənə hör-
mət eləyib: bir qəpik də xərcləmədən televiziyaya çəkilmək, 
müsahibə vermək imkanı yaradıb. − Bu yaxşılığın əvəzi çıxıl-
malıdı:  
– Biz sərnişinlər hamımız konduktorların və onları mü-
şayət eləyən polislərin işindən çox razıyıq. Bu adamlar bizim 
rahatlığımız üçün əllərindən gələni əsirgəmirlər, hər birimizin 
qayğısına qalır, hörmətlə yanaşırlar. Çox sağ olsunlar. − Cüm-
ləni bitirib, konduktora və onu müşayət edən polisə baxdım. 
İkisi də gülümsəyirdi, yəni ki, halal olsun, yaxşı dedin. 
Sonra keçdim nöqsanlara:  
– Vaqonlar çox köhnədi, bunlarin ən azı 60-70 yaşı var. 
Bu ölkənin var-dövləti aşıb-daşır, dörd-beş vaqon almaq eləmi 
çətin işdi? Təzəsi yoxdu, heç olmasa köhnələrə əl gəzdirib, sı-
nan yerlərini düzəltmək, rəngləmək, yuyub təmizləmək, vaxta-
şırı dezinfeksiya eləmək olmazmı? Əslində, bu vaqonlardan 
istifadə eləmək düz deyil, ən azı ona görə ki, bunlar hörümçək, 
bit-birə, taxtabiti yuvasıdı, infeksiya mənbəyidi. Bir az ləngiyə 
bilsəydiniz, taxtabitilərin mini yubka geymiş qızları necə dişlə-
diyini və onların da qıçlarını qaşıya-qaşıya necə qışqırdığını öz 
gözlərinizlə görərdiniz. Mən çox danışa bilərəm, amma uzun-
çuluq nəyə lazımdı? Vaqonlarda istilik sistemi yoxdu. Mənim 
deməyim artıqdı, gəlmişkən özünüz o qapı-pəncərəyə baxın, 
görün nə gündədi. Qış vaxtı burda yel vurub, yengələr oynayır. 
O qədər nöqsan var ki, heç bilmirəm hansını deyim...”                                   
Nöqsanlar barədə kifayət qədər danışıb, çıxışımı ta-
mamladım. Çəkiliş qrupu mənə təşəkkür eləyib, qonşu vaqona 
keçdi. 
Evə gələndə dedim ki, gözdə-qulaqda olun, məni tele-
vizorda göstərəcəklər. Düz bir həftə ərzində “Lider” televiziya-
sının verilişlərini nəzarətə götürdük.Amma məni göstərmədilər. 
Əlimi üzdüm. “Boş şeydi, indiki zamanda kim kimi televizorda 
 190
pulsuz göstərər? Əlbəttə, heç kim. Allah bilir, nə məqsədləsə 
çəkiliş aparırmışlar, təsadüfən məni də çəkdilər. Sonra görüblər 
ki, çıxışımda tənqidi məqamlar var, ona görə də göstərməyi 
lazım bilməyiblər. Cəhənnəm olsun, çox elə lazımdı mənə...” 
öz-özümə dedim. 
Aradan on gün keçəndən sonra iş yoldaşlarımdan biri 
mənə dedi ki, iki-üç gün bundan əvvəl səni televizorda gördüm. 
−  Nə danışırsan?! 
−  Hə, gözündə qara eynək, elektrik qatarında oturub 
danışırdın. 
− Nə deyirdim?  
− Tərifləyirdin: elektrik qatarı ekoloji cəhətdən təmizdi, 
rahatdı, ucuz və sərfəli nəqliyyat növüdür. Camaata göstərilən 
yüksəkkeyfiyyətli xidmətə görə razılığını bildirdin. 
− Vəssalam? 
− Vəssalam. Daha nə olmalıydı ki? 
− Bəs axı mən nöqsanlar barədə də danışmışam, o yeri 
vermədilər? 
−Yox. Əvvəldən axıracan diqqətlə qulaq asmışam, 
nöqsanlar barədə bir kəlmə də danışmadın.  
− Ay dad, ona bax! Əclaflar o yeri kəsib atıblar. Heyf! − 
dedim. 
Əvvəlcə elə bildim ki, materialı bir dəfə efirə verdilər 
və bununla da iş bitdi. Amma maraqlıydı, elə tanışım vardı ki, 
deyirdi: “Bu yay səni üç-dörd dəfə televizorda görmüşəm.” 
Arada məzuniyyətə getdim. Qayıdanda isə tanıdığım 
adamların əksəriyyətindən eyni sözləri eşidirdim:  
– Son vaxtlar səni yaman tez-tez televizorda göstərirlər. 
Xeyir ola? 
Beləliklə, o yay mən televizorda vurçatdasın elektrik 
qatarlarını tərifləmişdim. Əslində isə, həmin dövrdə elektrik 
qatarlarının işi iflic olmuşdu: körpü tikintisiylə əlaqədar olaraq, 
qrafik dəyişmişdi, adi qələmlə tələm-tələsik yazılıb, stansiyala-
rın pəncərə və divarlarına yapışdırılmış müvəqqəti qrafiklərdə 
göstərilən vaxtda isə qatar gəlmirdi. 
 191
Yayın cırhacır istisində Bakı kəndlərinin camaatı, bağ-
lara və dənizə istirahətə gedən şəhər sakinləri saatlarla gözləyə-
gözləyə qalmışdı, gic qoyun kimi, ora-bura vurnuxa-vurnuxa 
bilmirdilər neyləsinlər. Bir adam da çıxıb, adam balası kimi, 
mərd-mərdanə demirdi ki, ay camaat, elektrik qatarı işləmir və 
işləməyəcək, gedin başınıza çarə qılın. Stansiya işçiləri məlu-
matsızlıqdanmı, ya da, bəlkə, bilərəkdən məsələni bir az da qə-
lizləşdirir, camaatı aldadıb, yalandan:  
– Gözləyin, qatar indilərdə gəlməlidi, − deyirdilər. 
Qatar isə gəlmirdi.  
Yollarda gözləməkdən gözünün kökü saralmış camaatın 
necə zülüm çəkdiyini görəndə adamın yazığı gəlirdi. Hirsindən 
dişi bağırsağını kəsən kişilər ilan kimi fısıldayır, söyüb-
söylənirdilər, qadınların gücü qarğışa çatırdı:  
– Bizi bu yollarda əsir-yesir eləyənlərin cəzasını Allah 
özü versin! Bizim onlara gücümüz çatmır, amma Allahın gücü 
çatar. İnşallah, çatar. Yığdıqlarını heç sağ-salamat yeyə bilmə-
sinlər, hamısı dava-dərmana getsin, irin-qan olub burunlarından 
gəlsin! 
Bütün bunları mən görür, xəcalət çəkir, utanıb yerə gi-
rirdim. Çünki artıq bilirdim ki, hadisələrin bu fonunda hər həftə 
çıxışımı efirə verir, mənim dilimlə camaata yalan deyirlər. − 
Özümü hansısa ağır cinayətin iştirakçısı kimi hiss eləyirdim. 
Tanışlarım isə məni görəndə gülümsəyib:  
– Balam, son vaxtlar səni televizorda yaman tez-tez 
göstərirlər. Gözündə qara eynək, elektrik qatarında oturub, bir 
danışırsan ki, elə hey tərifləyirsən: “bağ belə, bostan belə” 
deyirsən. 
Bakı−Yalama qatarında soyuqdan qırılırdıq. Bizdən iki 
oturacaq qabaqda, üzü o tərəfə oturmuş kişi dedi: “Rusiyada 
elektrik qatarları elə  yaxşıdı ki, otuz dərəcə soyuqda da ha-
mam  kimi isti olur. Orda belə vaqona it də minməz.” 
Yol yoldaşlarıma dedim: 
 192
− O kişi düz deyir. Mən indi Rusiyaya gedib-gəlmirəm, 
amma sovet vaxtı çox getmişəm. Bir dəfə qış vaxtı Pyatiqorsk-
dayam, iyirmi beş dərəcə şaxta var. Elektrik qatarına mindim. 
Bəh, o nə idi, İlahi! Vaqona girirsən, adamın ürəyi açılır: çiçək 
kimi tərtəmiz, oturacaqlar yupyumuşaq; elə də istidi, elə bil ha-
mamdı... 
Sonra mən dedim ki, qış vaxtı bu vaqonlarda yol get-
mək üçün gərək özünlə bir butulka araq götürəsən, üşüdükcə 
yüz-yüz vurasan. 
Yol yoldaşlarım mənimlə razılaşdılar. Sol tərəfimdə 
oturan kişi dedi: 
− Mən bu yolu tez-tez gedib-gələn adamam, qış vaxtı da 
elə siz deyən kimi eləyirəm. Amma bu dəfə səhlənkarlıq 
elədim, gərək axşamdan araq alıb qoyaydım evə. Səhər də tez 
çıxdım, dükanlar açılmamışdı. Axşam bu qatarla qayıtmalıyam. 
Xaçmazda bir butulka araq alıb, özümlə götürəcəm. Başqa cür 
mümkün deyil, adam soyuqdan ölə bilər. 
− Eh, − dedim, − tutaq ki, biz kişilər araq içib donmadıq. 
Bəs qocalar neyləsin, xəstələr neyləsin, qadınlar neyləsin? Bəs 
o uşaq neyləsin? − deyib, bayaqdan bəri soyuqdan ağlayıb, sa-
kit ola bilməyən və artıq yorulub əldən düşərək, atasının yanın-
da sakitcə dayanıb, burnunu çəkən üç-dörd yaşlı uşağı göstər-
dim. Uşağın atası bu sözü eşidib, mən tərəfə baxdı, dinmədi, 
amma onun üzündə bir işıq göründü. Mən bilmirəm o işığın nə 
demək olduğunu sözlə necə ifadə eləmək olar? − Nəqliyyat 
nazirinin villalarından birini, artıq lazım deyil, tək bircəciyini 
satsan, təptəzə bir elektrik qatarı alıb, Bakı−Yalama marşrutuna 
buraxmaq olar və camaat da bu zilləti çəkməz. Bilmirəm hansı 
günahın yiyəsiyik ki, bizi belə təhqir eləyirlər? Heyvan hey-
vandı, qış vaxtı onun da yiyəsi narahat olub, əl-ayağa düşür, 
pəyənin dəlmə-deşiyini tutur, külfəyə bir yabaağzı ot-əncər ba-
sıb bağlayır ki, mal-qoyunu soyuqdan donub tələf olmasın. O 
körpə uşağın günahı nədi ki, ona bu cür zülm eləyirlər? Ba-
 193
yaqdan bəri fikir verirəm, yazıq uşaq sakit olub, özünə yer tapa 
bilmir. Ona bax, ağlamaqdan heyi də qalmayıb. − Belə deyəndə 
uşağın atası yenə də mən tərəfə baxdı. Amma onun üzündə işıq 
yox idi artıq, kölgə var idi-qorxu kölgəsi. İşığı sözlə ifadə eləyə 
bilməsəm də, kölgəni dərhal oxudum: “Qardaş, Allah xatirinə, 
durduğumuz yerdə heç nədən özünü də, bizi də işə salarsan. 
Uşaqdı, üşüyüb, eybi yoxdu, narahat olmağa dəyməz. Biz kənd 
adamıyıq, canımız bərkdi, çətinliyə öyrəşmişik. Sən elə şeylərə 
fikir vermə”, − yazılmışdı o kişinin üzündə. Deməzdim ki, qor-
xu məni qorxutdu, amma tutulan kimi olub, üzümü çevirdim və 
yol yoldaşlarıma, əsasən də, üzbəüz oturacaqda oturan sərni-
şinlərə baxa-baxa sözümə davam elədim: – Dinəndə elə danı-
şırlar, bağ belə, bostan belə. Amma yekə-yekə danışmaqla de-
yil, hər şey göz qabağındadı. Budur, həqiqət, − deyib, çirkin 
içində itib-batan, buz kimi soyuq və üfunətli vaqonu göstərdim. 
− Qorxmalı bir şey də yoxdu, − bu sözü soyuqdan donan uşa-
ğın atasına ünvanladım. Yəni ki, başa düşmürəm, sənə nə olub, 
nədən qorxursan? Amma o tərəfə baxmadım: kişinin üzündəki 
qorxu məni çaşdıra bilərdi. − Bəlkə, düz demirik? Kim inan-
mırsa, buyursun, gəlsin, öz gözüylə görsün. Necə deyərlər, bu 
meydan, bu da şeytan. 
Başımı qaldırıb, adamlara baxdım. Səsimi eşidənlərin 
demək olar ki, hamısı dinməzcə mənə baxırdı. Mənim isə sö-
züm yox idi artıq. 
Bir pauza oldu. 
Elə bu vaxt növbəti stansiyaya yaxınlaşan qatar fısıl-
dayıb silkələndi və dayandı. Sərnişinlər hərəkətə gəldi, − deyə-
sən, burda çox adam düşəcək. Bu tərəflərə yaxşı bələd deyiləm, 
pəncərədən boylandım ki, görüm hansı stansiyadı. 
 
 
                                                                            2008-ci il     
     
 194
SAHİLDƏKİ  QADIN 
 
Yayın axırlarıydı. Baxdım ki, camaat dənizdə çimir. 
“Bunlar ağıllı adamlardı, belə hava, bəlkə, bir də ələ düşmədi,”  
öz-özümə dedim və soyunub, mən də suya girdim.  
Şərq tərəfə üzürdüm. Sahildə bir qadın oturmuşdu, bil-
mirəm mənə əl elədi, yoxsa çağırdı, hər nəydisə ona tərəf üz-
düm. Qadın paltarını soyunmamışdı, amma çömbəltmə otur-
muşdu deyə, yubkası dartılıb dizindən yuxarı qalxmışdı. Mən 
sağ əlimi və ayaqlarımı yüngülcə tərpətməklə əsla çətinlik çək-
mədən özümü suyun üzündə saxlayaraq, qadınla söhbət eləyir-
dim, sol əlim onun sağ qılçının dizinə toxunurdu. Ağbəniz qa-
dındı, çoxdanın tanışları kimi danışsaq da, mən bunun heç 
adını da bilmirəm, çünki birinci dəfədi görürəm.  
Sahildən aralanıb, yenə suya baş vurdum və yenə şərqə 
tərəf üzdüm. Üzə-üzə də o qadın barədə fikirləşirdim – xoşuma 
gəlirdi. Mənimlə danışarkən gülümsəyəndə ağzının ətrafında 
sağ tərəfdən əmələ gələn qırışlar göstərirdi ki, yaşı qırxı ke-
çibdi.  
Bir də gördüm ki, dəniz suyunun səviyyəsi düşür. Tez 
bir zamanda dəniz elə dayazlaşdı ki, mən artıq üzə bilmədim və 
ayağa durub, sahildən sürətlə uzaqlaşmaqda olan sulara baxma-
ğa başladım. Dayandığım yer sıldırım yamac idi, amma suyun 
altında qalmasına baxmayaraq, adi dağ yamacı kimi, topuqdan 
yuxarı qalxan sarı otlarla örtülmüşdü. Lap aşağıda – suyun 
altından təzəcə çıxmış otluqda bir qalaq ağappaq kubik daşı 
görüb öz-özümə dedim: “Bunlar burda nə tikir?” 
Suyun çəkildiyini görən kimi dənizdə çimənlərin hamısı 
tez-tələsik qaçıb, geyinməyə başladı. Mən yerimdən tərpənmə-
dən, uzaqlaşan sahil xəttinə baxırdım və dəqiq bilirdim ki, su 
hansı sürətlə çəkilirsə, o sürətlə də geri qayıdacaq. Sakitcə göz-
ləyirdim, amma tələsik qaçıb geyinənlərə heç nə demədim: 
uşaq-muşaq öyrətməyə vaxtım yoxdu, onlar nə bilir dəniz nədi. 
 195
Bir də gördüm ki, doğrudan da, dənizin səviyyəsi qal-
xır. Yamacı bir andaca su basdı və belimdən yuxarı qalxan ki-
mi suya baş vurub geriyə – günbatan tərəfə üzdüm. 
Qadın elə həmin yerdə oturmuşdu. Mən sudan çıxıb, 
ona tərəf gedəndə ayağa durdu. İndi onun üzünü yaxından gö-
rürdüm və deməliyəm ki, təəccüblənmişdim: lap cavan adamdı, 
yaşı otuzdan çox olmaz. İlk baxış, doğrudan da, aldadıcı olur, – 
gənc və gözəl qadındı. Bir əlimlə onun belindən yapışıb, üzünə 
baxa-baxa: “Sən nə gözəlsən!” dedim. Biz azərbaycan dilində 
danışırdıq, amma bilmirəm nəyə görəsə bu sözü mən rus 
dilində dedim: “ Kakaə tı prelestc! ” Qadın özü haqda məlumat 
verib dedi ki, bədən tərbiyəsi institutunu bitirib, sonra da 
təhsilini universitetin filologiya fakultəsində davam elətdirib. 
− Oh, − dedim, − biz kolleqayıq. 
Gülümsədi, amma heç nə demədi və mənə elə gəldi ki, 
mənim kimliyimi o artıq bilir. Ondan soruşmadım ki, idmanın 
hansı növüylə məşğul olur və bədən tərbiyəsi institutunun hansı 
fakultəsini bitirib. 
Paltarımı büküb qoltuğuma vurdum və vur-tut yarımca 
addım məndən qabaqda quş kimi səkə-səkə yeriyən qadınla 
söhbət eləyə-eləyə, qarşı tərəfdə görünən ağ əhənglə rənglən-
miş məhəccərə tərəf getdim. Məhəccərin o başındakı keçidə 
çatmamış, yaxındakı dar keçiddən sivişib meydançaya çıxdıq, 
elə həmin o anda gördüm ki, əsas keçidin pilləkəniylə iki kişi 
danışa-danışa aşağı düşür. Onlar biz tərəfə heç baxmadılar, am-
ma nəyə görəsə diqqətimi cəlb elədilər: biri enlikürək, orta-
boyluydu, o biri hündürboy, arğaz kişiydi, özü də siqaret çə-
kirdi. Kişilər sahil boyu baş alıb, bayaq qadının oturduğu yerə 
tərəf getdilər, adamlara qarışıb gözdən itdilər. 
Dar keçiddən sivişib meydançaya çıxdığımız yerdəcə 
dayanıb söhbət eləyirdik. Nə barədə danışdığımız yadımda de-
yil, amma, məncə, bunun elə bir əhəmiyyəti də yoxdur. Çünki 
nə desək, nə barədə danışsaq da fərqi yox idi: hər şey ürəyi-
 196
mizcəydi və neçə illərdi biri-birini tanıyan istəklilər kimi, şirin 
söhbətdəydik. 
Söhbətin lap şirin yerində qadın məhəccərin üstündən 
əyilib, dəniz tərəfə boylandı və mən soruşmağa macal tapma-
mış da niyə belə elədiyini izah elədi: 
− Bilmirəm bayaq pilləkənlə aşağı düşən kişilərə fikir 
verdinizmi? Onlardan biri mənim ərimdi; ortaboy, enlikürək 
yox, o biri. 
Qadın belə deyəndə mən tutuldum: bunun gözünü qan 
örtüb nədi, ərinin gözü qabağında nə hoqqa çıxardır? – Bir 
andaca kefim pozuldu, amma üzə vurmadım. 
− Fikir verdim, − dedim. − Bildim kimi deyirsiniz: hün-
dürboy, arğaz adamdı, pilləkənlə düşəndə də siqaret çəkirdi. 
− Hə, bax o mənim ərimdi. İndi baxıram görüm hara        
getdilər. Deyirəm, nə desən olar, gedib, oralarda uşaq-muşağı 
öyrədib üstümüzə göndərərlər. 
Bəli də, işə düşmüşük. İndi də bir o qalıb ki, bunun əri 
gedib, o tərəfdə dörd-beş məhlə uşağı tapıb üstümə göndərə. 
Qəribə adamlar var dünyada: əri burda dost-tanışıyla gəzib do-
lanır, bu da məni şirnikdirib yanına salıb gəzdirir.  
Əlbəttə, mən onun xətrinə dəyə biləcək hansısa bir sözü 
dilimə də gətirə bilməzdim. Amma, hər halda, olduqca ehti-
yatla, çox yumşaq formada soruşmaq lazımdır ki, bu nə işdi be-
lə? Tələsmək lazım deyil, gözləyək görək özü nə deyir, neylə-
mək fikrindədir. 
Yuxudan ayıldım. “Gecənin nə vaxtıdı, görəsən, saat 
neçədi?” öz-özümə dedim, işığı yandırıb, saata baxdım: gecə 
saat üç idi. İşığı söndürüb, yatmağa çalışsam da, bacarmadım: 
həyəcanlandım, ürəyim şiddətlə döyünürdü. Səhər tezdən işə 
getməliyəm, əgər gördüyüm yuxunun təsirindən xilas olub yata 
bilməsəm, işdə bütün günü başım ağrıyacaq, özümü pis hiss 
eləyəcəm. Yatmaq üçün gözümü yuman kimi də yuxuda gör-
düyüm qadın sanki real həyatdaymış kimi, xəyalımda cilvələ-
 197
nirdi: ağ bənizi, üzünün zərif dərisi, şirin danışıb-gülməyi hələ 
də məni həyəcanlandırırdı. Eyni zamanda da rus dilində ona 
dediyim söz beynimdə səslənirdi: “Kakaə tı prelestğ!” 
Yuxum ərşə çəkilmişdi, yerin içində o üzə-bu üzə çev-
rilirdim. Özümü sakitləşdirib, qadının fikrini beynimdən çıxara 
bilmirdim.− Yox, belə getsə, yata bilməyəcəm. Nə var, nə var 
yuxuda bir qadın görmüşəm. Adam yuxuda çox şey görə bilər.  
Birdən hiss elədim ki, qəlbimdə qəribə bir istək baş 
qaldırıb: yatıb, yuxuda o qadını bir də görmək istəyirdim. Mən 
uşaq deyiləm, minlərlə, onminlərlə yuxu görmüşəm və dəqiq 
bilirəm ki, yuxunun davamı olmur. Bilmirəm sentimentallıqmı 
deyim, yoxsa sadəlövhlükmü, ya da, bəlkə, yuxulu beyinin 
mənasız düşüncələrimi deyim, amma, hər halda, o gecə mən o 
qəribə arzunun reallaşacağı ümidiylə də yuxuya getmişdim. 
Stolüstü saatın zəngi vuranda da mən yuxu görürdüm. 
Saatın düyməsini basıb, zəng səsini kəsdim və dərhal da durub 
geyinməyə başladım, − vaxt itirmək olmaz, işə gecikərəm. Qat-
ma-qarışıq yuxular görmüşdüm, ona görə də yaxşı yatıb din-
cələ bilməmişdim, başım ağrıyırdı. Yuxuda gördüyüm qadın 
düşdü yadıma, dərhal da yaddaşımı ələk-vələk elədim ki, gö-
rüm onunla bağlı nə görmüşəm.  
Nə qədər çalışsam da, bir şey çıxmadı, gecəki qatma-
qarışıq yuxulardan yalnız birini - lap axırıncını xatırlayırdım. 
...Hansısa qəzetin, ya da, deyəsən, jurnalın redaksiya-
sındaydım. Orada işləyən tanışlarımdan biri redaksiyanın digər 
əməkdaşlarına sezdirmədən him-cimlə, pıçıltıyla dedi ki, bir 
yaxşı şer yazmışam. “Nə danışırsan?!” dedim. Dostum sağ əlini 
üzünə vurdu və həmin əlinin baş barmağını yuxarı qaldırdı, yə-
ni ki, canım üçün, düz deyirəm, əla şerdi. “Ver baxım”, dedim. 
Dostum:  
– Burda yoxdu, − deyib, təəssüflə çiynini çəkdi. Sonra 
da yadına nəsə düşübmüş kimi: − Bir dəqiqə gözlə, − dedi və 
 198
oturub, nəsə yazmağa başladı. O saat bildim ki, həmin o əla 
şeri yazır.  
Vur-tut ikicə barmaq enində olan əzik-üzük vərəqə qara 
mürəkkəblə yazılmış cızma-qaranı oxuya bilmədim, başımı 
qaldırdım ki, deyəm: “Bu nədi belə? Elə yazmısan ki, oxuya 
bilmirəm”. Nəzərlərimiz toqquşdu. Dostum dərhal da əlinin 
işarəsiylə soruşdu: “Necədi?” 
Əslində, bu heç şair deyil, tənqidçidi, şer yazmağa təzə-
likcə başlayıb. Ümid dolu gözləriylə elə baxırdı... Onun qəlbini 
qırmaq insafsızlıq olardı və mən sağ əlimin baş barmağını 
yuxarı qaldırdım, yəni ki, əladır.  
– Doğrudan?! − dostum dedi, gözləri sevinclə parladı. 
Üzümə ciddi bir ifadə verib, “düz sözümdü, yaxşı yazmısan, 
halal olsun,” − dedim. Sözümü tamamlayan kimi də saat zən-
ginin səsi məni yuxudan oyatdı. 
Qatma-qarışıq yuxulardan yadımda qalan ancaq bu olub. 
− Bütün gecəni yatıb, səhərəcən yüz yuxu görsəm də, oyananda 
ancaq birini: lap axırıncını xatırlayıram. Amma, buna baxma-
yaraq, yaddaşımı ələk-fələk eləyib, redaksiyada şer oxuduğum 
yuxudan əvvəlkiləri yadıma salmaq istəyirdim. Bilmirəm nəyə 
görəsə, məndə belə bir inam vardı ki, o qadınla bağlı yuxunun 
davamını görmüşəm.  
Səhər idmanı elədim, üzümü qırxdım, dişlərimi şotka-
ladım, çay içdim, səhər yeməyi yedim. − Yuxuda gördüyüm 
qadının fikri beynimdən çıxmırdı.  
İşdə də bütün günü o qadın barədə düşündüm. Amma 
yuxunun davamı yadıma düşmədi. 
 
2008-ci il 
 
            
 199
MÜNDƏRİCAT 
 
MÜƏLLİFDƏN ............................................................................................ 3 
 
AQONİYA (roman).......................................................................................5 
 
ZÜLMƏT  GECƏLƏRDƏ (povest)...........................................................105 
 
HEKAYƏLƏR...........................................................................................149 
 
BİR  TERMOS  ÇAY ............................................................................... 150 
ÖZÜNƏBƏRAƏT .................................................................................... 155 
ODUN ....................................................................................................... 159 
AXŞAMBAZARI ..................................................................................... 162 
BİR  YAY  GÜNÜ ................................................................................... 169 
BAĞLARIN   URA  VAXTI .................................................................... 174 
QIRXYARPAQ  GÜLÜ ........................................................................... 178 
MÜSAHİBƏ ............................................................................................. 185 
SAHİLDƏKİ  QADIN .............................................................................. 194 
 200
 
 
 
«Nərgiz-R» Nəşriyyat-Poliqrafiya firması. 
Baş direktor: Hidayət Musabəyli 
 
 
«Nərgiz» nəşriyyatı. 
Teхniki redaktor: Kəmalə Məmmədova 
Korrektor: Yasəmən İsmayılova 
Dizayn: Yeganə İmanova 
 
 
Mətbəə müdiri: Akif Musayev 
 
Çapa imzalanmışdır: 30.04.2008. 
Kağız formatı: 60х84  1/16. 
Həcmi: 12,5 çap vərəqi. 
Tiraj: 250 nüsхə; Sifariş: 632. 
 
 
 
- ÍßØÐÈÉÉÀÒÛÿðýèç 
 
 
 
Azərbaycan Respublikası Mətbuat və İnformasiya 
Nazirliyi tərəfindən 1998-ci ildə qeydə alınmışdır.  
Şəhadətnamə № 45. 
Ünvan: 8-ci km qəsəbəsi R.Rüstəmov küç. 36 
Əlaqə telefonları: 423-69-53; 
                                     050-738-37-22. 
 
