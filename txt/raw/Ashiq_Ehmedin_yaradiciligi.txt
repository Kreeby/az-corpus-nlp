YAQUT BAHADUR QIZI 
  
 
 
 
 
 
 
 
 
 
 
 
 
 
 
 
Bakı — 2009 
 
 
 
— 2 —
AZƏRBAYCAN MİLLİ ELMLƏR AKADEMİYASI 
FOLKLOR İNSTİTUTU 
 
 
Azərbaycan Milli Elmlər Akademiyası Folklor İnstitutunun  
Elmi Şurasının qərarı ilə çap olunur 
 
 
ELMİ REDAKTOR: AMEA Folklor İnstitutu-
nun  
direktoru, filologiya elmləri dok-
toru   
Hüseyn  İSMAYILOV 
 
RƏYÇİLƏR:   AMEA-nın müxbir üzvü, 
prof.  
Rafael HÜSEYNOV 
 
filologiya elmləri doktoru, prof.  
Qara NAMAZOV 
 
filologiya elmləri doktoru   
Seyfəddin QƏNİYEV 
Yaqut Bahadurqızı.  
Aşıq Əhmədin yaradıcılığı. Bakı:Çaşıoğlu,2009.–200s.  
 
Kitabda XX əsr Şirvan aşıq mühitinin görkəmli 
nümayəndəsi, Böyük Vətən müharibəsi veteranı, 
əməkdar mədəniyyət işçisi, yarım əsrdən çox müd-
dətdə sazı və sözü ilə aşıq sənəti ənənələrini böyük 
sədaqətlə yaşatmış, şeirləri və bəstələri ilə Azərbay-
can aşıq sənətinin inkişafında böyük rol oynamış, 
mahnıları bu gün də el məclislərinin yaraşığı olan 
Aşıq Əhmədin ömür yolu və yaradıcılığından bəhs 
 
 
 
— 3 — 
olunur. Sənətkarın poetik irsinin geniş elmi əsaslarla 
araşdırıldığı bu tədqiqat həm uyğun sahə mütəxəs-
sisləri, həm də aşıq sənəti və yaradıcılığı ilə maraq-
lanan geniş oxucu kütləsi üçün nəzərdə tutulmuşdur.       
 
 
 ISBN 978-9952-27-164-5 
 
©Yaqut Əşrəfova, 2009
 
 
 
 
— 4 —
ŞİRVAN AŞIQ YARADICILIĞININ 
YORULMAZ VƏ CƏFAKEŞ TƏDQİQATÇISI 
 
 
Azərbaycan folklorşünaslığının xüsusi tədqiqat obyektlə-
rindən biri olan aşıq sənətinin, aşıq mühitləri və bu mühitləri 
təmsil edən ayrı-ayrı sənətkarların yaradıcılığının öyrənilməsi 
həm sənətin təşəkkülü və inkişafı baxımından, həm də xalq ya-
radıcılığının bir çox xüsusiyyətlərini özündə ehtiva edən, onu 
şifahi ənənədə yaşadan  peşəkar söyləyici və ifaçıların  sənət ir-
si vasitəsilə  xalqın mənəvi ehtiyatlarının elmi şəkildə təhlili ba-
xımından olduqca aktualdır. Bu baxımdan, Şirvan aşıq mühi-
tinə mənsub olan görkəmli sənətkarlardan biri Aşıq Əhmədin 
yaradıcılığının tədqiqi çoxdan öz elmi həllini gözləyən məsələ 
idi.  
Şirvan aşıq mühitinin zəngin sənət ənənələrini öz yaradıcı-
lığında ehtiva edən  Aşıq Əhmədin irsi  indiyə qədər müstəqil 
bir tədqiqat mövzusu kimi işlənməmişdir. Şirvan folklorundan, 
aşıq yaradıcılığından bəhs edən müxtəlif səpki və formalı araş-
dırmalarda Aşıq Əhməd poeziyasına müraciət olunsa da, onun 
yaradıcılığı sistemli şəkildə tədqiq olunmamışdır. 
Şirvan aşıq mühitinə məxsus sənət və yaradıcılıq spesifika-
sını öz yaradıcılığında parlaq şəkildə əks etdirən, şeirləri və 
mahnıları dillər əzbəri olan, ən başlıcası, sazı, sözü və sənəti ilə 
xalqın qəlbində yaşayan ustad aşığın yaradıcılıq irsinin çağdaş 
folklorşünaslığın nəzəri-metodoloji prinsipləri ilə peşəkar sə-
viyyədə tədqiqi folklorşünaslıq elminin təxirəsalınmaz məsələ-
lərindəndir. Belə ki, mühit sənətkarlardan yaranır: sənət və sə-
nətkar olmasa, heç bir mühit hadisəsindən söhbət gedə bilməz. 
 
 
 
— 5 — 
Bu cəhətdən Şirvan aşıq mühitini (o cümlədən Azərbaycan aşıq 
sənətini) Aşıq Mirzə Bilalsız, Aşıq Şakirsiz və Aşıq Əhmədsiz 
təsəvvür etmək olmaz. Necə ki, Göyçə aşıq mühiti və bütövlük-
də aşıq sənəti və yaradıcılığını Ağ Aşıqsız, Aşıq Alısız və Aşıq 
Ələsgərsiz təsəvvür etmək mümkün deyildir. Bu sənətkarların 
hər biri məhəlli mühitin parlaq simaları olmaqla yanaşı, həmin 
mühiti Azərbaycan aşıq sənəti və yaradıcılığı səviyyəsinə qal-
dırmaqla ümumi aşıq sənətini həmin səviyyədə təşkil edən da-
nılmaz yaradıcı simalardır. Belə sənətkarların ayrıca monoqra-
fiyada öyrənilməsi, əslində, Azərbaycan aşıq sənətinin onun 
mənalı struktur vahidləri səviyyəsində tədqiqi deməkdir. Bu ba-
xımdan, Şirvan aşıq mühitinə mənsub olan sənətkarların yaradı-
cılığının öyrənilməsi və təbliği sahəsində diqqətəlayiq xədmət-
ləri olan Yaqut Bahadur qızının «Aşıq Əhmədin yaradıcı-
lığı» adlı monoqrafiyası təkcə Şirvan aşıq mühitinin yox, 
eləcə də Azərbaycan aşıq sənəti və yaradıcılığının struktur əsas-
larının öyrənilməsi baxımından çox əhəmiyyətlidir. 
Yaqut  Bahadur qızı Şirvan aşıq mühitini, onun ayrı-ayrı  
sənətkarlarını, bu sənətkarların sənət irsini və xüsusilə, onların 
yaradıcılığının səciyyəvi cəhətlərini, söz və musiqi repertuarını, 
başlıca olaraq onların yaradıcılığının ənənədən gələn folklor 
qaynaqlarını uzun müddət diqqətlə və ardıcıl şəlildə öyrənmiş-
dir. Yaqut xanımın bu sahədə əldə etdiyi bir sıra elmi qənaətləri 
və müşahidələri onun kitablarında, məqalələrində və konfrans 
məruzələrində elmi ictimaiyyətə çatdırılmışdır. Bu mənada, 
oxuculara təqdim olunan monoqrafiya hazırlıqlı bir tədqiqatçı-
nın elmi əsəri kimi Şirvan mühitinin, Azərbaycan aşıq sənətinin 
və ümumiyyətlə, Azərbaycan folklorunun öyrənilməsində uğur-
lu bir addım hesab oluna bilər.  
 
 
 
— 6 —
Monoqrafiya mükəmməl mündəricat əsasında hazırlandı-
ğından problemin elmi həllinin optimal yolları aranmış, sənət-
kar və mühit, ənənə və sənət, sənətkar və gerçəklik kimi əsas is-
tiqamətlər əhatə edilmişdir. Başqa sözlə, tədqiqatda Aşıq 
Əhmədin yaradıcılığı Azərbaycan aşıq sənəti və Aşıq Əhməd, 
Şirvan aşıq mühiti və Aşıq Əhməd kontekstlərində götürülmüş, 
onun poeziyası və dastan yaradıcılığı bu istiqamətlərdən təhlilə 
cəlb olunmuşdur. 
Müəllif sənətkarın şəxsiyyətinə xüsusi diqqət ayırmış, gənc 
nəsil üçün böyük tərbiyəvi əhəmiyyəti olan vətənpərvərlik və 
millətsevərlik məsələlərini aşığın şəxsi həyatından gətirdiyi ör-
nəklərlə diqqətə çatdırmışdır. Hesab edirəm ki, humanitar yö-
nümlü araşdırmalarda bu tipli məsələlər az əhəmiyyət daşımır. 
Aşığın Böyük Vətən müharibəsində iştirakı, Qarabağ savaşında 
əsgərlər qarşısında çıxışları sənətkarın vətəndaş şəxsiyyətini sə-
ciyyələndirmək üçün gətirilən uğurlu örnəklərdir. 
Tədqiqatda sənətkarın yaradıcılığındakı dövlətçilik məsələ-
lərinə, daha doğrusu, onun bədii tərənnümünə həsr olunmuş 
motivlərə də xüsusi diqqət verilmişdir. Buraya aşığın yaradıcılı-
ğında xüsusi çəkisi ilə seçilən Ulu Öndər Heydər Əliyevə həsr 
olunmuş silsilə şeirlər daxildir. Bu şeirlərdə xalqın qəlbindən 
gələn sonsuz sevgi və inam Xilaskar obrazında öz poetik ifadə-
sini tapmışdır. Yaqut xanım bu şeirlərin təhlilinə geniş yer ver-
miş, onları müstəqil dövlət quruculuğunun mənəvi əsasları kimi 
dəyərləndirərək, Heydər Əliyev şəxsiyyətini aşıq yaradıcılığın-
dan görünən möhtəşəm dövlətçilik abidəsi kimi təqdim etmiş-
dir. Və xüsusi qeyd olunmalıdır ki, Aşıq Əhməd poeziyasında 
geniş yer alan mənəvi dəyərlər tədqiqatçının təqdimində öz dol-
ğun elmi ifadəsini tapa bilmişdir. 
 
 
 
— 7 — 
Aşıq Əhmədin zəngin poetik irsini araşdıran tədqiqatçı onu 
mövzu və məzmun baxımından təsnif etmişdir. Burada vətən-
pərvərlik, dövlətçilik kimi mövzularla yanaşı, insan duyğuları-
nın lirik ifadə olunduğu sevgi və məhəbbətə həsr olunmuş ör-
nəklərdə bədii-estetik baxımdan təhlil olunmuşdur. Tədqiqatçı 
şeir örnəklərini təhlil edərkən ənənəvi olan və ənənəvi olmayan 
mövzuları səciyyələndirmiş, aşığın yaşadığı dövrün reallıqlarını 
əks etdirən örnəkləri də diqqətdən kənarda qoymamışdır. Xalqı-
mızın həyatında birmənalı qiymətləndirilməsi çətin olan sovet 
dönəminin gerçəkliklərinin sənət ifadəsinə münasibətdə Yaqut 
xanımın mövqeyini tamamilə təbii hesab edirəm...  
Sovet dönəmində tədqiqatlardan kənarda qalan dini şeirlər 
də mövzu baxımından ayrıca olaraq təhlilə cəlb olunmuşdur. 
Bu şeirlərin təhlilində tədqiqatçı məsələnin mənəvi aspektlərini 
diqqətdə saxlamış və təhlillərində də bu prinsipləri rəhbər tut-
muşdur. 
Müəllifin əldə etdiyi qənaətlərə görə, Aşıq Əhmədin poezi-
yası həm mövzu, həm də aşıq şeirinin rəngarəng forma və şəkil-
lərdə yaradılması baxımından diqqəti cəlb etməkdədir. Ona 
görə də geniş əhatə dairəsinə malikdir. Bu şeirlər Şirvan aşıq 
mühitinin səciyyəvi xüsusiyyətlərini, bu bölgədə yaşayan in-
sanların poetik duyğularının bədii-estetik qüdrətini, xalqın mə-
nəvi həyatının lirik dinamikasını əks etdirir. Tədqiqatçı, haqlı 
olaraq, bu poeziyanın nikbinliyini və mükəmməlliyini onun 
xalq yaradıcılığına dərindən bağlılığı və onun təməlləri üzərin-
də yaranmasının nəticəsi kimi qiymətləndirmişdir. 
Tədqiqatçı aşığın zəngin sənət irsindən çıxış edərək onu 
həm ustad aşıq, həm də el şairi kimi səciyyələndirmiş, xalq ədə-
biyyatı ilə yanaşı divan ədəbiyyatından gələn janrların mövcud-
 
 
 
— 8 —
luğunu sənətlər arasında gedən inteqrasiya proseslərinin neti-
cəsi kimi izah etmişdir. 
Yaqut xanım aşığın dastan yaradıcılığından ayrıca bəhs et-
miş, onu həm Azərbaycan dastançılıq ənənəsi, həm də Şirvan 
aşıq mühitinin sənət özəllikləri kontekstində araşdırmışdır. Aşı-
ğın dastan yaradıcılığı digər mövcud dastanlarla müqayisədə 
tədqiq olunmuş, lokal xarakterli dastanların ənənədə mövcud-
luğu və səciyyəsi mükəmməl elmi şərhini tapmışdır. 
Ayrıca vurğulamaq istərdik ki, tədqiqat işinin strukturu mü-
kəmməldir və problemin elmi həlli üçün əsas istiqamətləri əhatə 
etməyə imkan vermişdir. Monoqrafiyada qarşıya qoyulan məq-
sədə nail olunmuşdur. Belə ki, Aşıq Əhmədin yaradıcılığı ilk 
dəfə olaraq geniş elmi təsvirini və təhlilini bu işdə tapmışdır. 
Tədqiqat bu baxımdan elmi yeniliklərlə zəngindir. 
Qeyd edək ki, Yaqut Bahadur qızı hələ «Aşıq Əhmədin ya-
radıcılığı» monoqrafiyasına qədər özünü peşəkar tədqiqatçı 
kimi təsdiq edə bilmişdir. Onun Şirvan aşıq sənəti və yaradıcılı-
ğına həsr olunmuş neçə-neçə kitabı, çoxsaylı məqalələri qiy-
mətli fakt və təhlillərlə zəngindir. Azərbaycan Milli Elmlər 
Akademiyasının Folklor İnstitutu Yaqut xanımın aşıq sənəti və 
yaradıcılığına dərin bağlılığını, elmi qabiliyyətlərini və tədqi-
qatçılıq fəaliyyətinin diqqətəlayiq nəticələrini  nəzərə alıb, onu 
peşəkar əməkdaşlığa dəvət etmiş və o, bir neçə il bizim elmi 
rəhbərliyimiz altında dissertant olaraq «Aşıq Əhmədin yaradıcı-
lığı» mövzusu üzərində işləmiş, namizədlik dissertasiyası mü-
dafiə etmiş və filologiya elmləri namizədi alimlik dərəcəsi al-
mışdır. Bizim bunu vurğulamaqda əsas məqsədimiz bu monoq-
rafiyanın Yaqut xanımın peşəkar elmi axtarışlarının akademik 
 
 
 
— 9 — 
standartlar səviyyəsində olduğunu möhtərəm oxucuların diqqə-
tinə çatdırmaqdır. 
Yaqut xanım yorulmaz tədqiqatçı, cəfakeş alim və sadiq sə-
nətsevərdir. O, Azərbaycan xalqının ölməz sənəti olan aşıq ya-
radıcılığının tədqiqi və təbliği sahəsində, sözün həqiqi mənasın-
da, hünərlər göstərir. Əyalətdə yaşamağın ətalətdə yaşamaq ol-
madığını hamıya sübut edir. Kürdəmir şəhərində işığı bütün öl-
kəyə şölə saçan mədəniyyət ocağı qurub.  
Biz bu ocağın əbədi yanacağına, nuru ilə aşıq sənətinin bu-
günü və sabahına daim işıq  saçacağına inanır və bu yolda Ya-
qut xanıma uğurlar arzulayırıq. 
 
AMEA Folklor İnstitutunun direktoru, 
filologiya elmləri doktoru 
Hüseyn İSMAYILOV     
 
 
 
— 10 —
G İ R İ Ş 
 
Azərbaycan mədəniyyətinin və ədəbiyyatının  milli mənəvi 
inkişafımızda, ədəbi-estetik dəyərlərimizin zəginləşməsində xü-
susi rolu və mövqeyi ilə seçilən aşıq sənətinin, o cümlədən 
onun söz repertuarının, ədəbi yaradıcılığının ümummilli xarak-
terini aşkarlamaq üçün həmin sənətin davamçıları olan aşıqların 
yaradıcılığının regional və lokal kontekstlərdə öyrənilməsi folk-
lorşünaslığımızın aktual problemləri sırasına daxildir. Regional 
və lokal mühit, məktəb və ayrı-ayrı sənətkarların yaradıcılığının 
fərdi şəkildə tədqiqi bütövlükdə Azərbaycan mədəni sisteminin 
mükəmməl öyrənilməsi üçün zəruridir. Bir sıra səciyyəvi xüsu-
siyyətləri ilə fərqlənən Şirvan aşıq mühitinin və bu mühitin gör-
kəmli sənətkarlarının yaradıcılığının öyrənilməsi də həm folk-
lorumuzun, hə də konkret olaraq aşıq ədəbiyyatının gerçək elmi 
mənzərəsini yaratmaq üçün vacibdir. Sovet dönəmində aparıl-
mış məhdud araşdırmaların etnik-mənəvi və dini dəyərləri təh-
rif etdiyini də nəzərə alsaq, işin aktuallıq dərəcəsini bir qədər də 
aydın təsəvvür etmək olar. Azərbaycan ədəbiyyatının inkişafın-
da Şirvan folklor, aşıq və ədəbi mühitlərinin mühüm rolu var-
dır. Aşıq Mirzə Bilal, Aşıq Şamil Piriyev, Aşıq Mürsəl, Aşıq 
Şakir, Aşıq Əhməd və onlarla başqa ustad sənətkarların yarat-
dıqları sənət inciləri demək olar ki, lazımi səviyyədə öyrənilmə-
yib. Ayrı-ayrı sənətkarların yaradıcılığının öyrənilməməsi səbə-
bindən mühit və sənət haqqında təsəvvürlər məhdud olaraq qa-
lır. Bu mənada XX əsr Şirvan aşıq mühitinin görkəmli nüma-
yəndələrindən biri olan Aşıq Əhmədin yaradıcılığı mövzu ak-
tuallığı ilə tamamilə yenidir. Böyük Vətən müharibəsinin vete-
ranı, əməkdar mədəniyyət işçisi, onlarla şagird hazırlamış, 50 il 
aşıqlıq etmiş, Qarabağ savaşında səngər-səngər gəzib sazı və 
sözü ilə əsgərlərimizi mənfur düşmən üzərində qələbəyə ruh-
landırmış bu ustad-peşəkar sənətkarın keşməkeşli, milli fəda-
 
 
 
— 11 — 
karlıqla dolu həyatının da bir örnək olaraq öyrənilməsinə ehti-
yac vardır. 
Artıq dünyasını dəyişmiş bu böyük sənətkarın, ədəbi irsini 
təşkil edən 2000-dən çox şeir və 20-yə yaxın dastan müstəqil 
tədqiqat mövzusu olmayıb, demək olar ki, əksəriyyət etibarilə 
elmi dövriyyədən kənarda qalıb. Bu səbəbdən də kamil sənət 
nümunələri kimi sevilib seçilən, Şirvan, Dağıstan və Güney 
Azərbaycan aşıqlarının repertuarının aktiv hissəsinə daxil olan 
Aşıq Əhməd poeziyasının növ, janr, mövzu və sair poetik xüsu-
siyyətlərinin çağdaş elmi-nəzəri tələblər səviyyəsində, sistemli 
şəkildə araşdırılması folklorşünaslıq elmi üçün zəruri və aktual 
problemdir. 
Araşdırma Aşıq Əhmədin mətbu əsərləri (nəşr olunmuş 5 
kitabı) ilə yanaşı, nəşr olunmamış şeir və dastan mətnləri əsa-
sında  aparılmışdır. Tədqiqatın əsasını Aşıq Əhmədin bioqrafı-
yası və sənət yolu, poeziyasının mövzu-janr xüsusiyyətləri və 
sənətkarın dastan yaradıcılığının poetik xüsusiyyətləri təşkil 
edir. 
Tədqiqat işində başlıca məqsədimiz Aşıq Əhmədin yaradı-
cılığının səciyyəvi cəhətlərini müəyyənləşdirməklə konkret sə-
nətkarın timsalında  Şirvan aşıqlığının gerçək təbiətini aşkarla-
maq, onun ədəbi-estetik məzmununu, funksiyasını və fıloloji-
nəzəri dəyərini üzə çıxarmaq olmuşdur. 
Bu məqsəddən irəli gəlməklə aşağıdakı işlərin görülməsi 
nəzərdə tutulmuşdur: 
– Sənətkarın ədəbi irsi və sənətkar şəxsiyyəti haqqında mə-
lumatları təhlil etməklə aşağın sənətkar statusunu müəyyənləş-
dirmək; 
– Aşığın sənət irsi haqqında elmi təsəvvür yaratmaq; 
– Aşığın poeziyasının  mövzu əhatəsini və janr səciyyəsini 
müəyyənləşdirmək; 
– Dastan yaradıcılığını  təhlil etməklə XX yüzil aşıq das-
 
 
 
— 12 —
tançılığının ənənəvi və özəl xüsusiyyətlərini aşkarlamaq. 
– Aşıq Əhmədin söz və musiqi repertuarı, şairliyi və aşıqlı-
ğının səciyyəvi cəhətlərini müəyyənləşdirməklə  Şirvan aşıq 
mühitinin regional özəllikləri və Azərbaycan aşıq poeziyası 
haqqında elmi təsəvvürləri genişləndirmək. 
Tədqiqat tarixi-müqayisəli metod əsasında işlənmişdir. İş 
hazırlanarkən müasir folklorşünaslığın elmi-nəzəri müddəala-
rına, türkologiyanın  və Azərbaycan filologiyasının aşıq sənə-
tinə dair mülahizələrinə əsaslanılmışdır. 
Ustad sənətkar Aşıq Əhmədin yaradıcılığının tədqiqi möv-
zusu Azərbaycan folklorşünaslığında ilk dəfə qoyulur. Sənətka-
rın yaradıcılığının təhlilindən əldə edilən qənaətlər yenidir: 
– Aşıqlıq fəaliyyəti və ədəbi irsi əsasında sənətkarın  sta-
tusu müəyyənləşdirilmiş; 
– Ustad aşığın sənətkarlığının özəllikləri aydınlaşdırılmış; 
– El sənətkarının epik və lirik yaradıclığının mövzu əhatəsi 
və janr səciyyəsi müəyyənləşdirilmiş; 
– Aşığın yaradıcılığında arxaik türk dastançılığı və orta çağ 
Azərbaycan klassik dastan tiplərinin mövcudluğu aşkarlanmış; 
– Azərbaycan aşıq sənətinin Şirvan mühiti üçün xarakterik 
xüsusiyyətləri açıqlanmış; 
– Sənətkarın yaradıcılığının dini, əxlaqi dəyərləri, dövlətçi-
lik və vətəndaşlıq şüurunu gücləndirən ədəbi-estetik və sosial-
mədəni mahiyyəti, sənət özəllikləri aşkarlanmışdır. 
Qeyd etmək istərdik ki, bu tədqiqatdan folklorşünaslığın 
aşıq yaradıcılığı ilə bağlı nəzəri problemlərinin həlli ali məktəb-
lərin folklor, orta məktəblərin ədəbiyyat dərsliklərinin aşıq sə-
nəti ilə bağlı bölmələrinin hazırlanması üçün istifadə etmək 
olar. Ali məktəblərin fılologiya fakültələrində aşıq sənətinə dair 
xüsusi kursların tədrisi zamanı elmi vəsait kimi tədqiqatdan is-
tifadə oluna bilər. 
Monoqrafiya Azərbaycan Milli Elmlər Akademiyası Folk-
lor İnstitutunda namizədlik dissertasiyası şəklində işlənib hazır-
 
 
 
— 13 — 
lanmışdır. Tədqiqatın nəticələri müəllifin konfrans və seminar-
lardakı məruzələrində və müxtəlif elmi məcmuələrdə çap olun-
muş məqalələrində öz əksini tapmışdır. Qeyd etməliyik ki, təd-
qiqatın  bir hissəsi bundan əvvəl də ayrıca kitab şəklində hör-
mətli oxuculara təqdim olunmuşdur. 
Oxucularda tədqiqatın əsas tematik-analitik təhlil istiqamət-
ləri haqqında təsəvvür yaratmaq üçün bildirməliyik ki, əsərin 
birinci fəsli «Aşıq Əhmədin həyat və yaradıcılıq yolu» adlanır. 
Tədqiqatın bu hissəsində öncə «aşığın həyatı və sənət yolu» 
haqqında dolğun təsəvvür yaradılır. Çünki aşığın sənətkar statu-
sunun  müəyyənləşdirilməsində  onun bioqrafiyası və sənət şə-
cərəsi, eləcə də onun haqqında  elm və mədəniyyət nümayəndə-
lərinin fikir və mülahizələri və başqa bu tipli məlumatlar olma-
dan keçinmək mümkün deyil. Ona görə də aşığın sənətkar kimi 
yetişməsində ciddi rolu olan sosial-mədəni mühit, tarixi gerçək-
lik qiymətləndirilir, aşıq Əhmədin sənət yolu işıqlandırılır. 
Tədqiqatın «Aşıq Əhmədin poeziyası» adlanan ikinci fəs-
lində sənətkarın nəşr olunmuş və olunmamış şeirləri üzərində 
aparılan müşahidələr onun sənətkar kimi formalaşmasında folk-
lor və yazılı ədəbiyyat qaynaqlarının rolunu təsdiqlədiyindən  
Nəsimi, Xətai, Vaqif, Sabir, Seyid Əzim ənənələrinin, Qurbani, 
Abbas Tufarqanlı, Xəstə Qasım, Aşıq Alı, Aşıq Ələsgər, Aşıq 
Mirzə Bilal örnəklərinin təsir dairəsi və imkanları da təhlil kon-
tekstinə cəlb olunmuşdur. Aşıq öz dövrünün ədəbi-mədəni çev-
rəsində fəaliyyət göstərdiyindən onun müasiri olmuş aşıqlarla 
sənət əlaqələri də araşdırmada öz əksini tapmışdır. Aşıq Əhmə-
din lirik və epik yaradıcılığının şeir fondu araşdırlaraq ictimai-
siyasi və etik-estetik motivlərin aktiv məqamları müəyyənləşdi-
rilir, sənətkar və zaman problemi diqqətdə saxlanaraq «şeirlərin 
mövzu əhatəsi» dəqiqləşdirilir. Aşığın mövzu əhatəsinə görə 
zəngin poetik sənət nümunələri ideya-estetik keyfıyyətləri, əx-
 
 
 
— 14 —
laqi-etik xüsusiyyətləri, yüksək arzu və amalları təbliğ etməsi 
baxımından sənət təravətini əbədi olaraq itirməyən milli-mə-
nəvi irs kimi dəyərləndirilir. Sənətkarın şeirlərinin janr səciy-
yəsi geniş təhlil olunur; xalq şeiri və divan şeirinin çeşidli qə-
liblərindən istifadə edən sənətkarın irsinin janr spesifikası və 
poetik özünəməxsusluğu müəyyənləşdirilir. 
Monoqrafiyanın «Aşıq Əhmədin dastan yaradıcılığı» adla-
nan üçüncü fəslində isə aşığın arxivində saxlanan dastan mətn-
ləri təhlil olunmuşdur. Burada sənətkarın özündən alınan məlu-
matlara əsasən onun dastan repertuarı  müəyyənləşdirilir, klas-
sik dastanların ifa özəllikləri və dastan yaradıcılığı məsələləri 
şərh olunur. Aşıq Əhmədin Şirvan mühitindən məşhur olan 
başqa aşıqların da repertuarında aktiv şəkildə işlənən dastanları, 
«Kitabi-Dədə Qorqud», «Oğuz Xaqan», «Koroğlu» kimi qəhrə-
manlıq dastanları və orta çağ Azərbaycan xalq dastanları (tə-
səvvüfi dastanlar) ilə müqayisə olunur, oğuz-türk epik ənənəsi-
nin XX əsr dastan reallığı aydınlaşdırılır. El sənətkarının das-
tanları tipinə, strukturuna, məzmununa və mövzusuna görə çe-
şidli aspektlərdən elmi prinsiplərə əsasən təsnif edilir. 
Əsərdə eyni zamanda aşığın klassik saz havalarının ifa 
özəllikləri və Şirvan aşıq mühiti üçün xarakterik cəhətləri fərdi 
sənətkarlıq xüsusiyyətlərinə, toy mərasimində aşığın iştirakının 
bəzi spesifık məqamlarına aydınlıq gətirilir. Bununla Şirvan 
aşıq fenomeni haqqında elmi təsəvvürlər genişləndirilir. 
 
 
 
— 15 — 
I FƏSİL 
AŞIQ ƏHMƏDİN HƏYAT VƏ YARADICILIQ YOLU 
 
AŞIĞIN HƏYATI VƏ SƏNƏT YOLU 
 
Azərbaycan aşıq sənətinin görkəmli nümayəndələrindən 
biri olan Aşıq Əhməd Ədil bəy oğlu Rüstəmov 1920-ci ildə 
Kürdəmir rayonunun Carlı kəndində anadan olmuşdur. Aşığın 
uşaqlıq illəri kifayət qədər ağır və məhrumiyyətlərlə dolu bir 
dövrə təsadüf edir. Məhz həmin ildə Azərbaycan Xalq Cümhu-
riyyəti (AXC) (1918-1920) süquta uğramış, rus bolşevik impe-
riyası Azərbaycanı yenidən işğal etmişdi. Bu işğalın ilk zərbələ-
rindən biri də türk milli zadəganlıq institutuna – bəyliyə dəy-
mişdi. İmperiya «qolçomaq» adı altında bəyliyi sinfı düşmən 
kimi tamamilə məhv etmişdi. Elə yaranışının ilk ilindən – 
1920-ci ildən başlanan bolşevik represiya rejiminin ilk qurban-
larından biri də Aşıq Əhmədin atası Ədil bəy olur. Aşığın sayca 
üçüncü, müstəqillik dövründə nəşr olunmuş ilk şeirlər kitabında 
«Müəllifdən» başlığı altında həmin dövrün bir ailənin simasın-
da konkret xarakteri açıqlanır: «Mən Aşıq Əhməd Ədil bəy oğ-
lu Rüstəmov 1920-ci ildə Kürdəmirin Carlı kəndində dünyaya 
gəlmişəm. Atam Ədil bəy Məşədi Rüstəm oğlu Kür çayı bölgə-
sində varlı adamlardan olub. Bu var-dövlət Ədil bəyə ata-baba-
sından miras qalmışdı. Beşqovaq bağı, Əncil bağı, İydəli qoruq, 
Çərovuş, Böyük Ağ Çalanın bir hissəsi Ədil bəyin torpaqları 
idi. Atamın Şıxtəpəsində mal-qara üçün qışlağı, Kürün o tayın-
da – Xəlsə gölü ətrafında lobya, küncüt, darı, sılıf əkmək üçün 
torpaq sahəsi vardı. İndi görün, belə bir xeyrül-əməl sahibinin 
son aqibəti necə oldu. 1924-cü ildə vəzifə başına keçənlər atamı 
 
 
 
— 16 —
«xalq düşməni» adı ilə qollarını bağlayıb Kürdəmirə apararkən 
yarı yolda Muradxan kəndi yaxınlığında, seyrək qamışlıqda 
güllə ilə vurub öldürdülər. Sonra da bütün var-dövlətimizi yığıb 
apardılar. Özümüzü də evdən bayıra atdılar» (16, 3).  
Qeyd edək ki, 1960-cı ildə nəşr olunmuş «Aşıqlar» kitabın-
da Aşıq Əhməd Rüstəmovun tərcümeyi-halı haqqında qısa mə-
lumat verilmişdir (30, 172). Folklorşünas Əhliman Axundovun 
tərtib etdiyi «Azərbaycan aşıqları və el şairləri» kitabının ikinci 
cildində isə Aşıq Əhməd haqqında belə məlumat verilir: «Aşıq 
Əhməd Adil oğlu Rüstəmov 1921-ci ildə Kürdəmir rayonunun 
Carlı kəndində anadan olmuşdur. O, gənc yaşlarından aşıq sə-
nətinə həvəs göstərmişdir. Sonra məclis keçirməyə, saz çalıb, 
söz qoşmağa başlamışdır. Aşıq Əhməd şeirlərinin mövzusu əsa-
sən müasir həyatdan götürülür» (34, 464). 
Şirvan bölgəsi folklor örnəklərinin, o sıradan aşıq yaradıcı-
lığı nümunələrinin toplanmasında, tərtibində və nəşrində böyük 
xidmətlər göstərmiş folklorşünas S.Qəniyev «Şirvan aşıqları» 
kitabında ustad sənətkarın bioqrafyasından danışaraq qeyd edir: 
«Əhmədin orta məktəbdə oxuduğu illərdə aşıq sənətinə rəğbəti 
günü-gündən artır. O, evlərində heç kəs olmayanda zümzümə-
lər də edirdi. Atası Ədil kişi işdən hali olur. Oğlunun bu sənətə 
bağlanması onu çox sevindirir. O, Əhmədi kənddə aşıq sənəti-
nin bilicisi, saza bələd, gözəl balaban çalan Əlinin yanına gəti-
rir. İki il ərzində Əhməd aşıq sənəti haqqında çox şeylər öyrənir 
ustadı Əlidən. O, müharibədən qayıdandan sonra, 1945-ci ildən 
aşıqlıq edir» (127, 35).  
Qeyd edək ki, aşığın özünün təqdim etdiyi «tərcümeyi-hal-
dan»da göründüyü kimi, onun 4 yaşı olanda atası güllələnib. 
Ona görə də aşığın atası ilə bağlı məlumat dəqiq deyildir. 
Aşıq Əhmədin həyatı və yaradıcılığı haqqında bir sıra əsər-
lərdə müxtəlif məlumatlara rast gəlinir (139, 90-94; 6, 40-43 və 
s.). 
 
 
 
— 17 — 
Sənətkar özü uşaqlıq illərini belə xatırlamışdır: «1930-cu il-
də ibtidai məktəbə qəbul edildim. Dərd bizi Ozana, Qazana 
döndərmişdi. Şeirə, sənətə çox marağım var idi. Üçüncü sinifdə 
ilk şeirimi yazdım: 
 
Qara neft ölkəmizi 
Doldurur. 
Allah birin yıxır, 
Birin qaldırır. 
 
1936-cı ildən başlayaraq taxtadan bir saz qondarıb, qonum-
qonşuda, bayramda, çilə çıxaran qızların məclisində çalıb oxu-
yardım... Anamda elə bir hafizə var idi ki, Ərəbxana kəndindən 
Aşıq Zeynalabdinin bizim kənddə keçirdiyi toy məclislərində ça-
lıb-oxuyanda dediyi sözləri, oxuduğu havaları dərhal əzbərləyir-
di. «Seydi və Kərəm» dastanını da mən anamdan öyənmişəm. 
Saz götürüb ilk dəfə etdiyim toy Carlıda Nəsir adlı bir oğlanın 
toyu olub. Ondan sonra anam məni öz həmkəndlimiz balabançı, 
saz çalmağı bacaran Əli dayının yanına apardı. Bir tağar buğ-
daya, bir camış düyəsinə, üç batman lobyaya qiymət kəsdilər ki, 
məni öyrətsin. Əli dayı mənə «Ordubadi»ni, «Şəşəngi»ni, «Şir-
van gözəlləməsi»ni, «Qobustan pişroları»nı, «Osmanlı» havala-
rını öyrətdi, çaldırdı, oxutdu, oynatdı. Bircə Kərəmi havasından 
başqa. Ustad nə qədər çaldı, oynadı, bacarmadım. Dedi sol aya-
ğının pəncəsini yerə qoy, sağ ayağının baş barmağı üstündə ax-
saya-axsaya irəli get. Nə isə alınmadı. Əsəbi halda bayıra çıxdı. 
Mən elə bildim ki, çıxıb evlərinə getdi. Dedim ay dadi-bidad, 
xərcim batdı. Handan-hana gəldi, dedi, sağ ayağını qaldır. Mən 
ayağımı qaldıran kimi dabanıma nə isə xırçadan sancıldı. Dedi, 
indi götür sazı. O, balabanla, mən sazla. Dabanımı yerə basa bil-
mirdim. Sən demə dabanıma batırdığı innab tikanıymış. Ondan 
sonra hər şey öz qaydasına düşdü» (16, 4).  
 
 
 
— 18 —
Beləliklə, Aşıq Əhməd sənət praktikasına başlayıb. Əlli il-
dən artıq yorulmadan el şənliklərində, toyda-düyündə, ictimai 
tədbirlərdə çalıb-çağırıb. Yetmiş yaşında «Əməkdar mədəniy-
yət işçisi» fəxri adına layiq görülüb» (139, 90.)  
Aşıq öz ömür yolu haqqında bunları da bildirir: «1941-ci il-
də müharibəyə getdim, 1942-ci il noyabr ayında xəsarət alıb, 
arxa cəbhəyə qaytarıldım. Gələn gündən bəri Kürdəmir mədə-
niyyət şöbəsində aşıqlar ansanblına rəhbərlik etmişəm. Çoxlu 
şagirdim olub. İlk şeirlər kitabım 1965-ci ildə «Azərnəşr»də 
nəşr olunub – «Sazımın telləri». 1980-ci ildə «Əlləriniz yorul-
masın» adlı kitabım «Yazıçı» nəşriyyatında   işıq üzü görüb. 
Çap olunmamış yüzlərlə şeirim, 20-yə yaxın dastanım var. 
Dağlıq Qarabağ hadisəsindən bəri bütün cəbhə boyu səngər-
səngər gəzmişəm. Cəbhədə döyüşənlərə yardımlar eləmişəm. 
İki nəvəm də, cəbhədədir (məlumat 1995-ci ildə verilib – 
Y.B.)» (16, 5).  
İki övladı olan sənətkarın yaşı səksəni ötəndə də rayonun 
ictimai-siyasi, mədəni-kütləvi tədbirlərində iştirak etmişdir. 
Qoca vaxtı əli titrədiyinə görə saz çalmamış, amma bədahətən, 
sinədəftər istənilən qədər şeir söyləmişdir. Aşıq həm də son əlli 
ilin canlı mədəniyyət ensiklopediyası olmuşdur. Onun aşıq sə-
nəti ilə bağlı zəngin məlumatları vardır ki, bu da bütövlükdə bu 
sənətin öyrənilməsi üçün az əhəmiyyət daşımır. 
Aşığın ədəbi irsi 2000-dən çox müxtəlif janrlı şeiri və 20-
dək dastanı əhatə edir. Yaradıcılıq nümunələrinin bir hissəsi 
aşıq şeirlərindən ibarət müxtəlif antologiyalarda (o cümlədən 
30; 34; 127 və s.) və ayrıca aşığın şeirləri toplanmış «Sazımın 
telləri» (1965), «Əlləriniz yorulmasın» (1980), «İtən sa-
zım»(1995), «Xoş gəlmisən Kürdəmirə, rəhbərim» (1998), 
«Dastanlar» (2004) kitablarında nəşr olunmuşdur (14; 15; 16; 
17). 
Aşıq Əhməd yüksək şairlik istedadına malik sənətkar idi. 
 
 
 
— 19 — 
Cəbhədə yaralanıb döndükdən sonra cəbhə qəzetlərində, müxtə-
lif dərgilərdə qələbəyə ümid, inam artırmaq məqsədilə  ilham-
verici şeirlərlə çıxış etmiş, qospitallarda konsertlər vermişdir. 
Eyni zamanda elə gənclik illərindən aşıqlıq sənətinin sirlərini, 
tarixini, incəliklərini dərindən öyrənmişdir. Xalq arasında sevi-
lən dastanları mükəmməl öyrənməklə özü də əski dastan ənənə-
sinə uyğun dastanlar yaratmışdır. Onun təcnisləri, qoşmaları, 
gəraylıları, ustadnamələri ağızdan-ağıza düşür, el arasında aşıq-
lar, müğənnilər tərəfindən sevilə-sevilə oxunur. Aşıq Əhmədin 
öz səsi, öz boğazı, öz üslubunda oxuduğu gözəlləmələr («Bir 
salam verək», «Muğanlı qız, Şirvana gəl», «Yox-yox»), şəşəngi 
(«Düzməyə gəlsin»), şikəstə («Dur gedək» «Məni») və s. tez 
bir zamanda el məclislərində bənzərsizliyi ilə seçilir, sevilir, bə-
yənilir, ruhları oxşayır, ürəklərə yol tapır və əbədiləşir. Aşıq 
Teyfur, Aşıq Məmmədağa, Əvəzxan Xankişiyev, Aşıq Şərbət, 
Aşıq Yanvar, Rəhilə Həsənova, Eynulla Cəbrayılov, Sabir Mir-
zəyev, Şahnaz Haşımova Aşıq Ağamurad, Solmaz Kosayeva, 
Aşıq Fərhad, Aşıq Əhliman, Aşıq Rza və başqa bir çox məşhur 
aşıq və müğənnilər Aşıq Əhmədin sözlərini repertuarlarına da-
xil etmiş, el şənliklərində, konsert salonlarında, efirdə və ekran-
da yüksək peşəkarlıqla ifa etmişlər. Geniş dinləyici auditoriya-
sının rəğbətini qazanmış çoxsaylı mahnıları bu gün də yüksək 
səviyyədə sevilməkdədir. 
Aşıq Əhməd Kürdəmirdə və bütövlükdə respublikada mə-
dəniyyət və incəsənətin inkişaf etdirilməsində səmərəli fəaliy-
yət göstərmiş, ictimai-siyasi və mədəni-kütləvi tədbirlərdə fəal 
iştirak etmişdir. 1978-ci ilin fevral ayının 11-də Bakıda Abbas-
mirzə Şərifzadə adına Aktyor evində onun yaradıcılıq gecəsi 
keçirilmişdir. Gecədə respublikamızın  görkəmli elm, mədəniy-
yət xadimləri, tanınmış ustad sənətkarlar iştirak etmişlər. SSRİ 
Həmkarlar İttifaqı Mərkəzi Şurasının 21 fevral 1978-ci il tarixli 
15 saylı qərarı ilə Aşıq Əhməd Rüstəmov «Kəndlərdə mədəni 
 
 
 
— 20 —
hamilik əlaçısı» döş nişanı ilə təltif olunmuşdur. 
Aşıq Əhməd müharibə və əmək veteranı idi. O, Böyük Vətən 
müharibəsində qələbənin 20, 25, 40, 50 illik yübiley medalları, ha-
belə bir neçə ordenlə təltif edilmişdir. 
Aşıq sənətinin inkişafında, təbliğində yarıməsrlik səmərəli 
xidmətlərinə və anadan olmasının 70 illiyi münasibətilə Aşıq 
Əhməd Rüstəmov Azərbaycan Aşıqlar Birliyi Rəyasət Heyəti-
nin «Fəxri Fərmanı» ilə  təltif olunmuşdur. 
Aşıq Əhmədin həm də zəngin ictimai fəaliyyəti olmuşdur. 
O, dəfələrlə rayon və şəhər sovetlərinin deputatı seçilmiş, rayon 
«Bilik» Cəmiyyətinin, Ziyalılar Cəmiyyətinin, Ağsaqqallar Şu-
rasının üzvü olmuşdur. 
Azərbaycan SSR Ali Soveti Rəyasət Heyətinin 3 noyabr 
1989-cu il tarixli fərmanı ilə Əhməd Ədil oğlu Rüstəmova xalq 
yaradıcılığında xidmətlərinə görə «Azərbaycan SSR-in əmək-
dar Mədəniyyət İşçisi» fəxri adı verilmişdir. Azərbaycan Yazı-
çılar Birliyinin 14 aprel 1998-ci il tarixli qərarı ilə Azərbaycan 
Yazıçılar Birliyinə üzv qəbul edilmişdir. 
O ölümünə qədər rayonun ictimai-mədəni həyatında fəal iş-
tirak etmiş, bütün qüvvə və bacarığını yaradıcılığa, mədəniyyət 
və incəsənətin çiçəklənməsinə, mədəni-kütləvi tədbirlərin ha-
zırlanıb keçirilməsinə sərf etmişdir. Mütəmadi surətdə hərbi 
hissələrdə olmuş, milli ordumuzun əsgər və zabitləri qarşısında 
hərbi-vətənpərvərlik mövzusunda şeirlər söyləmiş, əsgərləri 
mərdliyə, cəsurluğa ruhlandırmışdır. 
Aşıq Əhməd Rüstəmovun yaradıcılığı və ictimai fəaliyyəti 
heç vaxt diqqətdən kənarda qalmamış, onun yaradıcılıq gecə-
ləri, anadan olmasının 70, 75, 80 illik yubileyləri böyük təntənə 
ilə qeyd edilmişdir. 
Görkəmli sənətkar Aşıq Əhməd ömrünün yarım əsrdən ço-
xunu xalqımızın mənəvi dünyasının zənginləşməsinə həsr et-
məklə elin dərin hörmət və məhəbbətini qazanmışdır. O uzun 
 
 
 
— 21 — 
illər qədim Şirvan aşıq mühitinin ənənələrini yorulmadan da-
vam etdirmişdir. Aşıq Əhməd ustad sənətkar olmaqla yanaşı, 
həm də geniş oxucu kütləsi tərəfindən rəğbətlə qarşılanan şair 
idi. Bu mənada Aşıq Əhməd yaradıcılığını həm aşıq yaradıcılığı 
kimi, həm el şairliyi kimi, həm də ümumiyyətlə, şairlik kimi sə-
ciyyələndirmək mümkündür. 
Azərbaycan aşıq sənətinin inkişafında görkəmli rol oyna-
mış Aşıq Əhməd 2008-ci ilin avqust ayının 12-də ömrünün 88-
ci ilində Kürdəmir rayonunda vəfat etmiş və rayonunun Fəxri 
Xiyabanında dəfn olunmuşdur. 
 
 
 
— 22 —
AŞIĞIN SƏNƏTKARLIQ FƏALİYYƏTİ 
 
Çağdaş folklorşünaslıqda xalq yaradıcılığının öyrənilməsi, 
onun mədəni-estetik fəaliyyət sahələrinin sistemli şəkildə təd-
qiqi problemi tarixən formalaşmış və zaman-zaman zənginləşə-
rək möhtəşəm sənət arsenalına çevrilmiş etnik-mədəni irsin el-
mi təhlilində çeşidli aspektlərin tətbiqini zəruri edir. Belə as-
pektlərdən biri kimi sənətkar və mühit münasibətləri mədəni 
fəaliyyət sisteminin konkret vahidləri səviyyəsində əsas ele-
mentlər kimi götürülə bilər. Azərbaycan aşıq sənətinin lokal və 
qlobal spesifıkası da bu baxış prizmasından daha aydın şəkildə 
özünü biruzə verir. Əslində, aşıq sənətinin də tərkib hissəsini 
təşkil edən ədəbi fəaliyyət sistemi iri struktur elementləri kimi 
yaradıcı (və ya ifaçı) sənətkar şəxsiyyətini (subyekti), yaradılan 
əsəri (poeziya, musiqi, rəqs), yəni reallaşmış mətni və bunların 
hər ikisinin mövcud olduğu sənəti bütövlüklə içinə alan etnik-
mədəni arealı – mühiti nəzərdə tutur. Bu mənada Azərbaycan 
aşıq mühitləri içərisində öz spesifik sənət statusu olan Şirvan 
aşıq mühitinin və bu mühitin görkəmli nümayəndəsi ustad Aşıq 
Əhmədin sənətkarlıq fəaliyyəti, o sıradan ədəbi yaradıcılığı – 
poeziyası və dastan yaradıcılığının qeyd olunan münasibətlər 
sistemində öyrənilməsi, bütövlükdə Azərbaycan aşıq ədəbiyya-
tının spesifıkasının müəyyənləşdirilməsi üçün ciddi elmi əhə-
miyyət daşıyır. 
Əsası Göyçəli Miskin Abdal tərəfindən qoyulmuş (83, 51; 
112), əski oğuz ozan sənətindən qaynaqlanan Azərbaycan aşıq 
sənəti Qurbani, Tufarqanlı Abbas, Xəstə Qasım, Sarı Aşıq, 
Aşıq Valeh, Aşıq Alı, Aşıq Ələsgər kimi ürfan elmini haqqdan 
almış vergili şəxsiyyətlərin – ariflərin söz və saz dünyasından, 
xalq yaradıcılığı incilərindən, dindən və təriqətdən qaynaqlana-
raq zəngin inkişaf yolu keçib gəlir. Genezisi etibarilə eyni kök-
 
 
 
— 23 — 
dən yaranan Azərbaycan aşıq sənətinin differensial keyfıyyətlər 
qazanmasında, qollara üzvlənməsində əsas faktor kimi sosial-
mədəni mühitin rolu sənət və mühit münasibətlərini müstəqil 
mövzu kimi araşdırmağı şərtləndirir.  
Ümumiyyətlə, Şirvan aşıq mühitinin formalaşmasında elm, 
mədəniyyət mərkəzi olan Şamaxı şəhəri ilə yanaşı, bu regionda 
mövcud olan sufi-təkkə ocaqları və «...təkkə ocağından çıxan 
dərviş aşıqların böyük rolu olmuşdur» (128, 3). S.Qəniyevin 
apardığı araşdırmalar nəticəsində Şirvan regionunda 60-dan ar-
tıq «sufi-təkkə» ocağıının müəyyənləşdirilməsi (bax. S.Qəni-
yev, Övliyalar, ziyarətgahlar, müqəddəslər və din xadimləri. 
B.:1994) faktı da Şirvan aşıq mühitinin formalaşmasında təsəv-
vüfün funksional təsiredici rolunu aydınlaşdırır. Əslində aşıq 
sənəti tərəkəmə-elat mədəniyyəti hadisəsidir. Əsası çöldən baş-
lanan mədəniyyətin, konkret olaraq sözügedən sənətin şəhər 
mühitinə düşməsi və ya sosial sifarişin şəhərdən və şəhər dinlə-
yicisi səviyyəsində verilməsi sənətin auditoriyaya, sosial mü-
hitə uyğunlaşmasını, adaptasiya olunmasını şərtiləndirmişdir.  
Şirvan aşıq qolunun əsas differensial əlaməti onun xanən-
dəlik sənətinə yaxınlaşmasıdır. Bu əlamət də məhz şəhər mühi-
tinin təsiri ilə yaranmışdır. «Şamaxı paytaxt olduğu üçün saray-
da şair, rəqqasələrlə yanaşı xanəndələr, musiqiçilər də fəaliyyət 
göstərirdi. Bunun nəticəsi idi ki, bəzən saray məclislərinə aşıq-
lar da dəvət olunurdu. Bu da aşıq sənəti ilə xanəndəlik sənətini 
bir-birinə yaxınlaşdıran amillərdən ən başlıcasıdır. Deməli, Şir-
van aşıq mühitinin canına bir tərəfdən «Sufi dərvişlərin», «di-
ringili avazları», nəfəsləri hopmuş, ikinci bir tərəfdən xanəndə-
lik sənəti qoşulmuşdur. Beləliklə, eyni bir kökdən su içən Şir-
van aşıq mühitinin özünəməxsus ifa tərzi, ənənəsi, sənət üslubu 
meydana gəlmişdir» (128, 4). 
Şirvanın musiqi mədəniyyətinin özünə xas cəhəti onun həd-
siz dərəcədə rəngarəng olmasındadır: bu ərazidə həm xalq mah-
 
 
 
— 24 —
nıları, həm instrumental musiqi, həm də muğam sənəti geniş tə-
şəkkül tapmışdır... Folklor ekspedisiyalarının nəticələri göstər-
diyi kimi bu ərazidə xalq musiqisinin həmin növləri ilə yanaşı 
qədim zamanlardan Molla Qasım, Baba Şirvani, Oruc, Sədrəd-
din, Daşdəmir, Fətəli Heybət oğlu, Mücülü Bəşir kimi sənətkar-
lar yetişdirmiş aşıq sənəti məktəbi də inkişaf etmişdir (8, l).  
Son dövr filoloji araşdırmalarda Şirvanın bəzi aşıqları haq-
qında da təsvir xarakterli bilgilər verilsə də onların yaradıcılığı 
hələ də kifayət qədər öyrənilməmişdir. «Şirvan aşıqları tərəfin-
dən söylənən dastanlar, onların musiqi repertuarı, toyun aparıl-
ma qanun-qaydaları və söz açdığımız aşıq məktəbinin inkişaf 
tarixini səciyyələndirən başqa xüsusiyyətlər haqqında məlumat-
lar hələ də çox bəsitdir» (8, l). 
Şirvan aşıqlarının XV-XVIII əsrlər üzrə Aşıq Dostu Şir-
vani, Aşıq Saleh, Aşıq Rüstəm, Aşıq İbad, XIX və XX əsrin bi-
rinci yarısı üzrə Baba Rəxşan, Aşıq Mürsəl Babaş oğlu, Aşıq 
Soltan, Aşıq Qənimət, Aşıq Cəlal, Aşıq Daşdəmir, Aşıq Zeyna-
labdin, Aşıq Bilal, Aşıq Şamil, Aşıq Abbas və başqalarının ad-
ları və sənət irsi ilə bağlı məlumatlar vardır. «Bu sənətkarların 
əldə olunan şeirlərində yaşadıqları dövrün ab-havası, yurdumu-
zun füsünkar gözəllikləri öz poetik ifadəsini tapa bilmişdir. Bu 
istedadlar həm də neçə-neçə dastan bağlamış, saz havaları bəs-
tələmişlər. İndiyə kimi çap olunmayan «Mustafa və Sənəm xa-
nım», «Barıddıy Soltan və Kövsər», «Küçə Rza», «Koroğlunun 
Şirvan səfəri», «Aşıq Bilal və Naburlu Badam» və s. dastanlar 
Şirvan sənətkarları haqqında çox söz deyir. Şirvan aşıqlarının 
bəstələdikləri, yaratdıqları saz havalarıının sayı iyirmidən artıq-
dır. «Peşrev», «Şəşəngi», «Şirvan şikəstəsi», «Əlicadi», «Sarı-
torpaq şikəstə», «Qocaman şikəstə», «Qara qafiyə», «Güllü qa-
fiyə», «Qobustanı», «Cığdançıxmaz», «Ordubadi», «Gəraylı» 
və s. aşıq mahnıları əsrlərlə Şirvan məclislərinin bəzəyi olmuş-
dur (128, 5). 
 
 
 
— 25 — 
Təkcə bu qeyd olunanlarla məhdudlaşmayan Şirvan aşıq 
mühitinin sənət irsi, onun özünəməxsus xüsusiyyətləri, bölgədə 
geniş yayılmış dastanlar və saz havaları, təəssüf ki, sistemli şə-
kildə tədqiq edilməmişdir. «Şirvanda muğamla aşıq sənətinin 
qarşılıqlı təsirinin nə vaxtdan və necə başladığını dəqiq demək 
çətindir. Lakin artıq XIX əsrin axırına yaxın və XX əsrin ilk 
onillikləri dövründə Şirvanda həm xanəndələrin, həm də aşıqla-
rın iştirakı ilə keçən toylara daha tez-tez təsadüf olunurdu (Şir-
vanda keçirilən məclislərdə Keçəçi oğlu Məhəmməd, Cabbar 
Qaryağdı, Kəblə Hüseyn, Səhəb və başqa musiqiçilər iştirak 
edirdilər) (8, 4).  
Şirvan aşıq mühitinin görkəmli nümayəndələrindən olan 
Aşıq Şamil Şirvan toylarında sənətkarların iştirakını belə təsvir 
edirdi: «Bizim əsrin (XX əsrin – Y.Ə.) əvvəllərindən Şirvan 
toylarına daha çox tərkibində xanəndə olan aşıq dəstələri dəvət 
etməyə başladılar. Amma söz yox ki, bu məclislərdə üstünlük 
yenə də aşığa verilirdi. Elə buna görə də aşıq daha dərin, daha 
zəngin biliyə malik olmalı idi: O, xanəndənin bildiklərini də 
bilməliydi. Aşıqla xanəndənin birgə çıxışları belə keçərdi... 
Aşıq hər hansı bir mahnını oxuyub qurtaran kimi xanəndə hə-
min mahnıya ayaq verərdi və beləliklə aşıqla xanəndə arasında 
bir növ deyişmə yaranardı. Və yaxud da dastanın müəyyən his-
sələrində aşıq sözünə ara verər, xanəndə də öz çıxışı ilə, məsə-
lən «Qarabağ şikəstəsi» ilə meydana girərdi» (8, 5). 
Qeyd edək ki, Şirvan aşıq mühitinin səciyyəvi xüsusiyyət-
lərinin mövcudluğu faktını və bəzi xarakterik elementlərini 
Q.Namazov, M.Qasımlı və b. da qeyd ediblər (117, s.6). «Belə 
ki, bu mühitdə aşıq tərzi ilə xanəndə tərzinin qovuşuğu olan 
«Pişrov» havaları (ona yaxın belə hava var), «Şikəstələr» (doq-
quz şikəstə havası mövcuddur), «Şəşəngi»lər (sayı üçdür) mü-
şahidə edilir ki, həmin havalar sırf bölgə səciyyəlidir... Bununla 
belə, Şirvan aşıqlarının musiqi repertuarında yerli havalarla ya-
 
 
 
— 26 —
naşı bütövlükdə Azərbaycan aşıq sənətinə məxsus olan klassik 
saz havaları («Müxəmməs», «Dübeyti», «Kərəmi», «Koroğlu» 
havaları və s.) da mühüm yer tutur. 
...Musiqi repertuarından fərqli olaraq, Şirvan aşıq mühitinin 
söz repertuarı digər mühitlərdən özünəməxsus əlamətlərlə seçil-
mir. Ənənəvi klassik aşıq dastanları, eləcə də, saz-söz ustadları-
nın poetik irsi burada da söz yükünün əsasını təşkil edir. Bir 
sıra hallarda bəzi dastanların («Abbas-Gülgəz», «Xəstə Qa-
sım», «Alıxan-Pərixanım», «Şah İsmayıl» və s.) süjet xəttində 
variant dəyişiklikləri nəzərə çarpır ki, bu da aşıq mühitlərinin 
əksəriyyəti üçün səciyyəvidir və folklor mətninin şifahi şəkildə 
mövcudluğundan irəli gələn təbii bir haldır» (98, 202-203). 
M. Qasımlı Şirvan aşıq mühitindən fraqmentar şəkildə bəhs 
etdiyindən (mühit üçün bəzi xarakterik əlamətləri qeyd etsə də) 
sözügedən bölgənin sənət və sənətkar spesifikası geniş aydın-
laşdırılmamışdır. Konkret olaraq, Şirvanın XX yüzildə, xüsu-
silə, onun ikinci yarısında geniş şöhrət qazanmış, məşhur ustad 
aşığı Əhmədin adını belə xatırlatmamışdır. (128, 61).  
Ustad aşığın şeləri bir neçə kitabçada nəşr olunmuşdur. 
Aşıq Əhməd ustad aşıq kriteriyasının tələblərinə tam uyğun bir 
sənətkar olmuşdur. O, həm ustad-şagird ənənəsi, həm də dastan 
yaradıcılığı baxımından ustad sənətkar statusu qazanmışdı. 
Azərbaycan aşıq ədəbiyyatı və Şirvan aşıq mühiti çevrəsin-
də Aşəq Əhmədin sənətkarlığını səciyyələndirən keyfiyyətləri 
bütövlükdə müəyyənləşdirmək üçün məsələyə hissədə (fərddə 
və mühitdə) və tamda (Azərbaycan aşıq sənəti səviyyəsində) 
baxılmalı, coğrafi, sosial-siyasi və mədəni faktorların təsirləri 
araşdırılmalıdır. Çünki Aşıq Əhmədin poeziyasında Kürdəmirin 
o qədər də zəngin olmayan təbiəti ilə zəngin peyzaj, yaşadığı 
sosial-siyasi şəraitin saxta kommunist ideologiyası ilə Allah, 
din, haqq-ədalət, primitiv sosialist mədəniyyəti ilə zəngin mə-
dəni, mənəvi, ruhi dünya kontrast yaradır. Sənət dünyasında ka-
 
 
 
— 27 — 
sıb reallıqla zəngin obstraksiya, təffəkkür və fantaziyanın daha 
çox son ikinciyə meyllənən istiqamətinin reallaşdığı sabit mə-
nəvi dəyərlər üstünlük təşkil edir. Aşıq Əhməd ustad aşıq, ka-
mil sənətkar, savadlı şairdir: 
 
Vuruldum sənətə, şeirə, dastana, 
Dilqəmə,Abbasa, Aşıq Qurbana. 
Baş əydim Mirzəyə, Növrəs İmana, 
Səcdə qıldım Ələsgərə, Alıya (46, 12) 
 
Aşıq Əhməd poeziyası dövrün və özünəqədərki dövrlərin 
zəngin mənəvi dəyərlərinin estetik biçimdə ifadəsi, türk bədii 
gerçəkliyinin, türk ruhunda da tam dolğunluğu ilə iştirak etdiyi 
poetik informasiyanın təzahür faktıdır. Bu fakt subyekt və mü-
hit münasibətləri sistemində ifadə imkanlarını reallaşdırır. 
Ustad aşığın sənətkarlığı haqqında bu sənətə bələd olan 
müxtəlif elm və sənət adamlarının fıkir və mülahizələri vardır. 
Onun sənətinin görkəmli tədqiqatçılarından olan folklorşünas 
alim Qara Namazovun «Ulu Şirvanın söz-saz ustası» adlı yığ-
cam, amma dərin məzmunlu məqaləsində (119, 139-143) Aşıq 
Əhmədin bütövlükdə mənsub olduğu sənət mühitinin, onun əs-
ki ənənələrinin, görkəmli nümayəndələrinin konkret səciyyəsi 
verilmişdir: «İlk öncə mübahisə doğuran səbəblərdən başlıcası-
aşığın ansamblda kölgədə qalması, sazın isə zərbli və nəfəsli 
musiqi alətləri arasında zəif səslənməsidir. Əlbəttə, ümumən 
şərq aşıq məktəbinin ansambl quruluşunda formalaşması bir 
sıra tarixi amillər və xalqın məişət və mədəni təkamülü ilə bağ-
lıdır» (119, 139).  
Şirvan aşıqlığının xarakterini doğru müəyyənləşdirən alim 
bu xüsusiyyətin formalaşmasında tarixi-mədəni faktorların ro-
lunu diqqətə çəkir: «Bəllidir ki, Şərq-Şirvan aşıq məktəbinin tə-
kamülü və keçdiyi tarixi yol-Qafqaz ərazisində qədim Alban 
 
 
 
— 28 —
Xəzər dövlətləri, eləcə də Şirvan Şahlığı hakimlik sürmüş, on-
lar qonşu Şərq dövlətləri ilə mədəni əlaqələrdə olmuş, bir-biri-
nin mədəniyyətinə, ədəbiyyat və incəsənətinə təsir göstərmişlər. 
Şirvan dövləti ilə ilk növbədə İran Şahlığı və Osmanlı İmperi-
yası arasında münasibətlər yaranmış, bu münasibətlər, əlaqələr 
incəsənətdə və ümumən mədəniyyətdə də dərin iz buraxmışdır» 
(119, 140.)  
Prof. Qara Namazovun Şirvan aşıqlığının Azərbaycan aşıq 
sənətinin bir qolu kimi formalaşmasında kənd və şəhər mədə-
niyyətlərinin əlaqəsinin, o cümlədən, saray mədəniyyətinə in-
teqrasiyanın dəyərləndirməsini elmi baxımdan ciddi məntiqi və 
tarixi təcrübəyə əsaslanan tezisi özünü doğruldur: «Xatırladaq 
ki, saray mühiti üçün məqbul sayılan, sevilən və dəyərləndirilən 
muğam ifaçılığı, zərbli alətlərin müşayiəti ilə oxunan havalar 
saray xanəndələrinə hörmət və nüfuz qazandırırdı. İncəsənətin 
bu sahəsi geniş inkişaf tapır və ətraf vilayətlərə də yayılırdı. 
Yalnız iri şəhərlərdə deyil, hətta kəndlərdə də belə toy məra-
simlərinin daha təntənəli və şən keçməsi üçün sənətkarlara bö-
yük ehtiyac duyulurdu. Kənd mühitində məclis keçirən aşıq isə 
təkcə bu tələbi ödəyə bilmirdi. Xanəndəliyə, zərbli və nəfəsli 
musiqi alətlərinə meyl get-gedə güclənir, bu da təkcə çalıb ça-
ğıran aşıqın nüfuzuna təsir edirdi. İstər-istəməz aşıq mühitlə ba-
rışmalı, ətrafına başqa çalğıçılar da toplamalı olurdu. Bu uzun 
tarixi gediş aşığı xanəndəyə, sazı tara yaxınlaşdırırdı. Deməli, 
aşıq öz sənətini yaşatmaqla yanaşı məqamı gələndə xanəndəni 
də əvəz edirdi. Aydındır ki, xanəndənin saraydakı nüfuzu aşığı 
da saraya sövq edir, saz tutan barmaqları tədricən muğam not-
ları üstə köklənirdi» (119, 140). 
Aşıq Əhmədin mənsub olduğu sənət mühitinin mənşəyini 
Q.Namazov belə aydınlaşdırır: «Rəvayətlərə və tarixi qaynaq-
lara görə, Rəsul Əleyhüssəlamın məsləhətilə Dədə Qorqud Də-
mirqapı Dərbəndə və ümumən Şirvana İmam təyin edilmiş və 
 
 
 
— 29 — 
orada ömrünü başa vurmuşdur. Şübhəsiz, bu qüdrətli bilici, 
keçmişdən və gələcəkdən xəbər verən Ozanın şöhrəti bütün 
Şərqə yayılmış, Şirvan ozan məktəbinin bünövrəsini qoymuş-
dur»(119, 141).  
Bir milli mədəniyyətin içərisində mövcud olmuş bu iki ox-
şar sənət (ozan sənəti və aşıq sənəti) xalq musiqisini və xalq 
şeirini inkişaf etdirmiş, əhalinin estetik tələbatını uğurla ödəyə 
bilmişdir. Qara Namazova görə, Şirvan aşıqlarına əski sənət 
mirası ozanlardan qalmışdır: «Tarixin daş yaddaşından nə qədər 
silinsə də, yenə də Şirvan-Dağıstan ozanlarının izləri itməmiş-
dir. Molla Qasım Şirvani (XIII yüzil), Məlik Kürəli (XIII yü-
zil), Abbas Bayatlı (XYI yüzil), Dostu Şirvanlı (XYI yüzilin II 
yarısı), Aşıq Abdulla (XYIII yüzil), Dəllək Murad, Şair Tanı, 
Aşıq Soltan, Baba Şirvani (XYIII yüzil), Məhəmməd Varxiyan-
lı (XYIII-XIX yüzil), Aşıq Oruc Tircanlı (XIX), nəhayət bizim 
yüzildə Aşıq Ağaməhəmməd, Aşıq İbrahim, Aşıq Bilal, Aşıq 
Şamil, Aşıq Qurbanxan və yüzlərlə Şirvan aşıqları bu məktəbi 
ləyaqətlə davam və inkişaf etdirmişlər. Bu ənənəni davam etdi-
rən saz-söz sənətkarlarından biri də yarım əsrdən çox ulu Şir-
van torpaqlarında, hətta ondan çox-çox kənarlarda tanınan Aşıq 
Əhməd Rüstəmovdur» (119, 139-143).  
Aşıq Əhmədi bir sənətkar kimi səciyələndirən alim yazır: 
«Aşıq Əhməd yaradıcı sənətkardır. O, Şirvan aşıq məktəbinin 
ənənələrini davam etdirir, saz havalarını təkmilləşdirir, həm də 
özünəməxsus bir ustalıqla ifa edir. Əhməd şair-aşıqdır. Şeirlə-
rində daha çox ustalıqla hikmətli fikirlər, yaddaşlarda qala bilən 
nəsihətamiz misralar, beytlər, bəndlər söyləyir: 
 
Cahandan köçənlər qayıtmır bir də, 
Min surət çürüyür hər qarış yerdə, 
Təqvimlər, saatlar, dəqiqələr də 
Ömrü parçalayıb bölmək üçündür» (119, l42). 
 
 
 
— 30 —
 
Folklorşünas alim Mürsəl Mürsəlov Aşıq Əhməd yaradıcı-
lığına intensiv şəkildə müraciət etmiş, onu yaradıcı aşıq kimi 
səciyyələndirmişdir: «Bu gün adı aşıqsevərlər tərəfindən hör-
mətlə çəkilən yaradıcı aşıqlarımızdan biri də Aşıq Əhməddir. 
Aşıq Əli kimi ustaddan sənətin incəliklərini səbirlə öyrənən 
Aşıq Əhməd illər keçdikcə bu ulu el sənətinə daha dərindən yi-
yələnir və dərin mündəricəli qoşmalar, gəraylılar və təcnislər 
yaradır... Əhməd 20-yə yaxın dastan bilir. «Aşıq Mirzə Bilal», 
«Şamama» və s. dastanlarının müəllifi isə o özüdür. Aşığın ya-
radıcılığı çox cəhətlidir. O, vətəni, Azərbaycanın rəngarəng 
təbiətini, əmək adamlarını sazında və sözündə özünəməxsus zə-
rif duyğularla, pafosla tərənnüm edir... Aşıq Əhməd sənətə, sə-
nətkara yüksək qiymət verən aşıqlardandır. Seyid Əzim Şirvani, 
Mirzə Ələkbər Sabir, Üzeyir Hacıbəyov, Cəfər Cabbarlı, Sə-
məd Vurğun, Aşıq Ələsgər, Aşıq Bilal kimi sənətkarlarımız və 
vətənimizin dilbər guşələri – Sumqayıt, Qarabağ, Şirvan, Qazax 
onun yaradıcılığından qızıl xətt kimi keçir. O, vətənin oğul və 
qızlarını yüksək inamla, saf hisslərlə vəsf edir: 
 
Qələm-kağız götür gedək hər yana, 
Qazağa, Gəncəyə, Şəki, Şirvana, 
Gözəl Qarabağa, Milə, Muğana, 
Hələ deyilməmiş söz gövhərim var. 
 
Aşığın sənətkarlığını yüksək qiymətləndirən M.Mürsəlov 
xeyli müddət Aşıq Əhmədin hərbi vətənpərvərlik mövzusunda 
yazdığı şeirlərin tədqiqi ilə məşğul olub, «Əsgər oğluma» şei-
rini də «Gənc müəllim» qəzetinin 9 dekabr 1971-ci il sayında 
nəşr etdirib (115). «Mədəni-maarif işi» jurnalında isə «Aşıq 
Əhməd» adlı geniş məqalə çap etdirərək aşığın sənətkarlıq dün-
yasının bəzi səciyyəvi məqamlarını aydınlaşdırıb (116). Müəlli-
 
 
 
— 31 — 
fin müşahidələrinə görə, Aşıq Əhmədin şeirləri «Öz əxlaqi-tər-
biyəvi, hikmətamiz keyfiyyətlərinə görə gənc nəslin təlim və 
tərbiyəsində böyük əhəmiyyət kəsb edir» (116).  
Filologiya elmləri namizədi, tənqidçi V.Yusifli «Yolun 
düşsə Şirvana» kitabında Aşıq Əhmədlə bağlı «Dil aç, telli sa-
zım» başlıqlı yazısında aşığı belə təqdim edir: «Kürdəmirdə, 
Şirvanın bu aran yerində bir el aşığı da yaşayır: 74 yaşı var 
Aşıq Əhməd Rüstəmovun (1993-cü ildə yazılıb – Y.B.). Əlli il-
dən artıq yorulmadan el şənliklərində, toyda-düyündə, ictimai 
tədbirlərdə çalıb-çağırıb. 70 yaşında «Əməkdar mədəniyyət iş-
çisi» fəxri adına layiq görülüb... Aşıq Əhməd nağılçı-dastançı 
aşıqlardandır. 30-40 il bundan əvvəlin toyları indi ona yuxu 
kimi gəlir: onda aşığa hörmət-izzət var idi. Camaat böyük inti-
zarla gözləyirdi ki, aşıq haçansa nağıla başlayacaq. Aşıq bir 
gündə iki dəfə məclisə girərdi. Bir günorta nağılı söyləməyə, 
axşam nağılı isə bəzən sübhəcən çəkərdi»(139, 90-91).  
Qeyd edək ki, aşıqla geniş söhbətini qələmə alan V.Yusifli 
Şirvan aşıq mühitinin bir sıra xarakterik xüsusiyyətini, o cümlə-
dən 60-a yaxın aşıq yolunun, aşıq deyiminin mövcudluğunu, 
aşığın mərasimdə iştirakının səciyyəvi cəhətlərini, eləcə də bu 
mühitə mənsub olan sənətkarların sənət şəcərəsi və repertuar 
özəllikləri ilə bağlı məlumatları nəzərdən qaçırmayıb . 
1960-cı illərdən başlayaraq Aşıq Əhmədin yaradıcılıq nü-
munələri müxtəlif toplu və mətbuat səhifələrində nəşr olunmuş, 
həm özünün, həm də başqalarının ifasında efirdə və ekranda də-
fələrlə səsləndirilmişdir. Aşıq Əhməd haqqında qəzet və jurnal 
səhifələrində (116; 115; 32; 156; 109; 107; 50; 125; 113; 110; 
62; 5; 33; 51; 70; 71; 77; 79; 124; 94; 126; 101; 130 və b.) xeyli 
yazılar dərc olunub. Radio dalğalarında – «Xalq yaradıcılığı», 
«Axşam görüşləri, «Sarı tel»də, televiziyanın bir sıra verlişlə-
rində çıxışları, şeirləri dinlənmişdir. Bir sıra almanaxlarda, 
Azərbaycan və Şirvan aşıqlarının poetik nümunələri dərc olu-
 
 
 
— 32 —
nan kitab və dərgilərdə şeirləri çap olunub, beş kitabı nəşr olu-
nub. Nəşr olunmamış çoxlu şeirləri və dastanları vardır. Aşığın 
«arxivi» ilə tanış olduğumuzdan əminliklə qeyd edə bilərik ki, 
bu görkəmli sənətkarın əsərlərinin xeyli hissəsi hələ nəşr olun-
mayıb. 
Filologiya elmləri namizədi, AMEA Folklor İnstitutunun 
«Aşıq yaradıcılığı» şöbəsinin müdiri, «Sarı tel»in aparıcısı 
E.Məmmədli aşığın yaradıcılığına həsr olunmuş silsilə verlişlər 
hazırlamış, çıxışlarında Aşıq Əhməd sənətkarlığını yüksək qiy-
mətləndirmişdir. 
«Bakı» və «Vışka» qəzetlərinin 1978-ci il 14 fevral sayında 
(«Aşıq mahnıları», «Pesni aşuqa») Aşıq Əhməd Rüstəmovun 
respublika səviyyəsində yaradıcılıq gecəsinin keçirilməsi haq-
qında məlumat verilir: 
«Xalq yaradıcılığının pərəstişkarları Aşıq Əhməd Rüstəmo-
vun sənəti ilə yaxşı tanışdırlar. O, ömrünün 30 ildən çoxunu bu 
peşəyə sərf etmişdir. Xalq nəğməsinin zəngin təcrübəsi, aşıq sə-
nəti haqqında düşüncələri «Sazımın telləri» kitabında öz əksini 
tapmışdır. Abbas Mirzə Şərifzadə adına «Aktyorlar evi»ndə 
Aşıq Əhməd Rüstəmovun yaradıcılıq gecəsi böyük müvəffəqiy-
yətlə keçmişdir. Filologiya elmləri namizədi Mürsəl Mürsəlov 
aşığın ifaçılıq fəaliyyətindən, onun sənətinin xüsusiyyətlərindən 
danışmışdır. Respublikanın Əməkdar Mədəniyyət işçisi Aşıq 
Şakir Hacıyevin rəhbərliyi altında «Kürdəmir aşıqları» ansam-
bılı Aşıq Əhməd Rüstəmovun əsərlərini ifa etmişdir» (32; 156). 
Aşıq Əhməd Rüstəmov 1955-ci ildən 1995-cı ilədək rayon 
mədəniyyət şöbəsində «mədəni çadır»ın müdiri işləmişdir. 
Uzun müddətli və qüsursuz işinə görə «Əmək veteranı» medalı 
ilə təltif edilmişdir. Ustad aşıq respublika aşıqlarının III və IV 
qurultaylarının nümayəndəsi olmuşdur. Hələ 80-ci illərin sonla-
rında onun rəhbərliyi ilə rayon mədəniyyət evində fəaliyyət 
göstərən gənc aşıqlar ansambılının 20 nəfər üzvü var idi və bu 
 
 
 
— 33 — 
ansambl geniş tamaşaçı kütləsi tərəfindən sevilirdi. Qocaman el 
aşığı SSRİ Ali Sovetinin, SSRİ Müdafıə Nazirliyi və Mədəniy-
yət İşçiləri Həmkarlar Təşkilatı Mərkəzi Komitəsinin, Respub-
lika Xalq Yaradıcılığı evinin, Lənkəran və Gəncə rayonlararası 
Xalq Yaradıcılığı evlərinin, rayon partiya və komsomol komitə-
lərinin bir çox medal, diplom, fəxri fərman və təşəkkürlərinə la-
yiq görülmüşdür. 1989-cu il martın 30-dan aprelin 5-nə kimi 
Gəncə şəhərində keçirilən üçüncü xalq yaradıcılığı festivalı çər-
çivəsində Zaqafqaziya, Orta Asiya, Qazaxıstan və Dağıstan 
xalqlarının gənc ozanlarının müsabiqəsini keçirən münsiflər he-
yətinin üzvü olmuşdur (109). 
Z. Məmmədovanın «Əli sazlı, dili sözlü» başlıqlı məqalə-
sində Aşıq Əhmədlə bağlı çoxlu məlumatlar vardır. Müəllif ya-
zır: «Şirvan aşıq sənətinin mahir ustadlarından biri olan aşıq 
Əhməd Rüstəmovun «Respublikanın əməkdar incəsənət işçisi» 
kimi fəxri ad alması münasibətilə keçirilən gecə orda iştirak 
edənlərin yəqin ki, uzun zaman yadından çıxmayacaq. Tək ona 
görə yox ki, qocaman el aşığına fəxri ad verilmişdi, həm də ona 
görə ki, aşığı təbrik üçün Respublika Aşıqlar Birliyinin sədri 
Hüseyn Arif, müavini Aydın Çobanoğlu gəlmişdi. Tək ona görə 
yox ki, mədəniyyət naziri Polad Bülbüloğlunun, bəstəkar Sü-
leyman Ələsgərovun, professor Qəni Məmmədovun, aşığın sə-
nət dostlarının təbrik teleqramlarındakı sözlərin səmimiyyəti 
isidirdi ürəkləri... Həm də ona görə ki, çıxış edənlər rayon rəh-
bərliyinin aşıq sənətinə qayğısından, bu sahədə görüləcək 
ümidverici işlərdən, planlardan söhbət açdılar. Söyləyirdilər ki, 
yaxın vaxtlarda rayon mərkəzində milli üslubda Aşıqlar evi ti-
kiləcək, unudulmaz el sənətkarı Aşıq Şakirin büstü hazırlana-
caq, bu sənət daşıyıcılarından iki nəfərinin – E.Cəbrayılovun və 
H.Hüseynovun əməyini qiymətləndirmək üçün Respublika Mə-
dəniyyət Nazirliyinə təkliflər veriləcəkdir» (109). 
Sabiq mədəniyyət naziri Polad Bülbüloğlunun Aşıq Əhməd 
 
 
 
— 34 —
Rüstəmovun yetmiş illik yubileyi ilə bağlı səmimi təbrik teleq-
ramı da aşığın şəxsi arxivində saxlanmaqdadır. İstər aşığın ya-
radıcılıq gecələrində, istərsə də yubiley mərasimlərində Repub-
likanın tanınmış alim və sənətçiləri Aşıq Əhməd yaradıcılığının 
ən müxtəlif yönümlərdə təhlil etmiş, onu ustad sənətkar kimi 
yüksək qiymətləndirmişlər. 
Mətbuatda gedən məlumatlardan aydın olur ki, Aşıq 
Əhməd vətənin dar günündə, Qarabağ savaşında hərbi əməliy-
yatların getdiyi zamanda döyüş bölgələrini səngər-səngər gəzib, 
əsgərlərimizi döyüşə, düşmən üzərində qələbəyə ruhlandırıb. 
«Kürdəmir» qəzetinin 19 sentyabr 1992-ci il tarixli sayında 
«Milli müdafiə fonduna» başlıqlı xəbərdə deyilir: «Bu gün yur-
dumuzda müharibə getdiyi, xain düşmənin niyyətini puça çıxar-
maq üçün xalqımızın sıx birləşdiyi bir vaxtda hər kəsin vətən-
pərvərliyi, torpaq təəssübkeşliyi ön cəbhəyə köməyi ilə ölçülür. 
Respublikamızın Əməkdar Mədəniyyət İşçisi Aşıq Əhməd Rüs-
təmov da bu nəcib və xeyirxah işdə öz imkanını, bacardığı kö-
məyi əsirgəmir. O, ilk günlər Milli Müdafıə Fonduna ümumi-
likdə 7 min manat pul keçirmişdir... Aşıq Əhməd bir sənətkar 
kimi təşkil etdiyi konsert briqadası və mədəniyyət işçiləri ilə 
birlikdə yaxın vaxtlarda Qarabağa gedəcək, döyüşən orduya baş 
çəkəcək, yaralılarla görüşəcək, onların qarşısında konsertlər ve-
rəcəkdir» (110).  
«Səhər» qəzetinin 13 fevral 1993-cü il tarixində çıxan sa-
yında verdiyi «E1 sənətkarının xeyirxahlığı» başlıqlı məlumat-
da isə bildirilir ki, «tanınmış el sənətkarı Aşıq Əhməd Rüstə-
mov tez-tez döyüş bölgələrinə gedir, xeyriyyə konsertləri təşkil 
edir, döyüşçülərimizə mənən dayaq olur. Şəxsi hesabından əs-
gərlərə 10 min rubl yardımı da sənətkarın xeyirxahlığına sübut-
dur. İndi isə Aşıq Əhməd növbəti səfərə hazırlaşır...» (62).  
Qeyd edək ki, bu tipli məlumatların sayını artırmaq da 
mümkündür. Amma bu faktlar kəmiyyətindən asılı olmayaraq 
 
 
 
— 35 — 
sözügedən sənətkarın vətənpərvərliyinin və millət sevərliyinin 
nə qədər güclü olduğunu təsdiqləmək üçün yetərlidir. Təbii ki, 
bu şəxsi keyfiyyətlər onun sənətkar obrazının içində böyük və-
təndaş simasınının mütləq mövcudluğundan və möhtəşəmliyin-
dən soraq verir. Bu görkəmli sənətkarın və şəxsiyyətin Kürdə-
mirdə keçirilən 75 illik yubiley mərasiminə (5) gəlmiş sənət 
adamları, o cümlədən Ağsudan Aşıq Məhəmməd Şirvanlı, Şa-
maxıdan Aşıq Barat, İsmayıllıdan Aşıq Yanvar, Bakıdan Əvəz-
xan Xankişiyev, Ucardan Aşıq Əhliman və başqaları onu ustad 
kimi böyük ehtiramla təbrik ediblər (5). Aşığın belə böyük hör-
mət və rəğbət qazanmasının başlıca səbəbi onun şəxsiyyət kimi 
də, sənətkar kimi də kamilliyindən irəli gəlirdi. 
«Xalq qəzeti»nin 21 iyun 1996-cı il tarixli sayında jurnalist 
Ələsgər Cabbarov «İtən sazın havası» başlıqlı məqaləsində 
Aşıq Əhmədin şərəfli ömür yolunu, sənətkar taleyini xarakte-
rizə edərək yazır: «Əməkdar Mədəniyyət İşçisi Aşıq Əhmədin 
sinəsi sənət xatirələri ilə doludur. O, 1960-cı ildə keçirilən 
Azərbaycan aşıqlarının üçüncü qurultayında aşıq məktəblərini 
üz-üzə qoyanları kəskin tənqid edib. Bülbül, Rəsul Rza, Mirzə 
İbrahimov onun haqlı olduğunu təsdiqləyiblər.. Aşıq Əhməd 
yarım əsrdən artıq el-obanın toy düyününü şənləndirib, abırlı, 
sanballı bir el sənətkarı ömrünü yaşayıb. Aşıq sənətinin yaşa-
masında, uğurlarında onun da payı olub. Tanrı, özünün dediyi 
kimi, əvvəl onu yıxıb, sonra dikəldib, adlı-sanlı bir sənətkar 
kimi tanıdıb» (51). 
«Əlillər» qəzetinin 17 dekabr 1999-cu il tarixli sayında jur-
nalist Zəminə Həmidova aşığın Şixəli Qurbanov və Səməd 
Vurğunla bağlı xatirələrini qələmə alıb: «Günlərin birində aşığa 
xəbər çatır ki, Mərkəzi Komitəyə gəlsin, Şıxəli Qurbanovla gö-
rüşməlidir (O zaman Şıxəli Qurbanov MK-da işləyirdi). Görüş 
zamanı məlum olur ki, onun bir neçə əlyazması hardansa 
 
 
 
— 36 —
Ş.Qurbanovun əlinə keçib, oxuyub bəyənib şəxsən tanımaq is-
təyir... İmişlidə mədəniyyət evinin müdiri işləyirdim, həm də 
«sazçı qızlar» ansambılına rəhbərlik edirdim. Birinci katib Sə-
mədovun məni otağında gözlədiyini bildirdilər. Otağa daxil 
olanda Səməd Vurğunu da orada gördüm. Səmimi söhbətdən 
məlum oldu ki, qonaq Mil düzünə ova çıxmaq fikrindədir. Mən 
onunla getməliyəm. Belə də etdik. Bərəni qoyub pusquda da-
yanmışdıq. Ov, yəni ceyranlar gələnə qədərki söhbətimizdə şair 
özünün «Ceyran» şeirinə «qabaq» yaza bilib-bilmədiyimi so-
ruşdu. – Ona «qabaq» ola bilməz, amma bir cızma-qaram var», 
– dedim. – «Nə mənası var» şeirini yazan cızma-qara eləməz, 
de gəlsin! – dedi. 
 
Ovçudan küsmüsən, yoxsa çəməndən, 
Baş alıb gedirsən hara, Ceyranım? 
Dayanıb heç yana baxmırsan nədən, 
Qaşları, gözləri qara Ceyranım?  
 
– deyə «Ceyranım» şeirini söylədim» (77). 
Xatirələr də, onunla münasibətdə olan bütün sənət adamla-
rının söylədikləri də təsdiqləyir ki, Aşıq Əhməd ustad sənətkar, 
böyük istedadı ilə seçilən el şairi idi. Onun Aşıq Əhliman, Aşıq 
Teyfur, Aşıq Məhəmməd, Aşıq Əzizxan, Aşıq Nemət, Əvəzxan 
Xankişiyev kimi yetirmələri də məhz həmin sənət yolunu da-
vam etdirir, Əhməd məktəbini yaşadırlar. 
Aşıq sənətinə yaxından bələd olan şair İlyas Tapdıq «Şirva-
nın ustad sənətkarı» adlı məqaləsində yazır: «Mən Aşıq Əhməd 
Rüstəmovun adını hələ 1958-ci ildə «Ədəbiyyat və incəsənət» 
qəzetində çap etdirdiyim folklorumuz və aşıq ədəbiyyatı ilə əla-
qədar «Xalqın mənəvi sərvətinə məsuliyyətlə yanaşmalı» mə-
qaləmdə çəkmişəm. Həmin illərdə də aşıq Əhməd Şirvan elinin 
sayılan, məclislər yaraşığı bir aşığı kimi tanınırdı. Onun 1957-
 
 
 
— 37 — 
ci ildə Tovuz aşıqlarının Filarmoniyada keçirilən maraqlı kon-
sertində Aşıq İmranın, Əkbər Cəfərovun yaxın dostu kimi işti-
rak etməsi, sevilməsi məndə Aşıq Əhmədə qarşı xoş bir təəssü-
rat yaratmışdı. Onun da şeirlərini oxumaq, konsertlərində işti-
rak etmək istəyirdim. Get-gedə Əhmədin şeirləri də ifaçı aşıqla-
rın repertuarında özünə möhkəm yer tutdu. Həyati mətləbləri, 
günün vacib hadisələrini, əmək adamlarını səmimi, şirin bir dil-
lə qələmə alan Aşıq Əhməd həm də şeirləri ilə məşhurlaşdı. 
Onun ilk şeirlər kitabını nəşriyyatda işlədiyimiz illərdə unudul-
maz şairimiz Hüseyn Ariflə birlikdə çapa hazırladıq. Bu gözəl 
kitab tezliklə qoşma sevənlərin böyük marağına səbəb oldu. Bir 
yerdə kəsilən duz-çörəyin qədrini bilən Aşıq Əhmədin bu kita-
bını oxucular aldıqca, ünvanına xoş sözlər deyildikcə onun bi-
zimlə səmimi münasibəti də dostluğa çevrildi» (46, s.87).  
İlyas Tapdıq 1965-ci ildə Hüseyn Ariflə birgə Kürdəmirdə 
Aşıq Əhmədin evində qonaq olarkən onun qərb aşıq üslubunda 
ifasının da şahidi olduğunu qeyd edir. «Aktyorlar evində» aşı-
ğın 60 illik yubileyinin iştirakçısı olmuş İ.Tapdıq yazır: «Gecə-
nin aparılmasını Aşığın xahişi ilə mənə tapşırmışdılar. Tamaşa-
çılar, onun şənliyinə gələn insanlar Əhmədin üstünə gül-çiçək 
yağdırır, onun haqqında sənət adamlarının  dedikləri xoş sözləri 
alqışlayırdılar» (46, 90). 
Maraqlıdır ki, İ.Tapdıq Aşıq Əhmədin onun yaradıcılığına tə-
sirini də qeyd edir: «Mən də aşıq Əhmədin maraqlı, həyati söhbət-
lərindən bəhrələnib əsərlərimdə istifadə etmişəm. «Balasını qurd 
aparmış, qəzəblənmiş ana camış» nağıl-poeması onun bir dəfə 
Kürdəmirdə mənə söylədiyi olmuş əhvalat əsasında yazılmışdır. 
Əsərin əvvəlində də, sonunda da ustad sənətkarın adı xatırlanır» 
(46, 90). 
Xalq şairi, aşıq poeziyasının bilicisi Zəlimxan Yaqub Aşıq 
Əhmədlə bağlı fikirlərini belə açıqlayır: «Şirvan aşıq məktəbi 
deyiləndə hökmən yada Aşıq Əhməd düşür. Əvvəla ona görə 
 
 
 
— 38 —
ki, o, bizim müasirimizdir. Aşıq Əhməd kamil ustadlardan dərs 
alan, özünün öyrəndiklərini müasirlərinə, yetirmələrinə çatdı-
ran, bu sənəti gələcək nəsilə ərməğan edən bir sənətkar, kamil 
söz ustadı, şairdir. Şirvan bölgəsində çox məclislərdə, yığıncaq-
larda iştirak etmişəm. Elə bir yığıncaq, məclis olmayıb ki, Aşıq 
Əhmədin ustadnamələri, qoşmaları böyük ilhamla oxunmasın 
və xalq tərəfindən böyük rəğbətlə qarşılanmasın. 
 
Tale tərəqqidən salsa insanı, 
Atılıb-düşməyin nə mənası var? 
Bir bulaq gözündən qurusa, onu, 
Min yerdən eşməyin nə mənası var? 
 
Yüz rənglə naxış vur, min yol da bəzə, 
Sabah köhnələcək bugünkü təzə, 
Taleyin hökmüylə bağlanan gözə, 
Qızıldan çeşməyin nə manası var? 
 
Bu kiçik şeirdə nə böyüklükdə fəlsəfə var. Ədəbiyyat tari-
xindən bizə məlumdur ki, cild-cild əsərləri olan sənətkarlar xal-
qın yaddaşında qalmır, silinib gedir. Eləsi də var ki, cəmi dörd 
misra ilə tanınır, məşhurlaşır, yaddaşlara hopur. Aşıq Əhməd 
belə sənətkarlardandır» (46, 91). 
Şair Qəşəm İsabəyli Aşıq Əhmədi «Koroğlu Aşıq» adlandı-
raraq yazır: «Aşıq Əhməd bir toydan gedəndən sonra söz-söh-
bəti yalan olmasın aylarla gedərdi; orta məktəb şagirdlərindən 
tutmuş ahıl məclislərinəcən hara üz tutsaydıq görərdik ki, Aşıq 
Əhməddən danışırlar. Mənim görüb-bildiyim aşıqlar arasında 
Əhməddən qoçağı olmayıb, onun qabağına söz dığırlayan, mey-
danına pərtlik salan cəzasız qalmazdı. Hətta söyləyirdilər ki, 
aşığın sinəsində sazı var, belində baltası. Necə deyərlər, Əhməd 
Koroğlu aşıq idi» (46, 93). 
 
 
 
— 39 — 
Şirvan Aşıqlar Birliyinin sədri Ağsulu Aşıq Məhəmməd 
Şirvanlı ustadı Aşıq Əhməd haqqında geniş məlumat verərək 
bildirdi ki, «rəhmətlik Mikayıl Azaflı Aşıq Əhmədi Şirvan ma-
halının Ələsgəri adlandırırdı». Aşıq Məhəmməd ustadının gözəl 
rəqs qabiliyyətindən bir neçə xatirə söylədi: «...1990-cı ildə 
Mahaçqalada festival keçirilirdi. Həmişəki kimi Əhməd dayını 
gurultulu alqışlarla qarşıladılar. Festivaldan sonra hamı «Tu-
rist» mehmanxanasının həyətində, rəqs meydançasında toplaş-
dı. Orada Əhməd dayı bir «Ləzginka» oynadı ki, ləzgilər tama-
şasına durdular. Heç kəs inanmadı ki, onun yetmiş yaşı var... 
Aşıq Əhmədin gözəl rəqsini ilk dəfə 1973-cı ildə öz rayonu-
muzda – Ağsuda, «Dostluq» kino-teatrında Aşıq Şakir, Aşıq 
Əhməd, Həsrət Hüseynov, Eynulla Cəbrayılovun iştirakı ilə ke-
çirilən konsertdə görmüşəm. O konsertin əzəməti hələ də gözü-
mün önündədir. O zaman mən sənətə təzə gəlmişdim. Elə bir 
izdiham vardı ki, iynə atsaydın yerə düşməzdi. Ətraf rayonlar-
dan da gəlmişdilər. Bax, həmin o konsertdə Aşıq Əhməd iki 
barmağı üstə elə oynadı ki, camaat onu səhnədən buraxmaq is-
təmədi... Hansı aşığın sözü çox oxunursa, o, ustad aşıqdır. 60-cı 
ildən üzü bəri Şirvanda nə qədər yeniyetmə aşıq varsa, Aşıq 
Əhməd hamısının ustadıdır. Hansı aşığı dindirsən, ondan 10-15 
şeir oxuyar» (46, 96). 
Muğam ustası Elnarə Abdullayeva Aşıq Əhməd yaradıcı-
lığı, xüsusilə onun musiqi yönümündən bəzi məsələlər haqqın-
da bunları bildirir: «Aşıq Əhmədin bir neçə qoşmasını, gəraylı-
sını oxumuşam. Bircə dəfə oxuyan kimi dilimə də yatıb, ürə-
yimə də, xüsusilə «Şirvan deyilmi?» qoşmassı: 
 
Kim deyir Şirvanda sənətkar azdır, 
Sənətkar oylağı Şirvan deyilmi? 
Xəqaninin, Seyd Əzimin, Sabirin, 
Bəs, ana torpağı Şirvan deyilmi?.. 
 
 
 
— 40 —
 
Hər gün zümzümə edirəm bu qoşmanı, hər dəfə də ayrı 
taktda, ayrı ritmdə. Aşıqlar buna «Əhməd gözəlləməsi» deyir-
lər. Havası bir yana, hər misrasından musiqi süzülür» (46, 98). 
Azərbaycan aşıq sənətinin görkəmli nümayəndələrindən 
biri kimi Aşıq Əhmədin yaradıcılığının filoloji aspektdən öyrə-
nilməsi bütövlükdə Azərbaycan aşıq ədəbiyyatının və konkret 
olaraq Şirvan aşıq mühitinin sənət spesifikasının ədəbi yönüm-
dən müəyyənləşdirilməsini nəzərdə tutur. Şirvanlı sənətkarlar 
arasında Şirvanın Ələsgəri kimi qiymətləndirilən Aşıq Əhmə-
din yaradıcılığı istər forma və məzmununa görə, istərsə də sə-
nətkarlıq xüsusiyyətlərinə görə kifayət qədər zəngindir. Bu ba-
xımdan onun Şirvan aşıq sənətinin inkişafında əvəzsiz xidmət-
ləri olmuşdur. Aşığın dastanları və aşıq şeirinin müxtəlif janr və 
şəkillərində söylədiyi zəngin poeziyasının əksər nümunələri 
Şirvan aşıqlarının repertuarının aktiv hissəsinə daxil olmuşdur. 
Hətta bəzi şeirlər o qədər mükəmməl və xalq ruhuna doğmadır 
ki, böyük bir mədəni arealın dinləyiciləri onu xalq mahnıları sə-
viyyəsində folklor şeiri kimi dəyərləndirir. 
El şairi Əhməd Rüstəmov ömrünün yarım əsrdən çoxunu 
xalqının mənəvi dünyasının zənginləşməsinə həsr etmiş, elin 
dərin hörmət və məhəbbətini qazanmışdı. O, uzun illər qədim 
Şirvan aşıq mühitinin ənənələrini yorulmadan davam etdirmiş-
dir. Aşıq Əhməd ustad sənətkar olmaqla yanaşı, həm də geniş 
oxucu kütləsi tərəfindən bu gün də rəğbət bəslənən və sevilən 
şairdir.  
Aşıq Əhmədin ədəbi irsi üzərində müşahidələrdən aydın olur 
ki, onun özünəməxsus poetik üslubu xalq şeirinin bütün mükəm-
məl ənənələrini özündə birləşdirməklə yanaşı, öz poetik impulsla-
rını, gücünü, qüdrətini xalqımızın qəhrəman keçmişi, mənəvi də-
yərlərimiz, yurdun gözəllikləri, vətən və millət sevgisindən almış-
dır. Aşıq Əhməd xalqın güzəranına, ruhuna və ana dilinin incəlik-
 
 
 
— 41 — 
lərinə dərindən bələd olduğundandır ki, onun yaratdığı müxtəlif 
şəkilli şeirlər fitri qabiliyyətə malik bir sənətkarın dəst-xəttini, 
özünəməxsus poetik nəfəsini təsdiq edir. Bütövlükdə Aşıq Əhməd 
yaradıcılığı onu bir sənətkar kimi yüksək qiymətləndirməyə imkan 
verir və təbii ki, «aşıq anketi»nin sorğularını bütün bəndlər üzrə 
müsbət cavablandırır: 
1. Aşıq Əhmədin sənət şəcərəsi vardır. O, Şirvanın məşhur 
aşıqlarına bağlanır. İlk ustadı Əlidən sonra onun sənətkar kimi 
formalaşmasında əsas rolu Şirvan aşıq mühiti oynamışdır. 
Onun aşıqlıq etdiyi dövrdə Şirvan aşıq mühiti kifayət qədər 
zəngin olmuşdur. Digər tərəfdən, fitri istedadı və savadı sayə-
sində o Azərbaycanın bütün məşhur aşıqlarının, o cümlədən 
Qurbaninin, Tufarqanlı Abbasın, Xəstə Qasımın, Aşıq Alının, 
Dədə Ələsgərin və b. sənət irsini öyrənmişdir. 
2. Aşıq Əhməd çalışdığı Kürdəmir mədəniyyət evində on-
larla gənc aşığa müəllimlik etmişdir. Yəni ustad kimi şagird ha-
zırlamışdır. Onun istedadlı şagirdlərindən Aşıq Əhliman hazır-
da Şirvan aşıq üslubunda sənət fəaliyyəti göstərir. 
3. Aşıq Əhməd Azərbaycanda məlum-məşhur bütün aşıq 
repertuarına daxil olan dastanları bilir və onların Şirvan variant-
larını məclislərdə, el şənliklərində yüksək sənətkarlıqla söylə-
yib. Bundan başqa Aşıq Əhmədin özünün yaratdığı dastanlar da 
vardır ki, bu dastanları Şirvan aşıqları öz repertuarlarına daxil 
etməklə tez-tez işlədirlər. «Mirzə Bilal Dastanı», «Canbaxışın 
dastanı» və s. bu qəbildəndir. Aşıq Əhmədin yaradıcılığında əs-
ki türk-dastan ənənələri ciddi şəkildə mühafizə olunur. 
4. Aşıq Əhməd yüksək təbli, coşqun bir el şairidir. Şeirlə-
rini bədahətən söyləyib. Şeirləri əksəriyyət etibarilə aşıq şeiri-
nin müxtəlif şəkillərindədir. Şeir yaradıcılığı bu baxımdan da 
kifayət qədər zəngindir, yəni janr əhatəsi genişdir. 
5. Aşıq Əhmədin musiqi yaradıcılığı da vardır. O, saz hava-
larına, havacata da yaradıcı şəkildə yanaşmışdır. Biz aşığın ya-
 
 
 
— 42 —
radıcılığının musiqi yönümünü tədqiq etməyi nəzərdə tutmadı-
ğımızdan, bunu musiqi tədqiqatçılarının diqqətinə çatdırırıq. 
Qeyd etdiyimiz ümumi mülahizələr aşığın yaradıcılığı üzə-
rində apardığımız müşahidələrdən gəldiyimiz qənaətlərdir. Və 
bu qənaətlər onu ustad sənətkar kimi səciyyələndirməyə və təd-
qiq etməyə tam imkan verir. 
 
 
 
— 43 — 
II FƏSİL 
AŞIQ ƏHMƏDİN POEZİYASI 
 
AŞIQ POEZİYASININ İDEYA-ESTETİK ƏSASLARI 
 
Müasir Azərbaycan aşıq poeziyası öz kökləri ilə əski türk 
folkloruna və bu istiqamətdə yaranmış xalq şeirinə bağlanır. Bu 
fasiləsiz sənət estafeti ədəbiyyatı və musiqini özündə birləşdir-
məklə bütün hallarda sənət ənənəsi və fikir fondunu öz etnik-
milli qaynağından götürür. Azərbaycan aşıq sənəti genezisi və 
tipologiyası baxımından oğuz və türk (etnik, milli-mədəni çev-
rələr, tarixi, sosial-siyasi inkişaf səciyyəsi, mədəniyyət kompo-
nentlərinin bəzi differensial əlamətləri və s. nəzərə almayaraq 
seçilir) tarixi-mədəni mərhələlərinin analoji sənət hadisələrinin 
zəminində yaranmış və onun davamı kimi səciyyələnir (84, 10).  
Eyni zamanda, "Azərbaycanın saz, söz və sənət tarixindən 
bütövlükdə türk – Turan aləminin çox aydın və sabit xəritəsi 
görünür. Dünyada türklərin yaşadığı ərazilər, türklərin saldığı 
izlər hamısı burada kəsişir və qovuşur" (96, 65).  
Son dövr folklor araşdırmalarından da aydın olduğu kimi 
aşıq sənəti təsəvvüf fikrinin əsasında formalaşır, sufi inamının 
və fəlsəfənin praktikası kimi gerçəkləşir. Sənət kimi formalaşa-
nadək o sufi ayin, mərasim icraçılığında öz ədəbi-fəlsəfi, mis-
tik-dini, əxlaqi-estetik əsaslarını möhkəmləndirir. Təxminən 
XVI-XIX əsrlər arasında baş ideyası "vəhdəti-vücud" olmaqla 
zəngin təsəvvüf poeziyası yaradılır. Miskin Abdal, Qurbani, 
Abbas Tufarqanlı, Xəstə Qasım, Ağ Aşıq, Aşıq Alı, Aşıq Ələs-
gər, Aşıq Mirzə Bilal kimi haqq aşiqləri bu poeziyanın klassik 
nümunələrini təqdim edirlər. Haqqa qovuşmaq, ruhla ruhlan-
 
 
 
— 44 —
maq, canla-canlanmaq, şəriətdən-həqiqətə, "əhli-fənadan, əhli-
bəqayə" yetişməyin sufi praktikası mənəvi təmizlənmədən, 
paklanmadan keçir. Nəfslə mübarizədə qalib gələn sufi Tanrıya 
doğru gedən yolda pillə-pillə yüksəlir, ona qovuşur, onda əriyib 
əbədi dirilik qazanır. Bu ruhi bir prosesdir və onun əsasında 
Tanrı sevgisi (İlahi eşq) dayanır. Tanrı sevgisi insanda nəcib 
hisslər və duyğular doğurur. Tanrını sevən Tanrının yaratdıqla-
rını da sevir. Sufi ayinləri poeziyanın və musiqinin imkanların-
dan maksimum istifadə etməklə ekstatik məqam yaratmağa nail 
ola bilirlər. Bu yüksək vəcd məqamında Tanrı ilə Ruhun tə-
ması baş verir. Digər tərəfdən, bu məqamın özündə də poe-
ziya yaranır. Yəni mistik aktın (ekstazın) başlanğıcında, orta-
sında və sonunda yaranan poeziya həmin mərhələlərə uyğun 
şəkildə reallaşmış olur.  
Ümumiyyətlə, aşıq poeziyası "türk etnik-mədəni sisteminin 
folklor informasiyasını, türkün Tanrı, təbiət və insanla mistik, 
abstrakt və real, tarixi təmasının poetik semantikasını sakral və 
profan duyğu və düşüncələrin etnopsixoloji davranış stereotip-
lərinin reallaşdığı xəlqi mahiyyət daşıyan sosial təbiətli ədəbi-
bədii mətn arsenalının ən mükəmməl və sağlam nümunələrini 
özündə cəmləşdirir" (57, 4).  
Aşıq poeziyası özlüyündə mənəvi kamilləşmə fəlsəfəsinin 
poetik ifadəsidir. Aşıq adı da "müsəlman Şərqində geniş yayıl-
mış eşq fəlsəfəsi aşılayan lirikanın təsirindən gəlirdi. Şərq liri-
kasında "aşiq" anlayışı özlüyündə eşq yolçusu, ilahi eşqə tapı-
nan mənası daşıyırdı. Aşiq üçün varlığın canı, vəhdəti Tanrı eş-
qinə bağlıdır. Varlığı qəlbin gözü ilə sezmək onda Tanrını sez-
mək deməkdir. Öz "Məni"ilə Tanrının vəhdətini bu yolla anla-
maq deməkdir. Belə sevgi ötəri həvəslərdən uca dayanmağı tə-
ləb edir. Bunun üçün eşqin dönməz yolçusu, cəfakeşi olmaq gə-
rəkdir. Eşq aşiqlərin qəlbini, yolunu işıqlandıran Tanrı işığı sa-
yılırdı" (114, 4).  
 
 
 
— 45 — 
Sufı dünya modelinin makrokosm (Tanrı) və mikrokosm 
(insan) səviyyələri poeziyada müvafıq olaraq "məşuq" və 
"aşiq", "buta" və "haqq aşiqi" elementlərində öz ifadəsini tapır. 
Klassik poeziyada "şam və pərvanə" elementi sufı fəlsəfı kon-
tekstində oxşar vahid kimi çıxış edir və aşıq poeziyasının ana-
loji vahidləri ilə struktur-tipoloji çevrəyə daxil olur. Orta çağ 
aşıq poeziyasının sufi şeirində təbiət və cəmiyyət motivləri za-
hiri məsələlərdir. Bunların arxasında Tanrı sevgisi gizlənir. 
Əslində digər motivlər sufı ideyanın ifadə rəngarəngliyinə xid-
mət edir. Çeşidli forma gözəlliyi yaradır. Məzmun isə vahid 
ideya olaraq qalır. Məhz aşıq poeziyasında forma saxlanmaqla 
ideya istiqamətində dəyişmə müşahidə olunur. Orta çağ aşığı-
nın, sufinin ilahi idealı tədricən real-estetik ideala çevrilir. 
XVIII-XIX əsrlərdə təkkələrin, ocaqların, zaviyələrin sıradan 
çıxması ilə Azərbaycan aşığı mistik ritual icraçılığı funksiyasını 
itirir və sənətçiyə çevrilir. Amma təsəvvüf epoxasının poeziyası 
sənətçi aşığın repertuarında saxlanıldığından sənətin sonrakı in-
kişafında poetik kriteriyaları müəyyənləşdirən ətalət gücünü 
saxlayır XIX-XX əsrlər aşığı sovet dönəminə qədər əski ənənə-
ləri qoruyur. Poeziyada mənəvi dəyərlərin tərənnümü sufi priz-
masından təsəvvüf kontekstində verilir. Sovet dönəminin ateist 
mühitində, nəinki insanın ilahiləşdirilməsi və ilahinin insanlaş-
dırılması baş verir, əksinə, Tanrı-insan münasibətində əski et-
nik, təsəvvüfi və dini dəyərlərin çökməsi başlayır. Bu tipli poe-
ziya qeyri-leqal fəaliyyət sferasına sıxışdırılır. Təbii ki, bu yek-
nəsək sosial-mədəni şərait XX yüzilin 20-90-cı illəri arasıındakı 
70 ilə aiddir. Müstəqilliyimizi qazandığımız son on iki ilin real-
lığı isə tamamilə fərqlidir. Doğrudur, indi təsəvvüfi poeziya ya-
ranmasa da, dini və milli-mənəvi dəyərlərin poetik ifadəsi müa-
sir dövrün aşıq poeziyasında geniş yer almışdır. 
Azərbaycan aşıq poeziyası çeşidli istiqamətlərdən araşdırıl-
sa da (74; 98; 65; 138; 9; 75; 100; 108 və s.), mənəvi dəyərlərin 
 
 
 
— 46 —
fəlsəfi-estetik konteksti yetərincə öyrənilməyib. Nəzərə alsaq 
ki, aşıq poeziyasında estetik duyğu ilə əxlaq duyğusu vəhdət 
təşkil edir, Aşığın zəngin çalarlı gözəllik anlayışı əslində əxlaq 
gözəlliyini ucaltmağa xidmət etdiyini anladır. Fiziki gözəlliyi 
vəsf etsə belə, insan xarakterinin yüksək keyfiyyətlərinə üstün-
lük verdiyini göstərir. Aşıq mərdliyi, nəcibliyi, ülvi məhəbbəti 
təsdiqləyəndə, eyni zamanda, öz estetik idealını təsdiqləyirdi, 
təbiət gözəlliklərini, güllərin, rənglərin ürək açan ahəngini in-
san gözəlliyi ilə nisbətdə mənalandırırdı. Təbiətə həssas müna-
sibət aşılaması mahiyyətcə insanın özünə olan xeyirxah müna-
sibətin ifadəsi idi (114, 5). Bu baxımdan aşıq şeirinin estetik 
mahiyyəti özünü müxtəlif hadisələr, keyfiyyətlər vasitəsilə tə-
zahür etdirir. 
Aşıq poeziyasının estetik məzmununu öyrənmək üçün onun 
bir çox keyfiyyətlərini ayrılıqda təhlil etmək lazım gəlir. "İnsan 
və onun mənəvi dünyasının estetik təcəssümü belə keyfiyyətlər-
dən biridir. Aşıq poeziyasında estetik duyğunun qaynağı insan, 
onun təbiətə və insanlara münasibətidir. İnsanın dünyada yeri, 
insanlıq vəzifəsi aşıq poeziyasında sənətin başqa sahələrində ol-
duğu kimi mərkəzi yer tutur. Həm təbiət, həm insan estetik gö-
zəllik baxımından aşıq şeirində özünəməxsus şəkildə mənalan-
dırılır. Əlbəttə, aşıq poeziyası gerçək aləmə daha yaxından tə-
mas etdiyi üçün ilk növbədə təbiətin, insanın xarici gözəlliyi 
şeirə, sözə gətirilir. Xarici gözəllik ahəngdar biçilmiş, insan qa-
mətinin, təbiətinin, rənginin, ahənginin, musiqisinin gözəlliyi 
kimi təqdim edilir. Ancaq xarici gözəlliyin tərənnümü başqa sə-
nət sahələrində olduğu kimi, aşıq sənətində də məzmun gözəlli-
yinin açılmasına körpüdür. Elə məzmun gözəlliyinin özü insan 
varlığına tətbiq edildikdə mənəvi gözəlliklərin, yüksək əxlaqi 
keyfiyyətlərin məcmusu kimi özünü göstərir" (68, ll).  
Aşıq poeziyasının fəlsəfi-estetik problemlərindən danışar-
kən O.Əfəndiyev yazır ki, "mənəvi gözəlliyin aşıq şeirində təs-
 
 
 
— 47 — 
viri gerçəkliyin gözəlliyinə, yüksək mənəviyyata, kamilliyə can 
atmaq kimi məsələlərlə bağlıdır. Burada estetik hiss, duyğu, hə-
yəcan, zövq kimi estetik münasibətlərə geniş meydan verilir. 
Həm də bütün bu təsvirlər estetik idealın təcəssümünə xidmət 
edir. Estetik ideal bir meyar kimi mənəviyyat aləminin gözəllik 
qanunlarını təsdiqləyir. Ona görə də aşıq poeziyasının estetik 
problemlərindən danışarkən "mənəvi gözəllik" məsələsi ön 
plana keçir" (68, ll).  
Təbii ki, poeziyada mənəvi dəyərlər sənətkar subyektinin 
gerçəkliyə fəlsəfi-estetik münasibətindən doğan kateqorial bir 
hadisə olduğundan, məhz həmin dəyərlərin məzmunu onu ifadə 
etmək üçün istifadə olunan elementlərlə bağlıdır. Azərbaycan 
aşıq poeziyasının üzərində müşahidələr apardığımız zəngin ma-
terialı (30; 34; 127; 58; 31; 129; 15; 16; 17; 46), onda əks olu-
nan mənəvi dəyərlər arsenalını aşağıdakı şəkildə təsnif etməyə 
imkan verir:  
1. Etnik-milli dəyərlər; 
2. Təsəvvüfi-ürfani dəyərlər; 
3. Dini dəyərlər; 
4. Dünyəvi dəyərlər. 
Bunların geniş şərhi və materiallar üzərində araşdırılmasında 
bir çətinlik olmasa da, işin həcm məhdudiyyəti buna imkan ver-
mir. Amma ümumi şəkildə də olsa, bunların başlıca istiqamətlə-
rini qeyd etmək mümkündür. 
Aşıq poeziyasının mərkəz xəttini, əsas ideya yükünü etnik-
milli-mənəvi dəyərlər təşkil edir. Əski türk alplığı, yağma (yağ-
malatma - öz var-dövlətini paylama), toy (acları doyurmaq), şü-
lən (qonaqlıq) və s. kimi dəyərlər müasir aşıq poeziyasında 
mərdlik, qəhrəmanlıq, sədaqət, vəfa, etibar, səxavət, ləyaqət, 
mərifət, zəriflik, paklıq, mənəvi bütövlük kimi keyfiyyətlərin 
ifadəsi şəklində özünü göstərir. Poeziyada bunlar qorxaqlıq, xə-
yanət, vəfasızlıq və bu kimi neqativ mənəvi təzahürlərə qarşı 
 
 
 
— 48 —
qoyulur. Belə qarşıdurma qoşalığı mahiyyətcə idealın təsdiqinə 
xidmət edir. Müasir Şirvan aşıqlığının görkəmli nümayəndəsi, 
ustad sənətkar Aşıq Əhmədin poeziyasında qeyd etdiyimiz mə-
nəvi məsələlər öz dolğun poetik ifadəsini tapıb: 
 
El ilə düz dolan, hörmətlə yaşa, 
Səni xoş əməlin qaldırar başa. 
Süfrən bağlı olsa qohum-qardaşa, 
Sənə tikəsini qıyan tapılmaz. 
Əhməd, mərdlik olsun eşqin, həvəsin,  
Hər işdə el sənə afərin desin. 
Çalış təmiz adın ləkələnməsin,  
Ömür ləkəsini yuyan tapılmaz (15, 24). 
 
Oxşar mənəvi keyfiyyətlərin ifadəsi "Dəyməz" rədifli qoş-
mada da özünü göstərir: 
 
Kərəmsiz adamlar quru ağacdır,  
Qaçıb kölgəsində durmağa dəyməz.  
Etibarsız dostun, vəfasız yarın,  
Yolunda canını yormağa dəyməz (16, 18). 
 
Aşıq Ağamuradın "Olmaz" rədifli qoşmasında da mənəvi 
dəyərlərin önə çəkilməsi müşahidə olunur: 
 
Vəfasız gözəldən umma məhəbbət,  
Nə vaxtsa o sənə edər xəyanət.  
Nadan bilməz əhdi-peyman, səadət,  
Cahilin düz sözü, ilqarı olmaz (129, l80). 
 
Aşıq Əhlimanın "Şad elə" rədifli qoşmasında "aqil - nadan" 
qarşıdurması kontekstində mənəvi gözəlliyin üstünlüyü diqqətə 
çəkilir: 
 
 
 
— 49 — 
 
Aşıq, telli sazı götür əlinə,  
Oxu, oyna, könülləri şad elə.  
Nadanların özü nədir, sözü nə?  
Aqil sənsən, gəl, elləri şad elə (129, 175). 
 
Aşıq Yanvar da "mərdlik və namərdlik" keyfiyyətlərini qar-
şılaşdırır: 
 
Mərd oğula süd verərsə mərd ana, 
Düşmən qabağında durar mərdana. 
Bu sözləri mərd eşidə, mərd ana, 
Namərdi buraxmaz yaxına indi. (129, 161) 
 
Aşıq Mahmudun yaradıcılığında mənəvi keyfıyyətlərin ge-
niş təsvirləri və tərənnümləri öz əksini tapıb: 
 
Elə dəyişib ki, insanlar, Allah, 
Namərddi, ya mərddi, düzü bilinməz. 
Geyilmiş, üzülmüş paltar kimidir, 
Astarı bilinməz, üzü bilinməz (129, l57). 
 
Təbii ki, bu tipli nümunələr müasir aşıq poeziyasında geniş 
yayılmışdır. Bunun da səbəbləri aşığın əski sosial statusu ilə 
bağlıdır. Məhz həmin status ona ağsaqqal mövqeyindən, cəmiy-
yətə əxlaq düsturları təqdim edən hörmətli şəxsiyyət prizmasın-
dan yanaşmağı tələb edir. Çünki həqiqi ustad aşıqlar cəmiyyət-
də həmişə çox şərəfli bir missiyanı yerinə yetiriblər. Və xalq tə-
rəfindən də böyük rəğbətlə qarşılanıblar.  
Müasir aşıq poeziyası mənəvi dəyərlərin zəngin və orijinal 
poetik nümunələri ilə doludur. Burada milli və bəşəri, fəlsəfi və 
dini dəyərlərin mənəvi ehtiyatı böyükdür, köklər və qaynaqlar 
da çoxşaxəlidir. Burada geniş yayılmış dəyərlər içərisində yurd, 
vətən, millət, dövlət, rəhbər sevgisi diqqəti çəkir. Əlbəttə, bun-
 
 
 
— 50 —
lar insan və cəmiyyət, insan və təbiət, insan və məkan münasi-
bətlərini əhatə edir. Məhz gözəlliyin yerə, insana və cəmiyyətə 
şamil edilməsi ilə onu tərənnüm obyektinə çevirir və bununla 
da onu estetik ideal çevrəsinə daxil edir. 
Aşıq bir sənətkar subyekti olaraq təkcə estetik informasi-
yanı yaratmır, həm özündən öncə yaradılanları, həm də öz yara-
dıcılığını yaddaşında qoruyur və onu yaddaşlara ötürür, yayır, 
ona sosial mahiyyət qazandırır. Bu mənada aşıq funksional bir 
sənətçi subyektidir. O, bütövlükdə aşıq poeziyasının ümumi in-
formasiyasını daşıyır və onu komunikativ sferaya inteqrasiya 
edir. İstər şeir söyləyəndə, istərsə də onu sazın müşayiəti ilə 
oxuyanda "aşıq xeyirxah idealların daşıyıcılarını ucaldır, onlara 
rəğbət duyğuları oyadır, dinləyicilərinə sevdirirdi. Dastan danı-
şığı aşıq sənətinin estetik qanununa – sazın, sözün, səsin vəhdə-
tinə tabe edilirdi. Saz havaları üstündə oxunan qoşmalarla mü-
şayiət edilən dastan ahəngdar bir axarla danışılırdı. Musiqinin, 
şeirin, danışığın həmahəngliyi özü estetik gözəllik yaradır, din-
ləyicilərə bədii təsiri gücləndirirdi" (114, 5). 
Aşıq poeziyasında mənəvi dəyərlərin fəlsəfi təhlili birbaşa 
gözəllik problemini təhlil etməyi zəruri edir. Çünki həqiqi gö-
zəlin müəyyənləşdirilməsi ilə mənəvi dəyərlərin gerçək elmi 
mənzərəsini yaratmaq mümkündür. Aşıq poeziyasında həqiqi 
gözəl təbii və ilkin olandır. Aşıq Əhmədin "Dəyməz" rədifli 
qoşmasında deyildiyi kimi: 
 
Əhməd, tap insanı, insanla dost ol! 
Bağ olub bar verməz hər tikanlı kol. 
Qızıldan bədənə qondarılan qol, 
Sınıb əyri bitən barmağa dəyməz (16, 19). 
 
Burada insanın, bitkinin və bədən üzvünün hər birinin iki 
tipi qarşılaşdırılır. Qarşıdurma "yaxşı və pis", "həqiqi və həqiqi 
 
 
 
— 51 — 
olmayan", "məhsuldar və qeyri-məhsuldar", "yaraşıqlı və eybə-
cər", "funksional və qeyri-funksional", "süni və təbii" qoşalıqla-
rını əhatə edir və bütün hallarda üstünlük "təbii və xeyirliyə" 
verilir. 
Aşıq poeziyasında "təsvir olunan gözəllik həyatda mövcud 
olan adi və ya təsadüfi gözəlliklərin bədii əksi deyil, müəyyən 
qanunauyğunluqlardan doğan, dərin mənaların ifadəsi olan ka-
mil və harmonik aləmin mahiyyətini açan, eybəcər həyat tərzi-
nin məzmunsuzluğunu, qeyri-kamilliyini qabardan bir proses 
kimi meydana gəlir" (68, 77). 
Hegel gözəllikdə ruhun (mütləq ideyanın) ümumdünya hə-
rəkatının mərhələlərindən birini görürdü. Ruh öz inkişafında 
maddi forma ilə harmonik vəhdət əldə edir, ideya formada özü-
nün tam adekvat ifadəsini tapır – elə bu da gözəllik deməkdir 
(49, 37). 
Müasir aşıq poeziyasındakı gözəllik, təbii ki, ilk öncə fikrin 
və sənətin gözəlliyinin vəhdətidir, yəni forma və məzmun har-
moniyasıdır. Bu harmonik ifadə estetik idealın təcəssümünə xid-
mət edir. Təbii ki, bu zaman, məhz sənətin yaranmasında ruh iş-
tirak edir. Hegelsayağı desək, sənətin gözəlliyini onda iştirak 
edən ruh təmin edir. 
Müasir aşıq poeziyasında gözəllik geniş konteksti əhatə 
edir: vətənin gözəlliyi, insanın gözəlliyi, cəmiyyətin gözəlliyi. 
Təbii ki, bunların arasında bu gözəlliyi dərk edən, qiymətləndi-
rən, dəyərləndirən insan dayanır. Aşıq poeziyasında başlıca es-
tetik problem gözəl insan idealıdır. Gözəl insan idealı "aşağı-
dakı amillərdən doğur: 
Mənəvi gözəllik; 
Zahiri gözəllik; 
Mənəvi və zahiri gözəlliyin harmoniyası" (68, 79). 
Aşıq Əhməd yaradıcılığında insanın mənəvi gözəlliyini tə-
rənnüm edən mükəmməl poetik nümunələr diqqəti çəkir: 
 
 
 
— 52 —
 
Zehni, fikri, qəlbi təmiz adama,  
Əsli, kökü olan insan sataşmaz.  
Qərinələr keçib, əsr dolansa,  
Yaratmasan, həyat səni yaşatmaz. 
 
... Aşıq Əhməd, eylə sözü müxtəsər, 
Hər kəs əməlinin bəhrəsin yeyər. 
Çirkini dindirsən, gözələm deyər, 
Gözəl özün eybəcərə oxşatmaz (15, 25). 
 
Təbii ki, burada didaktik təmayül müşahidə olunur. Amma 
bununla yanaşı, mənəvi gözəllik də tərənnüm edilir. 
Aşıq Abbasın: 
 
«Günü-gündən gözəlləşir, 
Yar başına dolandığım. 
Bizə qarşı məhəbbəti, 
Var, başına dolandığım» (129, 177) 
 
– şeirində zahiri gözəlliklə mənəvi gözəllik harmoniya təş-
kil edir. Çünki məhəbbətdə paklıq, saflıq, zəriflik, vəfa, səda-
qət, etibar, məsumluq, məlahət və s. kimi gözəl mənəvi keyfiy-
yətlər vardır. 
Səciyyəvi örnəklərə diqqət çəkək. Aşıq Əzizxan: 
 
Alnı açıq, gülər üzlü, 
Pak ürəkli, təmiz sözlü, 
Uzaqgörən, qara gözlü, 
Mənim anam, mənim anam (129, 151) 
 
Aşıq Ağamurad: 
 
 
 
— 53 — 
 
Vəfasız gözəldən umma məhəbbət,  
Nə vaxtsa o, sənə edər xəyanət.  
Nadan bilməz, əhdi-peyman, sədaqət,  
Cahilin düz sözü, ilqarı olmaz (129, l81) 
 
Müasir aşıq poeziyasında zahiri və mənəvi gözəlliyin ele-
mentləri üzvi şəkildə bir-birinə qarışaraq yeni keyfiyyət yara-
dır, predmet və hadisədə bir tama çevrilir. Onlar həm bir-birini 
tamamlayır, həm də bir-birini açır. Beləliklə, tamın elementləri 
gözəl insan idealını ifadə edən vasitə kimi meydana çıxır. Bu da 
estetik idealın təzahüründən doğan bir qanunauyğunluq kimi 
özünü göstərir (68, 85). 
Digər tərəfdən, müasir aşıq poeziyasında gözəl cəmiyyət 
idealı azadlıq, məhəbbət, qəhrəmanlıq kimi gözəllik xüsusiy-
yətləri ilə təcəssüm edilir. Gözəl vətən, yurd, el-oba idealı da, 
əsasən, sevgi vasitəsilə öz bədii estetik təqdimini tapır. Müasir 
aşıq poeziyasında da bu idealların təcəssüm olunduğu külli 
miqdarda nümunələr vardır. 
Ümumiyyətlə «müasir aşıq poeziyasında mənəvi dəyərlər 
probleminin estetik təhlili» o nəticəyə gətirir ki, poeziyamızın 
mənəvi informasiya ehtiyatı kifayət qədər zəngindir. İlkin mü-
şahidələr mənəvi dəyərlərin dörd ümumi tipinin (etnik-milli, 
dini, təsəvvüfi-ürfani, dünyəvi) mövcudluğunu aşkarlayır, gözəl 
insan, gözəl cəmiyyət və gözəl vətən idealının çeşidli təcəssüm 
formalarının mövcudluğunu ortaya çıxarır. Məlum olur ki, 
müasir aşıq poeziyasında bədii təcəssüm tapan estetik düşüncə-
lər, əxlaqi hikmət bu günün mənəvi tələbləri baxımından mə-
nalı səslənir, insanlara sağlam bədii zövq, nəciblik, xeyirxahlıq, 
əxlaq bütövlüyü, vətən və millət sevgisi, vətəndaşlıq məsuliy-
yəti aşılayan təsirli vasitə kimi əhəmiyyət daşıyır. 
 
 
 
 
— 54 —
 
ŞEİRLƏRİN MÖVZU ƏHATƏSİ 
 
Müasir aşıq yaradıcılığı ənənədən gələn sənət hadisəsi kimi 
kökləri ilə qədim xalq yaradıcılığından qaynaqlanır. Musiqisi 
də, mərasim icraçılığı da etnik-mədəni ənənədən gəlir. Müasir 
aşıq poeziyası da mənşəyi etibarilə xalq şeirinin törəməsidir. 
Bununla yanaşı çağdaş aşıq şeiri dövr, zaman və sosial-mədəni 
şəraitlə bağlı olaraq bir sıra yeni xüsusiyyətlər də qazanmışdır. 
Aşıq poeziyasının sufi çevrədən çıxışını xarakterizə edən folk-
lorşünas alim H.İsmayılov yazır: «Sufı aşıq poeziyası xalq şeiri 
ənənələri üzərində yaranaraq forma və məzmun baxımından 
zəngin inkişaf yolu keçmişdir. Estetik idealı təşkil edən «vəh-
dəti-vücud» ideyası «mən və o» formulundan tədricən uzaqla-
şır; Tanrı ilə insanın mistik münasibətinin poetik ifadəsi sənət-
çilik dövründə «insan və insan», «insan və təbiət», «insan və 
dünya» və s. kimi real münasibətlər sisteminə keçir. Təsəvvüfi 
elementlər bu dövrün poeziyasında bir növ estetik fon kimi 
özünü göstərir» (85, 379). 
Qeyd edək ki, müasir aşıq poeziyası haqqında folklorşünas 
alimlərin, görkəmli sənət adamlarının və ictimai xadimlərin dəyər-
li fikir və mülahizələri vardır. Aşıq sənətinin müxtəlif istiqamətlər-
dəki tədqiqinə həsr olunmuş əsərlərdə və folklor dərsliklərində bu 
tipli mülahizələrin ən mükəmməl nümunələri öz əksini tapmışdır. 
H.Zərdabinin, Ü.Hacıbəyovun, Bülbülün aşıq sənətinə böyük qiy-
mət və əhəmiyyət verməsi ilə bağlı fıkirlər məlumdur. XX əsrin 
əvvəllərində Azərbaycan folklorşünaslığının görkəmli nümayən-
dələri Vəli Xuluflu, Hümmət Əlizadə, Salman Mümtaz kimi alim-
lər böyük zəhmətlə aşıq poeziyasının nümunələrini toplamış və 
nəşr etdirmişlər. H.Araslı və akademik M.İbrahimov aşıq yaradıcı-
lığına həsr olunmuş ayrıca tədqiqat əsərləri yazmış (13; 80), ədə-
biyyatşünas alim F.Qasımzadə Azərbaycan ədəbiyyatı tarixindən 
 
 
 
— 55 — 
bəhs edərkən aşıq yaradıcılığına xüsusi yer ayırmışdır (97).  
F.Qasımzadə öz dövrünün aşığını belə xarakterizə edir: 
«Xalq aşığı əlində sazı kəndləri dolaşır, toylarda, bayram və 
ayinlərdə, elin qurduğu keyf və şadlıq məclislərində iştirak edir, 
saz çalır, nəğmə və dastan qoşur, oxuduğu lirik şeirlərlə xalqın 
ruhuna və əxlaqına nəcib duyğular aşılayır. Saz aşığı bütün var-
lığı ilə xalqa bağlıdır. O öz xalqı ilə bir yerdə qaynayıb qarışır, 
onun sevinc və kədərinə şərik olur, onunla birgə nəfəs alır» (97, 
193). 
Azərbaycan aşıq şeirinin kökləri, tarixi inkişafı və poetik 
xüsusiyyətləri ilə bağlı Türkiyədə ardıcıl araşdırmalar aparmış 
görkəmli türkoloqlar M.F.Köprülü və Ə.Cəfəroğlu da aşıq poe-
ziyasına xüsusi önəm vermişlər (144; 145; 146; 147; 140; 141; 
142).  
Azərbaycan folklorşünaslığında M.H.Təhmasib, Ə.Axun-
dov, Ə.Qarabağlı, M.Seyidov, İ.Abbaslı, T.Fərzəliyev, V.Vəli-
yev, M.Həkimov, Q.Namazov, M.Qasımlı, E.Məmmədli, 
A.Kərimov, P.Əfəndiyev, H.İsmayılov, O.Əfəndiyev, S.Paşa-
yev, M.Allahmanlı və b. aşıq poeziyasını müxtəlif yönlərdən 
araşdırmışlar. Tədqiqatlar, əsasən, genezis və tipologiya məsə-
lələrinə, poetika problemlərinə həsr olunmuşdur. Araşdırmalar 
daha çox tarixi istiqamətdə aparıldığından sənətin inkişaf dina-
mikasının izlənilməsi üstün mövqe qazanmışdır. Amma çağdaş 
aşıq poeziyasının ideya-məzmun və bədii sənətkarlıq xüsusiy-
yətlərinin geniş şəkildə araşdırıldığı əsərlər məhduddur, bütün 
aşıq mühitlərini və sənətkar subyektlərini əhatə etmir. Aşıq 
poeziyası öz estetik mahiyyətini daha çox musiqinin və poetik 
örnəklərin məzmununda ehtiva edir. Bu mənada mövzu məz-
munla bağlı hadisə olaraq şeirlərin ideya-estetik axarını, onun 
məlumat ehtiyatını müəyyənləşdirən folklor kimi çıxış edir.  
«Aşıqlar xalq arasında yalnız qoşma, gəraylı deyən, dastan 
söyləyən el sənətkarları kimi deyil, həm də humanist, müdrik 
 
 
 
— 56 —
və zəki ustad, dar gündə yoxsulların dərdinə yanan, yol göstə-
rən məsləhətçilər kimi də məşhur olmuşlar. Həm də aşıqlar ağlı, 
geniş dünyagörüşü, təcrübəsi, hazırcavablığı ilə də xalqın içəri-
sində hörmət qazanmışlar. Aşıqlarımızıın bir çox sözləri xalqa 
ağıl, kamal, yaxşılıq və ədalət təlqin edən gözəl nümunələrdir. 
Aşıq kimdir və o, xalq arasında necə olmalıdır? – sualına məş-
hur Aşıq Ələsgər şeirlərinin birində belə cavab vermişdir: 
 
Aşıq olub tərki-vətən olanın, 
Əzəl başdan pür kəmalı gərəkdir. 
Oturub durmaqda ədəbin bilə, 
Mərifət elmində dolu gərəkdir» (48, l58). 
 
Şeirdə söylənəcək estetik-bədii sözün və fikrin ümumi kon-
turlarını müəyyənləşdirən haqq aşığı Ələsgər sənətkar qarşısında 
çox ciddi tələblər qoymuş, özündən sonrakı nəslə ədəb-ərkan 
konsepsiyasının əsas müddəalarını çatdırmışdır. Təbii ki, istəni-
lən sənətkarın yaradıcılığının tədqiqi zamanı «təhlilin mərkəzin-
də əsərlər durmalıdır. Tədqiqatçını düşündürən, məşğul edən 
məhz həmin əsərlər, onların ideya-mənəvi, təbii-sənətkarlıq cə-
hətindən təhlili, açılması, aydınlaşdırılması, izahı və qiymətlən-
dirilməsidir. Təəccüblü deyil ki, hər bir sənətkarın adı onun mü-
hüm, məşhur əsərləri ilə birlikdə çəkilir» (59, 49).  
Lakin təəssüflə qeyd edilməlidir ki, əsirlərdən bəri ağızdan-
ağıza, nəsildən-nəslə keçən görkəmli söz ustadlarının yaradıcılığı 
ətraflı tədqiq olunmamışdır (138, 147).  
Müasir aşıq poeziyasının tədqiqində də bu tipli problemlər 
mövcuddur. «Xüsusilə, aşıq poeziyasının qüdrətli nümayəndələ-
rinin Azərbaycan şeirinə gətirdiyi mütərəqqi təsir indiyə kimi ge-
niş öyrənilməmişdir» (138, 147). 
Azərbaycanın ustad aşıqlarından olan, Şirvan aşıq mühiti-
nin görkəmli nümayəndəsi Aşıq Əhmədin poeziyasının mövzu 
 
 
 
— 57 — 
əhatəsinə keçməzdən öncə iki məsələni aydınlaşdırmaq lazım 
gəlir: 
1. Ümumiyyətlə, müasir aşıq sənətkar subyekti olaraq kim-
dir və özündə hansı sənətkar tipini ehtiva edir; 
2. Aşıq poeziyasında mövzu məsələsi hansı şəkildə qoyul-
malıdır. Çünki bu məsələlər Azərbaycan aşıq mühitlərində fəa-
liyyət göstərmiş müxtəlif sənətkarların yaradıcılığının tədqiqi 
zamanı ortaya çıxacaq.  
M.F.Körpülü aşıqları saz şairlərinə və qələm şairlərinə bö-
lür. Bizim folklorşünaslıq əsərlərində aşıqları ustad, ifaçı və el 
şairləri qruplarına ayrılırlar (138; 117; 9).  
Aşıq Əhməd kimi sənətkarların aid olduğu «ustad aşıqları 
yalnız aşıq yaradıcılığını mükəmməl bilmələri ilə deyil, eyni 
zamanda coşğun şairlik təbinə malik olmaları, yaxşı saz çal-
mağı, məclis aparmaq bacarığı ilə də fərqlənirlər. Bu sənətkar-
ların şeirləri əsasında xalq dastanları yaranır. Həmin dastanları 
bəzən ustad aşıqların özləri, bəzən də onların şeirləri əsasında 
başqa aşıqlar yaradır. Ustad aşıqların onlarla şagirdləri olur. Bu 
şagirdlər həmin sənətkardan aşıqlıq sənətinin sirrini, saz çal-
maq, məclis aparmaq, məhəbbət və qəhrəmanlıq dastanlarını 
öyrənirlər» (138, 147). Yəni hər bir aşıq öncə özündən əvvəlki 
ənənəvi qaydaları və sənət qanunlarını yaşadır və sənətkarlıq 
fəaliyyəti boyu onlara əməl edir. Buradan aydın olur ki, aşıq 
poeziyasının sənət kriteriyaları, forma və məzmun xüsusiyyət-
ləri də sənət varisliyi vasitəsilə ötürülür. 
Müasir aşıq çağdaş sivilizasiyanın daşıyıcısıdır, savadlı və 
təhsillidir, kulturoloji və texnogen proseslərdən kənarda deyil. 
Folklor üçün xarakterik olan şifahilik prinsipi müasir dönəmdə 
bir qədər fərqli xarakter alır. Yazı mədəniyyəti, audio və video 
yazılar çağdaş aşıq sənətinin realizə olunmasının tərkib hissəsi-
dir. Aşıq poeziyası təkcə məclisdə söylənilmir, eyni zamanda 
KİV-də yayılır. Digər tərəfdən, aşıqlar öz yaradıcılıqlarını öz-
 
 
 
— 58 —
ləri yazıya alırlar. Bu müasir Şirvan aşıqları içərisində geniş ya-
yılmışdır. İndi hər bir aşığın sazından başqa şeirlərini və das-
tanlarını yazdığı dəftəri də olur. Bu özəllik çağdaş aşığı səciy-
yələndirərkən hökmən nəzərə alınmalıdır. Digər tərəfdən müa-
sir aşıq yazılı ədəbiyyatla, bəstəkar musiqisi ilə intensiv şəkildə 
təmasda olur və mədəniyyətin çağdaş ünsürləri ilə sürətlə inteq-
rasiya olunur. Bütün bunlar müasir mədəni durumla bağlı ger-
çəklikdir və müasir aşıq tipini səciyyələndirən xüsusiyyətlər sı-
rasına daxildir. Müasir aşıq poeziyası mövzu baxımından geniş 
əhatəlidir. Bir qədər öncə qeyd etdik ki, mövzu məzmunla bağlı 
hadisədir. Eyni zamanda «mövzu məzmuna nisbətən geniş məf-
humdur. Çünki həyatın müəyyən bir sahəsi ilə maraqlanan ya-
zıçı (və yaxud aşıq - Y.B.) orada nəinki bir əsər üçün, bir neçə 
əsər üçün də zəngin material toplaya bilər (59, 57).  
İdeya məzmundan doğduğu kimi, o mövzu ilə də bağlıdır. 
Ancaq mövzu ideyanın təcəssümündə məzmun qədər həlledici 
deyildir. Hətta eyni mövzuda yazan, lakin dünyagörüşü bir-bi-
rinə zidd olan yazıçıların ideyası da başqa-başqa olur. Eyni hə-
yat sahəsində mövzu götürüb, dünyagörüşü cəhətdən də bir-bi-
rinə yaxın olan yazıçılarda isə ideya da yaxın olur. Burada, əl-
bəttə, məzmun yaxınlığı və məzmuna hər iki yazıçı münasibəti-
nin uyğunluğu başlıca rol oynayır» (59, 59).  
Yazılı ədəbiyyat müstəvisində məsələyə nəzəri baxış folklor-
da da oxşar poetika məsələsinin həlli üçün yardımçı ola bilər. Aşıq 
folklor subyektidir və bütün hallarda ümumi, kütləvi, toplumsal 
xarakter daşıyır. Eyni zamanda, aşıq regional xüsusiyyətlərə malik 
olduğundan onun yaradıcılığının mövzu ehtiyatı məhəlli özəllik-
lərdən məhrum olmur. Bir çox hallarda mövzular tarixi, sosial, 
mədəni və məhəlli gerçəklik diqtə edir. Amma məhəbbət kimi 
ümumi mövzunun, təbii ki, dar dairə ilə əlaqəsi yoxdur. Bununla 
yanaşı belə ümumi mövzunun gerçəkləşməsinin özündə də konk-
ret ərazinin davranış, ailə, məişət, əxlaq xüsusiyyətləri özünü gös-
 
 
 
— 59 — 
tərir və ilk növbədə həmin əsərlərin məhz o ərazi üçün daha ef-
fektli olmasını şərtləndirir.  
Görkəmli folklorşünas P.Əfəndiyev yazır: «Azərbaycan 
xalqının həyatında, mübarizə tarixində elə bir əhəmiyyətli, tə-
sirli hadisə olmamışdır ki, aşıqlar ona öz münasibətini bildir-
məsinlər. Aşıq poeziyasında xalqın misilsiz qəhrəmanlıq hü-
nəri, azadlıq uğrunda mübarizəsi, dünyagörüşü, həyat və məi-
şəti, istək və arzuları, gələcəyə inamı öz bədii əksini tapmışdır. 
Aşıq həmişə el içində məclislərdə oxumuşdur. Xalqın xoşuna 
gəlməyən heç bir qoşma aşıq tərəfindən ikinci dəfə oxunma-
mışdır, çünki aşıq məclisdə dinləyicilərin arzusu, xahişi ilə hə-
rəkət edir, onların zövqünü oxşayır, sifarişini yerinə yetirir» 
(66, 241). Müəllif aşıq poeziyasının mövzu dairəsini üç əsas is-
tiqamətdə müəyyənləşdirir: məhəbbət lirikası, ictimai-siyasi li-
rika, dini mövzular (66, 241-242). 
Aşıq poeziyasında mövzu və janr əhatəsini Aşıq H.Şəmşir-
linin yaradıcılığı əsasında araşdıran N.Məmmədova mövzu 
probleminə iki istiqamətdə yanaşır: məhəbbət lirikası, ictimai-
fəlsəfi motivlər. (108, 25-32). 
Folklorşünas alim Q.Namazov «Aşıq ədəbiyyatının əsas 
mövzuları»ndan geniş bəhs etmiş onu «bəşəri məhəbbət» və 
«təbiət» mövzuları üzrə qruplaşdırmışdır (117, 91-106). Müəllif 
eyni zamanda bu mövzular içərisində olan çoxlu motivləri aş-
karlamış, onların ideya-estetik təhlilini vermişdir. 
Folklorşünas M.Həkimov «Orta əsrlər aşıq lirikası»n mə-
həbbət lirikası və «ictimai-siyasi motivlər» kimi iki qrupa ayır-
mışdır (73, 19). 
«XX əsr, xüsusilə Sovet dönəmi (1920-1990) aşıq yaradıcı-
lığı sosializm cəmiyyətinin həyat və məişəti ilə yaxından bağlı-
dır. Ölkəmizdə baş vermiş hər bir yenilik sovet aşıq yaradıcılı-
ğında öz əksini tapır» (9, 52). Ə.Axundovun yazdığına görə, so-
vet dönəmində «aşıq sənəti cəmiyyətin inkişafı ilə əlaqədar inki-
 
 
 
— 60 —
şaf edir, təkmilləşir və öz dairəsini genişləndirir. Aşıq şeirləri 
müəyyən bir saz havası ilə bağlanıb qalmır, ifaçılar bu qoşmaları 
başqa-başqa saz havaları üstündə oxuyurlar. Hər aşıq hər bir qoş-
manı digər aşıqdan məlahətli və xoşagələn havada oxumağa çalı-
şır. İndinin (Sovet dövrünün - Y.B.) aşığını qədim aşıqlarla eyni-
ləşdirmək düzgün olmaz. İndinin aşığı savadlıdır. Onun geyimin-
də, ifasında da müəyyən dərəcədə fərq vardır. Müasir aşıq, eyni 
zamanda el şairidir. Onlar müəyyən sahə üzrə bağlanıb qalmır, 
xalq mahnılarını və muğamatı da ifa etməyi bacarırlar. Demək, 
indi aşıqların çoxu təkcə aşıq deyil, eyni zamanda xanəndə, el 
şairi və musiqişünasdır» (9, 74-75). 
Müharibədən sonrakı dövr aşıq poeziyasının «mühüm nai-
liyyətlərini» təsvir edən Ə.Axundov «bu nailiyyətlər içərisində 
yeni yetişmiş gənc aşıqların, el şairlərinin» adlarını sıralayır: 
«Aşıq Hüseyn Cavan, Aşıq Şakir, Aşıq Çoban, Aşıq Yədulla, 
Aşıq Pənah, Həsən Sevdalı, Aşıq Şəmşir, Aşıq Həsən Pərvanə, 
Şair Novruz, Aşıq Bəylər, Aşıq Əhməd, Aşıq Ağalar, Aşıq 
Xaspolad və onlarca başqaları...» (9, 70). 
Müasir aşıq poeziyası digər dövrlərdə olduğu kimi yarandığı 
zamanın sosial ovqatını özündə əks etdirir. C.Abdullayevə görə 
«lirikanın müasir problemləri sırasına insan və zaman, insan və 
təbiət, insan və dünya, kosmos və s. kimi anlayışları da daxil et-
mək mümkündür» (3, 106). Alim müasir dövrün lirikasının əsas 
mövzuları kimi siyasi-ictimai lirika, insan və təbiət problemi və 
fəlsəfi lirikanı göstərir. Onu da əlavə edirik ki, «fəlsəfi lirika bi-
zim müasir şeirimizdə heç də yeni yaranmamış, müəyyən ənə-
nəyə əsaslanan, onun daha da inkişaf etmiş müasir, yeni təzahürü 
kimi səciyyələndirilə bilər» (3, 106). 
Aşıq yaradıcılığının tədqiqinə həsr olunmuş onlarla elmi 
ədəbiyyatda mövzu probleminin geniş nəzəri təsvirinə rast gə-
linmir. Ona görə də tədqiqlərdə problemin sərhədləri müəyyən-
ləşməmiş qalır. 
 
 
 
— 61 — 
«Mövzu» yunan mənşəli «tema» sözünün qarşılığı kimi iş-
lənir. «Tema» əsas fıkir deməkdir. Sənətkarın əsərdə qoyduğu 
və müəyyən həyat lövhələrində açdığı əsas məsələlər çevrəsi-
dir, əsərin bədii məzmununun əsas məqamıdır (160, 368).  
Ədəbiyyatşünaslıqda məzmun özündə əsərin mövzusunu, 
ideyasını birləşdirən çoxtərkibli kateqoriyadır... Başqa sözlə, 
mövzu sənətkarı narahat edən, həyəcanlandıran, konkret hal tə-
ləb edən məsələdir (152; 160; 149).  
Aşıq poeziyasının mövzularıının da ənənədən gələn, ötürü-
lən, dəyişən və dəyişməyən poetik ünsürləri vardır. Araşdırma 
«şəxsi yaradıcılıq prosesində ötürmənin sərhədləri və rolunu 
müəyyənləşdirməyə» (149, 300) də yardım edir.  
Sovet dönəmində fəaliyyət göstərən aşıqların yaradıcılığında 
əski ənənələrdən gələn dəyərlər bir başqa şəkildə yaşamaqda da-
vam edirdi. Amma sovet həyat tərzinin və ideologiyasının tərən-
nümü də əsas istiqamət kimi mərkəzi mövqedə dayanmışdır. 
«Lakin aşıq poeziyasında sosialist realizmi mexaniki şəkildə, 
müəyyən şablon üzrə meydana çıxmır, həyata nüfuz etmək, var-
lığı inqilabi inkişafda və gələcəyə olan meyilləri ilə əks etmək, 
xarakter cəhətlərini seçmək və ümumiləşdirmək, hadisələrə xal-
qın mənafeyindən yaxınlaşmaq, yeniliklə köhnəliyin mübarizə-
sini göstərmək və sair bu kimi ümumi prinsipləri ilə bərabər bir 
sıra spesifik xüsusiyyətlər də kəsb edir» (80, 75). Aşıq poeziyası-
nın sufi məcradan çıxması və dini təmayüldən uzaqlaşması, heç 
şübhəsiz ki, onun ideya-estetik məzmununa mənfi təsir göstər-
miş, onu xeyli dərəcədə bayağılaşdırmışdır. Məzmunda baş ve-
rən icbari boşluq daha çox forma gözəlliyinin gücləndirilməsi 
hesabına doldurulmuşdur. «Yeni realist obrazlar, yeni dil vasitə-
ləri, yeni bədii təşbehlərlə yanaşı aşıq şeirinin əsrlərdən bəri işlə-
yib yetirdiyi bitkin, gözəl şəkli xüsusiyyətləri, müəyyən şərtilik-
lərlə üzvi surətdə bu günkü aşıq şeirinin üslubuna daxildir. Mə-
sələn, sırf ictimai mənalı qoşmalar içərisində məhəbbət motivini 
 
 
 
— 62 —
səsləndirmək, yaxud ustadnamələr səpkisində bu günkü həyata 
uyğun, mənalı, ibrətamiz, aforizmlər işlətmək müasir mövzulu 
aşıq şeirlərinin ancaq gözəlliyini və təsirini artırır» (80, 75).  
Qeyd edək ki, sovet dönəmi yazılı ədəbiyyatda yaranmış 
R.Rzanın «Lenin» poeması və ya S.Vurğunun «Partiyamızdır» 
şeiri bu gün də yüksək sənətkarlığı və bədii mükəmməlliyi ilə 
seçilir. Lenin də, kommunist partiyası da bu gün siyasi aktuallı-
ğını və əhəmiyyətini itirmişdir. Amma həmin əsərlər öncə sənət 
örnəyi kimi öz bədii mükəmməlliklərini saxlamışdır. Aşıq poe-
ziyasında da bu tipli nümunələr məhdud sayda deyil. Aşıq 
Əhmədin sənət fəaliyyətinin, yaradıcılığının aktiv dövrü sovet 
dönəminə təsadüf etdiyindən poeziyasında sovet gerçəkliyinin 
sosial ovqatı müşahidə olunur. Nəzərə alsaq ki, bu dövr bizim 
tariximizin bir hissəsidir, yaşanmış, tamamlanmış bir epoxadır, 
onda həmin dövrün bədii refleksiyası kimi gerçəkləşən əsərləri 
əhəmiyyətsiz saymaq olmaz. «Otuzuncu illərə qədər inqilabı tə-
rənnüm edən, onu alqışlayan aşıq şeirləri içərisində çoxu unu-
dulub gedib, bu gün oxuyanda adama gülünc görünür. Lakin 
ustad aşıqların yazdıqları isə bu günə qədər yaşayıb qalır, onları 
bir sənət əsəri kimi bu gün də oxumaq mümkündür. Çünki bu 
gün də onlar estetik qiymətini itirməmiş, insana ləzzət verirlər» 
(80, 75-76).  
Mövzusundan asılı olmayaraq sovet dönəminin aşıq lirika-
sında bəzi bəsit əsərlər də yaranmışdır. «Sənətkarlıq cəhətdən o 
qədər də kamil olmayan aşıqlar (Aşıq Hüseyn, Aşıq Mayıl, 
Aşıq Səftər, Aşıq Zülfüqar, Aşıq Rza, Aşıq Qoca, Aşıq Səməd, 
Aşıq Qurban və b.) aşiqanə qoşmalarında yerli-yersiz, bəzən 
özləri də mənasını anlamadıqları köhnə ibarə və tərkibləri, klas-
sik aşıqlarımızın işlətdikləri ifadələri dönə-dönə təkrar edir, şei-
rin kimə və nə üçün yazıldığı, gözəlin niyə belə mücərrəd boya-
larla ucuz-ucuz tərifləndiyi məlum olmur. Bu cür nəğmələr hiss 
və həyəcandan, atəşin qəlb çırpıntılarından, ülvi məhəbbət duy-
 
 
 
— 63 — 
ğularından məhrum olduğu üçün ürəkdən qopan hərarətli misra-
ların odu içərisində əriyir, yaddan çıxır» (117, 106). 
Akademik M.İbrahimov «açıq siyasi mahiyyət daşıyan, sırf 
ictimai mənanı əks etdirən» şeirlərin mükəmməl nümunəsi kimi 
Aşıq Əhmədin «Olubdur» rədifli qoşmasını örnək gətirir: «Aşıq 
Əhmədin Leninə həsr etdiyi «Olubdur» rədifli qoşması ona 
görə oxunur ki, aşıq sözü şirin və mənalı deyə bilib. 
 
Dağların qoynundan qızıl sökənin, 
Dəryanın dibindən buruq çəkənin, 
İlanlı düzlərdə pambıq əkənin, 
Böyük havadarı Lenin olubdur (30, 232) 
 
Burada hətta şərti ifadələr belə oxucunu çaşdırmır, aşığın 
əsas qayəsini doğru dərk etməyə mane olmur. Məsələn, «Dər-
yanın dibindən buruq çəkən» məfhumu əlbəttə, çox şərtidir, su-
ların altından, dəryanın dibindən neft çıxarmaq ifadəsindən za-
hirən uzaqdır, lakin yerində və gözəl deyildiyindən adam heç 
bu şərtiliyin fərqinə varmır, dərhal anlayır ki, aşıq nə demək is-
təyir» (80, 78).  
Əlbəttə, şeiri mətnaltı mənada da şərh etmək olar. Akade-
mikin şərtilik kimi şərh etdiyi misra isə onunla bağlı idi ki, o 
dövrdə hələ dənizin dibindən neft çıxarılmırdı. Bu da aşığın 
uzaqgörənliyidir. «Havadarı» xüsusi vurğu ilə demək və ya dır-
naq arasına almaq kifayət edir ki, o «zülmkar» mənasında anla-
şılsın. Nəzərə almalıyıq ki, o dövrdə Ədil bəyin oğlu Aşıq 
Əhməd məhz belə deməliydi. Başqa cür deyilsəydi, onun res-
publikaya yalnız ziyanı dəyə bilərdi. Sənət adamı ideoloji sis-
temdən kənarda ola bilmir. Ona görə də ideoloji məsələlərdə 
ehtiyatlılıq sənətin eyham, məcaz, obrazlar, mətnaltı mənalar 
qatını gücləndirir, fikir müxtəlif qatdan müxtəlif cür anlaşılır. 
Aşıq Əhmədin bu səpkidə söylədiyi bir neçə şeiri sırf siyasi si-
 
 
 
— 64 —
farişli olsa da çılpaq mədhiyyə janrından tamamilə uzaqdır. 
Aşıq Əhməd yaradıcılığında ictimai-siyasi lirikanın mükəmməl 
nümunələri vardır. Aşığın poeziyasının mövzu əhatəsi geniş və 
rəngarəngdir. Poeziyanın tematik əlvanlığı onu bu əsasda təsnif 
etməyə imkan verir. Təsnifatın klassik prinsiplərinə uyğun ola-
raq aşığın poeziyasında mövzu baxımından qruplaşdırıla bilən 
şeirlərdən birinci Allahın, peyğəmbərin, imamların şəninə söy-
lənmiş poetik örnəklərdir. 
a) Dini şeirlər.  
Aşıq Əhmədin yaradıcılığında dini mövzuda söylənmiş və 
yazılmış şeirlər də xüsusi yer tutur. Bu şeirlər bir qayda olaraq 
islami xarakter daşıyır və bu dini, müqəddəs saydığı dəyərləri 
tərənnüm edir. İslamın müqəddəs kitabı «Quran», peyğəmbər 
Məhəmməd rəsuləleyhüssəlam, 12 imam, xüsusilə Həzrət Əli 
və imam Hüseyn adı şeirlərdə intensiv olaraq işlənir: 
 
Allahın dediyi Ali Mühəmməd 
Xəbər verdi, Osman yazdı Quranı. 
Xatəmül-ənbiya, nuri-möhübbət, 
Əhli Quran etdi biz müsəlmanı. (16, l28) 
 
və yaxud: 
 
Pənahım Allahdır, nəbim Mühəmməd, 
Əvvəlki imamım Əlidir mənim! 
Sidqiylə çağırsam, Sahibi-qüdrət, 
Müşküldə gümanım Əlidir mənim! (16, 134) 
 
«Kərbəla müsibəti» ilə bağlı motivlər aşığın yaradıcılığında 
geniş işlənir. Bu şeirlər Şirvan bölgəsinin şiə mühitlərində keçi-
rilən «İmam Hüseyn təziyələri»ndə mərsiyəxanlar tərəfindən 
oxunur. 
 
 
 
— 65 — 
 
Düşəndə darə səslərəm Allah Mühəmməd, ya Əli! 
Sənsən dilimin əzbəri, haqqı İmamət, ya Əli! 
Qurbanam Şahi Kərbəla oğlun İmam Hüseynə mən, 
Qeyrətli Əbbas oğlunun əl üzmərəm ətəyindən, 
Günahkar olsaq da bizə, eylə şəfaət, ya Əli! 
 
Yığışmışıq ibni Əli, Şahi Hüseyn əzasinə,  
Səs veririk fəqan ilə Zeynəbin qardaş səsinə,  
Deyir: hərayə gəl baba, Kərbibəla səhrasına,  
Üryan qalıb əhli-əyal, çəkir xəcalət, ya Əli!(16, 130-131) 
 
Başqa bir şeirdə Kərbəla faciəsi emosional şəkildə təsvir 
olunur: 
 
Yeridi  bihəyalar, çəkdi cümlə leşkəri,  
Oxladılar təşnələb məşqi-Ələmpərvəri.  
Öldürdülər Qasimi, toysuz Əliəkbəri, 
Anası İmmi Leyla nalandı, ya Mühəmməd! 
Yetmiş iki şühəda yerlə yeksan oldular,  
Övrətlər Kərbalada əsir olub  qaldılar, 
Ayaq yalın,baş açıq Şama yola saldılar,  
Fəryadımız  göylərə dayandı,ya Mühəmməd!  
(16, 131-132) 
 
Aşığın Həzrəti Zeynəbin dilindən söylədiyi bir «layla»sı 
faciənin ana qəlbindən keçən yaşantılarını  canlandırrır, ona kə-
dərin poetik ifadəsi baxımından estetik biçim verir: 
 
Ey Zeynəbi ağlar qalan,  
Həsən, laylay, Hüseyn laylay!  
Səkinəsi susuz qalan,  
 
 
 
— 66 —
Həsən, laylay, Hüseyn, laylay!  
Laylay, qardaşlarım, laylay,  
Qəmim-qəmküsarım, laylay! (16, l32) 
 
Bu «ağı»da, «oxşama»da milli yas mərasimlərinin folklor 
ehtiyatları iştirak edir, həzin, kövrək duyğular oyadır. Bu duy-
ğular insanı içindən təlatümə gətirir, onu təmizləyir və saflaşdı-
rır.  
Aşıq Əhmədin dini şeirlərində həm rəsmi islami dəyərlər, islam 
əxlaqı və davranışları, şəriət qaydaları, həm də Azərbaycan sufiz-
mindən, ələvilikdən gələn ürfani elementlər müşahidə olunur. Aşı-
ğın yaşadığı Şirvan bölgəsinin Kürqırağı rayonlarında Şiəlik çox 
mühafizəkar şəkildə saxlanmışdır. Sovet dönəminin ateist şəraitində 
də bu ərazilərdə «Məhərrəmlik», «İmam Hüseyn təziyəsi» saxlan-
mış, yerli əhalinin dilində bu mərasimin adı «matəm» kimi işlən-
mişdir. «Matəm» məhərrəm ayının ilk on gününü əhatə edir. Bu on 
gündə kənd camaatı evlərdən birinə toplaşıb  məlum yas mərasi-
mini icra edirlər. Sinə döymə, zəncir vurma, kəcavə bəzəmə, qətl 
ağacının başına dolanma, qurbanlar kəsmə, nəzir paylama kimi mə-
rasim elementləri də bu on gündə, xüsusilə onun «aşura» deyilən 
onuncu günündə edilib. Bu ənənə indi də qalmaqdadır. Müstəqillik 
dövründə dini azadlıqlar bərpa olunduğu üçün indi mərasimlər məs-
cidlərdə və bir qədər də mütəşəkkil şəkildə keçirilir. 
Aşıq Əhmədin sözləri bu mərasimlərdə çox geniş yayılmış-
dır. Çoxları bu şeirləri əzbər bilir. Ona görə də bu tipli örnəklər 
həm də dini folklor nümunəsi kimi dəyərləndirilə bilər. 
Məsələnin digər tərəfi ondan ibarətdir ki, Aşığın şeirlərində 
təkcə Allah, Məhəmməd, Əli, Hüseyn və başqa isimlər sadəcə 
tərənnüm və ya mədh olunmur, bu tərənnümün, öygünün və ya 
ağının içində yüksək mənəvi dəyərlər təbliğ olunur. Burada bö-
yük sevgi, hörmət, rəğbət vardır. Bunların hamısı dinləyiciyə 
ünvanlanır. Haq-ədalət, düzlük, doğruluq, mərdlik, əqidəlilik, 
 
 
 
— 67 — 
prinsipiallıq və b. əxlaqi-mənəvi keyfiyyətlər peyğəmbərin və 
ailəsinin simasında insanlara ən gözəl örnək kimi təqdim olu-
nur. 
b) İctimai-siyasi şeirlər. 
Aşıq Əhməd bir ustad sənətkar kimi el şənlikləri ilə yanaşı 
rəsmi ictimai-mədəni tədbirlərdə də fəal iştirak etmişdir. Öz 
dövrü üçün xarakterik olan əmək kollektivlərindəki görüşləri, 
mədəni tədbirlərdə iştirakı ona bir el ağsaqqalı statusu qazan-
dırmışdır. Dövrün və dövranın gərdişinə, xalqın, vətənin və 
dövlətin taleyində baş verən hadisələrə aktiv münasibət nüma-
yiş etdirmiş, bu münasibəti şeirlərində ifadə etmişdir. «Bakı» 
adlı növhəsində «20 yanvar» faciəsi bədii-poetik əksini tapır: 
 
«Çağrılmamış top-tüfəngli ordular, 
Bakıya soxulub bizi qırdılar, 
Tibbi yardım edəni də vurdular, 
Gör nə şəhidi-şühədadır Bakı! 
Qətligahı-Kərbibəladır Bakı! 
 
Bu haqsız odlarda yanan sönərmi? 
Ölən- öldü, bir də geri dönərmi ? 
Günahsızı qırıb çatmaq hünərmi? 
Gör nə şəhidi-şühədadır Bakı! 
Qətligahı-Kərbibəladır Bakı!» (16, l37) 
 
«20 yanvar» faciəsinin ictimai həyatımızdakı təsiri, bir tə-
rəfdən azadlıq mücadiləsi, haqq işi uğrunda mübarizə aparanlar 
və onları dəstəkləyənlərə qarşı etiraz dalğası, digər tərəfdən, o 
zamankı respublika və mərkəzi hakimiyyətin haqsız mövqeyi 
aşığın diqqətindən yayınmamış, poeziyasından kənarda qalma-
mışdır. Yəni gerçəklik öz dolğun əksini aşığın poeziyasında 
tapa bilmişdir. «20 Yanvar» şəhidləri həm günahsız öldürülən 
 
 
 
— 68 —
insanlardı, həm də azadlıq mücadiləsinin qurbanlarıdır. Məhz 
bu hadisənin fonunda ermənipərəst qüvvələrin mənfur şeytani 
siması daha aydın göründü. Çünki bu zamana qədər hələ Mosk-
vanın  məsələni ədalətli həll edəcəyinə inam vardı. «20 Yan-
var» bu inamın və ümidin son nöqtəsi oldu. 
Aşıq Azərbaycana qarşı törədilmiş bu haqsızlığı belə ifadə 
edir: 
 
Yasa batıb Azərbaycan ölkəsi, 
Ərşə bülənd olub xalqın haqq səsi.  
Günahkardan yerin-göyün yiyəsi,  
Bizi yaradana şikayətim var! (16, l38) 
 
Aşıq Əhmədin poeziyasında vətən və vətəndaş kateqoriya-
ları, dövlət və millət düşüncəsi mükəmməl şəkildə, zəngin poe-
tik boyalarla işlənir. Böyük Vətən müharibəsinin iştirakçısı ol-
muş aşıq Qarabağ savaşından da kənarda qalmır. Səngərləri gə-
zir, müxtəlif tədbirlərdə çıxışlar edir, sazı və sözü ilə əsgərləri-
mizi döyüşə ruhlandırır, onlarda qələbə əzmi aşılayır: 
 
Dəliqanlı igidlərim, atlanın, 
Düşmən Qarabağı almasın gərək! 
Laçından, Şuşadan, Ağdamdan keçib, 
Hər elə, obaya dolmasın gərək? 
        
Vətən gedir, dövlət gedir, var gedir, 
Millət gedir, sərvət gedir, bar gedir.  
Namus gedir, qeyrət gedir, ar gedir,  
«Sən öldün, mən qalım» olmasın gərək? 
 
Aşığın ayrı-ayrı qəhrəman döyüşçülərə həsr etdiyi şeirləri 
vardır: 
 
 
 
— 69 — 
 
Cəsur, igid, baş leytenant rütbəli,  
Tahir, mərd yaratdı, yaradan səni.  
Koroğlu qeyrətli, Babək cüssəli,  
Nə ölüm qorxutdu, nə də qan səni. (16, l25). 
 
Aşıq Əhməd bir sənətkar – vətəndaş olaraq ictimai həyatın 
ən ümumi, milli xarakterli problemlərinə nüfuz edir, öz ağsaq-
qal tövsiyələrini sənətin incə və zəif boyalarına bürüyərək ic-
timai fikrə təqdim edir; həm düşündürür, həm də duyğulandırır. 
Məlumatı, bilgini, nəsihəti poetik-estetik mükəmməllikdə, xalq 
ruhu ilə yoğrulmuş bədii söz qəliblərində təqdim etdiyindən 
onun təsiri və effekti də güclü olur. Aşıq yurdun yağıdan qorun-
ması üçün savaş nəğmələri söyləyir, onları «Koroğlu havaları» 
üstündə oxuyur. Aşığın poeziyası zamanın nəbzinə köklənmiş, 
onun sevinc və kədərini öz misralarına hopdurmuşdur. 
Müstəqillik dönəminin ilk illərində ölkədəki xaos və anar-
xiya, başsızlıq, yiyəsizlik  aşığın poeziyasına xüsusi seçilən bir 
mövzu – rəhbər mövzusu da gətirmişdir. Doğrudur, Sovet dö-
nəmində proletariatın «dahi rəhbəri» geniş şəkildə tərənnüm 
olunurdu. Amma Aşıq Əhmədin rəhbər silsiləsindən olan şeir-
lərində Öndər millətin içərisindən seçilir və vətənin xoş günün-
də öyülür, dar günündə axtarılır, ona xitab olunur. 
Azərbaycan aşıq sənətinin görkəmli nümayəndəsi, əməkdar 
mədəniyyət xadimi, ustad sənətkar Aşıq Əhmədin yaradıcılığın-
da ulu öndər Heydər Əliyev şəxsiyyətinə, onun müasir tarixi-
mizdə tutduğu fenomenal mövqeyinə, respublika rəhbəri kimi 
geniş və çoxşaxəli fəaliyyətinə həsr olunmuş mükəmməl poe-
ziya nümunələri mühüm yer tutur. Dövlət başçısının və ya xalq 
və millət üçün böyük xidmətləri olan şəxsiyyətlərin milli poetik 
ənənədə tərənnümü məlum hadisədir. Bizim mifoloji əcdadımız 
Oğuz xandan üzü bəri bütün dövrlərdə böyük şəxsiyyətlər ədə-
 
 
 
— 70 —
biyyatın mövzusu olub və onlara xalq məhəbbəti, el sevgisi 
məhz ədəbi mətndə öz bədii ifadəsini tapıb. Bu mənada Aşıq 
Əhmədin Heydər Əliyev şəxsiyyətinə müraciəti, ona poetik 
abidə ucaltması milli ədəbi ənənəyə əsaslanır. Xalqın rəhbərə 
minnətdarlıq duyğusu və düşüncəsi məhz bu şəkildə sənətkar 
dilində və sənət hadisəsində öz ifadəsini tapır. 
Aşıq Əhmədin Heydər Əliyevə həsr etdiyi poetik nümunə-
lərin tarixi yetmişinci illərdən başlanır. Təxminən 30 illik bir 
dövrdə ardıcıl şəkildə Heydər Əliyev şəxsiyyətinə üz tutan, 
poetik enerjisini rəhbərə olan sonsuz sevgisindən alan Aşıq 
Əhmədin bu kontekstdə yaradıcılıq nümunələrini şərti də olsa 
iki yerə ayırmaq olar: 
-Sovet dönəmində yaradılan əsərlər; 
-Müstəqillik dövründə yaradılan əsərlər. 
Mövzu baxımından bunların arasında sərhəd yoxdur. Yal-
nız hər dövrün öz sosial ovqatı əsərlərdə öz əksini tapır. Aşıq 
Əhmədin sovet dönəmi yaradıcılığında H.Əliyev şəxsiyyətinin 
rəhbər və xalq konteksti daha qabarıq müşahidə olunur. Vaxtilə 
ölkədə kənd təsərrüfatı işlərini yüksək səviyyədə təşkil edən 
respublika rəhbəri tez-tez rayonlara və kəndlərə gedir, əmək və 
zəhmət adamları ilə görüşür, onların qayğılarını öyrənir, prob-
lemləri operativ şəkildə həll edir, qabaqcılları mükafatlandırır, 
bununla da əmək adamlarına yeni-yeni zəfərlər qazanmaq üçün 
sonsuz ruh verirdi. Ulu öndər H.Əliyevin tarla düşərgələrində 
keçirdiyi görüşlərin ədəbi-bədii salnaməsinin bir hissəsi Aşıq 
Əhməd yaradıcılığının  yaddaşında yaşayır. 1977-ci ildə H.Əli-
yev Kürdəmirə gələrkən görüşdə söylənilən aşağıdakı şeirin 
misralarında xalq sevgisi özünün nikbin ifadəsini tapır: 
 
Qoy sözümü deyim mərdü-mərdana,  
Hər qədəmin layiqdi yüz qurbana. 
Arzum budur sizin kimi loğmana,  
 
 
 
— 71 — 
Allah min il ömür verə, rəhbərim!  
 
Aşıq tarla düşərgəsində respublika rəhbərinin qarşısında 
verdiyi konsertlərdən birində deyir: 
 
Bir saz tutum rəhbərimin şəninə, 
Nəğmə qoşum bu məclisdə söyləyim. 
Bir «Gəraylı», bir «Koroğlu» havası, 
Birin də «Ordubad» üstə söyləyim. 
 
1988-1992-ci illərdə Azərbaycanın başına gələn müsibətlər, 
faciəli günlər aşığın yaradıcılığından kədər notları ilə keçir: 
 
Beş-on ildi bilirsiniz, a dostlar,  
Bizim başımıza nələr gəlibdi.  
Ölümlü, itimli, qanlı, qadalı,  
Burulğanlı neçə sellər gəlibdi. 
 
Ulu öndərin 1993-cü ilin 15 iyununda respublika rəhbərli-
yinə qayıdışı aşığın şeirlərində böyük sevinc hissləri ilə ifadə 
olunur: 
 
Əhmədəm, sözümü yetirdim sona,  
On beş iyun səda saldı hər yana.  
Gözlərimiz aydın, Azərbaycana,  
Yenə rəhbər cənab Heydər gəlibdi (17). 
 
Çünki Heydər Əliyev şəxsiyyəti hələ sovet dönəmindən in-
sanların qəlbində böyük məhəbbət duyğuları ilə silinməz izlər 
qoyub: 
 
Heydər baba, sənin bütün dünyada,  
 
 
 
— 72 —
Öz adın, öz yerin, öz hörmətin var.  
Qayğıkeş atalıq əməllərinlə  
Xalqımın qəlbində məhəbbətin var (17). 
 
1993-cü ildən başlanan demokratik, dünyəvi dövlət qurucu-
luğu, ölkədə siyasi sabitliyin və ictimai asayişin bərpası istiqa-
mətində aparılan gərgin fəaliyyət aşığın həssas müşahidələrin-
dən kənarda qalmır: 
 
Bir səs gəlir qulağıma hər eldən, 
Qazaxdan, Gəncədən, Muğandan, Mildən. 
Min doqquz yüz doxsan üçüncü ildən 
Dahi, müdrik rəhbəri var xalqımın.  
   
Lissabonda durub mərdü mərdana,   
Haqq sözünü sübut edən cahana,  
Zəka ordusuyla Ermənistana,  
Zərbə vuran  sərdarı var xalqımın. 
Amerikada haqq danışıb, mərd duran, 
907 tilsimin sındıran, 
Erməni xülyasın odda yandıran, 
Zati-Ali-Heydəri var xalqımın! (17) 
 
1995-ci ilin avqust ayının 5-də «Şərqin səsi» qəzetində nəşr 
olunmuş «Hörməili Prezidentimiz Heydər Əliyev cənablarına 
açıq məktub»da böyük şəxsiyyətin fəaliyyəti poetik şəkildə təs-
vir olunur: 
 
Ey xalqımın mərd, qayğıkeş rəhbəri, 
Sadiq sərkərdəsi, müdrik əsgəri, 
Adının sahibi Heydəri-Kərrar, 
Sözünlə hərb evin etdi tarimar (17). 
 
 
 
— 73 — 
 
Aşıq Əhməd yaradıcılığında cənab H.Əliyevin ad günlərinə 
həsr olunmuş şeirlər geniş silsilə təşkil edir. Belə şeirlərdən bi-
rində («Mübarək») aşıq deyir: 
 
Aşıq Əhməd deyir: gün o gün olsun, 
Zəkanız sülh ilə qələbə çalsın, 
Xankəndində heykəliniz ucalsın, 
Gedib Sizi orda təbrik eyləyək, 
Deyək, rəhbər, ad gününüz mübarək! 
 
Aşığın «Xalqımın», «Rəhbərim», «Söyləyim», «Əlləriniz 
yorulmasın», «Mübarək», «Heydər bulağı», «Gəlibdi», «Var», 
«Səs verək» rədifli qoşma, gəraylı və müxəmməsləri, eləcə də, 
bir sıra başqa şeirləri cənab H.Əliyevin rəhbər obrazını mükəm-
məl poetik forma və məzmunda təqdim edir. Ən başlıcası isə 
odur ki, bu şeirlərin hər birində ustad sənətkarın böyük rəhbərə 
sonsuz sevgisi aydın şəkildə görünür. 
c) Məhəbbət mövzusunda şeirlər.  
Estetiklərin də qeyd etdiyi kimi, məhəbbət mövzusu aşıq 
şeirində iki şəkildə özünü göstərir. Bir tərəfdən bütün estetik 
mahiyyətin ifadə olunduğu vasitə kimi, digər tərəfdən isə onun 
özü kimi. Aşıq şeirində digər mövzu və motivlər sevgi ilə ger-
çəkləşir. Qəhrəmanlıq, vətənpərvərlik, yüksək əxlaq və mənə-
viyyat və s. bunların hər biri sevmək və sevdirmək vasitəsilə es-
tetik mahiyyət qazanır. Aşıq tərənnüm etdiyi obyekti və sub-
yekti gözəl keyfiyyətləri ilə təqdim edir, onu sevir və sevdirir. 
Yalnız bundan sonra seçilmiş mövzu estetik dəyər qazanır. 
«Ümumiyyətlə şifahi və yazılı ədəbiyyatımızın seçilib sevilən 
nümayəndələrinin yaradıcılığında bəşəri məhəbbətin tərənnümü 
mühüm yer tutur. Onlar bu mövzuya tez-tez müraciət edərək 
bir-birini təkrar etməyən lirik, həzin, zərif duyğuların tərən-
 
 
 
— 74 —
nümü olan sənət nümunələri, bədii  lövhələr yaratmışlar. Bu 
lövhələrdə gözəllərin qeyri-adi xüsusiyyətləri, gözəllik idealı 
dolğun, məzmunlu misralarla çox təbii verilmişdir» (108, 25).  
Aşıq poeziyası bütövlükdə gözəlliyin tərənnümüdür. Bu-
rada Tanrı, təbiət, insan və onun daxili aləmi şeirin, lirikanın 
əsas mövzuları olur və müxtəlif şəkildə bədii ifadəsini tapır. 
Professor V.Vəliyevin yazdığı kimi «xalq poeziyasını yaradan 
və yaşadan sənətkarlar, hər şeydən əvvəl, öz bədii yaradıcılıqla-
rında mənsub olduqları xalqın məişətini, bu gündən doğan gələ-
cəyini, təbiət və cəmiyyət haqqında düşüncələrinin bədii mən-
zərəsini əks etdirmişdir» (137, 4).  
Məhəbbətin kamil bədii lövhələrlə verilməsi onun estetik 
təsirliliyini artırır, onda ötürülən ideyanın yaddaşlarda yaşama-
sını təmin edir. «Məhəbbətin tərənnümü yolu ilə böyük həqiqət-
lərin şərh edilməsi nadir və təəccüblü bir hadisə deyildir. Biz bu 
bədii üsula bütün xalqların ədəbiyyatında rast gəlirik. Ancaq 
yüksək ideyaların aşiqin dili ilə şərhi, ümumiyyətlə Şərq və xü-
susilə Azərbaycan üçün daha çox səciyyəvi bir hal olmuşdur» 
(137, 26).  
Azərbaycan şifahi xalq poeziyasında məhəbbət mövzusuna 
həsr olunan şeirlərin demək olar ki, hamısı «aşıq» adlandırdığı-
mız el sənətkarlarının yaradıcılıq məhsuludur. Geniş xalq küt-
ləsi tərəfındən sevilən və müdafiə olunan bu sənətkarlar dövrün 
son dərəcə mühüm problemini həyata keçirməli olmuşlar. Onlar 
mövcud cəmiyyətdə azad sevmək və sevilmək kimi böyük bir 
məsələni həyata tətbiq etmək uğrunda mübarizə aparmışlar 
(137, 46-47). 
Professor M.Həkimov klassik aşıq poeziyasında məhəbbət 
lirikasından bəhs edərkən yazır: «Qadın gözəlliyi, vətən təbiəti-
nin füsunkarlığı aşıqların telli sazına söz incilərindən bəzək 
vermişdir. Klassik aşıqlar öz şeirlərində təmiz, ləkəsiz, boyasız, 
müqəddəs duyğuları tərənnüm etmişlər. Onlar lirik şeirlərində 
 
 
 
— 75 — 
aşiqin məhəbbət yolundakı cəfakeşliyini, sabit qədəm olmasını, 
aşiq ilə məşuqun iztirab və sevinclərini təsirli boyalarla vermiş-
lər» (73, 9). 
Akademik M.İbrahimova görə, müasir aşıq poeziyası «təsdi-
qedici, müsbət mündəricə ilə yanaşı, həyatın mənfi təzahürlərini, 
köhnəlik qalıqlarını, köhnə əxlaq və vərdişlərdən qurtarmamış 
adamların tənbəllik, tüfeylilik, əməyə xor baxmaq kimi sifətlərini 
də qırmaclayır»... (80, 79). 
Professor V.Vəliyev aşıq poeziyasında məhəbbət mövzu-
sunu belə şərh edir: «Məhəbbət mövzusuna həsr olunan aşıq 
şeirləri intim hisslərin tərənnümünə həsr olunsa da onlar real 
həyatdan təcrid olunmamışlar» (138, 153).  
Klassik aşıq poeziyasından gələn bir sıra ənənələri müasir 
ustad aşıqlar da qoruyub saxlamaqdadırlar. Bu, xüsusilə aşığın 
söz repertuarına aiddir. Əvvələn, hər bir aşıq Qurbanini, Xəstə 
Qasımı, Abbas Tufarqanlını, Ələsgəri, Bilalı əzbər bilir. Və bu 
poetik ehtiyat onun yaradıcılığına da yön verir, istiqamətləndi-
rir. Bu mənada poeziyada rabitə qırılmır, əski irslə əlaqə kəsil-
mir. Orta çağdaş ilahi eşqin tərənümü Sovet dönəmində «ideal 
cəmiyyətin» tərənnümü ilə əvəzlənsə də poeziya mahiyyətcə öz 
əski xarakterini qoruya bilmişdir. 
Sovet dönəmində məhz klassik sənətə daha çox sadiq qalan 
sənətkarlardan biri kimi Aşıq Əhmədin məhəbbət lirikası çox 
geniş əhatə dairəsinə malikdir. Folklorşünas alim S.Qəniyev ya-
zır: «Aşıq Əhmədin yaradıcılığını bir söz gülüstanına bənzət-
mək olar. Gülüstanda hər gülün, hər çiçəyin öz ətri, öz hüsnü, 
öz rəngi olduğu kimi, Aşıq Əhməd «gülüstanındakı» hər bir 
şeirin də öz gözəlliyi var. Klassik aşıq poeziyasının ən gözəl 
mövzu, motiv və ənənələri Aşıq Əhməd poeziyasında öz əksini 
tapmışdır. Aşıq Əhmədin yenilikçi sənətkar kimi bir fərqləndi-
rici cəhəti də ondadır ki, o, klassik aşıq poeziyasının ən qaynar 
çağlarından üzü bəri yüzillərlə yol gələn ənənəvi aşıq deyimlə-
 
 
 
— 76 —
rinə («dilim», «könül», «dünya», «söz», «gözlərin» və s.) yeni 
məna, yeni nəfəs, yeni deyim tərzi verə bilir» (99, 183). 
 
Əhməd deyir: şirin danış, xoş məzə, 
Düşsün ağızlara el gəzə-gəzə, 
Yol tap ürəklərə, könüllər bəzə, 
Söz sənə çatmasa, danışma dilim! (16, 24) 
 
Təbiət gözəlliyi aşığın yaradıcılığında zəngin boyalarla iş-
lənir, insan gözəlliyi ilə qoşalaşır və onunla paralel şəkildə təq-
dim olunur: 
 
Qışı qardı, yazı güllü-çiçəkli, 
Təbiət naxışlı, cənnət bəzəkli,  
Ağ bulud çatmalı, duman örpəkli,  
Qız-gəlin tək həyası var dağların (16, 71) 
 
Gəl dinlə Əhmədi, a nazlı afət! 
Təbiət hərəyə verib bir xislət,  
Sən mənə nifrət et, mən sənə hörmət, 
Sənə elə, mənə belə yaraşır (16, 57-58). 
 
Aşığın poeziyasında məhəbbət mövzusunun çoxlu çalarları 
müşahidə olunur. İnsan və təbiət, insan və insan, insan və onun 
mənəvi aləmi və s. İnsan kontekstində olan məhəbbət lirikasın-
da da aşıq sevgini adiləşdirmir, onu bayağılığından uzaq poetik 
zirvəyə eşq yüksəkliyinə qaldırır: 
 
Sərrafınam, gövhər-kanım səndədi, 
Çırpınan ürəyim, qanım səndədi, 
Əhməd deyir: cismim, canım səndədi, 
Sən dönsən, mən səndən dönə bilmərəm (16, 55). 
 
 
 
— 77 — 
 
və yaxud: 
 
Yüz il baxsa gözlərimə gözlərin 
 Demərəm kəsilsin arası, bəsdir, 
 Sənə nə lazımsa, özün bilirsən, 
 Mənə gözlərinin qarası bəsdir (16, 56). 
 
Aşığın poeziyasında məhəbbət mövzusu insanın zahiri gö-
zəlliyindən daha çox daxili, mənəvi gözəlliyini əhatə edir:  
 
Kərəmsiz adamlar quru ağacdır, 
Qaçıb kölgəsində durmağa dəyməz,  
Etibarsız dostun, vəfasız yarın, 
Yolunda canını yormağa dəyməz. 
 
Aşıq sözə, şeirə, sənətə çox həssas və tələbkar yanaşır, 
onun, eyni zamanda, geniş kütlənin, xalqın duyğu və düşüncə-
lərini ifadə etməsinə çalışır: 
 
Əhməd, çox ucadır sözün şöhrəti,  
Sözdür vəsf eləyən saf məhəbbəti,  
Ölümü öldürər sözün hikməti, 
Hər sözün bir bahar küləyi olsun. 
 
Nümunələrdən də göründüyü kimi, aşıq məhəbbət lirikasın-
da gözəllik motivlərindən istifadə edərək insanın daxili dünya-
sına, mənəvi-ruhi aləminə sirayət edir, onu gözəl əməllərə, fay-
dalı işlərə ruhlandırır, əxlaq və ədəb-ərkanlı həyat tərzinə dəvət 
edir. «Aşıq dağları tərənnüm çevrəsinə çəkəndə də ustad bir sə-
nətkar kimi həyatın ulu hikmətlərindən danışanda da, sözün son-
suz sehri qarşısında duyduğu heyrəti poetik misralara çevirəndə 
 
 
 
— 78 —
də eyni dərəcədə səmimi və sənət duyğusuna malik sənətkardır... 
Aşıq dağları canlandırır, insana yaxınlaşdırır, onun poetik duyu-
munda dağ insanlaşır; çalmalı, örpəkli canlıya, həyalı, ürkək 
qəlbli qıza - gəlinə bənzəyir» (99, 184). 
Aşıq Əhməd şeiri klassik aşıq yaradıcılığından, xalq müdrik-
liyindən, folklordan və klassik ədəbiyyatdan qaynaqlanır, onun 
ən mükəmməl ənənələrini davam etdirir. 
 
 
 
— 79 — 
ŞEİRLƏRİN JANR ƏHATƏSİ 
 
Aşıq Əhmədin yaradıcılığı janr rəngarəngliyi baxımından 
geniş əhatə dairəsinə malikdir. Aşıq Əhməd xalqın gün-güzəra-
nına, ruhuna və ana dilinin incəliklərinə dərindən bələd oldu-
ğundandır ki, onun yaratdığı müxtəlif çeşidli şeirlər fitri qabi-
liyyətə malik bir sənətkarın dəst-xəttini, özünəməxsus poetik 
nəfəsini təsdiq edir. Onun şeirlərində forma və məzmun vəhdəti 
elə sərrast qurulmuşdur ki, bunların biri o birini üstələyə bilmir, 
əksinə bu cəhətlər bir-birini tamamlayır. 
Sənətkarın yaradıcılıq irsi üzərində müşahidələr onun zən-
gin poeziyasının öz gücünü, qüdrətini xalqımızın qəhrəmanlıq 
keçmişi, mənəvi dəyərlərimiz, cənnət misallı yurdumuzun gö-
zəlliklərindən, bənzərsizliklərindən aldığını bir daha təsdiqləyir. 
Yaradıcılığının janr çevrəsi, əhatə dairəsi baxımından bu zəngin 
poeziyanı iki istiqamət üzrə ayırmaq mümkündür: 
1) aşıq poeziyasının davamı kimi; 
2) klassik poeziyanın davamı kimi. 
Uzun illər Şirvan aşıq mühitinin sənət ənənələrini yaşadan 
və uğurla davam etdirən ustad sənətkar bu çətin poetik ehtiyat-
lardan maksimum dərəcədə faydalanmış, dərin məzmunlu, 
müxtəlif janrlı poeziya nümunələri yaratmışdır. Məsələnin bu 
aspekti geniş şəkildə araşdırılacaqdır. Aşıq Əhməd ustad aşıq, 
kamil sənətkar, savadlı şair olmuşdur. Müasir Azərbaycan aşıq-
lığı üçün xarakterik olan xüsusiyyətlər Aşıq Əhməd yaradıcılı-
ğına da aiddir. 
Məlumdur ki, XX əsr, xüsusilə də sovet dönəmi Azərbay-
canda təhsilin kütləviləşdiyi bir dövrdür. Bu dövrdə yaşayıb-ya-
radan el sənətkarları da təhsilli insanlardır. Məsələnin bu tərəfi 
müasir aşıq yaradıcılığını araşdırarkən nəzərdən qaçırılmamalı-
dır. 
 
 
 
— 80 —
Aşıq Əhməd şəxsi mütaliəsi sayəsində şifahi ədəbiyyatla 
yanaşı, yazılı ədəbiyyat və onun görkəmli nümayəndələri ilə ta-
nış olmuş, onları dərindən öyrənmişdi. Zəngin ədəbi irsi öyrən-
məsi nəticəsində o həm yazır, həm öyrənir, həm müşahidə edir, 
həm müqayisə edir, həm də nəsihət edirdi. Onun bu tipli yaradı-
cılıq istiqamətlərində həm nəsihət ruhlu klassik poeziya, həm 
də «tənqidi» ruhlu realist şeirin təsirləri görünür. O, şifahi və 
yazılı ədəbiyyata, keçmişə və bu günə, klassik irsimizə və müa-
sirlərimizə tam bələd olan ustad aşıq və bənzərsiz şair idi. 
Məlumdur ki, aşıq poeziyası ilə yazılı ədəbiyyat təmasda 
olmuşdur. Yazılı ədəbiyyatımızın Nizami, Nəsimi, Füzuli, 
Xətai, Vaqif kimi görkəmli simalarının poemaları və lirik şeir-
ləri əsrlərlə aşıqlarımızın yaradıcılığına hopmuş, onların sazın-
da, sözündə, el şənliklərində, toylarda xalqa çatdırılmış, dildən-
dilə düşmüş, müdrik kəlamlara çevrilmişdir. Təsadüfı deyil ki, 
bütün yaradıcı aşıqlar kimi Aşıq Əhməd də Nizami «Xəmsə»si-
nin, Füzuli qəzəllərinin, Xətai və Vaqif qoşmalarının vurğunu 
olmuş, onlardan bəhrələnmişdir: 
 
Əhməd-Fərhad, sən vəfalı Şirin yar,  
Kəs, doğra bağrımı şirin-şirin yar!  
Qoy əmim ləbini şirin-şirin yar,  
Behiştə sağ gedər ay əmən səni... (16, 106) 
 
və yaxud: 
 
Əhmədi eylədin hicran düşgünü,  
Hər aşıq ömrünə yazdın beş günü,  
Leyli-Məcnun, Fərhad-Şirin eşqini,  
Qara torpaqlara qatdın, a dünya (17, 15). 
 
Aşıq Əhməd yaradıcılığında klassik ədəbiyyatdan gələn qə-
 
 
 
— 81 — 
zəl janrı da müşahidə olunur. Bu kimi örnəklər aşığı bir şair 
kimi də səciyyələndirməyə imkan verir: 
 
Röyada yarım ilə qılmışam ülfət bu gecə. 
O zavallım da məni yad edib, əlbət, bu gecə (16, 119). 
 
Nizamidə: 
 
Gecə xəlvətcə bizə sevgili yar gəlmiş idi, 
Üzü aydan da gözəl nazlı-nigar gəlmiş idi (16, 122). 
 
Digər nümunələrdə də qəzəl janrının klassik ədəbiyyatın tə-
siri ilə yarandığı görünməkdədir: 
 
Məni tənha qoyub, ey sərvi-sənubər, elə getmə!  
İnsaf et, can quşumu eyləyib şikar,  elə getmə! 
 
Bu tipli qəzəllərdə Nəsiminin, Füzulinin təsirlərini müəy-
yənləşdirmək mümkündür. Amma bu məsələnin yalnız bir tərə-
fidir və şeir mədəniyyəti tariximizdə oxşar örnəklərin istənilən 
qədər nümunələrini aşkarlamaq mümkündür. Amma qəzəl jan-
rının Şirvan aşıqlarının söz repertuarına daxil olması təkcə 
ədəbi təsirlərlə və ya müasir aşığın mühitilə, imkanları ilə əla-
qəli deyildir. Məlumdur ki, aşıqlıq funksional, işlək bir sənət 
sahəsidir. Bu sənət məclislərdə, şənliklərdə, toy mərasimlərində 
gerçəkləşir. Aşığın söz və musiqi repertuarına ən çox təsir edən, 
onu müəyynələşdirən başlıca fakt dinləyici, mərasim iştirakçıla-
rıdır. Aşıq ona olunan sifarişi yerinə yetirməyə hazır olmalıdır. 
Şirvan toylarında və başqa musiqi və şeir məclislərində muğa-
mın geniş şəkildə yayıldığı məlumdur. Bizə görə, Şirvan aşıqla-
rının söz repertuarına qəzəl janrının daxil olması məhz muğam-
la bağlıdır. Çünki muğam, əsasən, qəzəl üstündə oxunur. Bu sə-
 
 
 
— 82 —
bəbdən də, Şirvan aşıqlığında qəzəl janrına da yer verilir. Aşıq 
Əhməd də ustad sənətkar və yüksək təbli şair kimi mükəmməl 
qəzəl nümunələri yaratmışdır. Bu nümunələr klassik ədəbiyya-
tın kamil sənət əsərləri ilə bir sırada durur və bütün mümkün 
poetik göstəricilər üzrə müqayisə oluna bilər. 
Aşıq Əhməd yaradıcılığında yazılı ədəbiyyatla ortaq janrlar-
dan biri də növhələrdir. Məlum olduğu kimi, «növhə – Şərq şeir-
lərində mərsiyəyə oxşar matəm nəğməsidir. Erkən orta əsrlərdən 
başlayaraq Yaxın və Orta Şərqdə, o cümlədən Azərbaycanda ge-
niş yayılmışdır. Ənənəyə görə istər islam müqəddəslərinin, istər-
sə də ümumiyyətlə müsəlmanların cənazəsi yanında yaxud onlar 
üçün düzəldilən matəm məclislərində mərsiyədən əvvəl oxunur. 
Çox vaxt qadınlar ifa edirlər. Növhə şəbih tamaşalarının əsas 
ədəbi ünsürlərindən biridir» (111, 158). 
Aşıq Əhməd yaradıcılığında 1990-cı il 20 yanvar faciəsi ilə 
bağlı yazılmış şeirlərdə növhə janrına müraciət olunmuşdur. 
Aşıq milli faciəyə, haqsızlığa dözməmiş, ona münasibətini kə-
dərli misralarında ifadə etmişdir. Günahsız «20 Yanvar» şəhid-
lərini aşıq müqəddəs şəhadət simvolu olan «Kərbəla şəhidləri» 
ilə müqayisə etmiş, bu mücadiləyə də eyni məna vermişdir: 
 
Ayazlı şaxtalı, soyuq havada, 
Elan edilməmiş qanlı davada,  
On doqquz yanvarı salanda yada,  
Gör nə şəhidi-şühadadır, Bakı!   
Qətligahı - Kərbibəladır, Bakı! (16, l36-137). 
 
Aşıq Əhməd yaradıcılığında mərsiyələrə də rast gəlinir. 
Qədim türk yazılı abidələrində mərsiyə şeir formasının məzmu-
nuna və funksiyasına uyğun «saqi» termini işləndiyi bəllidir. 
Azərbaycan folklorunda matəm, yas, kədər məzmunlu şeirlərə 
«ağı» deyilir. Ağıların xalq yaradıcılığında müxtəlif formaları 
 
 
 
— 83 — 
(ağı-oxşamalar, ağı-laylalar və s.) mövcuddur. «Fəxriyyə və 
mədhiyyə kimi, mərsiyənin də müəyyən konkret ədəbi forması 
yoxdur. Çox vaxt qəsidə və məsnəvi şəkilində yazılır. Tək-tək 
hallarda, qəzəl və başqa şəkillərdə də mərsiyələrə təsadüf 
olunur» (111, 131). 
Aşıq Əhməd yaradıcılığında mərsiyələrin çeşidli formaları 
vardır. Bu şeirlərdə daha çox folklor üslubu, xalq mərasimlərin-
də söylənən ağı ruhu duyulur: 
 
Gəl gör Kərbibəladə, nə qandı, ya Mühəmməd!  
Bu sirr Ali əbayə, əyandı, ya Mühəmməd! 
Həyalı Zeynəb balan üryandı, ya Mühəmməd!  
Xeymələrimiz oda qalandı, ya Mühəmməd!  
Gəl gör Kərbibəladə nə qandı, ya Mühəmməd!  
Özün yetiş haraya, amandı, ya Mühəmməd!(16, 131) 
 
Aşıq Əhmədin mərsiyələri məzmunundan da göründüyü 
kimi, müqəddəs imamlara, peyğəmbərin nəvələrinin faciəli ölü-
münə həsr olunmuşdur. Şirvanın şiə mühitlərində keçirilən Kər-
bəla faciəsinin ildönümünə həsr olunmuş matəm mərasimlərin-
də Aşıq Əhmədin mərsiyələri çox populyardır və mərsiyəxanlar 
tərəfindən böyük şövqlə oxunur. Nümunələrdən də göründüyü 
kimi Aşıq Əhməd poeziyası janr əlvanlığına görə də seçilir; bir 
tərəfdən yazılı ədəbiyyat digər tərəfdən xalq şeirindən qaynaq-
lanır, amma bütün hallarda xalq şeirinə xas ruhu qoruyub sax-
laya bilir. 
Şeirin emosional effektinin əsas şərti də budur. Aşıq 
Əhməd poeziyasının əksər nümunələri aşıq şeiri janrları çevrə-
sindədir. Bu şeirlər janr və şəkil baxımından rəngarəngdir. 
Onun şeirləri içərisində qoşma və onun müxtəlif şəkilləri, gə-
raylılar, müxəmməslər, bayatılar çoxluq təşkil edir. 
Azərbaycan folklorşünaslığında qəbul olunduğu kimi, 
 
 
 
— 84 —
«xalq şeirinin ən geniş yayılan şəkillərindən biri qoşmadır. Qə-
dim şeir şəkillərindən biri olan qoşma, eyni zamanda Azərbay-
can yazılı poeziyasında da özünə möhkəm yer tutmuşdur. Hələ 
M.P.Vaqifdən əvvəllər də klassik Azərbaycan şairləri öz qələm-
lərini qoşma formasında sınamış və bədii cəhətdən samballı 
əsərlər yaratmışdır» (138, 180). 
P.Əfəndiyev və İ.Babayev də aşıq poeziyasının janr və şə-
kil rəngarəngliyini qeyd edərək yazırlar: «Aşıq poeziyasının 
növləri olduqca çoxdur. Bütün bunlar dilimizin qayda-qanunla-
rına daha çox uyğun olan heca vəznində yaradılmışdır. Məsə-
lən, qoşma, gəraylı, təcnis, cığalı təcnis, deyişmə, bağlama, us-
tadnamə, qıfılbənd, dodaqdəyməz, diltərpənməz, divani, mü-
xəmməs, cığalı müxəmməs, bayatı, hərbə-zorba və s.» (97, 139-
146; 64, 125; 48, 167) 
«Azərbaycan aşıq yaradıcılığı tarixində qoşma janrında şeir 
yaratmayan şair-aşığa təsadüf etmirik. Eyni zamanda, xalq poe-
ziyası ilə üzvi surətdə bağlanan, doğma ana dilində yazıb-yara-
dan görkəmli Azərbaycan şairlərinin əksəriyyəti xalq şeiri janr-
larında, o cümlədən də qoşma və gəraylı şəklində əsər yazmış-
lar» (137, 79). 
Məlumdur ki, «qoşma 3,5,7 bənddən, hər misrası 11 heca-
dan ibarət olur. Burada qafiyələr belə düzülür: a-b-v-b, q-q-q-b, 
d-d-d-b, e-e-e-b və s. Bir qayda olaraq aşıqlar qoşmaların so-
nunda öz təxəllüslərini qeyd edirlər» (48, l67). 
Qoşmaların mənşəyi haqqında folklorşünaslıqda konkret fı-
kir yoxdur. Amma adından da göründüyü kimi «qoşma» düzüb-
qoşmaq, söz qoşmaq kimi xalis türk mənşəli bir termindir. Qə-
dim türk abidələrində adı çəkilən «qoşuq»la heç şübhəsiz ki, bir 
termin, bir anlayış olaraq qohumluğu vardır. Amma forma ba-
xımından biri digərinin eyni deyildir. 
Aşıq Əhmədin yaradıcılığında qoşma janrı geniş işlənmiş-
dir. Bəndlərinin sayına görə 3,4,5,6,7 bəndlik qoşmalar müşa-
 
 
 
— 85 — 
hidə olunur. Amma əksəriyyəti 3,5,6 bəndlik qoşmalardır. Qoş-
manın bəndlərinin saylarının, heç şübhəsiz ki, ənənə ilə bağlı-
lığı vardır. Çünki, klassik aşıq sənətinin Qurbani, Xəstə Qasım, 
Abbas Tufarqanlı kimi nümayəndələrinin yaradıcılığında da 
qoşmaların daha çox bu şəkildə olduğunu əldə olan mətnlərdən 
müşahidə edirik. 
 
Tale tərəqqidən salsa insanı, 
Atılıb düşməyin nə mənası var? 
Bir bulaq gözündən qurusa, onu 
Min yerdən eşməyin nə mənası var? 
 
Yüz rənglə naxış vur, min yolla bəzə, 
Sabah köhnələcək bu günkü təzə, 
Taleyin hökmüylə bağlanan gözə, 
Qızıldan çeşməyin nə mənası var? 
 
Hər kəsin taleyi xoş keçsə əgər, 
Əyninə bez geysə, «atlas» deyərlər,  
Bəxti kəm alimə nadan atsa şər,  
İnciyib küsməyin nə mənası var? 
 
Əhməd, el məsəlin gəl eşit sən də,  
Daş düşər qürbətə yük əyiləndə.  
Zərdən şeş istəyib, yek gətirəndə,  
Qovrulub-bişməyin nə mənası var?(16,22-23) 
 
Bu dörd bəndlik qoşmada forma və məzmun vəhdətinin nə 
qədər mükəmməl olduğunu görmək olar. Şeir ustadnamədir, us-
tad sözüdür, insan və onun taleyi haqqında müdrik kəlamdır. 
«Görmüşəm», «Dəyməz», «Eylər», «Eyləsin», «Getdi», 
«Gəlmək üçündü», «Ola biləydim», «Dilim», «Faydası yoxdur», 
 
 
 
— 86 —
«Səni», «Mərdi», «Başqadır», «Şikayət etməz», «Nəsihət», «Çə-
tindir», «Olsun» və s. qoşmaların  poetik sistemi mükəmməlliyi 
ilə klassik aşıq şeirindən seçilmir. Burada təkcə forma sabitliyi 
yox, həm də tərənnüm olunan ideyanın dəyişməzliyi müşahidə 
olunur. Hər yerdə yüksək mənəvi dəyərlər, əxlaq, ədəb-ərkan, tə-
mizlik, saflıq, ülvilik və nəciblik kimi etik kateqoriyalar poetik 
formların içindən, məğzindən keçir. Müdrik kəlamlar, atalar sözü 
və zərb məsəllər, xalq deyim və ifadələrinin çeşidli növləri bu 
janrın qəlibləri çərçivəsinə daxil olur, sənətkar düşüncəsindən və 
duyğusundan keçir, nikbin birləşmələr şəklində yeni poetik həyat 
qazanır: 
 
Bu sonsuz dünyanın qeylü-qalından,  
Hər vərəqdə bir əfsanə görmüşəm,  
Çox aşıq möhnətin ruzigarından,  
Düşüb çöllü-biyabana, görmüşəm (16, s.17) 
 
Aşıq şeirinin araşdırıcıları «qoşma janrınm müxtəlif şəkil-
lərinin olduğunu göstərirlər: qoşayarpaq qoşma, güllü qoşma, 
təkrar misralı qoşma, qoşma-müstəzad, əvvəl-axır zəncirləmə, 
ayaqlı qoşma və s.» (99, 196). 
Folklorşünas S.Qəniyev Şirvan aşıqlarının yaradıcılığında 
qoşmaların çeşidli forma xüsusiyyətlərindən bəhs edərək yazır: 
«Şirvan aşıqlarının  yaradıcılığında qoşmanın bu şəkillərinin bir 
çoxuna aid kamil örnəklər vardır»(99, 196). 
Qoşayarpaq qoşmaya Aşıq Əhmədin poeziyasında da rast 
gəlinir: 
 
Əhmədi yandıran, qaçıb yan duran, 
Məhəbbət andıran, vüsal qandıran, 
Boynunu gəc buran, baxıb göz vuran, 
Ceyran duruşuna mail olmuşam. (16, 11) 
 
 
 
— 87 — 
Qoşma müstəzad (ayaqlı qoşma). Bu formanın da klassik 
ədəbiyyatdan gəlməsi haqqında mülahizələr mövcuddur (137, 
83). Aşıq Əhməd poeziyasında qoşma-müstəzad şəkli işlənmiş-
dir: 
 
Üzü qara, ağzı pərto, bədniyyət,  
Pis danışdın, səndə qan, xəta var ha!  
Yelmar kimi ora-bura sıçrama,  
Bilginən, qarşında talxa da var ha! 
Bir də əjdaha! (16, 111) 
 
Təkrar misralı qoşma: 
 
«Yanıq Kərəmi»də Kərəm külü var,  
«Yanıq Kərəmi»də oynama, qardaş!  
Onu sazda çalıb aqil babalar,  
«Yanıq Kərəmi»də oynama, qardaş! 
 
Gəraylı. Professor V.Vəliyevin də yazdığı kimi, «Azərbay-
can xalq şeirində qoşma ilə yanaşı ən çox işlənən şeir şəkli gə-
raylıdır. Bəzən buna səkkizlik də deyilir. Qoşma ilə gəraylı ara-
sında o qədər də ciddi fərq yoxdur. Onları fərqləndirən şəkli xü-
susiyyət qoşmanın on bir, gəraylının isə səkkiz hecalı olması-
dır. Gəraylı şeir şəklindən istifadə etməyən şair-aşıq demək olar 
ki, yoxdur. Aşıqlar, el şairləri bütün mövzularda oynaq saz ha-
valarına müraciət edərkən, gəraylıdan istifadə etmişlər» (137, 
86). 
Professor M.Həkimova görə, «gəraylı həm yazılı, həm də 
aşıq ədəbiyyatında ən oynaq, ən məhsuldar və ən zəngin lirik 
şeir şəkillərindəndir» (75, 105). Aşıq şeirinin gəraylı forması 
haqqında folklorşünaslıqda geniş fıkir və mülahizələr mövcud-
dur (138; 48; 137; 99; 75; 66 və b.). Janrın mənşəyini musiqi 
 
 
 
— 88 —
havası və ya tayfa adı ilə bağlı izah etmək cəhdləri də olmuşdur 
(137, 87). Janr ətrafında mübahisəli fikirlərin mövcudluğu onu 
müstəqil şəkildə tədqiq olunmasını zəruri edir. 
Aşıq Əhmədin yaradıcılığında gəraylı şeir forması geniş şə-
kildə işlənmişdir: 
 
Cilvələnib tovuz kimi,  
Saldın, ay qız, bəndə məni.  
Hicranın yandırıb yaxır,  
Ayrılıb gedəndə məni. 
 
Səni göylərdən endirib,  
Hansı məlakə göndərib?  
Yaxınlaşanda söndürüb,  
Yandırırsan gendə məni (16, 6). 
 
və yaxud: 
 
Aşıqlıqdır mənim peşəm,  
Dəymə, sınar könül şüşəm! 
Mən pərvanə, sən nurlu şəm,  
Yanmaq üçün közə gəldim. (16, 6) 
 
Aşıq Əhmədin şeirləri içərisində gəraylıların daha çox 3,4 
və 5 bəndlik formaları müşahidə olunur. Daha çox sevgi-mə-
həbbət, öyüd-nəsihət, dünya və insan haqqında fəlsəfi düşüncə-
lər və s. bu kimi məzmun daşıyır. 
«Gəldim», «Olmasın», «Yalan», «Keçməsin», «Dilbər», 
«Görünürsən», «İncidər səni», «Nədi», «Yaşadar», «Dəymə-
sin», «Gəlmişəm», «Səni», «Zərnişan», «Məni» və b. Gəraylı-
ların hər biri poetik baxımdan mükəmməldir və janrın klassik 
nümunələri səviyyəsindədir. 
 
 
 
— 89 — 
Müxəmməs. Folklorşünaslıqda bu şeir şəklinin yazılı ədə-
biyyatdan aşıq yaradıcılığına keçməsi ilə bağlı flkir mövcuddur 
(137; 66; 138). Professor M.Həkimovun yazdığına görə, «həm 
klassik, həm də müasir aşıqların ən çox istifadə etdikləri mü-
xəmməs formaları aşağıdakılardır: «müxəmməs», «orta mü-
xəmməs», «müxəmməs qoşayarpaq», «müxəmməs təxmis», 
«cığalı müxəmməs», «duvaqqapma», «müxəmməs ustadnamə», 
«müxəmməs tarixi-mənzumə» və s.» (75, 363-364).  
Folklorşünas alim müxəmməsin qafiyə sistemini də aydın-
laşdırır: «Birinci bəndin bütün misraları həmqafiyədir. Sonrakı 
bəndlərdə, dörd misra bir-biriylə, sonuncu misra isə birinci 
bənddə işlənən baş qafıyə ilə qafiyələnir. Aşıq ədəbiyyatında 
müxəmməslərin bögüsü belədir: 
1. Əslində: 4+4+5+3=16 
2. Formal bölgüdə: 
a) 4+4=8 
b) 5+3=8» (75, 364-365). 
a) Aşıq Əhmədin yaradıcılığında müxəmməs forması bir 
neçə şəkli xüsusiyyətləri ilə müşahidə olunur. 
 
Arzum budur bu dünyada, 
Hamı mehriban yaşasın. 
«Can» desin insan insana, 
Şad və xuraban yaşasın. 
 
Hər insanın sayəsində, 
Milyon-milyon can yaşasın. 
Nə dərd olsun, nə də azar, 
Ürəklər cavan yaşasın. 
 
Kəmfürsətlər, naəhillər, 
Nanəciblər ucalmasın, 
 
 
 
— 90 —
İnsanlıqla ucalanlar, 
Hey ucalsın, alçalmasın. 
 
Həcatkarlar, şəfakarlar, 
Əsrlərlə qocalmasın. 
Yüz dərdəcər yaşayınca, 
Bircə yaradan yaşasın. 
İnsan olan heç bir kəsin,  
Gərək qəlbinə dəyməsin.  
Ucalsın öz zəhmətiylə  
Dost, düşmənə baş əyməsin,  
Elə ucal zəhmətinlə  
Qüdrətini cahan desin,  
Əhməd istər yer üzündə  
Hamı firavan yaşasın (16, l05) 
 
«Yaşasın» rədifli bu müxəmməs alqış məzmunludur və xe-
yir əməlləri tərənnüm edir. 
Cığalı müxəmməs: 
 
Bahardır seyrə çıxıb nazlı yarım bağda gəlir,  
Sanki, bir gül açılıb əbrişim budaqda gəlir,  
Gah gülür, gah danışır, hamıdan qabaqda gəlir,  
Tovuz tək cilvələnib gör nə kef, damaqda gəlir. 
Gəl, maralım, 
Dərdin alım, 
Sor əhvalım,  
Gül camalım, 
Qurban olum. 
Şux dilbərimsən, gülüm!  
Təzə-tərimsən, gülüm!  
Taci-sərimsən, gülüm!  
 
 
 
— 91 — 
Gözəl pərimsən, gülüm!  
Bəxt ülkərimsən, gülüm! 
Göstər gül cəmalı sən,  
Sevindir mahalı sən.  
Salma qeylü-qalı sən,  
Geyinibsən alı sən. 
Elə bil, sərvi-rəvan şahdı çıxıb taxta gəlir 
 (16, l05-106). 
 
Qoşayarpaq müxəmməs: 
Ay mənim şux maralım, mah camalım, ağrın alım!  
Həyalı pür kəmalım, əhli halım, ağrın alım!  
Əlləri tər xınalım, top cığalım, ağrın alım! 
İqbalım, istiqbalım, küllü malım, ağrın alım! 
A sənə qurban olum, gör necə bədbindi halım,  
Gül, danış, ilham alım, gah boşalım, gah da dolum,  
Şənini vəsf eyləyim, nəğmə qoşum, saz da çalım,  
Rəhm qıl, aşiqinəm, olma zalım, ağrın alım! 
Yar sizə düşdü yolum, səninlə bir ülfət qılım,  
Heç kimə yox zavalım, qeylüqalım, şux qəzalım,  
Əhmədi yar eyləyib gəlsən alım, sənlə qalım,  
Səninlə bir ucalım, bir qocalım, ağrın alım! 
 
Bayatı. Aşıq Əhməd poeziyasında müşahidə etdiyimiz 
janrlardan biri də bayatıdır. Məlumdur ki, bayatı şifahi xalq ya-
radıcılığının bir janrıdır. Lirik janrdır, 4 misralı, 7 hecalıdır. Qa-
fiyə sistemi a-a-b-a ardıcıllığı üzrə qurulur. Bayatılarda atalar 
sözü, zərb məsəl və b. xalq deyimləri də öz lirik ifadəsini tapa 
bilir. Mövzu və məzmun baxımından zəngin olan bu bir bəndlik 
şeir forması emosional ovqatı ifadə edir. Aşıqlar bu janra tez-
tez müraciət edirlər. Bu müraciət iki formada özünü göstərir: 
1. Xalq yaradıcılığında mövcud olan bayatılardan istifadə 
 
 
 
— 92 —
etməklə; 
2. Özləri bayatı yaratmaqla. 
Aşıq bunu ya məclisdə oxuduğu şeirinin emosional effek-
tini artırmaq üçün, ya da estetik rəngarənglik yaratmaq məqsə-
dilə edir. «Bayatı» sözünün mənşəyi ilə bağlı mülahizələr möv-
cuddur. Professor M.Həkimov onları bu şəkildə ümumiləşdirir: 
1. Yer adı 
2. Qəbilə ad-titulu. 
3. Ərəbcədən keçmə söz – «bayat» (köhnə). 
4. Köhnə, qalmış ərzaq mənasını ifadə edən – «boyat» 
(köhnəlmiş,qalmış xörək, çörək, su). 
5. Allahın min bir adından biri – «Bayat». 
6. Körpənin boy atması, inkişafı ilə əlaqədar anaların söylə-
diyi layla,oxşama, nəvaziş – boy at» (75, 12) 
Professor A.Hacılı «bayatı»ların tədqiqinə ayrıca bir kitab 
həsr etmişdir (72). 
Bayat adı çox qədimdir. M.Kaşqarlının «Divanü lüğət-it 
türk» kitabında da 22 oğuz boyundan birinin adıdır. «Kitabi-
Dədə Qorqud»da da Qorqud Ata «Bayat» boyundan olduğu 
bəlli olur. Heç şübhəsiz ki, «bayat»ın və «bayatı»ının bu istiqa-
mətdə araşdırılmasına da ehtiyac vardır. Aşıq Əhməd yaradıcı-
lığında «bayatı»ları bir neçə qrupa ayırmaq mümkündür: 
1 . «Əzizinəm» xitabı ilə başlayanlar: 
 
Əzizim, harasıdı,  
Sinəm eşq yarasıdı. 
Halıma təbib ağlar, 
Gör işin harasıdı?! (16, 113) 
 
Əzizim, daş dayanar, 
Sel yatar, daş dayanar.  
Bir od saldın canıma,  
Toxunsam, daş da yanar! (16, 114) 
 
 
 
— 93 — 
 
Göründüyü kimi, sonuncu bənd cinas qafiyəlidir: «daş da-
yanar», «daş da yanar» qafiyələri cinas təşkil edir. Bu kimi şə-
killəri «bayatı-cinas» adlandırmaq olar. Və yaxud: 
 
Əzizim, su dayandı, 
Sel yatdı, su dayandı. 
Eşqin başıma düşdü, 
Ayağım suda yandı (16, 114) 
 
«Su dayandı» və «suda yandı» qafiyələri də cinasla işlən-
mişdir. 
 
2.«Mən aşıq» xitabı ilə başlayanlar: 
 
Mən aşıq, bu da yazdı,  
Bu bahar, bu da yazdı.  
Yar dedim yağı çıxdın,  
Bil, mənə bu da azdı! (16, 113) 
 
3.Qeyri-müəyyən xitabla işlənmələr: 
 
Yetir karvana məni, 
Tapşır sarvana məni. 
Gözü yolda anam var, 
Göndər Şirvana məni! (16, 114) 
 
və yaxud: 
 
Yanağın aldı, gülüm,  
Ləblərin baldı, gülüm,  
Sinəmə vurmadığın  
De nə dağ qaldı, gülüm?! və s. (16, 115) 
 
Qeyri-müəyyən xitablı bayatılarda Tanrıya, fələyə, sevgi-
 
 
 
— 94 —
liyə və s. müraciət olunur. Bu tipli bayatılar emosional vəziyyə-
tin, psixoloji durumun, mənəvi-ruhu yaşantıların ifadəsi kimi 
seçilir. 
Təcnis.Təcnis haqqında folklorşünaslıqda müəyyənləşmiş 
fikir mövcuddur. (111; 138; 97; 64; 48; 137; 99; 75; 66; 105). 
«Aşıq şeirində təcnis adətən üç bənddən ibarət olur...Təcnislər-
də qafiyələr cinas sözlər üzərində qurulur.Təcnisin mənası «ci-
naslar yaratmaq» deməkdir. Qafiyələrinin düzülüş qaydası: a b 
s b; d d b; c c c b. Lirik janrın qəzəl və qoşma formaları kimi, 
təcnislərdə də əsas mövzu məhəbbət və gözəllikdən ibarətdir... 
təcnisin dodaqdəyməz təcnis, cığalı təcnis, baş təcnis, gedər-
gəlməz təcnis kimi 30-a yaxın növü məlumdur» (111, 209). 
Aşıq Əhmədin təcnis sənətkarlığı da çox rəngarəngdir. Mə-
sələn, aşağıdakı örnəyə diqqət edək: 
 
Nə müddətdir yenə görünməyirsən,  
Şükür haqqa, gördüm, a Yəmən səni.  
Xəzər sahilində qaş qaralanda, 
Bənzətdim günəşə, ayə mən səni. 
 
Sən üz desən, göy xəzərdə üzüm də,  
Sahildə gül dərim, qönçə üzüm də,  
O gün nə lal durdun üzün üzümdə,  
Sən məni görmürdün ayə, mən səni? (16, 106) 
 
Şeirdə «a Yəmən», ayə mən», «ayə, mən» sözlərinin müx-
təlif şəkildə birləşməsi ilə cinas yaradılmışdır. 
Cığalı təcnis: 
 
Yanıram eşqində pərvanələr tək,  
Çəkmisən sinəmə bu dağı yar, sən! 
Əzizinəm buda yar, 
Kəs, doğra, tök, buda, yar,  
 
 
 
 
— 95 — 
Səni mən tək sevənə, 
Bil ki, azdır bu da, yar! 
Məni Məcnundan da betər eyləyib,  
Əgər dolandırsan bu dağı yar, sən! 
 
Sevirəm ruhunda mən yaraşığı,  
Hicrinlə qəhr etmə mən yar aşığı! 
Aşıq deyir oda sən,  
Saldın məni oda sən,  
Ya öldür, ya rəhm elə,  
A yar, bu mən, o da sən! və s. (16, 106-107) 
 
Yenə süzdü, axdı ala gözlərin,  
Saldın aşiqi nə hala yar, a yar? 
Qırdın ürəyini, aldın canını, 
Çıxartdın köksündən yara-yara, yar! (16, 107) 
 
Nümunələrdən də göründüyü kimi Aşıq Əhmədin yaradıcı-
lığı janr və şəkil baxımından da geniş əhatəlidir. Buraya təbii 
ki, aşığın «deyişmələri», «hərbə-zorbaları», «qıfılbəndləri» də 
daxildir. 
Aşıq Əhmədin «deyişmə» formasında olan şeirlərində də 
forma və məzmun mükəmməlliyi özünü təsdiqləyir və varisi ol-
duğu klassik Azərbaycan aşıqlığını layiqincə təmsil edir. 
 
 
ŞEİRLƏRİN BƏDİİ SƏCİYYƏSİ 
Azərbaycan aşıq sənətinin əsas aparıcı bölmələrindən biri 
türk bədii düşüncəsinin ümumi tarixi inkişafı kontekstində for-
malaşıb inkişaf etmiş aşıq poeziyasıdır. Aşıq poeziyası istər öz 
ideya-məzmun, istərsə də forma poetika özəllikləri baxımından 
olduqca orijinal sənət hadisəsidir. Türk xalq şeiri üslubunda or-
ta əsrlərin müxtəlif dini-ideoloji axınlarının, xüsusən təsəvvüf 
 
 
 
— 96 —
təriqətlərinin yaxından iştirakı ilə formalaşıb inkişaf etmiş aşıq 
şeiri bu sənətin ağırlığını öz çiyinlərinə alıb aparan ayrı-ayrı ko-
rifey sənətkarlar silsiləsinin davamçılığı nəticəsində daim inki-
şaf etmiş, yeni-yeni üslubu, forma-poetika özəllikləri vasitəsilə 
zənginləşmişdir. Bütün digər sənət növləri ilə müqayisədə aşıq 
şeirində konkret məzmun və forma çərçivəsində orijinal bədii 
üslubi xüsusiyyətlər yaratmaq məharətilə seçilir. Əslində zən-
gin inkişaf tarixinə malik aşıq sənətinin ayrı-ayrı korifeyləri – 
Qurbani, Miskin Abdal, Xəstə Qasım, Aşıq Alı, Aşıq Ələsgər 
və s. mövcud poetik qəliblər çərçivəsində öz orijinal poetik 
özəllikləri vasitəsilə bir-birindən fərqlənmişdilər. 
Azərbaycan aşıq sənətinin XX əsrin ortalarına təsadüf edən 
mərhələsi də özünə qədərki zəngin ənənəyə əsaslanaraq yeni-
yeni orijinallıqların yaranması baxımından diqqətəlayiqdir. Bu 
mərhələnin ağırlığını öz üzərinə götürən bir çox sənətkarlar 
vardır ki, onların da adı Azərbaycan aşıq sənətinin ustadları sı-
rasındadır. Belələrindən biri də Aşıq Əhməd olmuşdur. Aşıq 
Əhməd poeziyasının bədii üslub özəlliklərini dəqiq müəyyən-
ləşdirmək üçün ilk növbədə belə bir suala cavab vermək lazım-
dır ki, Aşıq Əhməd poeziyasının digərlərindən fərqləndirən ən 
başlıca keyfiyyət hansıdır?  
Aşıq Əhməd poeziyası öz bədii pafosu, ümumi poetik into-
nasiyası etibarilə poetik forma sadəliyi ilə məzmun mürəkkəbli-
yinin vəhdətindən ibarətdir. Onun poeziyası dil-üslub baxımın-
dan olduqca sadədir və bu sadəlik dərin bir istedad bulağından 
qidalandığından primitivlik yox, poetik şəffaflıq kimi təsir ba-
ğışlayır. Bəli, Aşıq Əhməd poeziyası şəffaf poeziyadır. Bu xü-
susiyyət, xüsusən, aşığın fikir yükündən sarvanı olan ustad-
namə tipli əsərlərində deyil, gözəllikdən doğan emosionallığın-
dan yaranan gözəlləmələrində daha çox hiss olunur. 
 
Ay qız, düşüb diyar-diyar, 
Axtarıram müdam səni. 
Qaşın, gözün canlar alır 
 
 
 
— 97 — 
Unudarmı adam səni?! 
 
Qız oğlana olsa əsir,  
«Mən səni sevirəm» demir,  
Yoxsa xəbərdar eyləmir,  
Ahım, ünüm, sədam səni?! (16, 14) 
Nümunə gətirilən bu gəraylıda aşiqin məşuqəyə olan incə 
hissləri olduqca poetik bir mükəmməlliklə oxucuya çatdırılmış-
dır. Bu poetik mükəmməlliyin başlıca şərti ifadə olunan arzu-
suna səmimi insani xüsusiyyətində və sadəliyindədir. Hissin 
poeziyaya çevrilmə mərhələsində meydana çıxan poetik forma 
özəllikləri məzmunun diktəsindən gəldiyindən olduqca orijinal-
dır. Xüsusən, mətndə bədii sualdan şair olduqca məharətlə isti-
fadə etmiş, real insan gözəlliyinə olan həsrətin dərəcəsini fikri 
təsdiq vasitəsilə çatdıra bilmişdir. Aşığın səmimi hissləri özünü 
həm də fikri tam aydınlığı ilə, qənaətə gəldiyi poetik pafosla 
təqdim etməsində göstərir. «Axşam layla çalıb sazla, səhərlər 
oyadam səni» – deyən  aşıq «axşam-səhər» qarşılaşdırması va-
sitəsilə olduqca mükəmməl bir lövhə yaratmışdır.  
Yaxud: 
 
Gül, danış, qurbanın olum, 
Sənə baxmağa gəlmişəm. 
Müştaq olub gül üzünə, 
Yenə baxmağa gəlmişəm. 
 
Mən nə deyim bəxt yazana,  
Yaxşını verir yamana,  
Gül üzündə şeh dumana,  
Çənə baxmağa gəlmişəm (16, 13). 
 
Misal gətirilən nümunədə də olduqca zəngin bədii təsvir və 
ifadə vasitələri, sənətkarın fərdi özəlliklərindən, istedadından 
irəli gələn sənətkarlıq xüsusiyyətləri vardır. Belə ki, sənətkarın 
 
 
 
— 98 —
təsvir etdiyi gözəlin üzündəki kədər olduqca yüksək bədii sə-
nətkarlıqla təqdim olunmuşdur. Məlumdur ki, üzərinə qəsdən 
şeh düşmüş çiçək adi halda olduğundan qat-qat gözəl təsir ba-
ğışlayır. Aşıq böyük sənətkarlıqla gözəlin üzündəki kədər ifa-
dəsini çənə, göz yaşını şehə, gözəlin üzünü isə çiçəyə bənzət-
mişdir. İlk baxışdan o qədər də sezilməyən bu bəndlərdə olduq-
ca mükəmməl bir poetik ovqat vardır. Təbiətin bir parçası olan 
çiçəyin gözəlliyi insanın gözəlliyi ilə müqayisə olunur. Bəndin 
poetik modelini aşağıdakı kimi qurmaq olar. 
 
Təbiət ---------- İnsan 
(bənzədilən) ---------- (bənzənən) 
Gül --------------------- Üz 
Şeh --------------- Göz yaşı 
Çən -------------- Sifətin kədəri 
 
Bu poetik modeldən göründüyü kimi, Aşıq Əhmədin bən-
zətmələr sistemi aşıq poeziyasının çoxəsrlik ənənəsinə uyğun 
olaraq öz bənzətmə obyektlərini ana təbiətdən, onun dəyişməz 
gözəlliklərindən götürmüşdür. Sənətkarın poeziyası öz metafo-
rik sistemi etibarilə ilə çoxəsrlik ənənəyə söykəndiyi üçün özü 
də əbədilik, həmişəyaşarlıq keyfiyyəti qazanmışdır.  
 
 
 
 
— 99 — 
III FƏSlL  
AŞIQ ƏHMƏDİN DASTAN YARADICILIĞI 
 
AZƏRBAYCAN DASTANÇILIQ ƏNƏNƏSİ VƏ AŞIQ 
ƏHMƏD 
 
Bütün növ xalq yaradcılığının əsas kriteriyasını nəsildən-
nəsilə ötürülən ənənəvi normaların sabitliyi, dəyişməzliyi təşkil 
edir. Buna görə də xalq nəğməkarı özünün bütün improvizasiya 
imkanlarını və ustalığını ənənənin qəbul olunmuş normaları 
çərçivəsində reallaşdırmaq məcburiyyətindədir. P.A.Qrinçerin 
qeyd etdiyi kimi, epik söyləyicinin əsas vəzifəsi də dinləyici 
üçün tanış, ənənəvi olan hekayəti ona tanış, ənənəvi yolla nəql 
etməkdir və uğurlu, fasiləsiz ifa üçün ifaçı şifahi yaradıcılıq 
texnikasına, başqa sözlə, ənənəvi dil, ənənəvi tematika, ənənəvi 
kompozisiya fəndlərinə tam yiyələnməlidir» (151, 32). 
Diqqətəlayiqdir ki, epos poetikasının bu universal qa-
nunauyğunluğu Şirvan aşıq mühitində həm də görkəmli dastan-
çı kimi tanınmış Aşıq Əhmədin yaradıcılığı üçün də səciyyəvi-
dir. O, elə bir dastançılıq mühitində pərvəriş tapmışdır ki, bu-
rada aşıq sənəti, onun yaradıcılıq, ifaçılıq, o cümlədən dastançı-
lıq ənənələri çoxəsrlik tarixə malikdir. Şirvan aşıq mühitində 
dastançılığın «ənənəvi dili», «ənənəvi tematikası və ənənəvi 
kompozisiya fəndləri» Azərbaycan-türk (oğuz) aşıq sənətinin 
daşlaşmış sənət kodlarıdır və Aşıq Əhməd bu ənənənin klassik 
təmsilçilərindən olmuşdur. 
Aşıq Əhməd dastançılığının özünəməxsusluq texnikasını 
gözdən keçirməzdən əvvəl sənət ənənəsinin universal «göstəri-
ciləri» olan ənənəvi dil, tematika, kompozisiya ünsürlərinə aşı-
 
 
 
— 100 —
ğın mənsub olduğu Azərbaycan-türk dastançılığı əsasında diq-
qət yetirək. 
Dastan ifaçılığının «ənənəvi dil» ünsürü dastan təhkiyyəsi-
nin daşlaşmış elementlərini nəzərdə tutur. Burada ənənəvi dil 
dedikdə heç də canlı dilin lüğət tərkibi, dialekt keyfiyyəti nə-
zərdə tutulmur. Bu «dil» dastanın özünə məxsus olan təsvir və 
ifadə vasitələrinin, qəliblərinin sistemidir. Məsələn, Aşıq 
Əhmədin mövzusu müasir həyatımızdan götürülmüş «Şirvan və 
Fərqanə» dastanından bir səciyyəvi parçaya diqqət edək. Dasta-
nın əvvəlində ənənəvi olaraq üç ustadnamə verilmişdir. Dasta-
nın nəsr – yurd hissəsi belə başlayır:  
«Gəzək diyarbadiyar, dolanaq elbəel, sizə xəbər verək tor-
pağının hər qarışı yüz nemətli , «ağ qızıl» bəhrəli (pambıq nə-
zərdə tutulur – Y.Ə.), «qızıl əllər» (pambıqçı insanların əlləri 
nəzərdə tutulur – Y.Ə.) diyarı Azərbaycan ölkəsindən...» (18). 
Dastanın bu başlanğıc hissəsi bütün dil xüsusiyyətləri ilə 
ənənəvi üslubdadır. Təkcə Aşıq Əhmədin təhkiyəsinə yox, bü-
tövlükdə dastan təhkiyəsinə xasdır. Bu, mövzunun dastanın dil 
kodundan təqdim olunması deməkdir. Dastan elə bir quruluşa 
malikdir ki, onun özünün dil, məzmun, kompozisiya göstərici-
ləri vardır. Dastan bu göstəricilərin vəhdətində dastan olaraq tə-
zahür edir. Həmin göstəricilər dastançılıq ənənəsində nəsillər-
dən-nəsillərə ötürülməklə yaşayır. Aşıq Əhmədin XX əsrə aid 
bir mövzunu dastan «dilinin» özünəməxsus üslubu ilə təqdim 
etməsi sənətkarın mövzunu dastan ənənəsinə «oturtması», das-
tanlaşdırması deməkdir. 
Dastançılıq ənənəsinin mühüm göstəricilərindən biri «ənə-
nəvi tematikadır». Aşıq Əhmədin yaradıcılığında biz «ənənəvi 
tematikanı» onun yaratdığı dastanlarda aydın şəkildə müşahidə 
edirik. Baxmayaraq ki, aşığın yaratdığı dastanlar klassik dastan 
mövzuları ilə «yüzdə-yüz» üst-üstə düşmür, ancaq bununla ya-
naşı, onun mətnləri əsas göstəriciləri etibarilə «ənənəvi temati-
 
 
 
— 101 — 
kanı» qoruyur. Məsələn, Aşıq Əhmədin yaratdığı «Aşıq Bilal» 
dastanı onun dastan yaradıcılığının zirvəsi sayılır. Orijinal sü-
jetə malik olan bu mətn, adından göründüyü kimi, Şirvan aşıq 
mühitinin çox görkəmli nümayəndəsi Aşıq Bilala (Aşıq Bilal 
haqqında geniş məlumat üçün bax: 103) həsr olunmuşdur. Das-
tanda Aşıq Bilalla bağlı çox maraqlı bioqrafik faktlar epikləşdi-
rildiyi üçün mətnin mövzusu orijinaldır. Ancaq Aşıq Əhməd 
sənətkarlığı özünü onda büruzə vermişdir ki, o, orijinal bir 
mövzunu dastan süjetinin ənənəvi tematikasına, ənənəvi süjet 
sxeminə «sığışdıra» bilmişdir. Dastanın özünəməxsus olan sü-
jet sxemi vardır. Aşıq Əhməd əsərin qəhrəmanı olan Aşıq Bila-
lın həyatını bu sxemə tabe etdirmişdir. Yəni o, Aşıq Bilalın hə-
yatından elə məqamları qabartmışdır ki, bunlar məhəbbət das-
tanlarının süjeti üçün səciyyəvi mövzu ünsürləridir. Buraya: baş 
qəhrəmanın eşqə düşməsi, sevgiyə mane olan qüvvələrlə müba-
rizə aparması, deyişmələr və s. aiddir. Dastandakı bütün bu ha-
disələr sənətkar tərəfındən məhəbbət dastanları üçün xarakterik 
olan «tematik sxemə» uyğunlaşdırılmış və nəticədə sənətkarlıq 
baxımından orijinal və Şirvan dastançılığında çox məşhur olan 
bir dastan hasilə gəlmişdir. 
Dastançılıq ənənəsinin daha bir özünəməxsusluq göstəricisi 
«ənənəvi kompozisiya»dır. Qeyd edək ki, dastan kompozisiyası 
dastançılıq ənənəsinin mühüm ünsürlərindəndir. Onun daşlaş-
mış, sabit qurum elementləri vardır. Aşıq Əhmədin dastanların-
da dastan kompozisiyasının sabit elementləri daim qorunmaqla 
yaradıcı şəkildə inkişaf etdirilmişdir. Bu, onun dastanlarını din-
ləyicilər üçün maraqlı edən, onları məşhurlaşdıran amillərdən 
biridir. Aşıq Əhməd qocaman sənətkar kimi uzun illər Şirvan 
aşıq mühitində dastançılıq ənənələrinin qorunması və yaşadıl-
masında görkəmli rol oynamışdır. 
Aşıq Əhmədin yaradıcılığında dastançılıq ənənəsinin iki tə-
zahür qatını aydın şəkildə müşahidə edirik: 
 
 
 
— 102 —
1. Azərbaycan epik düşüncəsinin Şirvan regionu üçün sə-
ciyyəvi olan dastançılıq ənənəsi; 
2. Aşıq Əhməd dastançılığının novator xüsusiyyətləri. 
Aşıq Əhmədin dastançılığı bütün hallarda Azərbaycan-türk 
dastançılıq ənənəsinin xarakterik yaradıcılıq xüsusiyyətlərini 
özündə əks etdirir. O, dastançılıq ənənələri ilə çox zəngin olan 
bir mühitdə yetişmiş, bu ənənəni ruhuna, yaddaşına hopdurmuş 
və öz dastanları ilə, birmənalı olaraq, bu ənənələrin klassik təm-
silçisinə çevrilmişdir. Ancaq bununla bərabər, biz Aşıq Əhməd 
dastançılığında onun istedadından, sənətkarlıq qüdrətindən irəli 
gəlməklə nəzərdən keçirəcəyimiz novator keyfiyyətləri də sis-
temli şəkildə müşahidə edirik. 
Epos poetikasının universal qanunauyğunluqlarına görə, 
epik əsər hər ifa prosesində «yenidən doğulmasına» baxmaya-
raq, xalq ruhundan heç vaxt məhrum olmur. Epik təhkiyəsi bü-
tün hallarda onun yaddaş ehtiyatında olan süjet və motivlər, ha-
zır model və formullar, kompozisiya üsulları əsasında işləyir: 
«Epik söyləyicinin dili ənənəvi formulların dilidir və o, bu for-
mullardan öz hekayətinin tələbatına və kontekstə (yerinə) uy-
ğun istifadə edir» (151, 36). Formul M.Parrinin müəyyən etdiyi 
kimi, epik dilin əsas vahididir. 
Aşıq Əhmədin dastanları sənətkar fərdiliyini əks etdirən 
keyfiyyətləri ilə bərabər, xəlqi ruhu daim əks etdirir. Dastançı-
lıq ənənəsinin bütöv sistemi onun əsərlərində öz lirik və epik 
təcəssümünü tapmışdır. Burada dastan yaradıcılığının özünə-
məxsus keyfiyyətləri ilə yanaşı, dinləyici auditoriyasının özünə-
məxsus keyfıyyətləri də qorunmuşdur. Dastan söyləyici yadda-
şında yaşadığı kimi, dinləyici yaddaşında da yaşayır. Audito-
riya ənənəyə uyğun gəlməyən dastanı qəbul etməz. Aşıq 
Əhməd dastanlarının Şirvan məclislərinin bəzəyi olması da öz 
növbəsində onun dastan yaradıcılığının ənənəyə sadiqliyinin 
daha bir göstəricisidir. 
 
 
 
— 103 — 
Söyləyici, artıq deyildiyi kimi, öz hekayətini ənənəyə sadiq 
olaraq anladır. Buna görə də Azərbaycan epik örnəklərinin di-
lində, o cümlədən Aşıq Əhmədin yaradıcılığında müəyyən mə-
qamlarda «Bunlar burada qalsın, indi görək...», «Aldı görək nə 
dedi», «Sazını sinəsinə basıb», «Söz təmamə yetdi», «Az getdi, 
çox getdi», «Sizə hardan danışım, kimdən xəbər verim» «Sizə 
kimnən danışım, kimnən xəbər verim», «Günlərin birində» və 
başqa bu kimi keçid formullara müraciət bir qayda təşkil edir. 
Azərbaycan epikasında ənənəvi say-formullar 3, 7, 40-dır: 
«qırx incə belli qız», «qırx igid», «qırx quldur», «qırxıncı otaq», 
«qırx gün, qırx gecə», «qırxlar piri», «üç gün, üç gecə», «üç telli 
saz», «üç bacı», «üç qardaş», «üç gün möhlət», «üç alma», «yeddi 
gün, yeddi gecə», «yeddi qardaş», «yeddi başlı əjdaha», «yeddi 
qat» və s. Bu rəqəm-formullar Aşıq Əhməd yaradıcılığı üçün də 
xarakterikdir. 
Epik ənənənin çoxsaylı komponentləri sırasına, folklor 
praqmatikasını öyrənən alimlərin qeyd etdiyi kimi, epik janrlar 
kompleksi, müxtəlif ənənəvi ifa məktəbləri, epik auditoriya və 
s. də daxil olur (153, 4). 
Azərbaycan lokal epik ifaçılıq sənəti, sözsüz ki, aşıq sənə-
tində daha aydın ifadəsini tapır. Aşıq sənətinin ustad-şagird 
ənənəsinə söykənməsi, davamlı və qırılmaz olması, epik ənənə-
dəki çeşidli süjet, motiv, kompozisiya, forma və digər element-
lərin daha geniş miqyasda əsrlərdən-əsrlərə daşınmasına imkan 
vermişdir. 
Aşıq sənəti vahid oğuz etnik-mədəni çevrəsindən diferen-
siallaşmış Azərbaycan türk mədəniyyətinin hadisəsi olduğun-
dan aşıqların dastan yaradıcılığı Azərbaycan epik təfəkkürünün 
inkişaf göstəricisi sayıla bilər. 
Prof. A.Nəbiyev yazır: «Ozan yaradıcılığında müəyyən 
müddət milli eposdan qəhrəmanlıq tarixinin tərənnümü üçün is-
tifadə edilməsi son nəticədə Oğuz qəhrəmanlıq eposunun ya-
 
 
 
— 104 —
ranmasına gətirib çıxardı. Bu süjetlər uzun tarixi dövr ərzində 
ozan repertuarında cilalanmışdır. Oğuz qəhrəmanlıq eposunun 
mühüm hissəsi olan Azərbaycan qəhrəmanlıq eposunun forma-
laşması prosesi də məhz bu yaradıcılıq şəraitində getmişdir... 
Aşıq sənəti ənənələri əsasında improvizasiya yolu ilə yaradılan 
orta əsr dastanları da bunun kimi milli təfəkkürün gücü və əzə-
məti ilə mükəmməlləşdirilmiş və cilalanmışdır» (158, 26). 
Qeyd edilməlidir ki, bütün mühitlərdə hər hansı aşığın sənət-
kar kimi qiyməti ilk öncə hansı ustaddan dərs alması və nə qədər 
dastan bilməsi ilə ölçülürdü. Bu da aşığın ənənəvi janrlara, süjet-
lərə və mövzulara daimi müraciətini labüd edirdi. Əvvəldə göstə-
rildiyi kimi, Aşıq Əhməd də ustad-şagird münasibətlərinin sabit 
və kristal ənənələrə malik məktəbini keçmiş və dastançılıq ənənə-
sinin bütün əsas keyfıyyətlərini bu «məktəbdə» mənimsəmişdir. 
Məlumdur ki, Azərbaycanda xalq arasında dastançı aşıqlar 
xüsusi nüfuza malik olmuşlar. Aşıq ədəbiyyatını tədqiq edən 
birsıra alimlər hətta epik ifaçılıq və epik yaradıcılıq qabiliyyəti, 
məharəti olan bu aşıqları («dastançı aşıqlar») aşıqların ənənəvi 
klassifikasiyasında (ustad aşıqlar, ifaçı aşıqlar, el şairləri) fərq-
ləndirməyin vacibliyini də vurğulamışlar (153, 19). 
Dastanlar Azərbaycan epik xalq yaradıcılığının ən mükəm-
məl örnəkləridir və onun əsas tiplərini qəhrəmanlıq və məhəb-
bət dastanları təşkil edir. M.H.Təhmasibin təsnifatında üçüncü 
qrup dastanlar olan (131, l 12) ailə-əxlaq dastanları az intişar 
tapmışdır. 
Məlum həqiqətdir ki, Azərbaycan məhəbbət dastanları qəhrə-
manlıq dastanları ilə müqayisədə daha sonrakı tarixi dövrlərdə in-
tişar tapmışdır və məhəbbət motivləri son dövr dastan yaradıcılığı-
nadək aparıcı mövqeyini saxlamışdır. XIX əsrin sonu – XX əsrin 
əvvəllərində yaranmış çoxsaylı qəhrəmanlıq dastanları («Qaçaq 
Kərəm», «Qaçaq Nəbi», «Səttarxan» və s.) belə həmin axarın isti-
qamətini dəyişə bilməmişdir. Azərbaycan məhəbbət dastanları 
 
 
 
— 105 — 
M.Allahmanlının iddia etdiyi kimi, qəhrəmanlıq dastanlarından 
fərqli olaraq bütöv, təsiredici epizodlara malik olmur: «Dastanlar 
bir növ söyləyənlərin topluluğunda yaranıb bütövləşir. Məhəbbət 
dastanlarında hadisələrin rəngarəngliyi yaxın məsafəlidir və onun 
bədii düşüncədə təsirediciliyi fərqlidir. Bunu son dövün dastan 
ənənəsi də göstərir. Burada, eyni zamanda epizodların bütövlüyü 
elə də təsirediciliklə görünmür. Daha doğrusu, dastan özü bütöv 
olur. Qəhrəmanlıq dastanlarında isə epizodların fərqliliyi və bü-
tövlüyü var. Özlüyündə onlar hadisə kimi hər birisi müxtəlif təsi-
redicilikdə görünmür. Ona görə də bu nümunələrə sırf dastan ənə-
nəsinin xarakterik xüsusiyyətləri prizmasından baxmaq lazımdır» 
(12, 81). 
Azərbaycan qəhrəmanlıq dastanları üçün təkqəhrəmanlılığa 
meyl xarakterikdir. Professor N.Cəfərov türk epik ənənəsində 
tək (bir) qəhrəman obrazını Tanrı ideyasının (təkallahlığın for-
malaşması ilə əlaqələndirərək yazmışdır: «Mükəmməl epos tə-
fəkkürü üçün tək bir Allah (tək bir hökmdar, tək bir qəhrəman) 
lazım idi. Ona görə də qədim türk eposunun (müxtəlif mənbə-
lərdə bu və ya digər şəkildə mühafizə olunmuş dastanların) əsas 
qəhrəmanları «Tanrı» obrazının transformları olan hökmdar – 
qəhrəmanlardır ki, onların iradəsi həmin dastanı yaradan epos 
təfəkkürünün (xalqın, etnosun, etnik-mədəni sistemin və s.) bi-
lavasitə iradəsidir (56, 14). 
N.Cəfərov həmçinin Koroğlunun övladsızlığının (tənhalığı-
nın) genetik səbəbini də buna bağlayır: Koroğlunun ilahi mən-
şəyi, Tanrı obrazının özünəməxsus transformu olması onun (Ko-
roğlunun) tənhalığının (övladsızlığının) genetik səbəbidir, ancaq 
həmin səbəb XVII-XVIII əsrlərdə tamamilə arxaikləşmiş, funk-
sional (cari) məntiqini, poetik semantikasını itirmişdir (56, 145). 
Tənha qəhrəmanın arxetipi mifoloji (arxaik) epos qəhrəma-
nına dayanır. Türk eposunun arxaik elementlərini daha çox saxla-
mış tənha qəhrəmanlar, bir qayda olaraq, Tanrı oğullarıdır. Yakut 
 
 
 
— 106 —
eposunun məşhur qəhrəmanı Er Soqotoxun adı da həmin məkanı 
verir: «Tənha Ər». 
Epik təfəkkürün inkişafında Tənha qəhrəman motivi uzun 
əsrlik yol keçərək tarixin və sosial proseslərin təsiri altında «qə-
rib qəhrəmanadək» transformasiya olunmuşdur. Bu prosesdə 
sufı təriqətlə bağlı aşıq yaradıcılığının rolu xüsusi vurğulanma-
lıdır. Azərbaycan məhəbbət dastanları nominal olaraq «iki qəh-
rəmanlı» olsa da, əslində həmin dastanlarda süjet boyu funksio-
nal olan yalnız aşiqdir. M.H.Təhmasibin qeyd etdiyi kimi, 
Azərbaycan «məhəbbət dastanları»nın demək olar ki, hamısı-
nın, «Kitabi-Dədə Qorqud» və «Koroğlu» kimi qəhrəmanlıq 
dastanlarının bir sıra boy və qollarının əsas məzmunu, yəni sü-
jeti qəhrəmanın öz butasına çatmaq uğrunda apardığı mübarizə-
nin təsvirindən ibarətdir (131, 65). 
Azərbaycan məhəbbət dastanlarının quruluşu da, alimlərin 
qeyd etdiyi kimi, ilk öncə ənənə hadisəsidir. Azərbaycan das-
tanları ənənəvi sintaktik struktura malikdir. Hələ vaxtilə Otto 
Spits türk xalq romanları üzərində araşdırma apararkən dastan-
ların strukturunu dörd hissəyə bölmüşdü: 
Qəhrəmanın möcüzəli doğuluşu; 
Oğlanla qız arasında məhəbbət yaranması; 
İki sevgilinin bir-birlərinə qovuşmaq istəyi və qarşılaşdığı 
maneələr; 
Murada yetmək və yaxud yetməmək (143, 12). 
Məhəbbət dastanları süjetinin bu prinsipinə əsaslanan böl-
güsü Azərbaycan folklorşünaslığında M.H.Təhmasib, M.Cəfərli 
və digərləri tərəfındən də cüzi dəyişiklərlə təqdir olunmuşdur 
(131, 65; 52, 25-64). 
Səciyyəvidir ki, Aşıq Əhmədin dastan yaradıcılığı Azər-
baycan dastanlarının struktur sxemini özündə bütün hallarda 
əks etdirir. Düzdür, bunu ilk baxışda müşahidə etmək bir qədər 
çətinlik yaradır. Məsələn, haqqında bir qədər əvvəl bəhs etdiyi-
 
 
 
— 107 — 
miz «Şirvan və Fərqanə» dastanının süjeti ilk baxışda klassik 
məhəbbət dastanlarımızın struktur sxemi ilə «eyniyyət» təşkil 
etmir. Ancaq irəlidə dastanın süjetini ətraflı şəkildə təhlil edər-
kən görəcəyik ki, XX əsr Azərbaycan və özbək gəncliyinin, 
əməkçi insanlarının səciyyəvi nümayəndələri olan bu gənclərin 
arasında olan məhəbbət bütün «müasirliyinə» baxmayaraq, 
Aşıq Əhməd tərəfindən çox böyük ustalıqla klassik məhəbbət 
dastanlarının struktur sxeminə tabe edilmişdir. 
Azərbaycan epik ənənəsində möcüzəvi doğuluş sakral qüv-
vəyə malik olanların (ağsaqqalın, dərvişin, «qurbanı olduqlarımı-
zın», pirin və b.) duası (alqışı) və ya verdiyi sehrli vasitənin kö-
məyi ilə gerçəkləşir. Azərbaycan epik ənənəsinə görə qəhrəman 
doğularkən onun qəhrəman tipini müəyyən edən atributlar da 
peyda olur. Rövşən hələ Koroğlu statusuna keçməmiş epos onun 
adı və qılıncını «təqdim edir». Şah İsmayıla eyni vaxtda onun adı 
Qəmərnişan (eyni səbəbdən – dərvişin sehrli olmasından) doğu-
lur. Dastanlarda bir-çox halda qəhrəmanla sevgilisi eyni vaxtda 
və eyni səbəbə bağlı doğulurlar: 
«Günlərin bir günündə Əhməd vəzir yenə oturub övlad dər-
di çəkirdi, bu zaman bir nurani dərviş daxil olub, salam verdi. 
Əhməd vəzir salamın cavabını verəndən sonra qalxıb dərvişin 
torbasını aldı, içinə bir çəngə pul qoyub ona qaytardı. Dərviş 
qoltuğundan bir alma çıxarıb Əhməd vəzirə verib dedi: 
– Al, muradın hasil olar, – deyə çıxıb getdi... 
Əhməd vəzir axşama kimi almaya tamaşa elədi. Axşam rəxt-
xalə girib yatdı. Gecənin bir aləmində gördü ki, evin bir tərəfindən 
divar yarıldı. Həmin alma verən nurani dərviş içəri girdi. Dərviş 
üzünü Əhməd vəzirə tutub dedi: 
– Ay Əhməd vəzir, dünən sənə verdiyim almanı götürüb ge-
dərsən Hatəm Soltanın hüzuruna. Almanı tən ortasından iki yerə 
bölərsən. Bir parçasını sən yeyərsən öz arvadın ilə, bir parçasını 
da Hatəm Soltan öz arvadı ilə yeyər. İnşallah, hər ikinizin övladı 
 
 
 
— 108 —
olar» (35, 102-103). 
Azərbaycan epik ənənəsində dərviş obrazı bir neçə funk-
siya daşıyır: 
Qəhrəmanın doğulması onun sehri ilə baş verir; 
Qəhrəmana buta verir; 
Qəhrəmanı xəbərdar edir; 
Qəhrəmana sehrli vasitə verir və s. 
Azərbaycan epik ənənəsindəki dərviş Tanrı missiyasını ye-
rinə yetirir. 
«Oğuz Kağan», «Kitabi-Dədə Qorqud»da və «Oğuznamə»-
də adətən, belə funksiyaları müdrik insanlar, şaman və ya tayfa 
ağsaqqalları olan Ulu Türk, Dədə Qorqud, İrkıl Qoca icra edir. 
F.Bayata görə «dastandan gələn məsləhətçi, müdrik qoca obra-
zının invariantı ilk şaman və ya şaman hamisidir (47, 58-59). 
«Koroğlu»da həmin funksiyanı Aşıq Cünun yerinə yetirir. Bəzi 
dastan və nağıllarda həmin statusda Xızır və ya Həzrət Əli ob-
razı çıxış edir.  
Dərviş obrazının epik ənənədəki semantikasından özünün 
«Azərbaycan məhəbbət dastanlarının poetikası» əsərində geniş 
bəhs edən M.Cəfərli yazır: «Məhəbbət dastanlarında Məşuqə 
ilahi gözəlliyin daşıyıcısı, İlahinin təcəllasıdır. Bu baxımdan 
dərviş – Xızır, Həzrət Əli Aşiqlə Məşuq arasında, əslində bu 
dünya ilə o dünya, insanlar dünyası ilə İlahi Dünya arasında va-
sitəçilik edirlər. Bu vasitəçilik dastanda həm birbaşa vasitəçilik-
dir (bu yolla qəhrəmanlar dünyaya gəlirlər, bir-biri ilə buta yolu 
ilə nişanlanırlar), vasitəçilik həm də xilaskarlıq şəklində təzahür 
edir: mediator bütün qəhrəmanı xilas edir. İşə qarışmalı olur. 
Orasını da yada salaq ki, onun bütün xilaskarlıqları möcüzəli 
olur. Döyüşən qəhrəmanın könlünə söz doldurur, ona verilmiş 
müəmmaların cavabını sirli şəkildə qəhrəmana «pıçıldayır». 
Aşiq qəhrəman bütün hallarda öz hamisinin köməyi ilə qələbə 
qazanır» (52, 166-167). 
 
 
 
— 109 — 
Oğlanla qızın biri-birilərinə aşiq olması Azərbaycan mə-
həbbət dastanlarının əksəriyyətində yuxuda «buta verilməklə» 
gerçəkləşir. Qəhrəmanın bir statusdan digərinə keçidini şərtlən-
dirən butavermə prosesi onu (qəhrəmanı) aşığa çevirir, oxumaq, 
söz qoşmaq qabiliyyəti verir: 
Buta verilməsi çox hallarda qəhrəmanın yuxuda dərvişin 
(Xızırın, Həzrət Əlinin, pirin) sirli «eşq şərabını» içməklə real-
laşır. «Rəsul yatmışdı, yuxuda gördü ki, Tiflis şəhərində behişt 
misallı bir bağdadır, bunun başının üstündə ceyran misallı gözəl 
bir qız, qaş kaman, gözlər piyalə, burun hind fındığı, sinə Sə-
mərqənd kağızı, məmələr şamama kimi yumurlanıb ipək köy-
nəkdən baş vermişdir, baxanın əqlini aparır. Bu qızın yanında 
bir dərviş var. Dərviş qızın əlini Rəsula uzadıb: 
– Rəsul, bu qız Tiflisli Sənanın qızı Şahsənəmdir, bunu 
sənə buta verirəm, çox çəkməz bir-birinizə çatarsınız, – deyib 
çəkildi. 
Rəsul Şahsənəmin gözəlliyini görcək əqli başından çıxdı, 
dəlicəsinə ayılıb gördü ki, qəbiristanlıqdadır, amma yanında 
heç kimsə yoxdur. Vahimə içində qalıb, bədəninə qorxu düşdü. 
Ağzı köpüklənə-köpüklənə bir baş evlərinə tərəf qaçmağa baş-
ladı. Anası Badamxanım oğlunu bu halda görən kimi xəbər al-
dı: 
– Oğul, bu nə gündür düşübsən, sənin üst-başını kim cır-
mışdır? Rəsul anasının sualına cavab verməyib hönkür-hönkür 
ağlamağa başladı. 
Rəsulun səsinə ətrafdakı qonşular yığılıb xəbər aldılar ki, 
nə var, nə olmuşdur? 
Rəsul dedi: 
– Mən dərdimi dil ilə desəm, dilim alışıb-yanar. Mənə bir 
saz verin, dərdimi sazla deyəcəyəm» (29, 170). 
Tərki-vətən olub diyar-diyar gəzməyi özünün missiyası he-
sab edən aşıq bir ənənə olaraq öz qəhrəmanını səfərə göndərir. 
 
 
 
— 110 —
Qəhrəmanın macərası (qürbətə getmə) məhəbbət dastanlarının ən 
uzun hissəsini təşkil edir. «Tahir və Zöhrə», «Miskin Abdal və 
Sənubər», «Qul Mahmud», «Şah İsmayıl», «Qurbani» kimi on-
larla xalq romanlarında qəhrəman buta aldıqdan sonra səfərə yol-
lanır. 
Qəhrəmanlıq dastanlarımızın süjet quruluşu (semantik 
struktur) məhəbbət dastanlarının strukturu ilə əsasən eyniyyət 
təşkil etsə də, birincilərdəki səfərin motivlənməsini şərtləndirən 
qəhrəmanlıq, ikincilərdə yerini «məhəbbətin gücünə» buraxır. 
Qəhrəmanlıq dastanlarında igid özünütəsdiqi «kafərlə» döyüşdə 
gerçəkləşdirdiyi kimi, məhəbbət dastanının qəhrəmanı məhəb-
bətə sədaqətini və öz eşqinin haqq vergisi olduğunu deyişmə 
məclislərində isbata yetirir. Qəhrəmanlıq eposu ənənəsinə görə 
«qəhrəmanlıqla evlənmənin» şərti olan mübarizə ilə, zorla 
özünə həyat yoldaşı qaçırma motivi məhəbbət dastanlarımızda 
yer almır. Lakin aşiqin qürbətə yollanması «Koroğlu» qolların-
dakı kimi qəhrəmanlıq məzmunundan nə qədər kənar olsa da, 
ənənənin inersiyası ilə, hətta müasir dastanlarımızda belə bəzən 
dastanların və aşıq rəvayətlərinin adında əski motivlərini qoru-
maqdadır. Məsələn: «Aşıq Alının Türkiyə səfəri», «Aşıq Ələs-
gərin Qaraqoyunlu səfəri», «Aşıq Ələsgərin Qarabağ səfəri», 
«Növrəs İmanın Tiflis səfəri» və s. 
Dastanlarımızda qəhrəmanın səfərə yollanması («evdən ay-
rılması»), əsasən aşağıdakı «səbəblərə» bağlanır: 
I. Qəhrəman ziyankar düşməni məğlub etmək üçün evdən 
ayrılır; 
II. Qəhrəman ov və ya qənimət əldə etmək üçün evdən ay-
rılır; 
III. Qəhrəman özünə həyat yoldaşı qazanmaq üçün evdən 
ayrılr. Birinci hal yalnız qəhrəmanlıq dastanları üçün spesifik-
dir. «Oğuz Kağan», «Kitabi-Dədə Qorqud»un bir çox boyların-
da, «Koroğlu» dastanının bəzi qollarında rastlanılır. Nağıllarda 
 
 
 
— 111 — 
da qəhrəman ona (ailəsinə, yurduna) ziyan vermiş fantastik 
qüvvələrin (məsələn, sehirli almanı oğurlayan divin) dalınca sə-
fərə çıxır. İkinci və üçüncü səbəblə bağlı səfərlər həm qəhrə-
manlıq, həm də məhəbbət dastanlarında rastlanılır. 
«Qəhrəmanın özünə həyat yoldaşı qazanmaq üçün evdən 
ayrılması»nın dastanlarımızda bir-çox variant törəmələri vardır: 
1) Qəhrəman qızdan xəbər tutub (və ya xəbərləşib), yaxud 
qızdan məktub alıb onun dalınca gedir (Məsələn, bəzi «Koroğ-
lu» qolları). 
2) Qəhrəman ona buta verilən məşuquna qovuşmaq üçün 
vətəndən ayrılır. 
II variantın da, bir qayda olaraq, dastanlarımızda iki tipi 
müşahidə olunur. 
a) qəhrəmanın sevgilisi uzaq məmləkətdədir (uzaq məmlə-
kətdə yaşayır, ya da uzaq məmləkətə köçüb); 
b) sevgilisinə qovuşmaq üçün lazım olan başlığı əldə etmək 
üçün qəhrəman qürbətə yollanır 
Sevgilisinə qovuşmaq üçün lazımi başlıq pulunu toplamaq 
məqsədilə qəhrəmanın öz doğma yurd-yuvasını tərk edib qür-
bətə yollanması müasir, daha doğrusu, nisbətən bizə yaxın 
dövrdə yaranan məhəbbət dastanlarında rastlanır. «Aşıq Alının 
Türkiyə səfəri», «Canbaxışın dastanı» kimi müasir dastanlarda 
həmin sosial yönümlü motivlənmə ön plandadır. 
«Ələsgərnən Səhnəbanu»da da Aşıq Ələsgər kasıb olduğun-
dan sevgilisinə qovuşa bilmir, Aşıq Alıya qoşulub gedir, kəndinə 
döndükdə isə Səhnəbanunun Pullu Məhərrəmin oğlu Mustafaya 
verildiyini eşidir. (69, 414-431). 
Səfərə çıxan qəhrəman yol boyu bir sıra maneələrlə üzləş-
məli, sınaqlardan çıxmalı olur. 
M.H.Təhmasib Azərbaycan dastanlarında qəhrəmanın yol 
macərasında üç halı əsas və səciyyəvi hesab edərək yazmışdır: 
 
 
 
— 112 —
«Yol maneələrinin dastanlarımızda müxtəlif formulları vardır. 
Bunlardan ən əsası və səciyyəvi olanı aşağıdakılardır: 
a) bəzi dastanlarımızın qəhrəmanları yolda xeyirxah adam-
lara rast gəlirlər. Misal üçün, Qurbani Saleh sövdəgərlə, Valeh 
Məsum Əfəndi ilə, Tahir Xanverdi sövdəgərlə və b. rastlaşır. 
Alim, fazil, arif, şeiri, sənəti başa düşən, sazdan-sözdən başı çı-
xan, yaxud varlı, dövlətli olan bu xeyirxah adamlar qəhrəmanı 
danışdırıb dərdini bilir, çaldırıb barmaqlarını, oxutdurub səsini 
və özünü yoxlayır, ağıllı, kamallı, məharətli bir gənc olduğunu 
müəyyən etdikdən sonra getdiyi yoldan qaytarmağa çalışır, onu 
oğulluğa götürməyə, var-dövlətini ona tapşırmağa, hətta öz qı-
zını, yaxud bacısını ona verməyə hazır olduqlarını deyirlər. La-
kin nə bu nəsihətlər, nə sadalanan çətinliklər, nə də vəd edilən 
pul, dövlət, xoşbəxt, varlı həyat qəhrəmanı öz əzmindən, qəra-
rından, eşqindən, butasından döndərə bilir...; 
b) bir sıra dastanlarımızda qəhrəmanlar yolda həramilərə, 
qırx quldura, kəlləgözə rast gəlir, ölüm-dirim mübarizəsinə gi-
rirlər. Onlar əzab-əziyyət çəkirlərsə də öz sevgililərini unutmur, 
hər saat, hər dəqiqə fürsət axtarır, nəhayət, qurtarıb yenə butala-
rının dalınca gedirlər; 
v) əksər dastanlarımızda isə qəhrəman gözəl, igid, ağıllı, 
zəkalı, hətta sehrdən, əfsundan başı çıxan qızlara rast gəlirlər» 
(133, 7-8). 
Azərbaycan dastanları üçün səciyyəvi olan bu keyfiyyətlər 
Aşıq Əhməd dastanları üçün də xarakterikdir. Növbəti yarımfə-
sildə görəcəyik ki, o, Azərbaycan məhəbbət dastanlarının ən 
klassik ənənələrini yaşatmaqla bərabər, eyni zamanda, özünü 
novator sənətkar kimi də təsdiq etmişdir. 
 
SƏNƏTKARIN DASTAN YARADICILIĞI 
 
 
 
 
— 113 — 
Azərbaycan aşıq sənətinin Şirvan aşıq məktəbinə məxsus 
görkəmli nümayəndəsi, ustad sənətkar Aşıq Əhmədin dastan 
yaradıcılığı indiyə qədər öyrənilməmişdir. Bu baxımdan, tədqi-
qatımızın bu fəsli Aşıq Əhmədin dastan yaradıcılığının monoq-
rafik şəkildə öyrənilməsinin ilk təcrübəsidir. Biz burada aşığın 
dastançılıq irsini öyrənərkən eposşünaslığın dünya (148; 150; 
151; 154; 155; 156; 159; 161; 162; 163; 165; 166; 168 ), həm 
də Azərbaycan (131; 60; 136; 120; 150; 78; 159; 67; 1; 74; 76; 
11; 47; 133; 35; 36; 37; 38; 39; 40; 41; 42; 43; 44; 95; 104; 93; 
4; 73; 132; 2; 61; 106; 134; 52 və s.) təcrübəsinin çox zəngin 
tədqiqat və mətn fondundan çıxış etmişik. Belə ki, istər dünya 
eposşünaslığında, istərsə də Azərbaycan dastanşünaslığında 
dastanlar, onların tipləri, təsnifi, məzmun və forma xüsusiyyət-
ləri, mifoloji qaynaqlar, keçdiyi inkişaf mərhələləri, variativ 
özəllikləri və s. ilə bağlı çoxsaylı və dəyərli araşdırmalar aparıl-
mış və nəticədə dastançılıq ənənəsi ilə bağlı sanballı elmi-meto-
doloji baza və mətn fondu yaradılmışdır. Aşıq Əhmədin yarat-
dığı dastanları Şirvan dastançılıq ənənələrinin klassik xüsusiy-
yətlərini özündə əks etdirməklə bu baza əsasında öyrənmək 
üçün dolğun material verir. 
Məlumdur ki, Azərbaycan məhəbbət dastanları orta əsrlər 
sufi aşıqların yaradıcılıq irsidir. Təsəvvüf, fəlsəfi ideya bu das-
tanların məğzini, mahiyyətini təşkil edir. Amma bu dastanların 
hansı aşıq tərəfindən yaradılmasını müəyyənləşdirmək mümkün 
deyil. Dastançılıq ənənəsi orta əsrlərdən başlayaraq aşıq yaradı-
cılığının mühüm bir hissəsini təşkil etməkdədir. Bu ənənə müa-
sir aşıqlar tərəfindən də davam etdirilmişdir. Müasir dövrün xa-
rakterik xüsusiyyətindən biri də dastanı yaradan sənətkarın mə-
lum olmasıdır. Dastanların özü, istər əski ozanların yaratdığı 
alplıq dastanları (boylar, oğuznamələr) olsun, istər orta əsr eşq 
(məhəbbət) dastanları olsun, istərsə də daha çox XIX yüz il 
üçün xarakterik olan qaçaq dastanları olsun, ilk öncə zamanla, 
 
 
 
— 114 —
dövr və dövranla bağlı olaraq meydana gəlmiş, özündə yaran-
dığı zamanın ovqatını, tarixi təbəddülatlarını, hətta bəzi hadisə-
lərin folklorlaşmış motivlərini yaşatmaqdadır. 
Bu sənət ənənəsi müasirliyə doğru gəldikcə onda tarixiliyin, 
reallığın iştirakı artmışdır. XX yüzilin əvvəllərində və sovet dö-
nəmində yaranan aşıq dastan və rəvayətləri də bu gerçəklikdən 
kənarda deyil. Ona görə də, müasir aşıqların dastan yaradıcılığın-
da yazılı ədəbiyyata yaxınlaşma meyli müşahidə olunur. Buna 
təsir edən amillər sırasında elmi dünyagörüşün kütləviləşməsi, 
dilin ədəbiləşməsi, folklor mühitlərinin zəifləməsi, elmi-texniki 
tərəqqinin sürətlənməsi və s. vardır. Digər tərəfdən, dinləyici au-
ditoriyası gerçəkliyə uyğun olmayan, əsatiri, mifik, əfsanəvi mə-
lumatı nikbin qarşılamır. Ona görə də müasir aşıqlar (sovet dö-
nəmi) da sovet gerçəkliyinə uyğun real hadisələri dastan möv-
zusu kimi seçirdilər. 
Amma bununla yanaşı bəzi mühafizəkar mühitlərdə, kənd-
lərdə aşıqlar klassik irsi repertuarının əsas hissəsi olaraq saxla-
yırdılar. «Abbas və Gülgəz», «Leyli və Məcnun», «Qərib və 
Şahsənəm», «Şah İsmayıl və Ərəbzəngi», «Əsli və Kərəm», 
«Koroğlu» kimi dastanlar belə mühitlərin mövcudluğu sayəsin-
də qorunub qalmışdır. 
Aşıq Əhməd klassik irsə bağlı bir sənətkar kimi, bu irsin 
mükəmməl bilicilərindən idi. Onun repertuarı klassik aşıq yara-
dıcılığının söz və musiqi ehtiyatları ilə zəngindir. Digər tərəf-
dən, onun əski dastançılıq ənənələrinə sadiq qalaraq məhz o 
əsasda yaratdığı dastanları vardır. Təbii ki, bu təkcə ənənənin 
yaradıcı şəkildə davamı deyil, həm də mühitin, şəraitin, dinləyi-
cinin etdiyi diqqətdir. Aşığın dastan yaradıcılığı daha çox forma 
baxımından dastançılıq xüsusiyyətlərini özündə əks etdirir. 
Məzmunca bu dastanlar müasirdir və real tarixi hadisələr, şəx-
siyyətlər haqqında folklorlaşmış bədii lövhələrdir. 
 
 
 
— 115 — 
El arasında olan Aşıq Əhməd xalq ədəbiyyatından da çox 
bəhrələnmişdir. Aşıq Əhməd xalq arasında gəzən nağıl və rəva-
yətlərə yaradıcı yanaşmaqla onları nəzmə çəkmiş və tədricən 
yeni bir dastan yaratmışdır. Təsadüfi deyil ki, Aşıq Əhməd 20 
dastan qoşmuşdur. Bu dastanlar həm dünənimiz, həm də müasir 
həyatımızda baş verən tarixi hadisələrlə bağlıdır. Məsələn, 
Əhmədin əmək, zəhmət adamlarından müasir gənclərin həyat 
tərzi, dünyagörüşü, ailə məişət, ictimai-siyasi motivdə «Aşıq 
Mirzə Bilal», «Şirvan və Fərqanə», «Yasər Xəzri və Səhər Təb-
rizi», «Canbaxış dastanı», «Qiyafət» fantastik və s. adlı xalq 
arasında sevilən dastanları mövcuddur. Bu dastanlardan yalnız 
altısı «Aşıq Mirzə Bilal» , «Yasər Xəzri və Səhər Təbrizi» 
,”Arif və Qərənfil”, “Gəlin- qaynana”, “Canbaxış və Qudyal”, “ 
Aşıq və falçı”  dastanları  çap olunub. 
Aşıq Əhməd dastanlarının əsas məzmun xüsusiyyəti onların 
müasir həyatımızla bağlılığında təcəssüm olunur. Bilindiyi kimi, 
belə bir mövzu müasirliyi ilk növbədə sovet dövrü ilə bağlı idi. 
Aşıqlar, ümumiyyətlə, bir sənətkar kimi sovet dönəmində sosia-
lizm quruculuğu prosesinə cəlb olunmuş və onların qoşduğu nəğ-
mələrin, yaratdıqları dastanların mövzusunun «sinfi maraqlara» 
xidmət etməsinə xüsusi nəzarət edilmişdir. Sovet dönəmində hər 
cür bədii-estetik yaradıcılıq ciddi nəzarət altında idi və ideoloji 
çərçivəyə salınmışdı. Aşıq şeirində partiya, komsomol, kolxoz, 
traktor, pambıq, üzüm,qırmızı bayraq, oktyabr kimi mövzular 
bundan irəli gəlirdi. Ancaq bütün bunlara baxmayaraq, aşıqlarımız 
bu ideoloji çərçivə daxilində də olsa sənətin klassik ənənələrini 
qorumağa çalışırdılar. Yaradıcılığı sovet dövrünə təsadüf edən 
Aşıq Əhmədin bir çox dastanları da mövzusu baxımından sovet 
quruculuğunun ön sıralarında gedən gənclərə həsr edilmişdir. 
Əlbəttə, bu mövzular bu gün öz aktuallığını itirmişdir. 
Ancaq onların diqqətlə nəzərdən keçirilməsi göstərir ki, Aşıq 
Əhməd zamanın ideoloji çərçivəsində yüksək sənətkarlıq göstə-
 
 
 
— 116 —
rib, Azərbaycan insanının heç vaxt dəyişməyən yüksək mənəvi 
keyfiyyətlərini, ali-insani duyğularını epikləşdirməyə, monu-
mental epik-lirik «lövhələr» (dastanlar) yaratmağa nail olmuş-
dur. Belə dastanların səciyyəvi örnəyi kimi, «Şirvan və Fər-
qanə» dastanına diqqət yetirmək məqsədəuyğundur. Bu dasta-
nın Aşıq Əhməd yaradıcılığı üçün xarakterik olan xüsusiyyətlə-
rinin təhlil edilməsi bizə onun bu tipli dastan yaradıcılığının el-
mi mənzərəsini aydınlaşdırmağa imkan verər. 
«Şirvan və Fərqanə» dastanı dastançılıq ənənəsinə uyğun 
olaraq üç ustadnamə ilə başlanır. «Dünyada» rədifli qoşma-us-
tadnamədə sənətkar mənalı ömür yaşamağın «sirlərini» öz din-
ləyicisinə nəsihət edir:  
 
Ey insan, ağılnan ömrü vur başa,  
«Ac ölüm - gec ölüm» demə dünyada.  
Sükansız gəmi tək toxunub daşa,  
«Nə edim», «Nə bilim» demə dünyada. 
 
Həyat insan üçün oyuncaq deyil,   
Şöhrət torpaqdadır, torpağa əyil.  
Mənalı ömürlə danış, oyna, gül,  
«Arsız gəzim, gülüm» demə dünyada. 
 
Əhməd, hər ürəyə sözünlə yol aç, 
Ağıl qapısını döyməz ehtiyac. 
Ağlınla, eşqinlə zülmətə nur saç, 
«Sönübdür məşəlim» demə dünyada. (18). 
 
Bundan sonra dastanlar üçün xarakterik olan ustadnamə qəlibi 
ilə («Ustadlar ustadnaməni bir deməyib, iki deyibdir. Biz də de-
yək, iki olsun, düşmənin ömrü gül kimi solsun»; «Ustadlar ustad-
naməni iki deməz, üç deyər. Biz də deyək, üç olsun, paxıl adamla-
 
 
 
— 117 — 
rın ömrü puç olsun») «Eylər» və «Qalmasın» ustadnamələri veri-
lir. Hər üç ustadnamə «ustad sözünün» klassik örnəyi olub, aşıq 
yaradıcılığının poetik özünəməxsusluğunu təcəssüm etdirir. 
Dastanın qəhrəmanı Şirvan adlı gəncdir. O, səkkizinci sinfi 
bitirdikdən sonra texnikuma daxil olur. Həmin məktəbi «əla» 
qiymətlərlə bitirib, doğma kəndinə qayıdır və burada «Şirvan» 
kolxozunda pambıqçılıq briqadiri işləməyə başlayır. Daim 
əmək yarışlarının qalibi olur və mükafatlandırılır. İdarə etdiyi 
pambıqyığan kombaynla əsl əmək hünərləri göstərir. Kombay-
nını «dəmir atım» deyə vəsf edir: 
 
Kişnə, dəmir atım, haray, həşir sal, 
«Ağ qızıl» bunkerin dolsun, boşalsın.  
Bulud kimi qalaq-qalaq yığılsın,  
Tayalar möhtəşəm qarlı dağ olsun... (18) 
 
Dastanın yurd hissəsinin başlanğıcı ilk baxışdan qeyri-ənə-
nəvi təsir bağışlayır. Ancaq diqqət etdikdə gorürük ki, mövzu-
nun müasirliyi, «pambıq qəhrəmanından» bəhs etməsi heç də 
dastançılıq ənənəsinin yaddaşda yaşayan sxemlərini tamamilə 
üstələyə bilməmişdir. Əksinə, klassik dastanların sabit quruluş 
sxemi burada özünü alt qatda qorumaqda, saxlamaqda davam 
etmişdir. 
Bildiyimiz kimi, istər qəhrəmanlıq, istərsə də məhəbbət 
dastanlarında baş qəhrəman özünün qeyri-adilikləri ilə seçilir. 
Onun doğuluşundan tutmuş yetkin igid olana qədər keçdiyi 
«yol» (qəhrəmanlıq dastanlarında döyüşçüyə, məhəbbət dastan-
larında haqq aşiqinə çevrilməsi) qeyri-adi yolla olur. Bir sözlə, 
o, hamıdan fərqli olur. Bu, dastançılıq ənənəsində qəhrəmana 
verilən epik xarakteristika və davranış kodudur. Diqqət etsək 
görərik ki, zahiri qatda görünməsə də, Aşıq Əhmədin qəhrə-
manı olan Şirvan da öz «qeyri-adilikləri» ilə seçilir: o, sevdiyi 
 
 
 
— 118 —
peşəsinə böyük maraq göstərir. Biz onu hər yerdə bir «qəhrə-
man» kimi görürük. Təhsildə də, işdə də birincidir. Bu birinci-
lik, başqa sözlə, əmək qəhrəmanlığı klassik dastançılıq ənənəsi 
çevrəsindən yanaşdıqda görürük ki, dastan qəhrəmanlarının 
qeyri-adi igidliklərinə mənaca bərabərdir. Yəni Aşıq Əhməd 
Şirvan obrazını klassik dastançılıq ənənəsindən gələn cizgilər 
əsasında qurmuşdur. Hətta bu halda onun «dəmir atım» deyə 
vəsf etdiyi kombaynı da epik qəhrəmanın onun özü kimi qeyri-
adi olan atına uyğundur. 
Biz klassik məhəbbət dastanlarımız üçün əsas tematik ənənə 
olan «haqq aşiqliyini» də bu dastanda müasirləşdirilmiş şəkildə 
görürük. Belə ki, evlənmək yaşına çatmış Şirvanın ata-anası on-
dan nə qədər xahiş etsələr də, o, evlənməyə razılıq vermirdi: 
«Şirvanın evlənmək vaxtı çoxdan çatmışdı. Valideynləri nə qə-
dər yalvarırdısa, o, «evlənirəm» sözünün üstünə gəlmirdi ki, gəl-
mirdi» (18).  
Tamamilə adi olan bu təhkiyə parçası, əslində, klassik das-
tan ənənəsi ilə bağlıdır. Məhəbbət dastanlarında hələ buta alma-
mış qəhrəman ata-anasının evlənmək xahişlərini qəbul etmir. 
Bu, dastan poetikasına uyğun olaraq, dinləyicinin qəhrəmanın 
qeyri-adi olan buta sevgisinə, bir növ “hazırlanmasıdır”. Eyni 
poetik üsuldan Aşıq Əhmədin istifadə etməsi də göz qabağında-
dır. Doğrudan da, Şirvanın sevgisi «qeyri-adi» olur. O, Özbə-
kistandan olan Fərqanə adlı qıza aşiq olur. Bu qız da adi bir qız 
deyil, əmək qəhrəmanıdır. 
«Günlər keçdi, aylar ötdü, bir il pambıqbecərmə mövsümün-
də Azərbaycan pambıqçıları Özbəkistan pambıqçılarına təcrübə 
mübadiləsi üçün qonaq getmişdilər. Nümayəndələr arasında tarla 
bahadırı Şirvan da vardı. 
Şirvan bir dəstə nümayəndə ilə «Pravda» kolxozunun pam-
bıq sahəsində qabaqcıl manqa başçısı, mexanizator, yenicə Le-
nin ordeni ilə təltif olunmuş Fərqanə adlı gözəl, göyçək bir qız-
 
 
 
— 119 — 
la həmsöhbət oldu. O, Fərqanənin bütün iş fəaliyyəti ilə maraq-
lanaraq onu xeyli sorğu-sual etdi» (18). 
Dastanın bundan sonrakı hissəsində məhəbbət dastanlarına 
məxsus klassik ənənə özünü parlaq şəkildə təcəssüm etdirir. 
Şirvan və Fərqanə ilk baxışdan bir-birlərini sevirlər. Dastanın 
bu hissəsi, doğrudan da, klassik ənənələr səviyyəsindədir. Xü-
susilə, Şirvan və Fərqanənin dilindən deyilmiş şeirlər aşıq şeiri-
nin klassik nümunələri səviyyəsindədir. 
“Kənd təsərrüfatı işinə dair nə lazım idisə, sorğu-sual nəti-
cəsində bir-birlərinə bildiklərini öyrətdilər, bilmədiklərini öy-
rəndilər. Lakin hər iki ürəyi bir-birinə bağlayan ilk baxışın mə-
nası barədə heç bir söz tapıb danışmağa cürət edə bilmədilər”. 
Bu da əsl insanlığı təmsil edən abır və həyanın nəciblik isməti-
dir. Onlar pambıq tarlasını qarış-qarış dolaşdıqca, cərgələr arası 
hər koldakı ağ, yaşıl, əlvan gülləri və qozaları birbəbir əlləri ilə 
yoxlayıb nəzərdən keçirdikcə məhsuldarlıq barədə hərəsi öz 
ürək sözünü deyə-deyə, bir-birlərinə məna dolusu baxışlarla 
sanki məhəbbət aləmindən də ağız dolusu danışırlarmış. Baxış-
lardan ürəklərə, ürəklərdən qana keçən məhəbbət odu get-gedə 
nə təhər közərirdisə, nə alovu, nə də tüstüsü görünməyirdi. Hə-
min gün axşama qədər o görüşlər, o baxışlar, o söz-söhbətlər 
davam ctdi. Axşam hərə öz yatağına çəkiləndən sonra, məhəb-
bət bəlasına düçar olan hər iki aşiqi-məşuq sübhə qədər çimir 
etmədilər. Şirvan nə qədər gözlərini yumurdu ki, yatsın, o də-
qiqə Fərqanənin əksi gözləri önündə canlanır, yuxusu ərşə çəki-
lirdi. Şirvan yata bilməyib, qələm-kağız götürüb, görək Fərqanə 
üçün nə yazdı: 
Şirvan: 
 
Gözlərimdə titə kimi həkk olub, 
Mələk misallı baxışın, Fərqanə! 
Aldı taqətimi, kəsdi nitqimi 
 
 
 
— 120 —
Sorğu-suallı baxışın, Fərqanə! 
 
 
 
 
 
 
Sədəqə eylərəm yolunda canı,  
Kəs, qaytarma pirə gələn qurbanı. 
Qorxuram qətlimə verə fərmanı,  
Hökmü zəvallı baxışın, Fərqanə! 
 
Şirvan qurban sən tək özbək gülünə, 
Kedək, anam sığal versin telinə. 
Şölə saçsın Azərbaycan elinə 
Günəş camallı baxışın, Fərqanə! 
 
Şeir bitər-bitməz səhər açılır. Şirvan qonaq otağının həyə-
tindəki bağçaya çıxır. Nə görsə yaxşıdı?! 
Görür, baxçada bülbüllər fəqan eyləyir, güllərin arasından 
canlı bir «gül» üfüqlərdən boylanan günəş kimi bütün gülşəni 
rövşən eyləyibdi. Şirvan qıza tərəf yaxınlaşıb görür, dünənnən 
itirdiyi şikar gözlənilmədən bərədən boylanır. 
Şirvan salam-kalamnan sonra kağıza bükülü ürək sözlərini 
Fərqanəyə verir. Fərqanə Şirvanın məktubunu oxuyub qurtar-
dıqdan sonra ikilərindən başqa heç kəs eşitməyən bir səslə aldı 
görək Şirvana nə dedi: 
 
Fərqanə: 
Sənnən ayrılandan gecə sübhədək  
Bu bağda güllərlə məkan etmişəm.  
Gah bürkü meh əsib, gah sərin külək,  
 
 
 
— 121 — 
Şeyda bülbüllərlə fəqan etmişəm. 
 
Səni görcək mən avqustun onunda  
Məskan verdim ürəyimin qanında. 
Nahaq yerə tanış-biliş yanında 
Öz-özümü rüsvay-cahan etmişəm. 
Səndə Fərqanəyə yox imiş meyil, 
Bilsəydim, heç sənə verməzdim könül. 
Sən kişisən, kişilərə mam deyil, 
Bu sevdada mən çox ziyan etmişəm». (18) 
 
Klassik məhəbbət dastanlarının sevgi ənənəsinə uyğun ola-
raq qəhrəmanlar bir-birilə əhd-peyman bağlayırlar və Şirvan 
vətənə – Azərbaycana dönür. Fərqanəni sevdiyini ata-anasına 
bildirir. Valideynlər sevinə-sevinə bu işə razı olurlar. Fərqanə 
Azərbaycana gəlin gəlir. Toy olur və toyun sonunda aşıq du-
vaqqapma deyir. Bu duvaqqapma klassik məhəbbət dastanların-
da olduğu kimi, həm toyun, həm də dastanın yekunu olur: 
«Şirvan bütün əhvalatı ata və anasına nağıl edir. Ata-ana da 
sevindiklərindən quşlardan qanad, şimşəklərdən sürət alıb öz-
bək qızı Fərqanəni Azərbaycan oğlu Şirvana gəlin gətirdilər. 
İndi aşıq görək toyun duvaqqapmasını necə deyir: 
 
Əhməd: 
 
A dostlar, bir əl çalın,  
Yetirək sona dastanı. 
Sevgi-zəhmətdən yaranan  
Bu aşiqanə dastanı.  
 
Məclis qur, aşıq qardaşım,  
Car et cahana dastanı.  
 
 
 
— 122 —
Mübarək bu iki gəncin  
Mərdi-mərdana dastanı. 
Təki bütün cavanlara  
Belə sevgi qismət olsun.  
Eşqə, sənətə, zəhmətə  
Qarşılıqlı hörmət olsun.  
 
Böyük-kiçik arasında  
Abır, həya, ismət olsun.  
Vəsf edib, «afərin» deyək  
Hər növcavana dastanı. 
 
Gənclər gənclikdə yol seçsin,  
Şan-şöhrəti əskilməsin.  
Baharda gül-çiçək açıb,  
Qışda solub tökülməsin.  
 
Sizə vəsiyyət edirəm, 
Qoy gələcək nəsil desin: 
«Əhməddən yadigardı 
«Şirvan-Fərqanə» dastanı». (18) 
 
Elmi səbəblərdən təsvirinə bir qədər geniş yer verdiyimiz 
«Şirvan və Fərqanə» dastanı həm Aşıq Əhmədin bu tipli das-
tanları (sovet əmək quruculuğu qəhrəmanlarına həsr edilmiş 
dastanlar), həm də ümumiyyətlə, bütöv dastan yaradıcılığı ilə 
bağlı bir sıra elmi qənaətlərə gəlməyə imkan verir: 
1. «Şirvan və Fərqanə» dastanının təhlili göstərir ki, Aşıq 
Əhməd dastan yaradıcılığında klassik dastançılıq ənənələrinə sa-
diq qalmışdır. O, sovet əmək quruculuğu mövzusunu məhəbbət 
dastanlarının süjet sxeminə uyğunlaşdırmışdır. Bir sənətkar kimi 
klassik dastançılıq ənənələrini dərindən bilən, Azərbaycan mə-
 
 
 
— 123 — 
həbbət dastanlarının mahir ifaçısı kimi tanınmış sənətkar «pam-
bıq mövzusunu» çox ustalıqla klassik dastan süjetinə «keçirmiş» 
və bununla da ilk baxışda «ideoloji-təbliğati» təsir bağışlayan bu 
mətni sənət əsərinə çevirə bilmişdir. Sovet əmək quruculuğu 
mövzusunda dastan yaratmağa sadəcə «məhkum olan» aşıq yol 
verilmiş ideoloji çərçivə daxilində sənətin müqəddəs ənənələrinə 
sadiq qalmış və bununla dastançılıq ənənəsini yaşatmağa müvəf-
fəq olmuşdur. Onun digər dastanları (xüsusilə «Aşıq Bilal» das-
tanı) göstərir ki, belə ideoloji mövzulu dastanlar aşığa daha dərin 
sənətkarlıq xüsusiyyətlərinə malik olan dastanlar yaratmaq üçün, 
bir növ, vasitə rolunu oynamışdır. 
2. Aşıq Əhməd «Şirvan və Fərqanə» dastanınada klassik 
dastançılıq ənənələrinin bir sıra parametrlərindən yaradıcı şəkil-
də istifadə etmişdir. Bu, ilk növbədə özünü dastanın süjet quru-
luşunda göstərir. 
Dastanın süjet quruluşu klassik məhəbbət dastanlarında ol-
duğu kimi, mürəkkəb struktura malik deyil. Şirvan səkkizinci 
sinfi bitirib texnikuma daxil olur. Doğma kolxozlarında əmək 
fəaliyyətinə başlayıb yarışların qalibinə çevrilir. Özbəkistanda 
təcrübə mübadiləsində olarkən Fərqanə adlı özbək qızını sevir 
və onlar evlənirlər. 
Dastanın süjeti bütün sadəliyi ilə klassik məhəbbət dastan-
larının süjet quruluşunun əsas parametrlərindən qırağa çıxmır. 
Süjetdə əmək «motivinin» zahiri qatı təşkil etdiyi açıq-aydın 
görünür. Əsas diqqət gənclərin sevgisinə verilir. Şirvanla Fər-
qanənin bir-birlərinə klassik dastanlarda olduğu kimi, «bir kö-
nüldən min könülə aşiq olmaları», öz sevgilərini izhar etmə 
üsulları və nəhayət, bu sevginin məhəbbət dastanlarının süjet 
sonluğuna uyğun olaraq toyla qurtarması Aşıq Əhmədin sənət-
kar kamilliyi ilə yanaşı, klassik dastançılıq ənənələrinə sadiqli-
yini də göstərir. 
 
 
 
— 124 —
3. «Şirvan və Fərqanə» dastanının formal-poetik quruluşun-
da dastançılıq ənənəsinin həmişəyaşar elementlərindən lazımın-
ca istifadə edilmişdir. Buraya, xüsusilə, dastanın kompozisiya-
sının bir sıra davamlı elementləri aiddir: «Şirvan və Fərqanə» 
klassik məhəbbət dastanlarında olduğu kimi, üç ustadnamə ilə 
başlayır və duvaqqapma ilə bitir. Təkcə məhəbbət dastanları 
üçün deyil, ümumiyyətlə, dastanların, demək olar ki, hamısı 
üçün səciyyəvi olan deyişmə motivindən də istifadə edilmişdir. 
Şirvan və Fərqanə öz məhəbbətlərini şeirlə bildirirlər. Qarşılıqlı 
şəkildə şeirləşmə sevginin ifadə vasitəsi kimi dastanın kompo-
zisiyasına onun mühüm ünsürü kimi daxil olur. 
4. Dastanın dili klassik dastançılıq ənənəsinin üslub siste-
mini özündə əks etdirir. Buraya, xüsusilə qəlib-ifadələr aiddir. 
Bu baxımdan, dastanda «Gəzək diyarbadiyar, dolanaq elbəel, 
sizə xəbər verək...», «Görür bülbüllər fəqan eyləyir...», «Söhbət 
təmamə yetəndən sonra...», «Ata-ana da sevindiklərindən quşlar-
dan qanad, şimşəklərdən sürət alıb...» kimi ifadələrdən geniş isti-
fadə olunmuşdur. Bu, o deməkdir ki, dastanın süjet təhkiyəsində 
klassik dastançılıq ənənələrinin bədii təsvir və ifadə vasitələrinin 
sabit, dəyişməz sistemi öz işləkliyini saxlamışdır. 
5. Dastan qəhrəmanlarının adları Azərbaycan dastançılığı-
nın çox qədim bir ənənəsindən soraq verir. Dastanlarda adver-
mə xüsusi motivdir. Qəhrəmanlara ad verilməsi onun sosial-
mənəvi statusunun göstəricisi kimi çıxış edir. Məhəbbət dastan-
larında sevgililərin adları təsəvvüfi semantika daşıyır. Azərbay-
can folklorşünaslığında son illərdə aparılmış tədqiqatlardan, xü-
susilə filologiya elmləri doktoru H.İsmayılovun sistemli və ar-
dıcıl şəkildə apardığı araşdırmalardan (83; 86; 87; 88; 89; 90; 
91; 92 və s.) məlum olduğu kimi, klassik məhəbbət dastanları-
nın poetik məna sistemi bütövlükdə təsəvvüflə bağlıdır. Folk-
lorşünas M.Cəfərli məhəbbət dastanlarında advermənin addə-
yişmə şəkillərini də aşkarlamışdır (52, 91-98). 
 
 
 
— 125 — 
Biz «Şirvan və Fərqanə» dastanında klassik dastanlarda ol-
duğu kimi, advermə, yaxud addəyişmə ilə rastlaşmasaq da, əvə-
zində qəhrəmanların adlarında ifadə olunmuş çox qədim ənənə 
ilə üzləşirik. 
Dastandan məlum olduğu kimi, Şirvan – azərbaycanlı, Fər-
qanə – özbəkdir. Eyni zamanda, Şirvan və Fərqanə uyğun ola-
raq Azərbaycanda və Özbəkistanda məşhur bölgələrin adlarıdır. 
Bu, ilk baxışdan adi simvollaşdırma təsiri bağışlayır. 
Tədqiqat göstərir ki, Aşıq Əhmədin öz qəhrəmanlarının yer 
adları ilə adlandırması qan-gen yaddaşından gələn çox qədim 
ənənə, əski epik düşüncə ilə bağlıdır. Babalarımız oğuz türklə-
rinin ulu babası – əcdadı olan Oğuz kağanın adı, eyni zamanda, 
onun xalqının adıdır. Yəni Oğuz adı həm ulu əcdadı, həm də 
xalqı ifadə edir. Eləcə də, «Kitabi-Dədə Qorqud» dastanında 
Bayandır xanın, Salur Qazanın və s. adlarını xatırlayaq. Bayan-
dır xanın adı, eyni zamanda onun mənsub olduğu tayfanın adı-
dır. Salur Qazanın adındakı «Salur» ad-təyini, həm də Oğuz 
tayfası olan salurların adıdır. Bu baxımdan, epik qəhrəmanın 
adında onun mənsub olduğu xalqın (bütöv etnosun, yaxud ayrı-
ayrı tayfaların) adının ifadə olunması qədim etnik-mədəni dü-
şüncə ilə bağlıdır. Arxaik dastançılıqda epik qəhrəman etnosu 
təmsil edir və onun epikləşmiş simvolu kimi çıxış edir. Bu ba-
xımdan belə bir qənaətə gəlmək olur ki, Aşıq Əhmədin Azər-
baycan və Özbək millətindən olan qəhrəmanları yer adı ilə ad-
landırması bir təsadüf olmayıb, aşığın yaradıcılığında təzahür 
edən əski dastançılıq ənənəsidir. Aşığın dastanlarının ümumi 
şəkildə nəzərdən keçirilməsi göstərir ki, onun öz qəhrəmanları-
nın əski dastançılıq ənənəsindən gəlməklə yer adları ilə adlan-
dırması sistemli səciyyə daşıyır. Belə ki, biz bunu Aşıq Əhmə-
din «Yasər Xəzri və Səhər Təbrizi» dastanının qəhrəmanlarının 
adlarında da eynilə müşahidə edirik. 
 
 
 
— 126 —
Aşıq Əhməd həm məzmun, həm də forma baxımından çox 
mükəmməl olan bu dastanda xalqımızın milli taleyi ilə bağlı 
çox mühüm bir məsələyə toxunmuş, Azərbaycanın milli birli-
yini əsərin mövzusuna çevirmişdir. İkiyə bölünmüş vətən, par-
çalanmış Azərbaycan torpaqları millətinə bütün qanı, canı və 
sənəti ilə bağlı olan Aşıq Əhmədi həmişə düşündürmüş və aşıq 
adını çəkdiyimiz dastanı «cənub» mövzusuna həsr etmişdir. 
Burada ilk öncə qəhrəmanların adları diqqəti cəlb edir. Yasər 
Xəzri Azərbaycanın qüzeyindən, Səhər Təbrizi isə güneyindən-
dir. Aşıq Əhmədin «Şirvan və Fərqanə» dastanının qəhrəman-
ları azərbaycanlı və özbəkdirsə, «Yasər Xəzri və Səhər Təbrizi» 
dastanında qəhrəmanların hər ikisi azərbaycanlıdır. Bu iki das-
tanda adla bağlı epik səhnəni müqayisəli şəkildə təhlil etdikdə 
Aşıq Əhmədin dastan yaradıcılığının səciyyəvi cəhətləri ilə 
bağlı bu qənaətlərə gəlmək mümkün olur: 
1. «Yasər Xəzri və Səhər Təbrizi», «Şirvan və Fərqanə» 
dastanlarında baş qəhrəmanların milli baxımdan əhəmiyyətli, 
dəyərli olan sözlərlə adlanması bunun Aşıq Əhməd dastançılığı 
üçün səciyyəvi epik-poetik üslub olduğunu göstərir. 
2. Dastanlarda baş qəhrəmanların adlarında milli varlığın 
işarələnməsi Aşıq Əhmədin öz xalqına, milli mədəniyyətə, mil-
lətin tarixi taleyinə bağlı sənətkar olmasının təzahürüdür. 
3. Aşıq Əhmədin «Yasər Xəzri və Səhər Təbrizi», «Şirvan 
və Fərqanə» kimi dastanlarında baş qəhrəmanların adlarının 
milli varlığa birbaşa işarə etməsi açıq və gizli mənalara malik-
dir: 
– «Yasər Xəzri və Səhər Təbrizi» dastanında adlarda ifadə 
olunmuş simvolika açıq məna daşıyır. Yasərlə Səhərin bir-bi-
rinə qovuşmasında ikiyə bölünmüş Azərbaycanın birləşəcəyinə, 
bütövləşəcəyinə olan inam bədiiləşmiş, epik-lirik monumental-
lıq kəsb etmişdir. 
 
 
 
— 127 — 
– «Şirvan və Fərqanə» dastanında azərbaycanlı Şirvanla öz-
bək Fərqanənin bir-birinə qovuşmasında Aşıq Əhmədin dili bir 
(Azərbaycan və özbək türkcələri), qanı bir (ümumtürk kökü), 
dini bir (islam dini) olan iki türk-müsəlman xalqının gələcək 
milli-mənəvi birliyinə olan inamı gizli məna qatı şəklində ifadə 
olunmuşdur. 
4. Aşıq Əhməd repressiyalar dövrünün canlı şahidi olan sə-
nətkar kimi xalqımızın başına gətirilmiş milli müsibətlərdən 
yaxşı xəbərdar idi. Ona görə də onun bir sıra dastanlarında baş 
qəhrəmanların simasında milliliyi qabartması bir təsadüf olma-
yıb, aşığın milli faciələrə, milli taleyin acı hadisələrinə olan 
münasibətidir. Bunu «Yasər Xəzri və Səhər Təbrizi» dastanının 
təhlili bütün dolğunluğu ilə ortaya qoyur. Dastandan aşığın 
Azərbaycanın tarixi taleyinə münasibəti, milli düşüncələri ay-
dın şəkildə görünür. 
«Yasər Xəzri və Səhər Təbrizi» dastanı mahiyyət etibarı ilə 
məhəbbət dastanı olsa da iki gəncin timsalında böyük bir xalqın 
bölünməsi, ayrılığa məhkum edilməsi, parçalanması, xalqının 
mənəviyyatının tapdalanması kimi ictimai siyasi motivlərlə 
zəngindir. 
Ustad sənətkar Yasər və Səhər surəti ilə əsrlərlə iki yerə ay-
rılmış bir xalqın taleyinə acıyır, ağrıyır, xalqı ikiyə bölənlərə öz 
qəzəb və nifrətini ifadə edir. O, Kövsərin dili ilə Yasər və Səhə-
rin qovuşmasını arzulayır. Bu qovuşma əslində o taylı bu taylı 
Azərbaycan xalqının qovuşmasının rəmzidir. 
 
Yeri, göyü, ərşi, kürsü yaradan,  
Haqqı-haqdan, şəri-şərdən ayırma!  
Ağıllı fikri, xoş əməlləri,  
Yaratdığın heç bəşərdən ayırma! 
 
Çəkilsin səmadan tüstü, çən, duman,  
 
 
 
— 128 —
Yer üzündə nə zülm olsun, nə də qan!  
Günəşi gündüzdən, ayı axşamdan,  
Dan ulduzun üfüqlərdən ayırma! 
 
Yarəbb, bu alqışı eşit Kövsərdən, 
Zəfərlə gəlsin oğlum səfərdən! 
Xan Arazı Kürdən, Kürü Xəzərdən, 
Yasəri də o Səhərdən ayırma! 
 
Səhər dastanda dərin mənəvi keyfiyyətlərə malik surət kimi 
yaradılmış qaynanasının xeyir-duasını oxuyub qəlbi fərəhlə do-
lur. Gözlərini yumub şirin xəyala dalır: guya Təbrizdən Bakıya 
gəlin köçür. Bakı-Təbriz arasındakı sərhəd, çal-çəpər sökülüb, 
şimali, cənubi Azərbaycan yenə də əzəlki kimi doğmalaşıb, bir-
ləşib... (19) 
Bu dastan Aşıq Əhməd sənətkarlığının daha bir keyfiyyə-
tini ortaya qoyur. Belə ki, dastanda sənətkar müdrikliyinin epik 
yaddaş tarixi müasirləşmişdir. Sovet dönəmində yaradılmış 
əsərdə milli arzunun romantik təcəssümü xəyal, fantaziya kimi 
yaradılmamışdır. Azərbaycan müstəqillik əldə etdikdən sonra 
necə-necə qızlarımız Təbrizdən Bakıya, Bakıdan isə Təbrizə 
gəlin köçmüşdür. Demək, aşığın bədii idealı həyat gerçəkliyinə 
dönmüşdür. Ancaq buna təkcə dastan bədiiliyində ifadə olun-
muş epik romantizmin təzahürü kimi yanaşmaq olmaz. Bu, ilk 
növbədə Aşıq Əhmədin sənətkar şəxsiyyətində təcəssüm etmiş 
xalq müdrikliyidir. 
Aşıq Əhməd saç-saqqalını el məclislərində, xalq arasında 
ağartmış sənətkar idi. Heç vaxt unutmaq olmaz ki, aşıqlar öz 
ustadlarından təkcə sənətin sirlərini öyrənmirdilər, həm də mi-
nillərə sığmayan əxlaq dərsi, müdriklik təcrübəsi əxz edirdilər. 
Aşıq Əhməd də çox qədim əxlaqi-mənəvi ənənələrə malik Şir-
van aşıq mühitində yetişmiş sənətkar kimi öz ustadlarından ulu 
 
 
 
— 129 — 
müdriklik əxz etmişdi. Məhz bu, ona zorla ayrı salınmış, parça-
parça edilmiş Azərbaycan xalqının birləşəcəyinə, öz əzəli və 
əbədi birliyinə qovuşacağına inam yaratmışdır. Əslində, aşığın 
«Yasər Xəzri və Səhər Təbrizi» dastanında ifadə olunmuş milli 
vəhdət ideyası aşığın qan-gen yaddaşında minillərlə yaşı olan 
etnik-mənəvi bütövlüyün boy verməsi, epik-poetik təcəssü-
münü tapmasıdır. 
Aşıq Əhməd yarım əsrdən çox müddətdə öz hafizəsində 
iyirmidən çox dastanı, o cümlədən Azərbaycan dastanlarının 
Şirvan aşıq mühitinə xas olan çoxlu variantlarını qoruyub sax-
lamaqla öz deyimində bir qədər də təkmilləşdirmiş, şirinləşdir-
miş, təravətləndirmişdi. Daha çox sevdiyi, söyləməkdən doy-
madığı dastanlar isə «Tufarqanlı Abbas», «Zəncanlı Qurbani», 
«Koroğlunun Bağdad səfəri», «Koroğlunun Tovqat səfəri» 
olub. 
Şirvan sakinlərinin söyləmələrinə görə, əvvəllər iki-üç gün 
toy gedər, camaat da yerindən tərpənmədən, yorulmadan Aşıq 
Əhmədin söylədiyi dastanlara qulaq asarmış. Aşıq toyxanada 
Koroğludan deyəndə Koroğluya, Kərəmdən danışanda eşq 
oduna yanan aşiqə, Əslidən, Leylidən deyəndə incə, lətif bir qa-
dın obrazına girərmiş. Keçəl Həmzəni oynayanda o qədər gü-
lərmişlər ki, barmaqlarını kəssən xəbərləri olmazmış. Keşişi oy-
nayanda isə obrazı o qədər qəddarlıqla, əzazilliklə oynayarmış 
ki, camaat yerbəyerdən ona qarğış, nifrət yağdırarmış. Hətta, 
deyirlər ki, hər dəfə dastana bir ayrı bəzək, bir ayrı çalar, rəng 
vurarmış, bəzən çalanlar da əllərini saxlayıb, heyran-heyran, 
yeni dastan dinləyirmiş kimi ona qulaq asarmışlar. 
Aşıq dilində meydangirlik, ədəbi dildə səhnə mədəniyyəti 
adlanan bu xüsusiyyət Aşıq Əhmədin zənginliyindən, natiqlik, 
aktyorluq, rəqqaslıq qabiliyyətindən, onun dərin hafizəsi, hazır-
cavablığı, fıtri istedadından irəli gəlirdi. Bütün bunlar onun ya-
ratdığı dastanlara da eynilə xasdır. 
 
 
 
— 130 —
Aşıq Əhmədin bir kəlməsi var: «Həkim insan əzasının mü-
həndisi, aşıq isə insan qəlbinin dilmancıdır. Aşıq yüzlərlə tama-
şaçısının dilini tapdığı, ürəyini oxuduğu üçün sevilir, alqışla-
nır». Bu mənada, o, yaratdığı dastanlarında da dinləyəcilərinin 
«qəlbinə yol tapmaq», «ürəyini oxumaq» məqsədini bir an ol-
sun belə unutmamış, bu cəhətləri öz dastan yaradıcılığının baş-
lıca bədii-estetik meyarına çevirmişdi. 
Aşıq Əhmədin dastan yaradıcılığının səciyyəvi keyfıyyətlə-
rindən biri onun öz qəhrəmanlarının lirik portretlərinin yaradıl-
masına xüsusi fıkir verməsində təzahür edir. O, yaratdığı dastan-
ların forma-məzmun vəhdətinə qarşı diqqətli olmuş və bu baxım-
dan, dastanların nəsr (yurd) hissəsi ilə nəzm hissəsinin poetik 
məna, formal-poetik gözəllik ahəngini təyin edə bilmişdir. Aşıq 
Əhməd dastançılığının bu cəhətinə diqqət verilməsi aşığın das-
tançılıq texnikasının özünəməxsusluğunu aşkarlayır. 
Aşıq dastan qəhrəmanlarının dili ilə verdiyi şeirlərdə təkcə 
məna və forma gözəlliyinə qarşı həssas olmamış, eyni zamanda 
dastanın nəsr-süjet hissəsinin şeirlərin poetik məzmunu ilə bağ-
lanmasına çalışmışdır. Elə buna görə də, biz qəhrəmanları mə-
nəvi xarakterlərinin ifadəsi baxımından heç vaxt bir-biri ilə 
uyuşmayan, həmahənglik təşkil etməyən iki fərqli planda gör-
mürük. Epik qəhrəman nəsr hissəsində öz hərəkətləri ilə qaba-
rıq göründüyü kimi, nəzm hissəsində də qəlb dünyası ilə parlaq 
formada ifadə olunur. 
«Rəhniyə və Fərmail» dastanında Fərmailin dilindən deyil-
miş gözəlləmə-qoşmaya nəzər salaq: 
 
Xaliq nə xoş gündə xəlq edib sizi, 
Yenə nə çıxmısız seyrana, qızlar?! 
Sizə gözəlliyi bəxş edən özü 
Qalıb öz işinə heyran, a qızlar! 
 
 
 
 
— 131 — 
Açılıb qönçətək yaz bahar ilə, 
Oynamayın hər vəfasız xar ilə. 
Qovuşub bir əhli-vəfa yar ilə 
Hərəniz olasız bir ana, qızlar. 
 
Yarla bəxt ulduzum barışsın deyə,  
Mənə əmr etsəniz uçaram göyə,    
Vəslə  yetsin Fərmailnən Rəhniyə, 
Bizə qonaq gəlin Arana, qızlar. (20) 
 
Bütöv şəkildə təqdim etdiyimiz bu gözəlləmə-qoşma das-
tandan bir yarpaqdır. Ancaq ümmandan bir damla bütöv okea-
nın üzvi keyfiyyətlərini özündə əks etdirə bildiyi kimi, «Rəh-
niyə və Fərmail» dastanından verdiyimiz bu bir «yarpaq» da 
bütöv dastanın məzmun və forma gözəlliyini, onu yaradan sə-
nətkarın dastançılıq qabilyyətini, söz qoşmaq qüdrətini özündə 
parlaq şəkildə əks etdirir. Ancaq gözəlləmə-qoşmanın daşıdığı 
bədii-estetik yük, poetik məna anlamı bununla məhdudlaşmır. 
Belə ki, şeirdə Aşıq Əhmədin epik obraz yaratma qabiliyyəti li-
rik boyaların əlvanlığı ilə öz təcəssümünü tapmışdır. Burada 
qəhrəmanın (Fərmailin) epik portreti (hərəkətlərdə ifadə olunan 
xarakteri) ilə lirik portreti (qəlb, mənəviyyat dünyasının təsviri) 
vəhdətdədir. Dastanın bütün epik mahiyyəti (süjetdə ifadə olu-
nan epik ideya) bu bir yarpaq şeirdə bütün gözəlliyi ilə ifadə 
olunmuşdur. Bu mənada, gözəlləmə-qoşmada qəhrəmanın obra-
zının epik bütövlüyünü mənaların qatbaqat laylanması şəklində 
müşahidə edirik. Ona görə də şeirdə aşağıdakı mənaları görüb 
aşkarlamaq olur: 
1. Qəhrəmanın lirik portreti ilk növbədə onun qəlb aləminin 
ilahi boyaları şəklində üzə çıxır. Qızlara tərif deyən Fərmail on-
ların gözəlliyi qarşısında vəcdə gələrək şeir qoşur. Diqqətəla-
yiqdir ki, Fərmail bu gözəlliyi ilk növbədə ilahi hadisə kimi tə-
 
 
 
— 132 —
rənnüm edir. Beləliklə, insan gözəlliyi Aşıq Əhmədin yaratdığı 
qəhrəmanın qəlbində ilk növbədə ilahi hiss və duyğuları oyadır. 
Bu, o deməkdir ki, Aşıq Əhmədin obraz yaradıcılığında ilahi 
mizanlar ənənədəngəlmə hadisə kimi özünə sabit yer tutur. Sə-
nətkar özünün gözəlliklə bağlı ilahi-estetik düşüncələrini yarat-
dığı qəhrəmanın lirik portretində təcəssüm etdirir. Burada bir 
məqam da diqqətəlayiqdir. Şeirdə:  
 
«Sizə gözəlliyi bəxş edən özü 
Qalıb öz işinə heyran, a qızlar!» 
 
– misralarında Azərbaycan poetik fikir tarixi üçün nadir 
olan obraz yaradılmışdır. Dini-fəlsəfi düşüncədə gözəlliyin 
mütləq səviyyəsi Allahın gözəlliyidir. Allahın gözəlliyi yarat-
dıqlarında təcəlla olunur. Bu baxımdan, Allahın Öz yaratdığı 
gözəlliyə heyran qalması Aşıq Əhməd tərəfindən yaradılmış 
orijinal poetik lövhə kimi diqqəti cəlb edir. 
2. Şeirin ikinci bəndində qəhrəmanın lirik düşüncələrinin 
diapazonu obraz genişliyi kəsb edir: «qönçə», «yaz», «bahar» 
kimi təbiət obrazları «yar», «ana» kimi insan obrazları ilə bir 
məna sırasında duraraq dastanın epik və lirik məna tutumunun 
bütün boylarını lirik qəhrəmanın mənəvi portretinin təcəssü-
münə yönəldir. 
3. Şeirin üçüncü bəndində lirik qəhrəmanın mənəvi portreti 
əski dastançılığın alqış-dualama elementi fonunda təzahür edir: 
«Vəslə yetsin Fərmailnən Rəhniyə». Yaxud şeirin ikinci bən-
dində də eyni elementdən istifadə ounmuşdur.  
 
«Qovuşub bir əhli -  vəfa yar ilə 
Hərəniz olasız bir ana, qızlar». 
 
 
 
 
— 133 — 
Lirik qəhrəmanın mənəvi portretinin bu qədim ənənə ele-
menti ilə - dua-alqışla verilməsi bir tərəfdən dastançılıq ənənəsi-
nin təzahürüdürsə, o biri tərəfdən bu lirik lövhəni yaradan sənət-
karın (Aşıq Əhmədin) bir yaradıcı kimi əski dastançılıq ənələrinə 
bağlılığının göstəricisidir. 
Aşıq Əhməd dastançılığının daha bir mühüm keyfıyyəti 
onun dastanyaratmanın mühüm elementlərindən, bir qayda ola-
raq, yaradıcı şəkildə istifadə etməsində ifadə olunıır. Belə ki, 
biz onun  dastanlarında məna, forma və məzmun baxımından 
bitkin hadisə olan deyişmələrlə rastlaşırıq. Bu deyişmələr zən-
gin məzmuna malikdir. Onlarda ən müxtəlif həyat situasiyaları 
özünün deyişmə üslubunda ifadəsini tapmışdır. Məsələn, «Arif 
və Qərənfil» dastanında qayınana ilə gəlinin deyişməsi el müd-
rikliyinin bütün sarkazmını (gülüşün şiddətli, kinayəli səviyyə-
sini) sənətkarlıqla təcəssüm etdirir: 
 
QAYINANA 
Aç gözünü bir, ay gəlin, 
Qalx yuxudan, dur, ay gəlin! 
İşdən, gücdən gör, ay gəlin, 
Xəstə, üzgündü qayınana.  
 
GƏLİN 
Dostu, düşməni saymayıb, 
Çox qışqırma ayıb-ayıb.  
Hələ səhər açılmayıb,  
Dəng etmə kəndi, qayınana! 
 
QAYINANA 
Sil gözünü, dur bax mənə,  
Az at mənə tərs badalaq.  
Bircə şeyi düşün ancaq,  
 
 
 
— 134 —
Doğma bibindi qayınana! 
 
GƏLİN 
Mən bu evə gəlməmişəm,  
İş-güc ola hər gün peşəm.  
Oğluna gəlin gəlmişəm,  
Başa düş indi, qayınana! 
 
QAYINANA 
Çağıraram, gələr anan,  
Bir də səni alan oğlan.  
Eylədərəm sənə divan,  
Bilərsən kimdi qayınana! 
 
GƏLİN 
Yavaş danış, key qızı key!  
Qışqırmaqdan çıxar nə şey?  
O ər mənim ərimdi ey,  
Sənin nəyindi, qayınana!? (21) 
 
Burada gəlin-qaynana münasibətləri gülüş üslubunda veril-
mişdir. Aşıq Əhməd milli həyatın tipik situasiyalarını epikləş-
dirmiş, dastan süjetinin poetik ovqatını xeyli dərəcədə şuxlaş-
dırmağa nail olmuşdur. 
Deyişmədən göründüyü kimi, epik situasiya heç də drama-
tik deyildir. İdeyanın əsasında gülüş durur. Deyişən tərəflərin 
hər biri öz səviyyəsində gülüşün daşıyıcısı olmaqla müsbət tip 
kimi xarakterizə olunmayıb. Aşıq Əhməd deyişmə motivindən 
məharətlə istifadə edərək həm dastanın süjetini əlvanlanşdırmış, 
həm də ona şux ovqat gətirmişdir. Bu da öz növbəsində sənət-
karın dastançılıq ənənəsindən necə ustalıqla istifadə etməsinin 
daha bir bariz göstəricisidir. 
 
 
 
— 135 — 
Aşıq Əhmədin digər dastanlarında deyişmə motivinin fərqli 
şəkildə mənalandırılmasına rast gəlirik. Məsələn, «Kosmosda 
Qiyafət dastanı» sovet quruculuğu mövzusuna həsr olunmuş 
əsərdir. Burada diqqəti cəlb edən odur ki, sənətkar ideoloji 
mövzulu bir dastanda əski dastançılıq ənənəsinin elementlərin-
dən üzvi şəkildə istifadə edə bilmişdir. Bu, dastançılıq ənənəsi-
nin deyişmə motivinə də aiddir. Bu baxımdan, Qiyafətlə qızın 
deyişməsi səciyyəvidir: 
 
QİYAFƏT 
 
Başına döndüyüm, a göylər qızı, 
Hansı məlakənin balasısan sən? 
Camalın günəştək göz qamaşdırır, 
Ellik ulduzların  ulduzusan  sən.   
   
QIZ 
Cavan oğlan, canın-başın var olsun, 
Sən elə bilmə ki, özgəsiyəm mən. 
Sovet pasportum var, göydür məkanım, 
Sən gələn torpağın müjdəsiyəm mən.  
  
QİYAFƏT 
Qiyafətəm, bir sualım var sənə, 
Əslin yer qızısa, cavab ver mənə. 
Atan kimdir, peşən nədir, adın nə? 
Hər zaman burdamı qalasısan sən?  
 
QIZ 
Tanıyır əslimi oğlan da, qız da, 
Dunay da, Volqa da, Kür də, Araz da, 
Özüm kosmonavtam, adım Zvezda, 
 
 
 
— 136 —
Bax bu Qaqarinin nəvəsiyəm mən (22) 
 
İdeoloji baxımdan öz dövrünü yaşamış bu dastan tarixçilik 
baxımından bir neçə cəhətdən diqqəti cəlb edir: 
Birincisi, Aşıq Əhməd bu əsərlə dastançılıq ənənəsini qoru-
mağa çalışmış, əski epik ənənələri yeni mövzulara müncər et-
məklə dastan yaradıcılığını yaşatmağa səy göstərmişdir. 
İkincisi, dastanda, o cümlədən onun poetik quruluş elemen-
ti olan deyişmədə Azərbaycanın milli varlığı sovet mədəniyyə-
tinin üstün hadisəsi kimi tərənnüm olunmuşdur. Dunay, Volqa, 
Kür, Araz sıralanmasında Azərbaycan Respublikası Kür və 
Araz obrazlarının simasında eyni məna səviyyəsi kimi simvol-
laşdırılmışdır. Bu, Aşıq Əhmədin milli varlığa verdiyi dəyərin 
müasir mövzu ilə əski epik ənənənin qovuşdurulmasında hasilə 
gələn təzahürüdür. 
Üçüncüsü, Qiyafətlə qızın bir-birini sorğu-suala tutması öz 
poetik qaynaqları baxımından əski dastançılıq ənənəsi ilə bütün 
hallarda bağlıdır. Yada salaq ki, klassik dastanlarda deyişən sə-
nətkarlar, sevgililər, yaxud rəqiblər bir-birini həm də sorğu-sua-
la tuturlar. Bu sorğu-sualla dastanın daşıdığı əsas ideya- məz-
mun öz ifadəsini tapır. Bu baxımdan, Qiyafətlə qızın bir-birini 
sorğu-suala tutmasının poetik qəlibi, heç şübhəsiz, əski dastan-
çılıq ənənəsi ilə  bağlıdır. 
Aşıq Əhməd dastançılığının bir səciyyəvi cəhəti də onun 
bir sənətkar kimi yumora, əski xalq gülüşünə meylliliyində 
ifadə olunur. O, uzun illər məclislərdə olmuş, ağır-ağır el şən-
liklərini idarə etmişdir. Bu baxımdan, aşığın dastan repertuarın-
da özünün yaratdığı yumoristik məzmunlu «Canbaxış və Qüd-
yal» dastanı da özünəməxsus yer tutur. 
«Canbaxış və Qüdyal» dastanında Canbaxışın Qüdyala 
olan sevgisinin fonunda sosial bərabərsizliyə, onun ictimai psi-
xologiyadakı eybəcərliklərinə gülüşlə münasibət bildirilmişdir. 
 
 
 
— 137 — 
Canbaxışın ata-anası elçi gedirlər. Qızın adamları o qədər baş-
lıq tələb edirlər ki, bunu düzəltmək sadəcə mümkünsüz bir iş 
olur. Başlıqda tələb olunan şeylərin yumoristik məzmunlu şeir-
lərlə təsvir olunması sağlam gülüşə xidmət edir. Onu da qeyd 
edək ki, Aşıq Əhmədin repertuarında özünə möhkəm yer tut-
muş bu kiçik dastanı o, toylarda tez-tez danışar və dinləyicilərin 
ovaqatını qaldırardı. 
Dastanda Canbaxışın dilindən anasına deyilmiş bir gəraylı 
nümunəsi, fikrimizcə, gülüşün altında ifadə olunmuş ciddi 
sosial məsələlərin ifadəsi baxımından səciyyəvidir: 
 
Ana, elə bilmə ki, mən 
Qara-quradan qorxuram. 
Dinlə, deyim birər-birər, 
Hansı yaradan qorxuram. 
 
Yeri, göyü tutsa boran,     
Çiskin olsa dağla aran, 
Nə istidən, nə soyuqdan,  
Nə sır-sıradan qorxuram. 
 
Ana, Canbaxışdan nahaq 
Küsüb olursan bidamaq. 
Toydan sonrakı şaqqa-şaq, 
Dəf, nağaradan qorxuram (23). 
 
Aşıq Əhmədin dastanlarının bir səciyyəvi keyfiyyəti də on-
ların hansı mövzuya həsr olunmasından asılı olmayaraq, çox 
dərin məzmuna malik şeirlərlə qurulmasında ifadə olunur. Bu 
şeirlər sevən aşiqlərin qəlb dünyasının iztirab və həyəcanlarını, 
sevgi titrəntilərini, aşiqanə hiss və duyğularını çox incə şəkildə 
 
 
 
— 138 —
ifadə edən əsl sənət örnəkləridir. Məsələn, «Elşən və Gülşən» 
dastanında Gülşənin dilindən deyilmiş qoşmaya diqqət verək: 
 
Kor olub gözlərim, lal olub dilim, 
Söz eşidib cavab verə bilmirəm.  
Rəqib tənəsindən, çuğul şərindən, 
Hansı qəfəsdəyəm, görə bilmirəm. 
 
Əllərin qurusun, mənə bəxt yazan!  
Baharım qış oldu, güllərim xəzan.    
Nabələd tüccaram, naşı bəzirgan, 
Özüm öz köçümü sürə bilmirəm. 
 
Gülşən deyir, güldürmədi bəxt məni, 
Tərk hökmüylə məhkum etdi vaxt məni, 
Canımdan bezmişəm, apar at məni  
Araza bilmirəm, Kürə bilmirəm (24). 
 
Bu şeir parçası Aşıq Əhməd dastançılığının lirik keyfiyyəti-
nin poetik ifadəsi kimi bir neçə baxımdan əlamətdardır: 
Birincisi, qoşmanın lirik ovqatı onun qəhrəmanlarının lirik 
ovqatını parlaq şəkildə ifadə edir: bir-birlərini dərin məhəbbətlə 
sevən iki gənc sevgilinin hər birinin dilində, o cümlədən bu 
qoşmada Gülşənin dilində bütün psixoloji gərginliyi ilə poetik-
ləşməsi Azərbaycan məhəbbət dastanlarına xas ənənə hadisəsi-
dir. Məhəbbət dastanlarında sevən aşiqlərin simasında ilahi mə-
həbbət, haqq aşiqliyi, Allahdan gələn sevgi simvollaşmışdır. 
Biz belə simvollaşmanı incə şəkildə Aşıq Əhmədin romantik 
qəhrəmanlarının lirik portretində müşahidə edə bilirik. 
Gülşənin Elşənə olan məhəbbətinin şeirdə ifadə olunmuş 
psixoloji gərginliyi onun sevgilisini (məşuq obrazını) Azərbay-
 
 
 
— 139 — 
can məhəbbət dastanlarının klassik obrazları ilə bir sıraya qo-
yur. 
Aşıq Əhməd Gülşənin məhəbbətinin təsvirində məhəbbət 
dastançılığı ənənəsinin səciyyəvi təsvir vasitələrindən ustalıqla 
istifadə etmişdir. Bu baxımdan, şeirdəki «bəxt», «xəzan», «rə-
qib», «çuğul», «tüccar», «bəzirgan» və s. kimi obrazlar klassik 
lirik ənənədən gəlməklə Aşıq Əhməd sənətkarlığının poetik 
ənənə qaynağını birbaşa ifadə edir. 
Aşıq Əhmədin dastanlarında gözəlliyin təsvirinin klassik 
nümunələri ilə qarşılaşırıq. Məsələn, «Aytən və Zöhrab» dasta-
nında «Gözlərin» rədifli qoşma bunun səciyyəvi örnəyidir: 
 
Maraldan, cüyurdən qəşəng ceyranım, 
Məni məcnun edib qara gözlərin. 
Tavuz kimi süzgün baxıb adamı 
Elə bil çəkəcək dara gözlərin. 
 
Eşqindən başımda çiskin, boran var, 
Nə dərd bilib bir halımı soran var.    
Gəl sinəmi aç, gör neçə yaram var, 
Mürvət qılsa, edər çara gözlərin. 
 
Zöhrab deyir, gözüm qalıb gözündə, 
Qovrulub yanıram eşqin közündə. 
Nə şövq edir o kahkəşan üzündə, 
Şəmsi-Qəmər o sitarə gözlərin (25). 
 
Bu şeir parçası poetik gözəlliyə nümunə kimi dastandan 
verdiyimiz bir «yarpaq» olmaqla həm dastanın bədii-estetik siq-
lətini, həm də bütövlükdə Aşıq Əhməd poetizminin özünəməx-
susluq keyfiyyətini parlaq şəkildə təcəssüm etdirir. Şeirdən onu 
yaradan sənətkarın bədii zövqü, dünya gözəlliklərinə estetik 
 
 
 
— 140 —
münasibətinin poetik tutumu, gözəlliyin təcəssümündə bir sə-
nətkar kimi obrazlaşdırma qüdrəti və ümümiyyətlə, Azərbaycan 
aşıq sənətinin sayılıb-seçilən nümayəndələrindən biri kimi poe-
tik «kimliyi» aydın şəkildə görünür. 
Aşıq Əhmədin dastan yaradıcılığı zəngindir. Onu burada 
poetik bütövlüyünün bütün göstəriciləri əsasında əhatə etmək 
mümkünsüzdür. Çünki onun yaratdığı dastanların mövzu, məz-
mun, janr, kompozisiya, metaforik fond və s. kimi poetik sis-
tem ünsürlərinin hər biri geniş tədqiqat tələb edir. Aşıq Əhməd 
yaradıcılığını bütövlükdə əhatə edən bir əsərdə onun dastanla-
rını həmin göstəricilər üzrə öyrənmək dissertasiyanın həcmi və 
onun qarşısında duran başlıca məqsəd və vəzifələr baxımından 
mümkünsüzdür. Bu halda səciyyəvi məqamlara diqqət verilmə-
sinin məqsədəuyğunluğundan çıxış edərək daha bir dastandan 
bir qoşmaya diqqət edək. 
Sənətkarın maraqlı və özünəməxsus süjetə malik «Höccət 
və Məşəqqət» dastanından aşağıda verdiyimiz qoşma Aşıq 
Əhməd dastanlarında forma ilə məzmunun, süjetlə şeirlərin 
poetik vəhdətinin səciyyəvi nümunəsidir: 
 
Bəxtəvər başına o kəslərin ki, 
Könül mülkü müdam abad olubdu. 
Yarıyıbdı oğlundan və qızından, 
Qəm yükü boynundan azad olubdu. 
 
Müharibə odu, tənəzzül hökmü   
Ağır etdi köşkülümü, yükümü.    
Bilmədim, nə üçün evlənən kimi,   
Əziz oğlanlarım boyad olubdu?! 
 
Gərəgin sözündən incisən də sən,  
Deyim, görün nədən şübhəliyəm mən.  
 
 
 
— 141 — 
Zabış, qızın bizə gəlin gələnnən  
Dağılıb tufağım bərbad olubdu (26). 
 
Bu qoşma öz məzmunu etibarilə dastanın süjeti ilə sıx 
bağlıdır. Burada şeirin məzmunu ilə dastanın süjet məzmunu-
nun poetik həmahəngliyi təkcə bu dastan üçün yox, Aşıq 
Əhmədin digər əsərləri üçün də səciyyəvidir. 
Dastanyaratma texnikasının tarixindən bəllidir ki, aşıqlar 
bəzən hazır şeirlər əsasında da sonradan dastan yaratmışlar. Bu 
vaxt şeirlərin məzmunu ilə süjetdəki hadisələrin bir-biri ilə hə-
mahəngliyini yaratmaq sənətkardan, əsl ustalıq, poetik qüdrət 
tələb edir. Çünki şeirlər əsasında dastan qurarkən süjet həm də 
dastançılıq ənənəsindəki süjet sxeminə uyğun olmalıdır. Belə-
liklə, şeirlərin kimə (başqa sənətkara, yaxud dastanı yaradan sə-
nətkarın özünə) məxsus olmasından asılı olmayaraq, sənətkarın 
qarşısında həmişə iki məhdudlaşdıncı çərçivə olur: 
1. Şeirlərin öz məzmunu; 
2. Dastanların ənənədə mövcud olan süjet sxemi. 
Sənətkar bu iki çərçivənin arasında olmaqla elə etməlidir 
ki, onun şeirlərin məzmunundan çıxış edərək yaratdığı süjet 
həm də dastanıçılıq ənənəsindəki məlum-məşhur sxemlərdən 
kənara çıxmasın. Belə süjet sxemləri variativ şəkildə sayca iki-
dir: qəhrəmanlıq dastanlarının ənənəvi süjet sxemi və məhəbbət 
dastanlarının ənənəvi süjet sxemi. Biz Aşıq Əhmədin sənətkar 
kimi bu sahədəki qüdrətini onun «Aşıq Mirzə Bilal» dastanında 
bütün parlaqlığı və coşğunluğu ilə görə bilirik. 
Əvvəlcə qeyd edə ki, Aşıq Əhməd dastanları içərisində Şir-
van aşıqlarının atası sayılan Aşıq Mirzə Bilala həsr edilmiş 
«Aşıq Mirzə Bilal» dastanı öz məzmun və mahiyyətinə görə 
daha önəmli yer tutur. Dastan oxucuya və dinləyiciyə Mirzə Bi-
lalın həyatı, saf məhəbbəti, zəngin daxili aləmi, yaşayıb-yarat-
dığı mühit və bu mühitdə yaşayan Şirvanın bir çox görkəmli 
 
 
 
— 142 —
şəxsləri haqqında ətraflı bilgi verir. Dastanın dili çox şirin, 
bədii ifadə vasitələri ilə çox zəngindir. Azəbaycan klassik ədə-
biyyatı, el ədəbiyyatı və müasirliyin vəhdəti dastanda o qədər 
güclü təsvir edilir ki, oxucu və dinləyici özünü gah keçmişdə, 
sehirli nağıllar aləmində hiss edir, gah da Bilalın mühitində, 
onun başına gələnlərin canlı şahidi olduğunu güman edir. 
Aşıq Mirzə Bilala dastan həsr etmək çətin və məsuliyyətli 
iş idi. Hər aşıq bu məsuliyyətin altına girməzdi. Bunun üçün ilk 
növbədə özünü Aşıq Bilalın mənəvi şagirdi hesab etmək, ikin-
cisi, Aşıq Bilalın ad-san qoyduğu Şirvan aşıq mühitində sayı-
lıb-seçilən sənətkar olmaq, üçüncüsü, söz demək, dastan yarat-
maq qüdrətinə  malik olmaq lazım idi. Aşıq Əhməd təkcə Şir-
vanın yox, bütöv Azərbaycanın sayılan sənətkarlarından biri 
kimi, bu məsuliyyəti boynuna götürmüş və Aşıq Mirzə Bilala 
dastan qoşmaqdan çəkinməmişdir. Dastanın nəzərdən keçiril-
məsi göstərir ki, o, Mirzə Bilalın adına layiq əsər yarada bilmiş 
və nəticədə Azərbaycan dastançılığını gözəl bir sənət əsəri ilə 
daha da zənginləşdirmişdir. 
Şirvan aşıq mühitinin öyrənilməsinə bütün ömrünü sərf 
edən filologiya elmləri doktoru S.Qəniyev Mirzə Bilala həsr et-
diyi «Şirvanlı Aşıq Mirzə Bilal» adlı monoqrafiyasında onun 
sənətini Dədə Ələsgərlə müqayisə edərək Mirzə Bilalı «Şirva-
nın Ələsgər həsrətli bülbülü» adlandırır: «...Aşıq Mirzə Bilalın 
1922-ci ildə Ələsgərə yolladığı, xitab etdiyi «Gəlginən» qoşma-
sının ona çatması, onun da Şirvana səfər etmək niyyətində ol-
ması barədə Bilala xəbərlər gəlmişdir. Ona görə də o, Dədə 
Ələsgərin Şirvana qonaq gələcəyinə ümid bəsləmiş, gümanlar 
içərisində olmuşdur. Bütün bunlar Dədə Ələsgəri, Azərbaycan 
aşıq poeziyasının bu nəhəngini Şirvana - Şamaxıya qonaq çağı-
ran Aşıq Mirzə Bilalın özünün də necə bir ünlü sənətkar olma-
sından soraq verir. Çünki Şirvanın hələm-hələm sənətkarı Dədə 
Ələsgəri  qonaq çağırmaq sevdasına düşməzdi. Bu sənətkar Şir-
 
 
 
— 143 — 
van aşıq sənətinin nəinki Şirvanda, eləcə də bütöv Azərbaycan-
da tanınmış, ulu-ulu sənətkalar yetişdirmiş, eləcə də ulu-ulu sə-
nətkarlarla deyişmiş aşığı Mirzə Bilaldır... O, bir sənətkar kimi 
Şirvanda və onun hüdudlarından qıraqda məşhur olmuşdur. 
Azərbaycan dastanlarını, eləcə də yerli Şirvan dastanlarını də-
qiqliyi ilə bildiyi kimi, onları məharətlə də ifa edərdi.., bənzər-
siz saz çalmağı vardı. Aşıq Mirzə Bilalı həm sələfləri, həm də 
xələflərindən fərqləndirən bir cəhət də onun klassik ədəbiyyata 
dərindən bələdliyi idi. Onu da qeyd etmək lazım gəlir ki, aşığın 
klassik ədəbiyyata belə bələdliyi həm də ondan irəli gəlirdi ki, 
o, Şirvan aşıq mühitinin nümayəndəsi olmuşdur. Şirvan isə, bil-
diyimiz kimi, saz-söz sənəti ilə yanaşı, klassik yazılı ədəbiyyat 
ənənələrinin çox güclü olduğu bir ədəbi mühit, mərkəz olmuş-
dur...» (103, 209-210). 
S.Qəniyevin bu fikrində Şirvan aşıq mühütinin özünəməx-
susluğu haqqında bir məqam diqqəti ayrıca olaraq çəkir. Tədqi-
qatçının göstərdiyi kimi, Şirvanda klassik yazılı ədəbiyyat ənə-
nələri ilə el-aşıq sənəti çox güclü sintezdə olmuşdur. Aşıq Mir-
zə Bilal belə bir mühitdə şöhrət tapdığı kimi, Aşıq Əhməd də 
onun mənəvi şagirdi kimi məhz Şirvan aşıq mühitində sənətkar 
kimi şöhrətlənə bilmişdir. 
«Aşıq Mirzə Bilal» dastanı bir sıra cəhətləri ilə xüsusilə 
əlamətdardır. Bu, ilk növbədə onunla bağlıdır ki, dastan Şirvan 
aşıq mühitində yaşayıb-yaratmış gerçək bir sənətkarın bioqrafı-
yasını əks etdirsə də, Aşıq Əhməd klassik dastançılıq ənənələri-
nin kanonlarına çox dərindən bələd olan bir sənətkar kimi, Mir-
zə Bilalın bioqrafıyasını dastan süjetinin klassik sxeminə «sı-
ğışdıra», «oturda» bilmişdir. Bu, çox çətin məsələ olmaqla Aşıq 
Əhməddən istedad və sənətkarlıq tələb etmişdir. Çünki bu das-
tan adicə bir süjetə malik əsər yox, XIX əsrin axırı - XX əsrin 
əvvəlləri Şirvan-Şamaxı həyatının real lövhələrinin ecazkar şə-
kildə dastanlaşdırılmasıdır. Burada biz bir çox tarixi şəxsiyyət-
 
 
 
— 144 —
lərin (Seyid Əzim Şirvani, Mahmud ağa və s.) epik obrazlarını 
da görürük. Dastançı böyük bir sənətkarlıq qüdrəti nümayiş et-
dirərək bir tərəfdən bu tarixi şəxsiyyətlərin obrazını yaratmış, o 
biri tərəfdən elə etmişdir ki, gerçəkliklə epiklik həmahənglik 
təşkil etsin. Bütün bunlara o, dastanda yüksək səviyyədə nail 
olmuşdur. Aşıq sənətinin bədii-əxlaqi «kodeksi», estetik-mə-
nəvi «kanonları» bu dastanda özünün parlaq təcəssümünü tap-
mışdır. Maraqlıdır ki, «Aşıq Mirzə Bilal» dastanı elə bu sənət 
kanonlarının epik «bəyanı» ilə başlayır: 
«Əzəl gündən aşıq elini, el də öz aşığını sevmişdir. Elə buna 
görə də saz çalıb oxuyanlara «el aşiqi» deyirlər. 
Bir də deyirlər: «Aşıq elin anasıdır». Əlbətdə, bu sözün ar-
xasında dağ boyda bir həqiqət dayanıbdır. Çünki hər aşıq öz 
dövrünün adamlarını pislikdən - yaxşılığa, əyrilikdən - düzlüyə, 
yalançılıqdan - doğruluğa, sərtlikdən - sadəliyə dəvət edir. O, 
həm də bütün yaradıcılığında insanları vətənpərvərliyə, xalqlar 
dostluğuna çağırır, öz hünər və halal zəhməti ilə baş ucalığına 
yetməsini, sülh və əmin-amanlıqla ömür sürməsini tərənnüm 
edir. 
Əlbəttə, bu nəsihətimiz sözlər ağıllı ata və anaların öz öv-
ladlarına xoşbəxtlik bəxş edən işıqlı sabahının yoludur. Ona 
görə də «Aşıq el anasıdır» deyən kim isə - yanılmamışdır» (27). 
Aşıq Əhmədin dastanın əvvəlində verdiyi bu hikmətlərin 
poetik mənası bizim diqqətimizi çox maraqlı bir məsələyə cəlb 
edir. Bilindiyi kimi, aşıqların dastanların əvvəlində, adətən, üç 
ustadnamə deməsi bir ənənədir. Ancaq yenə də bu ənənədə us-
tadnaməsiz dastanlara da təsadüf olunur, «Aşıq Mirzə Bilal» 
dastanı da ustadnaməsiz başlanır. Ancaq bir qədər dərindən diq-
qət etsək görərik ki, Aşıq Əhmədin aşıq sənətinin əxlaqi-bədii, 
mənəvi-estetik kanonlarını nəql edən bu «girişi» elə ustadna-
məni əvəz edir. 
 
 
 
— 145 — 
«Ustadnamə» - ustad sözü, ustad nəsihətidir. Onlarda dünya-
nın ən ali və ulu həqiqətləri bəyan olunur. Ustadnamələr həm də 
«elin anası» olan aşıqların sənət və həyat amallarını, əqidələrini 
özündə əks etdirir. Dədə Ələsgərin «Aşıq olub tərki-vətən ola-
nın...» misrası ilə başlayan məşhur ustadnaməsini yada salaq. 
Əslində, Aşıq Əhmədin «Aşıq Mirzə Bilal» dastanının əvvəlində 
nəsrlə verdiyi bu «ustad sözü» elə Dədə Ələsgərin ustadnaməsi-
nin məna «törəməsidir». Ustad aşıqların nəzmlə (şeirlə) dediyi 
«ustadnaməsini» o, burada nəsrlə deyib. Bu mənada, onun bu 
«girişi» məzmunu, mənası, poetik vəzifəsi və qayəsi baxımından 
elə ustadnamə məqamındadır. 
Əvvəlcədən qeyd edək ki, dastan həcm baxımından çox iri-
dir. Öna görə də biz onun məzmununu bütöv şəkildə burada 
verməyi artıq hesab edib, səciyyəvi məqamlara diqqət verməyi 
məqsədəuyğun hesab edirik. 
«Aşıq Mirzə Bilal» dastanında Aşıq Əhməd aşıq sənəti ilə 
bağlı öz «ustad nəsihətini» verdikdən sonra dastana keçir. İstər 
bu «keçidin», istərsə də, ümumiyyətlə, dastanın poetik məna 
bütövləri (formal quruluşunun hissələri) dastançılıq ənənəsini 
əks etdirir. Aşıq Əhməd bütöv dastan boyu epik ənənəyə sadiq 
qalmağa çalışır və buna nail olur. Aşıq deyir: «Əziz oxucular və 
hörmətli dinləyicilər, indi ki söhbət aşıqdan gedir, onda «Aşıq 
Mirzə Bilal» dastanını nəql edə bilərəm» (27). 
Göründüyü kimi, sənətkar Mirzə Bilalın həyatını dastanlaş-
dırarkən epik təhkiyənin dastana məxsus qəliblərindən uğurla 
istifadə edir. Bu, Aşıq Mirzə Bilalın həyatının «başlanğıcına» 
da eyni dərəcədə aiddir: «Aşıq Mirzə Bilal macərası belə başla-
nır. Xanların, bəylərin zülmü ərşə dirək olan vaxtı Şirvan maha-
lının Qəşəd kəndində Mustafa adlı bir kişi yaşayırdı. Mustafa 
kişinin dörd qızı, iki oğlu vardı. Böyük oğlu Rəsul Ərəbmehdi-
bəy kəndində əzazil Səlim bəyə rəncbər işləyirdi. Kiçik oğlu 
Bilalı Mustafa kişinin yaxın dostu Mollaverdi aparıb Hacı Se-
 
 
 
— 146 —
yid Əzimin Şamaxı şəhərində özü dərs dediyi «Üsuli-cədid» 
məktəbində oxudurdu. Bilalın yataqxanası Seyid Əzimin yaxın 
dostu Aşıq İbrahim Əngxaranlının ev otaqlarının bir çeşməsi 
idi» (27). 
Göründüyü kimi, dastan elə başlanğıcından tarixi şəxsiyyət-
ləri əhatə edir. Bu baxımdan, Aşıq Əhmədin real həyat situasiya-
larını dastan süjetinin sxeminə uyğun təsvir etməsi ondan ustalıq 
tələb etmişdir. O, bu işin öhdəsindən sənətkarlıqla gəlmişdir. Bu-
nun səciyyəvi tərəflərindən biri aşığın təsvirlərdə epik qəliblərə 
söykənməsində ifadə olunur. Aşıq Əhməd təhkiyəni elə qurur ki, 
dastan süjetinin gedişatı bütün hallarda ənənədən qırağa çıxmır. 
Məsələn, o, Bilalla Aşıq İbrahimin münasibətlərini dastan təhki-
yəsinin bütün şirinlyi ilə təzahür etdirə bilmişdir: 
«Deyilənlərə görə, Aşıq İbrahim ən uca səsə malik olduğu 
üçün ruhanilər onu aşıqlıq peşəsindən ayırıb, Şamaxı şəhərinin 
cuma məscidində əzan çəkdirirlərmiş, 80-90 yaşında qocalar 
and-misaf edirlər ki, Aşıq İbrahim Əngxaranlı Şamaxı cuma 
məscidinin minarəsində əzan verəndə onun səsi Dağ Göylər 
kəndində eşidilirdi. Bu məsafə, ən azı 7-8 kilometr olar. Bu ba-
xımdan, səs üstünlüyündə İbrahim Əngxaranlını əvəz edən in-
san yaranmayıbdır. İbrahim Əngxaranlının oğlu Zeyqəm də Bi-
lalın tələbə yoldaşı idi. Dərsdən sonra Aşıq İbrahim onlara saz 
çalıb oxumağı da öyrədərmiş» (27). 
Aşıq Əhməd Bilalın sənətkanlığının təsvirində gerçəkliyin 
təqdiminin dastana məxsus üsullarından istifadə etmişdir. Bir 
tərəfdən çalışmışdır ki, Bilalın ömür yollarının təsviri gerçək-
liyə uyğun olsun, o biri tərəfdən də çalışır ki, bu ömür yolu, sa-
dəcə, bədii təsvir olmasın. Bilal ömrü və sənəti dastanlaşsın, 
epik abidəyə dönsün. Təhlil göstərir ki, Aşıq Əhməd dastanı ya-
radarkən izlədiyi hər iki məqsədə nail olmuşdur. 
«Rəvayətə görə, Bilal az müddət içərisində çox elmə yiyələ-
nir. Mənim öz qulaqlarımla eşitdiyim, gözlərimlə gördüyüm 
 
 
 
— 147 — 
minlərlə insanlar təsdiq edər ki, 4-5 yüz nəfər əyləşən böyük bir 
toy mağarında Aşıq Mirzə Bilal «Bayatı», «Qobustanı», «Ərəb 
Osmanlısı»nı ifa edəndə öz başını qoyardı sazın çanağının üs-
tünə, zəngulə vura-vura dövrə vurub, başladığı yerə çatanda zən-
guləni kəsərdi. Zəngulə çoxlarından eşitmişik: bəzən - şit, bəzən 
- yersiz, bəzən də - xaric. Amma Mirzə Bilal zənguləsi həm ta-
var, həm şirin, həm məlahətli... Həm də hansı melodiyanı hansı 
pərdədə, hansı sözü hansı melodiyada işlətməyi gözəl bacarırdı. 
Onun ən gözəl xüsusiyyətlərindən biri də bu idi ki,onda kök, 
taxt, ritm bütövlüyü vardı. Bilal həm bəstəkar idi, həm molla idi. 
Həm şair idi, həm nasir idi, həm natiq idi, həm xanəndə idi, həm 
aşıq idi, həm rəqqas idi, həm də gözəl tarzən idi. O, «Koroğlu» 
dastanından Nigarın sözünü oxuyanda adama elə gəlirdi ki, Ni-
gar elə bu ifaçı özüdür, kişi libası geyinibdir. Koroğlunun sözünü 
ifa edəndə deyərdin, «Çənlibel elə buradı, Koroğlu da meydanda 
misri qılınc çalan adamdır. Söhbəti çox uzandırmayaq, keçək 
mətləb üstünə» (27). 
Aşıq Əhməd dastanda Bilalın həyatını ustalıqla məhəbbət 
dastanları qəhrəmanlarının həyatına bənzətmişdir. Məhəbbət 
dastanlarının əsas mahiyyəti sevginin üzərində qurulur. Aşıq 
Əhməd də bunu dastanda sənətkarcasına təcəssüm etdirmişdir. 
Məsələn, Bilalın öz sevgilisini görüb ona aşiq olması səhnəsi 
detalları ilə yox, məna və mahiyyəti etibarilə  məhəbbət  das-
tanlarındakı ilahi eşqə bərabərdir: 
«Bir səhər tezdən Bilal dərsə gedərkən gördü, Nanəli bula-
ğının başında bir qız qab yuyur. Söz yox ki, bütün örpək sahib-
lərinə qız deyirlər, amma elə bir qızı Yusif görsəydi - Züley-
xanı, Abbas görsəydi - Gülgəzi, Məcnun görsəydi - Leylanı, 
Kərəm görsəydi- Əslini o qədər oğrayıb oxşamazdı. Qızın çi-
yinləri ilə sağrıları arasındakı görkəm elə bil rəssam əli ilə yazı-
lıb üz-üzə qoyulmuş iki ədəd 3 rəqəmini xatırladırdı. 14 gecəlik 
ay kimi parlaq üzün alın hissəsindəki çatma qaşlar Bəhram ka-
 
 
 
— 148 —
manına, gözlərin dövrəsindəki kirpiklər Oğuz oxuna oxşayırdı. 
Qaşların altında şölə çəkən gözlər avqust ayının günorta yerin-
dəki günəş kimi parıldayırdı» (27). 
Qeyd edək ki, Bilalın sevgilisinin bu təsvirində Aşıq 
Əhmədin poetik istedadının səciyyəvi cəhətləri öz əksini tap-
mışdır. Bunlara diqqət edək: 
Birincisi, Aşıq Əhməd Şirvan aşıq mühitinin real tarixi sə-
nətkarına həsr edilmiş dastanda dastançılıq ənənəsinin klassik 
kanonlarına sadiq qalmağa çalışmışdır. Bu, nəzərdən keçirdiyi-
miz parçanın yüksək metaforizmində ifadə olunur. Əhmədin 
təsvirləri bir tərəfdən klassik metaforik sistemin ən yaxşı obraz-
ları əsasında qurulursa, o biri tərəfdən bunlarda dastançı aşığın 
fərdi poetik zövqünün ifadəsini görməmək olmur. Məsələn, o, 
gözəlin mütənasib qamətini iki ədəd 3 rəqəminin qarşı-qarşıya 
qoyulması ilə müqayisə edir. Burada diqqəti çəkən odur ki, aşıq 
XX əsr sənətkarı kimi, müasiri olduğu yazı sisteminin rəqəmlə-
rindən bədii təsvir vasitəsi kimi istifadə edə bilmişdir. Ancaq 
burada da o, ənənədən qırağa çıxmamışdır. Ənənədə ərəb hüru-
fatı təsvir vasitəsi kimi çox fəal olmuşdur. Qamətin «əlif» hər-
finə bənzədilməsi, yaxud ağızın incəliyinin «mim» hərfinə bən-
zədilməsi klassik şeir üçün səciyyəvidir. 
İkincisi, Aşıq Əhmədin təsvirlərində Azərbaycan dastançı-
lığının təkcə islam epoxası yox, eləcə də islamaqədərki epoxası 
da işarələnmişdir. Məsələn, qızın üzünün tərənnümünə diqqət 
edək: 
Üz - parlaq aya bənzədilir; 
Qaşlar - Bəhramın kamanına bənzədilir; 
Kirpiklər - Oğuzun oxuna bənzədilir. 
Gözlər - günəşə bənzədilir. 
Bəllidir ki, gözəlin kirpikləri Azərbaycan el-aşıq poeziya-
sında çox fəal şəkildə bədii təsvir obyektidir. Ancaq gözəlin 
qaşlarının Oğuzun, başqa sözlə, azərbaycanlıların ulu babaları 
 
 
 
— 149 — 
Oğuz xanın (kağanın) oxuna bənzədilməsi Azərbaycan aşıq sə-
nətinin Göyçə, Borçalı və s. kimi aşıq mühitləri üçün səciyyəvi 
deyildir. Bunu heç də Aşıq Əhmədin dastana gətirdiyi ənənədən 
qıraq element hesab etmək olmaz. 
Unutmaq olmaz ki, qədim azərbaycanlıların təsəvvürlərin-
də ox-yay müqəddəsdir. Oğuz xanla bağlı bütün oğuznamələrdə 
ox-yayın xüsusi yeri vardır. Ox-yay hakimiyyət simvollarıdır. 
Oğuz xan üç böyük oğluna (Gün xan, Ay xan, Ulduz xan) - 
yayı, üç kiçik oğluna (Göy xan, Dağ xan, Dəniz xan) - üç oxu 
verərək fəth etdiyi dünyanı onların arasında bölür (121, 136-
137; 122, 31-34; 123,  37-38; 63, 51-52). Yəni yay Oğuz xanın 
bozoqlar adlanan böyük oğlanlarının, ox isə ucoqlar adlanan ki-
çik oğlanlarının simvolu olur. Bundan başqa, ox-yay türk 
hökmdarlarının hakimiyyət simvolları sırasında olmuşdur. 
Göründüyü kimi, Aşıq Əhmədin gözəlin kirpiklərini Oğuz 
xanın oxuna bənzətməsi çox qədim dastançılıq ənənəsindən gə-
lir. Bu, aşağıdakı qənaətlərə gəlməyə şərait yaradır: 
Birincisi, «Aşıq Mirzə Bilal» dastanında «Oğuz oxu» bən-
zətməsinin işlənməsi Şirvan aşıq mühitində oğuz dastançılıq 
ənənəsinin xüsusi obrazlarda (işarələrdə) yaşadığını göstərir. 
İkincisi, Aşıq Əhmədin «Oğuz oxu» obrazından istifadə et-
məsi onun şəxsi epik yaddaşının zənginliyindən, qan yaddaşına 
söykənməsindən soraq verir. 
Aşıq Əhməd Bilalla onun sevgilisi arasında olan bu ilk gö-
rüşü klassik məhəbbət dastanlarından gəlmə ənənə olaraq 
«sual-cavab» - deyişmə üzərində qurmuşdur: 
«Aşıq Mirzə Bilal belə bir nuri-təcəllaya xeyli həsrətlə ba-
xıb, aldı görək nə dedi: 
 
Qaş-gözündə Şəmsi-Qəmər oynayır, 
Sanki yanaqların güldür, a ceyran. 
Səyyad olub sorağınla gəzərəm,   
 
 
 
— 150 —
Oylağını mənə bildir, a ceyran. 
 
Aşıq Mirzə Bilal sözün birinci xanəsini tamamlayandan 
sonra qız aşığın məlahətli səsinə, uca boyuna, nəcib xislətinə 
bir könüldən min könülə vurulub, aldı görək nə dedi: 
 
 
QIZ 
De, kimsən, nəçisən, nəçikarəsən?  
İncidib qəlbimi qırma, ay oğlan. 
Yüz il desən, məni sənə verməzlər, 
Aldanıb özünü yorma, ay oğlan. 
 
BİLAL 
 
Sən öz aşiqinə inayət eylə,   
Eşqinə sadiq ol, dəyanət eylə. 
Zavallı qulunam, mərhəmət eylə,   
Qəlbini aç mənə, bildir, a ceyran. 
 
QIZ 
İndi bizi belə burda görsələr,  
Atama, anama xəbər versələr,  
Səni də, məni də gəlib öldürər,  
Heyifsən, get, burda durma, ay oğlan. 
 
BİLAL 
Səhər-səhər doğan dan ulduzusan, 
Uçan durnaların xoş avazısan. 
Adın nədir? Söylə, kimin qızısan?  
Bilalın qəlbini güldür, a ceyran. 
 
 
 
 
— 151 — 
QIZ 
Mən nə ayam, nə də dan ulduzuyam, 
Taleyi - kəm, bəxti qara, yazığam. 
Adım Soltan xanım, Talıb qızıyam, 
Daha məndən bir şey sorma, ay oğlan» (27). 
 
Göründüyü kimi, Bilalla onun sevgilisi Soltan xanım ara-
sındakı ilk görüş məhəbbət dastanlarındakı buta sevgisi ruhun-
dadır. Klassik məhəbbət dastanlarında qəhrəmanın sevgilisi ona 
buta verilir. Aşıq Əhməd də Bilalın Soltan xanıma bir könüldən 
min könülə vurulmasını məhz ənənə ruhunda qurmuş və bunun-
la ənənəni müasiri olduğu dövrün epik ruhuna «hopdurmuş-
dur». 
Aşıq Əhmədin «Aşıq Mirzə Bilal» dastanı ənənəvi ele-
mentlərlə zəngindir. Məhəbbət dastanlarında, adətən, sevən 
aşiqlərlə onların öz ata-anaları, yaxud sevgililərinin yaxınları 
arasında bizim şərti olaraq «sevginin poetik-simvolik izharı» 
adlandıra biləcəyimiz bir «sual-cavab» - deyişmə olur: aşiq öz 
haqdan gələn sevgisini odlu misralarla izhar edir. Qarşı tərəf – 
öz atası, anası, yaxud sevgilisinin atası, qardaşı və s., bir qayda 
olaraq, onu başa düşməkdə çətinlik çəkirlər. Bu, təkrarlanan 
element kimi məhəbbət dastanları üçün xarakterikdir. Aşıq Mir-
zə Bilalın bioqrafiyası əsasında müasir dövrdə məhəbbət das-
tanı yaratmış Aşıq Əhməd də belə bir «dialoq-mükalimədən» 
ənənəvi element kimi istifadə edərək qoşduğu dastanın ruhunu 
klassik sevgi dastanlarının ruhuna kökləmişdir. 
Bunun belə olduğunu təsdiq edən cəhətlər dastanda sistem 
təşkil edir. Məsələn, klassik məhəbbət dastanlarında buta almış 
aşiq huşdan gedir, onu ayıltmaq çətin olur. Ayılan kimi öz sevgi-
sini sazla-sözlə izhar edir. Aşıq Əhməd bu motivi çox ustalıqla 
Aşıq Mirzə Bilalın «sevgi dastanında» təcəssüm etdirə bilmişdir. 
Öz sevgilisinin harada yaşadığını öyrənmək istəyən Bilal onun 
 
 
 
— 152 —
ardınca düşür. Soltan xanımgilin qapısında onun ürəyi gedir. Sol-
tan xanımın atası həkim çağırtdırır. Bu, klassik məhəbbət dastan-
larında buta alıb huşunu itirmiş aşiqin üzərinə ipək qarının gəl-
məsi və onu ayıltmasına uyğundur: 
«Həkim bir iynə vurub oğlanı ayıltdı. Yerbəyerdən sorğu-
sual başlandı ki, sən kimsən, nəçisən və haralısan? (...) Bu sor-
ğu-suala Aşıq Mirzə Bilal aldı görək nə dedi: 
 
BİLAL: 
Sizə qurban olum, yığılan canlar,  
Nə dağ adamıyam, nə çöl kəndliyəm. 
Qəfil məni bir dilbilməz oxlayıb, 
Gecə-gündüz başı müsibətliyəm. 
 
Talıb kişi sordu ki, ay oğul, bəs haralısan, hardan gəlib, ha-
yana gedənsən? 
 
BİLAL: 
Sinəmdə düyün var, yaram ağrıyır,  
Taqətim yoxdur ki, duram, ağrıyır. 
Axı necə deyim, haram ağrıyır?!   
Məcnun sevdalıyam, Kərəm dərdliyəm. 
 
Yenə də Talıb kişi sorur, ay oğul, de görək, hansı yerdən-
sən, atan kimdir və adın nədir? 
 
BİLAL: 
Gözümdə deyildir nə dövlət, nə var,  
Az deyil zamandan çəkdiyim məlal.   
Atam Mustafadır, öz adım Bilal,   
Kəndimi sorsalar, bil, Qəşətdiyəm» (27). 
 
 
 
 
— 153 — 
Dastanda Mirzə Bilalın həyatı ilə bağlı bioqrafik faktlardan 
istifadə edilərkən dastanlaşdırmanın tələblərinə riayət edilmiş-
dir. Çünki, ümumiyyətlə, dastan süjetinin özünəməxsus quru-
luşu vardır: burada ixtiyari hadisələr, onların ixtiyari düzümü 
olmur. Təqribi süjet sxemi qəhrəmanın doğuluşunu, buta alma-
sını, yaxud göbəkkəsmə nişanı olmasını, sonra sevgilisinə qo-
vuşmaq uğrunda mübarizə aparmasını təsvir edir. Aşıq Mirzə 
Bilal isə Şirvan aşıq mühitinin çox tanınmış simalarından, ustad 
sənətkarlarından olmuşdur. Aşıq Əhməd onun həyatını dastan-
laşdırarkən elə etməyə çalışmışdır ki, dastanda Mirzə Bilalın 
həm ömür yolu təsvir olunsun, həm də bu təsvir dastanlara 
məxsus ənənəvi süjetdən qırağa çıxmasın. Buna nail olmaq 
üçün Aşıq Əhməd Bilalın həyatındakı hadisələri dastan yaradı-
cılığının qanunlarına uyğun epikləşdirmiş, dastan süjetinin qə-
liblərinə salınmışdır. Məsələn, bir məqama diqqət edək. 
Dastanın əvvəlində göstərilir ki, onun dörd bacısı və bir bö-
yük qardaşı vardır. Aşıq Əhməd böyük qardaşı Rəsulla bağlı 
baş vermiş, eyni zamanda Mirzə Bilalın həyatına ciddi təsir et-
miş hadisələri dastan strukturunun epik ənənədən gələn qəliblə-
rindən istifadə etməklə bədiiləşdirməyə nail olmuşdur. 
Məlum olduğu kimi, dastanlarda sosial qarşıdurma güclü 
olur. Haqq aşiqi olan qəhrəman, eyni zamanda haqq tərəfdarı 
olur: həmişə ədalətli işlər görür, sazı və sözü ilə haqqın keşiyin-
də durur. Aşıq Əhməd Mirzə Bilalın adına dastan bağlayarkən 
Rəsulla bağlı epizodlardan məhz bu qəlibdə istifadə etmişdir. 
Rəsulun qapısında işlədiyi Səlim bəylə konfliktini dastanın əsas 
epik konflikti səviyyəsinə qaldırmış və Mirzə Bilalın ömür yo-
lunu bu fonda dastanlaşdırmağa nail olmuşdur. 
Aşıq Əhməd, qeyd olunduğu kimi, bütün dastanlarında de-
yişmə elementindən fəal şəkildə istifadə etmişdir. Əslində, de-
yişmə dastan quruluşunun mərkəzi elementlərindən biridir. 
Ümumiyyətlə, aşıq ifaçılığında deyişmənin böyük rolu vardır: 
 
 
 
— 154 —
ustad aşıqlar məşhur deyişmələri ilə şöhrətlənmiş, ad alaraq sə-
nətkara çevrilmişlər. Deyişmənin aşıq sənəti tarixində yeri və 
rolu çox qədimlərə gedib çıxır. Qəhrəmanlıq dastanlarında 
(Məsələn, «Koroğlu» dastanında) deyişmənin fəal olması da 
onun Azərbaycan-türk dastançılığında tarixinin çox qədim ol-
duğunu göstərir. Buna görə də Aşıq Əhmədin «Aşıq Mirzə Bi-
lal» dastanında deyişmələrdən çox istifadə etməsi dastanı zən-
ginləşdirməklə bərabər, sənətkarın dastançılıq ənənəsinə dərin-
dən bələd olduğunu və bu ənənələrdən bacarıqla istifadə etdi-
yini də göstərir. Dastanın süjetində əhəmiyyətli bir məqama nə-
zər salaq. 
Quba mahalının ən məşhur sinədəftəri – Aşıq Bəşir mək-
tubla bir hərbə-zorba göndərərək Şirvan aşıqlarını deyişməyə 
dəvət edir: 
 
«Yığılsın Şirvanda aşıq olanlar, 
Səqirin kəbirə qatım birbəbir. 
Kükrəyim meydanda, töküm sazları, 
Bağlayım, qol-qola çatım birbəbir. 
 
Səf çəkim hər yana ağır el kimi,    
Tufanlar qopardım qara yel kimi,    
Daşım boz-bulanıq, coşqun sel kimi, 
Qırım qayalardan atım birbəbir. 
 
Gəlsin məclisimə aranlı,dağlı, 
Bəşir söhbət açsın yerli-yataqlı. 
Təslim aşıqları qolları bağlı 
Dəyər-dəyməzinə satım birbəbir» (27). 
 
 
 
 
— 155 — 
Aşıq Əhməd Qubalı aşıq Bəşirin Şirvan aşıqları ilə deyiş-
məsini klassik dastançılıq ənənəsinə uyğun olaraq dastanın 
məna baxımından mərkəzi hadisəsi səviyyəsinə qaldıra bilmiş-
dir. Çünki dastan Mirzə Bilalın ömür yoluna, sevgisinə həsr 
olunsa da, əsas diqqət onun sənətinə yönəldilmişdir: Mirzə Bi-
lal Şirvanın ən ulu sənətkarlarından olmuşdur. Bu baxımdan, 
dastanda bir-birini təsdiq edən iki əsas məqsəd izlənilmişdir; 
1. Aşıq Mirzə Bilalı bir ustad aşıq kimi tərənnüm etmək; 
2. Aşıq Mirzə Bilalın adına bağlanmış dastanı elə yaratmaq 
ki, bu, klassik məhəbbət dastanlarının ruhuna uyğun olmaqla, 
onun ənənələrini parlaq şəkildə özündə əks etdirsin. 
Qeyd olunmalıdır ki, Aşıq Əhməd buna çox ustalıqla nail 
olmuşdur. Bir tərəfdən onun adına dastan bağlanmış, o biri tə-
rəfdən bu dastanda Mirzə Bilalın məhəbbəti, sənətkarlığı das-
tançılıq ənənəsi ruhunda bacarıqla tərənnüm olunmuşdur. 
Dastanda Mirzə Bilalın deyişmədə məşhurlaşması klassik 
dastanlara uyğun təsvir olunmuşdur. Bəlli olduğu kimi, klassik 
məhəbbət dastanlarında qəhrəmanın  öz sənəti ilə birdən-birə 
tanınması var. Məsələn, o, adətən, bir deyişməyə təsadüf edir 
və heç kəsin bağlaya bilmədiyi, yaxud deyişməyə cəsarət gös-
tərmədiyi sənətkarı məğlub edib şöhrətlənir. Aşıq Əhməd bu 
ünsürdən ustalıqla istifadə etmişdir: 
«...camaat yığılır, məclis qurulur: bəylər, xanlar... Bir tərəf-
də aşıqlar, bir tərəfdə rəiyyət əyləşdikdən sonra Aşıq Bəşir sazı 
sinəsində meydana çıxır. Məşhur ustad balabançılardan Kalbalı 
Əli Kərimov Aşıq Bəşirin işarəsi ilə «Osmanlı Gərayı» havası 
üstündə çalmağa başlayır. Aşıq Bəşir bir o başa, bir bu başa 
cövlan edib belə başlayır: 
 
 
 
 
— 156 —
Can içində can bəslədim can üçün, 
İki aşıq gərək bu meydan üçün. 
Biri mənəm, gəldim mərdi-mərdana, 
İkincisi kimsə, çıxsın meydana. 
 
Aşıq Bəşirin bu dəli çağırış nərəsindən heç bir aşıq cürət 
edib çıxmadı. İkinci dəfə bir də təkrar eylədi, yenə də səsinə səs 
verən olmadı. Üçüncü dəfə də təkrar etdikdən sonra sizə deyim 
Mirzə Ələkbər Sabirdən. Mirzə Aşıq Bilalın gücünü bilirdi, am-
ma istəməyirdi ki, birdən-birə ortalığa çıxsın. Heç kəsdən bir 
səda çıxmadığını görən Mirzə ayağa qalxıb camaatın qarşısında 
belə bir təklif irəli sürdü: 
- Əhli-məclis, adət belədir ki, «vağam» olmasın deyə, birinci 
taxıl zəmisinin əvvəl «yağo» olan yerlərini biçər, sonra «avadan» 
hissəsinə keçərlər. Burada ustad aşıqlardan Aşıq İbrahim, Aşıq 
Daşdəmir, Aşıq Sədrəddin kimi çox böyük sənətkarlar əyləşib. 
Onların balaca bir şagirdi Aşıq Bilal da bu məclisdədir. Əgər 
camaat məsləhət bilərsə, necə deyərlər, gün uzun, biz eycahan, 
Aşıq Bəşir siftə elə Bilalla deyişsin, sonra ustad aşıqlarla başla-
sın...» (27) 
Qeyd etmək istəyirik ki, bu deyişmə dastanda həm Bilalın 
bir sənətkar kimi, həm də bir insan kimi bioqrafiyasının mər-
kəzi elementi kimi təsvir olunmuşdur. Bu üsulla Aşıq Əhməd 
onun ömür yolunu klassik dastanların ənənəsi ruhunda epikləş-
dirmiş və Şirvan aşıq mühitində bu gün belə məşhur olan əsl 
sənət incisini yarada bilmişdir. 
«Aşıq Mirzə Bilal» dastanı həcmcə iri dastandır. Onu burada 
bütöv şəkildə təhlil etmək imkansızdır. Buna görə də biz dasta-
nın bəzi səciyyəvi cəhətlərinə diqqət verməyi məqsədəuyğun he-
sab etdik. Səciyyəvi cəhətlər içərisində o da ayrıca olaraq vurğu-
lanmalıdır ki, Aşıq Əhməd dastanda Mirzə Bilalın öz şeirlərin-
dən çox böyük ustalıqla istifadə etmiş və onları dastanın süjeti ilə 
 
 
 
— 157 — 
«səsləşdirə» bilmişdir. Bu da öz növbəsində Aşıq Əhməd dastan-
çılığının daha bir səciyyəvi cəhətini göstərir. 
Aşıq Əhmədin dastan yaradıcılığı (20-yə yaxın dastan), fəs-
lin əvvəlində göstərildiyi kimi, həcm və məna baxımından zən-
gindir. Onu bir fəsil həcmində bütövlükdə əhatə etmək müm-
künsüz işdir. Çünki bunun üçün hər bir dastanın, qısa məzmunu 
verilməli, səciyyəvi xüsusiyyətləri birbəbir təhlil edilməlidir. 
Bu isə, dediyimiz kimi, bizi tədqiqatın başlıca məqsəd və vəzi-
fələrindən yayındırmış olardı. Çünki araşdırmada əsas məqsəd 
indiyədək heç bir monoqrafik tədqiqatın obyekti olmamış Aşıq 
Əhməd kimi nəhəng bir sənətkarın yaradıcılığını bütövlükdə 
əhatə etmək olmuşdur. Buna görə də biz Aşıq Əhmədin dastan 
yaradıcılığından kiçik həcm imkanlarından maksimum istifadə 
etməklə danışmalı olduq. Deyilənlərin bu istiqamətdə ilk tədqi-
qat olduğunu nəzərə alsaq, onda sənətkarın dastan yaradıcılığı 
ilə bağlı ilkin elmi təsəvvürlərin yaradılması yolunda birinci ad-
dımın atıldığını söyləmək olar. 
 
 
 
— 158 —
NƏTİCƏ 
 
Təkcə Şirvan aşıq mühitinin deyil, bütöv Azərbaycan aşıq 
sənətinin müasir dövrümüzdə görkəmli nümayəndəsi olan Aşıq 
Əhmədin yaradıcılığına həsr edilmiş tədqiqat ilk növbədə möv-
zunun aktuallığını bir daha təsdiqlədi. Araşdırma göstərdi ki, 
əlli ildən artıq aşıqlıq etmiş, yüzə yaxın şagirdə sənətin sirlərini 
öyrətmiş bu aşığın sənət və yaradıcılıq yolunun öyrənilməsi 
aşıq sənətinin tarixi-mədəni inkişafının müasir mərhələsi baxı-
mından son dərəcə aktual elmi problemdır. 
Tədqiqat aşkarladı ki, Aşıq Əhmədin sənətkar kimi yetiş-
məsində onun pərvəriş tapdığı Şirvan aşıq mühitinin böyük rolu 
olmuşdur. Şirvan elinin mədəniyyət özünəməxsusluğu bu mü-
hitə məxsus aşıq sənətinin özünəməxsusluğuna təsir etdiyi 
kimi, həmin aşıq mühitinin görkəmli sənətkarlarından olmuş 
Aşıq Əhmədin də yaradıcıhğına ciddi təsir göstərmiş, sənətinin 
bir çox mühüm və səciyyəvi cəhətlərinin özünəməxsusluğunu 
şərtləndirmişdir. 
Azərbaycan mədəniyyətinin formalaşmasında tarixən çox 
mühüm rol oynamış Şirvanda milli mədəniyyətimizin bütün 
əsas məna laylarının təmərküzləşməsi, yazılı ədəbiyyatla şifahi 
ədəbiyyatın, şəhər həyatı ilə çölçülüyün (tərəkəmə-elat həyat 
tərzinin), tar-kamanla sazın, xanəndə ilə aşığın yanaşı yaşaması 
region mədəniyyətinin bütün laylarında, o cümlədən aşıq sənə-
tində öz təsirini göstərmişdir. Aşıq Əhməd Şirvan aşıq mühiti-
nin görkəmli nümayəndəsi kimi, mühitin təkcə aşıq sənəti ənə-
nələrinin daşıyıcısı olmamışdır. Tədqiqita görə, onun sənətində 
iki mədəni lay aydın şəkildə üzvlənir: 
1. Sırf aşıq sənətinə məxsus ənənələr; 
2. Klassik sənət (muğam mədəniyyəti) ənənəsinin təsiri. Bu 
mədəniyyət laylarının təkcə Aşıq Əhməd sənətkarlığında deyil, 
 
 
 
— 159 — 
bütöv Şirvan aşıq sənətində özünü bariz şəkildə göstərən sintezi 
dissertasiyada geniş şəkildə təhlil olunmuş və bunun Şirvan 
mədəniyyət mühitinin spesifikası ilə bağlı tərəfləri aşkarlanmış-
dır. 
Monoqrafiyada aşkarlanmışdır ki, Aşıq Əhmədin auditori-
yası – dinləyiciləri təkcə saz-aşıq sənətinin dinləyiciləri (həm 
də biliciləri) olmayıb, eyni zamanda klassik muğam sənətinin 
dinləyici- publika səviyyəsində daşıyıcılarıdır. Bu baxımdan, 
tarixən formalaşmış sənət ənənələrinə görə, Şirvan aşığı bu sə-
nətin yalnız (təkcə) tarixən ona məxsus olmuş ənənələri ilə pub-
likanın qabağına çıxa bilməzdi. Hər bir aşıq mühitində olduğu 
kimi, Şirvan mədəni mühitində də dinləyici və sənətkarın mə-
dəni düşüncəsinin formalaşması, təbii-dialektik olaraq, bir-bi-
rini qarşılıqlı şəkildə şərtləndirən proses olmuşdur. Buna görə 
də saz-aşıq mədəniyyət ilə muğam sənəti ənələrinin sintezi mə-
dəniyyət daşıyıcılarını istisnasız olaraq bütövlükdə (sənətkar-
ifaçı) əhatə etmişdir. Publika qabağına çıxan aşığın sənəti, eyni 
zamanda dinləyicinin həm də muğama köklənmiş zövqünün 
fövqünə qalxmalı idi. Belə olmasaydı, Şirvan aşığı publika qar-
şısında heç vaxt duruş gətirə bilməz və müəyyən zaman ərzində 
publikanın zövqünü oxşamayacaq, onun estetik tələbrini ödə-
məyəcək hadisə kimi aradan gedəcəkdi. Şirvan aşıq sənəti isə 
nəinki aradan getdi, əksinə, o elə bir səviyyəyə çatdı ki, bu sə-
viyyə bütövlükdə Azərbaycan aşıq sənəti üçün zirvə məqamı 
idi. Çünki Azərbaycan aşıq sənətinin yalnız Şirvan zirvəsi 
özündə Azərbaycan mədəniyyətinin klassik muğam ənənələrini 
sintez edə bilmişdir. Bu həm də Azərbaycan aşıq sənətinin Şir-
van aşıq sənətinin simasında yaşandığı, zamanın fövqünə qalx-
maq qabiliyyətinin göstəricisidir. 
Aşıq Əhməd sənəti və yaradıcılığının böyüklük və ululuğu 
öz qaynağını ilk növbədə mühitdən almışdır. Tədqiqatın Aşıq 
Əhmədin bioqrafiyası və sənətkar statusunun öyrənilməsinə 
 
 
 
— 160 —
həsr edilmiş birinci fəslində onun bir sənətkar kimi formalaş-
masında mühitin roluna xüsusi diqqət verilmişdir. 
Aşıq Əhmədin poeziyasının məna və forma aləminin araş-
dırılmasına həsr edilmiş ikinci fəslində bu sənətkarın poetik ir-
sinin, xüsusilə Şirvanda məşhur olmasının səbəblərinin elmi 
əsasları təhlil edilmişdir. Aydın olmuşdur ki, Aşıq Əhməd poe-
ziyası mövzu, janr, bədii məna sistemi baxımından çox zəngin 
hadisədir. Onun şeirlərinin mövzu əhatəsi dini-ruhani, ictimai-
siyasi, məhəbbət və s. mövzular baxımından təhlil edilmiş və 
aşkarlanmışdır ki, o, müasir aşıq poeziyasında klassik poetik 
ənənələrin görkəmli davamçısı, yaşadıcısı və yaradıcısıdır. Aşıq 
Əhmədin poeziyasında mövzu baxımından klasik ənənələrlə 
müasirlik birləşir və yaranışından həyat gözəlliklərinin tərən-
nümçüsü olan aşıq sənəti onun yaradıcılığının simasında öz ta-
rixi-estetik «missiyasını» yüksək səviyyədə davam etdirir. 
Tədqiqat nəticəsində aydın oldu ki, Aşıq Əhmədin poetik 
yaradıcılığı aşıq poeziyası ənənələrinin təkcə mükəmməl bədii 
«tətbiqindən» ibarət olmayıb, sözün həqiqi mənasında, orijinal 
yaradıcılıq hadisəsidir. O, Azərbaycan aşıq poeziyasının mövzu 
dairəsinin bütün mütərəqqi ənənələrini davam etdirməklə bəra-
bər, onu orijinal sənətkar duyumu və istedadının məhsulu olan 
şeir inciləri ilə zənginləşdirmişdir. Bu mənada, tədqiqat Aşıq 
Əhməd poeziyasının, xüsusilə Şirvan aşıq mühitində, o cümlə-
dən el arasında məşhurluğunun səbəblərinin də buna bağlı oldu-
ğunu aşkarlamışdır. 
Şirvan aşıq mühiti tarixən poeziya ənənələri ilə zəngin ol-
muşdur. Bu mühitdə öz poetik sözü ilə seçilmək çətin məsələ-
dir. Çünki Şirvanda poeziyanın tarixən formalaşmış zəngin fon-
du və bu fond əsasında formalaşmış, yüksək tələblərə malik ta-
maşaçı – dinləyici zövqü var. Bu zövqün tələbləri səviyyəsinə 
qalxıb, onu ödəyəcək əsərlər qoşaraq məşhurlaşmış Aşıq 
 
 
 
— 161 — 
Əhməd poeziyası poetik istedadın məhsulu kimi Azərbaycan el-
aşıq poeziyası tarixində özünə əbədi yer tutmuşdur. 
Aşıq Əhməd poeziyasının  janr keyfiyyətinin öyrənilməsi 
göstərdi ki, onun yaradıcılığı janr baxımından da çox zəngin 
hadisədir. O, aşıq yaradıcılığının bütün janrlarında şeir qoşmuş 
və bununla həm aşıq poeziyasını zənginləşdirmiş, həm də özü-
nün şairlik istedadını, söz demək qüdrətini bu janrlar vasitəsi ilə 
gerçəkləşdirmişdir. O, ayrı-ayrı janrların poetik təbiətinə dərin-
dən bələd olan sənətkar kimi aşıq şeirinin hər bir janrının for-
ma-şəkil imkalarından sonacan istifadə etmişdir. Buna görə də, 
Aşıq Əhməd yaradıcılığında janrlardan istifadə problemi ayrıca 
mövzu kimi diqqəti cəlb etmişdir. Təhlil onun ayrı-ayrı janrlara 
münasibətdə yaradıcılıq nümayiş etdirdiyini aşkarlamışdır. Poe-
ziyasından hər bir janra aid səciyyəvi şeirlərin öyrənilməsi gös-
tərmişdir ki, Aşıq Əhməd el-aşıq poeziyasının poetik-forma 
strukturuna qarşı çox həssasdır. Bu formalar onun poetik ruhun-
da yaşayır. Onun istifadə etdiyi janrlar milli poetik düşüncənin 
ümumi janr fondunu bütövlükdə əhatə etməklə aşığın yaradıcı-
lığına ənənə hadisəsi olaraq daxil olmuş və Aşıq Əhmədin poe-
tik istedad və yaradıcılıq qüdrəti ilə bədii söz incilərinə çevril-
mişdir. 
Aşıq Əhməd janrın forma xüsusiyyətlərinə qarşı həssas ol-
muşdur. Belə ki, onun şeirlərində forma-şəkil elementlərinin 
«mexaniki tətbiqinə» rast gəlinmir. Yaratdığı hər bir şeirin janr 
xüsusiyyətlərini təşkil edən forma elementləri məzmunu, mə-
nanı, bədiiliyi, estetizmi şərtləndirən (təşkil edən) elementlərlə 
poetik vəhdətə girərək yüksək bədii estetizmə xidmət etmişdir. 
Sənətkarın poeziyasının yüksək bədii səviyyəsi dissertasi-
yada bu məsələyə xüsusi diqqət verilməsini şərtləndirmişdir. 
Tədqiqat aşkarlamışdır ki, Aşıq Əhməd poeziyasında bədiiliyi 
şərtləndirən amillərin sırası genişdir. Təhlil aşağıdakı amilləri 
ortaya çıxartmışdır: 
 
 
 
— 162 —
a) Aşıq sənəti ənənəsindən gələn bədiilik layı: 
Aşıq Əhməd poeziyası ilk növbədə «varisi», yetirməsi ol-
duğu Şirvan aşıq mühitinin poeziya faktıdır. Bu baxımdan, o, öz 
yaradıcılığında Şirvan el-aşıq poeziyasının ən mütərəqqi ənənə-
lərini davam və inkişaf etdirmişdir. Ustadlardan, ululardan əxz 
etdiyi bədiilik ənənələri onun poeziyasında daha da cilalanmış, 
Aşıq Əhməd nəfəsinə məxsus bədiiliyin xüsusiyyətlərini şərtlən-
dirmişdir. 
b) Şirvan ədəbi mühitindən gələn bədiilik layı: 
Şirvan el-aşıq poeziyası, ümumiyyətlə, Şirvanda çox qədim 
və yüksək ənənələrə malik poeziya ənənələri ilə həmişə qarşı-
lıqlı təsirdə olmuşdur. Bu mühitdə aşıq sənəti heç vaxt məhəlli, 
mühitin mədəni-ədəbi həyatından təcrid olunmuş, yaxud müəy-
yən zümrəyə məxsus sənət və yaradıcılıq hadisəsi olmamışdır. 
Bu baxımdan, Şirvanda aşıq yaradıcılığı dövrün yazılı ədəbi 
ənənələri ilə daim qarşılıqlı təsirdə olmuşdur. Aşıq Əhməd poe-
ziyası da Şirvan aşıq mühitinin qabaqcıl, öndə olan poetik hadi-
səsi kimi mühitdəki bu proseslərin fövqündə durmuşdur. Yəni 
onun poeziyasına Şirvanda çox güclü olan yazılı poeziya 
ənənələrinin təsiri olmuşdur. Aşıq Əhməd yaradıcılığının heç 
də məhəlli hadisə olmaması onun mühitin poetik ənələrinin hər 
cür mütərəqqi təsirlərinə qarşı həssas olduğunu aydın şəkildə 
göstərir. 
c) Sənətkarın fərdi istedad və yaradıcılıq qüdrəti: 
Aşıq Əhməd poeziyasının yüksək bədii estetizminin əsasın-
da, təbii ki, yuxarıda sadalanan iki amillə yanaşı onun poetik is-
tedadı dayanır. Yaradıcılığının bədii mahiyyətinin tədqiqatda 
geniş şəkildə təhlili göstərir ki, onun poeziyasının məşhurlaş-
ması, müasir aşıq poeziyasının qabaqcıl hadisəsinə çevrilməsi 
Aşıq Əhmədin ənənə ilə fərdi poetik istedadının ecazkar vəhdə-
tindən doğmuşdur. 
 
 
 
— 163 — 
Araşdırmada Aşıq Əhmədin dastan yaradıcılığına ayrıca fə-
sil həcmində diqqət verilmiş və təkcə Aşıq Əhməd yaradıcılığı 
üçün deyil, bütöv Azərbaycan dastan yaradıcılığı üçün xarakte-
rik olan bir sıra əlamətdar və mühüm məqamlar aşkar edilmiş-
dir. 
Dastan yaradıcılığı Aşıq Əhmədin poetik irsi içərisində mü-
hüm yer tuturdu. İyirmidən yuxarı dastanın müəllifi olan Aşıq 
Əhməd uzun illər ərzində dastan yaradıcılığı ilə məşğul olmuş 
və təbii olaraq, dastançı aşıq kimi məşhurlaşmışdır. 
Onun dastan yaradıcılığının kəmiyyət baxımından çox iri 
hadisə olması tədqiqatın üçüncü fəslində Aşıq Əhməd dastançı-
lığının yalnız səciyyəvi məqamlarının xüsusi olaraq qabardıl-
masını şərtləndirmişdir. 
Tədqiqat ilk növbədə onu aşkarlamışdır ki, Aşıq Əhmədin 
dastanlarının çox hissəsi sovet dövrünün ideoloji yasaq və çər-
çivəsidən irəli gəlməklə quruculuq mövzusuna həsr olunsa da, 
bu dastanlar klassik dastan yaradıcılığının ən yaxşı ənənələrini 
özündə hifz etmişdir. Belə ki, Aşıq Əhməd yaradıcılığı üçün bir 
səciyyəvi keyfiyyət aşkarlanmışdır ki, o, istənilən mövzunu 
dastanın süjet sxeminə uyğunlaşdırmağı bacaran sənətkar ol-
muşdur. Bu, aşığın dastan yaradıcılığının poetik sirlərinə dərin-
dən bələdliyini, bu sahədə mövcud olan ənənələri dərindən əxz 
etdiyini göstərir. Bütün sovet dövrü aşıqlarıının sosializm quru-
culuğuna zorən cəlb edildiyi və bunun bir çox sənətkarlara hə-
yatı bahasına başa gəldiyi şəraitdə Aşıq Əhmədin ideoloji möv-
zular çevrəsində də dastançılığın əski ənənələrini qorumağa ça-
lışması onun bir dastançı kimi öz sənətinin vurğunu olduğunu 
göstərməklə yanaşı, sənətin müqəddəslik ənənələrini davam et-
dirdiyini də göstərir. 
Tədqiqat aşkarlamışdır ki, ideoloji mövzular əksər hallarda 
Aşıq Əməd üçün epik ənənələrin davam etdirilməsindən ötrü 
«örtük» rolunu oynamışdır. Tədqiqatın üçüncü fəslində bunun 
 
 
 
— 164 —
səciyyəvi örnəyi kimi geniş təhlil edilmiş «Şirvan və Fərqanə» 
dastanı ilə bağlı araşdırma göstərdi ki, o, dastançılıq ənənələri-
nin, milli-mənəvi dəyərlərin qorunması və yaşadılmasından öt-
rü hər bir imkandan - «nəfəs yolundan» ustalıqla istifadə etmiş-
dir. 
Araşdırma nəticəsində bəlli olmuşdur ki, Aşıq Əhmədin 
dastan yaradıcılığında milli ənənələrə sədaqət özünü açıq şəkil-
də hiss etdirir. O, bir çox hallarda ənənədən istifadə edərək 
dini-ilahi, ruhani-mənəvi dəyərlərin yaşadılmasına xüsusi diq-
qət vermişdir. 
Sovet dövrünün sənətkarı olan Aşıq Əhməd sosializm quru-
culuğu adı altında əridilən mənəvi-milli dəyərlərimizi dastanlar 
vasitəsi ilə yaşatmağa çalışmışdır. Bu baxımdan, onun dastan 
qəhrəmanlarının milli xarakteri həmişə ülvi, pak hisslərdən 
yoğrulmuşdur. 
Aşıq Əhmədin dastanlarının təhlili göstərir ki, o, aşıq yara-
dıcılığının tarixi fonduna dərindən bələd olmuşdur. Sənətkar 
bütün məşhur Azərbaycan dastanlarını məharətlə ifa etməklə 
yanaşı, özü də həmin dastanların əbədi-əzəli ənənə əsasını özü-
nün yaratdığı dastanlarda təcəssüm etdirə bilmişdir. 
Sənətkarın dastanlarının tədqiqi aşkarlamışdır ki, onun das-
tanlarında epik yaddaşdan gəlməklə bir sıra qiymətli obrazlar 
ənənə hadisəsi kimi yaşamaqdadır. Belə səciyyəvi cəhətlərə 
(məsələn, gözəlin kirpiyinin Oğuzun oxu obrazı ilə verilmə-
sinə) diqqət edilməsi göstərdi ki, Aşıq Əhmədin dastanlarında 
təcəssüm olunan epik yaddaş bir sıra cəhətlər ilə Azərbaycan 
dastançılığının çox qədim dövrələrinin izlərini özündə bu gün 
də yaşatmaqdadır. 
Tədqiqat Aşıq Əhmədin dastan yaradıcılığının həm kəmiy-
yət, həm də bədiilik baxımından nəhəng hadisə olduğunu ay-
dınlaşdırmaqla onun dastanlarının ayrıca monoqrafik tədqiqata 
ehtiyacı olması zərurətini də aşkarlamışdır. 
 
 
 
— 165 — 
İNFORMATORLARIN SİYAHISI 
 
1. Xanəhməd Hüseynov (Kürdəmir rayonu, Carlı kəndi, 
təqaüdçü, 76 yaş). 
2. Gülməmməd Eyvazov (Kürdəmir rayonu, Carlı kəndi, 
müəllim, 60 yaş). 
3. Əziz müəllim (Kürdəmir rayonu, Sovla kəndi, 2004-cü 
ildə vəfat edib). 
4. Vaqif Hacıyev (Kürdəmir şəhəri, təqaüdçü, 66 yaş). 
5. Pirvəli kişi (Qəbələ rayonu, Əmirvan kəndi, təqaüdçü, 76 
yaş). 
6. Həmid kişi (Kürdəmir rayonu, Şüşün kəndi, təqaüdçü, 85 
yaş). 
7. Həsən kişi (Şamaxı rayonu, təqaüdçü, 79 yaş). 
8. Məmmədhüseyn kişi (Qəbələ rayonu, Əmirvan kəndi, tə-
qaüdçü, 70 yaş). 
9. Bahadur müəllim (Ağsu rayonu, Rəhimli kəndi, müəllim, 
67 yaş). 
10. Mələk xanım (aşığın həyat yoldaşı, təqaüdçü, 75 yaş). 
11. Sədəf xanım (aşığın qardaşı arvadı, 2001-ci ildə vəfat 
etmişdir). 
12. Adil Rüstəmov (aşığın qardaşı, Kürdəmir şəhəri, 2004-
cü ildə vəfat etmişdir). 
13. Aşıq Əhliman (Bakı şəhəri, aşıq, 54 yaş). 
14. Elnarə Abdullayeva (müğənni, Bakı şəhəri, 35 yaş). 
15. Aşıq Məhəmməd Şirvanlı (Ağsu rayonu, aşıq, 56 yaş). 
16. Qəşəm İsabəyli (Bakı, «Şirvannəşr»in direktoru, şair, 
60 yaş). 
17. Zəlimxan Yaqub (xalq şairi, Bakı şəhəri, 60 yaş). 
18. Xələf Qarayev (Kürdəmir rayonu, Carlı kəndi, 2001-ci 
ildə vəfat edib). 
 
 
 
— 166 —
İSTİFADƏ OLUNMUŞ ƏDƏBİYYAT 
 
 
Azərbaycan dilində: 
 
1. Abbasov İ. Ön söz // Azərbaycan ədəbiyyatı inciləri: 
Dastanlar. B.: Yazıçı, 1987, 17 s. 
2. Abdulla B. «Kitabi-Dədə Qorqud»un poetikası. B.: Elm, 
1999, 223 s. 
3. Abdullayev C. Lirika və zaman. B.: Yazıçı, 1982, 
4. Abdullayev K.Gizli «Dədə Qorqud». B.: Yazıçı, 1991, 
152 s, 
5. Abdullayev T. Aşıq Əhmədin yubiley mərasimi // «Kür-
dəmir» qəz., 3 iyun 1995. 
6. Abdullayev T. Ziyalılar fəxrimizdir. B.: Əbilov, Zeyna-
lov və oğulları nəşriyyatı, 230 s. 
7. Abdullayev T. Onlar xatirələrdə yaşayır. B.: Çaşıoğlu, 
2001, 262 s. 
8. Axundov A. Aşıq Şamil Piriyev. B.:1988, 81 s.  
9. Axundov Ə. Azərbaycan sovet aşıq yaradıcılığına dair / 
Azərbaycan şifahi xalq yaradıcılığına dair tədqiqlər. II kitab. 
B.: Azərbaycan SSR EA  Nəşriyyatı, 1966, s. 52-76. 
10. Axundova K. Aşıq Şamil Piriyev (metodik material) / 
Azərbaycan SSR Mədəniyyət Nazirliyi, Xalq Yaradıcılığı və 
Mədəni-maarif İşi Üzrə Elmi-metodiki Mərkəz, Respublika 
Aşıqlar Birliyi. B.:1988 (əlyazması hüququnda), 36 s. 
11. Allahmanlı M. Türk dastan yaradıcılığı. B.: Ağrıdağ, 
1998, 142 s. 
 
 
 
— 167 — 
12. Allahmanlı M. Dastan ənənəsi və onun bəzi məsələləri 
// «Dədə Qorqud» jur., № 3, 2002, s. 70-81 
13. Araslı H. Aşıq yaradıcılığı. Bakı: «Birləşmiş nəşriy-
yat», 1960, 121 s.  
14. Aşıq Əhməd. Sazımın telləri. B.:1965, 30 s. 
15. Aşıq Əhməd. Əlləriniz yorulmasın. B.: Yazıçı, 1980, 43 
s. 
16. Aşıq Əhməd. İtən sazım. B.: «Şur» nəşriyyatı, 1995, 
144 s. 
17. Aşıq Əhməd. Xoş gəlmisən Kürdəmirə, rəhbərim. B.: 
Şirvannəşr, 1998, 32 s. 
18. Aşıq Əhməd. «Şirvan və Fərqanə» dastanı (əlyazması 
şəxsi arxivimizdədir) 
19. Aşıq Əhməd. «Yasər Xəzri və Səhər Təbrizi» dastanı 
(əlyazması şəxsi arxivimizdədir). 
20. Aşıq Əhməd. «Rəhniyə və Fərmail» dastanı (əlyazması 
şəxsi arxivimizdədir). 
21. Aşıq Əhməd. «Arif və Qərənfil» dastanı (əlyazması 
şəxsi arxivimizdədir). 
22. Aşıq Əhməd. «Kosmosda Qiyafət» dastanı (əlyazması 
şəxsi arxivimizdədir). 
23. Aşıq Əhməd. «Canbaxış və Qüdyal» dastanı (əlyazması 
şəxsi arxivimizdədir). 
24. Aşıq Əhməd. «Elşən və Gülşən» dastanı (əlyazması 
şəxsi arxivimizdədir). 
25. Aşıq Əhməd. «Aytən və Zöhrab» dastanı (əlyazması 
şəxsi arxivimizdədir). 
26. Aşıq Əhməd. «Höccət və Məşəqqət» dastanı (əlyazması 
şəxsi arxivimizdədir), 
 
 
 
— 168 —
27. Aşıq Əhməd. «Aşıq Mirzə Bilal» dastanı (əlyazması 
şəxsi arxivimizdədir). 
28. Aşıq Əhmədin dastan fondu (əlyazmaları şəxsi arxivi-
mizdədir), 
29. «Aşıq Qərib» dastanı. Azərbaycan məhəbbət dastanları. 
B.: Elm, 1979, s. 167-202 
30. Aşıqlar // Tərtib edəni S.Axundov. II çapı. B.: Azərbay-
can Dövlət Nəşriyyatı, 1960, 183 s. 
31. Aşıqlar və el şairləri // Toplayanı və tərtib edəni S.Qə-
niyev. B.: ADPU,1993, 112 s. 
32. «Aşıq mahnıları»// «Bakı» qəz., 14 fevral 1978. 
33. Azurdə A. «Ay ustad» // «Kürdəmir» qəz., 27 may 
1995. 
34. Azərbaycan aşıqları və el şairləri / Tərtib edəni 
Ə.Axundov 2 cilddə, II c., B.:«Elm», 1964, 544 s. 
35. Azərbaycan dastanları. 5 cilddə, I c.. Tərtibçilər: 
Ə.Axundov və M.H.Təhmasib. B.: Az. SSR EA Nəşriyyatı, 
1965, 423 s.  
36. Azərbaycan dastanlan. 5 cildə, II c. / Tərtibçilər: 
Ə.Axundov və M.H.Təhmasib. B.: Az. SSR EA Nəşriyyatı, 
1966, 439 s. 
37. Azərbaycan dastanları. 5 cilddə, III c. / Toplayanı və 
tərtib edəni Ə.Axundov. B.: Azərbaycan SSR EA Nəşriyyatı, 
1967, 438 s.  
38. Azərbaycan dastanları. 5 cilddə, IV c. / Tərtib edəni 
M.H.Təhmasib. B.: Az. SSR EA   Nəşriyyatı, 1969, 542 s.  
39. Azərbaycan dastanları. 5 cilddə, V c. / Tərtib edəni 
Ə.Axundov. B.: Az. SSR EA   Nəşriyyatı, 1969, 468 s. 
 
 
 
— 169 — 
40. Azərbaycan dastanları / Toplayıb nəşrə hazırlayanı 
A.Nəbiyev. B.: 1977, 179 s. 
41. Azərbaycan ədəbiyyatı inciləri: Dastanlar / Tərtibçi 
B.Abdullayev. B.: Yazıçı, 1987, 571 s.  
42. Azərbaycan xalq dastanları. 2 cilddə, I c./ Toplayanı və 
tərtib edəni Ə.Axundov. B.: 1961, 297 s. 
43. Azərbaycan xalq dastanları. 2 cildə, II c. / Toplayanı və 
tərtib edəni Ə.Axundov. B.: 1961, 281 s. 
44. Azərbaycan xalq dastanları / Toplayanı və tərtib edəni 
Ə.Axundov. B.: 1980, 231 s. 
45. Bahadurqızı Y. Həsrət. B.: Çaşıoğlu, 1999, 80 s, 
46. Bahadurqızı Y. Vurğunam nəğməyə, saza. B.: Çaşıoğlu, 
2000, 134 s. 
47. Bayat F. Oğuz epik ənənəsi və «Oğuz kağan» dastanı. 
B.: Sabah, 1993, 194 s. 
48. Babayev İ., Əfəndiyev P. Azərbaycan şifahi xalq ədə-
biyyatı. B.: Maarif, 1970, 268 s. 
49. Borev Y. Estetika. B.: Gənclik, 1980, 222 s. 
50. Bülbüloğlu P. Təbrik teleqramı 
51. Cabbarov Ə. «Itən sazın havası» // «Xalq qəzeti», 21 
iyun 1996 
52. Cəfərli M. Azərbaycan məhəbbət dastanlarının poeti-
kası. B.: Elm, 2000, 264 s. 
53. Cəfərli M. Dastan və mif. B.: Elm, 2002, 188 s.  
54. Cəfərli Y. Qarabağ şikəstəsi. B.: «Azərbaycan Ensiklo-
pediyası» NPB, «Göytürk», 1995, 54 s. 
55. Cəfərov M. Klassiklərimiz haqqında. B.: Uşaqgəncnəşr, 
1948, 199 s.  
 
 
 
 
— 170 —
56. Cəfərov N. Eposdan kitaba. B.: Maarif, 1999, 220 s. 
57. Cəfərov N., Xəlil A. Aşıq sənətinin sistemi: invariant 
strukturu və funksional-diaxron elementləri. - H.İsmayılov. 
Aşıq yaradıcılığı: mənşəyi və inkişaf mərhələləri. B.: Elm, 
2002, s. 3-8 
58. Cəfərzadə Ə., Qəniyev S. Şirvan şairləri (məlumat ki-
tabı). B.: 1994, 50 s. 
59. Cəlal M., Xəlilov P. Ədəbiyyatşünaslığın əsasları. B.: 
Maarif, 1972, 280 s. 
60. Cəmşidov Ş. «Kitabi-Dədə Qorqud». B.: Elm, 1977, 
236 s. 
61. Cəmşidov Ş. «Kitabi Dədə Qorqud» (tarixi, coğrafi, 
tekstoloji tədqiq və Drezden əlyazmasının dürüstləşdirilmiş el-
mi mətni). B.: Elm, 1999, 678 s. 
62. E1 sənətkarının xeyirxahlığı // «Səhər» qəz., 13 fevral 
1993. 
63. Əbülqazi Bahadır xan. Şəcəreyi-tərakimə. Ruscadan 
tərcümə edəni İ.M.Osmanlı. B.: «Azərbaycan Milli Ensiklope-
diyası» NPB, 2002, 144 s. 
64. Ədəbiyyatşünaslığın əsasları. B.: Azərtədrisnəşr, 1964, 
279 s. 
65. Əfəndiyev P. Azərbaycan şifahi xalq ədəbiyyatı. B.: 
«Maarif, 1981, 403 s. 
66. Əfəndiyev P. Azərbaycan şifahi xalq ədəbiyyatı. B.: 
Maarif, 1992, 480 s. 
67. Əfəndiyev P. Dastan yaradıcılığı. B.: ADPU, 1999, 131 
s. 
68.Əfəndiyev O.Aşıq poeziyasının estetik problemləri. B.: 
Azərnəşr, 1983, 116 s. 
 
 
 
— 171 — 
69. Ələsgərnən Səhnəbanu. - Göyçə dastanları və aşıq rəva-
yətləri / Toplayanı və tərtib edəni H.İsmayılov. B.: Səda, 2001, 
s. 412-431 
70. Əşrəf M. Hər daşına qurbanam // «Kürdəmir» qəz., 25 
sentyabr 1998. 
71. Əzimli Ə. Aşıq Əhmədi gümrah gördüm // «Həyat» 
qəz., 17 aprel 1998. 
72. Hacıyev A. Bayatı poetikası. B.:Mütərcim, 2000, 162 s.  
73. Həkimov M. Azərbaycan klassik aşıq yaradıcılığı. B.: 
APİ, 1982, 87 s. 
74. Həkimov M. Azərbaycan aşıq ədəbiyyatı. B.: Yazıçı, 
1983, 279 s. 
75. Həkimov M. Azərbaycan aşıq şeir şəkilləri və qaynaq-
ları. B.: Maarif, 1999, 376 s. 
76. Həkimov M. Aşıq sənətinin poetikası. B.: Səda, 2004, 
606 s. 
77. Həmidova Z. Sevən qəlbi, görən gözü cavandı // «Əlil-
lər» qəz., 17-23 dekabr 1999. 
78. Xalisbəyli T. Məhəbbətə xalq abidəsi. B.: Yazıçı, 1989, 
141 s. 
79. Xoşdilək el sənətkarı // «Səs» qəz., 26 oktyabr 1998 
80. İbrahimov M. Aşıq poeziyasında realizm. B.: Az. SSRİ 
EA Nəşriyyatı, 1966, 121 s. 
81. İsabəyli Q. «Koroğlu aşıq» / Y.Bahadurqızı. Vurğunam 
nəğməyə, saza. B.: Çaşıoğlu, 2000, s. 92-93 
82. İsmayılov H. Göyçə dastanları: türk epik sistemində 
dastan informasiyasının fasiləsizliyi (ön söz) / Göyçə dastanları 
və aşıq rəvayətləri. Toplayanı, tərtib edəni, ön sözün, qeyd və 
izahların müəllifi H.İsmayılov. B.:Səda, 2001, s.3-82. 
 
 
 
— 172 —
83. İsmayılov H. Aşıq sənətinin inkişaf mərhələləri / «Dədə 
Qorqud» T. 1, B.: 2002, s. 50-100 
84. İsmayılov H. Aşıq yaradıcılığı: mənşəyi və inkişaf mər-
hələləri. B.: Elm, 2002, 311 s. 
85. İsmayılov H. Göyçə aşıq mühiti: təşəkkülü və inkişaf 
mərhələləri. B.: Elm, 2002, 404 s. 
86. İsmayılov H. Aşıq Alının şəxsiyyəti və irsi // «Dədə 
Qorqud» jur., N 2,  2002, s. 103-123 
87. İsmayılov H. Dədə Ələsgər poeziyasının sufi mahiyyə-
tinə dair / Azərbaycan şifahi xalq ədəbiyyatına dair tədqiqlər. 
XI kitab. B.: Səda, 2002, s. 24-49 
88. İsmayılov H. Göyçə dastanlarında Şah İsmayıl obrazı 
/«Struktur-semiotik araşdırmalar» toplusu, N-1 2, B.:Səda, 2002, 
s.62-66. 
89. İsmayılov H. Aşıq sənətinin ata, baba, dədə mərhələləri 
/ Azərbaycan şifahi xalq ədəbiyyatına dair tiədqiqlər. XII kitab. 
B.: Səda, 2002, s.156-164 
90. İsmayılov H. Göyçə dastanlarının sufi konteksti // «Fi-
lologiya məsələləri», № 1, B.:ADPU, 2003, s. 252-259 
91. İsmayılov H. Aşıq sənətində «Dədə» epitetinin sufi ma-
hiyyətinə dair // «Filologiya məsələləri», N 2, B, ADPU, 2003, 
s. 18-20 
92. İsmayılov H. Aşıq yaradıcılığının iki konteksti: təriqət 
və sənət // «Dədə Qorqud» jur., N-1 «, B.:2003, s. 58-64 
93. Kitabi-Dədə Qorqud. F.Zeynalov və S.Əlizadənin nəşri. 
B.: Yazıçı, 1988, 265 s. 
94. Xələfli Ə.R. Aşıq Əhmədi gümrah gördüm // «Kredo» 
qəz., 14 mart 2000. 
 
 
 
— 173 — 
95. Qaçaq Nəbi. Toplayıb tərtib edəni Ə.Axundov. EA AzF 
Nəşriyyatı. B.: 1941, 321 s. 
96. Qarayev Y. Tarix: yaxından və uzaqdan. B.: Sabah, 
1996, 712 s. 
97. Qasımzadə F. XIX  əsr Azərbaycan ədəbiyyatı. B.: 
Maarif, 1956, 554 s.  
98. Qasımlı M. Aşıq sənəti, B.: Ozan, 1996, 260 s. 
99. Qəniyev S. Şirvan folklor mühiti. B.:Ozan, 1997, 260 s.  
100. Qəniyev S. Aşıq şeirinin poetikası. B.: ADPU, 1999, 
64 s. 
101. Qəniyev S. Nə Şakiri tapdım, nə Həsrəti, nə də 
Əhmədi. -Y.Bahadurqızı. Vurğunam nəğməyə, saza. B.: 
Çaşıoğlu, 2000, s. 81-86 
102. Qəniyev S. Adım Aşıq Şakir - Mahalım Şirvan. B.: 
Nurlan, 2001, 167 s. 
103. Qəniyev S. Şirvanlı Aşıq Mirzə Bilal. B.: Nurlan, 
2003, 307 s. 
104. Məhəbbət dastanları / Toplayanı və tərtib edəni 
R.Rüstəmzadə. B.: Gənclik, 1982, 171 s.  
105. Məmmədli E. Təcnis sənətkarlığı. B.: 1998, 161 s. 
106. Məmmədov C. Türk epik ənənəsində Dədə Qorqud. 
Namizdlik dissertasiyasının avtoreferatı. B.:1999, 27 s. 
107. Məmmədov F. Dindi telli saz // «İrəli» qəz., 15 may 
1990 
108. Məmmədova N. Aşıq poeziyasında mövzu və janr 
əhatəsi (Aşıq Hüseyn Şəmkirlinin poetikası əsasında). B.: 
ADPU, 1999, 102 s. 
109. Məmmədova Z. Əli sazlı, dili sözlü // «İrəli» qəz., 16 
dekabr 1989. 
 
 
 
— 174 —
110. Milli müdafiə fonduna // «Kürdəmir» qəz., 19 sent-
yabr 1992. 
111. Mirəhmədov Ə. Ədəbiyyatşünaslıq. Ensiklopedik lü-
ğət. B.:  Azərbaycan Ensiklopediyası NPM, 1998, 240 s. 
112. Miskin Abdal / Toplayanı, tərtib edəni, ön söz, qeyd 
və izahların müəllifı H.İsmayılov. B.: Səda, 2001, 287 s.  
113. Musiqidir gödək ömrü uzadan // «Səhər» qəz., 2 aprel 
1991. 
114. Mustafayev C. Sənətin milli kökləri (ön söz) / O.Əfən-
diyev, Aşıq poeziyasının estetik problemləri. B.: Azərbaycan 
Dövlət Nəşriyyatı, 1983, s. 3-7 
115. Mürsəlov M. Əsgər oğluna // «Gənc müəllim» qəz., 9 
dekabr 1971. 
116. Mürsəlov M. Aşıq Əhməd // «Mədəni-maarif işi» jur., 
N- 3, 1983 
117. Namazov Q. Azərbaycan aşıq sənəti. B.: Yazıçı, 1984, 
192 s. 
118. Namazov Q. Aşığın sazı və sözü. B.: Yazıçı, 1980, 
189 s. 
119. Namazov Q. “Ulu Şirvanın saz-söz ustası” /Aşıq 
Əhməd. İtən sazım. B.: Şur, 1995, s.139-143 
120. Nəbiyev A. Qəhrəmanlıq səhifələri. B.: 1975, 50 s. 
121. «Oğuz kağan» dastanı / F.Bayat. Oğuz epik ənənəsi və 
«Oğuz kağan» dastanı. B.: Sabah, 1993, s. 110-123 
122. Oğuznamələr / İşləyib çapa hazırlayanlar və ön sözün 
müəllifləri: K.V.Nərimanoğlu və F.Uğurlu. B.: Bakı Universi-
teti Nəşriyyatı, 1993, 91 s. 
 
 
 
— 175 — 
123. Rəşidəddin F. Oğuznamə /Fars dilindən tərcümə, ön 
söz və şərhlərin müəllifi R.M.Şükürova. B.:Azərbaycan Dövlət 
Nəşriyyat-Poliqrafiya Birliyi, 1992, 71 s. 
124. Saz-söz ustası // «Zaman» qəz., 14 noyabr 1996. 
125. Sazın-sözün işığında // «Sovet kəndi» qəz., 26 mart 
1991. 
126. Səfəroğlu Ə. Niyə belə qəmlisən. B.: 1994, 117 s. 
127. Şirvan aşıqları / Toplayanı və tərtib edəni S.Qəniyev. 
B.: ADPU, 1993, 115 s. 
128. Şirvan aşıqları. I hissə / Toplayanı və tərtib edəni 
S.Qəniyev. B.: 1996, 197 s. 
129. Şirvan aşıqları. II hissə / Toplayanı və tərtib edəni 
S.Qəniyev. B.: ADPU, 1997, 183 s. 
130. Tapdıq İ. «Şirvanın ustad sənətkarı» / Y.Bahadurqızı. 
Vurğunam nəğməyə, saza. B.: Çaşıoğlu, 2000, s. 87-90. 
131. Təhmasib M.H. Azərbaycan xalq dastanları (orta əsr-
lər). B.: Elm, 1972, 379 s. 
132. M.H.Təhmasib. Dastanlanmızın bir növü haqqında / 
Azərbaycan şifahi xalq ədəbiyyatına dair tədqiqlər. IV kitab. 
B.: Elm, 1973, s. 3-32 
133. M.H.Təhmasib. İlk söz / Azərbaycan məhəbbət das-
tanları. B.: 1979, s.3-32 
134. Vəliyev K. Dastan poetikası. B.: Yazıçı, 1984, 222 s. 
135. Vəliyev K. Elin yaddaşı, dilin yaddaşı. B.: Gənclik, 
1988, 274 s. 
136. Vəliyev V. Azərbaycan qəhrəmanlıq dastanları. B.: 
ADU, 1980, 83 s. 
137. Vəliyev V. Qaynar söz çeşməsi. B.:Yazıçı, 1981, 161 s. 
 
 
 
— 176 —
138. Vəliyev V. Azərbaycan folkloru. B.:Maarif, 1985, 351 
s. 
139. Yusifli V. Yolun düşsə Şirvana. B.: Şur, 1993, 160 s. 
 
 
Türk dilində: 
 
140. Caferoğlu A. XVI Asır Azeri Saz Şairlerinden Tufar-
kanlı Abbas. AUB, I, İstanbul, 1932, 7 s. 
141. Caferoğlu A. Terekeme Ağzıle Hüdut Boyu Saz Şair-
lerinden Kurbani ve Şiirleri. TDED, III, İsçtanbul, 1948, N 112, 
8 s. 
142. Caferoğlu A. Azerbaycan Edebiyatı / «Türk Dünyası 
Edebiyatı». 1, TDAV, 1991. 
143. Düzgün D. Aşık Şenligin Latıf Şah Hikayesi Üzerine 
Bir Deneme. «Milli Folklor» Dergisi, Ankara, 1990, Nı5, s. 12-
14. 
144. Köprülü M.F. Türk Edebiyatında Aşıq Tarzmın Menşe 
ve Tekamülü. «Milli Tetebbüler Mecmuası», N l, İstanbul, (h.) 
1331, 21 s. 
145. Köprülü M.F. Azeri Edebiyatının Menşei / İslam 
Ansiklopedisi, cilt 1, 1942, 5 s. 
146. Köprülü M.F. Türk Edebiyatında İlk Mutasavvifiar. 
Ankara, Diyanet İşleri başkanlığı Yayınları, 1991, 444 s.  
147. Köprülü M.F. Türk Saz Şairləri. Ankara, 1992. 
 
Rus dilində: 
 
 
 
 
— 177 — 
148. Бадалов Р. Правда и вымысел героического эпоса. 
Б.: Элм, 1983, 154с. 
149. Веселовский А.Н. Историческая поетика. М.: Выс-
шая школа, 1989, 406 с.  
150. Гребнев Л.В. Тувинский героический эпос: опыт ис-
торико-этнографического анализа. М.: 1960, 147 с. 
151. Гринцер П.А. Древнеиндийский эпос. М.: Наука, 
1974, 419 с. 
152. Гуляев Н.А. Теория литературы. М.: Высшая школа, 
1989, 381с.  
153. Дадашзаде К. Енуреская традиция как объект праг-
матического исследования. Б.: ИПО НА , 72 с. 
154. Емельянов Н.В. Сюжеты якутских олонхо. М., 1980, 
376 с. 
155. Емельянов Н.В. Сюжеты ранних типов олонхо. М., 
1983, 246 с. 
156. Жирмунский В.М. Тюркский героический эпос. 
Л.,1974, 727 с. 
157. Землянова Л.М. Современная американская фоль-
клористика. М.: Наука, 1975, 312 с. 
158. Короглы Х.Г., Набиев А.М. Азербайджанский 
героический эпос. Б.: Язычы, 1996, 397 с.  
159. Котляр Е.С. Эпос народов южнее Сахары. М., 1985, 
288 с. 
160. Краткий словарь по эстетике. М.: Издательство По-
литическая Литература. 1963, 544 с. 
161. Лебедева Ж.К. Архаический эпос эвенов. Новоси-
бирск, 1981, 158с. 
 
 
 
— 178 —
162. Мелетинский Е.М. Происхождение героического 
эпоса: ранние формы и архаические памятники. М., 1963, 
462 с. 
163. Неклюдов С.К. Героических эпос монгольских на-
родов: устные и литературные традиции. М., 1984, 400 с. 
164. «Песни ашука» // Газ. «Вышка», 14. П. 1978 
165. Пропп В.Я. Русский героический эпос. М., 1958, 
603 с. 
166. Уланов А.И. Бурятский героический эпос. Улан-
уде, 1963, 220 с. 
167. Якубова С. Азербайджанское народное сказание 
«Ашиг Гариб». Б.: Элм, 1968, 198с. 
168. Ямаева Е.Е. Алтайский героический епос (свйази с 
мифологией, представлениями, социально-бытовыми инсти-
тутами). Автореферат дисс. ... канд. ист. наук. Л., 1986, 26 с. 
 
 
 
— 179 — 
M Ü N D Ə R İ C A T 
 
 
Şirvan aşıq yaradıcılığının yorulmaz və cəfakeş  
tədqiqatçısı (H.İsmayılov) .......................................................... 3 
GİRİŞ .......................................................................................... 9 
 
I FƏSİL. 
AŞIQ ƏHMƏDİN HƏYAT VƏ YARADICILIQ YOLU........ 15 
Aşığın həyatı və sənət yolu ....................................................... 15 
Aşığın sənətkarlıq fəaliyyəti ..................................................... 23 
 
II FƏSİL. 
AŞIQ ƏHMƏDİN POEZİYASI .............................................. 47  
Aşıq poeziyasının ideya-estetik əsasları .................................. 47 
Şeirlərin mövzu əhatəsi ............................................................ 59 
Şeirlərin janr əhatəsi ................................................................. 87 
Şeirlərin bədii səciyyəsi ......................................................... 109 
 
III FƏSlL. 
AŞIQ ƏHMƏDİN DASTAN YARADICILIĞI .................... 109 
Azərbaycan dastançılıq ənənəsi və Aşıq Əhməd ................... 109 
Sənətkarın dastan yaradıcılığı ................................................ 124 
 
NƏTİCƏ ................................................................................. 176 
 
İNFORMATORLARIN SİYAHISI ....................................... 178 
 
İSTİFADƏ OLUNMUŞ ƏDƏBİYYAT ...............................  185 
 
 
 
— 180 —
 
 
 
YAQUT BAHADUR QIZI  ƏŞRƏFOVA 
 
 
 
 
AŞIQ ƏHMƏDIN YARADICILIĞI 
 
 
 
Nəşriyyatın direktoru: 
Eldar Əliyev 
 
Mətbəənin direktoru: 
Səhraf Mustafayev 
 
Kompüter tərtibçisi: 
Aliyə Qabilqızı 
 
 
 
Çapa imzalanıb28.04.2009 
Formatı  60x84 1/16.   
Həcmi 13  ç.v. 
Tirajı 300.   
 
 
 
