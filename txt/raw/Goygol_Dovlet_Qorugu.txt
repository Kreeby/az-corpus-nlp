Azərbaycan Respublikasının Təhsil Nazirliyi 
Bakı Dövlət Universiteti Coğrafiya fakültəsi 
ЛМЕА Eroziya və Suvarma Elmi Tədqiqat İnstitutu
TAHİR İBRAHİMOV 
AYGÜN ŞABANDAYEVA
GÖYGÖL
DÖVLƏT QORUĞU
-  m s e -
I Azərbaycan Respublikası Prezidentinin 
içlər İdarəsi
PREZİDENT KİTABXANASI 
BAKI-2Ö12— ------
И , о й * *
Elmi redaktoru: 
akademik B.Ə.Budaqov 
Coğrafiya elmləri doktoru, professor
İbrahimov T.O., Şabandayeva A.D.
Göygöl Dövlət Qoruğu.
Bakı, “Elm və təhsil”, 2012. 184 səh. (şəkilli).
Kitab, müəlliflərin son illərdə Kiçik Qafqazın Şimal və şimal-şərq 
hissəsində, xüsusən Göygöl rayonu ərazisində təşkil olunmuş Azərbay­
canın ilk qoruqlarından birinə - Göygöl qoruğunda və onun kənarlarında 
apardıqları kompleks tədqiqatlara əsaslanaraq tərtib edilmişdir. Qoruq 
ərazisində və onun ətraflarında son zamanlar təşkil edilmiş eyni adlı Milli 
Park ərazisində ekzogen proseslər və antropogen təsirlər artaraq fəlakətli 
eroziya prosesini yaratmışdır. Bunun nəticəsində ekoloji durum xeyli 
pisləşmiş, təbii ekosistemlər pozulmuşdur. Müəlliflər, həmçinin ayrı-ayrı 
təbii landşaftlarda eroziya prosesini tədqiq etmişlər. Kitabda səthi, xətti, 
otlaq eroziyasını əks etdirən foto şəkillər verilmişdir.
Kitab ekoloqlar, ali məktəb tələbələri və magistrantlar üçün 
nəzərdə tutulub.
3701000000 
N - 098- 2012
Qrifli !щ г
© «Elm və təhsil», 2012
Bu kitabımızı elimizin və elmimizin ağsaqqalı, coğrafiya elminin əvəz­
siz korifeyi, N.A.Prjevalki adına “Qızıl medaV’a layiq görülmüş, Azərbay­
can Respublikasının “Şöhrət orden”li alimi, Respublika Ağsaqqallar Şura­
sının sədri, AMEA-ııııt akademik H.Ə.Əliyev adına Coğrafiya İnstitutunun 
direktoru Azərbaycan Milli Elmlər Akademiyasının həqiqi üzvü (akademi­
ki) Budaq Əbdiiləli oğlu Budaqovun anadan olmasının 85 illik yubileyinə 
həsr edirik.
Müəlliflər
ÖN SÖZ
XX əsrin əvvəllərindən başlayaraq hal-hazıradək təbii 
komponentlərə antropogen təsirləri nəzərə alıb respub­
likamızda təbiətin mühafizəsi sahəsində xeyli işlər 
görülmüşdür ki, bunların da ən önəmlisi nəsli son dərəcə 
azalmış, tükənməkdə olan heyvan və bitki növlərini qoru­
yub saxlamaq məqsədi ilə qoruqların və yasaqlıqların 
təşkil olunmasıdır.
Bu məqsədlə də Azərbaycanda 19 qoruq, 23 yasaqlıq, 
2 ovçuluq təsərrüfatı və son zamanlar isə 8 Milli parklar 
yaradılmışdır. Bu təbii mühafizə obyektlərinin ümumi 
sahəsi respublika ərazisinin 10 %-ni təşkil edir.
Qoruq ərazilərinin insanların təsərrüfat fəaliyyə­
tindən çıxarılmasına baxmayaraq, bəzi qoruqlar (Ağgöl, 
Qızılağac, Şirvan və s.) həvəskar ovçuların toplandığı yerə 
çevrilmişdir.
Əlbəttə, Azərbaycan təbiətinin qlobal mühafizəsini 
təşkil etmək üçün insanların şüurunda təbiətə məhəbbət 
hissini artırmaq aktual məsələdir. Təbiətin qorunması 
probleminin həllini insanın təibətə olan məhəbbətində, 
insan həssaslığında axtarmalıyıq.
Bütün bunlarla yanaşı təşkil olunmuş qoruq və 
yasaqlıqların ərazilərinin təbii şəraiti hərtərəfli öyrənilməli 
və həmin sahələrdə geniş miqyaslı elmi tədqiqat işləri apa­
rılmalıdır. Bu iş demək olar ki, bütün qoruqlarda aparılır.
3
Araşdırmalar göstərir ki, aparılan elmi işlərin nəticələrini 
xalqa, oxuculara çatdırmaqda, insanlar arasında ekoloji 
tərbiyəni gücləndirməkdə müəyyən ləngimələr mövcuddur.
Yuxarıda göstərilən çatışmazlığı nəzərə alıb son 
zamanlar respublikamızda mövcud olan hər bir qoruq 
üçün kitab yazıb oxuculara təqdim etməyə başlamışıq. 
Belə ki, 2006-cı ildə «Qızılağac qoruğu», «Ağgöl qoruğu», 
2007-ci ildə «İsmayıllı qoruğu», 2008-ci ildə «Şirvan qo­
ruğu», «Zaqatala qoruğu» və «İlisu qoruğu» adlı kitablar 
çapdan çıxmışdır.
Oxuculara təqdim etdiyimiz «Göygöl qoruğu» kitabı 
Azərbaycanın dilbər güşələrindən olan füsunkar Göygölə 
və onun ətraf sahələrinə həsr olunmuşdur. Unikal land­
şafta, gözəl təbii-şəraitə malik olan bu ərazinin bütün təbii 
ərazi komplekslərini, komponentlərin qarşılıqlı vəhdəti 
nəticəsində yaranmış bu gözəl ecazkarlığın səbəblərini 
araşdırmaq, bu əraziyə aid olan ədəbiyyat materiallarını 
təhlil etmək və Göygölə layiq olan bir kitab yazıb, oxuculara 
təqdim etmək ən böyük amalımız olub. Bu işin öhdəsindən 
necə gəldik? - bunu oxucular deyəcək.
Bir məsələni də oxucuların nəzərinə çatdırmağı özü­
müzə borc bildik. Bəzi qoruqların statusu son zamanlar 
dövlət tərəfindən dəyişdirilərək eyni adlı Milli Parklara 
çevrilmişdir. Həmin Milli Parkların nəzdində xüsusi (ciddi) 
mühafizə olunan ərazilər kimi qoruqlar da fəaliyyət 
göstərir. Biz bu kitabda Azərbaycanın ilk qoruğu olan 
«Göygöl» qoruğu haqqında ətraflı məlumat verməyi 
məsləhət bilirik. Azərbaycan Milli Parkları haqqında geniş 
məlumatı özündə əks etdirən eyni adlı monoqrafiyanı 
yaxın vaxtlarda oxucuların ixtiyarına verməyi nəzərdə 
tutmuşuq.
Müəlliflər
4
GİRİŞ
Son zamanlar bəşəriyyəti narahat edən qlobal 
problemlər xeyli artmışdır. Onlardan ən aktualı isə eko­
logiyadır - təbiətin mühafizəsidir. İnsan yarandığı ilk 
dövrlərdən bu günədək təbiətin bütün komponentlə­
rindən - suyundan, torpağından, havasından, bitki örtü­
yündən və heyvanat aləmindən plansız şəkildə istifadə 
etmiş, nəticədə atmosfer zəhərli qazlarla çirklənmiş, su 
hövzələri yararsız hala düşmüş, torpaqlar öz münbitli­
yini itirmiş, bitki örtüyünün bəzi növləri tamamilə tükən­
miş və məhv olmuşdur. Heyvan növlərindən amansızca­
sına istifadə edildiyi üçün onların sayı azalmış, bəzi növ­
lərin kökü isə tamamilə kəsilmişdir. Bunun nəticəsində 
«Qırmızı kitablar» yaranmışdır. Ətraf mühitin müha­
fizəsi dünyada ümumdövlət və ümumxalq işinə çevril­
mişdir.
Antropogen amillərin təsiri nəticəsində təbiətin 
ilkin halı bu və ya digər dərəcədə pozulmağa məruz qalır 
və antropogen landşaftlar yaranır. İnsan təbiətə nüfuz 
etməklə bəzən ona müsbət, bəzən də mənfi (əksər hal­
larda) təsir göstərir. Mənfi halda landşaftın, o cümlədən 
ekosistemlərin ayrı-ayrı komponentləri, növmüxtəlifliyi 
müxtəlif dərəcədə pozulur və ya məhv edilir, növlər və 
qruplar arasında əlaqə, tarazlıq pozulduğundan biosfe­
rin buferlik qabiliyyəti zəifləyir. Belə sahələrdə dövlət 
qoruqları təbiəti mühafizədə etalon ərazi, təbii labo­
ratoriya kimi təbiəti mühafizə etməyə və təbiətdə baş 
verən dəyişikliklərin elmi əsaslarla öyrənilməsinə mü­
hüm kömək edə bilər.
Elmi-texniki tərəqqinin yeni yüksək mərhələsində 
çoxsahəli sənayenin və kənd təsərrüfatının sürətlə inki-
5
şafı, müxtəlif nəqliyyat növlərinin hədsiz çoxalması 
təbiətdən və təbii sərvətlərdən daha geniş istifadə olun­
ması ilə nəticələnir. Elmi-texniki tərəqqinin belə yüksək 
inkişafı əhalinin ümumi güzəranını yaxşılaşdırır, xəstə­
liklərin qarşısı xeyli alınır. Lakin eyni zamanda insanın 
təbiətə müdaxiləsi əksər hallarda neqativ ekoloji hadi­
sələrlə nəticələnir; yuxarıda qeyd etdiyimiz kimi təbii 
ekosistemlərin deqradasiyası, bir çox bitki və heyvan 
növlərinin sıradan çıxması, təbii resursların tükənməsi 
baş verir. Bu baxımdan dövlət tərəfindən yaradılan qo­
ruqlar təbiətin və ətraf mühitin köməyinə gəlir.
Cəmiyyət öz inkişafının yüksək pillələrinə qədəm 
qoyduqca təbiətlə insan arasındakı münasibət dəyişir və 
bu, həmişə insanların xeyrinə olur. Dünya əhalisi artdıq­
ca və insan öz əlində daha mükəmməl texniki vasitələri 
cəmləşdirdikcə təbiətdən çox mənfəət götürür. Nəticədə 
təbiət dəyişir, «xəstələnir», mövcud olan ümumi har­
moniya pozulur, nəhayət insanları düşündürən, narahat 
edən qlobal problemlər yaranır.
Odur ki, XX əsrdə insanlarla (bütün canlılarla) 
təbiət arasındakı qarşılıqlı əlaqəni öyrənən «Ekologiya» 
elminin meydana gəlməsi zərurətə çevrildi ki, bunun da 
qarşısında böyük məsələlərin həlli durur. Bu məsələlərin 
ən önəmlisi ekoloji tərbiyədir. Tərbiyə formaları pe- 
doqoji mövzu olduğundan bu barədə gələcək yazılarda 
daha geniş fikir söyləməyi nəzərdə tutmuşuq. Yeri 
gəlmişkən, qeyd etmək lazımdır ki, ekoloji tərbiyənin ön 
plana çəkilməsinin vaxtı çatmışdır. Onun uşaq baxça- 
larından tutmuş ali məktəblərə qədər bütün tədris müəs­
sisələrində öyrənilməsi vacibdir.
6
Cəmiyyətin sürətlə inkişaf etdiyi və böyük elmi tex­
niki qüvvəyə malik olduğu son əsrdə təbiətlə insan ara­
sındakı münasibət təmamilə pozulmuş, hətta ekolo­
giyamız üçün təhlükəli bir vəziyyət yaranmışdır. İnsanlar 
təbii komponentlərə güclü təsir göstərməklə təbiətə 
sağalmaz yaralar vurmuş, həmin yaralardan əmələ gələn 
sızıltılar, göynərtilər və ağrılar isə daim təbiətə öz mənfi 
təsirini göstərmişdir. Bütün bunların qarşısını almaq 
üçün ekoloji bilikləri artırmaq, kütlə arasında ekoloji 
təhsili genişləndirmək, gənc nəslin bu yöndə tərbiyəsini 
dünyanın sivil dövlətlərindəki səviyyəyə çatdırmaq XXI 
əsrin ən aktual problemlərindəndir.
Azərbaycanda kənd təsərrüfatı, turizm və rek­
reasiya və s. işlərlə bağlı təbiətin bütün komponentlərinə 
antropogen təsirlər gücləndirilmişdir. Bunun nəticəsində 
bəzi bitki növləri azalmış, bir sıra heyvan növlərinin 
nəsli isə kəsilmək təhlükəsi qarşısında qalmışdır.
Qoruqlar təbiətin ən yüksək mühafizə formala­
rından biridir. Burada müxtəlif təbii zonaların xarak­
terik landşaftları, kökü kəsilməkdə olan, yaxud nadir 
hallarda rast gəlinən bitki və heyvan növləri, eləcə də 
sıradan çıxmaq təhlükəsinə məruz qalan təbii komp­
lekslər və onların komponentləri, mağaralar, şəlalələr, 
buzlaqlar və s. qorunur. Qoruqlarda geoloji kəşfiyyat 
işləri, şumlama, mal-qara otarılması, turizm, ov etmək, 
balıq tutulması, ağac kəsmək, bitkiləri məhv etmək, 
ümumiyyətlə, təbii sərvətlərdən istifadə etmək və onların 
təbii halını pozmaq qadağan edilir. Qoruqlar təbii canlı 
laboratoriya sayılır. Qoruqlar müxtəlif təbii ərazilərin 
elmi və estetik əhəmiyyət kəsb edən Xarakter land­
şaftlarını, tükənmək təhlükəsinə məruz qalan təbii
7
kompleksləri, onların komponentlərini mühafizə edib 
saxlamaq, nadir və nəsli kəsilməkdə olan fauna və flora 
nümunələrini qoruyub artırmaq, təbiət komponentləri 
arasındakı qarşılıqlı əlaqə və asılılıqları təbii halında 
davam etdirmək, mühüm torpaqqoruyucu, iqlimmüla- 
yimləşdirici, sutəmizləyici, sanatoriya və rekreasiya əhə­
miyyətli meşəlikləri təbii halında saxlamaq məqsədilə 
yaradılır. Burada müxtəlif obyektlərdə uzun illər boyu ’ 
tədqiqatlar aparılır, təbiətin etalon və kontrol sahələrdə 
mürəkkəb ekoloji sistemlərin inkişafı qanunauyğunluq­
ları öyrənilir. Tədqiqat zamanı əldə edilən materiallar tə­
sərrüfatda istifadə olunan sahələrlə müqayisə olunur. 
Belə nəticələr təbii mühitin pozulma dərəcəsini aşkara 
çıxarmağa və onun qarşısını almaq üçün tədbirlər siste­
mini hazırlamağa imkan yaradır. Ekoloji sistemin daza 
çox rəngarəngliyini öyrənmək, genetik fondun növlərini 
saxlamaq məqsədilə qoruqlar müxtəlif landşaft zo­
nalarında yaradılır. Qoruq əraziləri ətrafında mühafizə 
zonaları (zolaqları) yaradılır. Bu zonalar insanın təsərrü­
fat fəaliyyətinin qoruğa daxil olmasının qarşısını alır.
Respublika təbətinin bütün sahələrinə nüfuz olun­
maqla, təbii sərvətlərdən geniş istifadə edilməklə müx­
təlif adda sənaye və kənd təsərrüfatı məhsulları istehsalı 
zamanı təbiətin təbiiliyi pozulur, təbii landşaft antro­
pogen landşaftla əvəz olunur. Bu proseslər hər il təkrar­
lanır, ilbəil onların həcmi artır, insanın təbiətə təsiri da­
ha da güclənir.
Bütün bunları nəzərə alan Azərbaycan höküməti 
müvafiq qərarlar əsasında Azərbaycanda Dövlət qoruq­
ları, dövlət yasaqlıqları vasitəsi ilə respublikamızın ayrı- 
ayrı regionlarının füsunkar təbiətini qoruyur.
8
Azərbaycan hökümətinin 4 fevral 1978-ci il tarixli 
«Azərbaycanda,qoruq işinin gələcəkdə yaxşılaşdırılması 
üzrə tədbirlər haqqında»kı qərarında deyilir: «...Res­
publikada yeni qoruqların və Milli Parkların yara­
dılması haqqında tədbirlər hazırlansın...»
Hökümətin 29 dekabr 1980-cı il tarixli qərarında 
deyilir ki, «Qoruq işinin təşkilindəki müvəffəqiyyətlərə 
baxmayaraq, respublikada qoruqların sayı azdır. Onla­
rın mövcud şəbəkəsi respublikanın bütün landşaft və 
iqlim zonalarını əhatə etmir».
Təbiətin mühafizəsi ilə bağlı respublikamızda döv­
lət səviyyəli böyük işlər • görülmüş, nazirliklər və 
komitələr yaradılmışdır ki, onların da idarə və şöbələri 
bilavasitə ətraf mühitin mühafizəsi ilə məşğuldur. 
Respublika Coğrafiya Cəmiyyətinin də işində ekologiya 
və ətraf mühitin mühafizəsi məsələsi ayrı-ayrı 
komponentləri ilə bilavasitə məşğul olan elmi-tədqiqat 
institutları (Coğrafiya, Botanika, Zoologiya, Torpaqşü­
naslıq və aqrokimya və s.) respublikanın təbii ehtiyat­
larını öyrənir və onlardan səmərəli istifadə yollarını 
araşdırır. Həmin institutların yerinə yetirdiyi elmi işlərin 
əksəriyyəti müvafiq olaraq təbii komponentlərin müha­
fizəsi ilə yekunlaşır.
Çox sevindirici haldır ki, qoruq və yasaqlıqların şə­
bəkəsi xeyli genişlənir, yeni qoruq növü (biosfer qoruq­
ları) yaratmaq üçün addımlar atılır, yeni-yeni Mili Park­
lar yaradılır. Qoruqların bəzilərinin statusu dəyişdirilə­
rək Milli Parklara çevrilir (bunun nəticələri haqqında 
düşünmək vacibdir və bu məsələdə çox diqqətli olmalı­
yıq)-
9
Azərbaycanın qoruq və yasaqlıqları
ə r t  i i 5 a  
C.7.1 çoru olar
i Цдб1 lx Qumaz/
II ALt/aQac XQizıiaäac
m Bəsıtçay xı Qooustzn
IV Göygöl хи Pirqulu
\v*ELAarfamı xııı Şırvan
V Hirnan içl.
VI Hisu ,, XV Zaçatala 7. Orguoad
r  ə L ə
CI'j yasaoLıçlar
İSəxı w.Səmxir 
2 IsmyÜL U.Bərda
3. Qusar tl.Korçay
A. Qızılca /з. Bondovan
5. Lacın \h.A6şeron
15. Kiç.-Qıntağ.
VII İsmayıllı
VIII
16. Лдоде. çitada.s Züvənd u. GUad sı 
9 Saray.-Am. IS. Daşaltı
A
В
Dövlət ovçulu? 
təsərrüfatları: 
Ulu düzü
Xanlar
XIV Türyan ay & Qu Sad L 
tv t
< " * * *
Mövcud qoruqların ekoloji vəziyyətini yaxşalış- 
dırmaq məqsədi ilə onların bəzilərinin ərazilərini geniş­
ləndirmək, qorunmasına böyük ehtiyac duyulduğu 
unikal landşaftların mühafizəsini təmin etmək üçün yeni 
qoruqların yaradılması günün aktual məsələlərindəndir.
Əlbəttə Azərbaycan təbiətinin qlobal mühafizəsini 
təşkil etmək üçün insanların şüurunda təbiətə məhəbbət 
hissini artırmaq aktual məsələdir. Təbiətin qorunması 
probleminin həllini insanın təbiətə olan məhəbbətində,
10
insan həssaslığında axtarmalıyıq. Xalq şairimiz Hüseyn 
Arif demişkən, insan təbiətə qarşı o qədər mehriban, 
qayğıkeş olmalıdır ki, «Bülbül enib budaqdan çiyni­
mizdə oxusun» «Oğrun baxışlı maral sərin çeşmə ba­
şında bizə qonaq olsun», gəlin elə edək ki, «düzləri keçə- 
keçə, insanın arxasınca ceyran şəhərə gəlsin».
Gözəl, ülvi arzudur. Bəzən bu müqəddəs borcu­
muzu unudaraq, nəinki Azərbaycanın hər bir güşəsində, 
hətta mühafizə olunan ərazilərdə - qoruq və yasaqlıq­
larda belə təbiətə qarşı amansız oluruq.
Bu yerdə fikirləşirsən ki, Azərbaycan təbiətinin 
vurğunu olan, sanki meşələrdəki ağacların sayını əzbər 
bilən, mərhum akademik Həsən Əliyev sağ olsaydı «Hə­
yəcan təbili»ni bir də çalardı və hər bir Azərbaycanlıya 
kəsilən bir ağacın sızıltısını özünün sındırılan qolu tim­
salında görməyi, duymağı tövsiyə edərdi. Və yəqin ki, 
son hökmünü xalq şairimiz Hüseyn Arifin poeziya dili 
ilə belə verərdi:
Dağ üstündən dağ çəkilir təbiətə 
Bu haqsızlıq, bu acgözlük 
Nə vaxtadək qalasıdı.
Təbiət də təbiətdi,
Əminəm ki, əzəl-axır, zalımlardan 
Qisasını alasıdı.
Lakin bu gec, olardı. Çay öz məcrasından çıxsa 
onu geri qaytarmaq çətindir. İnsan şüuru hər şeyi həll 
etməyə qadir olduğu kimi bu problemin qarşısını da al­
mağa, daha doğrusu, problemi yaradacaq səbəbləri ara­
dan götürməyə də qadirdir. Odur ki, bütün bunları nəzə-
rə alıb Azərbaycan qoruqlarının hər birinin təbii şəraiti­
ni, landşaftlarını və onların ekoloji vəziyyətini daha yax­
şı öyrənmək vacibdir. Ona görə ki, qoruqların, yasaqlıq­
ların, ovçuluq təsərrüfatlarının, qorunan təbiət abidələ­
rinin hər birinin yaradılmasının məqsəd və vəzifələri, 
tarixi, ekoloji xüsusiyyətləri, əlamətdar keyfiyyətləri, gə­
ləcək perspektivləri, elmi fəaliyyəti, qorunma rejiminin 
hüquqi əsasları haqqında geniş oxucu kütlələrinə məlu­
mat vermək dövrümüzün ən təxirəsalınmaz tələbidir.
12 13
I FƏSİL
GÖYGÖL QORUĞUNUN 
FİZİKİ-COĞRAFİ SƏCİYYƏSİ
"V
1.1. Göygöl qoruğunun yaradılma tarixi
Göygöl və onun ətrafının meşə landşaftı öz təbiət 
zənginliyi və füsunkarlığı ilə dünyada məşhurdur. Bu 
ərazi Azərbaycan təbiətinin unikal güşələrindən biridir. 
Göygöl və onun ətrafı dünyanın nadir və gözəl təbiətli 
Cenevrə (İsveçrə) və Ritsa (Gürcüstan) kimi göllərilə 
məharətlə rəqabət apara bilər. Xalq şairi M.Rahim əbəs 
yerə deməmişdir ki, «Əgər... Göygölü görməmisənsə de­
mə ki, görmüşəm Azərbaycanı».
Təbiətin belə bir füsunkarlığının nəticəsidir ki, 
Göygölün ətrafı hələ əsrimizin əvvəlində qoruq yaradıl­
ması üçün diqqəti cəlb etmişdir. 1910-1912-ci illərdə 
burada qoruq yaradılması məsələsi qaldırılmışdır, lakin 
həmin ərazidə qoruq 1925-ci ildə yaradıldı. Bu Azərbay­
canın ilk qoruğu idi.
Daha sonra bu qoruq mövcud hökümətin təbiəti 
mühafizə sahəsindəki səhv qərarları ilə ləğv edilmiş, icti­
maiyyətin arzu və təklifləri ilə yenidən bərpa olun­
muşdur.
Göygöl dövlət qoruğu 1950-ci ildə ləğv edildi, 1958- 
ci ilin mayında isə yenidən yaradıldı. Qoruq üç il yaşadı. 
Mərkəzi hökümətin tamamilə düzgün olmayan qərarına 
düşünülmədən əməl edilərək qoruğu 1961-ci ilin iyu­
nunda yenidən ləğv etdilər; onun meşələri birinci qrup 
meşələr kimi dövlət meşə fonduna, meşəsiz sahələrinin 
(dağ çəmənliklərinin) torpaqları isə dövlət ehtiyat tor­
paq fonduna verildi. (9)
14
Respublika höküməti öz səhvini qismən düzəldərək 
1961-ci.ilin noyabrında burada yasaqlıq təşkil etdi. 
Dörd ildən sonra təbiətin xeyirxah qüvvələri qalib gəldi: 
1965-ci ilin iyulunda Göygöl qoruğu üçüncü dəfə təşkil 
edildi. O hələlik 47 ildir ki, daimi fəaliyyət göstərir.
Azərbaycan hökümətinin 5 oktyabr 1966-ci il tarixli 
qərarı ilə Gəncə şəhər İcraiyyə Komitəsi Göygöl 
qoruğunun sərhədlərinin dəqiqləşdirilməsi, vəziyyətinin 
yaxşılaşdırılması və qoruq rejiminin lazımi səviyyədə 
icra olunması üçün müvafiq tədbirlər görülməsi 
tapşırılmışdı.
Göygöl qoruğundakı mövcud nöqsanları tamamilə 
aradan qaldırmaq və qoruq rejimini daha da möhkəm­
ləndirməkdən də bəhs edən 1978-ci il tarixli «Azərbay­
canda gələcək qoruq işinin daha da yaxşılaşdırılması 
tədbirləri haqcjında»kı qərarında deyilir: «Kirovobad 
(keçmiş) şəhər icraiyyə Komitəsinə tapşırılsın ki, Təbiəti 
Mühafizə Komitəsilə birlikdə qoruq rejimilə bir yerə sığ­
mayan bütün ictimai iaşə obyektlərini Göygöl qoruğu 
ərazisindən çıxartsın. Təbiəti Mühafizə Komitəsi Xanlar 
(keçmiş) rayon İcraiyyə Komitəsi ilə birlikdə əhalinin və 
heyvanların qoruq ərazisinə daxil olmasının məhdud­
laşdırılması tədbirlərini işləyib hazırlasın və həyata ke­
çirsin. Göygöl qoruğunda qoruq rejimi qaydalarına da­
ha ciddi əməl edilməsində bu qərarın mühüm rolu 
olmuşdur.
Göygöl dövlət qoruğunun ümumi sahəsi 6739 ha- 
dır. Göygöl qoruğunun ərazisi respublika ərazisinin 
0,08%-nə, qoruqların ümumi ərazisinin isə 3,6%-nə bə­
rabərdir.
Göygöl dövlət qoruğu Kiçik Qafqazın şimal- 
şərqində Kəpəz dağının (3065 m hündürlükdə) şimal ya­
macında orta və yuxarı dağ-meşə yarımqurşaqları, dağ
15
meşə-çəmən, subalp və alp qurşaqlarını əhatə edən 1100 
m-lə 3065 m hündürlüklər arasında yerləşir. Uzunluğu 
şimaldan cənuba 12 km, eni qərbdən-şərqə 9 km-dir.
Göygöl dövlət qoruğu Göygöl rayonu ərazisində 
yerləşir. Qoruq ərazisi Gəncə meşə təsən^jatmın torpaq 
fondu, dövlət torpaq fondunun yay otlaqları və^Spygöl 
rayonundakı sovxozların (keçmiş) ictimai torpaqları ilə 
əhatələnmişdir.
Göygöl dövlət qoruğu Kiçik Qafqazın həmin 
ərazisinin zəngin təbiət kompleksini- torpaqqoruyucu, 
susaxlayıcı, kurort-iqlim əhəmiyyətli dağ-meşə və dəğ- 
çəmən biosenozlarını, zəngin və qiymətli heyvanlar 
aləmini qorumaq, onların bərpası və artırılması yol­
larını, yaşayış şəraitini öyrənmək, füsunkar dağ göllərini 
və dağ çaylarını təbii halında saxlamaq, ərazidən elmi- 
tədqiqat işləri aparmaq üçün daha səmərəli istifadə 
etmək məqsədilə yaradılmışdır.
1.2. Göygöl qoruğunun və ətraf ərazilərin geoloji 
quruluşu
Qoruğun və onun ətraf sahələrinin geoloji quruluşu 
Ş.A.Əzizbəyov (1954), Ş.F.Mehdiyev (1955), M.A.Qaş­
qay (1959) və b. tərəfindən öyrənilmişdir. Həmin müəl­
liflərin fikirlərinə görə göstərilən ərazi Kiçik Qafqazın 
şimal-şərq yamacı olmaqla çox mürəkkəb geoloji quru­
luşa malikdir.
Ərazinin geoloji quruluşunda Yura, Tabaşir, 
Üçüncü və Dördüncü dövrlərin çöküntüləri iştirak edir. 
Yura çöküntüləri ərazi cəhətcə xeyli yayılmışdır. Bu 
çöküntülü vulkanogen xarakteri daşıyır və ona hər yerdə 
rast gəlmək olur. Yura çöküntüləri Murovdağ silsiləsi 
boyunca enli zolaq şəklində alt vulkanogen qatı üzə­
16
rində yayılmışdır. Ş.F.Mehdiyevin (1955) məlumatına 
görə, orta Yura yaşlı üzvi qalıqları olan çöküntülər 
Kəpəz dağında xeyli inkişaf etmişdir. Ona Yura qatı, 
əsasən, vulkanogen mənşəli Konqlomerant, kvarslı qum 
qatlarından ibarətdir. Üst Yura qatı karbonatlı və vul­
kanogen süxurlardan təşkil olunmuşdur.
Təbaşir çöküntüləri, əsas etibarı ilə dağətəyi zona 
boyunca yayılmışdır. Üçüncü dövr çöküntüləri vulka­
nogen və çökmə fasiyalardan ibarətdir: ərazidə Paleogen 
dövrü çöküntüləri də çoxdur. Dördüncü dövrün çökün­
tüləri isə allüvial-dellüvial, prolüvial materiallardan 
ibarət olub, dağətəyi və düzənlik hissədə yayılmışdır. 
Kiçik Qafqaz sisteminin vulkanogen və çökmə qatları 
şimal-qərb və cənub-şərq istiqamətindədir. Bu qatlar, 
yatım bucaqları çox da meylli (10-15°) olmayan qarışıq 
halında toplanmışdır (M.A.Qaşqay, 1959).
Göygöl ərazisi tektonik quruluşa görə Somxet- 
Qarabağ zonasına daxildir. Bu ərazi zəngin faydalı 
qazıntı və mineral su ehtiyatına malikdir. Burada çınqıllı 
qum, manqan, inşaat gilləri, kaolin, odadavamlı gillər, 
qum daşı, törəmə kvarsitlər, kükürd kolçedanı kimi də 
faydalı qazıntı yataqları vardır.
Bu ərazidə mineral sulu bulaqlar arasında Hacı- 
kənd yaxınlığında yerləşən çox debitli Turşsu mühüm 
yer tutur. Bu mineral su Sarıyal dağının şimal-şərq 
yamacında palıd, fısdıq, vələs cinslərindən ibarət meşə 
sahəsində yerləşir.
Ərazi əsasən geosinklinal zonada yerləşdiyindən 
güclü zəlzələnin baş verməsi burada həm geoloji struktu­
runun dəyişməsinə, həm də geomorfoloji quruluşun 
dəyişməsinə səbəb olmuşdur. Bu cəhətdən həm də relyef 
xeyli mürəkkəbləşmişdir.
zərbaycan Rer n ıj fjkası Prezidentinin 
İşlər İdarəsi
PREZİDENT KİTABXANASI
----- i
Ərazidə çökmə süxurlarla yanaşı vulkanogen 
mənşəli süxurlar da geniş yayılmışdır. Həmin süxurlar 
çox sıx və möhkəm, həm də güclü şəkildəyişməyə məruz 
qalmışlar.
Gölü hər tərəfdən əhatə edən qədim süxurlar 
yurayaşlı olub 130-140 milyon il əvvəl formalaşmışdır. 
(Mehdiyev, 1955). Onların rəngi açıq və tündboz, bəzən 
isə qara olur. Əksər hallarda kvarts və çöl şpatı şəklində 
yayılmışdır. Onların qalınlığı bəzən 200 m-ə çatır. (23) 
Gölün cənub və qərb sahilində kvartsın, kalsinin və 
baritin nazik qatlarına rast gəlinir.
Yuxarı qalxdıqca həmin süxurlar tufagen və gillicəli 
süxurlarla əvəz olunur. Tərkibində Orta yuranın 
daşlaşmış üzvi çöküntülərlə zəngin tufagen qatın 
qalınlığı 450 m olur. (23). Bu qatın üzəri bəzi yerlərdə 
qalınlığı 400 m-ə çatan boz və çəhrayı dolomitləşmiş 
əhəngdaşı ilə örtülmüşdür. Bunlar Kəpəz dağını hər 
tərəfdən əhatə edir.
Kəpəz dağı sinklinalın nüvəsini təşkil edir, onun 
şimal qanadında isə Göygöl və Ağgöl yerləşir.Kəpəzin 
ən uca zirvəsi 3029 m olub, Göygölün su səthindən iki 
dəfə hündürdür.
Göygölün dibində müasir çöküntülər toplanmışdır. 
Onun yaxın keçmişdə əmələ gəlməsi həmin çöküntülərin 
toplanması ilə izah olunur. Gölün ən dərin yerlərində 
qara rəngli lillərin toplanmasında üzvü mənşəli 
çöküntülər də iştirak edir ki, bunun nəticəsində gölün 
dibində kükürd qazı əmələ gəlir. (23)
Qoruğun ərazisi üçün geoloji cəhətdən orta yura 
yaşlı terrigen, tuf, vulkanik və s. süxurlar, geomorfoloji 
cəhətdən isə denidasion-struktur dağların orta dağlıq 
yaylaları səciyyəvidir. Ərazi müxtəlif çayların dərələri ilə 
xeyli parçalanmışdır.
18
1.3. Göygöl qoruğunun geomorfoloji xüsusiyyətləri 
və relyefi
Kiçik Qafqazın xüsusilə onun şimal-şərq hissəsi çox 
mürəkkəb geomorfoloji quruluşa malikdir. Respubli­
kanın başqa dağlıq zonalarında olduğu kimi burada da 
torpaq-bitki örtüyü şaquli zonallıq istiqamətində for­
malaşmışdır. Kiçik Qafqazın bu hissəsinin geomorfoloji 
quruluşu Ş.A.Əzizbəyov (1954) və başqaları tərəfindən 
tədqiq edilmişdir.
Geomorfoloji quruluşuna görə qoruğun ərazisi biri- 
birindən fərqlənən o cümlədən yüksək dağlıq, dağlıq və 
dağətəyi düzən hissələrin olması ilə fərqlənir.
Qoruğun yerləşdiyi Göygöl rayonu Kiçik Qafqazın 
şimal-şərqində, Murovdağ silsilələrinin şimal yama­
cında, Murovdağ və Şahdağ silsiləsinin şimal yamacında 
yerləşmişdir.
Kiçik Qafqaz geomorfoloji xüsusiyyətinə görə müs­
təqil vilayət olub, dörd geomorfoloji rayona bölünür.
Göygöl rayonu bu dörd rayonlardan biri olan Mu­
rovdağ və Şahdağ silsiləsini və onun qollarını əhatə edir.
Göygöl rayonunun ayrı-ayrı geomorfoloji zonala­
rının təsvirinə keçməzdən əvvəl qeyd etmək lazımdır ki, 
dağlıq zonada əsasən denudasiya relyef forması möv­
cuddur. Burada akkumulyasiya sahələri kiçik olmaqla 
müvəqqəti xarakter daşıyır. Dağətəyi zonada isə bunun 
əksinə olaraq əsasən akkumulyasiya prosesi daha çox 
inkişaf etmişdir. Region daxilində olan dağlar bir- 
birlərindən tektonik çökəkliklərlə seçilirlər.
Qoruğun yerləşdiyi Göygöl regionu səthi qurulu­
şuna, hündürlüyənə və s. fiziki-coğrafi xüsusiyyətlərinə 
görə, şimaldan-cənuba doğru, bir-birindən kəskin fərq­
lənən 4 əsas geomorfoloji zonaya bölünür (5):
19
1.Yüksək dağlıq zona - Bu ğeomorfoloji zona rayo­
nun dəniz səviyyəsindən 2000 m-dən 3000 m və daha 
çox hündürlüyü olan sahələrini əhatə edir. Həmin zo­
nanın cənub qurtaracağı öz relyef formasına görə başqa 
sahələrdən daha çox fərqlənir. Buranın hündürlüyü 3000 
m və daha çox olmaqla, Murovdağ, Şahdağ silsilələ­
rindən başlamış Murovdağ silsiləsi üzrə şərqdən-qərbə 
doğru ensiz suayrıcı boyu qayalıq zonadan ibarətdir. Bu 
zonada bitki örtüyünün inkişafı üçün əlverişli şərait 
olmadığından torpaqəmələgəlmə prosesi son dərəcə 
ibtidai mərhələdədir. Bitki örtüyü çox zəif, bəzi sahələr 
isə hətta ondan tamamilə məhrumdur. Bu qayalıqların 
ətəklərində müxtəlif irilikdə daş səpintiləri və çınqıl­
lıqları əmələ gəlmişdir ki, bu da əsasən fiziki, mexaniki 
və kimyəvi aşınma məhsulunun toplanması yolu ilə baş 
vermişdir.
Qayalıq zonadan şimala doğru getdikcə dağların 
hündürlüyü azalır, çay şəbəkəsinin sıxlığı isə çoxalır. 
Həmin çaylar müxtəlif istiqamətlərdə axmaqla relyefin 
parçalanmasına, meyilliyin artmasına və məhəlli eroziya 
bazisinin dərinləşməsinə səbəb olur. Bu zona oroqrafık 
cəhətdən də çox mürəkkəbdir. Murovdağ antiklinorisin- 
dən şimala doğru bir çox antiklinal və sinklinallar 
uzanır. Buranın relyefinin əmələ gəlməsində qədim dövr 
buzlaşmalarının da böyük rolu olmuşdur. Murovdağ və 
Şahdağ antiklinorisinin dik yamaclı ensiz suayrıcı yalı 
üzərində qədim buzlaq izləri aydın seçilir. Belə ki, 
«Kamış», «Bənövşə» və başqa zirvələrdə qədim buzlaq 
formalarından olan karlara, morenlərə və s. rast gəlinir.
Məlum olduğu kimi Kiçik Qafqazda 2 dəfə 
buzlaşma olmuşdur. Bu zonanın yüksək dağlıq hissə­
sində ikinci buzlaşmanın izləri çox yaxşı qalmışdır. 
Qədim buzlaşmanın izlərini yamacların yuxarı hissələ­
20
rində daha aydın görmək olar. Əksinə, yamacların aşağı 
hissələrində isə buzlaq izləri eroziya prosesi nəticəsində 
pozulmuş və ya onların üzəri töküntü materialları ilə 
örtülmüşdür. Həmin zonanın əsas relyef tiplərindən çay 
vadilərini, dağarası çökəklikləri, buzlaq formalarını və s. 
göstərmək olar. Çay dərələrinin əksəriyyəti «V» forma­
sındadır. (5)
Həmin zonada yerləşən Kəpəz sinklinalı titon yaşlı 
əhəng daşları və dolomitlərdən təşkil olunmuşdur. Bura­
da uçqun daşlarının səpələnmə sahələrinin uzunluğu 10 
km-ə çatır.
Tədqiq etdiyimiz zona relyef cəhətdən cənubdan 
şimala doğru fərqləndiyi kimi, qərbdən şərqə doğru da 
bir çox xüsusiyyətlərinə görə fərqlənir. Belə ki, bu 
zonanın şərq hissəsi nisbətən daha çox mürəkkəb relyefə 
malikdir. Buranın ən yüksək hissələrində çılpaq qaya­
lıqlara, ayrı-ayrı zirvələrə, dərin çay dərələrinə və da- 
ğarası düzənliklərə rast gəlinir. Qeyd etmək lazımdır ki, 
yamacların orta meyilliyi 30-45° və daha çox olmaqla, 
məhəlli eroziya bazisinin dərinliyi 500-800 m arasında 
tərəddüd edir. Eroziya prosesinin intensivliyinə təsir 
edən amillər burada maksimum fəaldırlar. Buradan 
qərbə doğru hərəkət etdikcə, xüsusilə Kürəkçay hövzəsi 
müxtəlif istiqamətlərdə parçalandığından kiçik antikli­
nal və sinklinallara ayrılırlar, eyni zamanda relyef yeni­
dən mürəkkəbləşir və nəhayətdə həmin zona nisbətən az 
hündürlüyü olan ikinci geomorfoloji zonaya keçir.
2.0rta dağlıq zona - Bu geomorfoloji zona tədqiqat 
apardığımız rayonun cənub hissəsində yüksək dağlıq ilə 
alçaq dağlıq zonaları arasında keçid təşkil edərək, 1200 
m-dən 2000 m-ə kimi olan yüksəklikləri əhatə edir. 
Zonanın relyefi daha iri formalara malikdir. Burada çay 
dərələri nisbətən böyükdürlər. Orta dağlıq zonada
21
əsasən mezozoy və üçüncü dövrün vulkanogen süxur­
larına, çökmə süxurlardan əhəngdaşları, gil şistlərinə və 
s. rast gəlinir. Bu süxurlar çox asan aşındığından onların 
üzərində torpaq və bitki örtüyü yaxşı inkişaf edir.
Yüksək dağlıq zonada olduğu kimi burada relyefin 
əsas formalarından biri çay vadiləridir. Bu zonada da 
dağların şaquli və üfıqi istiqamətlərdə parçalanmasına 
çayların böyük təsiri olmuşdur. Təsvir olunan sahədə 
pont silsiləsinin antiklinal qırışıqları müstəsnalıq təşkil 
edir. Ona görə ki, burada yamaclar dik və asimmetrik 
xarakter daşıyırlar. Həmin zonada relyefin erozion denu- 
dasion tektonik formaya malik olması da səciyyəvidir.
Orta dağlıq zonada qədim buzlaşma formalarının 
əksəriyyəti eroziya prosesi nəticəsində öz izlərini itir­
mişlər. Orta dağlıq zonada bitki örtüyü yaxşı mühafizə 
olunduğu üçün burada eroziya prosesi zəif inkişaf et­
mişdir. Lakin burada axan çayların dərələrinin hamı­
sında akkumulyativ terraslar nəzəri cəlb edir. Yüksək 
dağ zonasında isə bu proses müşahidə olunmur. Əsas 
çaylar möhkəm süxurları kəsdiyi yerdə erozion terraslar 
və dar dərələr əmələ gəlmişdir.
3.Alçaq dağlıq zona - Bu zona rayonun mərkəz, 
şimal-şərq və şimal-qərb hissələrində yerləşərək hün­
dürlüyü dəniz səviyyəsindən 1200 m-dən 700 m-ə qədər 
olan sahələri əhatə edir. Ərazi ikinci geomorfoloji zo­
nanın ardı olmasına baxmayaraq, mürəkkəb relyef xüsu­
siyyətlərinə görə əvvəlki zonadan kəskin surətdə fərq­
lənir. Belə ki, təsvir etdiyimiz geomorfoloji rayon bir ne­
çə dağüstü düzənliklərə və çökəkliyə ayrılır. Bu dü­
zənliklərin və çökəkliklərin hündürlüyü dəniz səviyyə­
sindən 1000-1200 m-dir.
Təsvir etdiyimiz çökəkliklər hər tərəfdən hündür 
dağlar ilə əhatə olunaraq bir-birindən ayrılır. Həmin
22
çökəkliklər ərazinin yalnız şimal hissəsindən çay dərələri 
(Gəncəçay, Zurnabadçay, Qoşqarçay, Kürəkçay) vasi­
təsilə ayrılır. Məhz bu səbəbdən də burada aşınıb gətiril­
miş materialların çoxusu akkumulyasiyaya uğrayır və 
bu sahələrin düzənləşməsinə imkan yaradıblar. Lakin 
sonradan yerli eroziya bazisinin aşağı düşməsi nəticə­
sində Gəncəçay, Zurnabadçay, Qoşqarçay və Kürəkçay 
həmin akkumulyativ çöküntüləri kəsən yerdən əlavə, 
kiçik çay dərəJJTl, qobular və yarğanlar əmələ gətirərək, 
relyefin mürəkkəbləşməsinə şərait yaratmışlar.
Göstərilən çökəklikləri bir-birindən ayıran dağ silsi­
lələrinin yamacları çox kəskin fərqlənərək meyilliyi 30- 
45° m və bəzi hallarda daha çox olur.
Qoruğun şimal-şərq hissəsindən axan Kürəkçay 
ətrafında dərə və yarğanlara da təsadüf edilir. Bunların 
dərinliyi 10-15 m və bəzi hallarda daha çox olur.
4.Dağətəyi zona - Bu geomorfoloji zona qoruğun 
qərb və şərq hissəsində 700 m-dən 450-400 m-ə qədər 
hündürlüyü olan sahələri əhatə edir. Təsvir etdiyimiz bu 
geomorfoloji rayonun ümumi meyilliyi azdır və şimal 
istiqamətində olmasına baxmayaraq, yarğan, qobu və 
dərələr vasitəsilə kəskin parçalanmışdır. Qoruğun bu 
hissəsinin relyefi kiçik təpə və düzənliklərin olması ilə 
səciyyələnir. Həmin təpəciklərin hündürlüyü isə 20-50 m 
arasında dəyişir. Təsvir etdiyimiz zonanın meyilliyi 
cənub-şərq və cənub-qərbə getdikcə daha da artır. Ra­
yonun bu hissəsindən axan çaylar Qoşqarçay, Gəncə­
çay, Kürəkçay öz yerli eroziya bazislərini daha da aşağı 
salaraq maili düzənliyə çıxır.
Ərazinin cənub -şərq hissəsinə gəldikdə ümumi 
meyillik şimal istiqamətində olmaqla orada çoxlu dərə, 
yarğan, qobu və çaylaqlar əmələ gəlmişdir ki, bunla­
rında istiqaməti Gəncə maili düzənliyinə doğru çevril­
23
mişdir.Bu şəkildə parçalanma nəticəsində çoxlu əlavə 
yamaclar əmələ gəlib ki, bunların da meyilliyi artaraq 
bəzi yerlərdə hətta 15-20°-dən çox olur. Belə parça­
lanmış yamaclarda meyilliyin artması nəticəsində yeni 
qobu, yarğan və s. əmələ gəlmiş və hazırda bu prosesin 
davam etməsi müşahidə olunur. Ərazinin qərbində 
meyillik tədricən azalır və geniş düzənlik sahəyə çevrilir. 
Burada əmələ gəlmiş yarğanlar, dərələr, qobular şimala 
doğru artaraq uzunluğu 8-10 km-ə çatır.Bunların da 
dərinliyi 10-15 m, eni isə 20-30 və bəzi yerlərdə 50 m-dən 
də artıq olur. Bu relyef formaları bəzi yerlərdə Gəncə 
maili düzənliyinə çıxdıqdan sonra, yenə də inkişaflarını 
davam etdirirlər. Təsvir olunan zonada şimala doğru 
relyefin meyilliyi tədricən azalaraq maili düzənlikdə 
itirlər.
Göygöl dövlət qoruğunun relyefi üçün dərin dərə­
lər, uzun suayrıcıları, müxtəlif meyillikli yamaclar səciy­
yəvidir. Zəlzələnin və aşınma prosesinin məhsulu olan iri 
yalçın qaya parçaları və daş yığınları sıx və yaşıl bitki 
landşaftı fonunda xüsusi mənzərələr yaradır. Burada 
tez-tez rast gəlinən dağarası çökəkliklər durnagözlü bu­
laqların, şəffaf çayların suyu ilə dolaraq mənzərəli göllər 
əmələ gətirmişdir.
Qoruğun ərazisi üçün geoloji cəhətdən orta yura 
yaşlı terrigen, tuf, vulkanik və s. süxurlar, geomorfoloji 
cəhətdən isə denudasion struktur dağların orta dağlıq 
yaylaları səciyyəvidir. Ərazi müxtəlif çayların dərələri ilə 
xeyli parçalanmışdır.
24
1.4. Göygöl qoruğunun iqlim xüsusiyyətləri
Ərazidə qışı quraq keçən soyuq iqlim və qışı quraq 
keçən mülayim -isti iqlim tipləri hakimdir. İllik günəş 
radiasiyasının miqdarı 130-140 kkal/sm2-na bərabərdir. 
Günəşli saatların miqdarı 1900-2000-dən artıq deyildir. 
Havanın orta illik tempraturu 4-10° arasında (ən soyuq 
ayın orta tempraturu -2-10°, ən isti ayınkı ilə 10-18°) 
tərəddüd edir. 10°-dən yuxarı tempraturun cəmi isə 
1400-3000°-dir. İllik yağıntının miqdarı 600-900 mm-dir. 
Bunun yarıdan çoxu ilin isti yarısında düşür, ən çox ya- 
ğıntılı aylar isə may-iyundur (234). Yağıntılı günlərin 
sayı 100-dən çoxdur, qar örtüklü günlər isə 3-4 ay davam 
edir. Mümkün buxarlanma yağıntıdan xeyli az (400-600 
mm) olduğu üçün burada rütubətlənmə əmsalı 1-dən 
çoxdur. Belə şərait isə meşə bitkilərinin normal inkişa­
fına səbəb olur.
Torpaqəmələgəlmə prosesində və eləcədə torpaq­
ların eroziya prosesinə məruz qalmasında iqlimin çox 
böyük rolu vardır.
Qeyd etmək lazımdır ki, təbii amillər içərisində 
eroziya prosesinin əmələ gəlməsində və inkişafında baş­
qa amillərə nisbətən iqlim və ilk növbədə yağıntılar həl­
ledici rola malikdir.
Ərazinin dağətəyi düzən hissəsində yağıntıların az­
lığı və orta tempraturun nisbətən yüksək olması səciyyə­
vidir. Ərazinin orta dağlıq və yüksək dağətəyi zonala­
rında illik yağıntıların miqdarının tədricən artması və 
orta illik tempraturun yüksəkliyə qalxdıqca aşağı düş­
məsi nəzərə çarpır. Yüksək dağlıq qurşaqda yağıntıların 
miqdarı artır, tempraturun miqdarı xeyli azalır.
Göygöl bölgəsi ərazisinin mürəkkəb geomorfoloji 
quruluşa malik olması ilə əlaqədar burada müxtəlif iq­
lim tipləri mövcuddur.
25
Ə.M.Şıxlinski Kiçik Qafqazın şimal və şimal-şərq 
hissəsində iqlimi rayonlaşdırarkən 4 iqlim tipi ayırmışdır 
ki, bunlar şaquli zonallıq qanununa uyğunluq təşkil 
edir.
1. Yüksək dağlıq tundra iqlimi, 2. Soyuq və quru 
qış iqlimi, 3.Mülayim isti və quru qış iqlimi, 4. Mülayim 
isti yarımsəhra və quru çöllərin quru qış iqlimi
Bu zonaların içərisində yamacın baxadığından, 
mütləq yüksəkliklərdən relyefin formalarından asılı ola­
raq iqlim parametrləri dəyişir. Göygöl qoruğunun şimal 
və şimal-şərq hissəsində orta illik yağıntıların paylan­
ması ərazinin relyefi və dəniz səviyyəsindən hündürlü­
yündən xeyli asılıdır.
1.Yüksək dağılqda iqlim çox rütubətli və soyuqdur; 
burada havanın orta illik tempraturu 2°-3,7° arasında 
tərəddüd edir. Maksimum hərarət iyul və avqust ay­
larında müşahidə olunur. (12,7°), minimum tempratur 
(-6,4°-10°) yanvar ayında olur. Burada orta illik yağın­
tıların miqdarı 815 mm-dir.
2.Orta dağlıq hissədə havanın orta illik tempraturu 
-5,7-6,3°, iyul ayında orta aylıq tempratur +16,3, yanvar 
ayında isə -4° təşkil edir. Burada orta illik yağıntıların 
miqdarı 663 mm təşkil edir.
3. Alçaq dağlıq yarım rayon ərazisində qış mülayim- 
isti və qurudur. Havanın orta illik tempraturu 8,9-10,5°. 
Maksimum tempratur iyul ayında 19,3-21,6, minimum 
isə yanvar ayında (1,4-0,7) müşahidə edilir. Burada orta 
illik yağıntılar 400-500 mm təşkil edir.
4. Dağətəyi zonada quru çöl iqlimi hakimdir. Belə 
ki, havanın orta illik tempraturu +12,6, mütləq maksi­
mum hərarət +24,4°, mütləq minimum isə -0,4°-dir. At­
mosfer çöküntülərinin miqdarı 250-400 mm təşkil edir.
26
Göygöl qoruğunun əsas iqlim göstəriciləri 
(Göygöl (kurort) metcostansiyası)
Göstəri­
cilər 1 II III IV V VI VII VIII IX X XI XII İl
Havanın 
orta 
aylıq t.
-3,5 -2.7 -0,5 4,9 9,2 12,6 15,6 15,5 11,4 7,4 2,7 -0,4 6,0
Havanın 
orta 
mütləq 
min. t.
-11 -14 -13 -5 1 4 8 8 3 -2 -8 -11 -16
Havanın
müt.m.t. -24 -21 -20 -10 -3 -1 4 2 -4 -10 -15 -22 -24
Havanın 
müt. 
mak. t.
14 14 24 24 25 29 29 29 28 26 24 19 29
Havanın 
orta nisbi 
rüt. t. 
(%-lə)
65 67 79 76 80 81 78 78 86 78 75 67 76
Yağıntı­
nın miq. 
(mm)
27 35 61 72 134 137 74 52 53 62 49 35 791
Mümkün 
buxarlan 
ma (mm)
40 34 34 44 52 56 67 65 38 44 42 42 558
Qarla
örtülü
günlər
22 19 21 3 - - - - - - 6 16 87
Dolu
düyən
günlər
- - 0,1 0.1 3,0 2,3 0,3 0,3 0,5 0,2 0,05 - 6,8
(Məlumatlar Q.Hacıyevin və V.Rəhimovun kita­
bından götürülmüşdür.)
Cədvəldən göründüyü kimi iqlim göstəriciləri ərazi­
nin geomorfoloji quruluşundan, dəniz səviyyəsindən, 
hündürlüyündən, təbii qurşaqlarından xeyli asılıdır. Əra­
zinin iqlim göstəricilərinin izahı göstərir ki, bölgədə kənd 
təsərrüfatı bitkilərinin inkişafı, yüksək məhsul verməsi
27
üçün əlverişli şərait vardır. Elə buna görə də, insanların 
qoruq ərazisinə və onun kənar ərazilərinə cəlb olun­
masına şərait yaranır. Bu baxımdan buraya antropogen 
təsirlər ilbəil artır. Nəticədə qoruq rejimi pozulur. 
İqlimin müsbət durumunu, ekosistemlərin mövcud 
vəziyyətini, təbii müvazinətin saxlanılması üçün təbiət 
qoruyucu tədbirlər tətbiq edilməli, meşələrin, otlaqların, 
torpaq-bitki örtüyünün mühafizəsi ön plana çəkilməlidir.
1.5.Göygöl qoruğunun daxili suları
Göygöl qoruğunun ərazisi Kiçik Qafqazın şimal və 
şimal-şərq yamaclarında yerləşmişdir. Ərazidən axan 
çaylar əsasən Murovdağ silsilənin şimal yamacından 
qidalanırlar. Ərazinin müasir hidroqrafik şəbəkəsi uzun 
dövrlər ərzində bir sıra dəyişikliklərə uğrayaraq, indiki 
vəziyyəti almışdır.
Burada dağ çaylarını (Yuxarı Ağsu, Aşağı Ağsu, 
Kəpəzsu, İlxıdərəçay, Ömərçay, Qarabulaqçay, Kürək­
çay və s.), dağ göllərini (Göygöl, Maralgöl, Qaragöl, 
Zəligöl, Ağgöl, Şamlıgöl, Ördəkgöl və Ceyrangöl), dağ 
bulaqlarını xüsusilə qeyd etmək lazımdır.
Göygöl dövlət qoruğunun ərazisindən keçən ən 
böyük çay Ağsuçayıdır. O, Kürəkçayın sağ qoludur. 
Uzunluğu 15 km, hövzəsinin sahəsi 36 km2-dir.Kəpəzin 
2180 m hündürlüyündən başlayır. Çayın Göygölə qədər 
olan hissəsi Yuxarı Ağsuçay, Göygöldən aşağı hissəsi isə 
Aşağı Ağsuçay adlanır. Suyunu qar, yeraltı və yağış 
sularından alır. Ağsuçaydan Gəncə şəhərinə su kəməri 
çəkilmişdir.
Ərazidə axan çaylar dağlıq zonadan keçdikdən 
sonra heç bir qol qəbul etmirlər.Onların region ərazi­
sində böyük kənd təsərrüfat əhəmiyyəti vardır. Belə ki,
28
bu çayların sularından bütünlüklə əkinçilik potensiya- 
lına malik olan düzən zonanın torpaqları suvarılır.
Ərazinin ən böyük çaylarından olan Kürəkçay, 
Qoşqar və Gəncəçayı göstərmək olar. Bu çaylar Murov­
dağ və Şahdağ silsiləsinin ensiz suayrıcı yalından 
başlayaraq, şimal istiqamətində yamac boyu axırlar. 
Gəncəçay iki böyük qol qəbul edir ki, onlar Göygöl 
rayonu ərazisinə axırlar. Kiçik qollardan Mirzikçay, 
Zəncirliçay da rayon daxilinə axırlar.
• Gəncəçay başlanğıcını 2800-2850 m yüksəklikdən 
götürərək bilavasitə Kür çayına tökülür. Uzunluğu 99 
km, sutoplayıcı hövzəsinin sahəsi 752 km2, sutoplayıcı 
hövzəsinin orta yüksəkliyi 2501 m-dir. Axımın orta illik 
sərfi (1965-60-cı illərin müşahidəsinə əsasən) 4,06 m3 
san-dır. Kürəkçay rayon daxilində aşağıdakı qolları qə­
bul edir, Ağsu, Sarısu, Qarabulaq, İlxındərə, Ömərçay, 
Bənövşəçayı və s.
.Kürəkçay öz başlanğıcını 2850-2900 m-ə yaxın yük­
səklikdən götürərək Kür çayına çatmamış allüvial 
düzənlikdə itir. Sonra bir qədər (Kür çayı istiqamətində) 
irəlidə Gərçay adı ilə qara sular şəklində üzə çıxır, yeni 
çay şəbəkəsi əmələ gətirir.
Kürəkçayın uzunluğu 126 km, sutoplayıcı hövzəsi­
nin sahəsi 2080 km2, hövzənin orta yüksəkliyi 2089 m, 
onun axımının orta illik sərfi 2,88 m-Vsan. Bu çayın 
hövzəsində 10-dan çox dağ gölü vardır. Ən böyüyü Göy­
göldür. Sonra Maralgöl, Qaragöl, Zəligöl, Ördəkgöl, 
Şamlıqgöl və s. Bu göllər mənşəyinə görə «bənd» göllər 
sırasına daxidirlər.
Rayon ərazisində çay şəbəkəsinin sıxlığı müxtəlif 
yüksəkliyə malik olan coğrafi zonalarda eyni deyildir. 
Bu onunla izah olunur ki, yüksəklik kompleks fiziki-
29
coğrafi şəraitin əsas göstəricisi olmaq etibarı ilə eyni 
zamanda şəbəkə sıxlığında əks olunur.
Qoruğun hidroqrafik şəbəkəsini burada mövcud 
olan gözəl mənzərəli göllər xeyli zənginləşdirir.
Göygöl. Buradakı göllərin ən böyüyü, Azərbay­
canın ən məşhur gölüdür. O Ağsuçayın orta axınında 
1556 m mütləq hündürlükdə yerləşir. Göl 1139-cu ildə 
dəhşətli zəlzələ zamanı Kəpəz dağının uçaraq Ağsuçayın 
qabağını kəsməsi nəticəsində yaranmışdır. Bu göl 
Kürəkçayının sağ qolu olan Ağsu çayının orta axarında 
yerləşmişdir. Cənub-qərbdən şimal-şərqə tərəf uzanan 
bu gölün sahəsi 79 ha, uzunluğu 2450, maksimal eni 595, 
orta eni 320, sahil xəttinin uzunluğu 6460 m, əyrintilik 
əmsalı 2,05-dir. Gölü hər tərəfdən əhatə edən və hün­
dürlüyü 100-150 m-ə çatan sıldırım dağlar sıx meşələrlə 
örtülmüşdür. (30)
Göygölün hövzəsi uzunsov formada olub, uzunluğu 
7, maksimal eni 3 km, sahəsi 19,3 km2-dir. Maksimum 
dərinliyi 93 m, (orta dərinliyi 34 m), həcmi isə 30 milyon 
m3-dir. Gölün qidalanmasında yeraltı suların iştirakını 
öyrənmək məqsədilə ekspedisiya dövründə Yuxarı Ağsu 
çayının mənsəbində (Göygölə töküldüyü yerdə), eləcə də 
gölün mənsəbindən 1 km yuxarıda sərfi ölçülmüş və 
müəyyən edilmişdir ki, onun qidalanmasında axırıncı 
amilin (yeraltı suların) rolu böyükdür, (mənsəb hissədə 
suyun sərfi 0,035 m-Vsan. artıq olmuşdur).
Suyun səthində orta aylıq temperatur iyul-avqustda 
18-20° arasında tərəddüd edir və maksimal qiyməti 
(23,1°) 1963-cü ildə (23 iyul) olmuşdu. Qışda onun 
suyunda tərsinə, yayda düzünə termik stratifikasiya 
müşahidə edilir. Bəzi illərdə onun səthi qalın buz qatı ilə 
örtülü olur.
30 31
Gölün suyundan hazırda Gəncə şəhəri və ona yaxın 
digər yaşayış məntəqələrinin su təchizatında istifadə edilir.
Göygölün səthi bəzi illərdə 80-190 gün donur. Buz 
nişanələri noyabrın əvvəlindən martın ortalarına qədər 
davam edir. Şəffaflığına görə Azərbaycandakı göllər 
arasında birinci yeri tutur. Suyu hidrokarbonatlı-kal- 
sium tərkibli olub, mineral maddələrin miqdarı 200-300 
mq/1 arasında tərəddüd edir. Bu gölün suyu təsərrüfatın 
bütün sahələri üçün yararlıdır.
Göygöl dünyanın ən gözəl göllərindən biridir. Onu 
hər tərəfdən yaşıl meşələr, sıldırım yamaclar, Kəpəzin 
nəhəng, xınalı qaya parçaları əhatə etmişdir. Suyundakı 
incə forellər, ətrafındakı nəcib marallar ona xüsusi ya­
raşıq verir. Şəffaf suyu ətraf landşaftı özündə əks etdirir.
Göygöllə yanaşı Maralgöl, Qaragöl, Zəligöl, Ağgöl, 
Şamlıgöl və s. kiçik göllər də vardır. Onlar gözəllikdə, 
cazibədarlıqda heç də Göygöldən geri qalmır. Bu göllə­
rin hər biri özünəməxsus xüsusiyyətləri ilə qoruğa yara­
şıq verir.
Maralgöl. Bu göl Kürək çayının sağ qolu olan Ağsu 
çayının mənbə hissəsi rayonunda, dəniz səviyyəsindən 
1902 m yüksəklikdə, hər tərəfdən meşə ilə örtülü sıldırım 
dağlar arasında yerləşmişdir. Onun sahəsi 28 ha, 
uzunluğu 840, maksimal eni 583, orta eni 270, sahil xət­
tinin uzunluğu 2300 m, əyrintilik əmsalı 1,36-dır. Çox- 
sulu dövrdə Maralgölə beş kiçik çay axır. Bunlardan iki­
si qərb sahilindən, biri (ən çox axıma malik olan çay) cə­
nubdan, ikisi isə şərq sahildən tökülür. Göldən səthi yol­
la yalnız Yuxarı Ağsu çayı çıxırsa da sahildən 1 m məsa­
fədə onun suyu daşlar arasında itərək yeraltı axıma çev­
rilir. Maralgölə tökülən çayın (gələcəkdə bu çayın Ma- 
ralçay adlandırılması məqsədəuyğun olar) sərfi 0,329 
m-Vsan. olmuşdur. Bu miqdar su bütün il ərzində axarsa, 
onun həcmi 10,4 mln.m-'-ə çatar.
32
Maralgölün hövzəsinin sahəsi 5,33 km2-dir. Gölün 
makismal dərinliyi M.M.Həsənova görə (1959) 61 m, 
həcmi 6 mln. m3-dir. Onun suyu hidrokarbonat-kal- 
siumlu sular qrupuna daxildir və ionlarının ümumi miq­
darı 210 mq/l-ə qədərdir. Hazırda gölün suyundan yalnız 
yay vaxtı yaylaqlardakı mal-qaranın sulanmasında isti­
fadə edilir. Maralgöl uzun müddət donduğundan ondan 
qış turizmi məqsədi ilə istifadə etmək olar.
Qaragöl. Göygöldən şərqdə (1620 m hündürlükdə) 
yerləşir. Sahəsi 2,6 ha, uzunluğu 260 m, maksimum eni 
140 m, sahil xəttinin uzunluğu 820 m-dir. Suyu şəffafdır. 
Noyabrın axırlarından aprelin əvvəllərinə qədər gölün 
səthi buzla örtülü olur. Müvəqqəti axımlı kiçik bir çay və 
yeraltı sular vasitəsilə qidalanır.
Zəligöl. 1460 m hündürlükdə yerləşir, sahəsi 4 ha­
ya qədərdir. Uzunluğu 360 m, eni 30 m, maksimum 
dərinliyi 8m-dir. Göygöldən çıxan Aşağı Ağsu və Kəpəz­
dən axan Kəpəzsuçayın suları ilə qidalanır. Göl hər 
tərəfdən sıx meşələlərlə əhatə olunmuşdur. Kürəkçayın 
axımının tənzimlənməsi, eləcə də əkin sahələrini suvar­
maq məqsədi ilə hələ inqilabdan əvvəl bu gölün qarşı­
sında bənd çəkilmiş və süni gölə çevrilmişdir, lakin 1932- 
ci ildə baş vermiş güclü leysan yağışın nəticəsində bənd 
dağılmışdır. 1953-cü ildə gölün qabağına bənd çəkilərək, 
yenidən süni gölə çevrilmişdir.
Ağgöl. Göygöldən 1,5 km şimal-şərqdə (1486 m 
hündürlükdə) sıx meşələr əhatəsində yerləşir. Maksimum 
dərinliyi 3 metrdir. Yeraltı sularla qidalanır.
Şamlıgöl. Göygöldən 1,5 km şərqdə (1692 m hün­
dürlükdə) şam meşələri əhatəsində yerləşir. Uzunluğu 
180 m, maksimum eni 80 m, sahəsi 1,1 ha-dır. Mak­
simum dərinliyi mərkəz hissəsində 8 m-ə çatır. Yeraltı 
sularla qidalanır.
33
1.6. Göygöl qoruğunun torpaq örtüyü
Kiçik Qafqazın müxtəlif yamaclarında 1954-cü il­
dən etibarən В.M. Ağayev (1955), F.İ.İsmayılova, 
Ş.Q.Həsənov, H.Q.Babayev (1971), M.E.Salayev (1965), 
B.Q.Şəkuri (2005), Q.Q.Həsənov, Ə.Ə.İbrahimov və 
başqaları ətraflı tədqiqat işləri aparmışlar. 1970-1980-cı 
illərdə B.Ş.Şəkurinin rəhbərliyi altında Kiçik Qafqazın 
şimal və şimal-şərq hissəsində beynəlxalq proqram əsa­
sında torpaqların bioloji məhsuldarlığı tədqiq edilmişdir 
ki, bunun da nəticəsində bir neçə monoqrafiya dərc 
edilmişdir.
Kiçik Qafqazın torpaq örtüyü, torpaqların təsni­
fatı, morfo-genetik xüsusiyyətləri köklü şəkildə M.E.Sa­
layev (1965), B.Q.Şəkuri (2004) tərəfindən verilmiş və 
həmin bölgəyə bir neçə monoqrafiya həsr edilmişdir.
Göygöl qoruğunda və ətraf sahələrində 
yayılan əsas torpaq tipləri
Bölgənin ərazisi coğrafi mövqeyinə görə yüksək, 
orta, alçaq və dağətəyi zonaları əhatə edir. Onun dəniz 
səviyyəsindən hündürlüyü 3000-3400 m-ə qədərdir. Ə ra­
zinin müxtəlif fiziki-coğrafi zonaları arasındakı yüksək­
lik fərqi orada torpaqların şaquli zonallıq qanununa 
uyğun şəkildə formalaşmasına səbəb olmuşdur. Burada 
yüksək dağlıq zonadan dağətəyinə endikcə bir-birini 
əvəz edən aşağıdakı torpaq tipləri (onların yarım tipləri 
və növ müxtəlifliyi) mövcuddur.
Aşağıda qoruq ərazisində yayılan genetik torpaq 
tipləri və onların yarımtipləri göstərilir.
34
I. Dağ-çəmən torpaqları
l.Torflu dağ-çəmən torpaqları, 2.Çimli dağ-çəmən 
torpaqları, 3.1btidai dağ-çəmən torpaqları, 4.Dağ-çə- 
mənləşən meşə torpaqları, 5.Çəmənləşmiş dağ-meşə tor­
paqları, 6.Qaratorpağa bənzər dağ-çəmən torpaqları
II. Qonur dağ-meşə torpaqları
l.Açıq qonur dağ-meşə torpaqları, 2.Qonur dağ- 
meşə torpaqları, 3.Tünd qonur dağ-meşə torpaqları
III. Qəhvəyi dağ-meşə torpaqları
1.Tipik qəhvəyi dağ-meşə torpaqları, 2.Karbonat- 
lardan yuyulmuş qəhvəyi dağ-meşə torpaqları, З.КагЬо- 
natlı qəhvəyi dağ-meşə torpaqları, 4.Bozqırlaşmış dağ- 
qəhvəyi torpaqlar 5.Dağ boz-qəhvəyi torpaqları
I. Dağ-çəmən torpaqları
Bu torpaqlar tədqiqat apardığımız ərazinin cənu­
bunda, dəniz səviyyəsindən 2000 m-dən 3400 m-ə qədər 
yüksəkliyi olan sahələrdə inkişaf etmişdir. Zonada geo­
morfoloji quruluşun, torpaqəmələgətirən süxurların tər­
kibinin, sahənin yaşı, iqlim, bitki örtüyü və s. amillərin 
müxtəlif olması torpaqəmələgəlmə prosesinə də öz təsiri­
ni göstərmişdir. Belə ki, yüksək dağlıq zonanın güney 
yamaclarında ibtidai və yuxa dağ-çəmən torpaqları ya­
yıldığı halda, quzey yamaclarda, suayrıcısında dağüstü 
düzənlikdə və dağüstü çökəkliklərdə torflu-çimli dağ- 
çəmən və torflu dağ-çəmən torpaqlarına təsadüf edilir.
l.Torflu dağ-çəmən torpaqları - Bu torpaqların 
sahəsi bir o qədər də çox olmayaraq ümumi ərazinin 
2,48%-ni əhatə edir, əmələgəlmə prosesi, eləcə də öz xas­
səsinə görə onlar çimli dağ-çəmən torpaqlarından fərq­
lənirlər. Torflu dağ-çəmən torpaqları Murovdağ silsilə­
sinin suayrıcısında və eləcə də yan silsilənin suayrıcı
35
düzənliklərində az meyilli yamaclarda, dəniz səviyyəsin­
dən 2800 m-dən 3400 m-ə qədər olan yüksəklikdə ya­
yılmışlar. Bu torpaqların yayıldığı zonanın iqlimi soyuq 
və vegetasiya dövrü qısa olduğundan bitki qalıqlarının 
tez parçalanıb çürüməsinə və üzvi maddə ehtiyatının art­
masına səbəb olur. Torpaqların ümumi qalınlığı 10-20 
sm olub, bəzi hallarda 30 sm-ə qədər artır. Torpağın üst 
çim qatı yarı çürümüş halda kökcüklərlə zəngindir. Bu 
qatın qalınlığı relyefdən asılı olaraq 2-5 sm-dən 7-8 sm-ə 
qədər olur. Həmin qatdan aşağıda köklər azalaraq tor­
pağın strukturu tozvari şəkildə olur. Ümumiyyətlə, torf­
lu dağ-çəmən torpaqları mütləq çəkisi yüngül, humus 
maddəsi ilə zəngin olurlar.
Torflu dağ-çəmən torpaqlarının rəngi üst qatda 
qaramtıl olub, aşağı qatda isə nisbətən açıq qəhvəyi rəng 
ilə əvəz olunur. Bu torpaqların mexanki tərkibi əsasən 
yüngül və orta gillicəlidir. Bəzi hallarda dağ-çəmən to r­
paqlarının keçid sahələrində ağır gillicəli və gilli me­
xaniki tərkibli olan növlərinə də rast gəlinir. Gil hissə­
cikləri, ümumiyyətlə bu torpaqların aşağı qatlarında 
müşahidə olunur.
Torflu dağ-çəmən torpaqlarının yayıldığı zonada 
bitkilərin boyları alçaq, vegetasiya dövrü isə qısadır. Bu 
səbəbdən də bunların torpaqqoruyucu qabiliyyətləri 
xeyli zəifdir. Məhz ona görə də burada torpaqqoruyan 
üst qat pozulduğundan sonra eroziya prosesi də daha da 
şiddətli gedir. Belə ki, bitki örtüyü məhv edildikdən 
sonra düşən atmosfer çöküntüləri heç bir maniəyə rast 
gəlmədən yamac boyu axır, özü ilə xırda torpaq hissə­
ciklərini də yuyaraq ana süxurların səthə çıxmasına 
səbəb olurlar. Torflu dağ-çəmən torpaqları yayılan zo­
nada eroziya prosesi daha sürətli gedir. Çünki buna sə­
bəb ərazinin mürəkkəb geomorfoloji quruluşu və zo­
nada bitki örtüyünün zəif inkişaf etməsidir. Həmin zona­
36
da eroziya prosesinin əmələ gəlməsində ekzogen pro­
seslərində rolu böyükdür.
2.Çimli dağ-çəmən torpaqları - Bu yarımtip əsasən 
yüksək dağlıq ilə orta dağlıq arasında yerləşərək, təx­
minən dəniz səviyyəsindən 1800 m-dən 2500 m-ə qədər 
hündürlüyü olan sahələri əhatə edir.
Çimli dağ-çəmən torpaqları qoruq ərazisinin cənu­
bunda, xüsusilə Kəpəz və Sarıqaya dağlarının ətrafında, 
İlxı-dərə, Morçay, Bənövşəçay, Gəncəçay, Zivlinçay 
hövzələrində çox geniş sahə tutur. Bu torpaqlar əksərən 
quzey yamaclarda inkişaf etmişdir. Bunlar cənubda də­
niz səviyyəsindən 2500 m hündürlükdə torflu çimli dağ- 
çəmən və ya ibtidai dağ-çəmən torpaqları ilə, şimaldan 
isə təxminən 1700-1800 m-ə qədər enib zonallıq etibarı 
ilə bozqır dağ-çəmən və yaxud da qonur dağ-meşə tor­
paqlarla sərhədlənir. Çimli dağ-çəmən torpaqları inkişaf 
etmiş zonada münasib rütubət və istilik olduğundan 
burada qalın ot örtüyü əmələ gəlmişdir. Burada müxtəlif 
çəmən bitkilərindən əlavə, taxıl və paxlalılar fəsiləsindən 
olan otların kök sistemi torpağın üst qatında narın 
hissəcikləri bir-birinə bitişdirir və bunun nəticəsində də 
üst qatda 3-8 sm qalınlığında çimli təbəqə əmələ gətirir. 
Çimli təbəqənin qalınlığı və onun tərkibində olan üzvü 
maddələrin miqdarı ot örtüyünün növləri və zənginliyin­
dən asılıdır. Çimli dağ-çəmən torpaqlarının bitki kökləri 
ilə belə möhkəm bitişməsi onları eroziya prosesinə qarşı 
davamlı edir. Çimli dağ-çəmən torpaqlar zonasında tor­
paq əmələ gətirən süxur əsasən bərk vulkanogen, kvars- 
lı, porfıritli süxurlardan ibarət olduğu üçün xətti erozi­
yanın da inkişafına mənfi təsir göstərirlər. Ümumiyyətlə 
bu zonada bitki örtüyü torpaqqoruyucu əhəmiyyətə ma­
likdir.
Morfoloji quruluşlarına görə bu torpaqların üst 
qatı qəhvəyi və ya qonur qəhvəyi olur. Bu, çürüntünün
37
miqdarından və onun tərkibindən asılıdır. Lakin alt qat­
ların rənginə süxurların təsiri daha çoxdur. Çünki sü­
xurun rəngindən asılı olaraq torpağın rəngi də müxtəlif 
olur. Bizim tədqiq etdiyimiz yuyulmamış çimli dağ-çə- 
mən torpaqlarının tərkibində üst qatda 8-12%-qədər hu­
mus vardır. Lakin eroziyaya uğramış növlərində isə hu- 
musun miqdarı 3-2%-dən artıq olmur. Bunun əsas səbə­
bi ərazinin relyefindən asılı olaraq torpağın və onun tər­
kibində olan humus maddəsinin səthi yuyulma vasitəsilə 
yuyulub itməsidir. Beləliklə, eroziya prosesi torpağın 
profilini xeyli gödəldir, üst humuslu qatı dağıdır və tor­
pağın tərkibində olan humus və qida elementlərini kəs­
kin azaldır.
3.İbtidai dağ-çəmən torpaqları - Alp və subalp zona­
larında yayılmış çimli dağ-çəmən yarımtiplərindən biri­
dir. Bunlara ən çox qayaların ətrafında rast gəlinir. Bu­
rada bitki örtüyü əsasən kserofit olduğundan üzvü mad­
dələr çox toplana bilmir. Ona görə də çox vaxt belə sa­
hələrdə torpağın genetik qatlarının hamısı inkişaf etmir. 
Əksərən torpağın A qatı bilavasitə ana süxurun üzərində 
əmələ gəlir. Ən səciyyəvi bitkiləri: dağ qırtıcları, çoban- 
yastığı, kəklikotu, şyov və ya topal və s. Bu torpaqların 
əsas xüsusiyyəti çim təbəqəsinin olmaması, genetik 
qatların normal inkişaf etməsindən ibarətdir.
İbtidai dağ-çəmən torpaqları ən çox Kəpəz dağının 
ən yüksək zirvələrində yayılmışdır. Burada bitki örtü­
yünün olmaması və yaxud da zəif kserofit bitkilərin ol­
ması və relyefin artıq dərəcədə parçalanması, həmçinin 
iqlimin təsirindən üzəri çılpaqlaşmış süxurların əksəriy­
yəti fiziki aşınmaya məruz qalır. Burada həm su, həm də 
küləyin qarşılıqlı təsiri nəticəsində nəinki yumşaq torpaq 
hissəcikləri, eləcə də dağ süxurları eroziyaya uğrayır.
38
Çox meyilli yamaclarda aşınmış süxur qırıntıları 
çay dərələrinə yığılaraq sellərin əmələ gəlməsinə səbəb 
olurlar. Bu torpaqların yayılma arealı məhduddur.
4.Dağ-çəmənIəşən meşə torpaqları - Dağ-çəmənlə- 
şən meşə torpaqları Kiçik Qafqazın şimal-şərq hissəsinin 
subalp zonasında geniş yayılmışdır. Təsnifatda verdi­
yimiz kimi dağ-çəmənləşən meşə torpaqları, çəmənləş- 
miş dağ-meşə torpaqları və qaratorpağa bənzər dağ-çə­
mən torpaqları, meşə bitkiləri altında inkişaf etmişdir. 
Ərazinin bu hissəsində meşə örtüyü məhv edildikdən 
sonra meşə ağacları çəmən bitkiləri ilə əvəz olunur. 
Bununla əlaqədar olaraq ot bitkilərnin torpağın səthinə 
tökülmüş vegetativ və generativ orqanları parçalanıb çü­
rüyür, nəticədə isə torpağın morfoloji və kimyəvi tərki­
bində böyük dəyişmələr baş verir. Çəmən bitkilərinin 
kökləri saçaqvari olub, torpaqda möhkəm və dənəvər 
struktur yaradır. Bu sahələrdə tək-tək ağacların qal­
ması, torpaqda allüvial horizontun yaranması torpaq 
qatlarında ağac qalıqlarının olması, həmin torpaqların 
keçmiş meşə altında olmalarını bir daha sübut edir.
Bu torpaqlar tədqiqat apardığımız zonanın cənu­
bunda daha doğrusu subalp zonasında geniş inkişaf et­
mişlər. Lakin meşənin insanlar tərəfindən müxtəlif məq­
sədlər üçün qırılması meşə bitkisinin azalmasına və çə­
mən bitkisinin artmasına səbəb olub ki, bunun da 
nəticəsində torpaqlar əvvəlki xassələrini dəyişmişlər.
Çəmən bitkiləri üstünlük təşkil etdikdən sonra 
torpaqda tədricən meşə əlamətlərinin dəyişməsi müşa­
hidə olur. Belə ki, üst qatda çürüntü maddələrinin art­
masına və dənəvər strukturun yaranmasına səbəb olur­
lar. Ona görə də dağ-çəmənləşən meşə torpaqları meşə 
torpaqlarından fərqlənirlər.
Güney sahələrin əksəriyyətində torpaqlar çox sklet- 
lidir. Bu torpaqların qalınlığı 10-20 sm-dən artıq olmur.
39
Tam profilə malik olan torpaqlar nisbətən düzənliklər­
də, az meyilli yamaclarda və suayrıcında müşahidə edi­
lir. Belə sahələrdə torpağın qalınlığı 30-50 sm-ə çatır.
Dağ-çəmənləşmiş meşə torpaqları yayılmış sahələr­
də səthi eroziyadan başqa qobu eroziyasına da rast gə­
linir. Bu torpaqlar yayılmış sahələrdə meşə bitkiləri çox­
dan tərk edilmiş, yalnız tək-tək palıd və armud ağac­
larına təsadüf olunur.
5.Çəmənləşmiş dağ-meşə torpaqları - Çəmənləşmiş 
dağ-meşə torpaqlarının özünəməxsus xüsusi zonası ol­
mayıb, talalar şəklində meşə torpaqlarının yuxarı və çə­
mən zonasının aşağı hissəsində yayılmışdır. Meşə bit­
kiləri məhv edildikdən sonra torpağın quruluşu, struk­
turu, kimyəvi tərkibi dəyişməklə yanaşı onun eroziyaya 
qarşı davamlılığı da xeyli azalmışdır. Bu torpaqların tər­
kibində çürüntünün azlığı, rənginin açıq boz və ya ağım- 
tıllığı, bitki örtüyünün zəifliyi, ana süxurun çox yerlərdə 
üzə çıxması və xüsusən şiddətli eroziyaya uğraması ilə 
alp və subalp zonasının digər torpaqlarından fərqlənir. 
Bu zonada cənuba baxarlı yamacların iqlimi qismən isti 
olduğundan çəmənləşmə prosesi daha intensiv gedir. 
Meşə qırıldıqdan sonra meşə bitkilərinin ot bitkiləri ilə 
əvəz olunması, torpağın kimyəvi və morfoloji tərkibinin 
dəyişməsinə səbəb olur. Çəmənləşmiş dağ-meşə torpaq­
larının əmələ gəlməsində çəmən bitkilərinin fəaliyyəti 
meşə bitkilərindən daha üstündür. Bu da onunla izah 
olunur ki, meşə ağaclarının qırılması və ya seyrəkləşməsi 
nəticəsində çəmən bitkilərinin inkişafı güclənmiş və get- 
gedə torpaqda çürüntünün miqdarı çoxalmışdır. Həmin 
torpaqlarda çim qatının zəif və yaxud da heç olmaması, 
torpaq qatında allüvial horizontun əmələ gəlməsi və s. 
amillər bu torpaqların keçmişdə meşə altında olmalarını 
bir daha sübut edir.
40
ö.Qaratorpağabənzər dağ-çəmən torpaqlar - Bu tor­
paqların çürüntü' qatının qaramtıl-qəhvəyi rəngdə, qalın­
lığının isə çox olması (40-60 sm) həmçinin üst qatın də­
nəvər struktura malik olması, onları dağ-çəmən torpaq­
larından fərqləndirir.
Bu zonada bitki örtüyü taxıl və paxlalılar fasiləsinə 
mənsub olan bitkilərlə çox zəngin olduğundan kənd tə­
sərrüfatında bunlardan biçənək və otlaq kimi daha çox 
istifadə olunur.
Qaratorpağabənzər dağ-çəmən torpaqları yayılmış 
sahələrdə də otlaqdan düzgün istifadə edilməməsi orada 
eroziya prosesinin bu və ya digər dərəcədə inkişaf etmə­
sinə səbəb olmuşdur. Belə sahələrə xüsusilə Ağsuçay 
hövzəsində daha çox təsadüf edilir, burada əsas etibarı 
ilə otlaq eroziyası geniş yayılmışdır.
II.Qonur dağ-meşə torpaqları
Azərbaycanda dağ-meşə torpaqları S.A.Zaxarov 
(1927), M.N.Sabaşvili (1965), S.Z.Zonn (1950), H.Ə.Əli- 
yev (1964-1965), M.E.Salayev (1965, 1966), B.İ.Həsənov 
(1962), X.M.Mustafayev (1975), B.Q.Şəkuri (1975-2006) 
və başqaları tərəfindən öyrənilmişdir.
Bu torpaqlar Kiçik və Böyük Qafqazın orta və 
yüksək dağlıq zonalarında formalaşmışlar. Əsasən dəniz 
səviyyəsindən 1500-2000 m mütləq hündürlükdə yerləşir­
lər. Bu torpaq tipinin yarım tipləri içərisində tipik qonur 
meşə torpaqları daha geniş ərazidə yerləşir.
Kiçik Qafqazın şimal-şərq hissəsində bu torpaqlar 
orta və yüksək dağlıq hissədə 1300-2300 m dəniz səviy­
yəsindən hündürdə yerləşir. Bu qurşaqlar mülayim isti 
iqlimi, çox miqdarda yağıntıların olması ilə səciyyələnir. 
Bütün bunlar meşə döşənəyinin formalaşmasına əlverişli 
şərait yaradır. Kiçik Qafqazın şimal şərqində bu torpaq­
41
lar fıstıq, vələs qismən isə palıd ağacları altında forma­
laşmışlar. Burada əsasən qonur torpaq tipinin karbo- 
natlı və tipik yarım tipləri inkişaf etmişlər.
Qonur dağ-meşə torpaqlar Kürəkçayın sağ və sol 
sahil yamaclarında, Hacıkəndin, Göygölün ətrafında, 
yüksək ərazilərdə yerləşir. Meşə örtüyünün şaquli vəziy­
yətdə və müxtəlif ekoloji şəraitdə inkişaf etməsi çox tipli, 
çox növlü meşə torpaqlarının əmələ gəlməsinə səbəb ol­
muşdur. Bu torpaqların yayılması, əmələ gəlmə şəraiti 
və səciyyəsi aşağıda izah olunur.
1. Açıq qonur dağ-meşə torpaqları - Bu torpaqlar 
meşə zonasının yuxarı hissəsində, fısdıq və fısdıq-vələs 
meşələri altında inkişaf etmişlər. Bu zonanın aşağı sahə­
lərində isə həmin torpaqlar tədricən tünd rəngli növlərlə 
əvəz olunurlar. Bu zonada atmosfer çöküntülərinin nis­
bətən çox, havanın orta illik temperaturu isə az olması, 
təzə xəzəl töküntüləri altında 2-3 sm qalınlığında çürüntü 
döşəməsinin əmələ gəlməsinə səbəb olmuşdur.
2. Qonur dağ-meşə torpaqları - Bu torpaqlar meşə­
nin orta qurşağında fıstıq, vələs, qoz və bəzi hallarda isə 
palıd qarışığı olan meşə altında əmələ gəlir. Bunların 
açıq növləri yüksəkliyi nisbətən az olan sahələrdə inkişaf 
etmişdir. Tünd qonur dağ-meşə torpaqlarının açıq növ­
lərindən fərqləndirən əsas cəhət ondan ibarətdir ki, açıq 
rəngli dağ-meşə torpaqları yalnız fıstıq meşəsi altında 
əmələ gələrək inkişaf edir. Bu torpaqlar zəif inkişaf et­
miş profilə malikdir. Meşə döşənəyi çürüntülü akkumul- 
yativ qat üzərində yerləşir.
Qonur-dağ-meşə torpaqlar qurşağında torpaq əmə­
ləgətirən süxurlar qalıq karbonatlı, daşlı-çınqıllı və s. 
növlərə ayrılır. Bu torpaqlar yüksək humuslu olub və 
humus qatının qalınlığına görə fərqlənir. Meşə ağacları 
qırıldığından meşə döşənəyi dağılır, torpağın üst qatının
42
strukturu pozulur, kipləşir və yağmur düşdükdə torpaq 
asanlıqla yuyulur. Meşələrin seyrəkləşməsində iqlimin 
quraqlaşması ilə yanaşı bir çox başqa təbii amillərində 
də rolu az deyildir.
3.Tünd qonur dağ-meşə torpaqlarının morfo-gene- 
tik xüsusiyyətlərini öyrənmiş B.Q.Şəkurinin Göygöl ət­
rafında tədqiqat işləri daha səmərəlidir.
Təsvir etdiyimiz torpaqlar əsasən fısdıq, fısdıq-və­
ləs ağacları altında formalaşmışlar. Həmin torpaqların 
tünd rəngli növləri isə qarışıq meşə ağacları altında, yəni 
fısdıq və bəzi hallarda isə palıd qarışığı olan meşə 
ağacları altında əmələ gəlirlər.
Morfoloji quruluşuna görə tünd qonur dağ-meşə 
torpaqları aşağıdakı əlamətlərə malikdirlər. Üst qatda 
təzə xəzəl töküntüləri altında 1-3 sm qalınlığında meşə 
döşənəyi vardır. Ao qatı tünd qonur rəngdə, ondan aşa­
ğıdakı qatda isə kəskin dərəcədə rəng dəyişərək açıq 
səməni rəngi alır.
Bu torpaqlar fıstıq-vələs və ya qarışıq meşələrin al­
tında inkişaf edib, qəhvəyi meşə torpaqlarına keçid təş­
kil edir. Bunlar əsasən Göygölün ətrafında, xüsusilə 
Göygöldən şimalda geniş inkişaf etmişlər.
Tünd qonur dağ-meşə torpaqları, adından məlum 
olduğu kimi rənginin tünd olması, tərkibində çürüntü, 
maddəsinin çoxluğu ilə izah olunur ki, buna görə də 
tipik qonur dağ-meşə torpaqlardan fərqlənir. Profil bo­
yu bu torpaqların rəngi tədricən dəyişilir. Belə torpaq­
ların əksəriyyətində torpağın aşağı qatları karbonatlıdır. 
Bu bir tərəfdən rütubət və istilik rejimindən, digər tərəf­
dən isə torpaqəmələgətirən ana süxurlardan asılıdır.
43
III. Qəhvəyi dağ-meşə torpaqları
Bu torpaqlar ilk dəfə S.A.Zaxarov tərəfindən 1904- 
cü ildə Gürcüstan ərazisində ayrılmışdır.Müəllif ilk dəfə 
olaraq həmin torpaqları genetik tip kimi ayırıb torpaq 
təsnifatına daxil etmişdir. 1949-cu ildə İ.P.Qerasimov 
qəhvəyi dağ meşə torpaqlarının əmələgəlmə prosesini ət­
raflı əsaslandırmışdır.
S.A.Zaxarov meşə və kolluqların altındakı torpaq­
ların xüsusi genetik bir tip kimi ayrılması ilə əlaqədar 
belə bir fikir irəli sürmüşdür ki, bu torpaqlara müstəqil 
olaraq geniş coğrafi arealda böyük massivlər şəklində 
Orta Asiya və Şərqi Qafqazda təsadüf edilir.Quru meşə­
lərin qəhvəyi torpaqlarının mövcudluğu və genezisi haq­
qında M.N.Sabaşvili (1948), H.Ə.Əliyev(1965), M.Ə.Sa- 
layev (1955) və başqaları fikir söyləmişlər.
Azərbaycanda qəhvəyi dağ meşə torpaqları 
Ə.K.Zeynalov(1949), A.N.İzyumov(1955), M.Ə.Salayev 
(1955,1966), H.Ə.Əliyev (1965), A.R.Axundova (1967), 
Ş.Q.Həsənov (1971), X.M.Mustafayev (1975), B.Q.Şə- 
kuri (1988, 2004, 2006, 2009) öyrənilmiş və onların mor- 
fo-genetik xüsusiyyətləri müəyyənləşdirilmişdir.
Aparılan tədqiqatdan aydın oldu ki, burada forma­
laşmış qəhvəyi dağ-meşə torpaqları üç yarımtipə bölü­
nür. (25)
1. Tipik qəhvəyi dağ-meşə torpaqları,
2. Karbonatlardan yuyulmuş qəhvəyi dağ-meşə tor­
paqları,
3. Karbonatlı qəhvəyi dağ-meşə torpaqları
Həmin torpaqlar morfoloji nişanələrinə görə bir-bi­
rinə çox oxşadıqları üçün bunların təsvirini və izahını bir 
yerdə veririk.
Qəhvəyi dağ-meşə torpaqları yayılmış sahələr yaşa­
yış məntəqələrinə yaxın olduğuna görə çox yerdə me­
44
şələr qırılmışdır. Qalan sahələrdə isə ağacların seyrəldil- 
məsi nəticəsində onların qalınlığı yuxa və ya orta qalın- 
lıqlıdırlar. Meşə örtüyünün seyrək olmasına görə lazımi 
qədər xəzəl toplanması və ya köhnə meşə döşənəyi mü­
şahidə olunmur.
1.Tipik qəhvəyi dağ-mcşə torpaqları - Həmin tor­
paqlar Göygöl rayonu ərazisində məhdud ərazidə ya­
yılmışdır. Azərbaycan dövlət yer quruluşu layihə ins­
titutunun verdiyi məlumata əsasən Göygöl rayonu əra­
zisində bu torpaqların sahəsi 300 hektar və ya ümumi 
ərazisinin 0,17%-ni əhatə edir..
Tipik qəhvəyi dağ-meşə torpaqların yayıldığı əra­
zinin relyefi əsasən dağlıq olub, qismən meyilli yamac və 
dağüstü düzənlikdən ibarətdir. Bu torpaqlar mexaniki 
tərkibinə və torpaq qatının qalınlığına görə növ müx­
təlifliyinə ayrılırlar. Həmin torpaqların morfoloji əla­
mətlərindən aydın olur ki, bu torpaqların üst qatının 
rəngi qəhvəyi olub, alt qatı açıq qəhvəyidir. Strukturu 
qozvari və dənəvərdir.
Tədqiq etdiyimiz bu torpaqların mexaniki tərkibi 
profil boyu orta və ağır gillicəlidir.
Tipik qəhvəyi dağ-meşə torpaqların analitik təhli­
linin nəticələri göstərir ki, bu torpaqların mexaniki tər­
kibi profildə orta və ağır gillicəlidir. Belə ki, üst qatda fi­
ziki gilin miqdarı 45,12%, aşağı qatda isə 47,56%-dir. Lil 
fraksiyasının miqdarı isə profildə 16,40-17,23% arasın­
dadır. (26)
2. Karbonatlardan yuyulmuş qəhvəyi dağ-meşə tor­
paqları - Bu torpaqlara Gürcüstanda, Özbəkistanda, Ta­
cikistanda şimali Qafqaz bölgələrində Çeçen və Dağıs­
tan respublikalarında da geniş miqyasda rast gəlinir.
Karbonatlardan yuyulmuş qəhvəyi dağ-meşə tor­
paqlar Kiçik Qafqazın şimal, şimal-şərq və cənub ya-
45
maçlarında və Böyük Qafqazın şimal-şərq, cənub-şərq 
və cənub yamaclarında geniş yayılmışlar.
Həmin torpaqlar Göygöl rayonunda geniş yayıl­
maqla əsas etibarı ilə Mirzik, Zurnabad, Hacıkənd, Çay- 
kənd və Sarı-su kəndlərinin ətrafında dəniz səviyyəsin­
dən 700-1500 m hündürlük, palıd, fıstıq meşələri altında 
inkişaf etmişdir.
Aparılan tədqiqatdan aydın oldu ki, karbonatlar- 
dan yuyulmuş qəhvəyi dağ-meşə torpaqlarının əmələ 
gəlmə prosesi, qonur dağ-meşə torpaqlarına nisbətən 
quraq şəraitdə keçir. Ona görə də bu torpaqlarda pod- 
zollaşma əlaməti yoxdur. Meşə zonasının yuxarı hissə­
sində, xüsusilə az meyilli yamaclarda karbonatlardan 
yuyulmuş qəhvəyi dağ-meşə torpaqlarına, aşağı zonada 
isə onun karbonatlı növlərinə təsadüf edilir.
Aparılan tədqiqatın nəticəsində aydın oldu ki, qəh­
vəyi dağ-meşə torpaqları yuxarı zonada tünd qonur-me- 
şə torpaqları ilə, aşağıda isə boz-qəhvəyi və yaxud da 
tünd şabalıdı torpaqlarla sərhədlənir və torpaqların şa­
quli zonallıq qanununa uyğun gəlir.
Yeri gəlmişkən qeyd etmək lazımdır ki, tədqiqat 
apardığımız ərazidə insanın təsərrüfat fəaliyyəti nəticə­
sində ən çox dəyişkənliyə uğramış torpaqlar qəhvəyi 
dağ-meşə torpaqlarıdır. Əvvəllərdə meşə altında olmuş 
sahələr əkin məqsədi üçün tamamilə qırılmışdır. Bu isə 
eroziya prosesinin güclənməsinə şərait yaratmışdır. Ona 
görə də hazırda meşələri məhv edilmiş sahələrin yalnız 
bir qismində dənli bitkilər becərilir, qalan hissəsi isə ero­
ziyaya uğradığından kol basmış və qismən də otlaq kimi 
istifadə edilir. Hazırda bozqırlaşmış qəhvəyi dağ-meşə 
torpaqlarında eroziya prosesi daha çox inkişaf tapmış­
dır. Bu torpaqların rəngi üst qatda tünd qəhvəyi olub, 
tərkibində çürüntü maddəsinin nisbətən çoxluğu və
46
i
profil üzrə tədricən dəyişməsi ilə digər meşə torpaq­
larından fərqlənir. Qəhvəyi dağ-meşə torpaqlarında xü­
susən karbonatlı allüvial qat daha aydın ifadə olunur. 
Humusun miqdarı üst qatda 4-8% olub, dərinə getdikcə 
tədricən azalır. Lakin qonur dağ-meşə torpaqlarında bu 
qanuna uyğunluq pozulur və alt qatda humusun birdən- 
birə kəskin azalması müşahidə edilir. Torpağın üst 
qatının strukturu qozvari-topavari orta hissəsi isə güləş­
miş bir qədər bərk qozvari olur. Mühit reaksiyası profi­
lin üst hissəsində neytral və ya zəif turş, dərin qatlarda 
isə qələvidir.
3. Karbonatlı qəhvəyi dağ-meşə torpaqları - Qəhvəyi 
dağ-meşə torpaqlarının karbonatlı yarım tipi, Göygöl 
qoruğu ərazisində başqa yarımtiplərə nisbətən bir qədər 
geniş yayılmışdır. Ümumi ərazinin 1,66%-ni əhatə edir. 
Həmin torpaqlar enli yarpaq ağaclar o cümlədən palıd 
meşələri altında formalaşmışlar.
Bu torpaqların yayıldığı ərazinin relyefi əsasən dağ­
lıq olub, dərələrdən və çox meyilli yamaclardan ibarət­
dir. Qalınlığının və mexaniki tərkibinin müxtəlifliyinə 
görə həmin torpaqların növ müxtəlifliyi mövcuddur.
Analitik təhlillər göstərir ki, bu torpaqların mexa­
niki tərkibi gilli və ağır gillicəlidir, belə ki, profildə fiziki 
gilin miqdarı 52,08-64,40%, lil fraksiyasının miqdarı 
27,92-42,00% arasındadır. Təsvir etdiyimiz torpaqlar 
çox humuslu olmaqla səciyyələnirlər. Göründüyü kimi 
üst qatda humusun miqdarı 10,0% aşağı qatlarda kəskin 
azalaraq 5,33-0,80% təşkil edir. Humusun miqdarına 
uyğun olaraq ümumi azot 0,43-0,06 arasında dəyişir. Bu 
torpaqlar karbonatlı olub, profildə karbon qazının 
(CO2) miqdarı 1,0-3,66 təşkil edir, aşağı qatlarda kar- 
bonat birləşmələrinin miqdarı artır. Torpağın reaksiyası
47
(pH) profildə 6,7-6,7-dir ki,bu da zəif turş və neytral 
olmasını göstərir. (28)
Karbonatlı dağ meşə torpaqları əsaslarla doymuş­
lar. Belə ki,profildə udulmuş əsasların cəmi 100 qram 
torpaqda 23,0-37,35 m/ekv olmuşdur. Mübadilə olunan 
kationlar içərisində Ca kationu çoxluq (81-95) təşkil 
edir. Bu torpaqlar yaxşı münbitlik potensialına malik­
dirlər. (25)
Karbonatlı qəhvəyi dağ- meşə zonasında antropo­
gen və ekzogen proseslərin, daim artan təzyiqlərin nəti­
cəsində eroziya prosesi geniş yayılmışdır. Eroziya prose­
sinin torpağın morfo-genetik xüsusiyyətlərinə təsirini 
müəyyənləşdirmək məqsədi ilə qoruq ərazisində bir neçə 
torpaq kəsimi qoymuşuq.
Kəsimin morfoloji təsvirindən görünür ki, eroziya 
prosesi torpağın profilini xeyli gödəldərək “A” qatını 
tam, “B” qatının isə yarısını yuyub aparmışdır.
4.Bozqırlaşmış dağ qəhvəyi torpaqlar - Bozqırlaşmış 
dağ-qəhvəyi torpaqlar Göygöl qoruğu və onun ətraf əra­
zisində nisbətən geniş sahəni əhatə edir. Əldə olan mə­
lumatlara və torpaq xəritəsi materiallarına əsasən bu 
torpaqların əhatə etdiyi sahə qoruq ərazisinin 12,69% 
təşkil edir.
Göygöl bölgəsində yerləşən bozqırlaşmış dağ-qəh­
vəyi torpaqların ərazisi keçmişdə qalın meşəliklər al­
tında olmuşdur. Hələ çox qədim dövrlərdən meşəlikləri, 
xüsusilə alçaq dağlıq və dağətəyi qurşaqlarda qıraraq 
onlardan əkin sahələri kimi istifadə etmişlər. Beləliklə, 
keçmiş meşə sahələri bozqırlaşma prosesinə məruz 
qalmışlar. Burada meşə bitkilərini otlar əvəz etmişdir. 
Meşə sahəsinin bozqırlaşması nəticəsində burada hidro- 
termik rejim şəraitində xeyli dəyişmişdir ki, bu da tor­
paqların morfogenetik xüsusiyyətlərinə öz təsirini gös­
48
tərmişdir. Yeni şəraitin əmələ gəlməsi torpaqəmələgəlmə 
prosesinin istiqamətini dəyişmişdir. Belə ki, burada - 
meşə torpaq tiplərinə xas olan göstəricilər bozqır zonaya 
xas olan göstəricilərlə əvəz olmuşdur. Məhz həmin 
dövrdən də bu torpaqların eroziya prosesinə məruz qal­
ması üçün əlverişli şərait yaranmışdır. Bozqırlaşmış dağ- 
qəhvəyi torpaqlar əsasən 800-1500 m dəniz səviyyəsin­
dən hündürlükdə qəhvəyi dağ-meşə torpaqlarla dağ boz- 
qəhvəyi (şabalıdı) torpaqlar arasında keçid təşkil edir. 
Həmin torpaqların quraq şəraitdə inkişaf etdiyini, boz­
qırlaşma prosesinə məruz qalmasını və eləcə də müxtəlif 
amilləri nəzərə alaraq tipik, maddələrdən yuyulmuş və 
karbonatlı növləri ayrılır ki, onlara da meşə və kolluqlar 
altında təsadüf edilir. Azərbaycan respublikası ərazisin­
də o cümlədən Göygöl bölgəsində yayılan bozqırlaşmış 
dağ-qəhvəyi torpaqların humus qatı nisbətən qalın olub 
qəhvəyi rənglidir. Bu torpaqların strukturu gözvari- 
dənəvər, üst qatda humusun daha çox toplanması, kar- 
bonatlı allüvial qatın olması və bir sıra başqa morfoloji 
xüsusiyyətlərlə səciyyələnir.
Bozqırlaşmış dağ-qəhvəyi torpaqlar yayılan əra­
zinin mürəkkəb relyef şəraitinə malik, sahələrin şiddətli 
parçalanması, yamacları meyilli, dərə və qobuların ol­
ması ilə səciyyələnir. Bu zonada illik yağıntıları 400-500 
mm düşür. Burada bitki örtüyü əsasən kol qismən ağac 
cinslərindən o cümlədən ardıc, yemişan, alma, alça və 
eləcədə ot bitkilərindən ibarətdir.
Bozqırlaşmış dağ-qəhvəyi torpaqların əmələ gəlmə 
prosesi və Zaqafqaziyada yayılması və genezisi haqda
S.A.Zaxarov (1927), B.A.Klopatovskiy (1941), M.N.Sa- 
başvili (1954), M.E.Salayev (1955), K.Ə. Ələkbərov 
(1961), Q.Q.Həsənov (1968), B.Q.Səkuri (1974, 2006,
49
2009) və başqaları fikir söyləmiş və onların morfo-gene- 
tik xüsusiyyətləri haqda tədqiqat işləri aparmışlar.
5. Dağ boz-qəhvəyi torpaqlar - Dağ boz-qəhvəyi 
torpaqlar Kiçik Qafqaz ərazisində müxtəlif dağ silsilə­
lərində yerləşir və bu torpaq yayılan ərazi quru iqlimə, 
nisbətən seyrək bitki örtüyünə və ümumiyyətlə mürək­
kəb təbii şəraitə malikdir. (1)
Dağ boz-qəhvəyi torpaqlar dəniz səviyyəsindən 
600-800 m yüksəklikdə geniş sahəni əhatə edir. Ərazinin 
relyefi xeyli parçalanmışdır. Burada yağıntıların miqdarı 
az, buxarlanma isə çoxdur. Ərazidə quraqlığa davamlı 
bitkilər o cümlədən armud, itburnu, zərinc, yemişan, ot 
bitkilərindən isə ücyarpaq yonca, kəklikotu, dovşan to ­
palı və s. inkişaf edir.
Dağ boz-qəhvəyi torpaqlar kənd təsərrüfatında in­
tensiv istifadə edilir. Burada torpaqqoruyucu tədbirlər 
tətbiq edilmədiyinə və ilbəil antropogen təzyiqlər artdığı 
üçün eroziya prosesi geniş inkişaf etmişdir, təbii bitki ör­
tüyü pozulmuş və ya seyrəkləşmişdir ki, bu da ya­
maclardan torpağın yuyulmasını sürətləndirir. Torpağın 
üst münbit qatının yuyulması ilə yanaşı onun tərkibində 
olan humus, azot və qida maddələri də yuyulur və 
beləliklə, torpaqlar məhsul vermə qabiliyyətini itirir və 
deqradasiyaya uğraması üçün əlverişli şərait yaranır.
Dağ boz-qəhvəyi torpaqlar ayrı-ayrı tədqiqatçılar 
tərəfindən öyrənilmişdir. S.A.Zaxarov bu torpaqları 
boz-şabalıdı adlandırmışdır. Müəllif göstərir ki, həmin 
torpaqlar meşə bitkiləri altında əmələ gəlmişlər. 1950-ci 
ildən sonra tədqiqatçılar həmin torpaqların “boz şaba­
lıdı” deyil “boz-qəhvəyi” olduğunu müəyyən etmişlər. 
Beləliklə, müəyyən edilmişdir ki, dağ boz-qəhvəyi to r­
paqlar qəhvəyi dağ-meşə torpaqlarının bozqırlaşmış 
mərhələsinə aiddirlər. Həmin torpaqlar əmələgəlmə xü­
50
susiyyətlərinə görə dağ-meşə torpaqlarına bozqır tor­
paqlardan daha yaxındırlar. Mexaniki tərkibinə və hu- 
musun miqdarına görə bu torpaqların tünd və adi yarım 
tipləri müəyyən edilmişdir.
İnsanın təsərrüfat fəaliyyəti nəticəsində ən çox dəyi- 
şiklikliyə uğramış torpaqlar qəhvəyi dağ-meşə torpaq­
larıdır. Əvvəllər meşə altında olmuş sahələr əkin məq­
sədi üçün tamamilə qırılmışdır. Bu isə eroziya prosesinin 
güclənməsinə səbəb olmuşdur. Həmin torpaqların rəngi 
üst qatda tünd qəhvəyi olub, tərkibində çürüntü mad­
dəsinin çoxluğu və profil üzrə tədricən dəyişməsi ilə 
digər meşə torpaqlarından fərqlənir.
Apardığımız analitik təhlillərdən görünür ki, tünd 
boz-qəhvəyi torpaqların profil boyu 1 mm-dən böyük 
struktur hissəciklər eroziyaya uğramamış torpaqlarda 
60,19-70,28% suya davamlı aqreqat hissəciklər 16,40- 
36,92% olduğu halda, orta dərəcədə eroziyaya uğramış 
torpaqlarda struktur hissəciklər 65,62-58,39%, suya 
davamlı aqreqat hissəciklər 14,00-28,00% arasında ol­
muşdur. Müəyyən edilmişdir ki, tünd boz-qəhvəyi tor­
paqlarda eroziya prosesi torpaq sturkturunu pozur, belə 
ki, 0,25 mm-dən kiçik hissəciklərin miqdarı eroziyaya 
uğramamış torpaqlarda 35,16-60,68% olduğu halda, 
orta dərəcədə eroziyaya uğramış növündə 60,00-42,00% 
arasında dəyişmişdir. (28)
1.7. Göygöl qoruğunun bitki örtüyü
Göygöl Dövlət qoruğu zəngin bitki örtüyünə malik­
dir. Btyada dağ-meşə, dağ-bozqır, subalp və alp dağ-çə- 
mən bitki ekosistemləri yayılmışdır.
1100-2200 m hündürlükləri əhatə edən dağ meşələri 
çox zəngin bitki örtüklü olub, 80-a qədər ağac və kol
51
növünə malikdir. Meşələrin əsas hissəsini kiçik yarpaq 
ağaclardan şərq fıstığı, şərq palıdı, Qafqaz vələsi, toza- 
ğacı, adi göyrüş, itiyarpaqlı ağcaqayın, cökə, iynəyar- 
paqlı ağaclardan qarmaqvari şam təşkil edir. Kol növlə­
rindən zoğal, zirinc, itburnu, əzgil, gərməşov, böyürtkən 
və s. yayılmışdır.
Göygöl dövlət qoruğunun ərazisindəki meşələri üç 
hissəyə ayırmaq olar: (22)
1) Dağ çəmən-meşə qurşağının (1800 (2000) - 2200 
m) meşələri seyrək olub, şərq palıdı, tozağacı, qarmaq­
vari şam və s. ağac, doqquzdon, itburnu, ardıc və s. kol­
lardan ibarətdir. Ot bitkisi inkişaf etmişdir. Tək-tək 
ağaclar 2500 m-ə qədərki hündürlüyə kimi qalxır. Hün­
dürlüyə qalxdıqca tozağacı üstünlük təşkil edir.
2) Yuxarı dağ-meşə yarımqurşağı (1600 (1700) - 
1800 (2000) m) əsasən şərq fıstığı və Qafqaz vələsi me­
şələrindən ibarətdir. Meşələr yüksək məhsuldarlığı ilə 
fərqlənir. Vələs qarışıq fıstıq meşələri şimal, şimal-şərq 
və şimal-qərb yamaclarda yaxşı inkişaf edir, cənub ya- 
maclard isə fıstıq vələs vasitəsilə sıxışdırılır. Dağ çəmən- 
meşə qurşağına getdikcə fıstıq və vələs meşələri şərq 
palıdı meşələri ilə əvəz olunur.
3) Orta dağ-meşə yarımqurşağı (1100-1600 (1700) 
m) yuxarı dağ-meşə yarımqurşağına nisbətən vələsin 
üstünlüyü, aşağı sərhəddə fıstığın azlığı ilə fərqlənir.
Göygöl dövlət qoruğunda meşələr orta taksasiya 
göstəricilərinə malikdir. Yaşı əsasən 70-120 ildir, boni- 
teti 1,7-111,2, sıxlığı isə 0,33-0,77 arasında tərəddüd edir, 
hər hektarda oduncaq ehtiyatı 63-250, orta illik artımı 
isə 0,8-2,9 m3-dir. (cədvəl 1)
52
Çay*9/j*ç
Kapzz
Şazti i f a z ə l ə e
Şam /ncjətəzi 
fitlıd  m e fa ld i i  
fah% m efə loz i 
Viiəf m e t'ə laz i
ç»m əniifU 9z i
Нн~Л&ыв мага1 
d- Cüj/Jı 
Я - Qonuı ayı 
Г- ГзАгг
Дһ-  0a$  hi/Jdu^/rasc 
X- КәкПк
Göygöl qoruğunun bitki və heyvanlar aləminin xəritə-sxemi
53
Yayıldığı sahəyə görə ağac cinsləri arasında birinci 
yeri fıstıq tutur (1270 ha). Əsasən 1400-2000 m hün­
dürlükdə yayılıb, ən çox şimal, şimal-qərb və şimal-şərq 
yamaclarda inkişaf edir, vələs, ağcaqayın, cökə, palıd 
kimi ağaclar ilə qarışıqdır. 1500-1800m hündürlükdə da­
ha yaxşı inkişaf edib, sıx və təmiz fıstıq meşəsi əmələ 
gətirir. Fıstıq meşələrində meşəaltı kol və ot bitkiləri zəif 
inkişaf edir.
Vələs meşələri sahəsinə görə ikinci yeri tutur (1020 
ha). Bütün hündürlüklərdə inkişaf edir. Təmiz vələs 
meşələri yoxdur, lakin cənub yamacda və 1200-1600 m 
hündürlüklərdə daha çox yayılmışdır. Fıstıq, palıd, 
göyrüş, ağcaqayın və s. ağaclarla qarışıq meşələr əmələ 
gətirir. Sıx ot bitkisi ilə əlaqədar olaraq meşə bərpası zəif 
gedir, lakin fıstıq, palıd və ağcaqayın qarışıqlı sahələrdə 
meşə bərpası yaxşıdır.
Palıd meşələri fıstıq və vələs meşələrinə nisbətən 
3,5-4 dəfə az sahəni tutur (400 ha). Ən çox qoruğun şərb 
hissəsində yayılıb, cənub yamaclarda üstünlük təşkil 
edir. Təmiz palıdlıq azdır, əsasən fıstıq, vələs, ağca­
qayınla qarışıq olur. Meşə bərpası zəifdir, meşəaltı ağac 
və kol bitkiləri, ot örtüyü azdır.
Qarmaqvari şam Azərbaycan meşələrinin nadir 
incilərindən biri olub, Dördüncü dövr buzlaşmasından 
sonra əmələ gəlmişdir. Onun adı Qırmızı kitablara yazıl­
mışdır.
Respublikada qarmaqvari şam ən çox Göygöl döv­
lət qoruğu ərazisində (149 ha-ya yaxın və ya meşə ilə 
örtülü sahəyə görə 5,1%) 1500-2000 m hündürlüklərdə 
inkişaf edir. Fıstıq, vələs, palıd, tozağacı və s. ilə birlikdə 
qarışıq meşə əmələ gətirir. Təbii bərpası qənaətbəxşdir. 
Qoruqdakı meşələrin nadir incilərindən biridir. Hün­
dürlüyə qalxdıqca şam ağacları cavanlaşır və seyrəkləşir.
54
Açıq sahələrdə sıx meşələr altındakına nisbətən daha 
yaxşı inkişaf edir. Şamın digər ağaclarla əvəz edilmə­
sinin başlıca səbəbləri onların ikinci yarusda və meşəaltı 
ağac bitkisi kimi çətin böyüməsi və kökdən bərpaya 
qabil olmamasıdır.
Qarmaqvari şam Azərbaycanda çox az sahədə 
yayılmışdır və respublikanın meşələrinin 0,02%-ni təşkil 
edir. Ona Quba rayonunda 1800-1900 m, Zaqatala 
qoruğunda 800-1000 m, Qax rayonunda 920 m, Tovuz 
rayonunda 1500-1700 m hündürlüklərdə rast gəlinir (18).
Şamın bu növü torpağa çox da tələbkar olmayıb, 
daşlı-çınqıllı, eroziyaya uğramış torpaqlarda belə 
normal bitir. Onun 800-2200 m hündürlükdə yayılması 
iqlim amillərinə də çox tələbkar olmadığını sübut edir. 
Ona görə də orta və yuxarı dağ-meşə yarımqurşaq- 
lannda az münbit torpaq sahələrində onu əkib artırmaq 
sərfəlidir.
Göygöl və Zaqatala dövlət qoruqlarında qarmaq­
vari şam qorunur. Onun digər ərazilərlə -Quba, Tovuz 
və Qax rayonlarında olan nümunələrini də təbiət abidə­
ləri sırasına daxil edib, qorumaq məqsədəuyğundur.
Qoruq ərazisində ağcaqayın (39 ha) 1300-2000 m 
hündürlüklərdə yayılmışdır. Digər ağaclar (tozağacı, 
göyrüş, cökə, alça və s. çox az sahə (35 ha) tutur.
Göygöl qoruğunda meşə sahəsinin meşə ilə örtülü 
olmayan yerləri 594 ha və ya 8,8% -ni təşkil edir. Ondan 
da 502 ha (7,5%) seyrək meşəlik və 92 ha (1,4 %) talalar­
dır. (9)
55
56
Göygöl dövlət qoruğunun ərazisindəki ot bitkilərini 
xüsusiyyətlərinə görə iki hissəyə-meşə və dağ-çəmən qur­
şaqlarına ayırmaq olar.
Burada orta dağ-meşə yarımqurşağında keçmişdə 
meşə altından çıxmış sahələrdə bozqırlaşmış dağ-çəmən 
bitkiləri, yuxarı dağ-meşə yarımqurşağında və dağ meşə- 
çəmən qurşağında jp  subalp çəmənlikləri yayılmışdır.
Dağ-çəmən qurşağında subalp (2211 ha və ya 
32,8%) və alp (200 ha və ya 3%) çəmənlikləri inkişaf et­
mişdir. Onların hər birinin özünəməxsus bitki örtüyü 
vardır. Subalp bitkiləri 2000-2700 m, alp bitkiləri isə 
2700-3000 m hündürlükləri əhatə edir (20).
Qoruğun ərazisindəki ot bitki örtüyü çox zəngin və 
məhsuldar olub, 420-yə qədər bitki növünü özündə bir­
ləşdirir. Həmin bitkilərin ən çox maraq doğuran növ­
lərindən Qafqaz bənövşəsi, alp dişəsi, steven zəncirotu, 
xırdaçiçəkli ziboldiya, zəngçiçəyi, çobanyastığı, şırımlı 
topal, ağbığ, qırtac və s.göstərmək olar. Bunlar ən çox 
subalp çəmənliyində yayılmışdır. Burada ot bitkisi yük­
sək və orta sıxlığa malikdir.
57
Göygöl qoruğunda meşə ilə örtülü ərazinin ağac cinsləri 
üzrə sahəsi və əsas taksasiya göstəriciləri
Cədvəl 1.
Meşələr
Sahəsi
Orta
yaş, il
Orta
bonitet
Orta
sıxlıq
Oduncaq
ehtiyatı İllik orta artım
Ha ilə %-lə
Ümumi 
sahədə 
min m-' 
ilə
1 ha- 
da m3 
ilə
Ümumi 
sahədə 
min m3 
ilə
1 ha- 
da m3 
ilə
Fıstıq 1274 43,7 115 11,5 0,69 318,4 250 3,077 2,41
Vələs 1017 34,9 115 III,2 0,69 174,0 169 1.999 1,94
Palıd 404 13,9 100 II,1 0,46 40,4 100 0,400 0,99
Şam
(qarmaq-
vari)
149 5,1 115 III,1 0,66 28,5 191 0,255 1,68
Ağca­
qayın 39 1,3 90 11,0 0,48 5,5 141 0,066 1,54
Tozagacı 27 0,9 95 v,o 0,33 1,7 63 0,022 0,74
Göyrüş 7 0,02 30 1,7 0,77 0,5 71 0,022 2,86
Cökə 1 - 70 III,0 0,50 0,1 100 0,0001 1,00
Cəmi
(orta) 2918 100 92 III,2 0,56 569,1 136 5,811 1,65
Göygöl dövlət qoruğunun 3524 ha-sı (52,3%) 
meşə sahəsidir; bunun da 43,5%-i meşə ilə örtülü, 16,3%- 
i seyrək meşəlik və talalardır. Burada 21 ha süni meşəlik 
də vardır. Meşəsiz sahələr 3215 ha (47,7%) təşkil edir; 
bunun da əsas hissəsi (35,8%) subalp və alp çəmən­
likləridir. Qalan ərazilər daş yığınları, yarğanlar, sıldırım 
yamaclar, su sahəsi və s. ibarətdir, (cədvəl 2)
58
Göygöl qoruğunun təbii landşaft sahələri
(H. Əliyev, X. Həsənov, 1993)
Cədvəl 2 .
Təbii landşaft sahələrinin adlan
Təbii landşaftların sahəsi
ha ilə %-lə
Meşə sahəsi 3524 52,30
Meşə ilə örtülü sahə 2930 43,48
Meşə ilə örtülü olmayan sahə 591 8,81
Seyrək meşəlik 502 7,45
Açıqlıqlar, boşluqlar 92 1,36
Meşəsiz sahə 3106 46,09
Dağ-çəmən sahəsi 2411 35,78
Alp çəmənliyi 200 2,97
Subalp çəmənliyi 2211 32,81
Biçənəklər 82 1,22
Qayalıqlar, daş yığınları 109 1,62
Yarğanlar, dik yamaclar 9 0,13
Yollar, xəndəklər 444 6,59
Həyətyanı sahə və digər yerlər 137 2,03
Su sahəsi 13 0,19
Bataqlıqlar 10 0,15
Ümumi sahə 6739 100,0
Bitki örtüyü torpaqəmələgəlmə prosesində və tor­
pağın yuyulmadan qoruyub saxlayan ən mühüm amil­
lərdən biridir. O, torpağa düşən yağmuru özündə saxla­
maqla bərabər, torpağın su sızdırma qabiliyyətini artırır 
ki, bunun da nəticəsində səthi axımın və torpağın yuyul­
masının qarşısı alınır.
60
Bitki örtüyü zəif inkişaf etmiş və ondan tamamilə 
məhrum olan sahələrdə yağmurlar bir başqa torpağın 
üzərinə düşdüyündən onun az bir hissəsi torpağa hopub, 
qalan hissəsi isə torpağın səthi ilə axaraq torpağın yu­
yulmasına səbəb olur.
Qeyd etmək lazımdır ki, Kiçik Qafqazın başqa ya­
maclarında olduğu kimi onun şimal-şərq yamacında da 
bitki örtüyü şaquli zonallıq qanununa əsasən formalaş­
mışdır. Ərazinin dağlıq zonasından aşağı endikcə bitki 
formasiyalarında dəyişiklik müşahidə edilir. Hündürlüyü 
dəniz səviyyəsindən 2700-2800 m-dən çox olan qayalıqlı 
və çınqıllı yerlərdə alp çəmənliyinə mənsub olan, yerə 
yapışan bitkilər və zınqırov fasiləsinə aid olan otlar 
inkişaf etmişdir. Bundan aşağıda çəmən zonasının nor­
mal rütubətli yamacları müxtəlif alp və subalp ot 
bitkiləri ilə örtülmüşdür. Lakin alp çəmənliklərinə mən­
sub olan bitkilərin boyları qısa və növləri nisbətən azdır. 
Aparılan tədqiqatdan aydın oldu ki, alp zonasında bitki 
örtüyü seyrək və onların boyları qısadır. Bçlə sahələrdə 
mal-qaranın sistemsiz və normadan çox otarılması bitki 
örtüyünün daha da seyrəkləşməsinə və bəzi sahələrin isə 
tamamilə bitki örtüyündən məhrum olmasına səbəb olur 
ki, bunun da nəticəsində eroziya prosesi geniş inkişaf 
edərək torpaqların deqradasiyasına şərait yaranır.
Dağların yüksəkliyindən, yamacların baxarlığından 
və s. amillərdən asılı olaraq subalp çəmənliklərinin sər­
hədləri 1700 m-ə qədər aşağı düşür. Bunun əsas səbəbi 
yuxarı meşə sərhəddində olan ağacların insanlar tərəfin­
dən qırılmasıdır. Bunun nəticəsində meşə bitki örtüyü 
əvəzinə çəmən bitki qrupları əmələ gəlmişdir. Məhz 
buna görə də bu sahələrin torpaqları hazırda dağ-çəmən 
torpaqlarına meyil edirlər. Subalp çəmənlərinin səciy-
61
yəvi bitki nümayəndələrindən dəyişən tonqalotu, alp 
qırtıcı, üçyarpaq yonca, mərcanotu və s. göstərmək olar. 
Bu bitkilərə alp çəmənliyində də təsadüf edilir, lakin 
onların boyları qısa olur.
Subalp bitkilərinin boyları hündür və çox olduğu 
üçün bunlardan biçənək kimi də istifadə edilir. Təbii bit­
ki örtüyü pozulmamış sahələrdə subalp çəmənliyinin 
böyük torpaqqoruyucu qabiliyyəti vardır. Burada bitən 
müxtəlif dənli və paxlalı bitkilər torpağı atmosfer çökün­
tülərinin dağıdıcı qüvvəsindən mühafizə edir. Dağ-çə­
mən zonası tədricən meşə zonasına keçir. Lakin belə qa­
nunauyğunluq Göygöl rayonunda pozulur. Çünki 
meşələrin qırılması ilə əlaqədar olaraq çəmən bitkiləri 
meşə zonasına keçib birbaşa mezofıl çəmən bitkilərini o 
cümlədən pişikquyruğu, qıyıq otu, qısaayaq, orta titrək, 
mərcanotu, quzu qulağı, üçyarpaq yonca, qara yonca və 
s. inkişafı üçün əlverişli şərait yaradır.
Qoruq ərazisində olan meşələr Gəncəçay və Kürək­
çay hövzələrində daha çox yayılmaqla, dəniz səviy­
yəsindən 700 m-dən 2100 m-ə qədər olan yüksəklikdə 
inkişaf etmişdir.
Burada zonalardan asılı olaraq meşələr müxtəlif 
ağac cinslərindən əmələ gəlmişlər, bunların içərisində 
fıstıq, ağcaqayın, palıd, vələs (ulas) və bəzi ağac növləri 
üstünlük təşkil edir. Təkcə qayın ağacı meşələri yalnız 
meşələrin yuxarı hissəsində, başlıca olaraq Göygöl ətra­
fında müşahidə edilir.
Kiçik Qafqazın şimal-şərq hissəsində meşə bitki 
formasiyaları şaqüli istiqamətdə aşağıdakı qayda ilə bir- 
birini əvəz edir. Alçaq dağlıq qurşaqda gürcü palıdı, 
orta dağlıq qurşaqda şərq fıstığı, vələs və yuxarı dağ 
qurşağında isə şərq palıdını göstərmək olar. Burada
62
olan palıd meşələri tək-tək hallarda başqa ağac cinslərilə 
qarışır. Bəzən bu ağacların arasında başqa ağac cinsləri, 
ağcaqayın və vələs ağaclarına rast gəlinir. Bunlar me­
şənin yuxarı və orta hissəsində inkişaf edirlər. Aşağı 
qurşaqda gürcü palıdı, şimal yamacları da daxil ol­
maqla, müxtəlif ekspozisiyalarda bitmişlər. Burada kol­
luqlara da rast gəlmək olur.
Qoruq ərazinin iqlimi, relyefi, torpaq örtüyü və tor­
paq əmələgətirən süxurlarının müxtəlif olması orada bi­
tən meşə bitkilərinin rəngarəng olmasına səbəb olmuş­
dur. Belə ki, meşənin aşağı qurşağında olan ağacların 
boyu qısa və meşənin sıxlığı isə 0,1-0,3 təşkil edir. Dağ 
yamacı ilə yüksəkliyə qalxdıqca bu ağaclar sıxlaşmaqla 
yanaşı, hündür boylu və çox növlü meşələrə çevrilir. Be­
ləliklə, quraqlığa davamlı olan meşə ağacları yüksəkliyə 
qalxdıqca nəmlik sevən (rütubət) ağac növləri ilə əvəz 
olunurlar.
Alçaq dağ-meşə qurşağı dəniz səviyyəsindən 600- 
1000 m hündürlüyü olan sahələri tutaraq, əsasən kol 
bitkilərindən yemişan, əzgil, qaramurdarça, zoğal, alça, 
vələs və palıd ağaclarından ibarətdir. Orta dağ qurşa­
ğına qalxdıqca bu kollar azalır. Orta dağ-meşə qurşağı 
dəniz səviyyəsindən 1000-1700 m hündürlükdə, yüksək 
boylu fıstıq meşələrilə örtülmüş olurlar. Lakin 1300- 
1700 m hündürlükdə inkişaf tapmış fıstıq ağacları 
hündür boylu olmaqla sıxlaşaraq az növlü ağaclardan 
ibarət tipik fıstıq sahələri yaradırlar. Burada 3-5 sm 
qalınlığında meşə döşənəyi əmələ gəlir, ot bitkisi isə 
inkişaf edə bilmir.
Yuxarı dağ-meşə qurşağı 1700 m-dən 2100 m-ə 
qədər qalxaraq meşə ağacları bir qədər xırda boylu və 
seyrək olduqları üçün ot örtüyünün də inkişafına şərait
63
yaranır. Bu qurşaqda ən çox işıq sevən şərq palıdına, 
şimal yamaclarda isə palıd ilə qarışıq şərq fıstığına rast 
gəlinir. Daha yüksəyə qalxdıqca palıdın sayı çoxalır, 
fıstıq isə azalır və nəhayət itir. Bəzi sahələrdə bu toz 
ağacı ilə əvəz olunur.
Dağ meşələri xüsusilə meyilli yamaclarda torpağı 
yuyulmadan mühafizə edib, dağ çaylarında su rejimini 
nizama salır, qarın tədricən əriməsinə səbəb olmaqla su­
yun torpağa hopmasını təmin edir və buxarlanmanın 
qarşısını alır. Meşə ilə örtülü dik yamaclara belə yağ­
murlar düşdükdə, o torpağa ^hoparaq səthi su axımı 
əmələ gəlməsinin qarşısını alır. Meşə örtüyü həmçinin 
bulaqların suyunu nizama salır.
Alçaq dağlıq zonadan aşağı endikcə meşələr kol­
larla əvəz olunur. Kolluqların arasında bəzən xırda boy­
lu ağaclara da rast gəlinir. Aşağı zonada kolluqların çox 
geniş yayılması meşələrin qırılması ilə əlaqədardır. Meşə 
ağaclarının seyrək olduğu və kolluqlar inkişaf etmiş yer­
lərdə isə bitkilərin torpaqqoruyucu və su tənzimedici ro­
lu çox zəifdir.
Meşələrin sistemsiz olaraq qırılması nəticəsində 
vaxtı ilə böyük təsərrüfat əhəmiyyəti olan yüksək, sıx və 
bonitetli meşələr hazırda kolluqlara çevrilmiş və bir çox 
yerlərdə qaratikan kolları ilə əvəz olunmuşdur. Meşə al­
tından çıxmış ərazidə bozqırlaşma prosesi getmiş və 
aridləşmə üçün əlverişli şərait yaranmışdır. Göygöl ətra­
fında respublikada ən nadir olan kox şamı yayılmışdır 
ki, bu da dövlət tərəfindən qorunub saxlanılır.
64 65
Qoruq ərazisinin çay vadilərində də müxtəlif bitki 
qrupları inkişaf etmişdir. Bu bitkilər iki qrupa bölünür.
• l.Su basar və çay sahili meşələr 2.Çay vadisi çəmən 
bitkiləri
Subasar və çay sahili meşələr əsasən ərazi daxilində 
axan Kürəkçay, Ağsuçayın axını boyunca yayılmışdır. 
Bundan başqa buradan axan kiçik çayların da vadi­
lərində bəzi ağac növləri yayılmışdır. Subasarda və çay 
sahillərində yayılmış ağaclardan: söyüd, iydə, qoz, ar­
mud, alma, tut və bəzi meyvə ağaclarını göstərmək olar. 
Çay vadilərində isə çəmən bitkilərindən çim,vəhşi yonca, 
alma çiçəyi, cil və s. bu kimi bitkilər yayılmışdır.
Yuxarıda qeyd olunanlardan belə nəticə çıxarmaq 
olar ki, bitkilər torpağı yuyulmaqdan qoruyub, onun 
əmələ gəlməsində və münbitliyinin qorunub saxlanılma­
sında mühüm rol oynayır. Lakin təbii bitki örtüyünün 
məhv edilməsi və ağacların qırılması eroziyanın baş ver­
məsinə şərait yaradır. Azərbaycanın başqa dağlıq və da­
ğətəyi rayonlarında olduğu kimi, Kiçik Qafqazın şimal- 
şərq yamacında, o cümlədən Göygöl bölgəsində də belə 
hadisəyə rast gəlinir.
Hazırda Azərbaycan Respublikası höküməti res­
publika təbiətinin qorunması, meşələrin bərpası üçün 
ciddi ölçülər götürür və respublikada böyük bərpa işləri 
aparır.
66
1.8. Göygöl qoruğunun heyvanat aləmi
>
Qoruğun ərazisində keçmişdə heyvanlar aləminin 
növləri və sayı daha çox olmuş, lakin qoruq yaradıl- 
mazdan əvvəl (1925-ci ilə qədər) və qoruq ləğv edildiyi 
illərdə (1950-1958, 1961-1965-ci illər) təsərrüfat tədbir­
ləri və yerli əhalinin qanunsuz ovçuluğu burada hey­
vanların xeyli azalmasına səbəb olmuşdur. Qoruğun 
ərazisi keçmişdə, onların ətrafı isə hazırda belə yay və 
qış otlaqları kimi istifadə edilmiş və edilir. Bu zaman 
qoyun və qaramal bitkiləri azaldıb, torpaq eroziyasını 
sürətləndirir, ferma itləri isə çöl heyvanlarının sakitliyini 
pozur, işçiləri sə brakonyerliklə məşğul olurlar.
Bunların nəticəsində həmin ərazilərdə nəinki hey­
vanların sayı sürətlə azalmış, hətta Kiçik Qafqazın bu 
zonasında bəzi heyvanların nəsli kəsilmişdir. Təbiə­
timizin ən qiymətli sakinlərindən olan Qafqaz maralı de­
mək olar ki, yox edilmişdir. Təkəyə yalnız Kəpəzin 
zirvəsi ətrafında tək-tək rast gəlinir. Cüyürlərin də sayı 
xeyli azalmışdır.
Hazırda qoruğun ərazisində cücüyeyənlərin 6 (adi 
kirpi, Qafqaz köstəbəyi, Radde qonurdişi, Satunin qo- 
nurdişi, su kutoro, ağqarın ağdiş), dovşanabənzərlərin 1 
(dovşan), gəmiricilərin 8 (müxtəlif siçanlar və siçovul­
lar), vəhşi hefvanların 8 (tülkü, porsuq, ayı, daş dələsi, 
meşə pişiyi, gəlincik, samur, vaşaq) dırnaqlıların 3 (təkə, 
cüyür, Qafqaz maralı), quşların 40-a qədər növü (bildir­
çin, meşə göyərçini, adi qurqur, meşə cüllütü, tənbəl cül- 
lüt, ağqarın cüllüt, göl qağayısı, toğlugötürən, qara kər- 
kəs, leşyeyən, iri yapalaq, muymun, bayquş, qu quşu, 
qara ağacdələn, zığ-zığ, alp dolaşası, sarıköynək, balta- 
dimdik, meşə torağayı, çil qara toyuq və s.), sürünənlə­
rin 6 (ilanlar, kərtənkələlər), suda-quruda yaşayanların
67
3 (müxtəlif qurbağalar) növü yaşayır. 1990-сг ilin payız 
məlumatına görə burada heyvanlardan dovşan, porsuq, 
tülkü (325-440 baş), quşlardan isə kəklik (580) daha 
çoxdur. Qiymətli heyvan sayılan cüyür (42 baş) və təkə 
(30 baş) azdır, Qafqaz maralının sayı xeyli artaraq 125 
başa çatmışdır. (9)
Göygöl qoruğunda məskunlaşan heyvanlardan 
ikisinin Şərqi Qafqaz təkəsi və Zaqafqaziya qonur ayısı­
nın adı Qırmızı kitablara düşmüşdür. Qırmızı kitablarda 
Göygöldə yaşayan və qorunan forel balığının da adı 
vardır. Burada Qırmızı kitablara adı yazılmış quşlara da 
təsadüf olunur.
Burada 1961-ci ildə 7 baş nəcib Qafqaz maralı gəti­
rilmiş, əvvəllər volyerdə, sonra isə açıq meşə sahəsində 
və talalarda saxlamağa başlamışlar. Həmin marallar tez­
liklə təbii şəraitə uyğunlaşmış, sürətlə artmağa başla­
mışdır. 20-25 % artım qaydası ilə aparılan hesablama­
lara əsasən 29 il (1962-1990) ərzində burada onların sayı 
200-250 başa çatmalı idi, lakin açıq sahədə saxlanıldığı 
üçün maralların artımı xeyli az olmuşdur.
Bu ərazilər həmin maralların keçmişdə ən sevimli 
təbii yaşayış yeri idi. Hətta qoruğun ikinci böyük gölü 
olan Maralgölün adı da xalq tərəfindən onun sahillə­
rində daha çox məskunlaşmış bu nəcib heyvanın şərəfmə 
adlandırılmışdır.
Bu maral Kiçik Qafqazda yalnız Göygöldə sax­
lanılır. Böyük Qafqazda isə onun cənub yamacındakı 
meşələrdə, ən çox da Zaqatala (600 başa yaxın), İsma­
yıllı (180 baş) qoruqlarında, İsmayıllı yasaqlığında(300 
baş) var. Düzən sahələrdə isə Qarayazı qoruğunda qoru­
nur. Qoruqlardan kənarda olan maralların sayı məlum 
deyildir.
68
69
Qafqaz maralı keçmişdə Azərbaycanda, xüsusilə 
Böyük Qafqaz və Kiçik Qafqaz dağlarının dağətəyi və 
dağlıq meşələrində, Kürqırağı meşələrdə geniş yayılmış­
dır. Hətta Binəqədidə, Lökbatanda, Artyom adasında 
onun qazıntı halında sümükləri tapılmışdır. Lənkəran 
meşələrində axırıncı maral 1912-ci ildə vurulmuşdur. 
Dağlıq Qarabağ meşələrində isə keçən əsrin son illərində 
kökü kəsilmişdir. (9)
Qafqaz marallarının bir sıra qəribə xüsusiyyətləri 
vardır. Onlar müxtəlif hündürlükdə yaşayır. Yalnız er­
kəklərin buynuzu olur. Yaşlı erkəklərin buynuzu olur. 
Yaşlı erkək maralın hündürlüyü 1,5 m-ə, çəkisi 300 kq-a, 
dişlərinin çəkisi 250 kq-a çatır.İlin çox vaxtı kiçik qrup 
halında yaşayır. Maral bir bala doğur və o bir ay müd­
dətinə dirçəlib sürüyə qarışır. Yeni doğulmuş bala 10-12 
kq ağırlığında olur.
Göygöl dövlət qoruğu ərazisində balıqlardan yalnız 
forel (qızılxallı) balıq olub, Göygöldə və Ağsuçayında 
yaşayır, lakin gölün təbii şəraiti həmin balıqların kürü 
töküb, çoxalmaları üçün sərfəli olmadığından burada 
onlar çox arta bilmir.
Azərbaycanın bir çox rayonlarının dağ çaylarında 
təbii olaraq çay forelləri yaşayır. Bunlar ən dadlı, ən 
keyfiyyətli əti olan balıqlardandır. Bundan əlavə, res­
publikada süni balıq yetişdirmə məntəqələrində əlvan 
forel, poladbaş forel və Göygöl foreli artırılır. Əlvan və 
poladbaş forelin vətəni Şimali Amerikanın sularıdır. 
Məhsuldar olduğu üçün oradan azərbaycana gətirilmiş­
dir. Göygöl foreli isə yalnız Göygölün sularında yaşayan 
balıqdır. Respublikanın digər çay forellərindən xeyli 
fərqlənir.
71
72 73
74 75
Öz mənşəyi etibarilə Göygöl foreli çay forelindən 
əmələ gəlmişdir. Onların əmələgəlmə tarixi Göygölün 
yaranma tarixi ilə bağlıdır. Zəlzələ zamanı gölün əra­
zisində qalan çay forelləri uzun illər ərzində tədricən göl 
forelinə çevrilmiş, artıb çoxalmış və zəmanəmizə qədər 
gəlib çatmışdır. Bu müddət ərzində Göygöl forelləri çay 
forellərinə xas olan bəzi əlamətləri (əlvan xallar və s.) 
saxlamış, kürüvermə qabiliyyətləri, böyümə intensivliyi 
və s. artmasına görə isə onlardan fərqlənmişlər.
Göygöl forellərinin uzunluğu 50 sm-ə, çəkisi 1,5 kq- 
a qədər olur. 10-12 ilə qədər yaşayır. Hər bir dişi balıq 
ildə 500-2500 ədəd kürü verə bilir. 1975-1976-cı illərdə 
Göygöl forellərinin süni yolla artırılmasının üsulları 
işlənib hazırlanmışdır (23).
Göygöl forelləri ilk yaşlarında zəif, sonrakı illərdə 
isə sürətlə böyüyür. Bu cəhətdən o, gələcəkdə respublika­
nın forel təsərrüfatlarında yetişdirmək üçün eləcə də dağ 
göllərinə, su anbarlarına buraxmaq üçün əlverişli balıq 
növü ola bilər.
Qoruq Göygölün adı ilə adlandırılmışdır. Gölün adı 
isə ona şəffaf suyunun ətraf yaşıl meşələri, mavi səmanı 
güzgü kimi əks etdirdiyindən göy rəngdə göründüyü 
üçün verilmişdir.
Göygöl dövlət qoruğunun fəaliyyətini daha da yax­
şılaşdırmaq üçün əlaqədar təşkilatlar bir sıra tədbirlərin 
görülməsinə diqqətlə yanaşmalıdırlar.
Qoruqda Azərbaycan Respublikası Səhiyyə Nazir­
liyinin 150 çarpayılıq sanatoriyası yerləşir; burada isti­
rahət edənlər, onların yanma gələnlər, ərzaq və s. ma­
terial gətirən maşınlar qoruq pejimini pozurlar. Ona 
görə də həmin sanatoriyanın qoruq ərazisindən kənara 
köçürülməsi məqsədəuyğundur.
76
77
Uzun müddətdir ki. Göygöl rayonunun bir sıra 
təsərrüfatları heyvanları dağ yaylaqlarına qoruq ərazi­
sindən aparılır, eyni zamanda qoruğun ərazisinin müəy­
yən hissəsi otarılır və otu biçilir. Qoruq rejimini pozan 
belə hallar kifayət qədərdir.
Gəncə şəhərinin və Göygöl rayonunun müxtəlif təş­
kilatlarının əməkdaşları tez-tez qanunsuz olaraq qoru­
ğun işinə qartıb , onun qoruq rejiminin pozulmasına 
şərait yaradırlar.
78
II I ƏSİL
GÖYGÖL QORUĞUNUN VƏ ƏTRAF 
SAHƏLƏRİNİN LANDŞAFTI
/
Tədqiq olunan ərazi orogeomorfoloji cəhətdən Ki­
çik Qafqazın şimal-şərq yamacına daxildir. Şimal-şərq 
yamacı eyni zamanda özündə qövsvari formada uzanan 
Şahdağ silsiləsini, Murovdağ silsiləsini. Şəmkir antikli- 
norisini və Başkənd-Dəstəfur dağarası çökəkliyindən 
ibarət morfogenetik strukturları birləşdirir. Şimal-şərq 
yamacın digər ən iri morfostruktur elementlərindən biri 
də Gəncəçay və Kürəkçay arasında suayrıcı olan və 
şimal-şərqdən cənub-şərq istiqamətində Pant silsiləsi və 
Göygöl qalxması orogeomorfoloji vahid kimi müasir rel­
yefdən aydın seçilir. (Şıxəlibəyli, 1966)
Qeyd etmək lazımdır ki, ərazinin müasir oro­
geomorfoloji və landşaft-tipoloji cəhətdən formalaşma­
sında süxurların geolitoloji tərkibi də mühüm rol 
oynamışdır. Lakin onların denudasion və erozion pro­
seslərin təsirinə dair dayanıqlığı ərazinin paleocoğrafi 
formalaşması tarixindən və fiziki-coğrafi şəraitin xüsu­
siyyətindən asılıdır.
Dayanıqlı litoloji tərkibə malik ana süxurlar çox 
vaxt qayalıqlardan və çılpaq yamaclardan ibarət land­
şaft komplekslərinin əmələ gəlməsinə səbəb olur. Lakin 
bütünlüklə ərazinin əsas hissəsinin geoloji əsası vulka- 
nogen süxurlarla yanaşı yuxarı yuranın əhəngdaşları ilə 
örtülüdür. Qoruq ərazisini cənub-şərqdən haşiyələyən 
Murovdağ silsiləsinin suayrıcı hissəsi intensiv par­
çalanmış relyefi ilə xarakterizə olunur. Eyni zamanda bu 
zona Azərbaycan ərazisində ən fəal tektonik qalxma 
sahəsi sayılır.
79
Balç ı l ı  J
Qızılca cıməlik
4Э IMol lacə l i l l i
JFopalhaZənli G Ö Y G Ö L  4
\ f  Q/A5iql»
O Şəhpyar JHöc ık ə n d ^ ^  
Y e n iZ o d A  iZurnabad
Ç aykənd
Tulalar
Göygöl Dövlət Qoruğunun 
Göygöl rayonundakı coğrafi mövqeyi
7 C—  -------- ıf
80
Suayrıcı sahənin əksər hissəsi yüksək dağlığın alp 
tipli relyef xüsusiyyətinə malikdir. Ona görə ilboyu bu­
rada davam edən nival-şaxta aşınması və qravitasion 
proseslərin fəallığı təsirindən dövrü olaraq yamacların 
landşaftında və endogen proseslərin coğrafiyasında ye­
niləşmə gedir.
Təbii landşaftların müasir struktur ərazi cəhətdən 
differensiyasında və hündürlük (zonallıq) qurşaqlarının 
yaranmasında digər fiziki-coğrafi amillərlə yanaşı relyef 
formaları, xüsusilə onun hiksometrik və morfometrik 
kəmiyyət ölçüləri də mühüm rol oynamışdır. Relyefin 
əsas yayılmış formaları isə morfostrukturların yamacla­
rından və çay dərələrindən ibarətdir. Çay dərələrinin 
ümumi sıxlığı müvafiq olaraq yüksəkliyə görə artır (0,4- 
0,5 km-km2, 0,9-1,0 km/km2). Bunlar da öz növbəsində 
ərazidə landşaft komplekslərinin lokal (yerli) və hün­
dürlük differensiyasını təmin edir. Yəni, çay şəbəkəsinin 
sıxlaşması xüsusiyyəti ərazidə qanunauyğun olaraq rel­
yefdə morfometrik gərginlik artırır və nəticədə müvafiq 
olaraq həmin ərazilərdə landşaftdaxili differensiasiyanı 
əks etdirən konturların təkrarlanma tezliyini gücləndirir. 
Bunları dağlıq ərazilərdə çox vaxt landşaftdaxili morfo- 
loji və növdaxili dəyişməsinin tezliyi kimi xarakterizə 
edirlər.
Ərazinin yüksək dağlıq hissələrinə aid olan relyefdə 
qədim buzlaşmanın izləri aydın seçilir. Xüsusilə Murov­
dağ silsiləsinin suayrıcı sahəsində (2400-2500 m) qədim 
moren çöküntülərinin yamaclarına və deformasiya olun­
muş kar və troq formalarının izlərinə rast gəlinir. Burada 
təsvir olunan relyefin qədim buzlaq formalarını tədqiqat­
çılar Kiçik Qafqazda fəaliyyət göstərmiş ən son buz­
laşma (yuxarı dördüncü dövr) mərhələsinə aid edirlər.
81
Göygölün şərq hissəsində, 2000 m yüksəkliklərdə 
müşahidə olunan tək-tək kiçik düzəlmə səthləri intensiv 
parçalanmış yüksək dağlıq ərazidə çəmən landşaft 
kompleksi formalaşmışdır.
Qeyd etmək lazımdır ki, Kiçik Qafqazın şimal-şərq 
yamacında, bilavasitə Göygöl ətrafı ərazilərdə müasir 
landşaftın və yaxud ümumi fiziki-coğrafi şəraitin for­
malaşmasında, təbiətin rəngarəng olmasında zəlzələ 
hadisələrinin də həlledici rolu olmuşdur.
Burada vaxtilə ən fəal zəlzələ ocaqlarından Zurna- 
bad sahəsi hesab olunur. Həmin ərəfədə burada baş ver­
miş 9 ballıq zəlzələ hadisəsi ətraf ərazilərin landşaftında 
müəyyən mürəkkəbliklər yaratmışdır. Lakin Kəpəz dağı 
(Gəncə zəlzələsi) zonasında baş vermiş (tarixi) zəlzələnin 
seysmik uçqun fəaliyyətinin geomorfoloji -landşaft də­
yişkənliyi indi də cəmiyyətin yaddaşında bir fakt kimi 
yaşamaqdadır. Həmin zəlzələnin nəticəsində yaranmış 
nəhəng uçqun materialları üzərində hazırda böyük ərazi­
də ayrıca landşaft kompleksləri əmələ gəlmişdir. Göygö­
lün şərq hissəsində 2 km uzunluğunda və 50-80 m enində 
səpələnmiş daş və qayalıqlardan ibarət uçqun material­
larının üzərində formalaşmış seyrək şam və ardıc kolla­
rından ibarət landşaft kompleksi formalaşmışdır.
Qeyd etmək lazımdır ki, tədqiq olunan ərazinin lan­
dşaftı relyefin mütləq yüksəkliyinə, morfometrik xarak­
terinə uyğun formalaşmışdır. Ərazidə relyefin mütləq 
yüksəkliyi artdıqca landşaft əmələgətirici amillərin fiziki- 
coğrafi xüsusiyyətləri qanunauyğun olaraq dəyişir. Əra­
zinin alçaq dağlığında yerləşən Hacıkənd, Azad və Mi- 
kayılovka yaşayış məntəqələrinə paralel xətdən başlaya­
raq 400-500 m yüksəkliklər arasında alçaq dağlığın sey­
82
rək kollu, çəmən-kol landşaftları dağlıq landşaftları ilə 
quru-çöl landşaftları arasında keçid qurşaq əmələ gətirir.
Dağətəyi quru-çöl landşaftlarının əsas hissəsində 
müşahidə olunan kolluqlar göstərir ki, bu ərazilər vax­
tilə meşə landşaftlarından ibarət olmuşdur. Lakin son- 
ralar güclü antropogenləşmə prosesi sayəsində landşaf­
tın struktur-ərazi inkişaf tendensiyası dəyişmişdir. Ha­
zırda çay dərələrinin bəzi yerlərində və alçaq təpəliklərin 
quzey yamaclarında tala şəklində qalmış meşə forma­
siyalarından ibarət sıx kolluqlar landşaftın paleo inkişaf 
təkamülü haqqındakı fikirləri təsdiq edir. Təqribən 600- 
700 m yüksəklikdən sonra alçaq dağlığın meşələrinin 
sərhəddi başlayır.
Qeyd etmək lazımdır ki, həm alçaq dağlıq meşələri, 
həm də orta dağlığın meşə landşaft kompleksi burada 
ümumi üfüqi zonallıq əmələ gətirmir. Onlar yalnız çay 
dərələrinin yamaclarında və yaxud sərt relyefli yamac­
larda tala formasında qalmışdır. Lakin əksər yerlərdə 
meşələrin qırılması və seyrəkləşməsi səbəbindən çölləşmə 
prosesi güclənmişdir. Hal-hazırda həmin ərazilərdə ant- 
ropogenləşmənin sayəsində landşaftın biogenetik tərki­
bində güclü yeniləşmə gedir.
Tədqiqat zamanı aydın oldu ki, əvvəllər qəbul edil­
miş landşaftın hündürlük qurşaqlarının sərhəddi müasir 
vəziyyətlə uyğunlaşmır. Belə ki, əvvəllər Azərbaycan 
ərazisində alçaq dağlıq meşələrinin aşağı sərhəddi adə­
tən 500-600 m yüksəklikdən keçməsi qəbul olunmuşdur. 
Lakin təkrar müşahidələrimizin nəticəsi göstərir ki, hər 
ildə (xüsusilə son 10-20 ildə) Göygöl qoruğu ərazisində 
alçaq dağlıq meşələrinin aşağı sərhəddi təxminən 50-100 
m geri çəkilmişdir. Bu isə həmin ərazilələrdə ekocoğrafi 
problemlərin, xüsusilə səhralaşma və deqredasiya pro­
83
seslərinin intensivləşməsinə səbəb olmuşdur. Hacıkənd 
kurort və istirahət zonasının sahəsində 60-70-ci illərdə 
ərazinin 70-80%-i meşə landşaftı ilə örtülü olmuşdur. İn­
di həmin yerlərin əksər sahələri seyrək ağaclı çəmən-kol 
landşaftı ilə əvəz olunmuşdur.
Xüsusilə bu kimi yenidən formalaşmış meşələrdən 
sonrakı landşaft kompleksləri Hacıkənddən Göygöl aşı­
rımına keçən yerlərdə geniş ərazini əhatə edir. Hacıkənd 
kurort zonasının ətraf ərazilərinin 70-80%-i 1970-80-ci 
illərdə orta dağlığın meşə landşaft kompleksi ilə örtülü 
olmuşdur. Hazırda həmin ərazilərin xeyli hissəsi meşə­
dən sonrakı çəmən landşaftı kimi xarakterizə olunur. 
Ona görə də alçaq dağlığın meşə landşaftlarının (bir 
qurşaq kimi) aşağı sərhəddi əvvəllər qəbul edilmiş 500- 
600 m deyil, 700-800 m yüksəklikdən başlayır.
Meşə kompleksinə antropogen təsirlər o qədər 
güclü getmişdir ki, hazırda alçaq dağlığın meşələri ilə 
orta dağlıq meşələrinin arasında olan keçid sərhəddi öz 
dayanıqlığını itirmişdir. Bəzən alçaq dağlığın meşələri­
nin orta dağlıq meşələrinə keçid sahələr tamamilə kol­
luqları xatırladır. Ona görə də qoruq və kənar ərazilərdə 
dağlıq meşə landşaft kompleksi coğrafi zonallıq qurşağı 
əmələ gətirmir. Onlar yalnız 800-1800-2000 m yüksək­
liklər arasında, xüsusilə çay dərələrində və sərt yamac­
larda geniş talalar şəklində qalmışdır. Göygöl ətrafı əra­
zilərdə, Qarabulaqçayın, Toğanalıçayın dərələrində orta 
dağlıq meşə landşaft kompleksi geniş ərazini əhatə edir.
Lakin meşə landşaftının struktur ərazi tərkibi ümu­
mi coğrafi zonallıq qanununa uyğun yayılmışdır. Belə 
ki, 700-1000 m arası yüksəkliklərdə palıd-vələs, 1200- 
2000 m yüksəklikdə isə, orta, dağlığın vələs-fıstıq meşə­
ləri hakim yer tutur. Göygölün qərb hissəsində uçqun
84
materialları üzərində uzunluğu 2-3 km, eni isə 50-80 m 
olan ərazidə Kox şamlarından ibarət landşaft komplek­
sinin yaranmasına səbəb də həmin ərazinin fiziki-coğrafi 
şəraitinin göstərilən bitki növü üçün əlverişli olmasıdır.
Tədqiq olunan ərazidə, xüsusən Göygöl qoruğunda 
landşaftın hündürlük qurşaqlığına müvafiq olaraq 1600- 
1700 m-dən başlayaraq yüksək dağ çəmənlikləri landşaf­
tının sərhədi başlayır. Lakin bəzən yüksək dağ silsilələ­
rinin suayrıcılan boyu (Kəpəz, Keçəldağ, Başqışlaq və s.) 
yüksək dağlıq landşaftının (subalp) aşağı sərhəddi bəzən 
1600 m-ə kimi düşür. Bunlar çox vaxt subalp landşaft 
kompleksi ilə meşə landşaftlarının keçid hissəsində aydın 
müşahidə olunur. Bəzən meşə landşaftının yuxarı sərhəd- 
dində meşələrin intensiv qırılması və yaxud seyrəlməsi 
nəticəsində subalp çəmənliklərinin aşağı sərhəddi 1500 m- 
ə kimi enir. Landşaftların zonallıq prinsiplərinə müvafiq 
olaraq bəzən bu kimi hallar da (yəni bu landşaft qur­
şağının elementlərinin digər landşaft qurşağı daxilində 
formalaşmasına landşaftşünaslıqda landşaftın «ekstrazo- 
nallığı» kimi xarakterizə olunur) müşahidə edilir.
Yüksək dağ çəmənlikləri kompleksinin relyefi daha 
intensiv parçalanmışdır. Sıldırım qayalar, dərin dərələr, 
dik yamaclar, ufantı və səpinti konusları və s. relyefin 
mürəkkəbləşməsinə səbəb olmuşdur. Burada həmçinin 
relyefin yarğan-şırım formalarına, kiçik sahələrdəki sü­
rüşmələrə, bəzi yerlərdə qalmış (saxlanmış) qədim buz­
laq dərələrinə və s. rast gəlinir ki, bunlar da müasir 
relyefin morfogenetik cəhətdən xeyli dəyişməsinə səbəb 
olur. Yüksək dağlığın suayrıcı sahələrində sərt qayalıq­
lardan ibarət tipik nival relyefi formalaşmışdır.
Kiçik Qafqazın, o cümlədən onun şimal-şərq his­
səsinin landşaftlarının öyrənilməsində, R.N.Abdullayev
85
(1954), А.Т Haqverdiyev (1992) və b. xidməti çox ol­
muşdur. Landşaft xəritəsinin tərtibi zamanı yuxarıda 
göstərilən müəlliflərin materiallarından istifadə olun­
muşdur. Tədqiqat zamanı Göygöl qoruğunun və onun 
ətraf ərazilərinin geoloji quruluşunun və relyefinin mü­
rəkkəbliyini, torpaq-bitki örtüyünün müxtəlifliyini nəzə­
rə alıb burada 4 landşaft kompleksi ayırmışıq: (şəkil 1) 
l.Nival-subnival kompleksi, 2.Yüksək dağ-çəmən kom­
pleksi, 3.Dağ-meşə kompleksi, 4.Dağ-meşə bozqır çə­
mən-kolluq kompleksi. Göstərilən bu landşaft komp­
leksləri daxilində komponentlərin dəyişməsini və müx­
təlifliyini nəzərə alıb bir neçə landşaft növləri də ayrıl­
mışdır. Aşağıda göstərilən landşaft komplekslərinin qısa 
səciyyəsini verməyi nəzərdə tutmuşuq.
2.l.Nival-subnival kompleksi - göstərilən landşaft ti­
pi dağların zirvəsində bəzi yerlərdə qar sərhəddindən də 
yuxarıda yerləşir. Bunu Kəpəz dağı zirvəsində müşahidə 
etmək olar. Burada subnival-nival-qlyatsiyal kompleks 
mövcuddur. Bu zonada süxurların fiziki aşınması və 
parçalanması nəzəri cəlb edir. Burada həm külli miq­
darda süxur qırıntıları böyük və kiçik ölçüdə mövcuddur 
ki, bunlar eroziya məhsuludurlar. Bu məhsullar qoru­
ğun cənub və cənub-şərq hissəsində böyük sahələrdə mü­
şahidə olunur.
Həmin zonada relyef çılpaq yamaclardan ibarət 
olub süxur qırıntılarının ətrafa səpilməsi ilə nəzəri cəlb 
edir. Landşaftların inkişafı, onların müasir formalaşma­
sında əsas rolu qravitasiya prosesi və eroziya oynayır. 
Göstərilən proseslər landşaftın dinamik inkişafını və ye­
niləşməsini təmin edirlər.
,
86
Göygöl Dövlət Qoruğunun landşaft xəritəsi 
(T.O.İbrahimov, 2010)
87
o 
г
Göygöl qoruğunun landşaft xəritəsinin 
legendası
I. Nival -subnival landşaft kompleksi
1. Uçmuş dağların dik yamaclarının prim itiv torpaq­
larında seyrək qayalıq bitkiləri.
2. Kəskin parçalanmış suayrıcıların və qayalıqların 
ibtidai torpaqlarında seyrək çəmən bitkiləri.
3. N iva l qurşağın, parçalanmış suayrıcıların sərt, qa­
ya lı yamacların ink işa f etməmiş torpaqlarında çəmən bit­
kiləri.
II. Yüksək dağlığm çəmən kompleksi
4. İntensiv parçalanmış uçurumlu qayalıqların və dağ 
yamaclarının ç im li torpaqlarında m üxtə lif otlar.
5. İntensiv parçalanmış dağ yamaclarının çimli-çə- 
mən torpaqlarında çəmən b itk ilə ri və seyrək kollar.
6. İntensiv parçalanmış yamacların çəmən torpaqla­
rında çəmən b itk ilə ri və sıx kolluqlar.
7. İntensiv parçalanmış yamacların çimli-çəmən tor­
paqlarında çəmən b itk ilə ri ilə yanaşı kolluqlar və meşədən 
sonrakı tək-tək ağaclar.
III. Yüksək dağlığın dağ-nıeşə kompleksi
8. İntensiv parçalanmış sərt mey i l l  i  yamacların qəh­
vəyi meşə torpaqlarında fıstıq-vələs meşələri.
9. İntensiv parçalanmış dik yamacların qonur-qəhvə­
y i torpaqlarında fıstıq-vələs meşələri.
10. İntensiv parçalanmış dik yamacların qonur meşə 
torpaqlarında sıx kolluqlarla fıstıq, vələs meşələri.
11. Parçalanmış d ik yamacların boz-qonur və qəhvə­
y i torpaqlarında şam, vələs meşələri.
88
12. İntensiv parçalanmış yamacların qəhvəyi, dağ- 
meşə torpaqlarında seyrək fıstıq ağacları ilə sıx kolluqlar
13. İntensiv parçalanmış yüksək dağ yamaclarının 
dağ-meşə torpaqlarında sıx kolluqlarla qarışıq vələs meşə­
ləri
14. İntensiv parçalanmış yüksək dağ yamaclarının 
boz-qonur torpaqlarında sıx kolluqlarla qarışıq seyrək 
meşələr
IV. Or ta dağlığın ılağ-meşə kompleksi
15. Parçalanmış orta dağlığın dik yamaclarının qəh­
vəyi torpaqlarında kolluqlarla qarışıq vələs-fıtıq meşələri
16. İntensiv parçalanmış orta dağlığın orta meyilli 
yamaclarının qəhvəyi torpaqlarında seyrək kolluqlarla ya­
naşı vələs meşələri
17. İntensiv parçalanmış orta dağlığın dik yamac­
larının açıq qəhvəyi torpaqlarında, vələs-fıstıq meşələri
18. Parçalanmış, orta dağlığın dik yamaclarının qəh­
vəyi meşə torpaqlarında, seyrək palıdla vələs-fıstıq me­
şələri
19. İntensiv parçalanmış orta dağlığın sərt meyilli 
yamacların şabalıdı dağ-meşə torpaqlarında fıstıq-vələs, 
göyrüş meşələri
V. Dağ-meşə, çəmən-kolluq kompleksi
20. Z ə if parçalanmış orta dağlığın az meyilli ya­
maclarının çəmən-çöl torpaqlarında meşədənsonrakı ko l­
larla çəmən b itk ilə ri
21. Z ə if parçalanmış orta dağlığın çaykənarı düzən­
liklərinin çəmən torpaqlarında meşədənsonrakı çəmən b it­
kiləri.
89
Qeyd etmək lazımdır ki, həmin landşaft kompleksi 
ərazisində bitki örtüyü çox zəif inkişaf etmişdir, bəzi 
yerlərdə isə bitki örtüyü yox dərəcəsindədir.Həmin land­
şaft əhatəsində olan yerlərdə ibtidai bitkilər müşahidə 
edilir. Subnival kompleks zonasında bitki örtüyü xırda 
ləkələr şəklindədir. Burada əsasən alp zonası bitkilərinin 
bəzi nümayəndələrinə təsadüf edilir. Təsvir etdiyimiz 
təbii-ərazi kompleksi nisbətən cavan olaraq əsasən buz­
laşma dövründən sonra əmələ gəlmişdir. Burada relyef 
çox mürəkkəbdir.
Relyefin və geoloji quruluşun, həmçinin fiziki-coğ­
rafi komponentlərin müxtəlifliyini nəzərə alıb bu land­
şaft kompleksi daxilində 3 landşaft növü ayırmışıq: 1. 
Uçmuş dağların dik yamaclarının primitiv torpaqların­
da seyrək qayalıq bitkiləri; 2. Kəskin parçalanmış, suay- 
rıcıların və qayalıqların ibtidai torpaqlarında seyrək çə­
mən bitkiləri; 3. Nival qurşağın parçalanmış suayrıcıla- 
rın, sərt, qayalı yamacların inkişaf etməmiş torpaqların­
da çəmən bitkiləri.
2.2. Yüksək dağ-çəmən kompleksi - Kiçik Qafqazın 
şimal və şimal-şərq hissələrində yüksək dağ-çəmən land­
şaft kompleksi çox geniş əraziləri əhatə edir. Yüksək 
dağ-çəmən zonası çox mürəkkəb relyef şəraitinə və geo­
morfoloji quruluşa malikdir. Həmin landşaft kompleksi 
şaquli və üfüqi istiqamətlərdə çox parçalanmaya məruz 
qalmışdır. Kompleksdə meyillik 40-45° olub burada çox­
lu qobu şəbəkələri mövcuddur. Uçqunların geniş miq­
yasda olması dağ çəmənliklərinin parçalanmasına gəti­
rib çıxarmışdır.
90 91
92
Qeyd etmək lazımdır ki, dağ-çəmən zonası heyvan­
darlığın yem bazası hesab edilir. Burada mal-qaranm in­
tensiv, normadan çox, qeyri-fəsli otarılması nəticəsində 
çəmənliklər tapdalanmış, bitki örtüyü dağılaraq eroziya 
prosesini əmələ gətirmiş və həmçinin geniş areal əhatə 
etmişdir. Burada otlaq eroziyası baş verir.
Bu landşaft kompleksi daxilində torpaq və bitki ör­
tüyünün müxtəlifliyini, həmçinin relyefin, geoloji quru­
luşun mürəkkəbliyini nəzərə alıb 4 landşaft növü ayır­
mışıq: 1.İntensiv parçalanmış uçurumlu qayalıqların və 
dağ yamaclarının çimli torpaqlarında müxtəlif otlar;
2.İntensiv parçalanmış dağ yamaclarının çimli-çəmən 
torpaqlarında çəmən bitkiləri və seyrək kollar. 3.İnten­
siv parçalanmış çəmən torpaqlarında çəmən bitkiləri və 
sıx kolluqlar. 4.İntensiv parçalanmış yamacların çimli- 
çəmən torpaqlarında çəmən bitkiləri ilə yanaşı kolluqlar 
və meşədən sonrakı tək-tək ağaclar.
2.3.Yüksək dağlığın dağ-meşə kompleksi - Haqqın­
da danışdığımız meşə kompleksinin ərazisi böyük meyil- 
lik və reylefın parçalanması ilə səciyyələnir. Burada həm 
də qobu şəbəkəsi geniş sahəni əhatə edir. Kiçik Qafqazın 
ərazisində xüsusilə onun şimal və şimal-şərq hissəsində 
təbii və antropogen amillərin təsiri nəticəsində ərazi 
böyük dəyişikliklərə məruz qalmışdır. Əsasən tektonik 
hərəkətlər, uçqunlar, sürüşmələr və eləcə də eroziya 
prosesləri ərazinin ekoloji şəraitinin pisləşməsinə səbəb 
olmuşdur.
Dağ-meşə kompleksinin yuxarı hissəsində qonur 
dağ-meşə torpaqları yayılmışdır. Burada əsasən palıd, 
fıstıq ağacları inkişaf edir. Dəniz səviyyəsindən 1800-
93
2000 m hündürlükdə alçaq boylu qayın ağacı (beryoza) 
da inkişaf edir.
Meşə kompleksinin aşağı qurşağında qəhvəyi dağ- 
meşə torpaqları formalaşmışdır. Burada əsasən palıd və 
palıd-vələs ağacları meşə örtüyünü formalaşdırır.Meşə 
kompleksinin bu hissəsində ağacların sistematik qırıl­
ması, mal-qaranın meşədə otarılması nəticəsində eroziya 
prosesi geniş yayılmışdır. Ağacların intensiv qırılması 
nəticəsində düşən yağmurlar torpağı dağıdır, aşağı qat­
lara hopma əvəzinə səth axını yaradaraq fəlakətli səthi 
eroziya yaradır və sel axınlarının formalaşmasına şərait 
yaradır.
Meşələrin qırılması təbii müvazinəti pozur. Qeyd 
etmək lazımdır ki, meşələr xüsusi ilə dağ meşələri tor- 
paqqoruyucu, sutənzimedici və kurortoloji əhəmiyyətə 
malikdirlər.
Bu landşaft kompleksi daxilində 7 landşaft növü 
ayırmışıq: 1.İntensiv parçalanmış sərt meyilliyi yamacla­
rın qəhvəyi meşə torpaqlarında fıstıq-vələs meşələri. 
2.İntensiv parçalanmış dik yamacların qonur-qəhvəyi 
torpaqlarında fıstıq-vələs meşələri. 3.İntensiv parçalan­
mış dik yamacların qonur meşə torpaqlarında sıx kol­
luqlarla fıstıq, vələs meşələri. 4.Parçalanmış dik yamac­
ların boz qonur və qəhvəyi torpaqlarında şam, vələs me­
şələri. 5.İntensiv parçalanmış yamacların qəhvəyi, dağ- 
meşə torpaqlarında seyrək fıstıq ağacları ilə sıx kolluq­
lar. 6.İntensiv parçalanmış yüksək dağ yamaclarının 
dağ-meşə torpaqlarında sıx kolluqlarla qarışıq vələs me­
şələri. 7.İntensiv parçalanmış yüksək dağ yamaclarının 
boz-qonur torpaqlarında sıx kolluqlarla qarışıq seyrək 
meşələr.
94
2.4. Orta dağlığın dağ-mcşə kompleksi - Orta dağ- 
lığın fıstıq-vələs meşələri yarımtipi qoruğun ərazisində 
900 m-dən 2000 m yüksəkliyi əhatə edir və tədqiq 
olunan ərazinin bölük hissəsini təşkil edir. Burada çılpaq 
ərazilərə çox az təsadüf olunur. Lakin meşələrin plansız 
qırılması, heyvanların otarılması, dellüvial çöküntülər 
inkişaf etmiş yamaclarda erozion və sürüşmə prosesləri 
və digər amillər ayrı-ayı sahələrdə qravitasion tipli rel­
yefin yaranmasına şərait yaradır.
Relyef orta dərəcədə və qismən kəskin parçalan- 
mışıdr, lakin dağ-çəmən kompleksinə nisbətən daha 
hamardır. Landşaft yarımtipinin yuxarı hissəsi iqlimin 
mülayim, soyuq və rütubətli olması ilə, aşağı hissədə isə 
atmosfer yağıntıları bərabər paylanan mülayim isti 
iqlimlə xarakterizə olunmuşdur. Havanın orta illik tem- 
praturu 5-8°C, yanvarın orta aylıq tempraturu -6 və - 
3°C arasında, iyul isə 15-21 °C arasında tərəddüd edir.
Bu landşaft yarımtipi daxilində meşə örtüyü yaxşı 
inkişaf etmişdir. L.İ.Prilipko (1969) qeyd edir ki, 1000- 
1400 m bütün ekspozisiyalı yamaclarda fıstıq meşələri 
geniş yayılıb. Meşə landşaftı yaradan ağaclar arasında 
fıstıq, vələs, palıd, ağcaqayın, tozağacı və s. ağacalara 
da təsadüf edilir. Burada açıq-qonur və tünd-qonur dağ- 
meşə torpaqları inkişaf etmişdir.
Göstərilən landşaft kompleksinin daxilində relyefi, 
torpağı və bitki örtüyünün müxtəlifliyini nəzərə alıb 
aşağıdakı 5 landşaft növünü ayırmışıq:
95
■
96 97
1.Parçalanmış orta dağlığın dik yamaclarının tünd 
qonur, qəhvəyi torpaqlarında kolluqlarla qarışıq vələs- 
fıstıq meşələri. 2.İntensiv parçalanmış orta dağlığın orta 
meyilli yamaclarının qəhvəyi torpaqlarında seyrək kol­
luqlarla yanaşı vələs meşələri. 3.İntensiv parçalanmış or­
ta dağlığın dik yamaclarının açıq-qonur torpaqlarında 
vələs-fıstıq meşələri. 4.Parçalanmış orta dağlığın dik 
yamaclarının tünd qonur, qəhvəyi meşə torpaqlarında 
seyrək palıdla vələs-fıstıq meşələri. 5.İntensiv parça­
lanmış orta dağlığın sərt meyilli yamacların açıq-qonur 
dağ-meşə torpaqlarında fıstıq-vələs, göyrüş meşələri.
2.5. Dağ-meşə çəmən-kolluq kompleksi - Landşaft 
tipləri içərisində dağ-ıneşə, bozgır, çəmən kolluq komp­
leksi nisbətən kiçik ərazini əhatə edir. Əsasən Göygöl 
ərazisində dəniz səviyyəsindən 1500-1700m hündürlükdə 
yerləşərək, dağarası çökəkliklərdə və çay zövzələrində 
yayılır. Həmin landşaftın relyefi qravitasya və eroziya- 
denudasiya prosesləri altında formalaşır. Burada erozi­
yanın fəlakətli növü olan torpaq sürüşməsi geniş ya­
yılaraq ekoloji vəziyyətə böyük ziyanlar vurur.
Orta dağlıq, dağ-meşə, çəmən-kolluq kompleksi 
Göygöl qoruğunun dağlarının bütün yamaclarında geniş 
əraziləri əhatə edir. Burada əsasən arid-denudasiya və 
eroziya-denudasiya prosesləri hökm sürür. Həmin pro­
seslərin intensivliyi mütləq və nisbi yüksəklikdən, səthin 
meyilliyindən, litoloji tərkibindən və iqlim şəraitindən 
asılıdır.
Bu landşaft kompleksi daxilində komponentlərin 
müxtəlifliyini nəzərə alıb burada 2 landşaft növü ayırmı­
şıq: l.Zəif parçalanmış orta dağlığın az meyilli yamac­
ların çəmən-çöl torpaqlarında meşədənsonrakı kollarla 
çəmən bitkiləri. 2.Zəif parçalanmış orta dağlığın çaykə- 
narı düzənliklərinin çəmən torpaqlarında meşədənson- 
rakı çəmən bitkiləri.
99
98
Ill FƏSİL
GÖYGÖL QORUĞUNUN EKOLOJİ ŞƏRAİTİNİN 
YAXŞILAŞDIRMA YOLLARI
Elm və texnikanın sürətlə inkişaf etdiyi müasir 
dövrdə təbiətə mənfi təsir edən amillər durmadan artır. 
Təbiətlə cəmiyyət arasındakı qarşılıqlı əlaqə və ümumi 
tarazlıq pozulur. Yerin qabığında əmələ gələn «yaralar» 
get-gədə çoxalır, meşələrin sahəsi azalır, atmosfer zəhərli 
qazlarla çirklənir, bulaqların gözü quruyur, çaylar öz 
coşğunluğunu və bioloji ehtiyatını itirir. Bəzi heyvan 
növlərinin sayı kəskin azalmış, hətta bəzilərinin nəsli kə­
silmək təhlükəsinə gəlib çatmışdır.
Təbiətin dilbər güşələrindən biri olan Azərbaycan 
torpağında da bu məsələ günün ən aktual problemlərin­
dən birinə çevrilmişdir.
Qədim Odlar yurdunun bəzəyi hesab olunan ceyran 
xeyli azalmış, hətta nəsli kəsilmək təhlükəsinə məruz 
qalmış və nəhayət, «Qırmızı kitab»a düşmüşdür... Cey- 
rançöl ceyransız qalmışdır! Ayrı-ayrı alim və mütəxəs­
sislərin irəli sürdüyü təkliflər, bu mövzuda mətbuat sə­
hifələrində vaxtaşırı dərc olunan yazılar göstərir ki, tə­
biətin qorunması məsələsini həll etməyə doğru addımlar 
atılsa da, bunlarla hələlik kifayətlənmək olmaz. «Təbiət 
və insan» problemini həll etmək üçün kompleks tədbirlər 
planının həyata keçirməsi vaxtı artıq gəlib çatmışdır.
Dövlət də təbiətdən istifadə məsələsinə nəzarəti güc­
ləndirməyi, əhalinin ekoloji tərbiyəsini diqqət mərkə­
zində saxlamağı zəruri sayır.
Bu problemin həlli isə ilk növbədə insan şüuruna 
təsirdən başlamalıdır. Tərbiyənin tərkib hissələrindən bi­
100
ri hesab olunan ekoloji tərbiyə və ekoloji təhsil insanın 
ahəngdar inkişafında müstəsna əhəmiyyətə malikdir.
Yuxarıda deyildiyi kimi təbiətin mühafizəsi sahə­
sində Azərbaycanda xeyli iş görülmüşdür. Bu məqsədlə 
xeyli qoruq və yasaqlıqlar yaradılmışdır. Bunlardan biri 
də Azərbaycanın Kiçik Qafqaz təbii vilayətinin şimal- 
şərq hissəsində yerləşən Göygöl qoruğudur. Bu qoruğun 
yaradılmasında məqsəd Azərbaycanın füsunkar güşəsi 
olan Göygölü və onun ətraf ərazilərinin meşə komp­
leksini mühafizə etməkdir.
Qoruq ərazisi mühafizə olunmasına baxmayaraq, 
burada heyvanların sayının azalması, landşaftın deqra­
dasiyası və ekoloji şəraitin pisləşməsi müşahidə edilir. 
Qoruqda meşələrin sahəsi azalır, talalar əmələ gəlir, 
onun aşağı sərhəddi antropogen təsirlərin nəticəsində 
dəyişərək xeyli yuxarı qalxır, meşə arealı kiçilir. Qo­
ruğun xeyli hissəsini tutan alp və subalp çəmənlikləri ya­
rarsız hala düşür.
3.1. Göygöl qoruğunun ekoloji şəraitinə 
təsir edən amillər
Göstərilən bu proseslərin əmələ gəlmə səbəblərini 
qruplaşdırdıqda məlum olur ki, ekoloji şəraitin pisləş­
məsinə təsir edən amillər iki növdə müşahidə edilir. Bun­
lardan biri təbii proseslərdir, digəri isə antropogen təsir­
lərdir. Bunların hər ikisi qoruqda mövcud olan ayrı-ayrı 
landşaft komplekslərinə, tip və yarımtiplərin, hətta land­
şaft növlərinin dəyişməsini sürətləndirir, bir növ hər iki 
proses birlikdə^ekoloji şəraiti pisləşdirir. Nəticədə hey­
vanat aləmi dəyişir, əhəmiyyətli növlər azalır, qonşu əra­
zilərə miqrasiya edir. Təbii proseslər qarşısı alınmazdır 
(bəzi meliorativ tədbirləclə həmin prosesləri zəiflətmək
101
olar), digəri isə tənzimlənəndir. Bunların hər ikisini ay­
rılıqda səciyyələndirməyi nəzərdə tutmuşuq.
Yuxarıda göstərildiyi kimi qoruğun yaradılma 
məqsədi qoruqda mövcud olan meşələrin müasir vəziy­
yətini araşdırmaqla yanaşı oranın meşə kompleksini qo­
ruyub saxlamaqdadır. Bunu nəzərə alıb meşələrin bəşə­
riyyətin həyatındakı rolunu, dünya meşələri haqqındakı 
ümumi məlumatı və nəhayət Azərbaycanın meşələri ba­
rədə ədəbiyyat materialları əsasında qısa məlumat ver­
məyi məsləhət bilirik.
Azərbaycanın meşələri haqqında ətraflı məlumatla­
rı H.Ə.Əliyev (1993), B.Ə.Budaqov (1972), İ.Səfərov 
(1967), Q.Məmmədov, M.Y.Xəlilov (2002), Ş.B.Xəlilov 
(2006) və başqalarının əsərlərində rast gəlinir. B.Buda- 
qov (1972) göstərir ki, müasir, meşələrin bu günə gəlib 
çıxmasına, daha doğrusu, onların kökünün kəsilmə- 
məsinə səbəb insanların daş kömürdən, neftdən, qazdan, 
torfdan, radioaktiv maddələrdən yanacaq kimi istifadə 
etməyi bacarması olmuşdur. Bəzi məlumatlara görə, Də­
mir dövründə qurunun 47%-i, indi isə cəmi 30%-dən bir 
qədər çox hissəsi meşə ilə örtülüdür. Deməli, əlavə ya­
nacaq mənbələri yaranmasaydı, meşələrin vəhşicəsinə 
qırılması davam edər və onlar tamamilə məhv olardı.
Meşə ehtiyatlarının qorunub saxlanılması və daha 
da artırılması üçün bir sıra ciddi tədbirlər görülməlidir. 
Belə ki, müvafiq təbii şəraitə və mövcud meşələrin 
vəziyyətinə uyğun olaraq qırma işi aparılması, yanğına 
və otarmaya qarşı ciddi tədbirlər görülməsi, yeni me­
şəliklərin salınması planları daha da genişləndirilməlidir.
Dünyanın bitki örtüyü, xüsusilə də meşələr ən zən­
gin üzvi aləmdir. Planetimizin ümumi quru ərazisində 1 
trilyon 725,4, milyard ton bitki kütləsi vardır ki, bunun 
da çox hissəsi meşələrdir. Lakin onun miqdarı, qeyri-
102
bərabər paylanmışdır. Susuz səhralarda bitkilərin məh­
suldarlığı hər hektarda 13 ton olduğu halda, tropik me­
şələrdə bundan 50 dəfə çox- 650 tondur. N.İ.Bazilyeviç, 
L.E.Rodin və N.N.Rozov müəyyən etmişlər ki, hər il 
arktik səhranın bir hektarında 1, tundrada 2,5, tayqa 
meşələrində 10, qaratorpaq zonada 8-13, səhralarda 0,5- 
4, tropik meşələrdə 27-30, dağ meşələrində 6-18, dağ 
çəmənliklərində 10-12, çay və göllərdə 5 ton bitki kütləsi 
istehsal olunur. (6)
Deməli, təbiətin müasir həyatımıza bəxş etdiyi 
meşəyə yüksək qayğı göstərməli, ondan planlı şəkildə 
istifadə etməli, məhsuldarlığını artırmalı, onu hər cür 
xəstəlik və yanğından qorumalıyıq. Təbiətin yaşıl donu­
nun mühafizə edilməsi onun gözəlliyində olan ən başlıca 
təravətin qorunub saxlanması deməkdir.
Meşə bitkiləri kimyəvi xammal mənbəyidir. Təkcə 
bunu qeyd etmək kifayətdir ki, hazırda 1 m3 ağacdan 200 
kq sellüloz, 165 kq lif, 1500 m iplik, 60 m2 sellofan, 20 1 
sirkə turşusu, yaxud da 70 1 adi spirt istehsal edilir. (6)
B.Ə.Budaqov (1977) göstərir ki, 1973-cü ilin məlu­
matına görə, respublikamızda meşənin ümumi sahəsi 
1194,5 min hektardır. Bu, azərbaycan ərazisinin 11% -ni 
təşkil edir. Bizdə adambaşına 0,18 hektar meşə .,ahəsi 
düşür. Meşə sahəsinin 48,9 min hektarı və ya respublika 
meşə sahəsinin 4%-i qoruqların ərazisindədir. Res­
publika meşə sahəsinin 83,6%-i dağlardır. 55 il ərzində 
(1917-1972) respublika ərazisində olan meşə sahəsi 
14,45%-dən 11%-ə enmişdir. Deməli, həmin müddətdə 
burada meşə sahəsi 3,45% azalmışdır. Məhz buna görə 
də son illər meşə sahəsinin genişlənməsinə, xüsusilə süni 
meşələr salınması işinə ciddi fikir verilir və bu sahədə 
mühüm işlər görülür. 1972-ci ildə respublika ərazisində 
15,3 min hektar meşə mühafizə zolağı var idi. Çayların
103
sahilləri və yarğanlar boyu, su anbarları ətrafında 3,8 
min hektar süni meşə sahəsi salınmışdır. (7)
Respublikamızda təbii meşələrin qorunması, yeni 
meşə sahələrinin salınması, xüsusilə yarımsəhra və boz­
qır iqlimi olan ərazilərdə yaşıllığın artırılması gözəl bir 
ənənəyə çevrilir. Meşələrin qırılmasının qarşısını almaq 
üçün görülən ən səmərəli tədbirlərdən biri də, dağ ətək­
lərində yerləşən iri yaşayış məntəqələrinə məişət məqsədi 
ilə qaz kəmərlərinin çəkilməsidir.
Yuxarıda göstərilən faktları ümumiləşdirib belə nə­
ticəyə gəlmək olar ki, Azərbaycan meşələrinin müasir 
vəziyyəti onun ekoloji durumu ağır vəziyyətdədir ki, 
onun qorunması problemi ümumxalq və dövlət işinə 
çevrilmişdir. Təkcə onu demək kifayətdir ki, Respubli­
kada təşkil olunmuş 19 Dövlət qoruqlarının yarıdan ço­
xu 11-i məhz meşələrin qorunması məqsədi ilə yaradılıb. 
(Göygöl, Bəsitçay, Qarayazı, Hirkan, Altıağac, Pirqulu, 
İsmayıllı, Zaqatala, Türyançay, Elləroyuğu, İlisu).
Göygöl qoruğunun ekoloji şəraitinə təsir göstərən 
amilləri analiz edib qruplaşdırsaq, onlar əsasən iki qru­
pa bölünür. a)Təbii dağıdıcı proseslər; bjAntropogen tə­
sirlər;
3.2. Gölgöl qoruğunun ekoloji şəraitinə təsir göstərən 
təbii-dağıdıcı proseslər
Buraya əsasən eroziya prosesi, sel ocaqlarının əmə­
lə gəlməsi və sellərin baş verməsi, sürüşmələrin və uç­
qunların yaranması, ekzogen proseslərin nəticəsində 
ufantıların əmələ gəlməsi, qar uçqunları, ərazinin çılpaq- 
laşması və s. aiddir. Bunların ən xarakterik və daha ge­
niş yayılanı eroziya prosesidir ki, onun haqqında geniş 
məlumat verməyi məsləhət görürük.
104
A)Eroziya prosesinin torpaqların genetik xüsusiyyət­
lərinə və meşə kompleksinə təsiri - Azərbaycan respubli­
kası tipik dağlıq ölkə olub, orada uca dağlar özünə məx­
sus relyef yaratmışdır ki, bu da çox yaxşı formalaşmış 
torpaq-bitki qurşaqlarının əmələ gəlməsinə şərait yara­
dır. Respublikada relyef şəraitinin mürəkkəbliyi, iqlimin 
özünə məxsus xüsusiyyətləri, çox meyilli yamaclarda şum 
və becərmə işlərinin yamacın eni istiqamətində deyil 
uzununa aparılması (qoruqdan kənar olsa da) və torpaq- 
qoruyucu tədbirlərin tətbiq edilməməsi, ekzogen pro­
seslərin intensivliyi eroziya prosesinin əmələ gəlməsinə, 
inkişafına və geniş yayılmasına səbəb olmuşdur. Res­
publika ərazisi 8,6 mln hektardan ibarət olub ki, bunun­
da 60%-ni dağlıq və dağətəyi rayonları əhatə edir. (24)
XX əsrin ikinci yarısından etibarən Elmi tədqiqat 
eroziya bölməsinin apardığı çoxillik (1960-1990) torpaq- 
eroziya tədqiqatları nəticəsində müəyyən edilmişdir ki, 
respublika ərazisinin təxminən 42%-ni eroziyaya uğra­
mış torpaqlar təşkil edir. Respublika ərazisində o cüm­
lədən Kiçik və Böyük Qafqazda, Naxçıvan MR-da ero­
ziya prosesinin bütün növləri o cümlədən səthi, xətti, kü­
lək, otlaq, irriqasiya eroziyası mövcuddur. Eroziya pro­
sesinə məruz qalan torpaqların morfoloji quruluşu da­
ğılmış, strukturu pozulmuş, münbitliyi xeyli pisləşmiş­
dir. (26)
B.Q.Şəkuri göstərir ki, torpağın münbitliyi onda 
gedən mürəkkəb bioloji, biokimyəvi, mikrobioloji pro­
seslər və antropogen amillərin birgə məhsuludur. Ya­
maclarda uzun illər torpaqdan səmərəsiz istifadə edil­
məsi, torpaqqoruyucu aqrotexniki tədbirlərin tətbiq 
edilməməsi torpağın üst münbit qatının yuyulub dağıl­
ması ilə nəticələnmişdir ki, bu’da torpaqların münbit-
105
liyinin xeyli aşağı düşməsinə səbəb olmuşdur. Dağ çə­
mən zonasında mal-qaranın nizamsız, normadan artıq 
və qeyri-fəsli otarılması həmin zonada torpaqların ero­
ziyaya uğramasına səbəb olur, bitki örtüyü öz sıxlığını 
itirir. Məlum olduğu kimi, torpaq əmələgəlmə prose­
sində, torpaq çürüntüsünün formalaşmasında və torpaq­
ların eroziyadan mühafizə olunmasında çəmən bitkiləri 
çox böyük rol oynayır. Torpaqda üzvi maddənin əmələ 
gəlməsi əsas etibarı ilə hər il ona daxil olan bitki qalıq­
larının, ümumiyyətlə onların biokütləsinin hesabına 
gedir. Bitki qalıqları mikroorqanizmlərin və torpaq fau­
nasının biokütləsilə birlikdə humus maddəsinin yaran­
ması üçün ilkin material hesab edilir.
Qeyd etmək lazımdır ki, torpaq əmələgəlmə pro­
sesinin intensivliyinə bitki aləminin məhsuldarlığı həl­
ledici təsir göstərir. Torpağa daxil olan bitki qalıqlarının 
miqdarı və keyfiyyəti torpaqda gedən proseslərin əsasını 
təşkil edərək həmin proseslərin istiqamətini müəyyənləş­
dirən amil hesab edilə bilər. Artıq müəyyən edilmişdir 
ki, eroziyaya məruz qalmış torpaqlarda birinci növbədə 
torpağın profili gödəlir, morfoloji quruluşu pozulur, 
humusun miqdarı kəskin azalır, torpaqların su-fiziki və 
aqrokimyəvi xassələri pisləşir. Eroziya prosesi humusun 
miqdarının azalması ilə yanaşı onun tərkib və təbiətini 
də pisləşdirir.
Belə ki, humin turşularının mütəhərrik fraksiya­
larının miqdarı eroziyaya uğramış torpaqlarda kəskin 
azalır. Eroziya prosesi torpağın bioloji fəallığını da kəs­
kin azaldır. Məlum olduğu kimi, torpaqdan ixrac olu­
nan CO2 onda gedən biokimyəvi proseslərlə əlaqədardır. 
Eroziyaya uğramış torpaqların biokimyəvi, xüsusilə 
mikrobioloji fəallığı zəifləyir.
106 107
Qeyd etmək lazımdır ki, torpaqda mikroorqanizm- 
lər minerallaşma prosesinin getməsində əsas rol oynayır. 
Mikroorqanizmlər üzvi qalıqları parçalayaraq torpaqda 
qida elementlərinin miqdarını artırır və bitkinin onlarla 
təmin edilməsi üçün əlverişli şərait yaradır. (28)
Azərbaycanın dağ sistemlərində, o cümlədən Kiçik 
Qafqazın şimal-şərq, yamaclarında da eroziya prosesi 
geniş yayılmış və şaquli istiqamətdə yerləşən torpaqların 
münbitliyini xeyli pisləşdirir. Bunu nəzərə alaraq son 50 
ildə respublika təbiətinin maraqlı regionu olan Kiçik 
Qafqazın müxtəlif meyilli yamaclarında dağ-çəmən, 
dağ-meşə zonalarında eroziya prosesinin əmələ gəlməsi, 
inkişaf intensivliyi, yayılma arealı və yaratdığı fəsadlar 
kompleks şəkildə tədqiq edilmişdir. Eroziya prosesinin 
torpaqların morfo-genetik xüsusiyyətlərinə, humusun 
formalaşmasına, tərkibinin dəyişməsinə təsiri öyrənil­
mişdir. Son illərdə eroziya prosesinin torpaqda gedən 
bioloji, mikrobioloji və fermentativ proseslərdə də təsiri 
tədqiq edilmiş, qanunauyğunluqlar müəyyənləşdirilmiş­
dir. Ümumiyyətlə eroziya prosesi nəticəsində torpaqda 
baş verən patoloji proseslər təhlil edilmişdir. (2) Təbiət­
də olan başqa ekosistemlərlə müqayisədə, torpaq eko­
sistemi malik olduğu funksiyalara görə xüsusi yer tutur. 
Qeyd etmək lazımdır ki, torpaq ekosistemi başqa ekosis­
temlərin inkişaf bazisi hesab edilə bilər, belə ki, o əksər 
ekosistemlərə həyat vermə qabiliyyətinə malikdir. Çox 
böyük həyatı funksiyalara malik olan torpaqlar təbii və 
antropogen amillərin təsiri nəticəsində müxtəlif dərəcədə 
eroziya prosesinə məruz qalaraq əsas xassəsi olan mün­
bitliyini itirir və güclü deqradasiyaya uğrayır. (27)
108 109
Azərbaycan respublikası ərazisində istər su və istər­
sə də külək eroziyası geniş yayılmış və ayrı-ayrı rayon­
larda bu hadisə müxtəlif şəkildə özünü göstərir. Səthi 
eroziya Kiçik Qafqazda, xüsusiə Göygöl qoruğu əra­
zisində geniş yayılmış və sürətli inkişaf edir. Eroziya 
prosesi respublikanın bütün dağ və dağətəyi zonala­
rında, o cümlədən dağ-çəmən, dağ-meşə zonasında 
intensiv inkişaf edərək böyük areal kəsb etmişdir. Erozi­
yaya uğramış qara torpaqlarda humusun, mübadilə olu­
nan kationların miqdarı azalır. Yuyulmuş qara torpaq­
larda humusun ehtiyatı da kəskin azalır. Belə ki, torpaq­
ların yuyulmamış növünün “A” qatında humusun ehti­
yatı 1 hektarda 462 ton olduğu halda, zəif dərəcədə yu­
yulmuş torpaqlarda 392 ton olmuşdur. Eroziyaya 
uğramış torpaqlarda humusun tərkibində olan humin 
turşularının miqdarının azalması nəticəsində humusun 
təbiəti pisləşir (29).
Dağ meşələrində meşənin qırılmasının düzgün 
aparılmaması, kəsilmiş ağacların yamac boyu sürü­
dülməsi nəticəsində səthi eroziya inkişaf edərək yamac­
larda torpağı yuyur və meşə bitmə şəraitini çətinləşdirir. 
Buna misal olaraq göstərmək olar ki, Azərbaycan 
ərazisində Kiçik Qafqazın müxtəlif yamaclarında meşə­
lərin qırılması ilə əlaqədar olaraq səthi eroziyanin sürət­
lə getməsi nəticəsində meşə bitmə şəraiti xeyli pisləşmiş 
və təbii bərpa xeyli azalmışdır. Yüksək dağlıq çəmən­
liklərində mal-qaranın intensiv və normadan artıq ota- 
rılması nəticəsində heyvanların dırnaqları yamacda çim 
qatını tapdalayır və bunun da nəticəsində torpağın 
səthində müxtəlif ölçüdə cığırlar əmələ gəlir. Beləliklə, 
eroziyanın bir növü olan otlaq eroziyasını əmələ gətirir.
110
Kiçik Qafqazın şimal-şərq hissəsində, həmçinin 
Göygöl qoruğu ərazisinin dağ-çəmən qurşaqlarında 
otarma qaydalarına diqqət yetirilmədiyindən otlaq ero­
ziyası geniş inkişaf etmişdir. Sistemsiz, qeyri-fəsil və nor­
madan çox mal-qaranın otarılması biçənək və otlaqların 
vəziyyətini xeyli pisləşdirir. Aparılan tədqiqatlardan 
belə nəticəyə gəlmək olar ki, eroziyaya uğramış torpaq­
lar bioloji fəallığın aşağı düşməsi ilə xarakterizə olunur. 
Eroziyaya uğramamış torpaqlara nisbətən yuyulmuş 
torpaqlarda ССЬ-nin ixracı 5-10 dəfə az olur. Tədqi­
qatçılar göstərir ki, (26) Kiçik Qafqazın karbonatlardan 
yuyulmuş dağ qara torpaqlarında eroziya prosesi art­
dıqca torpağın bioloji fəallığı aşağı düşür. Bu tor­
paqların eroziyaya uğramamış növünün 0-50 sm qatında 
1 kq torpaqdan (əkin sahəsində) 1 saatda ayrılan kar­
bon qazı 55,0-58,7 mq, zəif dərəcədə eroziyaya uğramış 
növündən 53,2-56,8 mq, orta dərəcədə eroziyaya uğra­
mış növündən 33,0-45,8 mq, şiddətli dərəcədə eroziyaya 
uğramış növündən 38,5-40,3 mq arasında dəyişir. (28)
Torpaq münbitliyinin yaranmasında fermentlərin 
rolu olduqca böyükdür. Ona görə də eroziyaya uğramış 
torpaqlarda fermentlərinin fəallığının öyrənilməsi çox 
əhəmiyyətlidir. Respublikanın dağ qara, dağ şabalıdı 
(dağ boz-qəhvəyi) torpaqlarında aparılan tədqiqatlarda 
müəyyən edilmişdir ki, torpaqların eroziyaya uğrama 
dərəcələrindən asılı olaraq fermentlərin fəallığı dəyişir.
Torpaqların əsas münbitlik göstəricilərindən biri 
onların humus ehtiyatıdır. Humus ehtiyatının azalması 
eroziyaya uğramış torpaqların xarakterik əlamətlərin­
dəndir. Aparılan tədqiqatlardan göründüyü kimi, tor­
paqların eroziyaya uğrama dərəcələri artdıqca, hu­
musun ehtiyatı xeyli azalır.
111
Son 40 ildə Elmi tədqiqat eroziya bölməsində apa­
rılan tədqiqatlardan aydın olur ki, eroziyaya uğramamış 
torpaqların yarım metrlik qatından humus ehtiyatı 249 
t/hek olduğu halda, zəif yuyulmuş torpaqlarda 225t/hek, 
orta yuyulmuşlarda 117 t/hek, şiddətli yuyulmuşlarda 83 
t /hek olmuşdur.(26)
Kiçik Qafqazda aparılan tədqiqatın nəticələri 
göstərir ki, eroziyaya uğramamış karbonatlardan yuyul­
muş dağ qara torpaqların 0-30 sm qatında humus ehti­
yatı hektarda 165,8 ton, zəif dərəcədə eroziyaya uğra- 
mışda 128,1 ton, orta dərəcədə eroziyaya uğramışda 
84,0 ton, şiddətli dərəcədə eroziyaya uğramış növündə 
63,6 ton olmuşdur. (27)
B) Sel ocaqlarının əmələ gəlməsi və sellərin landşaf­
tın dəyişməsində rolu. Sellərin əmələ gəlməsi nəinki Göy­
göl qoruğunun ərazisi üçün, hətta bütün Kiçik Qafqazın 
şimal-şərq yamacı üçün xarakterikdir. Təbiətin dağıdıcı 
proseslərindən ən dəhşətlisi hesab olunan sellər ilk növ­
bədə relyef və yağıntının illik miqdarı və onun düşmə re­
jimi ilə əlaqədardır. Qoruq ərazisində sellər Ağsuçay, 
Kürəkçay və onun qollarının və s. çayların orta axımı­
nın üzərində formalaşır. Ərazinin çılpaqlaşması qoruq 
sahəsində sel ocaqlarının əmələ gəlməsinə səbəb olur. 
Burada mövcud olan eroziya və fiziki aşınma nəticəsin­
də əmələ gələn qırıntılar sellərin güclənməsində, onların 
sulb maddələrlə zənginləşməsində böyük rol oynayır.
Qoruq ərazisində güclü sellərin əmələ gəlməsi bəzən 
yaz fəslinə də təsadüf edir. Bəzən, ərazidə güclü qarın 
yağması, qalın qar örtüyünün yaranmasına səbəb olur. 
Müşahidələr göstərir ki, aprel-may aylarında istinin art­
ması nəticəsində çay hövzələrinin yuxarı hissələrində qa­
rın sürətlə əriməsi başlayır. Bu zaman əmələ gələn sellər
112
uzunmüddətli olur. Meşələrə, meşə-çöl landşaft komp­
lekslərinə böyük ziyan vurur. Bu proses vaxtaşırı oldu­
ğundan landşaftın deqradiyasına səbəb olur. Qoruğun 
ekoloji şəraitinə'-pis təsir edən sellər ətraflı öyrənilməli, 
onlara qarşı mübarizə tədbirləri hazırlanmalıdır.
Qoruq ərazisində sellərin dağıdıcı təsirini azaltmaq 
məqsədi ilə bir neçə dağ-mühəndis hidroqurğularının 
quraşdırılması, çay sahillərinin müxtəlif üsullarla beton 
divar, dirək, kirpicik) bərkitmək faydalı işlərdəndir. 
Meşə qırımının qarşısını almaq, talaların və meşə sey­
rəkləşməsinin qarşısını almaq qoruğun ekoloji şəraitini 
yaxşılaşdırmağa xidmət edər. Göygöl qoruğunun 
ərazisində sellərin ancaq dağıdıcı işi çox müşahidə edilir. 
Aydın məsələdir ki, onun toplayıcı işi çayın düzən 
əraziyə keçən hissədə və ondan aşağılarda daha çox hiss 
olunur ki, bu da qoruqdan kənar hissələrdir.
C) Qar uçqunları - Göygöl qoruğu ərazisində hey­
vanların həyat şəraitinə təsir göstərən təbii hadisələrdən 
biri də qar uçqunlarıdır. Ərazidə qarın yağması okt­
yabr-mart dövrünə təsadüf edir. Bəzi hallarda aprel 
ayında da qarın yağması müşahidə edilir. Qalın qar 
örtüyü əmələ gəlir. Yazda isə onlar əriməyə macal 
tapmamış, meyilliyi sərt olan yamaclarda metrlərlə qalın 
qar yamac boyu uçur. Heyvanat aləminə böyük ziyan 
vurur. Qarla örtülü sahələri yalnız yüksək dağlığın şiş 
zirvələrində (Kəpəzin sərt yamaclarında) müşahidə et­
mək olur. Sıx duman olması bu ərazi üçün səciyyəvidir. 
Alp və subalp çəmənliklərində landşaftın ayrı-ayrı tip və 
yarımtiplərin dəyişməsində və ekoloji şəraitin pisləşmə­
sində təbiətin bu prosesinin qarşısı alınmazdır.
113
114
D) Yarğan və qobular - Ərazinin səth suları, çaylar 
vasitəsilə parçalanması da qoruq ərazisində müşahidə 
edilir. Yarğanların və kiçik qobuların (şəkillərə bax) 
əmələ gəlməsi də landşaftın pozulmasına səbəb olur. 
Subalp və alp landşaft komplekslərinin sahələrində çox 
yayılan bu proseslərin qarşısını almaq üçün meşəsal­
madan və digər fıtomeliorasiya işlərində istifadə etmək 
zəruridir.
E) Ufantıların əmələ gəlməsi - Göygöl qoruğunun 
xeyli hissəsi dağlıqdan ibarət olduğu üçün buranın özünə 
məxsus təbii şəraiti vardır. Alp çəmənliklərindən yu­
xarılarda sıldırım qayalıqlardan ibarət sərt yamaclarda 
fiziki aşınmanın intensiv getdiyi müşahidə edilir. Aşın­
manın məhsulları isə ufantılar, səpintilər, çürüntülər və 
s-dir ki, bunlar yamaclarda bərkimədiyindən bitki örtü­
yündən məhrum olurlar. Oravitasion qüvvənin təsirin­
dən həmin maddələr yamac boyu aşağıya doğru hərəkət 
edir. Bəzi hallarda isə həmin proses üçqunlarla nəticə­
lənir. Bu proses vaxtaşırı olduğundan ərazi üçün domi­
nant landşaft yarana bilmir. Dağ heyvanlarının “eh­
tiyatsız” hərəkətləri də bəzən kiçik həcmli uçqunların 
əmələ gəlməsinə səbəb olur. Ufantılar yamac boyu hə­
rəkət edərək ərazidə yelpikvari relyef formaları əmələ 
gəlir. Həmin ərazilərdə bitki örtüyünün formalaşmasına 
uzun vaxt lazım gəlir.
F) Ərazinin çılpaqlaşması. Göygöl qoruğunun əra­
zisində bu proses aydın gözə çarpır və iki amil göstərilən 
təsirin intensivləşməsinə böyük təkan verir. Bunlardan 
biri təbii, digəri isə antropogen amillərdir. Antropogen 
amillər haqqında növbəti bölmədə ətraflı bəhs olunacaq.
Tədqiqat zamanı qoruq ərazisində bitki örtüyündən 
məhrum sahələrə rast gəlinir. Maraqlısı budur ki, həmin
115
ərazilərə (bitkisiz sahələr) qoruğun bütün landşaft 
komplekslərində və bütün yüksəklik yaruslarmda 
müşahidə etmək mümkündür. Bitkisiz sahələrin əmələ 
gəlməsində, sellərin, daş axınlarının, ufantı konuslarmın 
hərəkətinin, denudasiyasının və digər amillərin rolu 
böyükdür. Daş axınlarının (sellərin) yamac boyu qra- 
vitasion qüvvələrin təsiri ilə hərəkəti bitki örtüyünün 
məhv olunmasına səbəb olur. Sellər də çay vadilərində 
mövcud olan bitki növlərini ya aparır, ya da gətirdiyi 
qum, lil və daşlarla örtür. Bu hadisələr vaxtaşırı oldu­
ğundan çay vadilərində bitkisiz sahələrin əmələ gəlməsi 
sürətlənir.
3.3. Göygöl qoruğunun ekoloji şəraitinə təsir edən 
antropogen amillər
Göygöl qoruğunun ərazisi ciddi mühafizə olunan 
ərazi hesab olunmasına baxmayaraq, buranın ekoloji 
şəraitini gərginləşdirən antropogen amillər də müşahidə 
edilmişdir. Bunlara meşənin qanunsuz qırılması, heyvan 
növlərinin ovlanması, dağlıq landşaftlarından (alp və 
subalp) yay otlaqları kimi plansız istifadə edilməsi, ağac 
cinslərinin cavan pöhrəliklərinin qırılması, normadan 
artıq qoyun sürülərinin alp və subalp çəmənliklərində 
otarılması, qoruq ərazisində meyvə və giləmeyvələrin yı­
ğılması və s. misal ola bilər.
Meşənin qırılmasının bir çox səbəbi aşkar olun­
muşdur. Bunun vacib bir səbəbi sosial xarakter daşıyır. 
Belə ki, Kiçik Qafqazın şimal-şərq yamacında olduğu 
kimi qoruq ərazisində də meşələr iki məqsədlə qırılır. Bi­
rincisi, qoruğu əhatə edən kəndlər təbii qazla təmin edil­
mədiyindən kənd əhalisi odun tələbatını ödəmək üçün
116
meşəyə üz tutur. Əhalinin mənzillərinin qazlaşması meşə 
qırılmasının qarşısını ala bilər. İkincisi, tikinti materialı­
na olan böyük tələbat insanları meşədən istifadə etməyə 
sövq edir.
Qoruq ərazisinin sərhəd zonasında ciddi nəzarətin 
olmamasından bura həvəskar ovçuların məskəninə 
çevrilmişdir. Dağ keçilərinin, nəcib maralın, cüyürün və 
digər adları “Qırmızı kitaba” düşmüş heyvan növlərinin 
ovlanması qoruğun təşkilinin məqsədinə ziddir.
Qoruğun mühafizə zolağının, sərhəd nişanlarının, 
xüsusi işarələrin olmaması bu işi daha da çətinləşdirir. 
Bunun və buna oxşar digər xoşagəlməz halların qarşısını 
almaq üçün Göygöl qoruğunun statusunun dəyişib bios­
fer qoruqları şəbəkəsinə daxil edilməsinə nail olunma­
lıdır. (Biosfer qoruqlarının təşkili məsələsi əvvəlki kitab­
larda geniş şərh edilmişdir. (12)
Göygöl qoruğunun yüksək dağ çəmənliklərindən 
yay otlaqları kimi istifadə edilməsi qoruq rejiminə ciddi 
ziyan vurur, landşaftı deqredasiyaya uğradır, şəraiti gər­
ginləşdirir. Çəmən zonalarda normadan artıq heyvan­
ların otarılması, otlaqların növbələşməməsi, sürülərin 
yamaclarda çığır və çəhlimlər əmələ gətirməsi həmin 
ərazidə səth eroziyasının əmələ gəlməsinə və onun güc­
lənməsinə səbəb olur. Həmin ərazilərdə qoyun süfüləri- 
nin miqdarı tənzimlənməlidir.
Yaylaq mövsümü zamanı dəyələrin və komaların 
qurulması üçün külli miqdarda nazik ağac çubuqların­
dan istifadə edilir. Bu vaxt cavan meşəlik-pöhrəliklər 
heyvandarların bu qayğısını da “yerinə yetirirlər”. Alp 
və subalp çəmənliklərində qurulası dəyələrin “material­
ları” meşənin, cavan sahələrində bitir. Bütün bunların 
hamısı qoruğun florasına, xüsusən meşə kompleksinə
117
saysız-hesabsız ziyan vurur, ekoloji şəraiti pisləşdirir. 
Meşələrin təbii bərpası cavan pöhrəliklərin qırılması ilə 
bağlı ləngiyir, nəticədə meşə öz arealını kiçildir.
Yay otlaqlarında qoyun sürülərininin çoxalması, 
onlara xidmət edən heyvandarların sayını artması, ço­
ban itlərinin qoruq ərazisində çoxalması qoruğun fau­
nasına öz mənfi təsirini göstərir. Bəzi heyvan növlərinin 
balaları bu itlərin hücumuna və təqibinə düçar olurlar. 
Sürülərin çoxluğu çəmənliklərin pozulması, yamaclarda 
cığırlarla şırımların əmələ gəlməsinə səbəb olur.
Dağlıq zonada yerləşən meşələrin ekoloji müvazi­
nətin tənzim olunmasında rolu, onların eroziya prose­
sinə qarşı əhəmiyyəti böyükdür. Biosferin insan həyatı 
üçün zəruri olan hava təbəqəsini oksigenlə təmin etmək­
lə, onun tənzim olunmasında meşələr əsas yer tutur. Me­
şə mövcud olduğu mühitə ardıcıl və fəal təsir göstərir. 
Burada arası kəsilmədən ağac və kolların külli miqdarda 
yarpağı, xırda və iri budaqları, qabıq, çiçək və meyvələri 
tökülür, onlara isə milyonlarla həşarat və başqa canlı­
ların qalıqları qarışır. Torpaq səthinə düşən bu tökün­
tülər tədricən mikrobioloji və biokimyəvi proseslər nə­
ticəsində çürüyüb parçalanır və qalın üzvü kütlə əmələ 
gətirir. Meşəçilik elmində bu, meşə döşənəyi adlanır. 
Qeyd olunmalıdır ki, meşə döşənəyinin torpaqəmələgəl- 
mə prosesində böyük əhəmiyyəti vardır. O, yağış suları­
nı özünə çəkir və uzun müddət saxlaya bilir. Yağışlar 
çox olduqda meşə döşənəyi suyu tədricən torpağa ötü­
rür. Bu səbəbdən də respublikanın dağ-meşə zonasında 
tez-tez düşən leysan yağışları zamanı meşədə torpağın 
yuyulması müşahidə olunmur. Meşə döşənəyi torpağın 
su-fıziki xassələrini yaxşılaşdırmaqla həm də meşə ağac­
ları üçün gübrə və ehtiyat qida mənbəyi hesab edilir. (26)
118
120
Qeyd etmək lazımdır ki, respublika ərazisində o 
cümlədən. Kiçik Qafqazda meşələrin əsas hissəsi dağ 
yamaclarında yerləşir. Dağ meşələrinin çox hissəsi 
Böyük Qafqaz ərazisində 360 min hektar sahəni əhatə 
edir. Dağ meşələrinin bir qismi də Kiçik Qafqazda və 
Talış zonasında yerləşir.
Meşələr yerləşən ərazi dəniz səviyyəsindən 600 in­
dən 2300 m-ə qədər hündürlüklərdə əsasən aşağı və orta 
dağlıq hissələrdə inkişaf etmişlər. Dağ meşələri 
torpaqqoruyucu, sutənzimedici kimi həm də kurortoloji 
əhəmiyyətə malikdir. Meşələrin əhəmiyyətini dərk 
etmək üçün bunu demək kifayətdir ki, 1 hektar meşə 1 
ildə 18 mln m3 havanı sağlamlaşdırır, 2000 m3 su cəlb 
edərək özünün ehtiyat fonduna keçirir. (11)
Torpaq örtüyünün eroziyadan qorunmasında, səthi 
axımının və sellərin qarşısının alınmasında meşələrin 
rolu çox böyükdür. Qeyd etmək lazımdır ki, 
respublikanın dağ meşələri xüsusilə Kiçik Qafqazdakı 
meşələri zəngin və nadir ağac cinslərinin olması ilə 
fərqlənir.
Müəlliflər (6, 19, 22) göstərirlər ki, son 50 ildə meşə 
zonasında xüsusi ilə Kiçik Qafqazda aparılan sistemsiz 
qırıntılar, orada mal-qaranın otarılması meşələrin 
seyrəkləşməsinə səbəb olmuşdur. Belə ki, bəzi ərazilərdə 
meşələrin doluluğu 0,3-0,5 -dən çox deyildir ki, bu da 
eroziya prosesinin əmələ gəlməsinə şərait yaradır. Mə­
lum olduğu kimi meşələrin doluluğu 0,5 dən az olduqda, 
meşə döşənəyi ilə örtülən sahələrdə də intensiv yuyulma 
hadisələri baş verir.
Respubikanın başqa zonalarında olduğu kimi 
Kiçik Qafqazın dağ yamaclarında yerləşən meşələr çox 
böyük torpaqqoruyucu, sutənzimləyici və klimotoloji
121
əhəmiyyətə malikdir. Burada meşələr torpaq örtüyünü 
yuyulub dağılmaqdan mühafizə edir, dağlıq ərazilərin və 
çayların su rejimini tənzimlyir, yaşayış məntəqələrini, 
kənd təsərrüfatı, xalq tsərrüfatı obyektlərini, əkin 
sahələrini sellərin dağıdıcı təsirindən qoruyur.
Son 50 ildə aparılan tədqiqat işləri göstərir ki, res­
publikanın bütün təbii zonalarında, o cümlədən Böyük 
Qafqaz, Kiçik Qafqaz və Talış zonasında meşələrin 
daim artan antropogen gərginliyə məruz qalması və bu­
nun da nəticəsində bitki qruplarının intensiv məhv edil­
məsi müşahidə olunur. Bütün bunlar həyacan təbili ça­
lınmasının vaxtının çoxdan çatmasını göstərir.
Respublikanın meşələrində xüsusi ilə dağ meşə qur­
şağında kəsilmiş ağacların yamacın üzü aşağı istiqamə­
tində sürüdülməsi nəticəsində torpaqda şırımlar əmələ 
gəlir ki, bu da eroziya prosesini əmələ gətirir və nəticədə 
qobu eroziyasına çevirir.
Dağ-meşə qurşağı Kiçik Qafqazın bütün yamac­
larında xüsusilə onun şimal-şərqində dəniz səviyyəsin­
dən 600 m-dən 2000-2300 metr hündürlükləri əhatə edir. 
Bu bölgələrdə olan meşələr böyük torpaqqoruyucu və 
sutənzimedici rola malikdirlər. Respublikanın dağ zona­
sında olan meşələr çox böyük antropogen təsirlərə mə­
ruz qalmışdır. Meşələrin sistemsiz qırılması, yeni meşə­
liklərin salınmaması meşə örtüyünün sahəsinin xeyli 
azalması və eroziya prosesinin inkişafı üçün əlverişli şə­
rait yaratmışdır.
Aparılan çoxlu tədqiqatlar göstərmişdir ki, normal 
doluluğu və meşə döşənəcəyi ilə örtülü olan meşə tor­
paqları hətta 25-30° meyilli sahələrdə belə səthi axımını 
zəiflədir. (25)
122
Respublikanın dağlıq zonasında meşə qurşağı 2 
hissəyə - mezofıl və seyrək kserofıl meşələr yarım zona­
sına ayrılır. Burada meşə zonasının yuxarı hissəsində 
mezofıl meşələr, aşağı hissədə isə seyrək kserofıl meşələr 
yayılmışdır.
Azərbaycanın bütün dağ meşələri, intensiv qırılması 
böyük kəmiyyət və keyfiyyət dəyişkənliyinə uğramış 
təbii landşaftları pozaraq ekoloji tarazlığa mənfi təsir 
göstərir. Bununla əlaqədar qırılmış meşələrin yerində 
yaranmış ekosistemlərin yaxşılaşdırılması və bərpasına 
yönəldilən tədbirlər sisteminin həyata keçirilməsi günün 
ən vacib və aktual məsələsi hesab olunur.
Meşə örtüyünü bərpa etmək üçün torpağın münbit­
liyinə və nəmliyinə az tələbkar olan və pozulmuş meşə- 
bitmə şəraitində məhsuldar meşə landşaftı yaratmağa 
qabil olan ağac cinslərindən istifadə etmək lazımdır. 
Meşə əkini təcrübəsi göstərir ki, dağətəyi zonada dəniz 
səviyyəsindən 500-600 m hündürlükdə qurubitmə şəraiti 
olan daşlı yamaclarda Eldar şamı, badam, saqqızağacı, 
püstə, dağdağan, və iydəyarpaq armud aşağı dağ-meşə 
qurşağında yuyulmuş daşlı yamaclarda qarmaqvari 
şam, adi şam və krım şamı, yuxarı meşə qurşağında isə 
adi şam, tozağacı və quşarmudu yaxşı bitərək normal 
meşə örtüyü yaradır. (22)
Eroziyaya uğramış yamaclarda meşə əkini aparılar- 
kən 1-2 nəsi dövründə süni salınmış meşələr altında tor­
paq qatı bərpa olunandan sonra həmin ağac cinslərinin 
ilkin ağaclarla dəyişilməsi məqsədəuyğun hesab edilir.
Kiçik Qafqazın şimal-şərq yamaclarında orta dağ- 
meşə qurşağında yaşayış məntəqələri yaxınlığında 
ağaclaYın özbaşına kəsilməsi və mal- qaranın otarılması 
nəticəsində ilkin fıstıq meşələri, pöhrədən törənmiş və-
124
ləslikdə kolluqlarla dəyişilmişdir. Belə sahələrin çoxun­
da əlverişli meşəbitmə şəraiti qaldığı üçün meşə bərpa 
işləri təbii bərpaya köməklik göstərmək istiqamətində 
aparılmalıdır. Dağ və dağətəyi zonalarda torpaq erozi­
yasına qarşı meşəsalma, meşə meliorasiya tədbirlərinin 
həyata keçirilməsi xüsusi əhəmiyyət kəsb edir. Səth su 
axınını dayandırmaq məqsədilə meşə meliorasiya işləri­
nin elmi əsaslarla aparılması üçün müxtəlif növlü meşə­
liklər salmaq lazımdır. (18)
Antropogen təsirlərlə yanaşı, təbii ekoloji fəla­
kətlərin xüsusilə sel hadisələrinin vüsət aldığı bir dövrdə 
Kiçik Qafqaz regionunda torpaq örtüyünü eroziyadan 
mühafizə etmək, çayların su rejimini nizama salmaq 
məqsədilə meşə meliorasiya və hidrotexniki işlərinin 
aparılması diqqət mərkəzində olmalıdır. Bu tədbirlər 
kompleks şəklində aparılmalıdır.
Respublikanın dağ yamaclarında meşələrin salın­
ması, meşə meliorasiya tədbirlərinin tətbiqi torpaqların 
su-fıziki xassələrini bərpa edir, düşən yağmurların tor­
pağa hopmasına şərait yaradır və eroziya prosesinin 
qarşısını alır. Nəzərə almaq lazımdır ki, eroziyaya qarşı 
meşəsalama işləri aparılarkən əkiləcək ağac və kol 
cinsləri yerli torpaq və iqlim şəraitinə uyğun olaraq 
seçilməlidir (22).
Eyni zamanda eroziyaya uğramış torpaqlarda meşə 
əkini apararkən, torpağın hazırlanması üsulunu və bitki 
cinslərini düzgün müəyyən etmək məqsədəuyğundur. 
Əks təqdirdə görülən işlərin səmərəsi az olar.
Eroziyaya qarşı meşə əkinlərində iki, beş il ərzində 
bitkilərə qulluq edilir. Birinci il onlara 4-5 dəfə, ikinci il 
3-4 dəfə, üçüncü il 2-3 dəfə, sonrakı illərdə 1 dəfə qulluq 
edilir. (X.M.Mustafayev, 1975)
125
Meşə əkinləri səthi, axınların torpağa sızmasına, 
biogen sistemlərin çox böyük hissəsinin saxlanmasına 
səbəb olur. Əkin sahələrindəki meşə zolaqlarından ke­
çən səthi axının tərkibində biogen elementlərini miqdarı 
4-5 dəfə azalır. Nəticədə, su mənbələrinin çirklənməsinin 
qarşısı alınır. Yamaclarda meşəsalınması terraslarla 
aparılmalıdır. Hazırda respublikada meşələrin mühafi­
zəsi, bərpası, yeni meşələrin salınması istiqamətində 
böyük işlər və layihələr həyata keçirilir. Meşələrin qırıl­
masının qarşısını almaq istiqamətində dağ rayonlarının 
qazlaşdırılması, intensiv surətdə həyata keçirilir, Milli 
parklar, qoruqlar təşkil edilir.
Meşələrin artırılması və qorunması ayrı-ayrı ağac­
ların mühafizə edilməsindən, ağacların bir-bir artırılm a­
sından başlanır. Ona görə də biz hər bir ağacın qədrini 
bilməli, basdırdığımız ağaca isə sərbəst yaşama səviyyə­
sinə çatanadək qayğı göstərməliyik.
Nəhəng çinarlar, çətirli fıstıq ağacları, köklü palıd­
lar, salxım söyüdlər, ətirli dağdağan, möhkəm dəmira- 
ğacı Azərbaycan torpağının əbədi sakinləridir, onun 
təbiətini bəzəyən yaşıl çalmalardır. Müasir həyatımızın 
tələb etdiyi dərəcədə bu gözəlliklərin qədrini bilməli, 
onlara qayğı ilə yanaşmalıyıq.
126
IV FƏSİL
GÖYGÖL DÖVLƏT QORUĞUNUN 
EKOLOJİ ŞƏRAİTİNİ PİSLƏŞDİRƏN 
TƏBİİ PROSESLƏR VƏ ANTROPOGEN 
TƏSİRLƏR - FOTOOBYEKTİVİN ŞƏRHİ
(şəkillər A.D.Şabandayevanındır)
127
128
129

133

136

140 141

V FƏSİL
GÖYGÖL DÖVLƏT QORUĞUNUN 
TƏBİİ LANDŞAFTINI ƏKS ETDİRƏN 
FOTO ALBOM
(şək ilbr A. D.Şahan day ev anındır )
144 145
146
149
151
153
154
156
—
161
162 163
165
167
С

170
172 173
174 175
176
ƏDƏBİYYAT
1. Агаев Г.M. Естественное возобновление сосны 
Сосновского в лесах Гейгелского заповедника. Труды 
заповедников Азербайджана. Вып. 4. Б. Азернешр. 
1977. с. 137
2. Агаев Г.М. Сосна, Сосновского в сосняках Гейгелс­
кого заповедника и качество деревесины некоторых ее 
формы. Труды заповедников Азербайджана. Вып. 3. Б. 
Азернешр. 1977. с. 178
3. Алиев Г. А. Коричновые лесные почвы. Баку, Изд. 
АН. Азерб. ССР 1965.
4. Байрамов Г.М., Алиев А.М. Ход роста бука и граба 
(по высоте и диаметру) в Гейгелском заповеднике. 
Труды заповедников Азерб. Вып. 3. Б. Азернешр. 1977, 
стр. 166
5. Будагов Б.А. -геоморфология и новойшея тктоника 
юго-восточного Кавказа, Баку. 1973.
6. Budaqov B.Ə. Azərbaycan SSR-in təbii landşaftları 
və onların qorunması. Bakı, «Elm», 1974.
7. Budaqov B.Ə. Təbiəti qoruyaq. Bakı, «Elm», 1977.
8. Daşdıyev R.H. Landşaftın ekologiyası. B. «MBM» 
2010. 140 s.
9. Əliyev H.Ə., Həsənov X.N. Təbiətin keşiyində. B. 
«Maarif» 1993, 311 s.
10. Hacıyev Q.Ə., Rəhimov V.Ə. Azərb. SSR. İnzibati 
rayonlarının iqlim səciyyəsi (sorğu kitabı) «Elm» nəşr. 
Bakı, 1977, 270 s.
11. Xəlilov Ş.B. Azərbaycanın ekocoğrafı problemləri. 
B. «Nafta-Press» 2006, 160 s.
177
12. İbrahimov T.O. Azərbaycanın qoruqları, В. BDU 
nəşr, 2008, 155 s.
13. İbrahimov T.O. Landşaftı qoruyaq. Bakı. «Mars 
Print» nəşr, 2003, 173 s.
14. İbrahimov T.O. Kür-Araz ovalığı landşaftının 
mühafizəsi. B. «Mars-Print» 2002, 212 s.
15. İbrahimov T.O. Azərbaycan qoruqlarının ekoloji 
problemləri. I hissə. B. «Mars-Print» nəşr. 2011, 255 s.
16. İbrahimov T.O. Azərbaycan qoruqlarının landşaftı. 
I hissə. B. «Mars-Print» nəşr. 2010, 336 s.
17. İbrahimov Ə.Ə. Azərbaycanda torpaq eroziyasının 
inkişaf qanuna uyğunluqları və onun qarşısının alınması 
yolları. Azərbaycan ET Eroziya və Suvarma İnstitutu­
nun əsərləri, Bakı, Nurlan, 2000
18. Qarayev İ.B. Azərbaycanın relikt ağacları. Bakı, 
1987, 75 s.
19. Qəribov T.Y. Hacıkənd Göygöl təbii parkı. Bakı, 
1977, 55 s.
20. Quliyev V.Ş. Azərbaycanın bitki aləmi və onun 
qorunması. Bakı, 1984. 58 s.
21. Məmmədov Q.Ş. Azərbaycanın torpaq ehtiyatların­
dan səmərəli istifadənin sosial iqtisadi və ekoloji əsas­
ları, Bakı, «Elm», 2007
22. Məmmədov Q.Ş., Xəlilov M.Y. Azərbaycanın 
meşələri, Bakı, «Elm» 2002, 470 s.
23. Мехтиев Ш.Ф. «Озеро Гейгель» Баку, 1955, 40 стр.
24. Mustafayev Х.М., Şəkuri B.Q. -  Torpaq eroziyası, 
Bakı, «Azərnəşr», 1991
178
25. Mustafayev X.M., Şəkuri B.Q., Kazımov N.Y.- 
Kiçik Qafqazın şimal-şərq yamacında eroziyanın 
torpaq-bioloji proseslərə təsiri, «Torpaqşünaslıq» jurnalı 
№ 5, Moskva 1978
26. Şabandayeva A.D. Kiçik Qafqazın şimal və şimal- 
şərq hissəsində eroziya prosesinin ekoloji duruma, eko­
sistemlərə təsiri və ona qarşı kompleks mübarizə tədbir­
ləri. Bakı, «Elm və təhsil» 2011, 144 s.
27. Şəkuri B.Q. Təbiət və ətraf mühit, təbiətdə baş verən 
fəlakətli hadisələr və onlara qarşı mübarizə. Bakı, 2009
28. Şəkuri B.Q. -Kiçik Qafqaz torpaqlarının biogeokim- 
yəvi xassələri. Bakı 1996
29. Şəkuri B.Q. -  Azərbaycan Respublikasında eroziya 
prosesi və ona qarşı mübarizə tədbirlər sistemi. Bakı 
«MBM» 2010.
30. Zamanov X.D. -  Kiçik Qafqazın gölləri və su anbar­
larının su balansı. B. «Elm» nəşr. 1969. 154 s.
31. Заманов Х.Д. -  Водный баланс горных охер на при­
мере оз. Гейгель Малого Кавказа (бассейн р. Кюрак- 
чай). Труды ГО Азярб. В. 1960 г, стр. 291-300
32. Заповедники Кавказа М. изд. «Мысль» 1990, 368 с.
179
MÜNDƏRİCAT
Ön söz............................................................................ 4
G iriş ............................................................................. 6
I FƏSİL
Göygöl qoruğunun fiziki-coğrafi səciyyəsi
1.1. Göygöl qoruğunun yaradılma tarixi................. 14
1.2. Göygöl qoruğunun və ətraf
ərazilərinin geoloji quruluşu................................16
1.3. Göygöl qoruğunun geomorfoloji
xüsusiyyətləri və relyefi.........................................19
1.4. Göygöl qoruğunun iqlim xüsusiyyətləri............25
1.5. Göygöl qoruğunun daxili suları..........................28
1.6. Göygöl qoruğunun torpaq örtüyü.......................34
1.7. Göygöl qoruğunun bitki örtüyü..........................51
1.8. Göygöl qoruğunun heyvanat aləmi.................... 67
II FƏSİL 
Göygöl qoruğunun
və ətraf ərazilərinin landşaftı
Göygöl qoruğunun və ətraf ərazilərinin landşaftı.... 79 
2.1 Nival-subnival landşaft kompleksi......................86
2.2. Yüksək dağ-çəmən landşaft kompleksi..............90
2.3. Yüksək dağlığın dağ-meşə landşaft kompleksi .93
2.4. Orta dağlığın dağ-meşə landşaft kompleksi..... 95
2.5. Dağ-meşə çəmən-kolluq landşaft kompleksi ....98
180
III FƏSİL
Göygöl qoruğunun ekoloji şəraitinin 
yaxşılaşdırılma yolları
Göygöl qoruğunun ekoloji şəraitinin 
yaxşılaşdırılma yolları..........................................100
3.1. Göygöl qoruğunun ekoloji
şəraitinə təsir edən amillər.................................... 101
3.2. Göygöl qoruğunun ekoloji
şəraitinə təsir göstərən təbii-dağıdıcı proseslər.. 104
3.3. Göygöl qoruğunun ekoloji
şəraitinə təsir edən antropogen amillər.............. 116
IV FƏSİL
Göygöl Dövlət qoruğunun ekoloji şəraitini 
pisləşdirən təbii proseslər və antropogen təsirlər.... 127
V FƏSİL
Göygöl Dövlət qoruğunun təbii landşaftlarını
əks etdirən foto-albom ................................................144
Ədəbiyyat...................................................................... 177
181
Tahir Oruc oğlu İbrahimov 
Aygün Dağıstan qızı Şabandayeva
GÖYGÖL DÖVLƏT QORUĞU
Bakı, “Elm və təhsil”, 2012.184 səh. (şəkilli).
«Elm və təhsil» nəşriyyatının direktoru: 
professor Nadir MƏMMƏDLİ
Dizayn: Zahid Məmmədov
Texniki redaktor: Araz Yaquboğlu 
Korrektor: Rövşanə Nizamiqızı 
Operator çapçı: Elşad Hacıyev
Yığılmağa verilmişdir: 05.03.2012 
Çapa im zalanm ışdır: 26.03.2012 
Şərti çap vərəqi: 11,5. Sifariş Ns 45. 
K ağız fo rm a tı 60x84 1/16. Tiraj: 500.
K itab «Elm və təhsil» nəşriyyat-poliqrafiya müəssisəsində 
hazır diapozitivlərdən çap olunmuşdur.
E-mail: elm_ve_tehsil @ box. az
Tel: (+994 12) 497-16-32, (+994 50) 311-41-89
Ünvan: Bakı, İçərişəhər, 3-cü M aqom ayev döngəsi 8/4.
