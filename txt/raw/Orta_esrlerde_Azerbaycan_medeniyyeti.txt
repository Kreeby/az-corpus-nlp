1 
 
AZƏRBAYCAN MİLLİ ELMLƏR AKADEMİYASI  
A.   BAKIXANOV ADINA TARİX İNSTİTUTU 
 
XEYİRBƏY QASIMOV 
 
 
 
 
 
 
ORTA ƏSRLƏRDƏ  
AZƏRBAYCAN ƏDƏBİYYATI 
 
 
 
 
 
 
 
 
 
 
 
 
 
 
 
“ASPOLİQRAF” 
BAKI - 2008
2 
 
 
AMEA A.Bakıxanov adına Tarix İnstitutu Elmi 
Şurasının qərarı ilə çap olunur 
 
 
Elmi  redaktoru:  Oqtay Əfəndiyev 
AMEA-nın müxbir üzvü, tarix elmləri doktoru, professor 
 
Rəyçilər: Yaqub Mahmudov 
AMEA-nın müxbir üzvü, tarix elmləri doktoru, professor 
 
Şahin Fərzəliyev 
 tarix elmləri doktoru, professor 
 
Tofiq Nəcəfli  
tarix elmləri namizədi 
 
Xeyirbəy Qasımov  
Q 23 Orta əsrlərdə Azərbaycan mədəniyyəti. Bakı, “Aspoliqraf”, 2008, 448 s. 
 
Əsərdə orta əsrlərdə Azərbaycan mədəniyyətinin təkamülünün başlıca 
mərhələləri və əsas cəhətləri müəyyənləşdirilir, milli mədəniyyət tarixinin mühüm 
və aktual problemləri araşdırılır. Orta əsrlərin Azərbaycan mədəniyyət faktları 
dövrün ictimai-iqtisadi, siyasi, dini-ideoloji prosesləri kontekstində tədqiq olunur. 
 
 
Q  0503010000     2008                                                       © “Aspoliqraf”, 2008                          
           053
3 
 
 
MÜNDƏRİCAT 
ÖN SÖZ 
GİRİŞ 
I FƏSİL.  
Başlıca mənbələrin və elmi ədəbiyyatın icmalı, Azərbaycanın  
islamaqədərki mədəni təkamül prosesinə ümumi bir baxış 
§ 1. Başlıca mənbələr 
§ 2. Problemin tarixşünaslıqda, elmi ədəbiyyatda tədqiqi səviyyəsi 
§3. Azərbaycan mədəniyyətinin islamaqədərki təkamül prosesinə ümumi bir baxış 
II FƏSİL.  
Azərbaycan mədəniyyəti VII-XII əsrlərdə 
§1. Azərbaycan dövrün ictimai-siyasi münasibətlər sistemində 
§2. Azərbaycan mədəniyyətinin başlıca inkişaf istiqamətləri 
III FƏSİL.  
XIII-XIV əsrlərdə Azərbaycanın mədəni həyatı 
§1. Dövrün ictimai-iqtisadi və siyasi mühitinə dair 
§2. XIII-XIV əsrlərdə Azərbaycanın mədəni həyatı 
IV FƏSİL.  
Azərbaycan mədəniyyəti XV əsrdə 
§1. Dövrün ictimai-siyasi, iqtisadi mühitinə ümumi baxış 
§2. Azərbaycan mədəniyyəti XV əsrdə 
V FƏSİL.  
Azərbaycan mədəniyyətinin təkamülündə  
yüksəliş və kamillik mərhələsi (XVI əsr) 
§1. Dövrün ictimai-iqtisadi, siyasi, dini-ideoloji mühitinə ümumi nəzər 
4 
 
§2. Azərbaycan ədəbiyyatı 
§3. Azərbaycan ədəbi dili 
§4. Dinin rolu, mövqeyi və maarif 
§5. Memarlıq 
§6. Təsviri incəsənət və xəttatlıq 
§7. Dekorativ və tətbiqi incəsənət növləri 
§8. Folklor və musiqi 
§9. Fəlsəfə və elm 
VI FƏSİL.  
XVII-XVIII əsrlərdə Azərbaycan mədəniyyəti 
§1. Azərbaycan mədəniyyəti XVII əsrdə 
Dövrün ictimai-iqtisadi, siyasi mühitinə ümumi baxış 
Azərbaycan ədəbiyyatı 
Azərbaycan ədəbi dili 
Maarif 
Memarlıq 
Təsviri incəsənət və xəttatlıq 
Dekorativ və tətbiqi sənət sahələri 
Folklor və musiqi 
Elm 
§ 2. Azərbaycanın mədəni həyatı XVIII yüzillikdə 
Nəticə 
İstifadə olunmuş mənbələr və ədəbiyyat 
Резюме 
Summary 
 
 
5 
 
MƏDƏNİYYƏT TARİXİMİZƏ DAİR 
QİYMƏTLİ TƏDQİQAT 
 
Xeyirbəy Sabir oğlu Qasımovun 
“Orta əsrlərdə Azərbaycan mədəniyyəti” 
monoqrafiyasına 
 
ÖN SÖZ 
 
Azərbaycan xalqı öz tarixi torpaqlarında qədim və zəngin mədəniyyət 
yaradıb. Bizim mədəniyyətimiz ayrı-ayrı tarixi dövrlərdə Qafqaz xalqlarının və 
digər qonşu ölkələrin mədəni inkişafına güclü təsir göstərib. “Kitabi-Dədə Qorqud” 
xalq qəhrəmanlıq eposunun bütün tarixi Azərbaycan torpaqlarında yayılması ilə 
mədəniyyətimiz Erkən İntibah dövrünə qədəm qoydu. Bundan sonra bütün orta 
əsrlər boyunca xalqımız dünya mədəniyyəti tarixinə bir-birinin ardınca bir-birindən 
qüdrətli dahi şəxsiyyətlər bəxş etdi. Lakin... 
...Lakin zaman-zaman yurdumuzdan talanıb müxtəlif ölkələrə aparılan, 
dünya muzeylərini bəzəyən maddi və mənəvi mədəniyyət incilərimiz İran 
mədəniyyətinin nümunələri kimi təqdim olunmağa başladı. Bu ədalətsizlik indi də 
davam edir. 
Bundan daha dözülməz və demək olar ki, hər gün qarşılaşdığımız daha bir 
ədalətsizlik, daha bir reallıq da var. Çağdaş dövrdə bu ədalətsizlik bizi daha çox 
narahat edir: XIX yüzilliyin 20-30-cu illərində Rusiya müstəmləkəçilərinin 
torpaqlarımıza köçürüb gətirdikləri və 1918-ci ildə Azərbaycan ərazisində - İrəvan 
xanlığı ərazisində dövlət yaratmağa nail olmuş ermənilər bütün dünyada 
Azərbaycan mədəniyyətinin ən nadir nümunələrini öz mədəniyyətləri kimi təqdim 
edirlər. Qarşımızda çox çətin və çox şərəfli vəzifə durur: Doğma mədəniyyətimizə 
sahib çıxmaq və saxtakarlara, mədəniyyət oğrularına qarşı mübarizə aparmaq. 
Bunun üçün isə mədəniyyət tariximizi dərindən araşdırılmalı, tədqiqat işlərini 
genişləndirməliyik! Bu gərəkli iş bir an belə dayandırılmamalıdır! 
Azərbaycan xalqının yaratdığı zəngin, çoxşaxəli və təkrarsız mədəni 
dəyərlərin mühüm bir hissəsi orta çağların payına düşür. Orta əsr 
mədəniyyətimizin dahiləri, onların yaratdıqları nadir sənət inciləri, erkən və inkişaf 
etmiş Azərbaycan intibahı ümumdünya mədəniyyətinin qızıl səhifələridir. Bu qızıl 
səhifələri dünya tarixinə həkk etmiş Azərbaycan xalqı ümumdünya mədəniyyətinin 
inkişafına güclü təsir göstərmişdir. 
Təbiidir ki, son 50-60 il ərzində orta çağlar tariximizin araşdırılması 
gedişində mədəniyyət məsələləri də diqqətdən kənarda qalmamışdır. Orta çağlar 
Azərbaycan mədəniyyətinin öyrənilməsində sənətşünaslar, filosoflar, dilçi və 
ədəbiyyatşünas alimlər də nəzərəçarpan işlər görmüşlər. Bununla belə, mədəniyyət 
tariximizə dair bütün dövrləri əhatə edən ümumiləşdirilmiş əsərlərin yazılmasına 
6 
 
çox böyük ehtiyac var. Digər tərəfdən, orta əsr Azərbaycan mədəniyyəti tarixinə 
yeni baxışın formalaşmasına da böyük ehtiyac vardır. Milli mədəniyyət tarixinə 
türkçülük-azərbaycançılıq baxımından yanaşılması hal-hazırda dövrün tələbinə 
çevrilmişdir. Tarixi həqiqət bərpa olunmalıdır. Bu baxımdan Xeyirbəy Qasımovun 
“Orta əsrlərdə Azərbaycan mədəniyyəti” adlı monoqrafiyası yaşadığımız dövrdə 
qarşılaşdığımız qlobal zərurətdən, həm də oxucu ehtiyacından, tələbatından 
doğmuş elmi əsər kimi qiymətləndirilə bilər. 
Tədqiqat işində orta çağların Azərbaycan mədəniyyəti Vətən tarix elmində 
ilk dəfə olaraq kompleks surətdə araşdırılır. Müəllif  bu irihəcmli və sanballı əsərdə 
bir sıra yeni müddəalar, mülahizələr irəli sürür, diqqətimizi mədəniyyət tariximizlə 
bağlı olan mühüm problemlərə yönəldir. Əsərin başlıca tədqiqat obyekti orta 
əsrlərin Azərbaycan mədəniyyəti, onun təkamülünün əsas mərhələləri, mühüm 
cəhət və xüsusiyyətləridir. Müəllifin düzgün qənaətinə görə, “bu problemin müsbət 
həlli xalqın öz mədəni irsinə maksimal dərəcədə yaxınlaşmasına, özünü 
tanımasına, özünü beynəlxalq aləmə tanıtmasına, bu aləmdə layiqli mövqe 
qazanmasına yardım edə bilər”. 
Monoqrafiyada müəllif tədqiq olunan dövrdə Azərbaycan mədəniyyətinin 
mühüm tərkib hissələrini düzgün müəyyən etmiş, nəzərdən keçirilən böyük tarixi 
dövrdə Azərbaycan mədəniyyətinin öyrənilməsinə yardım edən qaynaqların geniş 
icmalını vermiş, mədəniyyətimizin islamaqədərki təkamül tarixinə qısaca nəzər 
yetirmiş, orta əsr Azərbaycan mədəniyyətinin VII əsrdən sonrakı dövrünün başlıca 
mərhələlərini, xüsusiyyətlərini müəyyənləşdirmiş, hər bir tarixi mərhələdə 
Azərbaycan mədəniyyətinin inkişafına təsir göstərmiş  ictimai-iqtisadi, siyasi, 
ideoloji amilləri nəzərdən keçirmiş, dərindən və ətraflı təhlil etmişdir. Vətən tarix 
elmində ilk dəfə olaraq böyük bir tarixi dövrdə Azərbaycan mədəniyyətinin 
xronoloji ardıcıllıqla, inkişafda, kompleks surətdə araşdırılmasına, İntibah, Şərq 
İntibahı və Azərbaycan İntibahı problemlərinin müqayisəli təhlilinə, 
avropasentrizmin və Şərq sentrizminin tənqidinə, ümumtürk mədəni oyanışının 
tərkib hissəsi kimi XVI – XVII yüzilliklərdə Azərbaycanın mədəni həyatında baş 
vermiş İntibahın tarixi fakt olduğunun əsaslandırılmasına, Azərbaycan xalqının 
etnogenetik təkamülünün başlıca mərhələlərinin müəyyənləşdirilməsinə cəhd 
göstərilməsi tədqiqat işinin başlıca elmi yenilikləridir. 
Müəllif öz əsərində orta əsrlərdə Azərbaycan mədəniyyətinin tarixi ilə 
bağlı, demək olar ki, bütün əsas mənbələri və ədəbiyyatı nəzərdən keçirmiş, onların 
tənqidi təhlilini vermişdir. Xeyirbəy Qasımov doğru olaraq qeyd edir ki, 
tariximizin islamaqədərki dövründə, xüsusilə atəşpərəstlik və xristianlıq 
dövrlərində yaradılmış mədəni dəyərlərin nisbətən zəif öyrənilməsi, bəzi hallarda 
isə bundan imtina olunması ağır, arzuolunmaz nəticələrə gətirib çıxarmışdır. 
Tariximizin xristianlıqla, Qafqaz Albaniyası ilə bağlı olan mədəni dəyərlərinin, 
hətta belə tarixinin ermənilər, atəşpərəstliklə bağlı olmuş dəyərlərinin isə fars 
şovinistləri tərəfindən “özəlləşdirilməsi” cəhdləri məhz bunun nəticəsidir. Müəllif 
7 
 
tamamilə haqlı olaraq yazır ki, “Danılmış, “itirilmiş” mədəni irsə (xüsusilə zəngin 
olan irsə) sahib çıxmağa cəhd edənlər tez tapılır”. 
Müəllif tədqiqat boyunca Azərbaycan mədəniyyətinin başlıca tərkib 
hissələrinin - ədəbiyyat, memarlıq, din, maarif, elm, fəlsəfə və s. sahələrin əsas 
inkişaf cəhətləri və xüsusiyyətlərini diqqət mərkəzində saxlayır. Onun tədqiqat 
prosesində əldə etdiyi nəticələr ilk mənbələrə əsaslanır, irəli sürdüyü müddəalar 
elmidir, məntiqlidir, inandırıcıdır. 
Əlbəttə, bir monoqrafiya ilə “Orta əsrlərdə  Azərbaycan mədəniyyəti” 
kimi nəhəng bir problemi bütün incəlikləri ilə açmaq mümkün olan iş deyil. Lakin 
önəmli olan budur ki, Xeyirbəy Qasımov özünün “Orta əsrlərdə Azərbaycan 
mədəniyyəti”  adlı monoqrafiyasını yeni baxışla yazmağa cəsarət göstərmişdir. Bu 
baxımdan əsər Vətən tarixşünaslığında orta çağların mədəniyyət tarixi kimi çox 
mühüm bir elmi problemin daha dərindən araşdırılmasına çağırışdır. Bu çağırışın 
mahiyyəti bir gün bizim üçün çox zəruri və çox şərəflidir: Gəlin qədim və zəngin 
mədəniyyətimizə sahib çıxaq, onu qoruyaq və özgələrin “özəlləşdirməsinə” yol 
verməyək! 
“Orta əsrlərdə Azərbaycan mədəniyyəti” kitabı qiymətli əsərdir. 
Oxucuların bu tədqiqatı maraqla qarşılayacağına şübhə etmirəm. Buna görə də 
Xeyirbəy Qasımovun bu kitabını çapa məsləhət görürəm. 
Elmimiz üçün xeyirli olsun! 
YAQUB MAHMUDOV 
AMEA-nın müxbir üzvü, tarix elmləri  
doktoru, professor.  
 
 
GİRİŞ 
 
Yeni əsrin başlanğıcında da Azərbaycan cəmiyyəti, elmi bir sıra mühüm 
problemlərin həll olunması zərurəti qarşısındadır. Təqribən son 50 il ərzində 
Azərbaycan tarix elmi xeyli uğurlar qazanmışdır. Arxeoloji və etnoqrafik 
araşdırmalar nəticəsində elmi tədqiqat üçün zəngin material toplanmış, bir çox 
yazılı tarixi qaynaqlar aşkar olunaraq Azərbaycan (və rus) dilinə tərcümə edilmiş, 
elmi araşdırmaların nəticələri olan əsərlər nəşr olunmuşdur. Lakin etiraf 
olunmalıdır ki, Azərbaycan tarix elminin tədqiqat potensialı hələ də tam surətdə 
gerçəkləşməmişdir. Azərbaycan coğrafi və iqtisadi vahiddir, müxtəlifliyə əsaslanan 
mədəni tamdır, bir-biri ilə üzvi şəkildə bağlı olan ziddiyətlərin kompleksidir. Vahid 
proses olan Azərbaycan tarixi daha dərindən, hərtərəfli öyrənilməyə möhtacdır. Bu 
əsaslı araşdırma olmadan ölkəmizin inkişaf səviyyəsini, onun səciyyəvi 
xüsusiyyətlərini və mahiyyətini anlamaq mümkün deyildir. “Tarixi prosesin 
dərinliklərinə varmaq müasir dövrün öyrənilməsinin və dərk olunmasının əsasını 
təşkil edir. Tarixin dərslərini başa düşmədən ictimai münasibətlərin mürəkkəb 
8 
 
labirintindən çıxmaq mümkün deyildir. İctimai sistemin strukturu nə qədər 
mürəkkəbdirsə, onun başlıca qanunlarının və dəyişən formalarının, onun  meydana 
gəlməsinin, inkişafının və ölüb getməsinin konkret-tarixi tədqiqi bir o qədər 
vacibdir”
1
. 
Azərbaycan tarixinin vahid, müəyyən qədər sabit, tarixi gerçəkliklərə 
uyğun olan, obyektiv konsepsiyanın yaradılması zərurəti keçən əsrin sonlarına 
doğru siyasi müstəqilliyini yenidən qazanmış ölkəmiz üçün xüsusi aktuallıq kəsb 
edir. Azərbaycanın şimal torpaqları XIX əsrin ilk onilliklərində rus işğalına məruz 
qaldıqdan sonra xalqımızın öz mədəni irsindən uzaqlaşdırılması istiqamətində xeyli 
“tədbirlər” görüldü. Etiraf etmək lazımdır ki, Azərbaycan tarixinin bir çox  
məsələləri Sovet hakimiyyəti illərində (1920 – 1991) də təhrif olunmuş surətdə, 
irəli sürülmüş ideoloji tələblərə uyğun şəkildə işıqlandırılmışdır. İmperiya mərkəzi 
(Moskva) hər vasitə ilə Azərbaycan xalqının (eləcə də digər SSRİ xalqlarının) 
etnogenezi, mədəniyyət tarixi problemlərinin həllolunmaz səviyyədə qalmasına  
can atır, “xalqlar dostluğu” ideyasını təbliğ etməklə, asılı xalqların özünütanıma 
prosesini ləngitməyə çalışır, yalnız rus mədəniyyətini “dünya səviyyəsinə uyğun 
olan dəyərlər sistemi” kimi təbliğ edir, “rus amilinin geridə qalmış xalqlara 
mədəniləşdirici təsir göstərməsi faktına” diqqəti cəlb edirdi. Həmin dövrdə 
ölkəmizin tarixinə həsr olunmuş əsərlərin əksəriyyətində “Rusiya-Azərbaycan 
münasibətləri, əlaqələri” bölməsi vacib, məcburi ünsürə çevrilmişdi. Təsadüfi 
deyildir ki, ən azı orta təhsil almış Azərbaycan vətəndaşlarının əksəriyyəti milli 
tarix faktlarından daha çox Rusiyanın keçmişinə aid olan faktları daha yaxşı bilirdi. 
Lakin xalqın öz tarixindən, mədəni irsindən uzaqlaşması prosesi 1991-ci ilin 
sonlarınadək davam etdi. Mütərəqqi olan əks-proses başlandı. Yeni əsrin 
“Azərbaycan nəsli milli mədəniyyət məsələlərinə böyük bir həssaslıqla yanaşır. 
Mədəniyyət adamları, yəni ədəbiyyatçılar, sənətkarlar, müəllimlər, humanitar 
sahələrə mənsub olanlar – tarixçilər və başqaları milli mədəniyyətləri ilə atəşin bir 
eşqlə bağlıdırlar. Onlar bu mədəniyyətin ümumtürk dəyərləri və bağlarına çox 
böyük əhəmiyyət verirlər: onlar milli mədəniyyəti məzmunca da, formaca da 
yüksək tuturlar”
2
. Müasir Azərbaycan ictimai fikrində belə bir qənaət 
formalaşmışdır ki, vətən tarixinin, mədəniyyətinin obyektiv şəkildə, xalqın ümdə 
mənafelərinə uyğun tərzdə araşdırılmasının başlıca şərti ölkənin siyasi 
müstəqilliyidir. “Xalqın düşüncəsində Azərbaycan məfhumu coğrafi bir mənadan 
ziyadə fikir və əməl şəklində təcəssüm ediyor. İstiqlal xaricində onun üçün bir 
Azərbaycan yoxdur”
3
. 
Monoqrafiyanın başlıca tədqiqat obyekti orta əsrlərin Azərbaycan 
mədəniyyəti, onun təkamülünün əsas mərhələləri, mühüm cəhət və 
xüsusiyyətləridir. XXI əsrin əvvəllərinədək Azərbaycan tarixşünaslığında milli 
mədəniyyətin orta çağlardakı inkişafı prosesinə həsr olunmuş, xüsusi monoqrafiya 
yox idi (X. Qasımovun 1992-ci ildə müdafiə etdiyi namizədlik dissertasiyası XVI – 
XVII əsrlərin Azərbaycan mədəniyyətinin tədqiqinə həsr olunmuşdu, əsər 
9 
 
monoqrafiya şəklində yalnız 2002-ci ilin sonlarında nəşr edilmişdir). Təbiidir ki, 
bir araşdırıcının fəaliyyəti, bircə monoqrafiyanın varlığı Azərbaycan 
tarixşünaslığında önəmli olan bir sahənin – mədəniyyət tarixinin uğurlu inkişafı 
üçün yetərli deyildir. Çoxəsrlik, zəngin və ziddiyyətli proses olan Azərbaycan 
mədəniyyətinin tarixçilərin nöqteyi-nəzərindən xronoloji ardıcıllıqla, hərtərəfli, 
tam tədqiqi son dövrün aktual elmi problemlərindəndir. Bu problemin müsbət həlli 
xalqın öz mədəni irsinə maksimal dərəcədə yaxınlaşmasına, özünü tanımasına, 
özünü beynəlxalq aləmə tanıtmasına, bu aləmdə layiqli mövqe qazanmasına 
yardım edə bilər. Məlumdur ki, hər hansı bir xalqı digər xalqlardan fərqləndirən 
başlıca cəhət onun mədəniyyəti, mədəni dəyərlər sistemi, mədəni potensialıdır. Bu 
baxımdan qeyd etmək zəruridir ki, mədəniyyət tarixi öyrənilmədən Azərbaycan 
tarixinin vahid (yəni Azərbaycan araşdırıcılarının əksəriyyəti tərəfindən qəbul 
olunan), tarixi gerçəkliklərə uyğun olan, obyektiv konsepsiyasını yaratmaq qeyri-
mümkündür. 
Monoqrafiyanın I fəslində mövzunun tarixşünaslıqda, digər elm 
sahələrində araşdırılması səviyyəsi haqqında ətraflı surətdə bəhs olunmuşdur. 
Burada isə yalnız onu qeyd etmək olar ki, Azərbaycan tarixçilərinin, milli 
mədəniyyətin müxtəlif cəhətlərini sənətşünas nöqteyi-nəzərindən tədqiq etmiş 
araşdırıcıların, fəlsəfi irsimizi araşdırmış tədqiqatçıların elmi uğurları, orta əsrlərə 
aid olan qaynaqların Azərbaycana aid olan hissələrinin xeyli qisminin doğma 
dilimizə (və rus dilinə) tərcümə olunması əsas tədqiqat obyekti kimi seçilmiş 
mövzunun araşdırılması işinə xeyli yardım edir. Lakin X. Qasımovun namizədlik 
dissertasiyası
4
 və monoqrafiyası
5
 istisna olunmaqla, milli mədəniyyətin orta 
çağlardakı təkamül tarixi Azərbaycan tarixşünaslığında xüsusi araşdırma obyekti 
olmamışdır. Onu da qeyd etmək lazımdır ki, X. Qasımovun monoqrafiyası 
Azərbaycan mədəniyyətinin yalnız XVI – XVII yüzilliklərdəki inkişafı 
problemlərinə həsr olunmuşdur. Müəllif orta əsr Azərbaycan mədəniyyətinin (III-
XVIII yüzilliklər) kompleks şəkildə tədqiq olunmasına yeni cəhd göstərərək bu 
istiqamətdə tarixçi araşdırmalarının davam etdirilməsinin zəruriliyini nəzərə 
çatdırır. 
Monoqrafiya müəllifi qarşısına orta əsr qaynaqlarına və tarix elminin 
uğurlarına əsaslanaraq Azərbaycan mədəniyyətinin (ədəbiyyatın, incəsənətin, 
mədəni həyatın digər sahələrinin, maarifin, fəlsəfənin və s.) orta çağlar  ərzindəki 
əsas təkamül mərhələlərini, başlıca cəhət və xüsusiyyətlərini tədqiq etmək 
məqsədini qoymuşdur. Bu araşdırma gedişində hər bir tarixi mərhələnin ictimai-
iqtisadi, siyasi, ideoloji şəraiti, amilləri maksimum dərəcədə nəzərə alınmışdır. 
Araşdırma gedişində aşağıdakı vəzifələrin yerinə yetirilməsinə nail olunmuşdur: 
1. Mədəniyyət nəzəriyyəsinin və mədəniyyət tarixinin metodoloji problemləri 
araşdırılmış, mədəniyyətin tərkib elementləri müəyyən olunmuş, Azərbaycan 
mədəniyyətinin VII əsrə qədərki təkamül tarixinə qısaca nəzər yetirilmişdir; 
10 
 
2. Orta əsr Azərbaycan mədəniyyətinin VII əsrdən sonrakı təkamülünün başlıca 
mərhələləri müəyyənləşdirilmişdir; 
3. Hər bir tarixi mərhələnin Azərbaycan mədəniyyətinin təkamülünə təsir 
göstərmiş ictimai-iqtisadi, siyasi, ideoloji amillər nəzərdən keçirilmiş, təhlil 
olunmuşdur; 
4. Tədqiq olunan dövrün Azərbaycan ədəbiyyatı və dilinin, memarlığının, 
maarifinin, fəlsəfi və elmi biliklərinin, miniatür rəssamlığının və xəttatlığının, 
folklorunun və musiqisinin, dekorativ-tətbiqi incəsənətinin inkişafının mühüm 
xüsusiyyətləri müəyyən edilmişdir. 
Tədqiqat işinin elmi yeniliyi bir neçə məqamı ilə müəyyənləşir. 
Azərbaycan tarixşünaslığında ilk dəfə olaraq: 
1. Böyük bir tarixi dövrün (orta çağların) Azərbaycan mədəniyyətinin 
dinamikada, kompleks surətdə, xronoloji ardıcıllıqla araşdırılmasına; 
2. İntibah (Renessans), Şərq Renessansı və Azərbaycan İntibahı problemlərinin 
tənqidi təhlilinə, avropasentrizm və Şərq sentrizminin tənqidinə; 
3. Ümumtürk İntibahının tərkib hissəsi kimi XVI – XVII əsrlərdə Azərbaycanın 
mədəni həyatında İntibahın tarixi fakt olduğunun əsaslandırılmasına; 
4. Azərbaycan xalqının etnogenetik təkamülünün başlıca mərhələlərinin 
müəyyənləşdirilməsinə cəhd göstərilmişdir. 
Tədqiqat gedişində əsasən tarixi-tipoloji metoda, yanaşma tərzinə 
üstünlük verilmişdir. Araşdırma zamanı bir sıra ictimai elmlər üçün səciyyəvi 
hesab olunan tədqiqat metodlarından da istifadə edilmişdir. Müqayisəli-tarixi, 
tarixi-tipoloji, tarixi-genetik və retrospektiv metodlar orta çağların Azərbaycan 
mədəniyyəti araşdırılarkən tətbiq olunmuş, tarix elminə xas başlıca metodlardır. 
Monoqrafiyanın yazılması prosesində xronoloji, konkret təhlil (analiz), məntiqi 
təhlil, problem-xronoloji, dövrləşdirmə, perspektiv, sinxron, struktur-sistem 
metodlarının müsbət cəhətlərindən də istifadə olunmuşdur. Mədəniyyət nəzəriyyəsi 
və mədəniyyət tarixi sahəsində əsasən, xarici ölkələrin araşdırıcılarının müəyyən 
uğurları da tədqiqat prosesində nəzərə alınmışdır. 
Əsərin tədqiqat obyekti orta əsrlərin Azərbaycan mədəniyyətidir. 
Mədəniyyətimizin orta əsrlərdəki ziddiyyətli inkişafı, onun xüsusiyyətləri III 
əsrdən əvvəlki bütün tarixi təkamüllə şərtlənmişdi və yeni dövrün (XVIII əsrdən 
sonrakı) mədəni-tarixi inkişaf yolarını müəyyənləşdirmişdir. 
Orta çağların Azərbaycan mədəniyyətinin inkişafı ölkə ərazisi ilə 
məhdudlaşmırdı. Orta əsrlərdə dövlət sərhədlərinin qeyri-sabit olması səciyyəvi hal 
idi. Azərbaycan xalqı bir çox yüzilliklər ərzində müxtəlif xalqlarla ümumi dövlət 
hüdudlarında olmuş, bu isə mədəniyyətin qarşılıqlı təsir prosesini təmin etmişdir. 
Azərbaycan bir çox hallarda Yaxın və Orta Şərqin qüdrətli dövlətlərinin mərkəzi 
olmuş, bu gerçəklik onun aparıcı mədəni mərkəzə çevrilməsində həlledici rol 
oynamışdır. Mədəni potensialın bir dövlətin ərazisindən digər dövlətin hüdudlarına 
kütləvi axını məhz orta çağlarda, xüsusilə intensiv olmuşdur. 
11 
 
III – XIV yüzilliklər ərzində özünəməxsus inkişaf yolu keçmiş 
Azərbaycan xalqının özgünləşməsi və yeniləşməsi prosesi məhz XV əsrin 
sonlarından başlanır. Həmin prosesin mühüm təzahürləri mədəniyyətin bütün 
elementlərində (ədəbiyyat və incəsənət, elm, maarif və s.) aşkara çıxmışdı. XVI 
əsrin I yarısı Azərbaycan Səfəvilər dövlətinin güclü siyasi vahid kimi meydana 
gəlməsi və yüksəlişi ilə səciyyəvi idi. Azərbaycan xalqının inkişafında 
“özünəqayıdış” (İntibah) üçün bu siyasi gerçəkliyin böyük əhəmiyyəti olmuşdur. 
Bütün Azərbaycan ərazilərinin vahid, mərkəzləşdirilmiş dövlətdə birləşməsi 
mədəniyyətin inkişafına güclü təkan vermişdi. Türkdilli ədəbiyyatın, türk dilinin 
yüksəlişi, türk dövlətlərinin Şərq regionunda aparıcı mövqelərdə olması XVI – 
XVII əsrlərin təsadüfi hadisəsi deyildi, Türk İntibahının təzahürü idi. Şərq mədəni 
sisteminin, “İslam mədəniyyəti”nin əhəmiyyətli dəyərlərini daşıyan, türk 
dünyasına mənsub olan Azərbaycan xalqı XVI əsrdə qədim irsə “müraciət etdi”. 
Yeni dövlət qurumlarının təşəkkülü iqtisadi münasibətlərdə baş verən canlanma ilə, 
mədəni-ictimai sahədə isə özünəqayıdışla müşayiət olunurdu. XVI əsrdə türk 
xalqlarının ictimai təfəkküründə baş vermiş özünəqayıdış prosesi universal bir 
hadisə idi. Türk İntibahı XVI – XVII əsrlərin tələbatından doğmuşdu və bu 
prosesin gedişi çox ziddiyyətli idi. 
XVII əsrin əvvəllərindən etibarən Azərbaycan mədəniyyətinin inkişafı 
prosesində Səfəvilər dövlətinin rolu azaldı. Mədəniyyətin inkişafına dövlət 
qayğısının azalması daxili və xarici siyasi çəkişmələrin nəticəsi idi. XVII əsrdə 
Azərbaycan ədəbiyyatı, incəsənəti, maarifi və elminin inkişafı tələbat, zərurət 
üzündən daha geniş ictimai zəminə keçdi. XVI – XVII əsrlər Azərbaycan 
mədəniyyətinin inkişafı prosesində mühüm keyfiyyət çevrilişi ilə səciyyələnən 
tarixi mərhələ idi. XVIII əsrin Azərbaycan mədəniyyəti müxtəlif xanlıqların 
hüdudlarında, əsasən qapalı, bir-birindən təcrid olunmuş şəkildə inkişaf etməsi 
faktı ilə əlamətdar olmuşdur. 
Monoqrafiyada Azərbaycan İntibahı probleminə müəyyən münasibətin 
bildirilməsi zəruri hesab olunmuşdur. Bu problemə yanaşma tərzi 
formalaşdırılarkən, dünya elminin həmin məsələyə münasibəti qısaca nəzərdən 
keçirilmişdir. 
Araşdırmanın mənbə zəmini haqqında monoqrafiyanın I fəslində ətraflı 
şəkildə bəhs olunur. Bu fəsildə orta çağların Azərbaycan mədəniyyətinin 
öyrənilməsinə yardım edə biləcək ilkin qaynaqların əsas kütləsi nəzərdən 
keçirilmişdir. 
Tədqiqat işinin təcrübi dəyəri aşağıdakılardan ibarətdir: 
- Orta çağların Azərbaycan mədəniyyəti ölkənin III əsrə qədərki ictimai-iqtisadi, 
siyasi, etno-mədəni təkamül tarixinə istinadlanmışdı. Bu böyük tarixi dövrün 
Azərbaycan mədəniyyəti xalqımızın təkamülündə mühüm keyfiyyət mərhələsi idi 
və milli mədəni sistemin sonrakı inkişafının əsası olmuşdur. Monoqrafiyada 
problemin nəzəri cəhətləri araşdırılır, bu sahədə mövcud olan kulturoloji və tarixi 
12 
 
araşdırmalar təhlil olunur, orta çağların mədəni-tarixi prosesləri tədqiq edilir. 
Mahiyyətcə, bütün bunlar Azərbaycan mədəniyyəti tarixinə aid olan qeyri-tarixçi 
araşdırmalarına əhəmiyyətli tarixçi əlavəsidir. 
- Monoqrafiyada çox böyük tarixi dövrün (III – XVIII əsrlər) Azərbaycan 
mədəniyyətinin təkamülü prosesi başlıca araşdırma obyektinə çevrilmişdir. Məhz 
bu, Azərbaycan tarixinin öyrənilməsi prosesində təqdim olunan tədqiqat işinin 
əhəmiyyətini müəyyənləşdirir. 
- Araşdırma nəticəsində əldə olunmuş nəticələrdən tədqiqat işində göstərilmiş 
istiqamətlərdə (mədəniyyət nəzəriyyəsi və mədəniyyət tarixi, Azərbaycan 
mədəniyyətinin inkişafının ictimai-iqtisadi və siyasi ilkin şərtləri, orta çağların 
müxtəlif yüzilliklərində Azərbaycan mədəniyyəti) xüsusi kursların keçirilməsi, 
xalqın tarixinin tədrisi, təbliği zamanı istifadə oluna bilər. 
Monoqrafiya işi AMEA-nın A. Bakıxanov adına Tarix İnstitutunun 
“Azərbaycanın orta əsrlər tarixi” şöbəsində yazılmış və müzakirə olunmuşdur. 
Əsərin yazılması və çapa hazırlanmasında AMEA-nın müxbir üzvü, tarix 
elmləri doktoru, professor O.Ə. Əfəndiyev başda olmaqla, “Azərbaycanın orta 
əsrlər tarixi” şöbəsinin əməkdaşlarının bir sıra qeyd və təklifləri nəzərə alınmışdır. 
Müəllif onlara, habelə AMEA A.A. Bakıxanov adına Tarix İnstitutunun 
rəhbərliyinə öz dərin minnətdarlığını bildirir. 
 
1
Дружинин Н. М. Воспоминания и мысли историка, с. 5 – bu və bundan 
sonrakı tərcümələr müəllifindir, əsərlərin nəşr ili və həcmi haqqında məlumat 
“İstifadə olunmuş mənbə və ədəbiyyatın siyahısı”nda verilmişdir. 
2
Rəsulzadə M. Ə. Çağdaş Azərbaycan tarixi, s. 105. 
3
Yenə onun. Azərbaycan Cümhuriyyəti, s. 95. 
4
Bax: Гасымов Х. С. Культура Азербайджана в XVI - XVII вв. Автореферат 
диссертации на соискание ученой степени кандидата исторических наук. 
Баку, 1992, 23 с. 
5
Bax: Yenə onun. Azərbaycan mədəniyyəti (XVI – XVII əsrlər). Bakı, Nurlan, 
2002, 170 s. 
 
 
 
 
 
 
 
 
 
 
 
13 
 
I FƏSİL 
 
BAŞLICA MƏNBƏLƏRİN VƏ ELMİ ƏDƏBİYYATIN İCMALI, 
AZƏRBAYCANIN İSLAMAQƏDƏRKİ 
MƏDƏNİ TƏKAMÜL PROSESİNƏ ÜMUMİ 
BİR BAXIŞ 
 
 
§ 1. BAŞLICA MƏNBƏLƏR 
 
Azərbaycan mədəniyyətinin orta çağlar ərzindəki təkamül tarixinin 
araşdırılması prosesində dövrün yazılı ilkin qaynaqlarından istifadə olunması labüd 
və zəruridir. Tarixi prosesi əks etdirən və xalqın keçmişinin öyrənilməsi işini xeyli 
asanlaşdıran tarixi mənbələrə dövrümüzə qədər gəlib çatmış maddi mədəniyyət 
abidələri və yazılı qaynaqlar daxildir. Müxtəlifliyi və zənginliyi ilə fərqlənən 
maddi mədəniyyət abidələri arxeologiya elminin araşdırma obyekti olduğu üçün 
onların ətraflı şəkildə nəzərdən keçirilməsini zəruri hesab etmədik. Təbiidir ki, 
araşdırma gedişində maddi mədəniyyət abidələrinin elmi təhlilinin nəticələri olan 
tədqiqat əsərlərindən kifayət qədər istifadə olunmuşdur. Buna görə də başlıca 
diqqəti yazılı mənbələrə yönəltmək fikrindəyik. Nəzərdən keçirilən çoxəsrlik tarixi 
dövrün yazılı qaynaqlarının əsas kütləsi ərəb və fars dillərindədir. Ərəb və fars 
dillərində tərtib olunmuş həmin əsərlərin (əsasən təsviri səciyyə daşıyan 
salnamələr, “ümumdünya” və regional miqyaslı tarixi hadisələri əks etdirən, tarixi 
dastanlar və s.) xeyli qismi hələ Azərbaycan dilinə tərcümə olunmamışdır. Bu 
mənbələrin Azərbaycan dilinə tərcümə olunması işi yalnız son 10-15 il ərzində 
sürətlənmişdir və bu hal daha çox Azərbaycanın XX yüzilliyin sonlarına doğru 
yenidən siyasi müstəqillik qazanması ilə bağlıdır. Orta çağlar ərzində ərəb və fars 
dillərində yazılmış əsərlərin bir qismi rus dilinə tərcümə olunmuşdur. Ərəb və fars 
dillərində tərtib olunmuş orta çağ salnamə və əsərlərinin müəllifləri müasiri 
olduqları dövrün faktlarını, hadisələrini maddi və siyasi cəhətdən hakim olmuş 
qüvvələrin mənafeləri baxımından işıqlandırmışlar. Orta çağların müxtəlif 
yüzilliklərində Azərbaycanda olmuş Şərq (əsasən ərəb) və Avropa səyyahları da 
dövrün fakt və hadisələrinə mənsub olduqları ictimai-siyasi, etnik mühit 
baxımından yanaşmışlar. Beləliklə, orta çağ qaynaqlarının obyektiv və subyektiv 
qüsurlara və üstünlüklərə malik olması onlara elmi, tənqidi surətdə yanaşılmasını 
zəruri edir. 
Moisey Kalankatuklunun “Albaniya tarixi” adlanan salnaməsi 
Azərbaycanın islamaqədərki ictimai-iqtisadi, siyasi, mədəni tarixinə aid olan 
qaynaqlardan ümdəsidir
1
. Salnamədə Qafqaz Albaniyasının siyasi, ictimai-iqtisadi, 
dini-ideoloji, mədəni tarixinin başlıca məsələləri V əsrdən VIII əsrə qədər 
(Albaniya çarlığının süqutunadək) izlənilmişdir. Əsərdə hadisələrin təsviri X 
14 
 
əsrədək davam etdirilmişdir. Məlumdur ki, VII əsrin sonlarına doğru Azərbaycan 
ərazisinin əksər qismi ərəblər tərəfindən işğal olunaraq böyük dövlətin – Ərəb 
xilafətinin tərkibinə daxil olunmuşdu. Azərbaycanın şimal vilayətlərində yaşayan 
xristian albanların çoxu İslamı qəbul etmiş, Qarabağın dağlıq ərazilərində yaşayan 
xristian albanlar isə əski dinə etiqadlarını saxlamış, lakin sonralar xristian 
ermənilərin əhatəsində olduqları üçün tədricən doğma dillərini itirmiş, 
erməniləşmişdilər. Alban apostol kilsəsini özünə tabe etmiş erməni qriqoryan 
kilsəsi albanlara məxsus olan abidələri (xüsusilə yazılı abidələri) erməni dilinə 
tərcümə etdirərək, onları “erməni abidələri” kimi təqdim etməyə başladı. Qeyri-
erməni yazılı abidələri tərcümə olunaraq, “özəlləşdirildikdən” sonra həmin 
abidələrin əsli (orijinalı) məhv olunmuşdu. Moisey Kalankatuklunun “Albaniya 
tarixi” əsəri də bu cür “əməliyyata” məruz qalmış Albaniya (ərəb işğalından sonra 
“Arran” adlandırılmışdır) yazılı abidələrindən biridir. Əsər dəfələrlə erməni 
dilində, rus və Avropa dillərində nəşr olunduqdan sonra Z. Bünyadov tərəfindən 
Azərbaycan türkcəsinə tərcümə olunmuş, kitab şəklində işıq üzü görmüşdür. 
Qafqaz Albaniyasının Uti vilayətindəki Kalankat adlı yaşayış məntəqəsində (Bərdə 
şəhərindən cənub-qərbdə, Tərtər çayının sahilində)
2
 anadan olmuş Moisey 
Kalankatuklu labüdən dövrünün və mühitinin dini, siyasi baxışlarının daşıyıcısı idi. 
Onun anadan olduğu Kalankat kəndi erkən orta əsrlərdə Qafqaz Albaniyasının dini 
və siyasi həyatında müəyyən rol oynamışdır. Bu yaşayış məntəqəsində olan 
zadəganlar və din xadimləri Alban apostol, xristian kilsəsinin yığıncaqlarında fəal 
iştirak etmişlər. Moisey Kalankatuklu 3 hissədən ibarət olan “Albaniya tarixi” 
əsərini alban dövlətinin ən qüdrətli dövründə, müasiri olduğu Cavanşirin və Varaz 
Trdatın hakimiyyəti zamanı yerli əfsanələr və rəvayətlər, alban agioqrafik 
ədəbiyyatı, kilsə qanunları, Roma müəlliflərinin əsərləri və şəxsi müşahidələri 
əsasında yazmışdır. Ehtimal olunur ki, 710-cu ildən sonrakı tarixi hadisələrin 
təsviri əsərə başqa şəxslər tərəfindən əlavə edilmişdir (əsər bizə məhz həmin 
redaktədə gəlib çatmışdır). Əsərin birinci hissəsinin ilk 2 fəslində Bibliya tarixi 
şərh olunur, albanların mənşəyi Yafəs nəsli ilə əlaqələndirilir, albanlar yazısı olan 
15 xalq sırasında göstərilir
3
. Salnamənin III hissəsində ərəblərin siyasi tarix 
səhnəsinə çıxmasından sonrakı hadisələr öz əksini tapmışdır
4
. Təbiidir ki, erməni 
qriqoryan kilsəsi “Albaniya tarixi”ni (habelə digər alban yazılı abidələrini) 
“özəlləşdirmək” sahəsində çalışarkən, onu maksimum dərəcədə 
“erməniləşdirməyə” can atmış, lakin istəyinə tam nail ola bilməmişdir. 
Ümumiyyətlə, Azərbaycanın X əsrə qədərki tarixi haqqında müəyyən məlumatlar 
verən yeganə yerli yazılı mənbə Moisey Kalankatuklunun bu salnaməsidir. Məhz 
buna  görə də “Albaniya tarixi” Azərbaycanın mədəniyyət tarixinin  araşdırılması 
üçün əvəzolunmaz qaynaqdır. Albaniya (Arran) nəinki Qafqazda, habelə Şərqdə ilk 
xristianlıq mərkəzlərindən, ocaqlarından biridir. Qeyd etmək lazımdır ki, 
Azərbaycan (Atropatena) atəşpərəstliyin (zərdüştiliyin) də ocaqlarındandır. Bu 
tarixi gerçəkliklər Azərbaycanın Şərq aləminə, bəşər mədəni sisteminə üzvi 
15 
 
bağlılığını təmin edir. Bu baxımdan “Albaniya tarixi” əsərinin Azərbaycan tarixinə 
dair qaynaqlar sırasında müstəsna mövqeyi vardır. 
Gəncədə anadan olmuş, ilk təhsilini bu şəhərdə almış, sonralar təhsilini 
Kilikiyada davam etdirmiş
5
 Mxitar Qoşun (təqribən 1120, başqa məlumata görə, 
1130-1213) “Alban salnaməsi” əsəri Azərbaycanın Səlcuqilər dövrü tarixinin 
öyrənilməsinə yardım edən mühüm qaynaqlardan biridir. Yarımçıq qalmış bu 
əsərdə 1130-1162-ci illərdə baş vermiş hadisələrdən bəhs olunur. Alban katolikosu 
Stepanos (1155 – 1195) ilə münasibətləri pozulduğuna görə Mxitar Qoş 1184-cü 
ildə Gəncəni tərk etmiş, Xaçında əsasını qoyduğu Nor Getik monastrında rahib 
həyat tərzi keçirmiş və oradaca vəfat etmişdir. O, “Təmsillər”, hüquqi məcəllə 
(Mxitar Qoş Qanunnaməsi) və s. kimi onlarla əsərin müəllifidir. Sultan Səncərin 
hakimiyyəti dövründə Arranın paytaxtı olmuş Gəncə Səlcuqilərin İraq sultanlığının 
tabeliyində idi. “Alban salnaməsi” məhz bu tarixi dövrün hadisələrini əks etdirir. 
Bir çox alban yazılı abidələri kimi bu əsər də erməni saxtakarlıqlarının güclü 
təsirinə məruz qalmış, erməni dilinə tərcümə edilmiş, əsərin əsli məhv edilmiş, 
salnamə “erməni mədəni faktı” kimi təqdim olunmuşdur. Mxitar Qoşun 1139-cu 
ildə Gəncədə baş vermiş güclü zəlzələ haqqındakı məlumatları bir anda itirilmiş 
mədəni potensial haqqında müəyyən təsəvvür yaradır: “Zəlzələdən paytaxt Gəncə 
şəhəri də əhalisi ilə birlikdə cəhənnəmə vasil oldu. Dağlıq mahallarda bir çox 
qalalar və kəndlər əhalinin başına uçulub tökülən monastırlar və kilsələrlə (alban 
monastır və kilsələri ilə - X. Q.) birlikdə dağıldı. Viran olmuş binalar və qalaların 
altında saysız-hesabsız adam tələf oldu... Zəlzələnin baş verdiyi elə həmin gündə 
çar Davidin oğlu Gürcüstan çarı Demetre böyük bir qoşunla hərəkət edərək Arran 
vilayətinə gəldi... Onlar sağ qalmış şəhər əhalisi üzərinə amansızcasına və kobud 
surətdə hücum edərək hamını qılıncdan keçirdilər, ya da özlərinə qul etdilər. 
İşğalçılar... qızıl və gümüş xəzinələrini qazıb çıxararaq özləri ilə apardılar. 
İşğalçılar öz basqınları və işgəncələri ilə (xalqa) zəlzələdən daha çox əzab 
verdilər”
6
. “Salnamə”də əsasən dövrün dini, siyasi fakt və hadisələrinə diqqət 
yetirmiş müəllif təbii fəlakətlə birlikdə gürcü hökmdarlarının da Arranın, Gəncənin 
mədəni həyatına vurduqları ağır zərbələri nəzərdən qaçırmamışdır. 
Azərbaycanın orta çağlardakı mədəni təkamülü prosesini əks etdirən 
mənbələr arasında ərəbdilli müəlliflərin əsərləri mühüm yer tutur
7
. Tarixçi, fəqih 
və ilahiyyatçı Əbu Cəfər Məhəmməd ibn Cərir ət-Təbərinin (838-923) “Tarix ər-
rüsul və-l-müluk” (“Peyğəmbərlərin və padşahların tarixi”) əsərində başlıca diqqət 
əsasən siyasi tarix məsələlərinə yönəldilmişdir. Çoxcildlik bu əsər Yaxın Şərq 
ölkələrinin (eləcə də Azərbaycanın) orta çağlar tarixinin öyrənilməsində mühüm 
mənbədir. Əsərdə ərəblərin Azərbaycanı işğal etməsi, Xürrəmilər, Babək hərəkatı 
(816-837), Məzyədilər sülaləsi və Sacilər dövləti haqqında geniş məlumatlar da 
vardır və bu məlumatlar əsasında Azərbaycan mədəniyyətinin inkişaf şəraitinin 
öyrənilməsi mümkündür. Ərəb xilafətinin siyasi həyatında türklərin rolu və 
Azərbaycanda onların fəaliyyəti haqqında ət-Təbərinin məlumatları o dövrdə 
16 
 
ölkədə baş vermiş etnik proseslər barədə müəyyən təsəvvür yaratması ilə də 
əhəmiyyətlidir. Ət-Təbərinin əsəri ərəb işğallarında bilavasitə iştirakçı və şahid 
olmuş şəxslərin məlumatlarına əsaslandığı üçün ərəb qaynaqları arasında ən 
mötəbəri kimi qiymətləndirilir
8
. Ət-Təbərinin əsərində 915-ci ilədək baş vermiş 
tarixi hadisələr (əsasən hərbi-siyasi qarşıdurmalar) öz əksini tapmışdır. 
828/829-cu ildə dünyasını dəyişmiş Əbu Məhəmməd Əbdülməlik ibn 
Hişamın “Kitabül-tican fi müluk himyər” (“Himyər hokmdarları haqqında taclar 
kitabı”) adlı əsərində beşinci ərəb xəlifəsi, Xilafətdə Əməvilər sülaləsinin banisi I 
Müaviyə (661-680) ilə çağdaş olmuş Übeyd ibn Şəriyyə əl-Curmuhi barədə 
maraqlı yazı verilmişdir. Əbu Məhəmməd ibn Hişamın kitabı əslində əl-
Curhuminin I Müaviyə ilə söhbətlərinin inikasıdır. Əsərin fəsillərindən biri “Übeyd 
ibn Şəriyyə əl Curmuhinin əxbarı” (“Xəbərləri”) adlanır. Bu fəsildə Azərbaycan 
tarixinə aid olan parçanı ilk dəfə Z.M. Bünyadov çap etdirmiş, onu ərəb işğalına 
qədərki Azərbaycan və onun türkdilli əhalisi haqqında mötəbər bir qaynaq kimi 
qiymətləndirmiş, “Azərbaycanın XI – XII əsrlərdə türkləşdiyini” iddia edən 
araşdırıcıların qeyri-obyektiv mövqedə olduqlarını ilkin mənbə məlumatı ilə sübut 
etmişdir.
9
 
Əbülabbas Əhməd ibn Yəhya ibn Cabir əl-Bəlazurinin “Kitab fütuh əl-
buldan” (“Ölkələrin fəthi kitabı”) tədqiq olunan dövrün Azərbaycan mədəniyyətinə 
dair müəyyən məlumat verən dəyərli qaynaqlardan biridir. Təqribən 820-892-ci 
illərdə yaşamış, fars mənşəli əl-Bəlazuri Abbasilər sarayına yaxın olmuşdur. 
Əsərdə ərəb ordularının Azərbaycana hücumu, ölkənin işğal olunması, müxtəlif 
ərəb qəbilələrinin Azərbaycana köçürülməsi, inzibati idarələrdə, dəftərxanalarda 
ərəb dilinin işlənməsi, ərəb qrafikasının tarixi haqqında müfəssəl məlumatlar 
verilmişdir. Ərəb ordu başçılarının Azərbaycan vilayət və şəhər rəhbərləri ilə 
bağladıqları müqavilələr, müxtəlif Azərbaycan şəhərləri haqqında məlumatlar da 
vətən tarixinin bu dövrünü araşdıranlar üçün əhəmiyyətlidir. Əl-Bəlazuri ərəb 
qəbilələrinin tədricən Arranda və Azərbaycanda məskunlaşmasına, işğal olunmuş 
ərazilərdə onların qalalar, qəsrlər, müxtəlif təyinatlı binalar yaratmasına, xüsusilə 
diqqət yetirmişdir.
10
 
Əbu Yusif Yəqub ibn İbrahim əl-Kufinin (731-798) “Kitab əl-xərac” 
(“Xərac haqqında kitab”) əsəri mövzunun ətraflı surətdə araşdırılmasına yardım 
edən qaynaqlardan biridir. “Əbu Yusif” adı ilə məşhurlaşmış bu ərəb qanunşünası 
“Əl-Xərac” əsərini xəlifə Harun ər-Rəşidin (786-809) göstərişi ilə yazmışdır. Əbu 
Yusif həmin dövrdə Bağdadın qazısı olmuşdur. Əsərdə xəlifə üçün mühüm olan 
iqtisadi-maliyyə məlumatları verilmişdir. “Kitab əl-xərac” elə bir mənbədir ki, 
Xilafətin VII-VIII əsrlər tarixini tədqiq edərkən onsuz keçinmək olmaz”
11
. Əl-
Kufinin əsərindəki məlumatlar mədəniyyətin inkişafının iqtisadi-siyasi mühitini 
anlamaq baxımından əhəmiyyətlidir. 
Əbu Məhəmməd ƏHməd ibn Əsəm əl-Kufinin (926-cı ildə vəfat etmişdir) 
“Kitab əl-fütuh” (“Fəthlər kitabı”) əsəri Xilafətin, eləcə də ərəb işğalına məruz 
17 
 
qalmış ölkələrin tarixinin ilk dövrünə dair mühüm qaynaqlardan biri kimi 
qiymətləndirilir. “Kitab əl-fütuh” (“Fəthlər kitabı”) 3 cilddən (və 8 hissədən) ibarət 
olan əsərdir və 632-866-cı illərin tarixi hadisələrini əks etdirir.
12
 Əl-Kufinin əsəri 
belə bir cəhətilə dəyərlidir ki, burada başqa ərəb müəlliflərinin əsərlərində olmayan 
məlumatlar var.
13
 Əsərdə Azərbaycanın Ərdəbil, Beyləqan, Bərdə, Yunan, 
Bərzənd, Dərbənd şəhərləri, həmin şəhərlərin əhalisinin yaşayış tərzi, Babək 
hərəkatı, Beyləqanda və Bərdədə ərəblərə qarşı baş vermiş üsyanlar, ərəb-Xəzər 
müharibələri haqqında məlumatlar vardır. Əl-Kufi Azərbaycan şəhərləri barədə 
digər ərəb müəlliflərinə nisbətən daha geniş məlumat verir. Bu müəllif orta çağlar 
ərzində Azərbaycanın şimalında başlıca dayaq məntəqəsi olmuş Dərbənd şəhərinin 
təsvirinə daha çox diqqət yetirmişdir. 
Əbu Hənifə əd-Dinəvərinin (895-ci ildə dünyasını dəyişmişdir) “Kitab əl-
əxbar ət-tivəl” (“Uzun rəvayətlər kitabı”) əsərində Babəkin başçılığı altında davam 
etmiş müqavimət hərəkatının son mərhələsinə dair məlumatlar diqqətəlayiqdir. 
897-ci ildə vəfat etmiş Əhməd əl-Yəqubinin “Tarix” əsərində tarixi hadisələrin 
şərhi 872/873-cü ilədək davam etdirilmişdir. Bu əsərdə Azərbaycan tarixinə dair 
verilmiş materiala başqa mənbələrdə təsadüf edilmir.
14
 Coğrafiyaşünas Əbülhəsən 
Əli ibn əl-Hüseyn ibn Əli əl-Məsudinin (956-cı ildə vəfat etmişdir) “Müruc əz-
zəhəb və mədain əl-cəvahir” (“Qızıltəmizləmə yerləri və əlvan daş mədənləri”) və 
“Kitab ət-tənbih və-l-işrəf” (“Xəbərdarlıq və təkrar yoxlama kitabı”) əsərləri 
təqdim olunan dövrün mühüm qaynaqlarındandır. Həmin əsərlər müəllifin böyük 
səyahət müşahidələrinin nəticəsidir. “Bu əsərlər Abbasilər xilafətinin mədəni 
həyatı haqqında ən yaxşı hesabatdır. Bunlarda hər bir ölkə, vilayət, şəhər və xalqın 
tarixi və coğrafiyası haqqında məlumat verilir”.
15
 
995-ci ildə vəfat etmiş Əbülfərəc Məhəmməd ibn İshaq ən-Nədiminin “əl-
Fihrist” əsərində xürrəmilər hərəkatının meydana gəlməsi, bu hərəkatın ilk 
mərhələsi haqqında mühüm məlumatlar verir. Əsər dövrün ərəb və qeyri-ərəb 
xalqlarının ərəb dilində və ərəb qrafikasında müxtəlif elmlərə aid tərtib etdikləri 
kitablar, əsər müəllifləri, onların həyat və fəaliyyəti, mövcud olan əsərlərin müsbət 
və mənfi cəhətləri haqqında məcmuə səciyyəsi daşıyır. V.V. Bartoldun fikrincə, əl-
Nədiminin bu əsəri “İslamın ilk dörd əsrinin ədəbiyyatı və elmi haqqında daim əsas 
məlumat mənbəyi olaraq qalacaqdır”.
16
 Xürrəmilik təliminin, hərəkatın mənşəyi və 
Babək haqqında məlumatlar yalnız ən-Nədiminin bu əsərində qorunub 
saxlanmışdır. 
Əbu İshaq İbrahim ibn Məhəmməd əl-Farisi əl-İstəxri, 951-952-ci ildə 
vəfat etdiyi ehtimal olunan
17
 ərəb coğrafiyaşünası və səyyahı olmuşdur. Onun 
İranın Fars vilayətindəki İstəxr şəhərində anadan olduğu bəllidir. O, Yaxın və Orta 
Şərqin bir çox ölkələrini, eləcə də Azərbaycanı səyahət etmiş və təqribən 930-933-
cü illərdə “Kitab məsalik əl-məmalik” (“Məmləkətin yolları kitabı”) əsərini Orta 
Asiya coğrafiyaşünas alimi Əbu Zeyd ibn Səhl əl-Bəlxinin (850-934) dövrümüzə 
gəlib çatmamış “Süvar əl-əqalim” (“İqlimlərin təsviri”) əsəri əsasında yazmışdır. 
18 
 
Əsərdə İslam ölkələrinin coğrafi, siyasi və iqtisadi vəziyyəti barədə məlumatlar 
vardır. Əsərin Azərbaycana aid olan hissələrini N. M. Vəlixanlı Azərbaycan dilinə 
tərcümə etmişdir.
18
 Əsərdə X əsin Azərbaycan şəhərləri haqqında məlumatlar 
vardır. 951-ci ildə Əbülqasım ibn Hövqəl tarixçi əl-İstəxrinin xahişilə onun əsərinə 
düzəlişlər və əlavələr edərək “Kitab əl-məsalik və-l-məmalik” (“Yollar və 
məmləkətlər haqqında kitab”) əsərini tərtib etmişdir.
19
 
Əbülqasım Übeydullah ibn Xordadbehin (Xurdazbih) “Kitab əl-məsalik 
və-l-məmalik” (“Yollar və məmləkətlər haqqında kitab”) əsəri
20
 dövrün 
öyrənilməsi üçün mühüm mənbələrdən biridir. Mənşəcə fars olmuş müəllif 
Bağdadda təhsil almış, müxtəlif inzibati vəzifələrdə çalışmış, xəlifə Müstəsimin 
dövründə (833-842) poçt rəisi (“sahib əl-bərid və-l-xəbər”) olmuşdur. Vəfatı tarixi 
dəqiq bəlli olmayan bu müəllifin əsərində Azərbaycanın iqtisadi həyatı, inzibati 
bölgüsü, vergi sistemi, şəhərləri (Marağa, Ərdəbil, Bərdə, Təbriz, Urmiyə, 
Bərzənd, Varsan və b.) haqqında da məlumatlar vardır. Coğrafi səciyyə daşıyan bu 
əsər dövrünün bütün yazılı mənbələri ilə tanış olmuş və onlardan tam istifadə etmiş 
şəxsin fəaliyyətinin nəticəsidir. Əsər müəllifinin 2 nisbəsi vardı: “Əl-Xorasani” 
onun bu vilayətdən olduğunu, “əl-Farisi” isə sadəcə fars olduğunu bildirirdi.
21 
Məlumat zənginliyi baxımından ibn Xordadbehin əsəri ərəv coğrafi ədəbiyyatının 
elə əsərləri sırasındadır ki, “bunlarsız orta əsrlər Xilafətinin tarixini tədqiq etmək 
olmaz”.
22
 İbn Xordadbehin dövrün tələblərinə uyğun surətdə tərtib olunmuş “Kitab 
əl-məsalik və-l-məmalik” əsəri tədqiqatçının ona lazım olan məlumatları tapa 
biləcəyi, bizədək gəlib çatmış, təsviri səciyyə daşıyan ilk coğrafi əsərdir”.
23
 
Şəmsəddin ibn Abdullah Məhəmməd ibn Əbubəkr əl-Müqəddəsi (Əl-
Məqdisi) 946/47-1000-ci illərdə yaşamışdır. O, “Əhsən ət-təqasim fi mərifət əl-
əqalim” (“İqlimləri dərk etmək üçün ən yaxşı bölgü”) adlı əsərini yazmışdır. Əl-
Müqəddəsi Qüdsdə anadan olmuşdu, ərəb coğrafiyaşünas-səyyahı idi. O, İslam 
ölkələrini gəzmiş, şəxsi müşahidələri və tarixi məxəzlər əsasında 985/986-cı ildə 
qafiyəli nəsrlə bu əsəri yazmış, Azərbaycanı, Arranı və ona qonşu olan qərb 
ərazilərini bir iqlimdə birləşdirərək onu “ər-Rihab” (geniş ərazi, zəngin yer) 
adlandırmışdır. Əsərdə Azərbaycan vilayətləri, nahiyə və şəhərləri (Bərdə, Bakı, 
Şamaxı, Dərbənd, Varsan, Təbriz, Urmiya, Marağa, Ərdəbil, Miyanə və b.), 
sənətkarlıq sahələri, əhalinin məişəti və s. barədə məlumatlar tədqiq olunan dövrün 
mədəni həyatının öyrənilməsi üçün əhəmiyyətlidir. Əsərdə Azərbaycan şəhərləri 
əhalisinin dili, dini, mədəniyyəti, şəhərlərin salınma tarixi haqqında
24
 dövrün 
tələblərinə uyğun məlumatlar vardır. 
Əbu Əli əl-Həəsn ibn Əli ibn İshaq ət-Tusi (Nizaməlmülk) 1019-1092-ci 
illərdə yaşamışdır. O, Səlcuq dövlət xadimi olmuş, Sultan Alp Arslanın (1093-
1072) və Məlikşahın (1072-1092) vəziri vəzifəsini tutmuşdur. Nizaməlmülk Səlcuq 
dövlət aparatının yaranması və inkişafında mühüm rol oynamış, elm və mədəniyyət 
xadimlərinə himayəçilik etmiş, 1065-1067-ci illərdə imperiyanın bir çox 
şəhərlərində “Nizamiyyə” mədrəsələri təsis etdirmişdi (1067-ci ildə Bağdadda 
19 
 
açılmışdı). O, ictimai və siyasi görüşlərini fars dilində yazdığı “Siyasətnamə” 
əsərində əks etdirmişdir. Əsərdə Azərbaycan, Xürrəmilər, Babək hərəkatı haqqında 
da məlumat vardır. Nizaməlmülk bu əsəri 1076-cı ildə “30 fəsildə yazıb Məlikşaha 
təqdim etmiş”, sonralar isə əsərə əlavələr olunmuş, “kitab 50 və ya 51 fəslə 
çatmışdır”.
25 
Nizaməlmülk Babək hərəkatının Ərəb xilafətinin varlığı üçün böyük 
təhlükə olduğunu və Xilafətin bu təhlükədən qurtulduğunu bu cür ifadə etmişdir: 
“Mötəsim üç qələbə çalmışdır, hər üçü də İslamın qüvvətlənməsinə səbəb 
olmuşdur. Biri - Rum (Bizans – red.), ikincisi Babək, üçüncüsü təbəristanlı 
Maziyar Qəbr üzərindəki qələbə idi. Bu üç qələbədən biri belə baş tutmasaydı, 
İslam məhv olub gedərdi”.
26
 
Ərəb tarixçisi İzzəddin Əbülhəsən Əli ibn Məhəmməd ibn əl-Əsir (1160-
1233/34) 12 cildlik “Əl-Kamil fi-t-tarix” (“Mükəmməl tarix”) əsərinin müəllifidir. 
Əsərdə ən qədim dövrlərdən 1231-ci ilədək baş vermiş hadisələr şərh olunur. 
Müəllif Azərbaycanın ictimai-iqtisadi, siyasi və mədəni həyatına dair (ərəblərin 
Azərbaycanı işğal etməsi və bundan sonrakı faktlar) zəngin məlumatlar 
vermişdir.
27
 “İbn Əl-Əsirin ət-Təbəri, əl-Bəlazuri və digər müəlliflərə etdiyi 
əlavələr onun əsərlərini Azərbaycan tarixinə aid mühüm müstəqil mənbə kimi 
qiymətləndirməyə haqq verir”.
28
 
Tarixçi, coğrafiyaşünas, səyyah, dilçi Yaqut ibn Abdullah ər-Rumi əl-
Həməvinin (1179-1229) “Mücəm əl-buldan” (“Ölkələrin əlifba sırası ilə siyahısı”) 
adlı coğrafi lüğəti Azərbaycanın və Arranın tarixinin tədqiqi üçün mühüm 
qaynaqlardandır. Müəllif mənşəcə Kiçik Asiyalı yunan idi. O, başlıca əsərini 1224-
cü ildə yazmış, əsərində 16 min toponim, habelə Azərbaycanın təqribən 90 yaşayış 
məntəqəsi və s. haqqında məlumatlar vermişdir. O, VII – VIII əsrlərdə  yaşamış 
təqribən 1100 nəfər elm, mədəniyyət və din xadimlərinin həyat və yaradıcılığından 
bəhs edən “İrşad əl-Ərib ilə mərifət əl-ədib” (“Ağıllı adamlara yazıçıları tanıtmaq 
üçün öyüd”) və ya “Mucəm əl-udəba” adlı əsərini 1218-ci ildə tamamlamışdır 
(Əbdələziz əl-Bərdəi, Xətib Təbrizi, Məkki əl-Bərdəi, Səid əl-Əzdi və digər 
Azərbaycan alimləri haqqında da məlumat vermişdir). Dövrün Azərbaycan mədəni 
həyatı, mədəniyyət xadimləri haqqında məlumat verən mənbələr arasında 
“Yaqutun bilavasitə bu janra (bioqrafik janra – red) həsr edilmiş “İrşad əl-ərib” 
əsəri xüsusi yerlərdən birini tutur. Alimin digər “Mücəm əl-buldan” və “Kitab əl-
müştərik” əsərləri isə bu janra aid olmasalar da, azərbaycanlılar və onların dili, 
dini, dünyagörüşü, incəsənət, beynəlxalq əlaqələr və s. haqqında məlumat 
verirlər”.
29
 Müəllifin “həm coğrafi, həm də ədəbi lüğətləri Azərbaycanın məşhur 
şəxsiyyətlərinin adlarını üzə çəxarmaqla yanaşı monqollara qədərki dövrün elmi 
həyatı, o cümlədən Azərbaycanla müsəlman dünyasının digər ölkələri arasında baş 
verən elmi-ədəbi əlaqələri öyrənmək baxımından olduqca qiymətli mənbələrdir”.
30
 
Coğrafi lüğət olan “Mücəm əl-buldan” böyük kompilyativ əsərdir. “Burada çoxu 
bizə gəlib çatmayan yüzdən artıq ilk mənbədən istifadə edilmişdir”.
31
 
20 
 
Ərəb müəllifi İbn əl-Füvatinin (1244-1326) “Təlxis məcmə əl-ədəb fi 
mücəm əl-əlqəb) (“Ləqəblər lüğətindəki məlumatların qısaldılmış toplusu”) adlı 
əsərinin Azərbaycan mədəniyyətinin XIII əsrin II yarısında – XIV əsrin 
əvvəlindəki inkişafı prosesini öyrənmək üçün böyük əhəmiyyəti vardır. 
Araşdırıcıların ixtiyarında olan bu əsər vaxtilə 50 cilddən ibarət olmuş böyük 
əsərin yalnız müxtəsər formasıdır.
32
 Bağdadda anadan olmuş, 14 yaşında 
monqollara əsir düşmüş ibn əl-Füvati dövrünün məşhur astronomu və elm 
təşkilatçısı, dövlət xadimi Nəsirəddin Tusinin təklifi ilə Marağa rəsədxanası 
nəzdində olmuş kitabxananın xazini ( mühafizəçisi) vəzifəsində çalışmışdır. O, 
ömrünün 56 ildən artıq qismini öncə Marağa rəsədxanasının kitabxanasında 
(burada 400 min cild kitab vardı) və əl-Müstənsiriyyə mədrəsəsinin kitabxanasında 
(80 min cild) çalışmış, oradakı kitablardan lazımınca bəhrələnmişdir. İbn əl-Füvati 
mahir xəttat kimi tanınmış, dövrün bir çox elmi biliklərinə yiyələnmiş, bir sıra 
dövlət vəzifələrində olmuş, tərcüməçi kimi də fəaliyyət göstərmişdir.
33 
Onun 
əsərində dövrün tanınmış Azərbaycan alimləri, mədəniyyət xadimləri, 
ilahiyyatçıları, onların Azərbaycanda, habelə İslam Şərqinin başlıca mədəniyyət 
mərkəzlərində fəaliyyətinə dair mühüm məlumatlar vardır. Bu əsərdə 19 mədrəsə, 
xüsusilə Bağdadda fəaliyyət göstərmiş mədrəsələr haqqında məlumatlar verilir.
34
 
Həmin mədrəsələrin çoxunda dövrün Azərbaycan mədəni xadimləri təhsil almış, 
müəllimlik etmişdir. “Təlxis” Azərbaycan mədəniyyəti tarixi üzrə qiymətli 
mənbədir və özündə başqa mənbələrdə olmayan, az tanınan və nadir məlumatları 
ehtiva edir”.
35
 
Dövrün Azərbaycan mədəniyyətinin araşdırılması gedişində əhəmiyyət 
kəsb edən ərəbdilli mənbələrdən biri də Bədrəddin Mahmud əl-Ayninin (1363-
1451) “İqd əl-cuman fi tarix əhl əz-zaman” (“Dövrün şəxsiyyətlərinin tarixi 
haqqında mirvari boyunbağı”) əsəridir.
36
 “Öncə 24 cilddən ibarət olmuş bu əsər 8 
cild halına salınmış, daha sonra isə 4 cilddə təqdim olunmuşdur”
37
 Mənşəcə türk 
olmuş Bədrəddin Mahmud əl-Ayni Misirin türk mənşəli məmlük sultanlarına 
xidmət etmiş, bir neçə məntəqədə baş qazı vəzifəsini yerinə yetirmiş, uzun müddət 
diplomatiya sahəsində çalışmış, mədrəsədə tarix, hüquq, hədis, qrammatika 
fənlərindən mühazirələr oxumuşdur. O, Qahirə şəhərində Ayniyyə mədrəsəsini 
təsis etdirmişdi.
38
 Əsərin Azərbaycan tarixilə bağlı olan IV cildi 1224-cü il 
hadisələrinin təsviri ilə başlanır.
39
 Dövrün (XIII – XV əsrin I yarısı) başlıca hərbi-
siyasi, diplomatik hadisələri bu cilddə öz əksini tapmışdır. Bu dövrdə 
Azərbaycanda elmin müxtəlif sahələrinin əlverişli şəraitdə inkişaf etməsi faktı əl-
Ayninin əsərlərindət tədqiq olunur, dövrün tanınmış Azərbaycan alimlərinin adları 
sadalanır, Nəsirəddin Tusinin fəaliyyətinin əsas nəticəsi olmuş Marağa rəsədxanası 
barədə xeyli məlumat verilir.
40
 Müəllif Azərbaycanda memarlığın inkişafı faktına 
xüsusi fikir vermiş, Əlişah məscidinin xarici görkəmi, daxili quruluşu, fəaliyyəti 
haqqında ətraflı məlumat vermiş, Sultaniyyə şəhərinin salınması, memarlıq 
komplekslərinin (“Arquniyyə”, “Qazaniyyə”, “Sultaniyyə” və s.) yaradılması 
21 
 
məsələlərinə xeyli diqqət yetirmişdir. Əl-Ayni inşaat işlərində insanın iştirak 
etdiyini xüsusilə qeyd edir.
41
 Bu mənbə məlumatlarından “belə bir nəticəyə gəlmək 
olur ki, ilk monqol yürüşlərindən sonra potensialı zəifləmiş Azərbaycan 
mədəniyyəti tezliklə yeni inkişaf imkanları qazanmışdı... Əsrin II yarısından 
etibarən yeni qüdrətli dövlətin mərkəzinə çevrilən Azərbaycan mədəni inkişaf 
prosesində əski mövqeyini bərpa etdi. Vaxtilə Azərbaycanı tərk etmiş alim və 
mütəfəkkirlər, mahir sənətkarlar vətənə qayıtdılar, hakim sülalənin himayəçiliyi 
şəraitində fəaliyyətlərini davam etdirdilər”.
42
 Təbiidir ki, Bədrəddin Mahmud əl-
Ayni müasiri olmadığı zamanların tarixi hadisələrini, faktlarını ərəbdilli, farsdilli 
mənbələrdən əxz etmiş, həmin məlumatları öz əsərinə əlavə etmişdir. Beləliklə, 
uzun müddət ərzində həyat və fəaliyyəti, başlıca əsəri xüsusi araşdırma obyektinə 
çevrilməmiş Bədrəddin Mahmud əl-Ayninin Azərbaycan mədəni mühiti ilə bağlı 
olan məlumatları bizim üçün çox mühümdür. 
İran tarixçisi, coğrafiyaşünası Həmdullah Mustovfi əl-Qəzvininin 
(1281/82-1349/50) “Tarixi-qozide” (“Seçilmiş tarix”), “Nüzhət əl-qülub” 
(“Qəlblərin əyləncəsi”), “Zəfərnamə” əsərləri vardır. O, vəzir Fəzlullah 
Rəşidəddinin yanında maliyyə məmuru işləmişdir. Onun I əsərində xürrəmilər 
hərəkatı, Şirvanşahlar sülaləsi, Səlcuq sultanları, Eldənizlər sülaləsi, II əsərində 
Azərbaycanın iqtisadi vəziyyəti, şəhərləri, elm və mədəniyyət xadimləri, 
monqolların hücumu haqqında məlumatlar verilir.
43
 Əsərlərini farsca yazmış bu 
müəllifin “Zeyle-tarixe-qozide” əsəri də vardır.
44
 
Zəkəriyyə ibn Məhəmməd ibn Mahmud əl-Qəzvini (1203-1283) ərəb 
tarixçisi və coğrafiyaşünasıdır. Onun “Asar əl-bilad və əxbar əl-ibad” 
(“Ölkələrdəki abidələr və allah bəndələri haqqında xəbərlər”) əsərində (1275-1276-
cı ildə tamamlanmışdır) Azərbaycanın şəhərləri, Xətib Təbrizi, Nizami Gəncəvi, 
Xaqani Şirvaninin həyat və fəaliyyətinə dair məlumatlar da vardır. Azərbaycan 
alimi Əbdürrəşid Bakuvi özünün “Abidələrin” xülasəsi və qüdrətli hökmdarların 
möcüzələri” (“Kitab təlxis əl-asar va acayib əl-malik əl-qəhhar”) əsərini yazarkən 
Zəkəriyyə Qəzvininin bu coğrafi əsərinə istinad etmişdir.
45
 
Zeynəddin bin Həmdullah əl-Qəzvini XIV əsrin İran tarixçisidir, 
Həmdullah Qəzvininin oğludur. O, atasının “Tarixi-qozide” əsərinə 1341-1392-ci 
illərdə Azərbaycanda və İranda baş vermiş tarixi hadisələrin təsvirini artırmışdır. 
Əsərdə bu dövrün başlıca hərbi-siyasi hadisələrinin təsviri verilir və bu hadisələrin 
mədəni mühitə təsiri dərəcəsini öyrənmək baxımından o, qiymətli mənbələrdən 
biridir. Ümumiyyətlə, “XIII – XIV əsrlərdə, Şərq ölkələrində, o cümlədən 
Azərbaycanda və İranda tarix elmi nəzərəçarpacaq dərəcədə irəliləmişdi. Akad. 
V.V. Bartold bu dövrü “Fars (İran) tarixşünaslığının qızıl əsrləri” 
adlandırmışdır”.
46
 
Əlaəddin Əta Məlik ibn Bəhaəddin Məhəmməd əl-Cüveyni (1225/1226-
1283) İran tarixçisi, siyasi xadimi olmuşdur. 1259-cu ildə Hülakü xan onu Bağdad 
hakimi (məlik) təyin etmişdi. 1281-ci ildə o, vəzifəsindən uzaqlaşdırıldı. 1282-ci 
22 
 
ildə Elxan Əhməd Tekudar onu dövlət vəzifəsinə qaytardı, lakin tezliklə o, əmlakı 
müsadirə olunaraq vəzifədən çıxarıldı. Cüveyni Arranda vəfat etmişdir. O, 1260-cı 
ildə 3 cildlik “Tarixi-cahanguşay” (“Dünya fatehinin tarixi”) əsərini (farsca) 
tamamlamışdır. Əsərdə monqolların Azərbaycana hücumları, Xarəzmşah 
Cəlaləddinin ölkəni işğal etməsi, monqolların vergi siyasətinə qarşı Təbriz 
əhalisinin çıxışı barədə məlumatlar vardır. 
İran alimi, həkim və tarixçi, dövlət xadimi Rəşidəddin Fəzlullah Əbülxeyr 
Həmədani (1247, Həmədan – 1318, Təbriz) “Cami ət-təvarix” (“Tarixlərin 
toplusu”) əsərinin (1300, 1301-ci ildə başlanmış, 1310-1311-ci ildə 
tamamlanmışdır) müəllifi kimi tanınır. O, Abaqa xanın (1265-1282) dövründə 
dövlət işinə cəlb olunmuş, Qazan xanın, Olcaytunun və Əbusəidin vəziri 
vəzifələrini icra etmişdir. Rəşidəddin mədəniyyətin inkişafına himayəçiliyi ilə 
məşhurlaşmış, Olcaytunun ölümündə günahlandırılıb edam edilmişdir. Onun əsas 
əsəri Azərbaycan tarixinin mühüm qaynaqlarındandır.
47
 
“Cami ət-təvarix” əsərində türk xalqlarının tarixinə xüsusi diqqət yetirilir. 
XI əsrdən etibarən “türkman” adını daşıyan oğuzların arasından Səlcuqilər və 
Osmanlı sülalələrinin nümayəndələri çıxmışlar. Əsərdə oğuzların tarixi ilk dəfə 
olaraq ümumdünya tarixi kontekstində şərh olunur. “Oğuzların tarixi”nin (“Cami 
ət-təvarix”ə daxil olan hissədir) və ya “Oğuznamə”nin xüsusiyyəti ondan ibarətdir 
ki, o, yazılı mənbələrə deyil, əfsanə ilə gerçəkliyin çuğlaşdığı şifahi xalq 
yaradıcılığı əsasında yaradılmışdır. “Cami ət-təvarix” əsərinin 2 babdan (hissədən) 
ibarət olan xüsusi qismi türk və monqol tayfalarının tarixinə həsr olunmuşdur və bu 
qisim əsərin I cildinə daxildir. Oğuzların Şirvana, Şamaxıya, Arrana, Muğana, 
Azərbaycana yürüşlərinə həsr olunmuş hissələr “Oğuznamə”nin maraqlı 
fraqmentlərindəndir.
48
 
Məhəmməd bin Hinduşah Naxçıvani (XIII əsrin sonu – XIV əsrin II 
yarısı) bir müddət Elxanilərin sarayında maliyyə işində çalışmış, Fəzlullah 
Rəşidəddinin oğlu vəzir Qiyasəddin Məhəmməd Rəşidi ilə dostluq etmiş və onun 
göstərişilə fars dilində “Dəstur əl-katib fi təyin əl-məratib” (“Dərəcələrin təyin 
olunmasında katiblər üçün göstəriş”) əsərini yazmışdır. Əsərdə iqtisadi-maliyyə 
məsələlərindən başqa, görkəmli dövlət, elm və mədəniyyət xadimlərinin həyatı və 
s. barədə məlumatlar verilir, buna görə də Azərbaycan mədəniyyət problemlərinin 
tədqiqi gedişində istifadəsi zəruri olan mənbələrdəndir.
49
 
XIV əsrin Azərbaycan tarixçisi Əbu Bəkr əl-Qütbi əl-Əhərinin “Tarixe-
Şeyx Üveys” ümumtarix əsəri Cəlairi sultanı Şeyx Üveysə (1356-1374) həsr 
olunmuşdur. Fars dilində yazılmış bu əsərin 1304-1359-cu illərdə baş vermiş 
hadisələrə həsr olunmuş qismi Azərbaycan tarixinin öyrənilməsi üçün qiymətli 
mənbədir. Əsərdə Elxanilər dövlətinin tənəzzülü və Cəlairilər dövlətinin təşəkkülü 
prosesi işlənilir.
50
 
Haqqında bəhs olunmuş farsdilli “mənbələrin hamısı ümumi monqol 
tarixi, daha doğrusu, Hülakülər dövlətinin tarixi nöqteyi-nəzərindən yazılmışdır və 
23 
 
tək-tək vilayətlərin, o cümlədən Azərbaycanın tarixindən ayrılıqda bəhs etmir. 
Lakin bir sıra mənbələrdə  Azərbaycana xüsusi diqqət yetirilmiş, burada baş vermiş 
hadisələrin təsvirinə geniş yer verilmişdir. Bu, bir tərəfdən Azərbaycanın 
Hülakülər dövlətinin mərkəzi vilayəti və Təbrizin paytaxt şəhəri olmasından irəli 
gəlmişdisə, digər tərəfdən əsərin müəllifinin özünün Azərbaycana bəslədiyi səmimi 
münasibətdən doğmuşdur... Bu cəhətdən Azərbaycan tarixçisi Əbu Bəkr əl-Qütbi 
əl-Əhərinin “Tarixe Şeyx Üveys” əsəri müstəsna əhəmiyyət kəsb edir”.
51
 
Gəncəli Kirakos (Kirakos Qandzaketsi) təqribən 1200/01-1271/72-ci 
illərdə yaşamış, tarixçi olmuşdur. O, erməni dilində yazılmış “Tarix” əsərinin 
müəllifidir.
52
 Əsərdə IV əsrin əvvəllərindən 1265-ci ilədək baş vermiş tarixi 
hadisələr öz əksini tapmışdır. Həmin əsərdə Xarəzmşah Cəlaləddinin və 
monqolların Cənubi Qafqaza. Azərbaycana hücumları, bu hücumların nəticələri 
haqqında dəyərli məlumatlar vardır. Müəllif Qafqaz Albaniyasına xüsusi fəsil 
ayırmışdır. Qeyd etmək lazımdır ki, əsrlər boyu dövləti olmayan ermənilərin bir 
çox (siyasi, mədəni və s.) ehtiyaclarını erməni Qriqoryan kilsəsi yerinə yetirmiş, 
tarix elmini daimi nəzarət altında saxlamış, çoxəsrlik saxtakarlıq ənənələrinin 
qorunmasına can atmışdır. Kirakosun bu əsərində də həmin təsir hiss 
olunmaqdadır. 
Nizaməddin Şami (Şənbi, Şənbi-Qazani) Təbrizdə anadan olmuşdu, 
doğulduğu yerin  adı ilə “Şami” nisbəsi daşıyırdı. O, 1392-ci ilədək Bağdadda 
yaşamış, Əmir Teymur bu şəhəri tutduqdan sonra yeni fatehin sarayında xidmətə 
başlamışdı. O, hərbi səfərlərdə Əmir Teymuru müşayiət etmişdir. 1401/02-ci ildə 
o, Əmir teymurun göstərişilə fars dilində yeni dövlətin tarixini yazmağa başladı. 
Nizaməddin Şaminin əsəri “Tarixe-fütuhate-Əmir Teymur Gurqan”, yaxud 
“Zəfərnamə” adlanır.
53
 1404-cü ilədək baş vermiş tarixi hadisələri əks etdirən bu 
əsərdə Əmir Teymurun yaratdığı yeni dövlət, İran, Azərbaycan və bir sıra qonşu 
ölkələrin iqtisadi, siyasi tarixinə dair dəyərli məlumatlar toplanmışdır. “Əmir 
Teymurun hərb və zəfərlər tarixçəsini əks etdirən”
54
 bu kitab Azərbaycanın XV 
əsrin əvvəlindəki vəziyyətini öyrənmək üçün çox əhəmiyyətlidir. 
Tacəddin əs-Səlmaninin “Tarixnamə” (şərti adıdır) əsərində 1405-1409-cu 
illərin tarixi hadisələri təsvir olunur. “Tarixnamə”də həmin dövrdə Orta (Mərkəzi) 
Asiyada, İranda və Azərbaycanda baş vermiş hadisələr öz əksini tapmışdır. Müəllif 
şərh olunan tarixi hadisələrin şahidi olduğuna görə bu əsər tədqiq olunan dövrün 
müstəqil və qiymətli mənbələrindəndir. Bütün hökmdarlar kimi Əmir Teymur və 
onun xələfləri də özlərinin hökmdarlıq və sərkərdəlik fəaliyyətlərinin tarixi 
salnamələrdə əks etdirilməsi qayğısına qalırdılar. Teymurun varisi Şahrux bir çox 
istedadlı tarixçiləri Herata cəlb etmiş, onların fəaliyyəti üçün əlverişli şərait 
yaratmışdı. Hafiz Əbru (1430-cu ildə vəfat etmişdir) və Tacəddin əs-Səlmani 
həmin tarixçi-salnaməçilərin arasında xüsusilə fərqlənənləri olmuşdur. Tacəddin 
əs-Səlmani 1409-cu ildə Teymurilər sarayında baş vermiş çevriliş cəhdində 
iştirakına görə bir dəstə şəxslə birgə həbs olunmuş, ağır cəzaya məhkum 
24 
 
edilmişdi.
55 
“Tarixnamə” əsəri müəllifi həbs olunduğu, cəzalandırıldığı üçün 
yarımçıq qalmışdır. Teymuri hökmdarının Azərbaycanı işğal etmək, onu öz təsiri 
dairəsində saxlamaq cəhdləri Tacəddin əs-Səlmaninin əsərində aşkar şəkildə təsdiq 
olunur. Müəllif əsas diqqətini dövrün hərbi-siyasi fakt və hadisələrinə 
yönəltmişdir. 
Şərəfəddin Yəzdi XV əsrin İran tarixçisi olmuşdur. O, Teymuri hökmdarı 
Şahruxun (1405-1447) sarayında yaşamışdır. Şahrux dünyasını dəyişdikdən sonra 
bu tarixçi bir müddət Yəzddə yaşamış və 1454-cü ildə oradaca vəfat etmişdir. O, 
əsərlərini fars dilində yazmışdır. Onun 1424/25-ci ildə bitirdiyi əsər müxtəlif 
adlarla tanınır: “Zəfərnamə”, “Zəfərnameyi-Teymuri”, “Fəthnameyi-Sahibqrani”, 
“Tarixe-cahanguşaye-Teymuri”. 3 “məqalə”dən ibarət olacaq (müəllifin fikrinə 
görə) bu əsərin yalnız 1 “məqalə”si (Əmir Teymura həsr olunmuş qismi) 
araşdırıcıların ixtiyarındadır (güman olunur ki, əsərin sonrakı 2 “məqalə”si ya 
yazılmamış, ya da bizədək gəlib çatmamışdır). Mötərizədə olan “fikrin birinci 
hissəsi ilə razılaşmaq olar”.
56
 Beləliklə, Şahruxa xidmət etmiş tarixçi “öz 
hökmdarının” və bu hökmdarın oğlunun “qələbələrini” qələmə almaq imknı 
tapmamışdır. Müəllif dövrün hərbi-siyasi çəkişmələrinə daha çox fikir vermiş, 
Əlincə qalasının 14 illik mühasirəsinə, Sultan Əhməd Cəlairiyə və Qara Yusifə 
diqqət yetirmişdir. Əsərin Azərbaycana aid olan hissələri bunlarla məhdudlaşır. 
Əbdürrəzzaq Səmərqəndi (1413, Herat-1482, orada) uzun müddət 
Teymurilərin sarayında (Səmərqənddə) xidmət etmişdir. 1463-cü ildən isə o, 
Sultan Şahruxun Heratdakı xanəgahının şeyxi olmuşdur. O, fars dilində yazdığı 
“Mətlə əs-sədeyn və məcmə əl-bəhreyn” (“İki xoşbəxt ulduzun doğulması və iki 
dənizin qovuşması”) əsərində
57
 1304-1470-ci illərin hadisələrini əks etdirmişdir. 
əsərin II cildində Çobanilər, Cəlairilər, Qaraqoyunlular, Şirvanşahlar, Teymurilərin 
Azərbaycana yürüşləri, onların Şirvanşahlarla münasibətləri, Azərbaycanda baş 
vermiş üsyanlar haqqında məlumatlar vardır. 
Əbubəkr ət-Tihrani əl-İsfahani XV əsrin İran tarixçisi idi. O, öncə 
Teymuri Şahruxa, 1452-ci ildən sonra Qaraqoyunlulara xidmət etmiş, hərbi 
yürüşlərdə iştirak etmiş, Cahanşahın ölümündən sonra Qəzvində yaşamış, 1469-cu 
ildə Uzun Həsənin dəvətilə Ərdəbildə onun xidmətinə keçmiş, onun yaxın 
şəxslərindən birinə çevrilmişdi. Bu şəxs bir müddət Ağqoyunlu hökmdarı uzun 
Həsənin sarayında münşi (katib) olmuş və onun sifarişilə “Kitabi-Diyarbəkriyyə” 
əsərini yazmışdır. Əsərdə Uzun Həsənin hakimiyyəti illəri, Qaraqoyunlular və 
Teymurilər barədə məlumat verilir. Bu əsər Azərbaycan tarixini öyrənmək üçün 
mühüm mənbədir. 
Fəzlullah ibn Ruzbihan Xuncinin (yaxud Xunəcinin) vəfatı tarixi dəqiq 
bəlli deyildir. O, İsfahanda anadan olmuş, gənc ikən Hicaza getmiş, Məkkə və 
Mədinədə təhsil almış, 1487-ci ildə Təbrizə (Ağqoyunlu Sultan Yaqubun sarayına) 
gəlmiş və Ağqoyunlu dövlətinin tarixini yazmağa başlamışdı. I İsmayılın 
hakimiyyətə gəlməsindən sonra o, Kaşanda 3 il yaşamış, ölkədən qaçaraq Şeybani 
25 
 
Məhəmməd xana (Səmərqənddə) xidmət etmişdir (1510-cu ilədək). O, 1512-13-cü 
ildə Şeybani Übeydulla xana xidmətə başlamış, 1514-1515-ci ildə onun üçün 
“Süluk əl-müluk” əsərini yazmışdır. “Onun “Tarixe-alemaraye-Əmini” adlı əsəri 
Əbubəkr Tihraninin əsərinin bilavasitə davamı” hesab olunur.
58
 “Tarixe-Əmini”də 
Səfəvi sülaləsinin əcdadlarının dini etiqadı, onların İslamın sünni məzhəbinə 
mənsub olmasına dair ən nadir dəlillərdən  biri vardır. “Tarixe-Əmini” müəllifinin 
Ərdəbil şeyxlərinə mənfi münasibətinə baxmayaraq, onun əsərində heç bir digər 
mənbədə təsadüf etmədiyimiz xeyli çox maraqlı təfərrüata rast gəlirik. Şeyx 
Heydərin öz ardıcıllarına Şəriətin qadağan etdiyi təlimi və “Babək Xürrəmilərinin” 
qanununu təbliğ etməsi haqqındakı məlumat müstəsna əhəmiyyətə malikdir ki, 
qızılbaşlar arasında sosial bərabərlik haqqında əski Babəki ideyaları yayılmışdı. O 
da təsadüfi deyildir ki, Səfəviləri Qaradağ və Talış vilayətlərinin əhalisi 
dəstəkləyirdi. Bu vilayətlər vaxtilə Babəkin başçılığı altında baş vermiş hərəkatın 
ocağı olmuşdur”.
59
 Əsərin qızılbaş ideologiyasına, Ərdəbil şeyxlərinin fəaliyyətinə 
həsr olunmuş hissəsində müəllifin  öncə sünni olmuş nəslin nümayəndələrinə, 
hərəkata düşmən münasibəti (əsər müəllifi qatı sünni idi) aşkardır.
60
 Bu əsər 
Azərbaycan tarixinin, milli mədəniyyət tarixinin öyrənilməsi üçün qiymətli 
mənbədir. 
Mir Yəhya ibn Əbdüllətif əl-Hüseyni əl-Qəzvini (1481-1555) İran 
tarixçisidir. Onun farsca yazılmış və 4 hissədən ibarət olan “Lübb ət-təvarix” 
(“Tarixlərin özəyi”) adlı əsəri ümumtarix səciyyə daşıyır. Əsərdə Qaraqoyunlu və 
Ağqoyunlu sülalələri (III hissənin V fəsli), habelə Səfəvilər (IV hissə) haqqında da 
məlumatlar verilir. Dövrün başqa mənbələrində olmayan qısa, lakin dolğun 
ictimai-iqtisadi səciyyəli materiallarla zəngin olan bu əsərdə I İsmayılın 
fəaliyyətinə xüsusi diqqət yetirilir.
61
 Həmin əsər dövrün öyrənilməsi üçün mühüm 
mənbələrdən biridir. 
Ümumiyyətlə, təqribən XIV əsrdən etibarən Yaxın və Orta Şərq 
bölgəsində, eləcə də Azərbaycanda baş vermiş hadisələri əks etdirən tarixi 
mənbələr, müxtəlif məzmunlu sənədlər fars dilində tərtib olunmuşdur. Həmin 
əsərlər və sənədlər müxtəlif xalqların nümayəndələri tərəfindən tərtib edilmiş, 
mövcud sülalələrin, həmin dairələrin siyasi-ideoloji mövqeyini əks etdirmişdir. 
XVI-XVIII əsrlərdə də yazılmış əsərlərin əksəriyyətində müəlliflər əsasən müasiri 
olduqları dövrün hərbi, siyasi faktlarına diqqət yetirmiş, mədəniyyətin inkişafına 
dair cüzi məlumatlar vermişlər. Dinamik, hərbi-siyasi mühitlə səciyyələnən orta 
çağlarda tarxiçilərin, əsasən siyasi məsələlərə üstünlük verməsi təbii hal idi. “Orta 
əsrlərdə tarixçilik işinin əsasən saraylar nəzdində təşkil edilməsi tarixçilərin və 
vəqiənəvislərin istər siyasi, istərsə də maddi cəhətdən hökmdarlardan  asılılığı ilə 
əlaqədar idi. Belə tarixçilərin əsas vəzifəsi hökmdarı tərifləmək, onun mütləq 
hökmranlıq iddiasını əsaslandırmaq olduğundan, onlar əsərlərində dövrün 
nöqsanlarını ört-basdır etməyə, cinayətlərə bəraət qazandırmağa, qəddarlıqları 
müsbət tədbirlər kimi qələmə verməyə çalışmışlar”.
62
 Qeyd etmək lazımdır ki, 
26 
 
indiyədək dövrünün fakt və hadisələrinə tam, obyektiv qiymət vermiş saray 
tarixçisi olmamışdır. “Nifrətsiz və tərəfkeşlik olmadan yazmaq tələbi antik 
tarixçilər, ümumiyyətlə, bütün tarixçilər üçün əlçatmaz arzu idi”.
63
 Əsərlərindəki 
qeyri-obyektiv təzahürlərinə baxmayaraq, Həsən bəy Rumlu, İsgəndər bəy Münşi 
(Türkman), Şərəfxan Bidlisi kimi XVI-XVII əsr müəlliflərinin məlumatları 
Azərbaycan tarixinin araşdırıcıları üçün əvəzsizdir. 
1530-1531-ci illərdə anadan olduğu təxmin olunan, vəfatı tarixi bəlli 
olmayan Həsən bəy Rumlunun “Əhsənüt-təvarix” (“Tarixlərin ən yaxşısı”) adlı, 
farsca yazılmış ümumtarix əsəri “XVI əsrin ən qiymətli tarixi mənbələrindəndir”.
64
 
Qum şəhərində anadan olmuş Həsən bəy Rumlu Azərbaycanın Rumlu tayfasından 
idi. Uşaq ikən atasını itirmiş bu şəxs  I Təhmasibin (1524-1576) məşhur 
əmirlərindən olmuş babası Əmir Sultan Rumlunun himayəsində böyümüşdür. 
Həsən bəy bir müddət Qəzvin şəhərində yaşamış, 1539/40-cı ildə babasının 
ölümündən sonra ailə ənənəsinə sadiq qalaraq şaq qvardiyasında (qorçi dəstəsində) 
xidmətə başlamışdı. O, I Təhmasibin bir neçə hərbi  hərbi yürüşünün iştirakçısı 
olmuşdur. Həsən bəy Rumlu 1576-cı ilədək sarayda yaşamış, II İsmayılın (1576-
1577) hakimiyyəti zamanı Qum şəhərinə köçərək saray mühitindən uzaqlaşmağa 
çalışmışdı. 1578-ci ildə yeni Səfəvi şahı Məhəmməd Xudabəndə (1578-1587) onu 
yenidən saraya cəlb etmişdi. Həsən bəy Rumlu şah tərəfindən hörmətlə qarşılanmış 
və “şaha yaxın adamlar” zümrəsinə daxil olunmuşdu.
65
 Əsərdəki “hadisələrin 
təsviri 985 (1577/78)-ci ili də əhatə etdikdən sonra qırılır və əsər natamam qalır. 
Təəssüf ki, Həsən bəy Rumlunun nə qədər yaşaması və salnaməsini nə səbəbə 
tamamlaya bilməməsi barədə heç bir məlumat yoxdur”.
66
 10 cilddən ibarət olan bu 
əsərin
67
 yalnız son 2 cildi müasir araşdırıcıların ixtiyarındadır. XVI əsr Azərbaycan 
mədəniyyətinin yüksəliş xəttilə inkişafı zamanı olduğuna görə Həsən bəy Rumlu 
da həmin gerçəkliyin fraqmentlərini öz əsərində əks etdirmişdir. “Mənbədə məşhur 
şəxsiyyətlər, o cümlədən şairlər, tarixçilər, alimlər haqqında bioqrafik qeydlər 
edilmişdir”.
68
 Əsərdə Şirvan, Şəki və Azərbaycanın cənub vilayətləri başlıca diqqət 
obyektləridir. “Dünyanın bir çox şərqşünaslarının “Əhsənüt-təvarix”ə dönə-dönə 
müraciət etməsi faktı da onun əhəmiyyətini göstərən amillərdən biridir”.
69
 
Səfəvilər sarayında xidmət etmiş, xəttat, münşi və vəzir olmuş İran 
tarixçisi Qazi Əhməd Qumi (1549-təqribən 1606) dövrün Azərbaycan 
mədəniyyətinin araşdırılmasına yardım edə bilən, dəyərli məlumatlar verən orta əsr 
müəlliflərindəndir. O, ömrünün sonunda Hindistana köçmüş, Moğol hökmdarı 
Cahangirin sarayında yaşamışdır. Qazi Əhməd Qumi “Xülasət ət-təvarix”, 
“Gülüstani-hünər”, “Məcmə əş-şüəra” kimi məşhur əsərlərin müəllifidir. Onun 
digər əsərləri də vardır. Qazi Əhməd Qumi “Xülasət ət-təvarix” əsərini 6 cilddə 
yazmağı planlaşdırmışdı, lakin VI cildi müəllifin bitirib-bitirmədiyi məlum 
deyildir.
70
 Qazi Əhməd Qumi əsərdə ilk dörd cildin adını çəkmir, lakin V cildin 
yazılmasına 12 il vaxt sərf etdiyini qeyd edir.
71
 Əsərin dövrümüzədək yalnız ilk 
Səfəvi şahlarından başlamış 1591-ci ilə qədərki hadisələri əks etdirən son qismi 
27 
 
gəlib çatmışdır. Əsərdə Azərbaycanın siyasi, iqtisadi, ictimai tarixinə, mədəni 
həyatına dair məlumatlar vardır. Müəllif Şərq tarix elminin ənənəsinə sadiq qalaraq 
əsərini Səfəvilər  xanədanının geneologiyası (nəsəb şəcərəsi) ilə başlayır. Qazi 
Əhməd Qumi sülalənin banisi Şeyx Səfiəddinin həyat və fəaliyyətini ətraflı şəkildə 
təsvir etdikdən sonra onun varisləri barəsində qısa qeydlər vermişdir. Əsərdə 
hadisələr xronoloji ardıcıllıqla təsvir olunmuşdur. Qazi Əhməd Qumi bildirir ki, o 
“Xülasət ət-təvarix” əsərini Şah II İsmayılın təklifilə yazmış və şahın istəyinə 
uyğun olaraq əsərini Əbdürrəzzaq Səmərqəndinin (1413-1482) “Mətlə əs-
sədeyn...” üslubunda tərtib etmişdir.
72
 Qazi Əhməd Səfəvilər sarayındakı 
çəkişmələr, fitnə-fəsadlar nəticəsində XVI əsrin sonlarına doğru artıq saraydan 
uzaqlaşdırılmış, Şah I Abbasın “gözündən düşmüş”, şahın “xoşlamadığı” 
şəxslərdən birinə çevrilmişdi. O, dövrün tanınmış tarixçisi, xəttatı olmuş İsgəndər 
bəy Münşinin müəllimi idi. “Onun yazdığı əsərlərdən məlum olur ki, Qazi Əhməd 
Azərbaycana xüsusi rəğbət bəsləmiş və Azərbaycan (türk) dilini mükəmməl 
bilmişdir”.
73 
Farsca yazılmış “Xülasət ət-təvarix”də xeyli Azərbaycan sözü, atalar 
sözləri, türk dilində bir neçə şeir və məktub vardır. Qazi Əhməd həm “Xülasət ət-
təvarix”, həm də “Gülüstani-hünər” əsərində azərbaycanlı alimlər, şairlər, 
rəssamlar, xəttatlar haqqında böyük həvəslə, ətraflı surətdə məlumat verir. Qazi 
Əhməd Qumi Azərbaycanda baş vermiş hadisələrə xüsusi yer ayırır. Onun Sultan 
Məhəmməd, Mirzə Əli, Mir Seyid Əli, Sadiqbəy Əfşar, Mir Əli Təbrizi, Cəfər 
Təbrizi, Əli Rza Təbrizi haqqındakı məlumatları, xüsusilə diqqətəlayiqdir. Qazi 
Əhmədin 1597-ci ildə tamamladığı “Gülüstani-hünər” əsərində Azərbaycan 
mədəniyyət faktları daha çox xatırlanır. Müəllifin ilk əsəri olmuş “Məcmə əş-
şüəra” 6 cilddən ibarət idi. Qazi Əhmədin “Xülasət ət-təvarix”də yazdığına görə, 
həmin traktatın əlyazması hələlik tapılmamışdır. Burada “Azərbaycanın, İran və 
Ərəbistanın alim və şairlərinin həyatı haqqında məlumat verilir”.
74
 Qazi Əhməd 
Qumi “Gülüstani-hünər” əsərini yazarkən özündən öncə yaşamış XVI əsr tarixçisi 
Mustafa Alinin “Mənaqibi-hünərvəran” (“İstedadlıların ləyaqəti”) adlı əsərinin 
quruluşundan istifadə etmişdir. “Gülüstani-hünər”də Qum, Herat, Qəzvin və Təbriz 
şəhərlərindəki memarlıq obyektləri haqqında da məlumatlar verilir. “Burada 
Təbrizdəki Dəməşq mədrəsəsi, Süleymaniyyə məscidi, Çahar minar, Müzəffəriyyə, 
Mir Məftülbənd binası, Mir  Sabit məqbərəsi, Cahanşah binası, Nəsriyyə mədrəsəsi 
haqqında bəhs edilir”.
75
 Əsərdə 1555-ci ildən etibarən  Səfəvilər dövlətinin 
paytaxtına çevrilmiş Qəzvin şəhəri haqqında geniş məlumat vardır. Əsərdən məlum 
olur ki, Şah I Təhmasib Çehel sütun eyvanını şəxsən öz əli ilə işləyib bəzəmişdir.
76
 
Beləliklə, Qazi Əhməd Quminin “Xülasət ət-təvarix” və “Gülüstani-hünər” 
əsərlərində Azərbaycanın XVI əsr mədəniyyətinə dairr zəngin materiallar vardır. 
Şərəfxan ibn Şəmsəddin Bidlisi (1543-cü ildə anadan olmuşdur, vəfatı 
tarixi bəlli deyildir) fars dilində “Şərəfnamə” əsərinin müəllifi kimi tanınmışdır. 
Mənşəcə kürd olmuş bu şəxs ana tərəfdən Səfəvi sülaləsi ilə qohum idi və müxtəlif 
vaxtlarda Şirvan və Naxçıvan hakimi vəzifəsini icra etmişdir. Sonralar Şərəfxan 
28 
 
Osmanlı sultanı III Muradın tərəfinə keçmişdir.
77
 O, əsərində Osmanlı-Səfəvi 
müharibələrinə geniş yer vermişdir. Əsərdə Azərbaycanın XIV-XVI əsrlər tarixinə 
də aid olan mühüm məlumatlar vardır. Osmanlı sultanı III Muradın Azərbaycana 
təşkil etdiyi hərbi yürüşlərdə iştirak etmiş Şərəfxan Bidlisinin əsərində Osmanlı 
məlumat mənbələrinin təsiri, müəllifin Səfəvi dövlətinə mənfi münasibəti nəzərə 
çarpıq.
78
 “Şərəfnamə” Azərbaycan mədəniyyətinin inkişaf etdiyi siyasi şəraiti 
öyrənmək baxımından dəyərli mənbədir. 
Mahmud bin Hidayətullah Nətənzi (1531/32-ci ildə anadan olmuşdur) 
nəzərdən keçirilən dövr haqqında məlumatlar verən müəlliflərdən biridir. Ruhani 
ailəsində anadan olmuş Mahmud Nətənzi gənc ikən tarixə və İlahiyyata dair 
kitablar oxumağa, şeirlər yazmağa mail idi. Onun ailəsi Heratın Səfəvi hakimi, şah 
I Təhmasibin qardaşı Bəhram Mirzə tərəfindən himayə olunmuşdu. Mahmud 
Nətənzi “Nəqavət əl-asar fi zikr əl-əxyar” (və ya “əxbar”) (“Ruhani şəxslər 
haqqında hekayətlərdən ən yaxşısı”) adlı əsərini 1590-1599-cu illər ərzində 
yazmışdır.
79
 2 cilddən ibarət olan əsərin I cildində 1576-1587-ci illərin mühüm 
hadisələri öz əksini tapmışdır. II cilddə isə şah I Abbasın hakimiyyətinin ilk 11 ili 
ətraflı şəkildə işıqlandırılmışdır. Şah I Abbasın taxta çıxmasına qədərki dövrün bir 
çox hadisələri Mahmud Nətənzidən əvvəlki salnaməçilər tərəfindən ya 
xatırlanmamış, ya da həmin hadisələr  ətraflı şəkildə təsvir olunmamışdır. əsasən 
şəxsi müşahidələrinə istinadlanmış Mahmud Nətənzi dövrünün siyasi fakt və 
hadisələrinə xüsusi fikir vermişdir. Müəllifin nəinki hadisələri, habelə həmin 
hadisələri doğurmuş səbəbləri şərh etməyə meyli əsərin nəzərəçarpan 
cəhətlərindəndir.
80
 
XVI-XVII əsrlərin Azərbaycan mədəniyyətinin mühüm faktları barədə 
dəyərli məlumatlar verən digər müəllif İsgəndər bəy Münşidir. Bu Azərbaycan 
tarixçisi də əsərlərini farsca yazmışdır. O, 1560-1634-cü illər ərzində yaşamış saray 
tarixçisi, şair və xəttat olmuşdur.
81
 İsgəndər bəy Münşi (Türkman) “Tarixe-
aləmaraye – Abbasi” (“Aləmi bəzəyən Abbasın tarixi”) əsərini təqribən 1630-cu 
ildə tamamlamışdır. Əsər müqəddimədən, girişdən və iki cilddən ibarətdir.
82
 
Dövrün başlıca hadisələri onun əsərində öz əksini tapmışdır. Məhəmməd 
Xudabəndənin (1578-1587) və Şah I Abbasın (1587-1629) dövründə divan katibi 
kimi yüksək vəzifədə olmuş İsgəndər bəy Münşi (Türkman) Səfəvi dövlətinin 
maliyyə işləri ilə də məşğul idi. O, bir sıra hərbi yürüşlərdə və səfərlərdə iştirak 
etmiş, minlərlə azərbaycanlı rəssamın, şairin, xəttatın və sənətkarların zorla İranın 
vilayətlərinə köçürülməsinin şahidi olmuşdur. İsgəndər bəy Münşi “Tarixe- 
aləmaraye – Abbasi” əsərində Səfəvilər dövründə Azərbaycan (türk) dilinin rolu 
haqqında da məlumatlar vermişdir. Həmin müəllifin “Zeyle-tarixe-aləmaraye-
Abbasi” (“Aləmi bəzəyən Abbasın tarixinin davamı”) adlı digər, yarımçıq qalmış 
əsəri də vardır.
83
 Əsərdə Şah I Səfinin hakimiyyətinin ilk 5 ili də təsvir olunur. 
XVI əsrdə naməlum müəllif tərəfindən fars dilində yazılmış digər mənbə 
“Tarixe-Şah-İsmaile-Səfəvi” (“Şah İsmayıl Səfəvinin tarixi”) əsəridir. Əsərdə Şah I 
29 
 
İsmayılın fəaliyyəti, dövrün ictimai-siyasi çəkişmələri təsvir edilir. Əsərin adı şərti 
səciyyə daşıyır.
84
 Şah I İsmayılın əcdadları haqqında məlumat əsərin giriş hissəsini 
təşkil edir. Əsərdəki məlumatlar ictimai, siyasi, dini amillərin mədəniyyətin 
inkişafına təsirini öyrənmək baxımından maraqlıdır. 
Xondəmir (Xandəmir) Qiyasəddin ibn Hümaməddin əl-Hüseyni (1475, 
Herat-1535, başqa məlumata görə 1536/37) İran (fars) tarixçisidir. O, öncə 
Teymurilərin, 1507-ci ildən Səfəvilərin və 1528-ci ildən isə böyük Moğol 
hökmdarlarının saray tarixçisi kimi fəaliyyət göstərmişdir. Bu cəhət onun ictimai-
siyasi, tarixi görüşlərinin genişliyinə səbəb olmuşdur. Tarixçinin 3 cilddən ibarət 
olan “Həbib əs-siyər fi əxbar əfrad əl-bəşər” (“Görkəmli adamlar haqqında 
xəbərləri təsvir edən dost”) əsərində İranın və qonşu ölkələrin ən qədim 
dövrlərindən 1524-cü ilədək olan tarixi təsvir olunur.
85
 Əsər 1520-1524-cü illər 
arasında yazılmışdır. “Kitabda nəzəri cəlb edən ən maraqlı məsələlərdən biri dinin 
iki məzhəbinə-şiəliyə və sünniliyə xidmət edən və bir-biriləri ilə daim müxalifətdə 
olan Osmanlı-Səfəvi dini-ideoloji mübarizəsinin əks etdirilməsidir”.
86
 “Dəstur əl-
vüzəra” (“Vəzirlərə göstəriş”) və “Hümayunnamə” əsərləri də onun hadisələrə fəal 
münasibətini əks etdirir. Xondəmirin əsərlərində Azərbaycanın mədəni inkişafına 
dair məlumatlar epizodik səciyyə daşıyır. Onun Səfəvilər dövlətinin banisi Şah I 
İsmayıl Xətainin fərdi xüsusiyyətlərinə dair verdiyi məlumatlar daha maraqlıdır.
87
 
XVII əsrin saray tarixçiləri olmuş Məhəmməd Tahir Vəhidin 
(“Abbasnamə” əsəri), Vəliqulubəy Hacı Davudqulu oğlunun, Məhəmməd Yusif 
Qəzvininin. Şeyx Hüseyn ibn Şeyx Abdal Zahidinin fars dilində yazdıqları 
əsərlərdə
88
 dövrün hərbi-siyasi çəkişmələrinə daha çox fikir verilmişdir. Bu 
əsərlərdən XVII əsrdə mədəniyyətin əlverişli olmayan siyasi şəraitdə inkişaf etdiyi 
bəlli olur. XVI-XVII əsrlərin fərman və sənədlərində
89
 Azərbaycan mədəniyyətinin 
inkişafına dair məlumatlar çox cüzidir. Bu fərman və sənədlərin bəzilərində dinin, 
dini idarələrin rolu barədə məlumatlar vardır. 
XVIII əsrdə yaşamış alban katolikosu Yesayi Həsən-Cəlalyanın “Alban 
ölkəsinin qısa tarixi” əsərində 1702-1722-ci illərin tarixi fakt və hadisələri öz 
əksini tapmışdır.
90
 Əsərdə başlıca diqqət dövrün siyasi, hərbi hadisələrinin 
təsvirinə yönəldilmişdir. Əsər müəllifi XIII əsrdə Qarabağın Aşağı Xaçın 
ərazisində hakim olmuş Həsən Cəlalın nəslindən idi. Həsən Cəlalın soykökü isə öz 
növbəsində Mehranilər sülaləsindən olan böyük alban knyazları nəslinə bağlı 
olmuşdur. Həsən Cəlal nəslindən olan hökmdarlar uzun müddət ərzində ənənəvi 
olaraq Albaniyanın katolikosu vəzifəsini də icra etmişlər. 1240-cı ildə Xaçınçayın 
sol sahilində, sıldırım dağın geniş ərazisində Həsən Cəlalın tikdirdiyi Qanzasar 
monastrı əsrlərlə erməni kilsəsinin təzyiqinə məruz qalan alban mədəniyyətinin 
sığındığı obyektə çevrilmişdi. Monqollar tərəfindən 1261-ci ildə öldürülmüş Həsən 
Cəlal bu monastırda dəfn olunmuşdur. 1511-ci ildən etibarən Qanzasar monastrı 
alban katolikoslarının iqamətgahına çevrilmişdi. Katolikos Yesayi Həsən-Cəlalyan 
alban patriarx taxtına 1702-ci ildə seçilmiş, bu vəzifəsini vəfatınadək (1728-ci ildə) 
30 
 
yerinə yetirmişdir. Bu şəxs XVIII əsrin əvvəllərindən Cənubi Qafqazı işğal etməyə 
can atan Rusiyaya meyilli idi. O, tənəzzül prosesi keçirən Səfəvilər dövlətinin 
təsirindən qurtulmağa can atan siyasi qüvvələrin Qarabağ ərazisindəki çıxışlarına 
istiqamət vermiş din xadimlərindən olmuşdur. Alban müəllifinin bu əsəri də 
erməni saxtakarlığının təsirinə məruz qalmışdır. Əsasən dövrün dini, siyasi 
səciyyəli hadisələrinə fikir vermiş Yesayi Həsən-Cəlalyanın mülahizələrində 
diqqəti cəlb edən mühüm cəhət tarixi gerçəkliklərə xristian baxışıdır. “Alban 
ölkəsinin qısa tarixi” tariximizin XVIII əsrlə bağlı olan dövrünün öyrənilməsi üçün 
dəyərli mənbələrdən biridir. 
Əslən Tiflisdən olan, uşaq ikən xarici dilləri öyrənmək məqsədilə 
Fransaya getmiş (aparılmış), müəyyən müddətdən sonra İrana yollanmış, Fransa 
səfiri de Gardanın tərcüməçisi olmuş, 8 il İranda yaşamış Jozef Tiflisinin “Vaqiati-
Mir Veys və Şah Hüseyn” əsəri Azərbaycan tarixinin, Səfəvilər dövlətinin 
tənəzzülü və süqutu dövrünün öyrənilməsi üçün mühüm mənbələrdəndir.
91
 Bu 
əsərin “ən yüksək məziyyəti onun Səfəvilər dövlətinin süqutu ərəfəsində baş verən 
Əfqanıstan-İran siyasi münasibətlərinin, bu iki ölkə ilə bağlı olan ictimai-iqtisadi 
məsələlərin, həmçinin ayrı-ayrı şəhərlər və müxtəlif xalqlar barədə qiymətli 
məlumatlar baxımından ilkin mənbə olmasındadır. Müəllif əsasən, gördüyü 
hadisələri qələmə almış, müşahidə etdiyi məsələləri əks etdirmişdir”.
92  
Polyak səyyahı Yan Tadeuş Kruşinskinin (1675-1756) “Xristian səyyahın 
tarixi” əsəri XVIII əsrin I yarısında İranda və Azərbaycanda baş vermiş bir sıra 
tarixi hadisələri əks etdirir.
93 
Əsər müəllifi 1708-1726-cı illərdə Səfəvilər 
dövlətinin paytaxtı İsfahanda yaşamış, fəaliyyət göstərmişdir. Güman olunur ki, 
“Tarixi-səyyahi Məsihi” (“Xristian səyyahın tarixi”) əsərin əsl adı deyildir və şərti 
olaraq bu cür adlandırılmışdır.
94
 Bu əsər fars dilinə “Bəsirətnamə” və “İbrətnamə” 
adları ilə tərcümə olunmuşdur.
95
 “Bu tarixi əsərin az vaxt ərzində dünyada belə 
sürətlə yayılmasının səbəbini mənbədəki hadisələrin bilavasitə onları müşahidə 
edən şəxs tərəfindən təsvir olunmasında, müəllifin tarixi həqiqətləri obyektiv 
şəkildə əks etdirməsində görmək lazımdır”.
96
 Müəllif həmin əsəri 1726-cı ildən 
sonra qələmə almışdır. “Tarixi səyyahi-Məsihi” əsəri həcmcə kiçikdir, lakin orada 
əks olunan tarixi hadisələrin dəyəri olduqca böyükdür”
.97
 Əsərdə Təbriz, Şəki, 
Şamaxı, Niyazabad, Gəncə və başqa Azərbaycan şəhərləri haqqında məlumatlar 
vardır. Müəllif müşahidələrinin nəticəsi olan bu əsərdə Səfəvilər dövlətinin süqutu, 
İsfahanın əfqanlar tərəfindən işğal olunması və bölgə ərazisində müəyyən müddət 
ərzində əfqan intizamının bərqərar olunması müfəssəl şəkildə təsvir olunur. 
“Tarixi-səyyahi-Məsihi” əsərinin misilsiz dəyəri vardır”.
98
 
Təqribən XVIII əsrin II yarısından etibarən Azərbaycanın siyasi 
pərakəndəlik dövrünü yaşaması dövrün tarix elmində (salnaməçiliyində) də 
bölgəçilik prinsipinin qərarlaşmasını şərtləndirmişdi. Həmin dövrün salnaməçiləri, 
tarixçiləri baş verən müxtəlif səciyyəli hadisələrə, mədəni mühit məsələlərinə 
məhdud bölgə nöqteyi-nəzərindən yanaşırdılar. Bu dövrdə salnaməçilik, tarixçilik 
31 
 
ənənələri Qarabağ və Şəki xanlıqları hüdudlarında daha çox inkişaf etmişdir.
99 
Mirzə Adıgözəl bəy Haqverdi bəy oğlu (1770-1848) dövrün tanınmış Azərbaycan 
tarixçisi olmuşdur. Onun “Qarabağnamə” əsərində (1845-ci ildə yazıya alınmışdır) 
Qarabağ xanlığının siyasi tarixi 1736-cı ildən 1828-ci ilədək izlənilmişdir. Əsərdə 
Bayat və Şuşa qalalarının, digər memarlıq obyektlərinin inşa olunması, Pənahəli 
xanın şəhərsalma tədbirləri haqqında məlumatlar əvəzsizdir.
100
 Mirzə Camal 
Cavanşir Qarabağinin (1773-1853) “Qarabağ tarixi” əsəri (1847-ci ildə fars dilində 
yazılmışdır) də nəzərdən keçirilən dövrün hadisələrini də özündə əks etdirir və 
həmin mühitin mədəni həyatından müəyyən materiallara malikdir.
101
 Əsər müəllifi 
1797-1822-ci illər ərzində Qarabağ xanlığının vəziri vəzifəsini icra etmişdir. 
Əhməd bəy Cavanşirin “Qarabağ xanlığının 1747-1805-ci illərdə siyasi vəziyyətinə 
dair” əsərində də XVIII əsrin II yarısında Qarabağın mədəni həyatının  epizodları 
öz əksini tapmışdır.
102
 Qeyd etmək lazımdır ki, Qarabağın XVIII əsr tarixi, həmin 
dövrün mədəni həyatı XIX-XX əsrlərin bir çox müəlliflərini də məşğul etmiş, onlar 
bu bölgənin tarixini, mədəni mühitini öz əsərlərində əks etdirmişlər.
103
 Kərim bəy 
Şəkixanov Fateh (1858-ci ildə vəfat etmişdir) “Şəki xanlarının müxtəsər tarixi” 
əsərinin (1829-cu ildə Azərbaycan türkcəsində yazılmışdır) müəllifidir. Şəki 
bölgəsinin tanınmış şairi, tarixçisi olmuş bu müəllif XVIII əsrin II yarısının tarixi 
hadisələrini öz əsərində əks etdirməklə bu dövrün mədəniyyətinin inkişaf zəmini 
haqqında müəyyən təsəvvür yaratmışdır.
104
 
Azərbaycana zaman-zaman müxtəlif ölkələrdən, müxtəlif məqsədlərlə 
“səyyahlar” gəlmiş, özlərinin qısamüddətli, uzunmüddətli, könüllü və ya könülsüz 
“səyahətlərindən” doğmuş təəssüratlarını tərtib etdikləri gündəliklərdə, yol  
qeydlərində, əsərlərində əks etdirmişlər. Azərbaycan XVI-XVIII əsrlərdə müxtəlif 
dövlətlərin, bu dövlətlərin mənafelərini güdən “səyyahların” diqqət obyekti 
olmuşdur. Azərbaycanın SSRİ tərkibində olduğu dövrdə müxtəlif məqsədlərlə 
ölkəyə gəlmiş (göndərilmiş-red.) şəxslər (xüsusilə Rusiyadan), “səyyahlar”, 
“biliklərə can atan elm fədailəri” kimi təqdim olunurdular. XVI-XVIII əsrlərin 
Avropa dövlətlərinin, Moskva knyazlığının (sonralar Rusiyanın) Yaxın və Orta 
Şərqə diplomatik, iqtisadi, siyasi müdaxilə etməsi cəhdləri bu dövrün əlamətdar 
hadisələrindən olmuşdur. “Səyyahlar” məhz bu müdaxilə cəhdlərinin aparıcıları 
olmuşlar. Lakin qeyd etmək lazımdır ki, həmin “səyyahların” əsərlərində 
araşdırılan tarixi dövrün Azərbaycan mədəniyyəti faktları diqqəti cəlb edir və 
tariximizin tədqiqi üçün bu məlumatların əhəmiyyətinə şübhə etmək olmaz. 
Vinçentso Alessandri, Orucbəy Bayat (əslən azərbaycanlıdır, sonralar xristianlığın 
katolik məzhəbini qəbul etmişdir), Antoni Jenkinson, Ceffri Dekket, Ricard 
Conson, Tomas Olkok, Kristofer Berrou, Adam Oleari, Yan Streys, İbrahim 
Əfəndi Peçevi, Övliya Çələbi, Artemiy Volınski Venesiya, İspaniya, İngiltərə, 
Hollandiya, Saksoniya, Prussiya, Osmanlı Türkiyəsi, Rusiya kimi orta əsr 
dövlətlərinin nümayəndələri sifətilə Azərbaycanda olmuş, yol qeydləri yazmışlar. 
32 
 
XVII əsrin Azərbaycan mədəniyyət faktlarının öyrənilməsi üçün Adam 
Olearinin, Övliya Çələbinin və Yan Streysin qeydləri daha əhəmiyyətlidir. Adam 
Oleari alman alimi və səyahətçisi olmuşdur. O, Holştayn-Qottorp hersoqu III 
Fridrixin sarayında qulluq edərkən Moskva knyazlığına və Səfəvilər dövləti 
ərazisinə göndərilmiş alman elçiliyinin katibi və müşaviri idi. A.Oleari 1636-1638-
ci illərdə Azərbaycan şəhərlərində olmuşdur. O, “Moskoviya və Moskoviyadan 
keçməklə İrana, oradan da geriyə səyahətin təsviri” əsərini yazmışdır. Onun bu 
əsəri 1906-cı ildə Sankt-Peterburqda rus dilinə tərcümə edilib nəşr olunmuşdur.
105
 
Adam Olearinin Şamaxıda dini kompleksin maarif və elmin inkişafındakı roluna 
dair məlumatları daha əhəmiyyətlidir. Orta əsrlər Azərbaycanında maarif işinin 
təşkili və elmi biliklərin tədrisi prosesində dini idarələrin, din xadimlərinin rolu 
aparıcı olmuşdur. Adam Olearinin yol qeydləri bu obyektiv həqiqəti sübut edən 
mühüm mənbələrdən biridir. 
Övliya Çələbi ibn Dərviş Mehmet Zilli 1611-1682-ci illərdə yaşamış 
Osmanlı siyasi xadimidir. O, 1646-1648-ci illərdə Cənubi Qafqaza etdiyi ikinci 
səyahət zamanı Cənubi və Şimali Azərbaycan şəhərlərini, əyalətlərini çox diqqətlə 
öyrənmişdi. Təbiidir ki, onun qeydləri və hadisələrə yanaşma tərzi rəsmi Osmanlı 
dairələrinin baxışını əks etdirir. Övliya Çələbinin “Səyahətnamə” adlı əsəri 10 
cilddən ibarətdir. Azərbaycanla bağlı olan məlumatlar onun əsərinin ikinci cildinə 
daxildir.
106  
Övliya Cələbi XVII əsr Azərbaycan şəhərlərinin (Təbriz, Şamaxı və s.) 
mədəni potensialına dair əhəmiyyətli məlumatlar vermişdir. 
Macarıstanda anadan olmuş, Osmanlı tarixçisi İbrahim Əfəndi Peçevinin 
“Tarix” əsəri 1520-1640-cı illərin ictimai-siyasi hadisələrinin təsvirini verir.
107
 
Əsərdə Təbrizin ictimai-mədəni mənzərəsinə dair məlumatlar diqqəti cəlb edir. 
Yan Streys (1630-1694) holland dənizçisi və səyyahı idi. Səyyah Qaytaq 
hakimi tərəfindən əsir alınmış, 1670-1672-ci illərdə qul sifəti ilə Dərbənd, Şamaxı 
və Ərdəbil şəhərlərində yaşamışdır. O, vətənə qayıdandan sonra “Ecazkar, olduqca 
başıbəlalı səyahətlər” adlı kitab yazmışdır. Onun bu əsəri Avropa ölkələrində 25 
dəfədən artıq çap edilmişdir.
108
 Yan Streysin əsərində Dərbənd, Şamaxı, Ərdəbil 
şəhərlərinin memarlıq baxımından vəziyyətinə, maarifin inkişaf səviyyəsinə aid 
məlumatlar vardır. Onun Ərdəbildəki Şeyx Səfi kompleksi barədəki fikirləri də 
maraqlıdır. 
Mənşəcə azərbaycanlı olan Orucbəy Bayatın əsəri
109
 tarixi-coğrafi traktat 
səciyyəsi daşıyır. O, 1599-1603-cü illər ərzində Səfəvi səfirliyinin tərkibində 
təqribən bütün Avropa ölkələrini gəzmişdi. Həmin səfərdən sonra Orucbəy Bayat 
vətənə qayıtmamış, İspaniya təbəəliyinə keçmiş, xristianlığın katolik məzhəbini 
qəbul etmişdi. O, əsərini ispan dilində yazmış və ilk dəfə 1604-cü ildə nəşr 
etdirmişdir. Əsər 1926-cı ildə ingilis, 1959-cu ildə fars, 1988-ci ildə isə rus dilinə 
tərcümə olunmuşdur.
110
 Orucbəy Bayat XVI əsrin Azərbaycan şəhərləri (Təbriz, 
Qəzvin, Gəncə, Şamaxı), onların mədəni-ictimai vəziyyəti haqqında dəyərli 
33 
 
məlumatlar vermiş, ölkənin mədəni inkişafında şəhərlərin aparıcı rolunu xüsusilə 
qeyd etmişdir. 
1685-1694-cü illərdə İranda və Azərbaycanda olmuş alman alimi və 
səyyahı Engelbert Kempferin Azərbaycan (türk) dilinin Səfəvi dövlətinin 
hüdudlarında aparıcı rolu, bu dilin zənginliyi və eyni zamanda sadəliyi, müsbət 
keyfiyyətləri haqqındakı məlumatları çox əhəmiyyətlidir.
111 
Avropa və Osmanlı 
müəlliflərinin bəzi əsərlərində dəqiq olmayan məlumatlar (şəhər əhalisinin sayı və 
s. haqqında) vardır. Lakin bu cəhət həmin əsərlərin əhəmiyyətini azaltmır. 
XVIII əsrin əvvəllərindən Rusiya dövlətinin hakim dairələri “dənizlərə 
çıxış əldə etmək” bəhanəsi ilə Cənubi Qafqazda, eləcə də Azərbaycanda öz 
mövqelərini möhkəmləndirmək istiqamətində fəal tədbirlər görməyə başladılar. 
Səfəvilər dövlətinin zəifləməsi buna əlverişli şərait yaratmışdı. Moskva knyazı 
(1721-ci ildən isə Rusiya imperatoru) I Pyotrun təşəbbüsü ilə Cənubi Qafqaza 
kəşfiyyat məqsədilə diplomatlar, “səyyahlar” göndərilirdi. XVIII əsrin sonunadək 
Azərbaycanda olmuş rus “səyyahları”, “diplomatları” gördüklərini  tərtib etdikləri 
yol qeydlərində, gündəliklərində əks etdirmişlər. 1716-1718-ci illərdə 
Azərbaycanda və İranda olmuş A.P.Volınskinin (1689-1740) fəaliyyəti bu 
baxımdan diqqətəlayiqdir. Dövlət xadimi, diplomat olmuş A.P.Volınski 1716-cı 
ilin martında Moskva knyazlığının elçisi sifətilə Səfəvilər dövlətinin paytaxtı 
İsfahana gedərkən 3 aydan artıq Şamaxı şəhərində qalmış, I Pyotrun tapşırığı ilə 
Şirvan haqqında siyasi və iqtisadi səciyyəli məlumatlar toplamışdı.
112
 O, I Pyotrun 
gizli tapşırığına əsasən Azərbaycanda yubanmalı, ölkə haqqında müfəssəl məlumat 
toplamalı idi. A.P.Volınski geri qayıdarkən 8 aya yaxın Azərbaycanda qalmışdı.
113
 
Başlıca diqqətini hərbi, siyasi, iqtisadi, ticarət məsələlərinə, bölgədə yaşayan 
xristian əhalisinin sayına, bu əhalinin siyasi mövqeyinə yönəltmiş A.P.Volınskinin 
məlumatları Azərbaycanın XVIII əsr mühitinin öyrənilməsi üçün əhəmiyyətlidir. 
Həmin əsrin 20-60-cı illərində Azərbaycanda olmuş rus elçilərinin məlumatları da 
əsasən siyasi, iqtisadi səciyyə daşıyır.
114 
Azərbaycan ədəbiyyatı inciləri orta çağların Azərbaycan mədəniyyətinin 
öyrənilməsi gedişində mütləq nəzərə alınmalıdır. “Kitabi-Dədə Qorqud” dastanı 
Azərbaycan tarixinin mühüm mənbələrindən hesab oluna bilər. XV-XVI əsrlərdə 
yenidən yazıda maddiləşmiş bu şifahi ədəbiyyat incisinin ilk dəfə qələmə alınması 
tarixinin X əsrdən əvvəlki dövrlə bağlı olduğu təxmin olunur.
115
 VII-IX əsrlərdə 
tam təşəkkül tapmış bu dastanda ən qədim dini-mifoloji təsəvvürlər və bəzi adət-
ənənələr oğuzların ibtidai dövrünə (III-IV əsrlərə), islamaqədərki tarixi dövrə 
aiddir.
116
 12 boydan ibarət olan “Kitabi-Dədə Qorqud” Azərbaycan mədəniyyəti 
tarixinin misilsiz mənbələrindəndir. Orta çağlarda yaşayıb-yaratmış Azərbaycan 
ədiblərinin (Əfzələddin Xaqani, Nizami Gəncəvi, İmadəddin Nəsimi, Şah İsmayıl 
Xətai, Məhəmməd Füzuli, Molla Vəli Vidadi, Molla Pənah Vaqif və başqaları) 
əsərləri də milli mədəniyyət problemlərimizin araşdırılmasına yardım edən 
mənbələr sırasındadır. 
34 
 
 
§ 2. Problemin tarixşünaslıqda, elmi ədəbiyyatda 
tədqiqi səviyyəsi 
 
“Mədəniyyət” (“kultura”) anlayışının qədim tarixi vardır. Ərəb mənşəli 
anlayış olan “mədəniyyət” “oturaq, köçəri olmayan, şəhər həyatına mənsubluq” 
mənalarını daşıyır.
117 
Avropa mənbələrində, elmi araşdırmalarında geniş istifadə 
olunan “kultura” anlayışı isə ilk dəfə antik Roma natiqi və filosofu Mark Tulli 
Siseronun e.ə. 45-ci ildə yazdığı “Tuskulan disputları” əsərində işlədilmişdir. Antik 
müəllif “kultura”nı nəzəri anlayış kimi işlədirdi.
118
 Bu anlayışı yeni mənada ilk 
dəfə elmi dövriyyəyə 1767-ci ildə Şotlandiya tədqiqatçısı A.Fergüsson daxil 
etmişdir. Anlayışın mahiyyəti haqqında elmi mübahisələr hələ də davam edir. 
Mədəniyyət insanın və cəmiyyətin dəyişdirici fəaliyyəti prosesidir, bu 
fəaliyyətin bütün növlərinin, habelə maddi və mədəni dəyərlərin dialektik 
məcmusudur. Mədəniyyət “cəmiyyətin maddi həyat şəraiti və ictimai 
münasibətlərinin başlıca cəhətləri ilə şərtlənmiş mənəvi həyatıdır ki, maddi həyat 
şəraitinə, ictimai münasibətlərə özünün əks-təsirini göstərir”.
119 
Kulturoloji 
tədqiqat əsərlərində bu anlayışın müxtəlif izahı, tərifi verilir.
120
 
Mədəniyyət nəzəriyyəsi olmadan mədəniyyət tarixinin nisbətən müstəqil 
elm sahəsi kimi meydana gəlməsi, təşəkkülü və inkişafı qeyri-mümkün olardı. 
Mədəniyyət nəzəriyyəsi ilə mədəniyyət tarixi arasında əhəmiyyətli fərqlər var. 
Elmlərdə gedən xüsusiləşmə prosesi tarix elmi üçün də səciyyəvidir. Mədəniyyət 
tarixi bu prosesin nəticəsidir və o, nisbi müstəqilliyə malik olan sahədir. 
Mədəniyyət tarixinin predmeti, tədqiqat obyekti bəşəriyyətin, cəmiyyətin, konkret 
xalqın mənəvi həyatının inkişafı prosesidir. Əgər mədəniyyət nəzəriyyəsi bu 
prosesi konkret-tarixi şəraitdən uzaqlaşaraq, yüksək mücərrədləşdirmə 
səviyyəsində tədqiq edirsə, mədəniyyət tarixi mənəvi həyatın inkişafını konkret-
tarixi səviyyədə, dövrün, regionun, ölkənin xüsusiyyətlərini, konkret-tarixi şəraiti 
nəzərə alaraq araşdırır. Mədəniyyət tarixinin mədəniyyət nəzəriyyəsindən başlıca 
fərqi də məhz bundadır. Mədəniyyət tarixçisinin mənəvi həyatın bütün sahələri 
üzrə (dil, ədəbiyyat, incəsənət, fəlsəfə, elmin müxtəlif sahələri, maarif və s.) 
mütəxəssis olması vacib deyil və buna lüzum da yoxdur. Mədəniyyət tarixçisini 
“birləşdirici ümumiləşdirmələrə yol arayan sintezatora” bənzətmək olar.
121 
Mədəniyyət tarixi yeni sahədir. Hətta bir sıra Avropa ölkələrinin mədəni inkişaf 
tarixinə həsr edilmiş ümumiləşdirici əsərlər yoxdur. 
Azərbaycan mədəniyyəti ümumbəşər mədəni sisteminin tərkib hissəsidir 
və bütün xüsusiyyətləri, səciyyəvi inkişaf tarixi, rəngarəngliyi ilə bu sistemdəki 
qarşılıqlı təsir prosesindən kənarda deyildir. Bu mədəniyyət çoxəsrlik, ziddiyyətli 
inkişaf prosesinin məhsuludur və ona bəsit yanaşmaq elmi araşdırmalarda 
birtərəfliliyə gətirib çıxara bilər. Milli mədəniyyəti qapalı sistem kimi öyrənmək 
meyli düzgün elmi nəticələr çıxarmağa imkan vermir. Dinamik və ziddiyyətli 
35 
 
hadisə olan mədəniyyət ictimai, siyasi, iqtisadi, ideoloji amillərin güclü təsiri 
altında inkişaf edir, həmin amillərə özünün müəyyən əks-təsirini göstərir. Orta 
əsrlərdə siyasi və ideoloji amillərin mədəni həyata təsiri daha çox nəzərə çarpırdı. 
Azərbaycan mədəniyyətinin orta əsrlərdəki inkişafı problemlərini öyrənərkən 
nəzərə almaq zəruridir ki, bu mədəniyyət doğma zəmininə bağlı olmaqla yanaşı 
universal, regional kontekstlərin də məhsuludur. Yəni: 1. Azərbaycan nəinki 
coğrafi, habelə mədəni-tarixi baxımdan Şərq ölkəsidir və azərbaycanlılar qonşu 
olduqları xalqlarla çoxəsrlik qarşılıqlı mədəni-tarixi təsir prosesində olmuşlar; 2. 
VII əsrdən etibarən Azərbaycan islam regionuna, “müsəlman mədəniyyəti” 
sisteminə daxil olan ölkə kimi təşəkkül tapmışdır və orta əsrlərdə islam dininin 
ictimai həyatın bütün sahələrindəki rolu aparıcı idi; 3. Türk xalqlarından biri kimi 
azərbaycanlılar türk dünyasında baş vermiş universal səciyyəli mədəni-tarixi 
hadisələrdən kənarda ola bilməzdilər. Beləliklə, “azərbaycanlılar milliyyət etibarilə 
türk, din etibarilə islam, mədəniyyəti - əsasiyyə etibarilə şərqlidirlər”.
122
 
Milli mədəniyyət monolit, daxilən vahid prosesdir və millətin (xalqın) 
konkret tarixi ilə bağlıdır. Azərbaycan xalqının yaşarılılığının, digər xalqlara güclü 
mədəni-tarixi təsirinin başlıca mənbəyi onun çoxəsrlik inkişaf prosesi ərzində 
yaratdığı, daim zənginləşən mədəniyyət potensialındadır. Mədəniyyət tarixçisinin 
vəzifəsi keçmişdə baş vermiş mədəni inkişaf prosesini öyrənməkdir. O, müasir 
mədəniyyət üçün xas olan keyfiyyətləri orta əsrlərin mədəni həyatına şamil 
etməməlidir. Mədəniyyət tarixçisi müasir mədəni sistemlə keçmiş mədəniyyəti 
üzvi şəkildə əlaqələndirməlidir. Keçmiş mədəni proseslərə müasir meyarlarla 
yanaşmaq arzuolunmaz və qeyri-elmi mövqedir. “Mühakimə etməməli, lakin 
anlamalı. Tarixçinin və xüsusilə XX əsrin sonunun tarixçisinin devizi belədir”.
123
 
Mədəniyyət nəzəriyyəsi və mədəniyyət tarixinin metodoloji 
problemlərinin təhlili, həlli olmadan Azərbaycan mədəniyyətinin çoxəsrlik inkişaf 
prosesini elmi, obyektiv surətdə öyrənmək qeyri-mümkündür. Orta əsrlərin 
Azərbaycan mədəniyyəti tam, vahid prosesin müəyyən mərhələsi olduğu üçün bu 
mədəniyyətin tarixi köklərinin nəzərdən keçirilməsi də zəruridir. Azərbaycan 
mədəniyyətinin inkişafında İntibah mərhələsinin xronoloji hüdudları, bu İntibahın 
başlıca xüsusiyyətləri məsələləri də son dövrün elmi mübahisələri obyektidir. 
Göstərilən problemlər məcmusunun həlli xeyli dərəcədə Azərbaycanın mədəniyyət 
tarixinin konsepsiyasının işlənib hazırlanmasına yardım edə bilər. 
Mədəniyyət nəzəriyyəsi problemləri ilə ciddi şəkildə Qərbi Avropa 
tədqiqatçıları məşğul olmağa başlamışlar. “Mədəniyyət” (“kultura”) anlayışını 
kulturoloji baxımdan, müasir mənada ilk dəfə işlədən tədqiqatçı XVII əsrdə 
yaşamış alman hüquqşünası Samuel Pufendorf (1632-1694) olmuşdur.
124
 O, 
mədəniyyəti “insan fəaliyyətinin məcmusu” kimi başa düşürdü və qeyd edirdi ki, 
mədəniyyət ictimai həyatın, insanın varlığı ilə bağlı olan fenomendir. Lakin 
mədəniyyət insan fəaliyyəti nəticələrinin bəsit məcmusu deyildir. O, özünün hər bir 
inkişaf mərhələsində konkret-tarixi məzmuna malik olan prosesdir. Təbiidir ki, 
36 
 
XVII əsrdə Qərbi Avropada elmin inkişaf səviyyəsi sosioloji tədqiqatlarda ictimai 
hadisələrə proses kimi (dəyişmədə, inkişafda və dinamikada olan faktlar kimi) 
yanaşmağa imkan vermirdi. XVIII əsr ərzində Qərbi Avropada maarifçilik 
hərəkatının görkəmli nümayəndələri (xüsusilə Mari Fransua Arue-Volter və Johann 
Qottfrid Herder) tərəfindən ümumdünya tarixinin universal təcrübələri yaradıldı. 
Qərb və Şərq mədəniyyətlərinin qarşılıqlı təsiri, varisliyi problemləri qaldırıldı. Bu 
sahədə Johann Qottfrid Herderin (1744-1803) rolu böyük idi. Onun “Bəşəriyyət 
tarixinin fəlsəfəsinə dair ideyalar” (1784-1791) adlı əsərində bəşəriyyətin bütün 
tarixi inkişaf yolunu nəzəri cəhətdən təhlil etmək cəhdi göstərildi.
125
 Y.Herder 
hesab edirdi ki, tarixi inkişaf prosesinin başlıca mənbəyi mədəniyyətdir. Herder 
tarix elminin əsas vəzifəsini mədəniyyətin tədqiq olunmasında görürdü. O, dini və 
mənəvi yaradıcılığın bütün növlərini, insanların təsərrüfat fəaliyyətini, ictimai 
münasibətləri mədəniyyətin başlıca elementləri kimi tədqiq edirdi.
126
 Y.Herder 
qədim Şərq xalqlarının əski dövrlərdə yüksək mədəniyyətə malik olduqlarını sübut 
edir və etiraf edirdi ki, elmi biliklərin, astronomiyanın ilk elementləri məhz Şərq 
ölkələrində yaranmışdır. O, ərəb (müsəlman) mədəniyyətinin Qərbi Avropa 
mədəniyyətinə böyük təsirini xüsusilə qeyd edirdi.
127
 Herder mədəniyyətin 
inkişafının başlıca əsasının şəhərlərdə olduğunu göstərirdi. 
XIX əsrin 50-70-ci illərində Almaniya tarixşünaslığında “mədəni-tarixi 
istiqamət” (məktəb) meydana gəldi və təşəkkül tapdı. Bu istiqamətə mənsub olan 
tarixçiləri mədəniyyətin inkişafı tarixinə xüsusi maraq və siyasi tarix problemlərinə 
etinasızlıq səciyyələndirirdi.
128
 Həmin məktəbin nümayəndələri “mədəniyyət” 
anlayışına cəmiyyətin maddi və mənəvi dəyərlərinin məcmusunu, dini inamları, 
etik idealları, ənənələri daxil edirdilər. Tarixşünaslıqda bu istiqamətin yaranması 
təbii və qanunauyğun hal idi. “Mədəni-tarixi istiqamət” tarix elmində baş 
verməkdə olan xüsusiləşmə prosesinin nəticəsi idi. Tarixşünaslıqda “mədəni-tarixi 
istiqamət”in meydana gəlməsini adətən Henrix Rilin (1854-1897) adı ilə 
əlaqələndirirlər. Mədəniyyət nəzəriyyəsi və mədəniyyət tarixi problemlərinin 
tədqiqində Qustav Fraytaqın (1816-1895) da müəyyən rolu olmuşdur. Xarici 
ölkələrin mədəniyyət tarixi elmində Yakob Bürkhardtın mövqeyi müstəsnadır. 50 il 
ərzində incəsənət tarixinin tədrisi ilə məşğul olmuş Yakob Burkhardt İtaliyada 
İntibah (Renessans) probleminin ilk tədqiqatçısı idi. O, tarixşünaslıqda ilk dəfə 
olaraq Avropa mədəniyyətinin təşəkkülünün müəyyən və tam sxemini vermişdir.
129
 
Y.Burkhardt “mədəniyyət” anlayışına maddi və mənəvi dəyərlərin məcmusunu 
daxil edirdi. Ümumiyyətlə, Almaniya, Fransa, İngiltərə tarixşünaslığında 
mədəniyyət tarixi nisbətən müstəqil sahəyə çevrilmiş, həmin ölkələrin mədəni 
inkişaf tarixinə dair xeyli elmi əsər nəşr olunmuşdur. 
Rusiyada mədəniyyət tarixinin öyrənilməsi prosesində mühüm nəticələr 
əldə edilmişdir. Hələ XIX əsrin sonunda-XX əsrin əvvəllərində rus 
tarixşünaslığında orta əsrlərin ideya həyatının və mədəniyyətinin tədqiqi üzrə 
ixtisaslaşmış tarixçilər kütləsi müəyyənləşməyə başladı.
130
 Həmin tarixçilər 
37 
 
arasında V.İ.Qeryenin yetirməsi olmuş M.S.Korelin (1855-1899) xüsusilə seçilirdi. 
M.S.Korelin Rusiyada İtalyan İntibahı problemini tədqiq etmiş ilk araşdırıcı idi. 
M.S.Korelin “İtalyan İntibahının oçerkləri” adlı əsəri (1896) ilə Rusiyada bu 
problemin tədqiqinin əsasını qoymuşdur. Qeyd etmək lazımdır ki, rus tarixçiləri 
əlverişli obyektiv və subyektiv səbəblərə görə öz milli mədəniyyətinin 
araşdırılması sahəsində keçmiş SSRİ-nin başqa milli tarixçilərinə nisbətən xeyli 
irəli getmişlər. 
Azərbaycan tarixşünaslığında da mədəniyyət tarixinin inkişafına güclü, 
həyati ehtiyac və obyektiv zərurət hiss olunmaqdadır. Azərbaycanda mədəniyyət 
problemlərinin tədqiqi istiqamətində ilk təşəbbüs Heydər Hüseynova (1908-1950) 
məxsusdur. İxtisasca filosof olmuş H.Hüseynov Azərbaycan mədəniyyətinin 
məşhur nümayəndələrinin fəlsəfi irsini tədqiq etməyə xüsusi fikir vermişdir. O, 
çoxəsrlik Azərbaycan ədəbiyyatının görkəmli nümayəndələrinin (Nizaminin, 
Xaqaninin, Nəsiminin, Füzulinin) eyni zamanda böyük mütəfəkkir, filosof 
olduqlarını sübut etmişdir. Heydər Hüseynov “Azərbaycan fəlsəfəsi tarixində ilk 
dəfə olaraq göstərdi ki, Azərbaycan fəlsəfəsi əsrlər ərzində ədəbiyyatla sıx əlaqə 
şəraitində inkişaf etmişdir. Azərbaycan xalqının fəlsəfi fikri çoxəsrlik tarixi inkişaf 
ərzində yalnız xüsusi fəlsəfi traktatlarda deyil, habelə ədəbi əsərlərdə izhar 
olunmuşdur”.
131
 Lakin onun başladığı mühüm işin yerinə yetirilməsində 
uzunmüddətli fasilə yarandı. Son dövrdə Azərbaycan mədəniyyəti nəzəriyyəsi ilə 
məşğul olan ən məhsuldar tədqiqatçı Z.Ə.Quluzadədir. Onun tədqiqat əsərləri
132
 
mədəniyyət nəzəriyyəsinin və mədəniyyət tarixinin nəzəri problemlərinin 
tədqiqində mühüm nailiyyətdir. Z.Quluzadə problemləri fəlsəfi baxımdan nəzərdən 
keçirmişdir. Onun əsərlərində Şərq regionunun, Azərbaycanın mədəniyyəti (orta 
əsrlər dövrü) fəlsəfi ümumiləşdirmələr səviyyəsində tədqiq olunmuşdur. 
Kulturoloji ədəbiyyatda “mədəniyyət” anlayışı, bu anlayışın mahiyyəti, 
məzmunu, başlıca elementləri, tarixi tipləri haqqındakı fikirlər müxtəlifdir. Müasir 
kulturoloji tədqiqatlarda bu anlayışın 250-dən artıq tərifi vardır.
133
 Son zamanlar 
həminanlayışa verilmiş təriflərin sayı daha da artmışdır. Anlayışa verilmiş təriflərin 
çoxluğu, tərif vermiş müəlliflərin sayı və təriflərin artım dinamikası problemə olan 
sonsuz marağın göstəricisidir. “Mədəniyyət” qədər çoxmənalı və geniş yayılmış 
digər bir anlayışı təsəvvür etmək çətindir.
134 
Mədəniyyət insanın, cəmiyyətin, 
bəşəriyyətin ictimai-mütərəqqi fəaliyyətidir. Bu fəaliyyət gerçəkliyin və şüurun 
bütün sahələrində vardır. Həmin fəaliyyət maddi, mənəvi dəyərlərin yaradılmasının 
və “istehlakının” dialektik vəhdəti formasında gedən ziddiyyətli prosesdir. “Çox 
məhdud mənada maddi və mənəvi mədəniyyəti nəzərdə tuturlar”.
135
 “Mədəniyyət” 
tarixi kateqoriyadır: Onun inkişafı tarixi şəraitin dəyişməsindən asılıdır. 
Mədəniyyət nəzəriyyəsi sahəsində mübahisələr son 20 ildə daha da 
canlanmışdır. Tədqiqatçıların əksəriyyəti mənəvi mədəniyyəti ümumiyyətlə 
mədəniyyətin sinonimi kimi başa düşür. Mədəniyyət ictimai prosesdir. O, insanın 
meydana gəlməsi ilə yaranır, uzun inkişaf prosesində cəmiyyəti “müşayiət edir” və 
38 
 
öz inkişafında müxtəlif mərhələlərə malikdir. Tədqiqatlardan birinin müəllifləri 
qeyd edirlər ki, “mədəniyyət” və “incəsənət” kimi mürəkkəb, çox mənalı anlayışlar 
ümumiyyətlə konkret tərifə sığmır. Bu anlayışların mənasının tam şəkildə açılması 
ehtimalı çox azdır
136
. Maddi və mənəvi ədəniyyət bütöv, “mədəniyyət” adlanan 
sistemin iki tərəfidir. Onları nə bir-birinə qarşı qoymaq, nə də eyniləşdirmək 
mümkün deyildir. İnsan mədəni fəaliyyətin subyekti, mədəni dəyərlərin yaradıcısı, 
aparıcısı və eyni zamanda istehlakçısıdır. Hər hansı bir mədəni fəaliyyət ictimai 
səciyyə daşıyır. Lakin hər ictimai fəaliyyət mədəni səciyyəyə malik deyildir. 
Mədəniyyətin inkişaf qanunauyğunluqlarından biri varislik əlaqəsidir. 
Mədəniyyətin tərəqqisində, müxtəlif tarixi mərhələlərin arasında varislik əlaqəsi 
olmadan bu prosesin tamlığı mümkün deyildir. “Varislik sayəsində yeni nəsillərə 
məlum olanları axtarmaq, kəşf olunmuşları yenidən aşkar etmək…, yenidən 
yaratmaq lazım gəlmir”.
137
 Varislik prosesləri bir xalqın mədəniyyətinin inkişafı 
çərçivəsi ilə məhdudlaşmır. Əgər dil və ənənə kimi sahələrdə varislik prosesləri 
müəyyən bir xalqın mədəni-tarixi çərçivəsində daha tam şəkildə baş verirsə, 
mədəniyyətin digər sahələrində (elmdə, incəsənətdə) bir xalqın mədəni irsi digər 
xalqların da mədəni potensialına, irsinə daxil olur. Bəzən bir xalqın mədəni irsi 
digər bir xalq tərəfindən daha artıq dərəcədə inkişaf etdirilir. Lakin bu və ya digər 
xalqların mədəniyyətindəki inkişaf xüsusiyyətləri hətta kənar mədəniyyətin güclü 
təsiri şəraitində də məhv olmur. “Əsil mədəniyyət öz ilhamını dünyanın müxtəlif 
guşələrindən alır. Lakin bu mədəniyyət doğma zəmində yetişir və geniş xalq 
kütlələrinə dayaqlanır”.
138
 Milli mədəniyyətin inkişafı prosesində hər bir yeni 
mərhələ keçmiş mərhələ olmadan mümkün deyildir və eyni zamanda bu mərhələni 
inkar edir. Hər bir mərhələ keçmişdən özünə lazım olanları alır
139
, inkişaf etdirir.  
Müxtəlif mədəniyyətlərin qarşılıqlı əlaqəsi və təsirinin labüd nəticəsi milli 
mədəniyyətlərin əksəriyyətinin sinkretik səciyyə daşımasıdır. Mədəniyyətlərin 
qarşılıqlı əlaqəsi və təsiri prosesi də obyektiv qanunauyğunluqdur. “Mədəni sintez 
müxtəlif və bəzən bir-birinə əks olan mədəniyyətlərin qarşılıqlı təsirinin 
nəticəsidir. Bu, tanışlıqdan qavrayışa və mənimsəməyə gedən prosesdir”.
140
 Bu 
proses sayəsində mədəniyyətin inkişafında varislik əlaqəsi nəinki bilavasitə, habelə 
vasitəli şəkildə də ola bilər.
141
 
Mədəniyyətin tipləri haqqında mübahisələr müxtəlif elmi fikirlərin irəli 
sürülməsi, əsaslandırılması ilə müşayiət olunur. Fikir ayrılıqlarının başlıca səbəbi 
mədəniyyət nəzəriyyəsinin və tarixi problemlərin obyektiv mürəkkəbliyidir. ABŞ 
tədqiqatçısı F.Nortrop belə hesab edir ki, indiyədək mövcud olmuş mədəniyyətləri 
iki böyük qismə - Şərq və Qərb mədəniyyəti tiplərinə ayırmaq lazımdır.
142
 O, Şərq 
mədəniyyət tipinə dünyanın bilavasitə qavranılması prosesində intuitivlik, 
emosionallıq cəhətlərinin xas olduğunu göstərir. Tədqiqatçı Qərb mədəniyyəti 
üçün isə nəzəri konsepsiyalar şəklində dərketmənin səciyyəvi olduğunu qeyd 
edirdi. F.Nortrop belə hesab edir ki, Şərq mədəniyyəti yalnız qeyri-texniki 
sivilizasiya, təsvir səciyyəli elmlər və impressionist incəsənət yaratmağa qabildir. 
39 
 
Onun fikrinə görə, Şərq mədəni sistemində zaman konkret, sona çatmış, qapanmış 
dairə timsalındadır. Həm tarix, həm də təbiət bu qapalı dairəyə sığışdırılmışdır. 
F.Nortrop beləqənaətə gəlir ki, məhz buna görə də Şərq mədəniyyətində insanla 
təbiətin qovuşması ali fəzilət hesab olunur. Onun mülahizələrində 
(“avropasentrizm”in təsiri olsa da) müəyyən həqiqət vardır. C.Nehrunun fikri bu 
baxımdan F.Nortropun qənaəti ilə səsləşir: “Sanskrit poeziyasında və hind 
musiqisində olduğu kimi incəsənətdə də rəssam, bəstəkar sanki özünü təbiətlə 
eyniləşdirir, bütün əhvali-ruhiyyəsi ilə insana xas olan təbiətlə və kainatla 
həmahənglik hisslərini ifadə edirdi. Bu, bütün Asiya incəsənətinin leytmotividir. 
Asiya incəsənəti məhz bunun sayəsində böyük müxtəlifliklərə və aydın sezilən 
milli fərqlərə baxmayaraq məlum vahidliyə, birliyə malikdir”.
143
 
Mədəniyyətin bir sistem kimi qeyri-bərabər inkişaf strukturuna malik 
olması onun inkişafında universal təmayüldür. Məlumdur ki, mədəniyyətə 
incəsənətin müxtəlif sahələri, elm, maarif, dil, fəlsəfə, siyasi və hüquqi, etik 
baxışlar sistemi, din və s. daxildir. Mədəniyyətin sistem kimi fəaliyyəti cəmiyyətdə 
baş verən ictimai-siyasi, iqtisadi amillərdən asılıdır. Hər hansı bir ictimai sistemin 
(bütövlükdə bəşəriyyətin, cəmiyyətin və s.) dinamikası onun daxilində olan 
ziddiyyətli proseslərlə bağlıdır. Bu mənada mədəniyyətin ayrı-ayrı elementlərinin 
gücü, potensiyası da cəmiyyətdə olan ziddiyyətli proseslərin axarından irəli gəlir. 
Mədəniyyətin (xüsusilə onun tərkib hissəsi olan incəsənətin) keyfiyyəti tam surətdə 
iqtisadiyyatın və texnikanın inkişaf dərəcəsi ilə müəyyən edilmir. İqtisadiyyat 
yalnız son nəticədə mənəvi həyat sahələrinin inkişafını müəyyən edir. Məsələn, 
“incəsənətə istehsalın inkişaf səviyyəsindən daha çox təsir göstərən amillər siyasət, 
əxlaq və dindir”.
144
 Dinin və siyasətin mədəni həyata güclü, bəzi hallarda həlledici 
təsiri xüsusilə orta əsrlərdə olmuşdur. Orta əsrlərdə ictimai həyatın müxtəlif 
sahələrinin zəif differensiasiyası (mədəniyyət elementlərinin sıx əlaqəsi, 
çulğalaşması) da həmin dövrünsəciyyəvi xüsusiyyətlərindən biridir. Fəlsəfə, əxlaq, 
hüquqşünaslıq, qanunvericilik bir-birindən tamamilə ayrılmamışdı, bir-birinə 
çulğaşan sistem əmələ gətirmişdi.
145 
Mədəniyyətin başlıca elementləri olan, incəsənət sistemində müstəsna 
mövqeyi və rolu olan ədəbiyyat, din, elm, fəlsəfə, folklor, dil və ədəbi dil 
məsələləri, Azərbaycan mədəniyyəti tarixinin xalqımızın təşəkkülü və inkişafı 
prosesi ilə üzvi bağlılığı, “avropasentrizm” və “Şərq sentrizmi” və digər nəzəri-
metodoloji problemlər təqdim olunan əsər müəllifinin monoqrafiyasında
146
 və 
məqalələrində
147
 öz əksini tapmışdır. 
Xalqın mədəniyyət tarixi araşdırılarkən Azərbaycan İntibahı probleminin 
aktuallığını və əhəmiyyətini nəzərə almaq vacibdir. XIX əsrin 60-cı illərinədək son 
orta əsrlərdə baş vermiş mədəni-tarixi proses - İntibah elmdə xüsusi tədqiqat 
obyekti olmamışdır. 1860-cı ildə, Leypsiqdə, alman tarixşünaslığında “mədəni-
tarixi istiqamətin” (XIX əsrin 50-70-ci illərində təşəkkül tapmışdır) nümayəndəsi 
olan Yakob Burkhardtın (1818-1897) “İtaliyada Renessansın tarixi” adlı əsəri nəşr 
40 
 
edildi. Y.Burkhardt “Renessans” anlayışını müəyyən mədəni-tarixi mərhələnin adı 
kimi ilk dəfə irəli sürən tədqiqatçılardandır.
148 
Təbiidir ki, problemin həllinin ilk 
cəhdi sonrakı tədqiqatlara təkan verdi. İlk tədqiqatlarda İntibah (Renessans) sırf 
İtaliya mədəni-tarixi fenomeni hesab edilirdi. Sonralar sübut olundu ki, İntibah 
Avropa ölkələrinin bir çoxunda (İspaniyada, İngiltərədə, Fransada və s.) baş 
vermişdir. Şərq regionunda Renessansın mümkünlüyü fikri elmi şəkildə sübut 
olundu,
149
 Cənubi Qafqazda (Gürcüstanda, Azərbaycanda və “Ermənistan”da) 
İntibahın keçilmiş mədəni-tarixi mərhələ olduğunu isbat edən əsərlər nəşr edildi.
150
 
Azərbaycan Renessansı fikrini müdafiə edən, onu əsaslandırmağa çalışan 
müəlliflərin əsərləri meydana gəldi.
151 
Azərbaycan tədqiqatçılarının əksəriyyəti 
Azərbaycanda Renessansın XII əsrin II yarısında– XIII əsrin əvvəllərində baş 
verdiyini isbat etməyə çalışır, bu fenomenin Nizami Gəncəvi dövrü və ədəbi, bədii, 
fəlsəfi, elmi irsi ilə bağlı olduğunu qeyd edir. Lakin Azərbaycan İntibahı 
probleminin müsbət həllinə bir çox tədqiqatçıların avropasentrist düşüncə tərzi 
mane olur. Məsələnin müsbət həlli üçün vacib olan əsas şərt Qərbin, həm də Şərqin 
tarixinin mükəmməl şəkildə öyrənilməsi və onlar arasındakı oxşar, fərqli cəhətləri 
elmi surətdə müqayisə etməkdir. “Nəinki öz xalqından öyrənmək, habelə ardıcıl və 
diqqətli surətdə digər xalqların da tarixi təcrübəsini nəzərdən keçirmək, onların 
inkişafındakı oxşar və fərqli cəhətləri müəyyələşdirmək zəruridir”.
152
 
Azərbaycanda İntibah problemini “Şərq sentrizmi” mövqelərindən həll etmək 
cəhdləri də arzu olunan nəticələri verməmişdir. XVI-XVII əsrlərin Azərbaycan 
mədəniyyətinin bir çox faktlarının öyrənilməsi mədəni-tarixi inkişafımızda 
İntibahın məhz həmin dövrdə baş verdiyini söyləməyə əsas verir. Zənn edirik ki, 
problemə Ümumtürk İntibahı kontekstindən yanaşmaq daha məqsədəuyğundur. 
XV-XVI əsrlər türk xalqlarının mədəni-tarixi həyatında özünüdərk prosesi ilə 
səciyyəvidir. Siyasi dirçəliş (Əmir Teymurun qurduğu dövlətin, Azərbaycanın 
Qaraqoyunlu və Ağqoyunlu dövlətlərinin, Osmanlı və Səfəvi dövlətlərinin qüdrəti, 
Yaxın və Orta Şərq regionunda bu türk dövlətlərinin aparıcı mövqeyi), ictimai-
iqtisadi sahədə canlanma, türk dilinin potensial imkanlarının daha aydın şəkildə 
aşkara çıxması, ədəbi sahədə fars dilinin tədricən sıxışdırılması, folklor faktlarının 
xüsusi intensivliklə məhz XVI-XVII əsrlərdə artması, incəsənətin bir çox 
sahələrində (təsviri incəsənətdə, dekorativ sənət sahələrində, memarlıqda, 
plastikada və s.) İslam ehkamlarından geri çəkilmə, qədim türk irsinə, 
dünyagörüşünə “qayıdış”, insanpərvərlik ideyaları Ümumtürk İntibahının 
(oyanışının, əski irsə “qayıdışının”, özünüdərkinin) başlıca xüsusiyyətlərindən idi. 
XV-XVII əsrlərdə baş vermiş bu universal prosesin mərkəzində Azərbaycan 
dururdu. Son dövrün bir sıra tədqiqat əsərləri Azərbaycan İntibahının XVI-XVII 
əsrlərin tarixi faktı olduğunu təsdiq edir. (Təbiidir ki, həmin əsərlərin müəllifləri 
Azərbaycan İntibahı probleminə deyil, mədəniyyətin müxtəlif sahələrinə konkret 
tədqiqat obyekti kimi yanaşmışlar).
153
 
41 
 
Renessans haqqında bütün istiqamətlərdən olan bütün tarixçilər danışırlar. 
“Onları birləşdirən ümumi cəhət həmin mərhələnin ilk növbədə mədəni 
məzmununu nəzərdə tutmalarıdır. Fərqlər isə bundan ibarətdir ki, bəziləri 
Renessansda mədəniyyət tarixinin yalnız bir mərhələsini görür, digərləri isə onun 
mədəni-tarixi məzmununu ictimai-iqtisadi məzmunu ilə əlaqələndirirlər, yəni 
Renessansı ümumtarix prosesinin xüsusi vəsiləsi kimi nəzərdən keçirirlər”.
154 
Tədqiqatçılar İntibaha müxtəlif meyarlarla yanaşmaqla “İtalyan İntibahı”, “Qərb 
Renessansı”, “Şərq Renessansı”, “Müsəlman Renessansı”, “Azərbaycan İntibahı” 
kimi anlayışlar irəli sürmüş, həmin mərhələnin başlıca cəhətlərini göstərməyə cəhd 
etmişlər. Avropa xalqlarının mədəni-tarixi inkişaf prosesini izləsək, onlarda 
İntibahın yeniləşmə, özgünləşmə şəraitində, bir-birindən keyfiyyətcə ayrılıb 
müstəqil millətlərə (xalqlara) çevrilməsi prosesinin başlanğıcında olduğunu 
görərik. İntibah (Renessans) universal, qanunauyğun, xalqların inkişafında labüd 
olanmərhələdir. Vaxtaşırı yeniləşməyən, “özünəqayıtmayan”, “oyanış” mərhələsi 
keçirməyən xalqın mədəniyyət faktları regional, ümumdünya mədəni sistemlərinin 
içərisində itib-batır, “İntibah mərhələsi hər halda ilk növbədə, uzun, fasiləsiz 
inkişaf edən tarixi həyata və mədəniyyətə malik olan xalqlarda meydana gəlir”.
155
 
Tədqiqatçıların əksəriyyəti Renessansı feodalizmdən kapitalizmə keçid dövrünün 
mədəni-tarixi prosesi kimi təqdim edir.
156
 Renessansın yalnız kapitalist 
münasibətlərinin təşəkkülü ilə əlaqələndirilməsi problemə bəsit yanaşmanın 
nəticəsidir və habelə “avropasentrizm”in təzahürüdür. İntibah dövrü hələ də feodal 
erasına məxsusdur. “Hər halda bu, feodal cəmiyyəti tarixinin xüsusi 
mərhələsidir”.
157
 İntibahın (Renessansın) başlıca əlaməti nədir? Uzun, fasiləsiz, 
zəngin mədəniyyətə və tarixə malik olan xalqın mədəni-tarixi inkişaf prosesində 
daha yüksək mərhələdə, yeni tarixi şəraitin tələbatlarına uyğun şəkildə özünün 
qədim (antik) irsinə “qayıdışıdır”, bu “qayıdış” əsasında yeniləşməsidir, 
“oyanmasıdır”. Digər əlamətlərin (mədəniyyətin dünyəvi səciyyə daşıması, 
humanizm və s.) əhəmiyyətini mütləqləşdirməklə problemin həllinə nail olmaq 
mümkün deyildir. Mövcud olan tarixi material təsdiq edir ki, “Renessans hər yerdə, 
müxtəlif mərhələlərdə, müxtəlif məzmunda baş vermişdir”.
158
 Müxtəlif ölkələrdə, 
müxtəlif tarixi mərhələlərdə və müxtəlif məzmunda baş vermiş İntibah 
mədəniyyətini İtalyan Renessans mədəniyyəti ilə müqayisə etmək də düzgün 
deyildir. “Əgər Renessansın tarixi təsadüf deyil, tarixi qanunauyğunluq olduğu 
məlum olarsa, onda bu qanunauyğunluğu öz keçmişində Qədim dövrü və orta 
əsrləri yaşamış xalqlara aid etmək olar”.
159
 
Müxtəlif xalqlarda mədəni-tarixi inkişaf prosesi ərzində bir neçə İntibahın 
mümkünlüyü fikri də maraqlıdır. Hindistan elmi ədəbiyyatında bu problem daha 
intensiv surətdə nəzərdən keçirilir.
160
 İntibah probleminə bu yöndən yanaşmada da 
rasional və maraqlı cəhətlər vardır. Etnoslar uzun tarixi dövr ərzində qarşılıqlı təsir 
prosesindədirlər. Onlar qarşılıqlı mədəni təsir prosesində daim “yeniləşirlər”, yeni 
keyfiyyət mərhələlərini yaşayırlar. 
42 
 
Azərbaycan İntibahı problemi yeni deyildir. Hələ XX əsrin 40-cı illərində 
M.Rəfili, M.İbrahimov monqol istilalarına qədərki dövrdə (XII-XIII əsrlərdə) 
Azərbaycanda İntibah (Renessans) elementlərinin olduğunu əsaslandırmağa 
çalışırdılar. M.Rəfili yazırdı: “Elm indiyədək “Renessans” anlayışını digərlərindən 
üstün hesab edir. Azərbaycan Renessansı gerçək ictimai-mədəni hadisədir… Bu, 
ilk növbədə iri milli monarxiyaların yaranması, şəhərlərin və demokratiyanın 
inkişafı, burjua münasibətlərinin artımı ilə şərtlənmiş mütərəqqi çevriliş idi”.
161
 
Problemə yanaşmada mövcud meyarlardan hansının üstün olmasının qeyri-
müəyyənliyi, avropasentrist düşüncə tərzi,  XII-XIII əsrlərin ictimai-iqtisadi inkişaf 
səviyyəsi haqqındakı təsəvvürün tarixi gerçəkliklərə uyğun olmaması M.Rəfilinin 
bu fikri üçün səciyyəvi idi. Bu, ilk növbədə həmin dövrdə Azərbaycan tarix 
elminin lazımi səviyyədə inkişaf etməməsinin təzahürü kimi qiymətləndirilə bilər. 
1550-ci ildə italyan rəssamı, memarı və incəsənət tarixçisi Corco 
Vazarinin “Rəssamların həyatı haqqında hekayələr”də ilk dəfə işlətdiyi 
“Renessans” istilahı,
162
 bu tarixi mərhələ, Azərbaycan Renessansı problemı 
ətrafında mübahisələr son 40 ildə daha da intensivləşmişdir. “Azərbaycan 
Renessansı tarixi gerçəklikdir və bu haqda ehtiyatla danışmaq olmaz”.
163
 Son 
dövrün tədqiqatçıları (Ə.Ağayev, Y.Qarayev, A.Hacıyev, A.Rüstəmova, 
Z.Quluzadə, D.Əliyeva) “XII-XIII əsrlərdə Azərbaycan İntibahı” ideyasını inkişaf 
etdirmiş, əsərlərində həmin dövrün mədəniyyətinin Renessans səciyyəsi daşıdığını 
göstərmişlər. Lakin həmin ideyaya avropasentrist meyarlarla yanaşma tərzi hal-
hazırda da aparıcı mövqe tutmaqdadır. Azərbaycan Renessansı probleminin həllinə 
“Şərqin tarixi inkişaf prosesinin kifayət qədər öyrənilməməsi və düşüncə tərzinin 
“avropasentrizmi”
164
 mane olur. Azərbaycan tarix elminin son 50 ildə 
Azərbaycanın ictimai-iqtisadi və siyasi inkişaf problemlərinin həlli sahəsindəki 
uğurları şəraitində bu, xüsusilə təəssüf olunası faktdır. Bəzi tədqiqatçılar “Şərq 
sentrizmi” (əslində “avropasentrizm”in astar üzü) mövqeyindən çıxış edərək XII-
XIII əsrlərdə Azərbaycanda Renessansın mümkünlüyünü sübut etməyə çalışırlar. 
R.Əliyev Nizami Gəncəvinin yaşadığı dövrü belə təsvir edir: “Sosial tərəqqinin 
başqa bir göstəricisi feodalların “burjualaşması” idi… Monqolların hücumundan 
qabaq Azərbaycanda və qonşu ölkələrdə feodal ictimai münasibətləri elə bir 
səviyyəyə çatmışdı ki, yeni, daha yüksək sosial-iqtisadi formasiyanın meydana 
gəlməsi üçün zəmin yaranmışdı…Şərqdən gətirilmiş mədəniyyət Avropanın 
ümumi tarixi inkişaf prosesini xeyli sürətləndirdi. Sonralar Avropada İntibah 
dövrünü (Renessansı) doğuran bütün ilkin şərtlərin hamısı bu dövrdə 
yaranmışdı”.
165
 XII-XIII əsrlərdə feodalların “burjualaşması” prosesinin baş 
verdiyini sübut edən tarixi faktlar yoxdur. Şəhər həyatının çiçəklənməsi və pul 
tədavülünün artımı, sənətkarlığın inkişafı isə o dövrün bütün Şərq aləmi üçün 
səciyyəvi idi. R.Əliyev “yeni, daha yüksək sosial-iqtisadi formasiya” ifadəsi ilə 
məhz kapitalizmi  nəzərdə tutur. Hər hansı bir xalqın İntibahında kapitalist 
elementlərinin təşəkkülünün həlledici olduğunu sübut etməyə çalışmaq 
43 
 
“avropasentrizmin” təzahürüdür. Biz bu problemə münasibətimizi bildirərkən 
ədəbiyyatda mövcud olan Şərq Renessansını Qərb qəlibinə yerləşdirmək, onda 
Qərb Renessansının oxşarını görmək cəhdlərinə qarşı çıxış edirik. XII-XIII əsrlərin 
Şərq Renessansı (Azərbaycan da həmin mədəni sistemin tərkib hissəsi kimi) gerçək 
tarixi fakt idi. XII-XIII əsrlərdə Şərq mədəni sisteminin dəyərlərinin dirçəlməsi, 
“oyanışı” prosesi olan Azərbaycan İntibahı (Renessansı) regional səciyyə daşımış, 
Şərq Renessansının tərkib hissəsi olmuşdur. Həmin dövr Azərbaycan 
mədəniyyətinin inkişafında əsaslı keyfiyyət çevrilişi ilə səciyyəvi olmuşdur. Lakin 
bu prosesdə Azərbaycan xalqının mədəni-tarixi imkanları tam şəkildə 
gerçəkləşməmişdi. Ona görə də Azərbaycan tədqiqatçıları bu dövrdə baş vermiş 
İntibah barədə daha ehtiyatlı mülahizələr irəli sürməyi, “Renessans 
elementləri”ndən, “Nizaminin yaradıcılığının Renessans təbiətli olmasından”
166 
bəhs etməyi üstün tuturlar. Mədəni imkanların intensiv, kütləvi şəkildə 
gerçəkləşməsi, özəl tarixin qədim dövrlərinə “müraciət”, islamaqədərki inamların 
incəsənətdə aşkarlanması və s. kimi İntibah üçün səciyyəvi olan cəhətlər XVI-
XVII əsrlərdə Azərbaycan mədəni-tarixi mühiti üçün səciyyəvi idi. 
XVI-XVII əsrlərdə Azərbaycan İntibahı Ümumtürk İntibahı kimi 
universal bir hadisənin tərkib hissəsi olmuşdur. Bu İntibah ilk növbədə siyasi 
sahədə, türk (Azərbaycan) özünüdərki əsasında daha qabarıq idi. XV əsrdə 
Qaraqoyunlu və Ağqoyunlu, Şirvanşahlar dövlətləri, XVI əsrin əvvəllərindən isə 
Səfəvilər dövləti siyasi dirçəlişin mühüm faktları kimi qeyd olunmalıdır. Bu 
dövlətlər monqol əsarətindən sonra Azərbaycan xalqının İntibahını təmin etmiş 
sabit siyasi birliklər idi. 
İntibah prosesində Azərbaycan Səfəvilər dövlətinin mövqeyi və rolu 
böyük əhəmiyyətə malik idi. “Səfəvilər dövlətinin tarixi Azərbaycan xalqının tarixi 
ilə, onun etnik konsolidasiyası ilə qırılmaz surətdə bağlıdır. Azərbaycanın cənub və 
şimal vilayətlərinin nisbətən vahid, mərkəzləşmiş Səfəvilər dövlətinin 
hüdudlarında birləşdirilməsi bu vilayətlərin keçmişdəkinə nisbətən daha çox siyasi, 
iqtisadi, mədəni və etnik yaxınlaşması üçün əsas yaratdı”.
167
 Səfəvilər dövləti 
(1501-1736) Şirvanşahlar dövlətindən sonra Azərbaycanın ən sabit siyasi tarixə 
malik olan orta əsr dövləti idi. Təxminən bir əsr ərzində Səfəvilər dövləti 
Azərbaycan mədəniyyətinin (müharibələrə və dağıntılara, itkilərə baxmayaraq) 
yüksəlişini təmin etdi. Azərbaycan mədəniyyətinin vahid zəmində, yüksələn xətlə 
inkişafında türk (Azərbaycan) özünüdərkinin gerçək faktının - Səfəvilər dövlətinin 
mühüm rolu olmuşdur.  
Azərbaycanda İntibah türk dilinin aparıcı əhəmiyyət kəsb etməsi, 
türkcədən ilk dəfə dövlətlərarası münasibətlər sistemində istifadə olunması, ədəbi 
əsərlərin bu dildə yazılması və s. ilə səciyyəvidir. Azərbaycan xalqının etnogenetik 
inkişafı prosesində aparıcı rol oynamış qədim türk dili məhz bu dövrdə öz 
imkanlarını aşkarladı. “Həmin dövrdə Azərbaycan xalqının düşüncə tərzində, 
mədəni-maddi-siyasi həyatında dönüş yaranır, yeni dövr başlanır. Ümumiyyətlə, 
44 
 
türk dillərində differensiasiya XVI əsrin axırlarından aydın hiss olunmağa başlayır. 
Bu da təsdiq edir ki, XVI əsr həmin xalqların tarixində yeni mədəni-mənəvi dövrün 
astanasıdır”.
168
 “Azərbaycan dili” anlayışına XI əsrin görkəmli ədəbiyyatşünası 
olmuş Xətib Təbrizinin yaradıcılığında təsadüf olunur. Lakin qədimlərdən 
əsrimizin 30-cu illərinədək bu dil “türk dili” adı ilə tanınmışdır. Türk dili 
Səfəvilərin və qızılbaşların doğma dili idi və XVIII əsrin ilk rübünə qədər sarayda 
və orduda öz aparıcı mövqeyini saxlamışdır. 
Ədəbiyyat sahəsində bu İntibah türk dilində yazılmış bədii əsərlərin 
artması ilə səciyyəvidir. Əgər Azərbaycanın XV-XVI əsrə qədərki peşəkar ədibləri 
ərəb və fars dillərində yazırdılarsa, XVI əsrdə şərait əsaslı surətdə dəyişdi. Türk 
özünüdərki prosesi ədəbiyyatda da özünü göstərməyə başladı. İmadəddin 
Nəsimidən etibarən güclənmiş bu proses XVI-XVII əsrlərdə özünün yüksək 
mərhələsini keçirmişdir. Azərbaycan ədəbi dilinin inkişafında Şah İsmayıl 
Xətainin, Füzulinin, Kişvərinin, Həqiri Təbrizinin, Xətai Təbrizinin, Fədai 
Təbrizinin və Əmani Məhəmmədin mühüm rolu olmuşdur. “Bu dövrdə 
Azərbaycan dilində bədii əsərlərın yazılması ümumi hal oldu. Farsca, ərəbcə 
yazmaq isə getdikcə məhdudlaşdı. Azərbaycan dili həm şifahi, həm yazılı qollar 
üzrə sarayda, mədrəsələrdə, şəhərli tacirlərin, sənətkarların işlərində və 
məclislərində artıq normalaşmış ədəbi dil halında işlənilən ümumi ünsiyyət və 
mədəniyyət vasitəsi olmuşdur”.
169
 Azərbaycan ədəbiyyatında nəsr janrının 
təşəkkülü prosesi başlandı. Nəsrin bir janr kimi yaranması Məhəmməd Füzulinin 
adı ilə bağlıdır. 
Azərbaycan İntibahı incəsənətin bir sıra sahələrində (miniatür rəssamlığı, 
dekorativ və tətbiqi sənət sahələri, memarlıq, plastika, musiqi və s.) özünü təzahür 
etdirirdi. İslam ehkamlarının bir çox qaydalarına riayət olunmaması, islamaqədərki 
ənənələrə və inamlara “qayıdış” faktları, qədim türk irsinə, dünyagörüşünə 
“qayıdış” bu dövrün incəsənət əsərləri üçün səciyyəvi hal idi. “Bu dövrdə 
incəsənətdə islamaqədərki motivlər yenidən dirçəldi. Daşdan, metaldan olan 
məmulatların dekorunda insan, heyvan və quş təsvirləri yenidən mərkəzi yeri 
tutmağa başlayır”.
170
 XVI-XVII əsrlərdə hətta qəbir daşları üzərində insanların, 
heyvanların və digər canlıların təsviri olan süjetli rəsmlər artmışdı. Gerçək həyat 
səhnələrini təsvir edən süjetli rəsmlər Azərbaycan incəsənətinin və digər xalqların 
mədəniyyətinin qədim əlaqələrindən xəbər verir. Azərbaycan ərazisində aşkar 
olunmuş daşyonma sənəti nümunələrinin (at və qoyun fiqurlarının) əksəriyyəti 
XVI-XVII əsrlərə aiddir və Azərbaycan türklərinin digər türk xalqları ilə qədim 
əlaqələrinin təsviri ifadəsini verir.
171 
Xalçaçılıqda, kaşıkarlıqda, miniatür 
rəssamlığında da qədim irsin intibahı gerçək fakt idi. Azərbaycan miniatürlərinin 
tarixi dövrləri əhatə dairəsi çox genişdir: Eramızdan əvvəl IX əsrdən başlayaraq 
yeni eranın XVI əsrinin sonlarınadək. Miniatürlərdə Şərq regionunda yaşayan 
xalqların qədim dövrünə dair hadisələrin təsviri mühüm yer tutur. Bu təsvirlərdə 
45 
 
İranın və Turanın qədim dövrlərdən olan qarşıdurması faktlarına xüsusi fikir 
verilmişdir. İncəsənətin inkişafı, yüksəlişi Azərbaycan ərazisi ilə məhdudlaşmırdı. 
Azərbaycan İntibahının mühüm təzahürlərindən biri folklorun güclü 
tərəqqisi idi. “Koroğlu”, “Şah İsmayıl”, “Abbas və Gülgəz”, “Əsli və Kərəm”, 
“Aşıq Qərib” dastanları, sonsuz folklor nümunələri XVI-XVII əsrlərin məhsulu idi. 
XVI-XVII əsrlərin Azərbaycan dastanları hətta öz dövrünün ictimai-siyasi 
hadisələrini əks etdirərkən antik (qədim) mədəniyyətimizin bir çox cəhətlərini 
“dirçəldirdi”. Qədim türk inamları, türk mənəvi-psixoloji keyfiyyətlərinin 
məcmusu eposlarda da öz əksini tapmışdır. 
XVI-XVII əsrlərdə baş vermiş “özünəqayıdış” prosesini Azərbaycan 
İntibahı mərhələsi kimi qiymətləndirmək olar. Əgər XII-XIII əsrlərdə (monqol 
istilalarına qədər) Azərbaycanda İntibah Şərq (islam) regionunda baş vermiş 
regional fenomenin - Şərq İntibahının konkret faktı idisə, XVI-XVII əsrlərdə 
Azərbaycan İntibahı türk dünyasında baş vermiş universal hadisənin - Ümumtürk 
İntibahının konkret faktı idi. Hər iki hadisə Azərbaycan tarixinin və 
mədəniyyətinin təkamülündə əsaslı keyfiyyət mərhələsidir. Lakin XVI-XVII 
əsrlərin Azərbaycan İntibahı məzmununa görə daha dərin idi və mədəniyyətin 
bütün sahələrini əhatə etməsi baxımından, daha uzun tarixi dövrü ehtiva etməsinə 
görə Azərbaycanın çoxəsrlik mədəni-tarixi təkamülü prosesində yeni dövrün 
başlanğıcı kimi qiymətləndirilə bilər. 
Azərbaycan tarixinin vahid, müəyyən qədər sabit konsepsiyasını yaratmaq 
və bu konsepsiyanı xalqın öz keçmişinə baxış tərzinin başlıca ünsürünə çevirmək 
zərurəti son dövrdə xüsusi aktuallıq kəsb edir. Xalqın tarixinin vahid, obyektiv 
konsepsiyasının yaradılması (əvvəlcədən düşünülmüş, tarixi gerçəklikləri əks 
etdirməyən “sistemlər”, “mülahizələr”, “fərziyyələr”, “ehtimallar” əsasında deyil, 
xalqın tarixi keçmişinin gerçək materiallarına istinadlanaraq) xeyli dərəcədə 
konkret sahələrin (ictimai, iqtisadi proseslər, siyasi təkamül və s.) əsaslı şəkildə 
öyrənilməsindən asılıdır. Azərbaycanın bir çox yüzilliklər ərzində ictimai-siyasi, 
iqtisadi inkişafına dair xeyli elmi ədəbiyyat mövcuddur.
172
 Müxtəlif vaxtlarda nəşr 
olunmuş həmin əsərlərdə Azərbaycanın qədim zamanlardan orta əsrlərin son 
mərhələsinədək olan tarixi vahid proses kimi tədqiq olunmuşdur. Əlamətdar haldır 
ki, tariximizin müxtəlif problemlərinin tədqiqi və həlli prosesində məhz milli 
tarixçilərin rolu son 40-45 ildə aparıcıdır.
173
 Bu isə xalqın tarixinin obyektiv 
şəkildə işıqlandırılmasını təmin edən mühüm amildir. Təxminən XIX əsrin 
ortalarından XX əsrin 40-cı illərinədək olan dövrdə Azərbaycan tarixşünaslığının 
inkişafında baş vermiş durğunluq tariximizin araşdırılmalı problemlərinin yığılıb 
qalmasına səbəb olmuşdu. Azərbaycanın Şimal qisminin Rusiya tərəfindən 
işğalından 1917-ci ilin oktyabr çevrilişinədək olan təqribən 100 illik bir dövr 
ərzində milli mədəniyyət sərvətlərimiz talan olunmuş, Azərbaycan xalqının tarixi 
keçmişinin tədqiqi işinə imperiya mərkəzindən əngəllər törədilmişdir.  Bu zaman 
ərzində diqqəti cəlb edən tarixi araşdırma faktları yalnız müxtəlif müəlliflər 
46 
 
tərəfindən yazılmış, əsasən kompilyativ səciyyə daşıyan “Qarabağnamə”lər və Şəki 
xanlarının həyatına, fəaliyyətinə həsr olunmuş əsərlər yaradılmışdır.
174 
Həmin 
əsərlərdə başlıca diqqət araşdırılan dövrün hərbi-siyasi hadisələrinə yönəldilmiş, 
Azərbaycan mədəniyyətinin inkişafı problemlərinə bölgə (Qarabağ, Şəki, Gəncə, 
Talış, Quba) səviyyəsində toxunulmuşdur. Bu dövrün Azərbaycan tarixçiləri 
arasında Abbasqulu Ağa Bakıxanovun-Qüdsinin (1794-1846) müstəsna mövqeyi 
vardır. Əsas Şərq dillərini (ərəb, fars, türk), rus, fransız və polyak dillərini 
mükəmməl bilən, dövrünün bir çox elmi nailiyyətlərini yüksək səviyyədə 
mənimsəmiş A.Bakıxanov dilçilik, əxlaq, poetika, fəlsəfə, məntiq, astronomiya, 
coğrafiya elmlərinə dair bir sıra əsərlərin müəllifidir. Onun Azərbaycan tarixinə 
baxış tərzi 1841-ci ildə tamamladığı “Gülüstani-İrəm” (fars dilində) əsəridir. 
Müəllif bu əsərin yazılması prosesində Şirvanın və Dağıstanın tarixinə dair zəngin 
mənbə materiallarından və əsərlərdən istifadə etmişdir. “A.Bakıxanovun əsəri 
mahiyyətcə öz zamanı üçün həmin dövrün tarix elminin bütün uğurlarının əks 
olunduğu ilk araşdırma idi… Demək olar ki, A.Bakıxanov Azərbaycan 
tarixşünaslığı üçün “orta çağların son salnaməçisi və yeni dövrün ilk tarixşünası, 
tarixçisi olmuşdur”.
175
 A.Bakıxanov “Şirvanın və Dağıstanın” tarixini ən qədim 
zamanlardan 1813-cü ilədək izləmiş, başlıca diqqətini çoxəsrlik tarixin hərbi, siyasi 
hadisələrinə yönəltmişdir. Lakin o, əsərin “Nəticə” hissəsində “Şirvanın və ona 
qonşu olan əyalətlərin alimliyi və digər üstünlükləri ilə fərqlənmiş yetirmələri” 
haqqında qısaca məlumat vermişdir.
176  
Müəllif əsərinin bu qismində Baba Kuhi-
Bakuvi, Məhsəti Gəncəvi, “Həkim əl-Mənəvi Şeyx Nizami Gəncəvi”, Xaqani 
Şirvani, Fələki Şirvani, İzzəddin Şirvani, Mücirəddin Beyləqani, Seyid Zülfüqar 
Şirvani, Seyid Yəhya Bakuvi, Əbdürrəşid Bakuvi, Kəmaləddin Məsud Şirvani və 
digər görkəmli şəxslər haqqında qısaca məlumat vermişdir. Əsərinin sonunda 
A.Bakıxanov “bu diyardan (Şirvandan-red) olduğu üçün fəxr etdiyini” xüsusilə 
qeyd etmişdir.
177
 “Orta çağların son salnaməçisinin və yeni dövrün ilk 
tarixiçisinin” (Z.M.Bünyadovun ifadəsidir) bu əsəri Azərbaycanın yeni tarixçilər 
nəsli üçün parlaq örnək olmuşdur. 
XX əsrin əvvəllərində Azərbaycan tarixşünaslığında diqqəti daha çox 
Rəşidbəy İsmayılovun “Qafqazın qısa tarixi” (rus dilində) və Hacı Şeyx Həsən 
Mollazadə Gəncəvinin 4 cilddən ibarət olan “Zübdət ət-təvarix” (1905-1913-cü 
illərdə nəşr olunmuşdur) əsərləri cəlb edirdi. Hacı Mollazadənin əsərinin IV 
cildinin I hissəsində Əmir Teymurun tarix səhnəsinə çıxmasından Qacarlar 
sülaləsinin hakimiyyətə gəlişinədək olan tarixi dövrün başlıca hadisələri nəzərdən 
keçirilmişdir.
178 
Müəllif Səfəvilər sülaləsinə, xüsusilə mədəni inkişafın himayəçisi, 
şair olmuş, sülalə və dövlət banisi I İsmayıla xüsusi rəğbət hissilə yanaşmışdır. 
Əsər dini təbliğat ruhunda yazılmışdır və İslam ənənələrinin dirçəldilməsi 
məqsədinə xidmət edir. Azərbaycan Xalq Cümhuriyyəti illərində (1918-1920) 
xalqın tarixinin, mədəniyyətinin öyrənilməsi istiqamətində yeni təşəbbüslər 
47 
 
göstərildi. Bu baxımdan M.Ə.Rəsulzadənin fəaliyyəti və irsi daha 
diqqətəlayiqdir.
179
 
Siyasi müstəqillik qazanmış Azərbaycan xalqının öz tarixi, mədəni irsinə 
doğma münasibətinin formalaşmasına xeyli yardım edəcək M.Ə.Rəsulzadə irsi 
daha diqqətlə, dərindən öyrənilməyə möhtacdır. 
XX əsrin 20-ci ilində Azərbaycan yenicə yaranmış Sovet imperiyasının 
tərkibinə daxil olunduqdan sonra vətən tarixi “yeni təlimatlar”, “tələblər” əsasında 
araşdırılmağa başlandı. Lakin etiraf etmək lazımdır ki, əsrin 20-30-cu illərində 
Rusiya tədqiqatçılarının, xüsusilə mənşəcə suriyalı xristian ərəb olan, gənc ikən 
Rusiyaya gəlmiş, ötən əsrin 20-40-cı illərində Azərbaycan elmi mühitində çalışmış 
Panteleymon Krestoviç Juzenin - Bəndəli bin Səliba əl-Cəuzinin (1871-1942) fəal 
yardımı şəraitində Azərbaycan tarixinin mədəni irsinin öyrənilməsi sahəsində xeyli 
iş görüldü. Arxeoloji, etnoqrafik tədqiqatlar, bir sıra ərəb və fars dilli mənbələrin 
yeni nəslə anlaşıqlı olan rus və Azərbaycan dillərinə tərcümə olunması orta 
çağların Azərbaycan mədəniyyətinin öyrənilməsi işini müəyyən dərəcədə 
asanlaşdırdı.
180
 Həmin dövrdə sayca az olan milli tarixçilərimiz arasında 
V.Xuluflu, Ə.Salamzadə, A.Məmmədov, R.İsmayılov, Ə.Ələkbərov, D.Şərifov, 
M.Mirbağırzadə xüsusilə seçilirdilər. Azərbaycan tarixçisi Cahangir 
Zeynaloğlunun 1924-cü ildə İstanbulda nəşr olunmuş “Müxtəsər Azərbaycan 
tarixi” əsəri Sovet Azərbaycanında nəşr olunmuş, bu qəbildən olan əsərlərdən xeyli 
fərqlənirdi.181 1923-cü ildə R.İsmayılovun “Azərbaycan tarixi”, həmin ildə 
Y.Paxomovun “Azərbaycan tarixinin qısa kursu”, 1925-ci ildə isə V.Sısoyevin 
“Azərbaycan (Şimal) tarixinin qısa oçerki” kitabı nəşr edilmişdi. R.İsmayılov 
A.Bakıxanovun “Gülüstani-İrəmi”nin prinsipinə istinad etmiş, V.Sısoyev yadelli 
əsarətini əsas götürmüş, C.Zeynaloğlu isə Azərbaycan istiqlaliyyəti tarixini başlıca 
prinsip kimi istifadə etmişdir. Türkçülük və islamçılıq prinsiplərinə əsaslanan bu 
əsərdə nəzərdən keçirilən hər bir tarixi dövr mədəniyyətə aid olan məlumatla 
yekunlaşdırılır. Ümumiyyətlə, təxminən XIX əsrin ortalarından XX əsrin 40-cı 
illərinədək olan dövrdə Azərbaycan tarixşünaslığının ləng inkişafı nəticəsində 
tariximizin bir çox ümdə problemləri tədqiq olunmamış qalmışdı. Azərbaycan 
tarixinin, mədəniyyətinin mühüm məsələlərinin həlli vəzifəsi, ağırlığı keçən əsrin 
40-cı illərindən sonra yetişmiş milli tarixçi kadrların üzərinə düşdü. Bu dövrdə 
Azərbaycantarixçilərinin yüksək elmi səviyyədə yetişməsi sahəsində 
İ.P.Petruşevskinin xidməti xüsusilə nəzərəçarpandır. İ.Hüseynov, Z.Yampolski, 
Z.İbrahimov keçən əsrin 40-cı illərinin əvvəllərində sosial sifarişə uyğun olaraq 
Azərbaycan tarixinin orta çağlarına dair bir sıra əsərlər çap etdirdilər. XX əsrin 40-
cı illərinin sonlarında nəşr olunmuş əsərlər arasında İ.P.Petruşevskinin əsərləri 
xüsusilə diqqəti cəlb edir.
182 
Ümumiyyətlə, Azərbaycan mədəniyyətinin orta 
çağlarda təkamülü problemləri öyrənilərkən bu tarixçinin fəaliyyəti xüsusilə qeyd 
olunmalıdır. O, XX əsrin 40-60-cı illərində Azərbaycan tarixşünaslığında əsas 
simalardan biri olmuşdur. Azərbaycan tarixinin bir sıra problemlərinin həllində 
48 
 
onun rolu böyükdür. İ.P.Petruşevski (1898-1977) Azərbaycan tarixşünaslığında 
Səfəvilər dövlətinin yaranması, təşəkkülü və inkişafında Azərbaycan xalqının 
aparıcı, həlledici rola malik olduğunu sübut edənlərdən biridir (ona qədər bu işi 
V.V.Bartold, A.E. Krımski və İ.A.Hüseynov görmüşlər). İ.P.Petruşevskinin VII-
XV əsrlərdə islam dininin Azərbaycan mədəniyyətinin inkişafına təsiri haqqında 
dəyərli fikirləri vardır. 
Azərbaycan tarixinə həsr olunmuş “Sbornik statey”dəki 310 səhifəlik 
materialdan 170 səhifəsi bilavasitə İ.P.Petruşevskiyə məxsusdur. Bu məcmuədə 
İ.P.Petruşevski ilk dəfə olaraq Azərbaycan tarixinin 3 əsrinin (XV-XVII) sistemli 
tarixini ardıcıl şəkildə şərh etmişdir. Bu dövrdə tariximizin Səfəvilər dövrünə dair 
cürətli mülahizələri ilə İ.Hüseynov fərqlənirdi. Hələ 1943-cü ildə o, Azərbaycan 
tarixşünaslığında ilk dəfə olaraq Səfəvilər dövlətini Azərbaycan dövləti kimi 
təqdim etmişdi. Əsrin 50-ci illərində Azərbaycan tarixşünaslığında milli tarixçi 
kadrın - Ə.Əlizadənin ilk böyük monoqrafiyası nəşr olundu.
183
 
1958-1963-cü illər ərzində 3 cildlik “Azərbaycan tarixi” 4 kitab halında 
nəşr olundu. Azərbaycan tarixinin orta çağlar dövrü kitabın I cildində öz əksini 
tapmışdır. Bu cilddə Azərbaycanın orta çağ mədəniyyəti hər fəslin sonunda, 
xronoloji ardıcıllıqla nəzərdən keçirilmişdir. Əsrin 60-cı illərindən sonra xüsusilə 
intensivləşmiş arxeoloji araşdırmalar orta çağlarda Azərbaycan mədəniyyətinin də 
təkamül prosesini aydınlaşdırmağa xeyli yardım etdi. 
XX əsrin 60-cı illərindən etibarən Azərbaycan tarixinin orta çağlarının 
tədqiqi ilə məşğul olan tarixçilərin bir çoxu problemlərin daha dərindən 
araşdırılması mövqeyinə keçdi. Qafqaz Albaniyası, onun ictimai-iqtisadi, siyasi, 
dini-ideoloji, mədəni inkişafının bir sıra məsələləri K.V.Treverin, K.Əliyevin, 
Z.Bünyadovun əsərlərində işıqlandırıldı. VII əsrin ilk onilliklərindən ərəb işğalları 
nəticəsində yeni inkişaf mühitinə düşmüş Azərbaycanın Xilafət tərkibində olduğu 
tarixi dövr ilk dəfə olaraq Z.M.Bünyadovun monoqrafiyasında
184
 elmi əksini 
tapmışdır. Əsərdə Azərbaycanın islamlaşması, islamaqədərki baxışların 
(atəşpərəstlik-zərdüştilik, xristianlıq, bütpərəstlik və s.) ölkənin həyatında təsir 
dairəsinin tədricən azalması, dövrün Azərbaycan şəhərləri, ərəb işğalından sonra 
ölkədə baş vermiş etnik proseslər kimi mədəni səciyyəli məsələlər də 
araşdırılmışdır. XX əsrin 60-cı illərində M.X.Şəriflinin Şirvanşahlar dövlətinə həsr 
olunmuş bir sıra məqalələrində Azərbaycan tarixinin zəif öyrənilmiş dövrünə (IX-
XI əsrin I yarısı) nəzər salınmışdır. V.F.Minorskinin monoqrafiyası da
185 
zəngin 
mənbə materialına və məzmunlu şərhlərə malikdir və Azərbaycan tarixinin az 
öyrənilmiş dövrünə - IX əsrin II yarısı - XI əsrin əvvəllərinə həsr olunmuşdur. 
O.Ə.Əfəndiyevin 60-cı illərin əvvəlində nəşr olunmuş monoqrafiyasında 
Azərbaycan tarixşünaslığında İ.P.Petruşevskidən sonra ilk dəfə olaraq Səfəvilər 
dövləti xüsusi tədqiqat obyektinə çevrildi və bu dövlət Azərbaycan dövlətçiliyinin 
mühüm faktı kimi qiymətləndirildi.
186
 F.M.Əliyevin Şimali Azərbaycan şəhərlərinə 
həsr olunmuş əsərində
187
 XVIII əsrin II yarısında şəhər həyatının mühüm 
49 
 
məsələləri araşdırılmışdır. Keçən əsrin 60-cı illərindən Azərbaycan 
tarixşünaslığında ayrı-ayrı şəhərlərin tarixinə həsr olunmuş əsərlər nəşr olunmağa 
başlandı. S.B.Aşurbəylinin monoqrafiyası
188
 bu baxımdan ilkin əsərlərdəndir. 
Monoqrafiyada Bakı şəhərinin VIII əsrdən XIX əsrin əvvəlinədək olan inkişaf 
tarixi araşdırılmışdır. 60-cı illərdə Ə.Əlizadə, Z.Bünyadov, T.Musəvi, Ə.Rəhmani, 
Y.Behzadi, R.Hüseynov Azərbaycan tarixinə dair bir sıra orta əsr qaynaqlarını 
tərcümə etməklə və nəşr etdirməklə xalqın mədəni-tarixi irsinin öyrənilməsi işini 
davam etdirmişlər.
189
 
Keçən əsrin 70-80-cı illərində Azərbaycan tarixçiləri xalqın tarixinin 
araşdırılması istiqamətində mühüm uğurlar qazandılar. Təbiidir ki, tarixşünaslıqda 
mövcud olan problemlər məcmusunun ağırlığı bu zaman ərzində də mədəniyyət 
tariximizin başlıca araşdırma obyektinə çevrilməsini qeyri-mümkün etmişdi. Lakin 
nəşr olunmuş əsərlərin Azərbaycanın mədəni təkamül prosesinin öyrənilməsi üçün 
əhəmiyyəti şübhəsizdir. Bu dövrdə də Azərbaycanın tədqiqatçıları Qafqaz 
Albaniyasına, onun mədəni irsinə xüsusi diqqət yetirmişlər. F.L.Osmanovun 
əsəri
190
 20-dək yaşayış məntəqəsində aparılmış arxeoloji qazıntıların nəticələrinə 
əsaslanmışdır. Əsər müəllifi arxeoloji materiallar əsasında araşdırdığı dövrün 
sənətkarlığı, ticarəti və mədəni əlaqələri, ictimai quruluşu, təsərrüfat həyatı 
haqqında mülahizələrini bildirmişdir. Qafqaz Albaniyasının mədəni həyatına 
xüsusi diqqət yetirmiş araşdırıcılardan biri də R.Göyüşov olmuşdur. Onun 
əsərlərində arxeoloji materiallar və bəzi yazılı mənbələr əsasında Qafqaz 
Albaniyasında xristianlığın mövqeyi məsələsi tədqiqi olunmuşdur.
191
 C.Xəlilovun 
əsərində
192
 Qafqaz Albaniyasının maddi mədəniyyəti məsələləri tədqiqat 
obyektidir. T.M.Məmmədov Qafqaz Albaniyasının və qismən Atropatenanın 
tarixini erməni mənbələrinə əsasən araşdırmışdır.
193
 F.Məmmədovanın əsərləri
194
 
Azərbaycan tarixinin Albaniya mərhələsinin öyrənilməsinə müstəsna təkan 
verməsi ilə əlamətdardır. Bu əsərlərin müəllifi Alban xristian kilsəsinin ölkənin 
mədəni həyatındakı rolu, erməni qriqoryan kilsəsinin təcavüzkar mövqeyi, 
albanların tədricən qriqoryanlaşması, erməniləşməsi, lakin onların etnik simasını 
tamamilə itirməməsi məsələlərini də araşdırmışdır. Bu dövrdə Qafqaz 
Albaniyasının mədəni həyatına, mədəni irsinə həsr olunmuş əsərlər arasında 
N.Y.Rzayevin monoqrafiyası
195
 da seçilməkdədir. Əsərdə sənətşünas Qafqaz 
Albaniyasında yaradılmış bədii keramika, metalın bədii emalı, şüşənin bədii emalı, 
daş, sümük və ağac üzərində bədii oyma, qliptika, plastika nümunələrinin 
tədqiqindən doğmuş nəticələri izhar etmişdir. IX əsrin II yarısında- XI əsrin I 
yarısında Azərbaycanda mövcud olmuş dövlətlərin tarixi M.X.Şəriflinin əsərində
196
 
öz əksini tapmışdır. M.Seyfəddininin 2 əsərində
197
 XII-XV əsrlərdə Azərbaycanda 
sikkə zərbi və pul tədavülü məsələləri başlıca tədqiqat obyekti olmuşdur. 
A.Fazilinin monoqrafiyasında
198 
Azərbaycanın qədim və ilk orta əsrlər tarixinin 
İran tarixşünaslığında işıqlandırılması məsələləri tənqidi şəkildə araşdırılmışdır. 
S.Y.Qasımovanın monoqrafiyasında
199 
Cənubi Azərbaycanın III-VII əsrlərdə etno-
50 
 
siyasi və ictimai-iqtisadi tarixinin bir sıra problemləri tədqiq olunmuşdur. Orta 
çağların Azərbaycan mədəniyyəti problemlərinin araşdırılması gedişində 
M.A.Dadaşzadənin monoqrafiyasına
200
 müraciət olunması zəruridir. Müəllifin 
etirafına görə, monoqrafiya əsasən etnoqrafik tədqiqatın nəticəsidir. Əsərdə 
Azərbaycan xalqının mənəvi həyatında mühüm yer tutan dini etiqadlar (zərdüştilik 
və İslam)
201
 xalq bayramları,
202
 xalq oyunları və əyləncələr
203 
başlıca tədqiqat 
obyektləridir. Burada müxtəlif bayramların təşəkkülü problemləri təhlil olunur, 
xalq oyun və mərasimlərinin əhəmiyyəti və rolu işıqlandırılır. Monoqrafiya 
müəllifi İranda nəşr olunmuş əsərlərə, habelə Avropa müəlliflərinin əsərlərinin fars 
dilinə tərcümə variantlarına xüsusilə istinadlanmış, “marksizm klassiklərini”, 
M.Qorkini, V.Belinskini də “unutmamışdır”. Azərbaycan mədəniyyətinin təkamül 
prosesinin erkən orta əsrləri nəzərdən keçirilərkən İ.H.Əliyevin 
monoqrafiyasından
204
 istifadə olunması zəruridir. Azərbaycanın cənub qisminin 
əski keçmişi (antik dövrü) Atropatena, onun mədəni irsi ilə üzvi surətdə bağlıdır. 
İ.H.Əliyevin monoqrafiyasının VI və VII fəsillərində Atropatenanın maddi 
mədəniyyəti, dini baxışlar, Avesta problemi, zərdüştilik və onun təşəkkülü, inkişafı 
məsələləri tədqiq olunmuşdur.
205
 Həmin dövrü öyrənmədən eramızın ilk 
əsrlərindən başlanan dövrün Azərbaycan mədəniyyətinin mahiyyətinin dərk 
olunması qeyrimümkündür. 
Keçən əsrin 80-ci illəri Azərbaycan tarixşünaslığının inkişafında 
məhsuldarlığı ilə əlamətdardır. Problemin hərtərəfli tədqiqinə yardım edən 
araşdırmalar sırasında O.Əfəndiyevin yeni əsəri
206
 (bu əsər 1993-cü ildə 
Azərbaycan dilinə tərcümə edilərək nəşr olunmuşdur) mühüm yer tutur. 
Monoqrafiyada XVI əsrdə Azərbaycanın siyasi, ictimai-iqtisadi inkişafı ətraflı 
şəkildə tədqiq olunur. Mənbə zəmininin genişliyi əsərin mühüm 
xüsusiyyətlərindəndir. Müəllif Səfəvilər dövlətinin etnik mənşəyi, müəyyənliyi və 
mənsubiyyəti barədəki problemi tam həll etmiş, bu dövlətin Azərbaycan xalqının 
konsolidasiyası (bütövləşməsi) prosesində, mədəni təkamülündə həlledici rolunu
207
 
elmi dəlillərlə əsaslandırmışdır. Təbiidir ki, əsas diqqəti mühüm problemlərin 
məcmusuna yönəltmiş müəllif Azərbaycanın XVI əsrdəki mədəni inkişafına 
konkret tədqiqatobyekti kimi yanaşa bilməzdi. 
Ə.Rəhmaninin əsərləri
208
 Azərbaycanın 1590-1700-cü illərdəki ictimai-
siyasi, iqtisadi inkişafı prosesinin tədqiqindən ibarətdir. Müəllifin ikinci əsərinin 
bir fəslində XVII əsrdə Azərbaycanda elmin, incəsənətin, maarifin, ədəbiyyatın 
inkişafı probleminə toxunulmuşdur.
209
 
Orta çağlarda Azərbaycan mədəniyyətinin tərəqqisi probleminə 
S.Aşurbəylinin əsərində
210
 də toxunulmuşdur. Lakin “Şirvanşahlar dövləti” 
monoqrafiyasının geniş tarixi dövrü əhatə etməsi (VI-XVI əsrlər), siyasi, ictimai, 
iqtisadi problemlərin başlıca tədqiqat obyekti olması S.Aşurbəyliyə mədəni inkişaf 
məsələlərinə daha çox diqqət yetirməyə imkan verməmişdir. Lakin müəllif orta 
çağların Azərbaycan mədəniyyətinin başlıca fakt və hadisələrinə Şirvanşahlar 
51 
 
dövləti hüdudlarında, kifayətedici səviyyədə nəzər yetirə bilmişdir. Həmin 
müəllifin digər əsərlərində
211
 orta əsrlərdə Bakının inkişafı, Azərbaycanın 
Hindistanla iqtisadi və mədəni əlaqələrinin gedişi tədqiq olunmuşdur. Son 
monoqrafiyada Moğol-Səfəvi mədəni əlaqələrinin xüsusilə güclənməsi faktı bir 
daha təsdiq edilir. S.Aşurbəylinin Bakı şəhərinin orta çağlardakı inkişaf tarixinə 
həsr etdiyi yeni əsərində Azərbaycan mədəniyyətinə dair xeyli material vardır.
212
 
Orta əsrlər ərzində Azərbaycan şəhərlərinin ziddiyyətli inkişafı, 
mədəniyyət potensialının cəmləşdiyi şəhərlərdə ictimai-iqtisadi proseslər 
M.X.Heydərovun əsərlərinin
213
 başlıca tədqiqat obyektləridir. Keçən əsrin 60-cı 
illərinin əvvəllərində ilk məqalələrlə tarix elminə qədəm qoymuş bu müəllifin 
əsaslı səciyyə daşıyan monoqrafiyaları çox əhəmiyyətlidir. Dövrün (XIII-XVII 
əsrlərin) farsdilli mənbələrinə istinadən yazılmış həmin əsərlərdə ictimai, iqtisadi, 
siyasi, mədəni kompleks, daim dəyişən gerçəklik kimi Azərbaycan şəhərlərinin 
əksəriyyətinin ətraflı mənzərəsi verilmişdir. 
Son dövrdə orta əsr Azərbaycan şəhərlərinə həsr olunmuş xüsusi əsərlərin 
say və keyfiyyəti artmışdır. Bu baxımdan S.M. Onullahinin, H.Ciddinin, 
V.Muradovun əsərləri
214
 diqqəti cəlb edir. Kollektiv elmi fəaliyyətin nəticəsi olan 
“Gəncə (tarixi-oçerk)” əsəri
215
 Azərbaycanın qədim şəhərlərindən biri olan 
Gəncənin ictimai-iqtisadi, siyasi, mədəni tarixinə həsr olunmuşdur. Əsərin şəhərin 
qədim və orta əsrlərinə aid olan tarixini əks etdirən qismində
216
 memarlıq abidələri, 
digər mədəniyyət faktları haqqında bəhs olunur. Qasım Hacıyevin 
monoqrafiyasında
217
 Bərdə şəhərinin bizim eradan əvvəl III əsrdən eramızın XVIII 
əsrinin sonunadək olan təkamül tarixi araşdırılmışdır. Əsərin IV fəslində
218
 
nəzərdən keçirilən dövrün Bərdə mədəni mühitinə aid olan faktlardan bəhs olunur. 
Monoqrafiyada əslən bərdəli olan görkəmli alimlərin, din xadimlərinin haqqında da 
məlumatlar verilir.
219
 A.Nuriyevin və Ə.Babayevin monoqrafiyası
220
 da Bərdə 
şəhərinin tarixini əks etdirir. Arxeoloji tədqiqatın nəticəsi olan bu əsərin III 
fəslində
221
 Bərdə şəhərinin tarixi-memarlıq abidələrindən, şəhərdə yetişmiş 
görkəmli şəxsiyyətlərdən və elm xadimlərindən bəhs olunur. A.Məmmədlinin 
Balakən, Şəki, Zaqatala bölgələrinin tarixinə, etnoqrafiyasına, həmin bölgədə 
yaşayan əhalinin adət və ənənələrinə, islamaqədərki mədəniyyət faktlarına, əsasən 
təsadüf nəticəsində aşkara çıxmış yeraltı tarixi abidələrinə, yerüstü mədəniyyət 
faktlarına həsr olunmuş 2 monoqrafiyası
222
 (elmi-publisistik üslubda yazılmasına 
baxmayaraq) Azərbaycanın orta çağlar mədəni mühiti haqqında müəyyən təsəvvür 
yaratmağa imkan verir. 
Keçən əsrin 90-cı illərindən indiyədək S.Aşurbəylinin, N.Vəlixanlının, 
V.Piriyevin, Ş.Fərzəlibəylinin, N.Əliyevanın, M.Seyidbəylinin, Y.Mahmudovun, 
T.Nəcəflinin, E.Mirzəyevanın, X.Qasımovun monoqrafiyaları
223
 nəşr olunmuşdur. 
Qeyd olunmuş əsərlərin hamısında Azərbaycan mədəniyyətinin orta çağlardakı 
inkişaf məsələlərinə az və ya çox dərəcədə toxunulmuşdur. X.Qasımovun 
monoqrafiyasında
224
 başlıca tədqiqat obyekti XVI-XVII əsrlərin Azərbaycan 
52 
 
mədəniyyətidir (müəllif bu mövzuda namizədlik dissertasiyasını 1992-ci ildə 
müdafiə etmişdir). X.Qasımovun bu monoqrafiyası Azərbaycan tarixşünaslığında 
orta çağların milli mədəniyyətinin əsas tədqiqat obyektinə çevrildiyi ilk əsər kimi 
diqqəti cəlb edir. Tarixşünaslığın icmalından görünür ki, keçən əsrin 90-cı illərinin 
əvvəllərinədək Azərbaycan mədəniyyətinin orta çağlardakı təkamül tarixi 
araşdırıcılarımızın əsas tədqiqat obyekti olmamışdır. Bu hal obyektiv gerçəklikdən 
doğmuşdu: Azərbaycan tarixi problemlərinin çoxluğu, bu problemlərin 
mürəkkəbliyi, onları həll etmək zərurəti tarixçilərimizi mədəniyyət tariximizə əsas 
tədqiqat obyekti kimi yanaşmaq imkanından məhrum etmişdi. Bir sıra elmi 
problemlərin uğurlu həlli sayəsində əsrin sonlarına doğru Azərbaycan mədəniyyəti 
tarixinə başlıca araşdırma predmeti kimi yanaşmaq imkanı yarandı. XX əsrin 
sonlarına doğru çoxcildlik “Azərbaycan tarixi”nin ilk cildləri nəşr olundu. 
“Azərbaycan tarixi”nin II və III cildləri
225
 vətənimizin orta çağlarda ictimai-
iqtisadi, siyasi, mədəni təkamülü prosesini işıqlandırır. Həmin cildlərdə 
Azərbaycanın orta əsr mədəniyyəti məsələləri də öz əksini tapmışdır. Lakin orta 
çağların Azərbaycan mədəniyyətinin ardıcıl surətdə, kompleks şəkildə 
araşdırılması problemi hələ də aktualdır və bu əsər müəllifinin qarşısında duran 
başlıca vəzifədir. 
Azərbaycan mədəniyyəti, onun mühüm elementləri ədəbiyyat, incəsənət, 
din və maarif, elm, fəlsəfə, memarlıq, təsviri incəsənət və s. haqqında müxtəlif 
tədqiqatçıların əsərləri vardır. Lakin orta əsrlərdə Azərbaycanda ədəbiyyatın, dilin 
və ədəbi dilin, dinin rolu, mövqeyi və maarifin inkişafı, memarlığın, təsviri 
incəsənət sahələrinin, folklorun, musiqinin, fəlsəfənin, elmin tərəqqisinə dair 
yazılmış əsərlərin
226 
əksəriyyətinin müəllifi tarixçi deyil. Həmin əsərlərdə 
mədəniyyətin müxtəlif sahələrinin inkişafına sənətşünas, filoloq, hüquqşünas, 
filosof baxışı hakimdir. Belə bir cəhəti də xüsusi qeyd etmək lazımdır ki, ictimai-
iqtisadi, hərbi-siyasi səbəblər üzündən Azərbaycan mədəniyyətinin inkişafı orta 
əsrlərdə də ölkə ərazisi ilə məhdudlaşmırdı. Konkret-tarixi dövrün (orta əsrlərin) 
mədəniyyətinin inkişafına tarixçi baxışının işlənib hazırlanması hal-hazırda 
mühüm aktuallıq kəsb edən problemdir. 
Mədəniyyətin müxtəlif sahələrinin tədqiqi ilə məşğul olan bir sıra 
tədqiqatçılar Azərbaycan mədəniyyəti faktlarını “müsəlman mədəniyyəti”, “İran 
mədəniyyəti” sistemi içərisində “əridirlər”.
227
 Azərbaycan mədəniyyətinin bu 
sistemlərlə qarşılıqlı təsir prosesini, həmin prosesin çoxəsrlik tarixini inkar etmək 
mümkün deyildir. Lakin milli mədəniyyət faktlarının regional, universal 
mədəniyyət sistemləri içərisində “əridilməsi” meylinin qeyri-elmi olduğu da 
şübhəsizdir. Bu meyl İran tarixşünaslığı üçün də səciyyəvidir. Əhməd Tacbəxş, 
Rəhimzadə Səfəvi, Nizaməddin Mücir Şeybani, Firuz Mənsuri, Fəxrəddin Musəvi, 
Əhməd Kaviyanpur kimi müasir İran tarixçiləri orta əsrlərdə Azərbaycan 
zəminində mövcud olmuş dövlətləri, xüsusilə Səfəvi dövlətini Azərbaycan 
kontekstindən ayırır, onları “İran dövlətləri” kimi təqdim edirlər.
228
 Onlar XVI əsrə 
53 
 
qədərki zaman kəsimində Səfəvi dövründə yaranmış mədəni dəyərlər sistemini 
“İran mədəniyyəti” kimi qiymətləndirirlər. Məhəmməd Cavad Məşkurun 
“Azərbaycan tarixinə nəzər”, Əhməd Kaviyanpurun “Azərbaycanın ümumi tarixi”, 
Fəxrəddin Musəvinin “Ərdəbil alimləri”, Əhməd Tacbəxşin “İran Səfəvilər 
dövründə”, Rəhimzadə Səfəvinin “Şah İsmayıl Səfəvinin müharibələrinin və həyat 
tarixinin şərhi”, Firuz Mənsurinin “Tarix qəlbinin sirləri: Şah İsmayıl şair deyildi, 
habelə divanı yox idi” əsərləri
229
 bu baxımdan daha səciyyəvidir. Obyektivlikdən 
və elmilikdən uzaq olan həmin əsərlərdə fars şovinizminin güclü təsiri bariz 
şəkildə üzə çıxır.
230
 Təəssüf ki, İran tarixşünaslığında fars şovinizminin başlıca 
ideyalarını təbliğ edənlər arasında xeyli mənşəcə azərbaycanlı tarixçi vardır. 
Onların ən məşhuru və bariz nümayəndəsi Əhməd Kəsrəvi (1890-1946) olmuşdur. 
Əhməd Kəsrəvi “Azəri, yaxud Azərbaycanın qədim dili” (1938, fars dilində), 
“İranın şəhər və kəndlərinin adları” (1930), “Şeyx Səfi və onun nəsəbi” (1927) 
əsərlərində Azərbaycanı, onun mədəniyyətini, tarixini, toponimikasını iranpərəstlik 
ruhunda tədqiq etmişdir.
231
 O, İran tarixşünaslığında “kəsrəviçilik” adlanan 
istiqamətin banisidir. Tariximizin orta əsrlər dövrü mədəniyyətinin 
saxtalaşdırılmasında bu istiqamətə mənsub olan tarixçilərin “böyük xidmətləri” 
olmuşdur. Təbiidir ki, Cənubi Azərbaycanda mədəniyyət tariximizi doğru 
mövqedən araşdıran tədqiqatçılar da vardır. Hüseyn Düzgün, Rəsul İsmayılzadə, 
Məhəmmədəli Hüseyni, Cavad Heyət belə araşdırıcılardandır. 
Müasir Türkiyə tarixşünaslığında da orta əsrlərdə Azərbaycanın ictimai,  
siyasi, mədəni inkişafı problemlərinə xüsusi fikir verilmişdir. Məsələn, XVI əsrin 
əvvəllərindən XVIII əsrin 40-cı illərinədək Yaxın və Orta Şərq regionunu daim 
gərginlik şəraitində saxlamış Osmanlı-Səfəvi qarşıdurması, qarşılıqlı mədəni-tarixi 
təsir prosesi bu marağa səbəb olan tarixi faktdır. Türkiyə tarixçilərindən İsmayıl 
Haqqı Uzunçarşılı, Bekir Kütükoğlu, Öztuna Yılmaz Osmanlı-Səfəvi 
münaqişələrinə xüsusi diqqət yetirmişlər.
232
 Müasir Türkiyə tarixçiləri (xüsusilə 
Faruk Sümer) Səfəvi dövlətinin yaranması, təşəkkülü və inkişafında türkdilli 
etnosun aparıcı, həlledici rolunu təsdiq edirlər.
233
 Lakin Türkiyə tədqiqatçıları üçün 
qeyri-obyektivliklə səciyyələnən mühüm bir cəhət xasdır: Onlar Azərbaycan 
tarixinə, onun mədəniyyətinə Türkiyə tarixinin və mədəniyyətinin tərkib elementi 
kimi yanaşırlar.
234
 Azərbaycan tarixini və mədəniyyətini ümumtürk tarixi və 
mədəniyyəti sistemi içərisində “əritmək” meyli müasir Türkiyə tarixşünaslığının 
nöqsanlı cəhətlərindən biridir.
235
 
Nəzərdən keçirilən problem üzrə tarix ədəbiyyatının icmalı, təhlili 
nəticəsində belə bir qənaətə gəlmək olar ki, Azərbaycan xalqının orta əsrlər 
mədəniyyətinin təkamülü prosesini əsasən Azərbaycan tarixşünaslığının son 
onilliklər ərzində əldə etdiyi uğurlarına və mövcud olan potensialına arxalanaraq 
elmi, obyektiv şəkildə öyrənmək və təbliğ etmək mümkündür. 
Son onilliklər ərzində orta çağların Azərbaycan mədəniyyəti faktlarından 
daha çox qeyri-tarixçilər bəhs etmişlər. Onların nəşr olunmuş əsərlərinin 
54 
 
əksəriyyəti sənətşünas, filoloq, filosof araşdırmalarının məhsuludur. Təbiidir ki, 
həmin əsərlərdə problemə tarixçi baxışı yoxdur. Çoxəsrlik, çoxcəhətli proses olan 
Azərbaycan mədəniyyətinin hərtərəfli, xronoloji ardıcıllıqla, konkret tarixi şəraiti 
nəzərə almaq şərtilə tədqiqi zəruridir, zamanın tələbidir. Məlumdur ki, hər hansı bir 
xalqı digər xalqlardan fərqləndirən əsas cəhət onun mədəniyyəti, mədəni dəyərlər 
sistemi, mədəni potensialıdır. Bu baxımdan qeyd etmək zəruridir ki, mədəniyyət 
tarixi öyrənilmədən Azərbaycan tarixinin vahid, obyektiv konsepsiyasını yaratmaq 
qeyri-mümkündür. 
 
§ 3. Azərbaycan mədəniyyətinin islamaqədərki 
təkamül prosesinə ümumi 
bir baxış 
 
Təqdim olunan monoqrafiyada Azərbaycan mədəniyyətinin inkişafı 
prosesi VII əsrin ilk onilliklərindən, yəni ərəb işğalları, bir çox Yaxın və Orta Şərq 
xalqlarının (eləcə də Azərbaycan xalqının) islamlaşması dövründən izlənilir. Lakin 
xalqımızın zəngin islamaqədərki mədəni keçmişi vardır. İslam dinini artıq VII 
əsrin 40-ci illərindən etibarən qəbul etmiş Azərbaycan əhalisinin (xalqının) 
mədəni-mənəvi həyatında, düşüncə tərzində islamaqədərki dini baxışların 
(bütpərəstlik, atəşpərətstlik, xristianlıq), adət-ənənələrin yaşarılığı danılmaz 
gerçəklikdir. Tariximizin islamaqədərki dövründən (xüsusilə xristianlıq və 
atəşpərəstlik dəyərlərindən) imtina olunması ağır, arzuolunmaz nəticələrə gətirib 
çıxarmışdır. Məsələn, xristianlıqla bağlı olmuş keçmişdən imtina olunması, bu irsə 
yad münasibət Qafqaz Albaniyası dövrünün mədəni dəyərlərinin (hətta tarixinin) 
ermənilər tərəfindən mənimsənilməsinə səbəb oldu. Tariximizin atəşpərəstliklə 
bağlı olmuş mədəni dəyərlərini fars (İran) şovinistləri “özəlləşdirdilər”, çünki 
Azərbaycan ictimai fikrində müəyyən müddət ərzində atəşpərəstlik (zərdüştilik) 
yad mədəni təsir kimi qavranılırdı. Danılmış, “itirilmiş” mədəni irsə (xüsusilə 
zəngin olan irsə) sahiblər tez tapılır. Lakin “hər bir xülya kimi öz keçmişindən 
imtina etmək və xarici ölçülər əsasında yenidən qurulmaq cəhdləri özünü 
doğrultmur. Öz keçmişindən imtina etmək mütləq mənada qeyri-mümkündür”.
236
 
Hər bir xalqın mədəniyyətinin təkamülündə daxili, siyasi amil-dövlət 
xüsusi rol oynamışdır. Dövlətçilik tarixinin kökləri eramızdan əvvəl IX əsrə gedib 
çıxan Azərbaycan bu baxımdan diqqəti cəlb edən ölkələr sırasındadır. Alman 
filosofu Hegelin məşhur bir fikri vardır: “Dövləti olmayan xalqın əslində tarixi də 
yoxdur”.
237
 Onun bu fikrində kəskinlik və mütləqliklə yanaşı müəyyən həqiqət də 
vardır. Dövləti olmayan və yaxud müəyyən zaman ərzində siyasi müstəqilliyini 
itirmiş xalqın yaradıcı potensialı, mədəniyyəti öz imkanlarını gerçəkləşdirə bilmir. 
Belə ağır şəraitə düşmüş xalqların mədəniyyəti və tarixi siyasi baxımdan hakim 
olan xalqın tarixinə, mədəniyyətinə “əlavə olunur”. Azərbaycan xalqı da müəyyən 
tarixi məqamlarda siyasi müstəqilliyini itirmiş, lakin güclü, zəngin mədəni 
55 
 
potensialı hesabına “özünə qayıtmış”, azad inkişaf yolunu davam etdirmişdir. 
Xalqın mədəni-tarixi təkamülündə Azərbaycan zəminindən doğmuş və bu zəminə 
bağlı olmuş siyasi birliklərin-dövlətlərin ən qədimləri Manna, Midiya, Atropatena 
və Albaniyadır. Manna və Midiya tariximizin qədim dövrü ilə bağlı faktlar 
olduqlarına görə onları nəzərdən keçirmək fikrindən uzağıq. 
Eramızdan əvvəl IV əsrdən eramızın 20-ci ilinədək əsasən Cənubi 
Azərbaycan ərazisi Atropatena dövlətinin tərkibində olmuşdur. Mərkəzi 
Azərbaycan olan, bir çox hallarda “Midiya-Atropatena” adlandırılmış bu dövlət 
ellinist (yunan siyasi, mədəni təsirinə məruz qalmış) dövlətlər sistemində mühüm 
rol oynamışdır. “Ellinizm bu sistemə daxil olmuş ölkələrin etnik və dini 
qapalılığının dağıdılmasına başlanğıc verdi, dövlətçiliyin yeni formalarını meydana 
gətirdi, yeni mədəniyyətin, yeni incəsənətin, yeni inamların əsasını qoydu”.
238
 Şərq 
və ellin (yunan) mədəniyyətlərinin yaxınlaşması və qarşılıqlı təsiri prosesi Midiya-
Atropatenanı da mədəni baxımdan zənginləşdirdi. Atropatenanın I-II əsrlər siyasi 
həyatında başlıca hadisələr alanların ölkəyə ardıcıl hücumları ilə bağlı olmuşdur. 
Atropatena təqribən 2 əsr ərzində Parfiya dövlətinin güclü siyasi təsirinə məruz 
qalmış, əski müstəqilliyini bərpa edə bilməmişdir. III əsrin əvvəllərində İranda 
siyasi hakimiyyəti Sasani sülaləsi ələ keçirdi, bu sülalənin hakimiyyəti getdikcə 
möhkəmlənərək qonşu ölkələri də öz təsiri altına saldı. Bu dövrdə Atropatena 
siyasi müstəqilliyini tamamilə itirib İran (Sasani) şahənşahının dastakertinə 
(əyalətinə - şəxsi torpağına) çevrildi. Lakin Sasanilər dövründə Atropatenanın 
mədəni və dini mərkəz kimi rolu daha da gücləndi. “Azərbaycan” anlayışının 
formalaşmasının, habelə onunla bağlı olan digər siyasi və etno-mədəni səciyyəli 
hadisələrin başlanğıcı məhz vətən tarixinin Atropatena dövründə qoyulmuşdur. 
Burada ilk dəfə xalq təşəkkül tapmışdı. “Avesta” müqəddəs kitablar məcmusu 
məhz Atropatenada başa çatdırılmış, tamamlanmışdı. Atropatenada hələ eramızdan 
əvvəl II əsrdən etibarən yalnız Azərbaycanın deyil, eləcə də bütün İranın mədəni-
mənəvi həyatında mühüm rol oynamış zərdüştiliyin yeni ocağı yaranmış, Sasanilər 
dövründə (III-VII əsrlərdə) onun mövqeyi daha da möhkəmlənmiş və bu vəziyyət 
ərəb işğalınadək davam etmişdi.
239
 Hesab olunur ki, zərdüştiliyin dirçəlişi, intibahı 
məhz Sasani dövründə baş vermiş,
240
 Atropatena bu prosesin mərkəzində 
olmuşdur. Bu dövrdə müqəddəs “Avesta” mətnləri 21 kitabda cəmləşdirilmişdi.
241
 
Bu işdə Atropatenada qərarlaşmış baş kahin Aturpat (Adarbad) mühüm rol 
oynamışdı. “Avesta”nı qələmə almaq məqsədilə xüsusi əlifba yaradılmışdı.
242
 
Yunan müəllifləri hesab edirlər ki, yazılı “Avesta” (və ya onun ayrı-ayrı hissələri) 
2 milyon misradan ibarət olmuşdur. Zərdüşti ənənəsinə və sonrakı ərəb, fars 
müəlliflərinə görə “Avesta” 12 min öküz (inək) dərisi və ya taxta lövhə üzərində 
qızılı hərflərlə tərtib olunmuşdu və Makedoniyalı İsgəndərin Şərqə gəlişindən xeyli 
əvvəl mövcud idi.
243
 Təbiidir ki, Sasanilər dövründə “Avesta” Makedoniyalı 
İsgəndərin əmrilə məhv olunmuş “Avesta” mətnindən həcmcə az idi. Zərdüştilik 
dünya vəhy dinlərindən ən qədimidir və görünür ki, o bəşəriyyətə digər etiqadlara 
56 
 
nisbətən bilavasitə və ya vasitəli şəkildə daha çox təsir göstərmişdir”.
244 
Zərdüştilik 
yalnız dini təlim deyildir. O, fəlsəfi və əxlaqi, ictimai-siyasi, elmi baxışların 
mükəmməl sistemidir. Zərdüştilik və onlarla bağlı olan dini-fəlsəfi sistemlər 
iudaizmə, erkən xristianlığa da müəyyən təsir göstərmişdir. Bu mükəmməl 
sistemin antik yunan fəlsəfi-elmi fikrinin nümayəndələrinə təsiri isə daha çox 
olmuşdur. Zərdüştilik dövlət və ehkam dini kimi Sasanilər imperiyası zamanında 
tam şəkildə formalaşmışdır. Son zərdüştilik ənənəsinə görə, Zərdüşt (Zaratustra) 
əslən Cənubi Azərbaycandan olmuşdur. Bir çox orta əsr müsəlman müəllifləri də 
israrla qeyd edirlər ki, bu din yaradıcısının (peyğəmbərin-Zaratustranın) vətəni 
Cənubi Azərbaycandır.
245
 Bunun səbəbini Azərbaycanın Sasanilər imperiyasının 
mədəni-mənəvi həyatındakı aparıcı rol oynaması ilə izah etmək lazımdır. Sasanilər 
imperiyasının dövlət əhəmiyyətli, əsas, müqəddəs ocaqlarından biri (Adurquşnasp 
atəşpərəstlik məbədi) burada idi və Sasani şahənşahlarının bu ocağı ziyarət etməsi 
icbari ənənəyə çevrilmişdi. Azərbaycan müqəddəs atəşpərəstlik məbədlərinin, 
“çoxsaylı maqların” (kahinlərin) cəmləşdiyi möhtəşəm ocaq olmuşdur. Orta əsr 
müəlliflərinin məlumatlarına görə, bu müqəddəs yerlərin çoxusu hələ Zərdüştə 
qədərki dövrdə də vardı. Zərdüştilik Azərbaycanın ictimai-siyasi, mədəni-mənəvi 
həyatında ərəblərin gəlişindən 3-4 əsr sonra da müəyyən rol oynamışdır. Yeni 
torpaqlara yeni dinlə hərbi yürüşlər etmiş ərəblər əsas zərbəni dini-ideoloji 
ocaqlara, xüsusilə zərdüştiliyə endirmək qərarında idilər. Sasanilər imperiyasının 
dini mərkəzi, ocağı olmuş Atropatena (Azərbaycan) ərəb ordularının başlıca zərbə 
obyektinə çevrildi. Qeyd olunmalıdır ki, Sasanilər dövründə vətənimizin şimal 
vilayətləri də (Dərbəndə qədər) ələ keçirilmişdi. Lakin həmin dövrdə ölkənin 
cənub və şimal vilayətlərinin eyni, vahid dövlət tərkibində olması hər iki bölgənin 
inteqrasiyası meylini gücləndirdi, onların mədəni baxımdan yaxınlaşmasını təmin 
etdi. Albaniya feodal dövləti Sasanilərin tam təsiri altında deyildi. 
Eramızın əvvəllərindən etibarən Azərbaycanın şimalından ölkəyə kütləvi 
surətdə türk tayfalarının (hunların, sabirlərin və b.) axını gücləndi. Sasani 
şahənşahları imperiyanın şimal bölgələrində öz mövqelərini möhkəmləndirmək 
üçün həmin dövrdə Şimali Azərbaycana (Albaniyaya) xeyli İran tayfaları 
köçürmüşdülər. Beləliklə, eramızın ilk əsrləri Azərbaycan üçün intensiv etnik 
proseslərlə səciyyəvi olmuşdur. Qafqaz, türk və İran etnik elementlərinin 
Azərbaycan xalqının etnogenezi prosesində iştirakı dərəcəsi müxtəlif olmuşdur. 
Eramızdan əvvəlki tarixi dövrdə də Albaniyada türk tayfalarının məskunlaşdığını 
toponimik materiallar isbat edir. “Bir sıra türk mənşəli coğrafi toponimlər qədim 
dövrə və eramızın ilk əsrlərinə gedib çıxır”.
246 
Həmin fikri ərəb mənbələrinin 
məlumatları da sübuta yetirmişdir.
247
 Lakin qeyd etmək vacibdir ki, etnosun 
(xalqın) mühüm elementləri sırasında dil yeganə, həlledici amil deyildir. 
Azərbaycan xalqında onun etnogenetik təkamülündə iştirak etmiş Qafqaz, İran 
elementlərinin mədəni-psixoloji keyfiyyətlərinin dinamik məcmusu da 
yaşamaqdadır. 
57 
 
Qafqaz Albaniyasının (şimali Azərbaycanın) ictima-isiyasi, dini, ideoloji, 
mədəni uğurları da islamaqədərki təkamül dövrümüzün tarixi gerçəkliklərindəndir. 
“Qafqaz Albaniyasının taleyi ilə hamıdan çox azərbaycanlılar məşğul olmalıdırlar. 
Bu sahədə onlar dünya elmi qarşısında məsuliyyət daşıyırlar, dünya elminə 
borcludurlar”.
248
 Qafqaz Albaniyası Azərbaycan Respublikasının ərazisini və hal-
hazırda Rusiya Federasiyasının tərkibində olan Dağıstan ərazisinin cənub hissəsini 
əhatə etmişdir. Albaniya dövlətinin er. əv. IV-III əsrlərdə təşəkkül tapdığı ehtimal 
olunur. Dövlətin ilk paytaxtı Kabalaka (Qəbələ) olmuş, eramızın V əsrindən 
etibarən isə Bərdə şəhəri bu funksiyanı yerinə yetirmişdir. Bu dövlət, ərazi antik 
(yunan və Roma) mənbələrində “Albaniya”, orta fars dilində tərtib olunmuş 
qaynaqlarda “Ardan”, ərəb mənbələrində “Arran”, gürcü mənbələrində “Rani”, 
ermənidilli mənbələrdə “Ağvan”, Suriya qaynaqlarında “Aran” şəklində xatırlanır 
(Ərəb Xilafəti dövründə isə adətən Kür və Araz çayları arasındakı ərazi “Aran” 
adlanırdı). Lpina, Kambisena, Kabalaka (Qəbələ), Şəki, Heceri, Çola, Kaspiana, 
Uti, Sakasena, Girdiman, Arsax və Sünik Albaniyanın əsas vilayətləri olmuşlar.
249
 
Kaspiana eramızın IV əsrinin II yarısından Albaniya hakimiyyətinə qaytarılmışdı. 
Albaniya əhalisi təbiət qüvvələrinə (Ay, Səma, Günəş) sitayiş edirdi. Aya sitayiş 
albanların inamlar sistemində önəmli yer tutmuşdur. Bu sitayiş obyektinin şərəfinə 
ölkənin bir çox yerlərində məbədlər inşa olunmuşdu. Qədim və erkən orta əsr 
qaynaqlarında 30-dan artıq Albaniya şəhərinin adı çəkilmişdir. Eramızın I əsrinin 
ortalarınadək dövləti yerli mənşəli hökmdarlar idarə etmişlər. Sonralar Parfiya 
Arşakilərindən asılı vəziyyətə düşmüş Albaniyada da bu sülalənin nümayəndələri 
hakim mövqelər qazandılar. Beləliklə, VI əsrə qədər ölkəni alban Arşakiləri idarə 
etmişlər. IV əsrin əvvəllərində (313-cü ildə) başda hökmdar Urnayr olmaqla alban 
zadəganları xristianlığı qəbul etdilər.
250
 Beləliklə, Albaniya nəinki Qafqazda, eləcə 
də Yaxın və Orta Şərqdə ilk xristian ocaqlarından biri olmuşdur. Həmin zamandan 
etibarən Albaniyada xristianlıq dövlət dini elan olundu, lakin geniş yayılmadı. 
Albaniya əhalisinin bir qismi bütpərəstliyi, digər qismi isə mazdaizmi qoruyub 
saxladı. Təşkilat baxımından avtokefal (müstəqil) olan Alban apostol kilsəsinin 
başında patriarx - katolikos dururdu. Albaniya IV əsrin əvvəllərindən Sasani 
imperiyasının tərkibində olmuşdur. Lakin ölkənin strateji əhəmiyyətini nəzərə alan 
Sasani şahənşahları daxili idarəetmə sistemini imperiyanın yalnız bu bölgəsində 
saxlamışdılar. V əsrin ortalarına qədər Sasanilərlə alban hökmdarları arasında 
sülalə nikahları ilə möhkəmləndirilmiş münasibətlər mövcud olmuşdur. 462-ci ildə 
Sasani Şahənşahı Alban hökmdarlığını ləğv etdi. Lakin 481-484-cü illərdə Sasani 
hakimiyyəti əleyhinə baş vermiş üsyanın təsiri ilə şahənşah 487-ci ildə III 
Vaçaqanın (487-510) simasında alban Arşakilərinin hakimiyyətini bərpa etməli 
oldu. Məhz III Vaçaqanın hakimiyyəti illəri Albaniyanın siyasi müstəqilliyinin 
möhkəmləndirilməsi və mədəni dirçəliş dövrü idi. V-VI yüzilliklərdə Albaniyaya 
türk tayfalarının (hunlar, bulqarlar, barsillər, xəzərlər) ardıcıl axınları başlandı. 
Hunların ardıcıl hücumlarının təsiri altında V əsrdə Albaniyanın paytaxtı 
58 
 
Qəbələdən Bərdəyə köçürüldü. Artıq VI əsrdə xeyli savir və xəzər Qəbələ 
ərazisində yaşayış məntəqələri saldı. VI əsrin sonunda - VII əsrin əvvəlində ölkədə 
Girdiman hakimlərinin-Mehranilərin sülaləsi gücləndi. Bu sülalənin ən nüfuzlu 
hökmdarı Cavanşir ölkənin müstəqilliyini qorumaq üçün müxtəlif vaxtlarda 
Sasanilərə, Bizansa, xəzərlərə və ərəblərə qarşı mübarizə aparmalı olmuşdu. 
Mehranilərin hakimiyyəti illərində Albaniya siyasi və mədəni cəhətdən çiçəklənmə 
dövrünü keçirmişdir. Dərbənd, Şabran, Şamaxı, Qəbələ, Şəki, Şəmkir, Gəncə, 
Bərdə, Beyləqan şəhərləri Albaniyanın başlıca iqtisadi, siyasi və mədəni 
mərkəzləri idilər. Bu dövrdə Bərdə şəhəri Yaxın və Orta Şərqin mühüm ticarət 
mərkəzlərindən birinə çevrilmişdi.
251
 Eramızın IV-VII əsrlərində alban 
mədəniyyəti xristianlığa qədərki inamların və xristian baxışlarının təsiri altında 
inkişaf etmişdir. V əsrin əvvəllərində artıq alban əlifbası mövcud idi. V əsrin I 
rübündə yaradılmış alban əlifbasında 52 hərf (10 sait və 42 samit) vardı. Bu əlifba 
V-VII əsrlərdə Albaniya ərazisində geniş yayılmış, məktəblərdə tədris olunmuş, bu 
əlifba ilə dini, elmi və bədii əsərlər yazılmışdır. V-VI əsrlərə aid olan alban təqvimi 
də bu əlifba əsasında tərtib olunmuşdur. Erməni (qriqoryan) və alban kilsələləri 
arasında gedən mübarizədə erməni kilsəsinin üstünlük qazanması ilə bağlı olaraq 
alban dilinin və bu dildə müxtəlif məzmunlu ədəbiyyatın qadağan olunması, habelə 
Albaniyada sonralar ərəb hökmranlığının möhkəmlənməsi, ərəb dili və əlifbasının 
yayılması nəticəsində Alban əlifbası VIII əsrdə tarixəçevrildi. 
VII əsrdə Albaniya Sasani-Bizans müharibələrinə cəlb olundu. 654-cü 
ildən isə Albaniyanın ərəblər tərəfindən işğalı prosesi başlandı. Bizansın, Ərəb 
Xilafətinin və Xəzər Xaqanlığının ardıcıl hücumlarına məruz qalmış Albaniya 685-
ci ildən hər üç dövlətə bac verməyə məcbur olmuşdu. 705-ci ildən isə Albaniya 
Əməvilər Xilafətinin (661-750) tərkibinə daxil edildi. Mehranilər sülaləsi bir əsr 
ərzində nominal hakimiyyətini saxladı, lakin artıq ölkəni ərəb əmirləri idarə 
edirdilər. Ərəb Xilafəti dövründə Albaniya ərazisi Arran, Muğan və Şirvan 
vilayətlərinə bölündü. Xilafətə tabe olan xristian əhalisinin və kilsəsinin 
fəaliyyətinə nəzarət etmək məqsədini güdən xəlifə erməni kilsəsinin yardımı ilə 
Alban apostol kilsəsini monofizitləşdirdi (əvvəllər diofizit mövqedə olmuşdur) və 
onu erməni (qriqoryan) monofizit kilsəsinə tabe etdi (705-ci ildə).
252 
Bundan sonra 
alban katolikoslarını erməni katolikosları təsdiq etməyə başladılar. Albaniyanın 
düzənlik ərazilərində və şəhərlərdə yaşayan əhalinin yeni dini-islamı qəbul etməsi 
alban və erməni (qriqoryan) kilsələrinin yaxınlaşmasına səbəb oldu. Alban apostol 
kilsəsinin qriqoryanlaşması prosesi başlandı. Xristian əhalisinin tabe olduğu alban 
katolikosunun mərkəsi Arsax vilayətindəki müqəddəs Yakov kilsəsinə köçürüldü 
(XIV əsrin sonundan isə Alban kilsəsinin və katolikosluğunun mərkəzi Qanzasar 
oldu). Alban mədəniyyəti faktlarının erməni (qriqoryan) kilsəsi tərəfindən intensiv 
surətdə mənimsənilməsi (erməni dilinə tərcümə olunması, erməniləşdirilməsi), 
daha sonra isə alban mədəni dəyərlərinin məhv olunması prosesi məhz bu 
zamandan başlandı. Azərbaycan tarixinin Albaniya ilə bağlı olan dövrünün başlıca 
59 
 
yazılı ədəbiyyat nümunələri bizə Moisey Kalankatuklunun “Albaniya tarixi” və 
Mxitar Qoşun irsi timsalında gəlib çatmışdır. Xeyli erməniləşdirmə təsirinə məruz 
qalmış bu dəyərlərin alban əslini tarixdən silmək mümkün olmamışdır. Albaniya 
dövrünün digər mədəni dəyərləri (xüsusilə memarlığı) də ilkinliyini, 
bənzərsizliyini, alban özünəməxsusluğunu saxlamaqdadır və onların “erməni 
mədəniyyəti faktları” kimi təqdim olunması yalnız mədəniyyətşünaslıq, tarix elmi 
sahəsində bilgiləri olmayan şəxsləri çaşdıra bilər. 
Beləliklə, ərəb işğalına qədərki dövrdə Azərbaycan (Atropatena və 
Albaniya timsalında) artıq Yaxın və Orta Şərqin mühüm, zəngin, bölgədə aparıcı 
mövqelərdə olmuş mədəniyyət ocaqlarından biri idi. 
 
1
 Bax: Kalankatlı Moisey. Albaniya tarixi. Mxitar Qoş. Alban salnaməsi. 
Müqəddimə, tərcümə, qeyd və şərhlər Z.M. Bünyadovundur. Bakı, Elm, 1993, 272 
s. 
2
 Hacıyev Qasım. Bərdə şəhərinin tarixi, s.12. 
3
 Kalankatlı Moisey. Albaniya tarixi. s. 16. 
4
 Yenə orada. s.175-207. 
5
 Мxitar Qoş. Аlban salnaməsi. s. 240. 
6
 Yenə orada. s. 245-246. 
7
Bax: Буниятов З.М. Обзор источников по истории Азербайджана (Источники 
арабские). Баку, 1964. 
8
Bünyadov Z.M Azərbaycan VII-IX əsrlərdə, s. 16; Аzərbaycan tarixi üzrə 
qaynaqlar, s. 78. 
9
Bах: Буниятов З.М. Обзор источников по истории Азербайджана (источники 
арабские); yenə onun. Азербайджан в VII-IX вв., с.183; yenə onun. Аazərbaycan 
VII-IX əsrlərdə, s. 174; Аzərli М.Y. IX əsrin ərəbdilli mənbəyi qədim Azərbaycan 
haqqında // Azərbaycan SSR ЕА-nın məruzələri. XXX cild, 1974, s. 86-89. 
10 
Azərbaycan tarixi üzrə qaynaqlar. s. 67-77. 
11
 Bünyadov Z.M. Azərbaycan VII-IX əsrlərdə, s.26 
12
Абу Мухаммад Ахмад ибн Асам ал-Куфи. Книга завоеваний (Извлечения по 
истории Азербайджана VII-IX вв.) Перевод с арабского языка З.М.Буниятова. 
Баку, Элм, 1981, с. 3. 
13
 Yenə orada. s. 4. 
14
 Bünyadov Z.M Azərbaycan VII-IX əsrlərdə, s.19. 
15 
Yenə orada, s. 20. 
16
Бартольд В.В.Мусульманский мир. II д., 1922, с. 51; Bünyadov Z.M 
Azərbaycan VII-IX əsrlərdə, s.20. 
17
 Bünyadov Z.M Azərbaycan VII-IX əsrlərdə, s.21. 
18
Bах: Vəlixanlı N.М. IX-XII əsr ərəb coğrafiyaşünas səyyahları Azərbaycan 
haqqında. Bakı, 1974, s. 87-93. 
19
Azərbaycan tarixi üzrə qaynaqlar. s.111. 
60 
 
20
 Bах: Ибн Хордадбех. Книга путей и стран. Перевод с арабского, 
комментарии, исследование, указатели и карты Наили Велихановой. Баку, 
Элм, 1986, 428 с. 
21
 Yenə orada, s. 10. 
22
 Bünyadov Z.M Azərbaycan VII-IX əsrlərdə, s.21. 
23
 Ибн Хордадбех. Книга путей и стран, с. 30. 
24
 Bünyadov Z.M Azərbaycan VII-IX əsrlərdə, s.23. 
25
 Əbu Əli Həsən Xacə Nizamülmülk. Siyasətnamə, s. 26. 
26 
Yenə orada, s.182. 
27
Bax: Буниятов З.М. Обзор источников по истории Азербайджана 
(источники арабские). 
28
 Yenə onun. Azərbaycan VII-IX əsrlərdə, s.19. 
29
 Əliyeva N.А. Azərbaycan Yaqut əl-Həməvinin əsərlərində. s. 195-196. 
30 
Yenə orada, s. 232. 
31
 Bünyadov Z.M Azərbaycan VII-IX əsrlərdə, s. 25. 
32
 Сеидбейли М.Г. Научно-культурная жизнь Азербайджана, с.6. 
33
 Yenə orada, s.7-8; 12-28. 
34 
Yenə orada, s. 36. 
35
 Yenə orada, s. 133. 
36
 Bax: Əsədov М.Ə. Azərbaycan XIII-XV əsrin birinci yarısında (Bədrəddin 
Маhmud əl-Ayninin… əsəri üzrə). Таrix elmləri namizədi alimlik dərəcəsi almaq 
üçün təqdim olunmuş dissertasiyanın avtoreferatı. Bakı, 1996, 32 s. 
37
 Yenə orada, s. 12. 
38
 Yenə orada, s. 11. 
39
 Yenə orada, s. 16. 
40
 Yenə orada, s. 27. 
41
 Yenə orada, s. 27. 
42 
Yenə orada, s. 27-28. 
43 
Bax: Хамдаллах Казвини. Нузхат ал-кулуб (Материалы по Азербайджану). 
Перевод с английского З.М.Буниятова, перевод с персидского 
И.П.Петрушевского. Баку, Элм, 1983, с. 37-62; 
44
Bax: Həmdullah Мustovi Qəzvini. Zeyl-e tarix-е qozide (“Sеçilmiş tarixə” 
əlavə). Bakı, Еlm, 1986, 148 s. 
45
Буниятов Дж.З. Материалы из сочинений Закарии ал-Казвини об 
Азербайджане // Известия АН Азербайджанской ССР. Серия истории, 
философии, права. 1976, № 3. 
46
 Əbubəkr əl-Qütbi əl-Əhəri. “Müqəddimə” qismi, s.8. 
47
Bax: Рашидаддин Фазлуллах. Сборник летописей. Том I, книга 1-II, том 2-3. 
М.-Л., 1946-1960. 
48 
Bax: Фазлуллах Рашид ад-Дин. Огузнаме. Баку, Элм, 1987, 128 с, с.39-43. 
61 
 
49
 Bax: Piriyev V.Z. Məhəmməd bin Hinduşah Naxçıvani. Bakı, Elm, 2001, 72 səh; 
yenə onun. Azərbaycan XIII -XIV əsrlərdə. Bakı, Nurlan, 2003, s. 29-32; yenə 
onun. Naxçıvan tarixindən səhifələr  (XIII-XIV əsrlər). Bakı, müəllim, 2004, s.75-
109. 
50
 Bax:Əbubəkr əl-Qütbi əl-Əhəri. Tarixe-Şeyx Üveys. Bakı, Elm, 1984. 
51
 Yenə orada, s.8-9. 
52 
Bax: Гандзакеци Киракос. История Армении. М., 1976. 
53
Nizaməddin Şami. Zəfərnamə. Bakı, 1992. 
54
Fərzəliyev Ş.F. Azərbaycan və Osmanlı imperiyası XV-XVI əsrlərdə. Tarix 
elmləri doktoru alimlik dərəcəsini almaq üçün elmi məruzə şəklində təqdim 
olunmuş dissertasiya. Bakı, 1996, s. 9. 
55 
Bax: Тадж ад-Дин Ас-Салмани. Тарих-наме, s.7. 
56
Fərzəliyev Ş.F. Doktorluq dissertasiyası, s. 11. 
57
Yenə orada, s. 13. 
58
Фазлуллах ибн Рузбихан Хунджи. Тарих-и алам-ара-йи Амини., с.3. 
59
Фазлуллах ибн Рузбихан Хунджи. Тарих-и алам-ара-йи Амини, с.8-9. 
60
Yenə orada, s. 76-95. 
61
Bax: Эфендиев О.А. Образование азербайджанского государства Сефевидов 
в начале XVI века. Баку, 1961. 
62
Мusəvi Т.М. Orta əsr Azərbaycan tarixinə dair farsdilli…, s.3. 
63
Немировский А.И. Рождение Клио: У истоков исторической мысли, с.200. 
64
 Fərzəliyev Ş.F. Doktorluq dissertasiyası, s. 23. 
65
Yenə onun. Azərbaycan XV-XVI əsrlərdə, s.7-10. 
66
Yenə orada, s. 10 
67
Yenə orada, s.13. 
68
Yenə orada, s.4. 
69
Yenə orada, s. 4. 
70
Məmmədova Ş. “Xülasət-ət təvarix” Azərbaycan tarixinin mənbəyi kimi. s. 18. 
71
Yenə orada, s. 18. 
72
Yenə orada, s. 16. 
73
Yenə orada, s.13. 
74
Yenə orada, s.14 
75
Yenə orada, s. 16 
76
Yenə orada, s. 16. 
77
Bax: Шарафхан Бидлиси. Шарафнаме. Перевод с персидского, предисловие, 
примечания и приложения Е.И.Васильевой. Том I-II, М., 1967-1976. 
78
 Эфендиев О.А. Азербайджанское государство Сефевидов в XVI веке, s.24. 
79
Yenə orada, s. 22-23. 
80
Yenə orada, s. 23. 
81
Рахмани А.А.Азербайджан в конце XVI и в XVII веке (1590-1700 годы), с.6. 
82
Yenə orada, s.6. 
62 
 
83
Yenə orada, s. 7. 
84
Bax: Эфендиев О.А. Азербайджанское государство Сефевидов..., с.11; Yenə 
onun. Salnaməçi Bicən…, s. 78-87. 
85 
Fərzəliyev Ş.F. Qiyasəddin Xondəmir. 78-79. 
86
Yenə onun. Doktorluq dissertasiyası, s.18. 
87
Bax: Fərzəliyev Ş.F. Qiyasəddin Xondəmir..., s.78-87. 
88
Рахмани А.А. Азербайджан в конце XVI в. …, с.8-9. 
89
Bax: Musəvi T. M. Orta əsr Azərbaycan tarixinə dair farsdilli… 
90
Есаи Хасан-Джалалян. Краткая история страны Албанской (1700-1722 гг.). 
91
Jozef Tiflisi. Vaqiati Mir Veys və Şah Hüseyn… 
92
Yenə orada, s. 7. 
93 
Kruşinski Y. T. Xristian səyyahının tarixi… 
94
Yenə orada, s. 3. 
95
Yenə orada, s. 5. 
96
Yenə orada, s. 5 
97
Yenə orada, s.7. 
98
Yenə orada, s. 10 
99
Bax: Azərbaycan tarixi üzrə qaynaqlar. Bakı. 1989, s. 255; Qarabağnamələr. I 
kitab. Bakı, 1989; Qarabağnamələr. II kitab. Bakı, 1991. 
100
Qarabağnamələr. I kitab, s.17-102. 
101
Yenə orada, s. 106-148. 
102
Yenə orada, s.157-183. 
103
Bax: Qarabağnamələr. II kitab. Bakı. 1991. 
104
Azərbaycan tarixi üzrə qaynaqlar, s.268. 
105
Yenə orada, s. 223. 
106
Yenə orada, s. 230. 
107
Bax: Ибрахим Эфенди Печеви. История. 
108
Azərbaycan tarixi üzrə qaynaqlar, s. 238. 
109 
Книга Орудж-бека Байата Дон Жуана Персидского… 
110
Yenə orada, s. 5. 
111
Bax: Onullahi S., Həsənov А. Səfəvi hökmdarlarının daha 2 naməlum məktubu 
haqqında. 
112
 Bax: Алиев Ф.М.Миссия посланика…, с.19-53. 
113
 Yenə orada, s. 54-85. 
114
 Bax: Мамедова Г.Н. Русские консулы об Азербайджане… 
115 
Kitabi-Dədə Qorqud. Bakı, 1988, s.17. 
116
 Yenə orada, s.16. 
117 
Ərəb və fars sözləri lüğəti. Bakı, 1985, s. 340. 
118
 Давидович В.Е., Жданов Ю.А. Сущность культуры, с. 35. 
119
 Кертман Л.Е. История культуры стран Европы и Америки. М., 1987, 
s. 26. 
63 
 
120
Bax: Баллер Э.А. Преемственность…, Боголюбова Е.В. Культура 
иобщество…; Зотов В.Д. Исторический материализм…; Кулизаде З.А. 
Теоретические проблемы истории культуры Востока и низамиведение… və b. 
121
 Кертман Л.Е. История культуры стран Европы и Америки, с. 8. 
122
 Rəsulzadə М.Ə. Azərbaycan Cümhuriyyəti, s. 12. 
123
Гуревич А.Я. Средневековый мир: Культура безмолвствующего 
большинства, с. 9. 
124
 Боголюбова Е.В. Культура и общество, с. 147. 
125
Историография новой и новейшей истории стран Европы и Америки. М., 
1977, с. 34. 
126
 Вебер Б.Г. Историографические проблемы, с. 12. 
127
 Yenə orada, s. 15. 
128 
Гутнова Е.В. Историография истории средних веков, с. 120. 
129
Yenə orada, s. 124. 
130
Yenə orada, s. 361. 
131
Геюшев З.Б. Философская мысль в Советском Азербайджане. Краткий 
очерк, с. 171. 
132
Bax: Кулизаде З.А. Хуруфизм и его представители в Азербайджане; Yenə 
onun. Закономерности развития восточной философии XIII-XVI вв. и 
проблема Запад-Восток; Yenə onun. Теоретические проблемы истории 
культуры Востока и низамиведение… 
133
Философия: Основные идеи и принципы, с. 342. 
134
Щепаньский Ян. Элементарные понятия социологии, с. 38. 
135
Философский словарь. V издание, с.225. 
136
 Общественное сознание и его формы, с. 203. 
137
Гончаренко Н.В. Духовная культура: Источники и движущие силы 
прогресса, с. 53-54. 
138
 Джавахарлал Неру. Открытие Индии. В двух книгах. Книга II, с. 472. 
139 
Гончаренко Н.В. Духовная культура…, с. 50. 
140
 Артановский С.Н. Некоторые проблемы теории культуры…, с. 73. 
141 
Баллер Э.А. Преемственность…, с. 38. 
142
 Философия: Основные идеи и принципы…, с. 348. 
143
 Джавахарлал Неру. Открытие Индии. Книга I, с. 330. 
144
 Общественное сознание и его формы…, с. 211. 
145
 Гуревич А.Я. Категории средневековой культуры…, с. 139. 
146 
Bax: Qasımov Х.S. Azərbaycan mədəniyyəti (XVI-XVII əsrlər), s. 20-57. 
147
Yenə onun. “Avropasentrizm” və tarizimizin bəzi problemləri; Azərbaycan 
İntibahı probleminin öyrənilməsi tarixindən; yenə onun. Azərbaycan dövlətçiliyi 
ideologiyasının tarixi köklərinə dair və b. 
148
 Гутнова Е.В. Историография истории средних веков. II издание, с. 125. 
64 
 
149
Bax: Конрад Н.И. Запад и Восток. Статьи; Кулизаде З.А. Теоретические 
проблемы истории культуры и низамиведение; Мец Адам. Мусульманский 
Ренессанс. II издание və b. 
150
Bax: Гаджиев А.А. Ренессанс и поэзия Низами Гянджеви; Проблемы 
азербайджанского Ренессанса. Сборник статей. Книга I. Баку, 1984; 
Нуцубидзе Ш.И. Руставели и Восточный Ренессанс; Чалоян В.К. Армянский 
Ренессанс və b. 
151
Bax: Qarayev Yaşar. Renessans və onun öyrənilməsi problemləri // 
“Azərbaycan” jurnalı, 1978, № 8; Проблемы азербайджанского Ренессанса və 
b. 
152
Дружинин Н.М. Воспоминания и мысли историка, с. 85. 
153
Bax: Əfəndiyev R. Azərbaycan xalq sənəti; Kərimov K. Azərbaycan 
miniatürləri; Cəfərov N. Azərbaycan milli mədəniyyətinin təşəkkülü mərhələləri; 
Yenə onun. Azərbaycan ədəbiyyatı (Mülahizələr); Yenə onun. Füzulidən Vaqifə 
qədər; Yenə onun. Azərbaycan İntibahı (Mülahizələr); Dəmirçizadə Ə.М. 
Azərbaycan ədəbi dilinin tarixi; Конрад Н.И. Запад и Восток; Саламзаде А.В. 
Архитектура Азербайджана XVI-XIX вв. və b. 
154
 Конрад Н.И. Запад и Восток, с. 208. 
155
 Yenə orada, s. 210. 
156
Bax: Baxтин М.М. Творчество Франсуа Рабле…; Горфункель А.Х. 
Философия эпохи Возрождения; Итальянское Возрождение. Сборник статей; 
Культура эпохи Возрождения и Реформация. Сборник статей; Типология и 
периодизация культуры Возрождения. Сборник статей; Эудженио Гарэн. 
Проблемы итальянского Возрождения. 
157
 Конрад Н.И. Запад и Восток, с. 239. 
158
 Лосев А.Ф. Эстетика Возрождения, с. 16. 
159 
Конрад Н.И. Запад и Восток…, с. 21. 
160
 Кулизаде З.А. Закономерности развития…, с. 238. 
161
 Проблемы азербайджанского Ренессанса. Сборник статей. Книга I, с. 107-
108. 
162
 Эудженио Гарэн. Проблемы…, с. 34-36. 
163
 Ибрагимов М.А. Азербайджанский Ренессанс… // Проблемы…, с. 75. 
164
 Гаджиев А.А. Ренессанс и поэзия Низами…, с. 39. 
165
 Əliyev Rüstəm. Nizami. Qısa biblioqrafik məlumat…, s. 110-112. 
166
 Bax: Гаджиев А.А. Ренессанс и поэзия Низами Гянджеви. 
167
Эфендиев О.А. Азербайджанское государство Сефевидов в XVI веке, с. 4. 
168
Hacıyev Т., Vəliyev K. Azərbaycan dili tarixi. Oçerklər və materiallar, s. 50. 
169
 Dəmirçizsdə Ə.М. Azərbaycan ədəbi dilinin tarixi. I hissə…, s. 167. 
170
 Расим Эфенди. Каменная пластика Азербайджана, с. 9. 
171
 Yenə orada, s. 11. 
172
 “İstifadə olunmuş mənbə və ədəbiyyatın siyahısı”na baxmalı. 
65 
 
173
Сумбатзаде А.С. Азербайджанская историография XIX-XX вв., с.4-6. 
174
 Bax: Qarabağnamələr. I və II kitablar; İsmayılov М., Bağırova М. Şəki xanlığı. 
Bakı, 1997 və b. 
175
Аббас-Кули-Ага Бакиханов. Гюлистан-и Ирам. Баку, 1991, с.4 
176
 Yenə orada, s. 197-205. 
177
 Yenə orada, s. 205. 
178
Сумбатзаде А.С. Азербайджанская историография XIX-XX вв., с. 64. 
179
Bax: Rəsulzadə М.Ə. Azərbaycan Cümhuriyyəti, s.12-24; Yenə onun. Əsrimizin 
Siyavuşu. Çağdaş Azərbaycan ədəbiyyatı. Çağdaş Azərbaycan tarixi. Bakı, 1991; 
Yenə onun. Azərbaycan şairi Nizami. Bakı, 1991. 
180
Сумбатзаде А. Азербайджанская историография XIX-XX вв., с.84-90. 
181
Bax: Zeynaloğlu Cahangir. Müxtəsər Azərbaycan tarixi (Elmi –publisistik və 
tarixi kitab). Bakı, 1992. 
182
 “İstifadə olunmuş mənbə və ədəbiyyatın siyahısı”na bax. 
183
Bax: Ализаде А.Социально-экономическая и политическая история 
Азербайджана XIII-XIV вв. Баку, 1956. 
184
Bax: Буниятов З.М. Азербайджан в VII-IX вв. Баку. 1965. 
185
Минорский В.Ф. История Ширвана и Дербенда. 
186
Эфендиев О.А. Образование азербайджанского государства Сефевидов в 
начале XVI века. Баку, 1961. 
187
Əliyev F.М. XVIII əsrin II yarısında Şimali Azərbaycan şəhərləri. Bakı, 1960. 
188
Ашурбейли С.Б. Очерк истории средневекового Баку. Баку, 1964. 
189
“İstifadə olunmuş mənbə və ədəbiyyatın siyahısı”na bax. 
190
 Osmanov F.L. Qafqaz Albaniyasının maddi mədəniyyəti. Bakı. 1982. 
191
Bax: Göyüşov R. B. Amaras-Аğoğlan. Bakı, 1975; Yenə onun. Христианство в 
Кавказской Албании. Баку, 1984. 
192
Халилов ДЖ. Материальная кулытура Кавказской Албании. Баку, 1985. 
193
Bax: Мамедов Т.М. Албания и Атропатена по древнеармянским 
источникам. Баку, 1977. 
194
Bax: Мамедова Ф. «История Агван» Моисея Каланкатуйского…; Yenə 
onun. Политическая история и историческая география Албании. Баку, 1986; 
Yenə onun. Azərbaycanın (Аlbaniyanın) siyasi tarixi və tarixi coğrafiyası. Bakı, 
1993. 
195
 Рзаев Н. Искусство Кавказской Албании. Баку, 1976. 
196
Şərifli М. IX əsrin ikinci yarısında-XI əsrdə Azərbaycanda feodal dövlətləri. 
Bakı, 1976. 
197
 “İstifadə olunmuş mənbə və ədəbiyyatın siyahısı”na bax. 
198
Fazili А. Azərbaycanın qədim və ilk orta əsrlər tarixi İran tarixşünaslığında (III-
VII əsrlər). Bakı, 1984. 
199
Касумова С. Южный Азербайджан в III-VII вв. (Проблемы этно-
культурной и социально-экономической истории). Баку, 1983. 
66 
 
200
Bax: Dadaşzadə М.А. Azərbaycan xalqının orta əsr mənəvi mədəniyyəti  
 (tarixi-etnoqrafik tədqiqat). Bakı, 1985. 
201
 Yenə orada, s. 18-86. 
202
 Yenə orada, s. 87-139. 
203
 Yenə orada, s. 140-208. 
204
 Алиев И.Г. Очерк истории Атропатены. Баку, 1989. 
205
 Yenə orada, s. 105-130. 
206
 Bax: Эфендиев О.А. Азербайджанское государтсво Сефевидов в XVI веке. 
Баку, 1981; Yenə onun. Azərbaycan Səfəvilər dövləti. Bakı, 1993. 
207
 Yenə orada, s. 4. 
208
 “İstifadə olunmuş mənbə və ədəbiyyatın siyahısı”na bax. 
209
 Рахмани А.А. Азербайджан в конце XVI и в XVII веке (1590-1700 годы), с. 
198-213. 
210
 Ашурбейли С.Б. Государство Ширваншахов. Баку, 1983. 
211
 “İstifadə olunmuş mənbə və ədəbiyyatın siyahısı”na  bax. 
212
Ашурбейли С.Б. История города Баку (Период средневековья). Баку, 1992. 
213
 “İstifadə olunmuş mənbə və ədəbiyyatın siyahısı”na bax. 
214
 Yenə orada. 
215
 Bax: Gəncə (Tarixi oçerk). Bakı, Еlm, 1994, 152 s. 
216
 Yenə orada, s.3-51. 
217
 Bax: Hacıyev Qasım. Bərdə şəhərinin tarixi. Bakı, 2000. 
218
 Yenə orada, s. 263-295. 
219 
Yenə orada, s. 285-295. 
220
Nuriyev А., Babayev Ə. Bərdə şəhərinin tarixi-аexeoloji oçerki (Antik və orta 
əsrlərdə). Bakı, 2001. 
221
 Yenə orada, s. 111-120. 
222
 “İstifadə olunmuş mənbə və ədəbiyyatın siyahısı”na bax. 
223 
Yenə orada. 
224
 Bax: Qasımov Х.S. Azərbaycan mədəniyyəti (XVI-XVII əsrlər). Bakı, 2002. 
225
 “İstifadə olunmuş mənbə və ədəbiyyatın siyahısı”na bax. 
226
 Yenə orada. 
227
Bax: Акимушкин О.Ф., Иванов А.А. Персидские миниатюры XVI-XVII вв. 
М., 1968; Веймарн Б.В. Искусство арабских стран и Ирана VII-XVII вв. М., 
1974 и д. 
228
Bax: Эфендиев О.А. К. освещению некоторых вопросов истории 
Сефевидов в современной Иранской историографии // Против буржуазной 
фальсификации истории и культуры Азербайджана. Баку, 1978, с. 125-140; 
Məmmədova Ş.K. Мüasir İran tarixşünaslığı Şah  İsmayıl Хətai haqqında // Şah 
İsmayıl Хətai. Мəqalələr toplusu. Bakı, 1988, s. 210-217. 
229
Məmmədova Ş.K. Müasir İran tarixşünaslığı Şah İsmayıl Xətai haqqında, s. 210-
217. 
67 
 
230
Bax: Araslı Həmid. Açıq məktub // Ədəbiyyat və incəsənət, 17 iyul 1981-ci il; 
əfəndiyev О.Ə. Xətainin şəxsiyyəti // Ədəbiyyat və incəsənət, 29 yanvar, 1989-cu 
il. 
231
Bax: Алиев С.М. Работы Ахмеда Кесрави по средневековью // Ближний и 
Средний Восток. М., 1962. 
232
 “İstifadə olunmuş mənbə və ədəbiyyatın siyahısı”na bax. 
233
Эфендиев О.А. Азербайджанское государство Сефевидов в XVI веке, с. 37. 
234
Yenə onun. Новый труд по истории Сефевидского государства, с. 133-138. 
235
 “İstifadə olunmuş mənbə və ədəbiyyatın siyahısı”na bax. 
236
Леопольдо Сэа. Философия американской истории. Перевод с испанского. 
М., 1984, с.11. 
237
 Кузнецов В.Н. Немецкая классическая философия…, с. 381. 
238
 Алиев И.Г. Очерк истории Атропатены…, с. 73. 
239
 Bax: Луконин В.Г. Культура Сасанидского Ирана. М., 1969. 
240 
Алиев И.Г. Очерк истории Атропатены, с. 117. 
241
 Yenə orada, s. 119. 
242
 Yenə orada, s. 117. 
243
 Yenə orada, s. 118 
244
 Бойс Мэри. Зороастрийцы…, с.6. 
245
 Алиев И.Г. Очерк истории Атропатены, с. 130. 
246
 Ашурбейли С.Б. Государство Ширваншахов, с.56. 
247
 Bünyadov Z.М. Azərbaycan VII-IX əsrlərdə, s.174. 
248
 Məmmədova F. Azərbaycanın (Albaniyanın) siyasi tarixi və …, s. 4. 
249
 Məmmədova F. Azərbaycanın (Аlbaniyanın) siyasi tarixi və…, s.105-144. 
250
 Yenə orada, s. 217. 
251
 Hacıyev Qasım. Bərdə şəhərinin tarixi, s. 155-205. 
252
 Məmmədova F. Azərbaycanın (Albaniyanın) siyasi tarixi və …, s. 226. 
 
 
II FƏSİL 
 
AZƏRBAYCAN MƏDƏNİYYƏTİ 
VII-XII ƏSRLƏRDƏ 
 
§ 1. Azərbaycan dövrün ictimai-siyasi münasibətlər 
sistemində 
 
VII əsrin II yarısına doğru Azərbaycan 630-cu ildə yaranmış, tədricən 
güclənən Ərəb dövlətinin tərkibinə daxil olundu. “643-644-cü illərdə, xəlifə 
Ömərin dövründə, ərəblər tarixi Azərbaycan ərazisinin yalnız cənub və 
Dərbəndədək Xəzər sahili torpaqlarını tuta bildilər”.
1
 Azərbaycanın şimal 
68 
 
vilayətlərində ərəblərə qarşı müqavimət on ildən artıq davam etdi. İlk ərəb 
işğallarından sonra Azərbaycanın cənub hissəsi siyasi müstəqilliyini tamamilə 
itirmiş, bilavasitə xəlifə canişinliyinin hakimiyyətinə tabe olunmuşdu. Albaniya isə 
Ərəb Xilafətinin vassalı kimi vergi ödəmək şərtilə ondan asılı vəziyyətə düşmüşdü. 
705-ci ildən etibarən Albaniya vassallıq mövqeyini də itirdi. Azərbaycanın cənub 
və şimal əraziləri qəti surətdə ərəblərin tabeliyinə keçdi.
2
 VIII əsrin əvvəllərində 
Ərəb Xilafəti özünün ən qüdrətli dövrünü keçirirdi. Sasani dövlətini 651-ci ildə 
siyasi tarix səhnəsindən çıxarmış (Azərbaycan 3 əsrdən artıq Sasani dövlətinin 
tərkibində olmuşdur), Bizansı xeyli zəiflətmiş Ərəb Xilafəti bir əsrdən çox 
xəzərlərin həmlələrinə, hücumlarına qarşı gərgin mübarizə apardı və bu 
qarşıdurmadan daha çox zərər çəkən Azərbaycan oldu.
3
 Mənbələrin məlumatına 
görə, Azərbaycanda məskən salan ərəb qəbilələrinin “hər biri bacardığı qədər 
torpaq zəbt etdi, bir hissəsi isə əcəmlərin (qeyri-ərəblərin) torpağını satın aldı. İşğal 
edilmiş torpaqları bu yolla ələ keçirən ərəblər tədricən iri torpaq sahiblərinə 
çevrilirdilər”.
4
 
İspaniyadan Hindistanadək bir çox ölkələri və xalqları tabe etmiş ərəblər 
fəth olunmuş yerlərdə yeni tipli idarəçilik sistemi qura bilmədilər və yerlərdə 
mövcud olan idarəçilik sistemi saxlanıldı. Ərəb Xilafəti Azərbaycanda da əldə 
olunmuş mövqelərini qorumaq, gücləndirmək məqsədilə fəal köçürmə siyasəti 
yeridirdi. Öncə Ərəbistan yarımadasının şimal hissəsində yaşayan bir sıra ərəb 
tayfaları (Abbasi sülaləsinin hakimiyyətə gəlişinədək), sonra isə həmin 
yarımadanın cənub qismində yaşayan ərəb tayfaları Azərbaycana köçürülərək 
məskunlaşdırıldı. “Ərəblərin Azərbaycanda köçürmə siyasəti IX yüzilin birinci 
rübünə qədər davam etdi. Ancaq Harun ər-Rəşidin dövründə baş qaldıran və əl-
Məmun dövründə ən yüksək zirvəsinə çatan xürrəmilər hərəkatı, eləcə də bir çox 
ərazilərin Xilafət tərkibindən çıxması ərəb tayfalarının Qafqaza mühacirətinə təsir 
etdi və nəhayət, onu tamamilə dayandırdı”.
5 
Ərəblərin gəlişi və yeni ərazilərdə 
qərarlaşması ilə Azərbaycanın dini, mənəvi həyatında əsaslı dəyişikliklər baş verdi. 
“Ərəb işğalının ilk dövründə yerli əhali ilə ərəblər arasındakı münasibət çox 
mürəkkəb idi və əsasən işğal prosesində bağlanılmış müqavilələrlə tənzimlənirdi”.
6
 
Azərbaycanda da yalnız bütpərəstlər zorla müsəlmanlaşdırıldı, “əhli-kitab”a 
(xristianlara, yəhudilərə, atəşpərəstlərə) etiqad və adətlərini icra etmək icazəsi 
verilmişdi. Bu icazə müqabilində həmin əhali can vergisi-cizyə ödəyirdi. Cizyəni 
yalnız “sağlam kişilər” ödəyirdilər, əhalinin qalan qismi bu vergidən azad 
olunmuşdu. Lakin çox keçmədən islam ideoloqları bütpərəstliklə yanaşı 
atəşpərəstliyi də aradan qaldırmaq xəttini yeritməyə başladılar. Mənbələr və 
arxeoloji materiallar sübut edir ki, İslam dini Azərbaycanın şimalında cənub 
vilayətlərinə nisbətən daha gec mənimsənilmişdir. Şəhərlilər islamı kənd əhalisinə 
nisbətən daha “həvəslə” qəbul edirdilər. Lakin bu “həvəsin” iqtisadi səbəbi vardı: 
Ərəb işğalı dövründə kəndlilərə nisbətən daha ağır cizyə vergisi ilə yüklənmiş 
şəhərlilərin, xüsusilə tacir və sənətkarların islamı ilk növbədə qəbul etməsi onların 
69 
 
öz varidatını qorumaq cəhdindən, ərəb üsuli-idarəsinin isə tacir və sənətkarlara 
daha böyük güzəştlər verməsindən irəli gəlirdi.
7
 Artıq X əsrdə Azərbaycanın 
təqribən bütün şəhərlərində came məscidlərinin olması bu qarşılıqlı iqtisadi 
marağın ideoloji təzahürü idi. Ərəblər Azərbaycanı yalnız fəth etmək deyil, uzun 
müddət ərzində burada qərarlaşmaq, ölkənin iqtisadi potensialından maksimum 
dərəcədə bəhrələnmək məqsədini güdürdülər və bu məqsədlərin gerçəkləşməsi 
naminə müəyyən güzəştlərə getmək məcburiyyətində idilər. VIII-X əsrlər ərzində 
Dərbənd Azərbaycanın şimal vilayətlərində islamın yayılmasının mərkəzi 
olmuşdur. Təbiidir ki, Azərbaycan əhalisi də yeni dini (İslamı) sürətlə və qeyd-
şərtsiz qəbul etmədi. Əsrlər boyu islamaqədərki dinlərə, dini baxışlara bağlı olmuş 
Azərbaycan əhalisinin yeni dinlə tanış olması üçün zaman tələb olunurdu. 
Mənbələrin və elmi ədəbiyyatın nəzərdən keçirilməsi əsasında belə qənaətə gəlmək 
olar ki, Azərbaycan əhalisinin əksəriyyətinin islamlaşması prosesi ilk ərəb 
işğallarından keçən təqribən 3 əsr ərzində baş vermişdir. Ölkə miqyasında İslamın 
qərarlaşması Azərbaycanın mədəni təkamülündə əsaslı dönüşün başlanğıcınıqoydu. 
Ərəb yürüşləri ərəfəsində Azərbaycanda onlarla müxtəlif miqyaslı şəhər 
vardı. Lakin ərəb işğalı ərəfəsində Azərbaycanın bütün şəhərləri ticarət və 
sənətkarlıq mərkəzləri deyildi. Yalnız beynəlxalq tiranzit ticarətinin başlıca yolları 
üzərində olan Bərdə,
8
 Beyləqan (Paytakaran), Dərbənd (Bab əl-Əbvab) kimi iri 
şəhərlər bu cür mərkəzlərdən idilər. Bu şəhərlərdə dünyəvi və ruhani əyanlar, 
sələmçilər, tacirlər, əkinçiliklə əlaqəsini üzmüş sənətkarlar yaşayırdılar. Həmin 
şəhərlər hərbi-inzibati mərkəzlər olduğu üçün daha geniş inikşaf imkanlarına malik 
idilər. Əsasən ticarət-sənətkarlıq mərkəzləri olan şəhərləri (Şəki, Qəbələ, Naxçıvan, 
Ərdəbil, Girdiman, Amaras) ikinci kateqoriyaya aid etmək mümkündür. Kənd tipli 
şəhərlər üçüncü kateqoriyaya aid oluna bilər. Bu kateqoriyaya aid etdiyimiz 
şəhərlər xırda feodal mülklərinin inzibati mərkəzləri olduğuna baxmayaraq, natural 
həyat tərzinə, əkinçiliyə mail idilər. VIII əsrdən təqribən X əsrin II yarısınadək 
(təqribən 150 il) Azərbaycanın şəhər həyatında nisbi iqtisadi durğunluq hökm 
sürmüşdür: Ərəb işğalı, xəzər yürüşləri, ərəb-xəzər hərbi qarşıdurması, yerli 
əhalinin Xilafətə qarşı çıxışları bu durğunluğun başlıca səbəblərindən olmuşdur. 
Ərəb işğallarından sonra qədim Albaniyanın Şəki, Qəbələ, Amaras şəhərləri 
beynəlxalq ticarətdəki mövqelərini itirdilər və Bərdə, Dərbənd, Ərdəbil, Marağa, 
Gəncə, Şamaxı bu ticarətdə aparıcı mövqelər qazandılar. Ərəb canişinlərinin 
iqamətgahı uzun müddət ərzində Bərdədə yerləşmiş, bu isə həmin şəhərin daha 
üstün inikşafını təmin etmişdir. Şəhər xəlifə Osmanın (644-656) hakimiyyəti 
dövründə ərəb işğalına məruz qalmış, 654-cü ildə Xilafətin Şimal vilayətlərinin 
canişini öz iqamətgahını Dvindən Bərdəyə köçürmüş, şəhər ərəblərin Qafqazdakı 
canişinliyinin mərkəzinə çevrilmişdi. Lakin ərəblərin Arranı işğalınadək Sasani 
mərzbanlarının (canişinlərinin) iqamətgahı və alban katolikoslarının patriarxlıq 
taxtı burada yerləşdiyinə görə
9 
şəhərin yüksəliş meylli təkamülündə təqribən fasilə 
olmamışdır. Sasani-Bizans müharibələri zamanı xəzərlər tərəfindən dağıdılmış 
70 
 
Bərdə Əməvi xəlifələri dövründə bərpa olundu. Xilafətdə Abbasi sülaləsinin 
hakimiyyətə gəlişindən sonra Bərdənin inzibati-siyasi mərkəz kimi rolu daha da 
artdı. Ərəb Xilafətinin zəifləməsi, separatçı meyllərin güclənməsi nəticəsində 
Bərdə şəhəri Cənubi Qafqazdakı inzibati mərkəz statusunu itirdi. Sonralar isə şəhər 
Sacilərin, 942-ci ildən Salarilərin başlıca şəhərlərindən birinə çevrildi. Bərdənin 
yüksəlişi X əsrin II yarısınadək davam etdi. “Qapılar qapısı-Bab əl-Əbvab 
(Dərbənd) bu dövrdə Arranın ikinci böyük şəhəri olmuşdur. Ərəblər Dərbəndin 
strateji və ticarət əhəmiyyətini nəzərə alaraq onun azad şəhər statusunu saxladılar. 
Şəhəri əmirlər və ya rəislər şurası idarə edirdi. Tiflis ərəb mənbələrində Arranın üç 
böyük şəhəri sırasında sadalanır. 944-cü ildə ruslar Bərdəni dağıntılara, talanlara 
məruz qoydular. Bu hadisədən sonra Beyləqanın rolu və əhəmiyyəti yüksəldi. 
Bərdənin tənəzzülüdən sonra Gəncə şəhəri Arran vilayətinin mərkəzinə çevrildi.
10
 
Şəmkir (əl-Mütəvəkkiliyyə), Şamaxı (əl-Yəzidiyyə), Bakı, Ərdəbil, Marağa, 
Urmiyə bu dövrün mühüm sənətkarlıq, ticarət və mədəniyyət mərkəzlərindən 
olmuşdur. Ərəb işğalı dövründə Ərdəbil cənubi Azərbaycanın ən böyük və əsas 
şəhəri idi. Yaqut əl-Həməvi şəhərin əhəmiyətini qeyd edərək göstərirdi ki, hələ 
“İslama qədər o, ölkənin paytaxtı olmuşdur”.
11
 Ərəb hökmranlığının ilk dövründə 
(VII əsrin 40-ci illərinədək) bu şəhər Xilafətin Azərbaycandakı canişinliyinin 
iqamətgahı olmuşdur. IX əsrin sonu - X əsrin əvvəlində Yusif ibn Əbu Sac 
Ərdəbili Sacilər dövlətinin paytaxtı etdi. Məhz bu dövrdə şəhər 3 darvazası olan 
qala divarları ilə əhatə olundu. VIII əsrdən etibarən Xilafət canişini Mərvan ibn 
Məhəmmədin dövründən (732-744-cü illər) Azərbaycanın əsas şəhərinə, Xilafətin 
canişinlik mərkəzinə çevrilmiş Marağa da qala divarları ilə əhatə edildi, burada 
xeyli qoşun yerləşdirildi. 
Ərəb işğalının ilk illərində diqqəti cəlb etməyən Təbriz artıq X əsrdən 
etibarən Azərbaycanın ən məşhur şəhərinə çevrildi. VIII əsrin ortalarında xəlifənin 
əmrinə əsasən öz qəbiləsi ilə buraya köçmüş yəmənli Rəvvad ibn Musanna əl-Əzdi 
və onun varisləri şəhərin yüksəlişində mühüm rol oynadılar. IX əsrin sonlarından 
etibarən Azərbaycan şəhərlərinin həyatında dirçəliş və çiçəklənmə dövrü başlandı. 
“Azərbaycan şəhərləri məhz ərəb hökmranlığı dövründə iqtisadi cəhətdən inkişaf 
etmişdir”.
12
 Təbiidir ki, Azərbaycan şəhərlərinin iqtisadi baxımdan daha yüksək 
inkişaf mərhələsinə qədəm qoyması ərəblərin ölkədəki siyasi, ideoloji, iqtisadi 
mövqelərinin möhkəmlənməsindən sonra mümkün oldu. 
Azərbaycanda İslamın mövqelərinin möhkəmlənməsi, ölkənin Ərəb 
Xilafəti sisteminə inteqrasiyası sahəsində qazanılmış uğurlar, şəhərlərdə ticarət və 
sənətkarlıq fəaliyyətinin genişlənməsi ilə yanaşı xəlifələri bərk narahat edən (hətta 
Ərəb Xilafətinin varlığını təhlükə altına alan) gerçəkliklər də mövcud idi. 
Xürrəmilər hərəkatı bu “təhlükələrdən” ən önəmlisi olmuşdur. Xürrəmilərin ilk 
məlum çıxışı 778-cı ilə aid olunur.
13 
Bu təlimin, hərəkatın atəşpərəstliklə 
(zərdüştiliklə) bağlılığı mübahisə doğurmayan tarixi faktdır. 816-cı ildə Babəkin 
Cavidanı əvəz etməsindən sonra Xilafətə qarşı mübarizə daha fəal və ardıcıl 
71 
 
xarakter aldı. “Bəzi mənbələrin verdiyi məlumata görə, Babək guya bir vaxt İslamı 
qəbul edibmiş və onun müsəlman adı Həsən imiş. Babəkin İslama müəyyən 
münasibətini göstərən bu yeganə məlumat nəzərə alınmazsa, bütün digər mənbələr 
təsdiq edir ki, Babək ərəblərə və onların dininə nifrət bəsləyirdi, bütün ömrü boyu 
Xilafətə qarşı mübarizə edirdi və Azərbaycanda İslamdan əvvəl mövcud olan 
qayda-qanunları bərpa etməyə çalışırdı”
14
. 816-837-ci illər ərzində daha fəal və 
ardıcıl olmuş xürrəmilər hərəkatı Ərəb Xilafətinin hakim dairələrinin başlıca qorxu 
və qayğı obyektinə çevrilmişdi. Məğlubiyyətə uğramasına baxmayaraq, bu hərəkat 
nəhəng dövlətin hərbi, iqtisadi potensialının sarsılmasında mühüm rol 
oynamışdır.
15
 Xürrəmilər hərəkatı üzərindəki qələbə “Xilafətə baha başa gəldi: 20 
ildən artıq müddət ərzində babəkilər Xülafətin 225000 döyüşçüsünü və xeyli 
sərkərdəsini məhv etmişdilər… bu hərəkat əl-Məsudinin dili ilə desək, “az qala 
Abbasilər dövlətini məhv edəcəkdi”.
16
 Xürrəmilər hərəkatı Xilafətin vəhdətini 
pozan, onun müxtəlif dövlətlərə parçalanması prosesini gücləndirən başlıca siyasi 
amilləridən biri idi. Məhz bu hərəkatdan sonra mərkəzi hakimiyyətin 
zəifləməsindən istifadən edən yerli hakimlər (habelə Azərbaycanda) siyasi 
müstəqillik yoluna qədəm qoydular. Artıq IX əsrin sonu - X əsrin əvvəlləri 
Abbasilər Xilafəti daxilində separatizm meyllərinin güclənməsi ilə əlamətdar 
olmuşdur. Xürrəmilər hərəkatı “İslamın Azərbaycanda dinc yolla qərarlaşması” 
fikrini yaymağa çalışanların qeyri-obyektiv mövqedə olduqlarını da təsdiqləyən, 
danılmaz tarixi gerçəklikdir. 
Xilafətin zəifləməyə başladığı dövrdə Azərbaycan ərazisində Sacilər 
sülaləsinin yaratdığı yeni dövlət meydana gəldi (IX əsrin sonları – X əsrin birinci 
yarısı). Sülalənin banisi Əbu-s-Sac Divdad ibn Yusif ibn əl-Divdast görkəmli 
sərkərdə kimi Xilafət qarşısında xidmətləri müqabilində bir sıra əyalətlərə hakim 
təyin olunmuşdu. Atası kimi Xilafətə xidmət etmiş Əbu Übeydullah Afşin 
Məhəmməd 869-cu ildə Azərbaycana hakim göndərildi. 898-ci ildə yeni Xəlifə onu 
yenidən hakim vəzifəsinə təsdiq etdi. 901-ci ildə Yusif ibn Əbu-s-Sac hakimiyyəti 
ələ keçirdi (901-927). 929-cu ildə isə dövlətə Divdad ibn Məhəmməd rəhbərlik 
etməyə başladı. Ərəb xəlifələri tərəfindən canişin təyin olunmuş bu sülalə 
nümayəndələri Xilafətlə hesablaşmır, müstəqil siyasət yürüdürdülər. Sacilərin 
hakimiyyəti dövründə (889-941) Azərbaycan torpaqlarının böyük bir qismi vahid 
dövlət tərkibində birləşdirilmişdi, bu isə ölkədə iqtisadi və mədəni həyatın xeyli 
canlanması üçün əlverişli şərait yaratmışdı. Sacilər sülaləsi əslən Mərkəzi Asiyanın 
“Afşin” titullu türk əmirləri nəslinə bağlı idi. Sülalə banisi sərkərdəlik qabiliyyətini 
və inzibati idarəçilik məharətini Xilafətin bir sıra bölgələrinin canişini olarkən 
nümayiş etdirdikdən sonra vəfat etdi. Onun böyük oğlu Məhəmməd də bu cür 
uğurlar qazandıqdan sonra (869-cu ildə) Azərbaycanın hakimi təyin olundu. 
Qərbdə Ani və Dvindən Şərqdə Xəzər dənizinədək, cənubda Zəncandan şimalda 
Dərbəndədək olan geniş ərazi Sacilər sülaləsinin hakimiyyəti altında birləşdirildi. 
Şirvan, Şəki, Xaçın, Sünik hakimləri Sacilərə vergi ödəmək məcburiyyəti 
72 
 
qarşısında qalmışdılar. “Azərbaycan torpaqlarını ilk dəfə vahid dövlət 
hüdudlarında birləşdirən Yusif ibn Əbu-s-Sacın müstəqil hakimiyyəti 927-ci ildə 
sona çatır”.
17
 941-ci ildə Sacilər sülaləsinin hakimiyyətinə son qoyuldu. 50 ildən 
artıq bir müddət ərzində Qafqazda Xilafətin dayağı olmuş bu dövlət bir çox 
hallarda Xilafətin təsir dairəsindən çıxa bilirdi. Azərbaycanın etnik-mədəni, 
ictimai-iqtisadi birliyinin təkamülü prosesində bu dövlətin mühüm rolu olmuşdur. 
“Şirvanşah” titullu hakimlərin idarə etdiyi yeni siyasi qurumun təşəkkülü 
üçün əlverişli zəmin VI əsrin əvvəllərində yaranmışdı. “VI əsrdə Şirvanda Sasani 
hökmdarları ilə qohumluq əlaqələrində olmuş sülalə hakimiyyətdə olmuşdur”.
18 
Ərəblərin Qafqaza gəlişindən sonra Şirvanda təşəkkül tapmış siyasi qurumun 
təkamülündə yeni dönüş baş verdi. Xilafətin bütün Qafqaz mülklərini idarə etmiş, 
“Şirvan məliki” titulunu daşımış ilk rəsmi Şirvan hökmdarı ərəb rəbia qəbiləsinin 
şeyban nəslindən olan Yəzid ibn Məzyəd əş-Şeybani olmuşdur.
19
 Yeni sülalə 
banisi 801-ci ildə Bərdədə vəfat etmişdir.
20
 “Heysəm ibn Xalid ərəb mənşəli 
Məzyədilər sülaləsinin “şirvanşah” titulu daşımış ilk müsəlman Şirvan hökmdarı 
olmuşdur”
21
. Məzyədilərin (Şeybanilərin) hökmdarlığı qədim bütpərəstlik 
inamlarını, islamaqədərki baxışları mühafizə edən “Kafir qonşulara” qarşı hərbi 
yürüşlərlə əlamətdar olmuşdur. “İslam dinini yaymaq”, “dinsizləri İslam yoluna 
dəvət etmək” şüarları altında gerçəkləşdirilmiş bu yürüşlər əslində dövlətin 
ərazisini genişləndirmək məqsədinə xidmət edirdi. Yəzid ibn Əhmədin hakimiyyəti 
dövründə (991-1027) Yəzidilər sülaləsinin iranlılaşması prosesi başlandı. Şirvanda 
gedən bu prosesin başlanmasında Ərəb Xilafətinin müxtəlif yerlərində İran 
mənşəli, yerli sülalələrin yenidən siyasi hakimiyyətə qayıtması, islamaqədərki İran 
mədəniyyətinin (xüsusilə ədəbiyyatın) vaxtilə Sasanilərin tabeliyində olmuş 
vilayətlərdə dirçəlişi, eləcə də vətənpərvər ruhlu, ziyalı iranlıların apardıqları geniş 
təbliğat az rol oynamamışdır. “Sasani dövrü nisgili şeybani nəslindən olan ərəb 
soykökü haqqındakı xatirələrdən daha cəlbedici oldu”
22
. Bu əməllə əslən ərəb olan 
sülalənin nümayəndələri Azərbaycan, Şirvan zəmininə bağlandıqlarını, Sasani 
ənənələrinə hörmət bəslədiklərini sübut etməyə çalışır, siyasi hakimiyyətlərinin 
sosial zəminini möhkəmləndirməyə, genişləndirməyə can atırdılar. “Yəzid ibn 
Əhmədin hakimiyyəti zamanı hökmranlıq edən xanədanın daxilində ilkin 
qaynaqlarda öz əksini tapmamış, məchul hadisələr baş verirdi. Lakin bir cəhət 
şübhəsizdir: Şirvanşahların adları dəyişdi - Yəzid ibnƏhməddən sonra ərəb 
adlarının əvəzinə qədim Sasani adlarına qayıdış baş verdi (Yəzidin oğlulları 
Ənuşirəvan və Mənuçöhr adlanırdılar). Ola bilər ki, artıq X əsrin I yarısında 
Məzyədi sülaləsindən olan Şirvanşahlar Sasani mənşəli, nəcabətli xanədanlarla 
nikah əlaqələri yaratmış və həmin xanədanların qadın nümayəndələri əski ənənəni 
dirçəltmişlər”.
23
 Şirvanşahlar X-XI əsrlər ərzində rusların qəfil həmlələrinə, 
bölgədə hegemonluğa can atan digər dövlətlərə (Sacilərə, Şəddadilərə, gürcü 
hökmdarlarına, Dərbənd əmirlərinə, Salarilərə) qarşı müqavimət göstərməli olmuş, 
bir çox hallarda həmin siyasi qurumlardan asılı hala düşmüş, əlverişli siyasi 
73 
 
məqamlarda isə dövlət ərazisini genişləndirməyə can atmışlar. 1066-cı ildən Şirvan 
Səlcuqilərin hücum və təsirinə məruz qaldı. Şirvanı vassal tabeliyinə salmış 
“Səlcuqilər Şirvanşahların hakimiyyətini zəiflədə bilmədilər. Artıq XI əsrin 
sonunda Şirvanda siyasi yüksəlişin başlanğıcı nəzərə çarpırdı. Bü yüksəliş XII 
əsrədək davam etdi. XII yüzildə Şirvanşahlar dövləti özünün çiçəklənmə dövrünə 
qədəm qoydu”.
24
 Bu baxımdan I Əxsitanın (Axsitanın) hakimiyyəti dövrü (1160-
1197) daha əlamətdardır. Həmin şirvanşahın uğurlu daxili və xarici siyasəti, 
mərkəzi hakimiyyətin gücləndirilməsi Şirvanşahlar dövlətinin iqtisadi, siyasi və 
mədəni həyatının inkişafı üçün əlverişli şərait yaratmışdı.
25
 1192-ci ildə baş vermiş 
güclü zəlzələ nəticəsində Şirvanşahlar dövlətinin paytaxı Şamaxı dağıldı, xeyli 
əhali, habelə şirvanşahın ailə üzvləri həlak oldu. Bu hadisədən sonra şirvanşah öz 
iqamətgahını Bakıya köçürmək məcburiyyəti qarşısında qaldı. Bu dövrdə Şirvan 
dövlətinin İraq Səlcuq sultanlığından  əslində sultanlıqda hakim olmuş Azərbaycan 
Atabəylərindən vassal asılılığı formal səciyyə daşıyırdı. Şirvanşahlar dövləti XII 
əsrin sonunadək Azərbaycan ərazisində mövcud olmuş ən güclü siyasi qurum 
olmuşdur (bir sıra hallarda qonşu dövlətlərdən formal asılılıqda olmasına 
baxmayaraq). Bu dövlət ölkənin müəyyən qisminin mədəni, ictimai-iqtisadi, siyasi 
təkamülü prosesinin fasiləsizliyini təmin etmişdir. 
Dərbənd Haşimi əmirliyi bu dövrün Azərbaycan siyasi həyatında nəzərə-
çarpacaq rol oynamışdır. Dərbəndi uzun müddət ərzində xəlifənin təyin etdiyi ərəb 
sərkərdələri idarə etmişlər. IX əsrin ortalarınadək bu vəzifə xüsusi təyinatla yerinə 
yetirilirdi. 851-ci ildə isə xəlifə əl-Mütəvəkkil şəhəri və onun ətraf ərazilərini o 
zaman Azərbaycan, Arran və Ərminiyyə hakimi olan Məhəmməd ibn Xalid ibn 
Yəzid əş-Şeybaniyə iqta payı kimi bağışladı. 869-cu ildə mənşəcə ərəb olan, 
Sulaym nəslinə mənsub Haşim ibn Suraka əs-Suləmi Dərbənddə əmirliyin əsasını 
qoydu. Əmir Xilafətin və Şirvanşahların tabeçiliyindən çıxdı. Dərbəndi özünün 
qanuni mülkü hesab edən Şirvanşahlar bu əmirliyi tabe etməyə, onun varlığına son 
qoymağa çalışırdılar. Lakin şimaldan baş verən hücumlara sipər olan ən yaxın 
qonşuları ilə münasibətləri gərginləşdirmək Şirvan hökmdarları üçün sərfəli 
deyildi. Ona görə də onlar Dərbənd əmirliyinin nisbi müstəqilliyi faktı ilə barışmalı 
oldular. XI əsrin 60-70-ci illərində Dərbəndin ictimai-siyasi həyatına Səlcuqilər də 
fəal müdaxilə etdilər. “Mənbələrdən aydın olur ki, Dərbənddə Haşimilər 
sülaləsinin hakimiyyətinin sonu təxminən 1077-ci ilə - XI əsrin axırlarına təsadüf 
edir”.
26
 XII əsrin sonlarına doğru Dərbənd şəhəri və onun ətrafı Şirvanşahlar 
dövlətinin tərkibinə daxil edildi (qaytarıldı). 851-ci ildən XI əsrin sonlarınadək 
(200 ildən artıq bir müddət ərzində) müstəqil mövcud olmuş, daha 100 il isə 
Haşimilər sülaləsi ilə şəhər rəisləri arasındakı hərc-mərclik şəraitində olduqdan 
sonra Dərbənd Haşimi əmirliyi də siyasi tarix səhnəsini tərk etdi. 
Salarilər dövləti nəzərdən keçirilən dövrdə Azərbaycanın siyasi həyatında 
mühüm rol oynamış gerçəklik olmuşdur. 941-981-ci (başqa məlumata görə 983-cü) 
illərdə mövcud olmuş bu dövlətin paytaxtı Ərdəbil şəhəri idi. Dövlətin əsasını 
74 
 
Deyləm hakimi Salar Mərzban ibn Məhəmməd (941-957) qoymuşdu. Yüksəliş 
dövründə bu dövlətin ərazisi Qafqaz sıra dağlarından İraq və Mesopotamiya, Xəzər 
dənizindən Göyçə gölünədək böyük ərazini öz sərhədləri daxilində ehtiva edirdi. 
Bu dövrdə də Azərbaycanın cənub və şimal vilayətləri vahid dövlət tərkibində 
birləşmişdi. Şirvanşahlar və Dərbənd əmirləri də Salarilərdən asılı vəziyyətə 
düşmüşdülər. X əsrin sonlarına doğru zəifləmiş bu dövlətin varlığına Rəvvadilər 
nəslindən olan Təbriz və Əhər hakimi Əbul-Hica son qoydu. Salarilər dövründə 
Azərbaycanın iqtisadi həyatında nisbi dirçəliş nəzərə çarpırdı. Bu dövrdə ölkədə 
memarlıq, sənətkarlıq, elm və mədəniyyətin digər sahələri nisbətən inkişaf 
etmişdir.
27
 
Hələ VIII əsrdən Azərbaycanda məskunlaşmış Rəvvadilər Salarilərin 
tabeliyində olan Əhər və Qaradağda müstəqillik uğrunda mübarizə aparırdılar. X 
əsrin sonundan etibarən təqribən bir əsr ərzində Rəvvadilər dövləti Azərbaycanın 
siyasi tarixində çox mühüm rol oynamışdır. Bu dövlət X əsrin I yarısından 
1116/17-ci ilədək mövcud olmuşdur. Paytaxtı Təbriz şəhəri olan bu dövlətin 
əsasını Vəcnə ibn ər-Rəvvad qoymuşdu. Rəvvadilər mənşəcə Əzdi ərəb nəslinə 
mənsub idilər. Rəvvadilər Salarilər dövlətinin varlığına son qoyaraq Azərbaycanın 
cənub və cənub-qərb ərazilərində hakimiyyəti ələ keçirmişdilər. 1070/71-ci ildə 
Rəvvadilərin hakimiyyəti səlcuqilərin zərbələri altında müvəqqəti olaraq süqut 
etmiş, 1108-ci ildə isə sülalə siyasi müstəqilliyini bərpa etmişdir. Baş vermiş 
feodal müharibələrinə baxmayaraq, Rəvvadilər dövründə Azərbaycanın iqtisadi və 
mədəni həyatı nisbətən inkişaf etmişdir. Bu dövrdə Təbriz abadlaşdırılmış, şəhərin 
ətrafına qala divarları çəkilmiş, elm və memarlıq, mədəniyyətin digər sahələri 
inkişaf imkanları qazanmışdı. Mədəniyyətin inkişafına qayğı göstərmiş Rəvvadi 
hökmdarlarına şair Qətran Təbrizi bir neçə qəsidə həsr etmişdir. 1071-ci ildə 
təqribən bir əsr hakimiyyətdə olmuş “Rəvvadilər sülaləsi Səlcuqların əli ilə siyasi 
fəaliyyətlərinə uzun müddət ara verdilər. Bütün Cənubi Qafqaz bölgəsi Orta 
Asiyadan Aralıq dənizinə, Qafqazdan İran körfəzinədək geniş ərazini tutan qüdrətli 
Səlcuq dövlətinin tərkibinə daxil olur”.
28
 1117-ci ildən sonra Rəvvadilərin qulamı 
olmuş Ağsunqur və onun varisləri “atabəy” titulu ilə öz mülklərini monqol 
işğallarınadək qoruya bildilər. 
X-XII əsrlərdə mövcud olmuş Şəddadilər dövləti 3 əmirliyin (Gəncə, Ani 
və Dvin) federasiyasından ibarət idi. Şəddadi sülaləsi Bizans imperiyasına, 
Sacilərə, Rəvvadilərə, Şirvanşahlara və gürcülərə qarşı mübarizə aparmışdır. 
Şəddadilər dövləti Səlcuqilərin Cənubi Qafqazdakı siyasətini dəstəkləmiş yeganə 
müttəfiqi idi. Məhz buna görə də Səlcuq sultanları bu sülaləni özlərinin Cənubi 
Qafqazdakı valiləri təyin etmiş və Şəddadi hökmdarlarının öz ərazilərini 
genişləndirmək siyasətinə mane olmamışlar. Şəddadi əmirləri Səlcuqlarla 
müttəfiqlik sayəsində XI əsrdə Cənubi Qafqaz bölgəsinin ən qüdrətli dövlət 
başçıları kimi tanınmışlar. Arran-Naxçıvan-Gəncə əmirliyi (971-1075), Dvin 
əmirliyi (951-1130), Ani əmirliyi (1072-1199) bu federativ orta əsr dövlətinin 
75 
 
tərkib hissələri idi. Səlcuqlar Şəddadilərə müvəqqəti müttəfiq kimi yanaşırdılar. 
Onlar Cənubi Qafqazda mövqelərini möhkəmləndirdikdən sonra 1075-ci ildə 3 
Şəddadi əmirliyi arasında daha güclüsü olan Gəncə əmirliyinin varlığına son 
qoydular. Şəddadilər sülaləsinin banisi Məhəmməd ibn Şəddad ibn Qurtaq 
olmuşdur. Ani və Dvində Şəddadilər nəslindən olan əmirlər Səlcuqilərin vassalı 
kimi fəaliyyət göstərmişlər. 1199-cu ildə Ani gürcülər tərəfindən ələ keçirildi. Dvin 
Şəddadiləri isə 1130-cu ildə Səlcuqilərin əsaslı zərbələri nəticəsində siyasi 
hakmiyyətdən məhrum olunmuşdular. 
Səlcuqi fəthləri, siyasi nüfuzu Azərbaycanın mədəni təkamülü prosesində 
mühüm rol oynamışdır. 1040-cı ilin 24 mayında Dəndənəkan (Mərv yaxınlığında) 
döyüşündə səlcuqların Qəznəvi qoşunları üzərindəki qələbəsindən sonra oğuzların 
tarixində, Orta və Ön Asiyanın, habelə orta əsr Avropasının taleyində əsaslı 
dəyişiklik baş verdi. Oğuzların işğalçılıq yürüşləri və miqrasiyaları bir neçə 
istiqamətdə baş vermişdir. Oğuzların Cənubi Qafqaz ərazisində görünməsi XI əsrin 
ilk rübünə təsadüf edir: 1018-1021-ci illərdə onlar Araz çayını keçərək cənub 
istiqamətindən Arrana daxil olmuşdular. Səlcuqilər dövləti (1038-1157) oğuzların 
siyasi fəaliyyətinin nəticəsi idi. Sülalənin adı tayfa başçısı Səlcuqun adı ilə 
bağlıdır. Səlcuqilərin ilk sultani Səlcuqun nəvəsi Toğrul bəy (1038-1063) 
olmuşdur. 1055-ci ildə Toğrul bəy Bağdadı ələ keçirərək Abbasi xəlifəsinin xeyir-
duası ilə “İslam aləminin ali dünyəvi hökmdarı” oldu. Dövlətin ərazisi 
Türküstandan Aralıq dənizinə, Cənubi Qafqazdan Fars körfəzinədək uzanırdı. Bu 
imperiyanın çiçəklənmə dövrü XI əsrin II yarısına təsadüf etmişdir. “Səlcuq 
dövlətinin tənəzzülünün başlanğıc anı”
29
 Sultan Məlikşahın 1092-ci ildə 
ölümündən sonra 10 ildən artıq sürmüş ara müharibələri dövrü olmuşdur. Sultan 
Səncərin zamanında (1118-1157) imperiyanın varlığı artıq nominal səciyyə 
daşıyırdı. Xorasan və bir sıra başqa qonşu vilayətlər istisna olunmaqla böyük 
dövlətin ərazisi müstəqil siyasi qurumlara parçalandı. İraq Səlcuq sultanlığından 
“yaxa qurtarmış”, əslində bu sultanlığı da idarə etmiş Azərbaycan Atabəyləri 
dövləti (1136 - 1225) həmin siyasi qurumlar arasında xüsusilə fərqlənirdi. Bir sıra 
türk xalqlarının təşəkkülü, türk dilinin geniş yayılması, elm və ədəbiyyatın, 
memarlığın, incəsənətin digər sahələrinin çiçəklənməsi Səlcuqilərin hakimiyyəti 
dövrünün əlamətdar cəhətlərindən idi. Səlcuqilər imperiyasında inzibati idarəçilik 
işi tamamilə yerli məmurların üzərinə qoyulmuşdu. Məlikşahın dövründə (1072-
1092) “Oğuz imperiyasının hərbi-siyasi qüdrəti ən yüksək zirvəyə çatdı”.
30
 XI 
əsrin 70-ci illərinin sonundan bu imperiyanın tərkibində olmuş Azərbaycan 
nəzərdən keçirilən dövrün passiv obyekti deyildi: Azərbaycanda siyasi 
hakimiyyətdə olan şəxslərin nüfuzu və təsiri XII əsrin 30-cu illərindən imperiya 
miqyasında nəzərə çarpırdı. 1160-cı ilin sonlarından etibarən yeni - Azərbaycan 
Atabəyləri (Eldənizlər) dövlətinin banisi Şəmsəddin Eldəniz İraq Səlcuq 
Sultanlığının real hökmdarına çevrilmişdi.
31
 Azərbaycan Atabəyləri dövlətinin 
paytaxtı müxtəlif vaxtlarda Naxçıvan, Həmədan və Təbriz olmuşdur. Bu dövlətin 
76 
 
təşəkkül dövrü 1136-1160-cı illərə, yüksəliş və çiçəklənmə 1161-1191-ci illərə, 
tənəzzül mərhələsi isə 1191-1225-cı illərə təsadüf edir. Şəmsəddin Eldəniz (1136- 
1175), Məhəmməd Cahan Pəhləvan (1175-1186), Qızıl Arslan (1186-1191), 
Əbubəkir (1191-1210) və Özbək (1210-1225) qurulmuş dövlətin varlığını təmin 
etmiş hökmdarlar idilər. Bu dövrdə Azərbaycan Yaxın və Orta Şərqin mühüm 
mədəni mərkəzlərindən birinə çevrilmişdi. Bağdad və onun ətrafı istisna olunmaqla 
Qafqaz dağlarından Fars körfəzinədək olan böyük ərazi dövlətin banisi Eldənizin 
hakimiyyəti altında idi.
32
 İraq Səlcuq sultanlığı daxilində baş vermiş hərbi-siyasi 
çəkişmələr, vaxtaşırı baş vermiş gürcü həmlə və hücumları Azərbaycan Atabəyləri 
dövlətinin başlıca qayğı obyektləri olmuşdur. 
 
§ 2. Azərbaycan mədəniyyətinin başlıca inkişaf 
istiqamətləri 
 
Nəzərdən keçirilən böyük tarixi dövrün ictimai-siyasi hadisələri mədəni 
prosesin axarına əsaslı surətdə təsir göstərmişdir. Ərəb istilası və Azərbaycanın 
uzun müddət Xilafət tərkibində olması Azərbaycanın mədəni həyatında da əsaslı 
dəyişikliklərin başlıca səbəbi oldu. Bu dəyişiklik özünü ilk növbədə dini baxışlarda 
büruzə verdi. Yeni din - İslam tədricən mənimsənildi, Azərbaycan mədəniyyəti 
İslam mədəniyyəti sisteminə inteqrasiya olundu, türk dilinin inkişafı prosesində 
fasilə yarandı. Təqribən XI əsrədək ərəb dili elmi, dini və ədəbi yaradıcılığın 
başlıca vasitəsinə çevrildi. Buna obyektiv amillər (ümumi dilin, əlifbanın olmaması 
və.s) əlverişli şərait yaratmışdı. Xəlifə Əbdülməlikin (685-705) islahatı nəticəsində 
kargüzarlıq ərəb dilində aparılmağa başlandı, 1-2 əsrdən sonra ərəb dili tədricən 
işğalçının dilindən mədəniyyət göstəricisinə çevrildi. “Rəsmi dil kimi Xilafətdə 
Əməvilərin hakimiyyətdə olduqları dövrdə (750-ci ilədək) Sasanilərdən qalma fars 
və yeni işğalçıların ərəb dilləri, Abbasilərin hakimiyyətdə olduqları dövrdə isə 
(Səlcuqlaradək) ərəb dili işlədilirdi”.
33
 Ərəb hökmranlığı dövründə “milli-etnik 
sərhədlər tədricən zəifləyərək yox dərəcəsinə çatmışdı”
34
. İmperiya əhalisinin dini 
və etnik müxtəlifliyinin artıq Abbasi xəlifələri tərəfindən nəzərə alınması Xilafətdə 
IX əsrin ortalarından etibarən dünyəvi elmlərin inkişafı üçün şərait yaratdı. 
Ortodoksal (rəsmi, mühafizəkar) İslamın təriqətçilərlə çəkişmələri, sünni və 
şiələrin geniş mübahisələri isə dini nəzəriyyələrin, müsəlman hüququnun (fiqhin), 
fəlsəfənin, məntiqin inkişafına səbəb oldu. İslamda ziddiyyətli fikirlərin artması 
çoxsaylı mədrəsələrin təsis olunmasını labüd və zəruri etdi. Mənbələrdən aydın 
olur ki, Xilafət ərazisində ilk mədrəsə X əsrin sonlarında Nişapurda (İranın şimal-
şərqində) açılmış, sonralar isə İslam aləminin bütün böyük şəhərlərində 
yayılmışdır. Xəlifə Harun ər-Rəşidin dövründə Bağdadda təsis olunmuş, “Darül-
hikmə” və ya “Xizanət əl-hikmə” (“Hikmət evi” və ya “Hikmət xəzinəsi”) 
adlandırılmış elmi mərkəz müxtəlif (xüsusilə yunan və ya siryani) dillərdə yazılmış 
əsərlərin ərəb dilinə tərcümə olunması, geniş yayılması sahəsində xeyli iş gördü. 
77 
 
Beləliklə, yeni tarixi dövrdə antik (qədim) mədəni dəyərlərin dirçəldilməsi, bu 
dəyərlərin ərəb dilində geniş yayılması, yenidən nəzərdən keçirilməsi prosesi 
gerçəkləşdi və ərəb dili bu prosesdə başlıca ötürücü rolunu oynadı. 
114 surədən (fəsildən) ibarət olan, ayələrə bölünən Quran yalnız İslam 
dininin deyil, hüququn, Şəriətin və ümumiyyətlə müsəlman xalqlarının 
ideologiyasının əsasını təşkil edir. Orta çağlarda fəlsəfi, ictimai, siyasi, etik, estetik 
görüşləri Qurandan təcrid olunmuş halda təsəvvür etmək qeyri-mümkündür. Hər 
bir ideoloji cərəyan, təlim bu ya digər dərəcədə onunla bağlıdır. İslam dininin və 
Ərəb dövlətinin banisi Məhəmməd Peyğəmbər Əleyhissəlamın sağlığında Quran 
şifahi formada olmuşdur. Məhəmmədin vəfatından sonra müqəddəs mətnin 
tədricən unudulması təhlükəsi olduğuna görə bütün “vəhy”ləri toplamaq, onları 
yazıda maddiləşdirmək zərurəti yaranmışdı. Xəlifə Əbubəkrin dövründə (632-634) 
bu işi Zeyd ibn Sabit gördü.
35 
Üçüncü xəlifə Osmanın dövründə (644-656) Quranın 
mətni ilk dəfə əl ilə tərtib olunmuş, yazılmış kitab formasına salınmışdı və məhz 
həmin kitab Quranın ilk nəşri hesab olunur.
36
 Orta çağlarda İslam Şərqində Quranı 
bilmək, onu təfsir, təbliğ etmək alimlik, ariflik əlaməti hesab olunurdu. Buna görə 
də İslam ilahiyyatı nəzərdən keçirilən dövrün mədəni həyatının ayrılmaz, tərkib 
elementi olmuşdur. Quran, sünnə (hədislər toplusu), icma (din xadimlərinin yekdil 
qərarı) və qiyas müsəlman hüququnun (fiqhin) əsasları idi. İlk iki əsasda ortodoksal 
(mühafizəkar) mövqe üstün olmuşdur. Beləliklə, VII əsrin 30-cu ilində siyasi 
vəhdət (dövlət) əldə etmiş ərəblər beynəlxalq aləmdə (Yaxın və Orta Şərqdə) hərbi 
uğurlar qazandıqdan sonra ideoloji (İslamın bərqərar olunması və yayılması), 
mədəni (ərəb dilinin hegemon mövqe qazanması) sahələrdə də nəzərəçarpacaq 
nailiyyətlər əldə etdilər. Lakin mühüm bir cəhəti qeyd etmək lazımdır ki, siyasi və 
hərbi cəhətdən fəth olunmuş ölkələrin çoxusunun mədəni səviyyəsi fatehlərin 
(ərəblərin) mədəni səviyyəsindən yüksək idi. Buna görə də mədəni sahədə qalib 
tərəf fəth olunmuş ölkələr və xalqlar oldu. Bəzi hallarda səhvən “ərəb 
mədəniyyəti” kimi təqdim olunan “İslam mədəniyyəti”nin inkişafında aparıcı, 
həlledici rol və mövqe qeyri-ərəblərə məxsus olmuşdur. “İslam mədəniyyəti”nin 
təkamülü prosesində Azərbaycan mədəni potensialının fəal iştirakı danılmaz tarixi 
gerçəklikdir. 
İslam ilahiyyatı Ərəb Xilafətində daha çox inkişaf edən sahələrdən idi. 
İlahiyyatın inkişafı zamanın tələbindən törəmişdi. Ərəb xəlifələri hərbi-siyasi yolla 
fəth etdikləri ölkələrdə özəl dinlərini (İslamı) daha geniş yaydıqdan sonra İslamın 
daha dərindən araşdırılmasına və təbliğinə can atırdılar. Quran, hədislər toplusu, 
müsəlman hüququ (fiqh) bu tarixi dövrün ilahiyyatı üçün başlıca araşdırma 
obyektlərinə çevrilmişdi. İlahiyyatçılar, fəqihlər (İslam hüquqşünasları) 
Azərbaycanda da fəaliyyət göstərirdilər. Əl-Müqəddəsi bu alimlərin əsasən 
sünniliyin hənbəli məzhəbinə mənsub olduqlarını qeyd edirdi. Əbu Səid Əhməd 
İbn Hüseyn əl-Bərdəyi Bağdadda fəaliyyət göstərmiş görkəmli Azərbaycan 
ilahiyyatçısı, hənəfiliyin və mötəzililiyin tanınmış nümayəndəsi,
37
 hüquqşünas idi. 
78 
 
Bu şəxs Bərdə şəhərində anadan olmuş, ilk təhsilini burada almış, sonralar həcc 
ziyarətinə çıxmış, bu ziyarətdən sonra vətənə qayıtmamışdı. O, Bağdadda 
qərarlaşmış, elmi, mənəvi axtarışlarını burada davam etdirmişdir. Dövrünün 
görkəmli ilahiyyatçıları və hüquqşünaslarından təhsil almış Əbu Səid əl-Bərdəyi 
sonralar sahib olduğu biliklərin geniş təbliği və tədrisi ilə məşğul olmuşdur. O, 
Bağdaddan Məkkəyə gedərkən həcc ziyarətinə gəlmiş şəxslərlə birlikdə 929-cu 
ildə qərnatilər tərəfindən qətlə yetirilmişdir.
38
 Əbubəkr Əhməd ibn Harun əl-
Bərdəyi əl-Bərdici (844-914) öz dövrünün görkəmli hədis tədqiqatçılarından 
olmuşdur. Bərdənin 14 fərsəxliyində yerləşən Bərdic yaşayış məntəqəsində anadan 
olmuş bu şəxs sonralar Yaxın Şərqin bir çox ölkələrini gəzmiş, Nişapur, Bağdad və 
Məkkə şəhərində yaşamışdır. Əhməd Bərdici həmin dövrün tanınmış alimlərindən 
təhsil almış, sonralar pedaqoji fəaliyyət göstərmişdir. Əhməd Bərdicinin zəngin 
elmi yaradıcılığından yalnız “Əl-əsma əl-müfrədə” (“Nadir adlar”) kitabının 
əlyazması zəmanəmizədək gəlib çatmışdır.
39
 Əsərdə bəzi peyğəmbər əshabələri, 
onların ardıcılları, hədis tədqiqatçıları, bu alimlərin vətəni və həmin alimlər 
haqqında deyimlər öz əksini tapmışdır. Əbubəkr Məhəmməd ibn Abdulla əl-
Bərdəyi (961-ci ildə vəfat etmişdir)
40 
də Bərdə şəhərinin yetirməsi idi. O, bir 
müddət Bağdadda yaşamış, xaricilik və mütəzililik cərəyanlarının görkəmli 
nümayəndəsi kimi tanınmışdır. Məhəmməd əl-Bərdəyi ilə 951-ci ildə görüşmüş İbn 
ən-Nədim “onu xaricilərin hüquqşünas alimlərindən biri kimi təqdim edərək 
hüquqa dair on altı əsərinin adını çəkmişdir”
41
. Yəqub ibn Musa əl-Ərdəbili (941-ci 
ildə vəfat etmişdir), Məkki əl-Bərdəyi (965-ci ildə vəfat etmişdir). Əbdüləziz əl-
Bərdəyi (935-ci ildə vəfat etmişdir), Cəfər əl-Marağı (889-967), Musa əs-Səlmasi 
(990-ci ildə vəfat etmişdir) də bu dövrdə Azərbaycan elmi potensialının 
zənginliyini yüksək səviyyədə nümayiş etdirmiş alimlərdən olmuşlar. Onlar 
topladıqları hədislərlə müsəlman hüququnun baxışlar sistemini zənginləşdirmiş, 
buna görə də İslam Şərqində tanınmışlar. Məsələn, Əhməd əl-Bərdici “hədis 
dayaqlarından biri”, “fəzilətli”, “zəkalı”, “hafiz” (Quranı əzbər bilən), “nüfuz 
sahibi”, “inanılmış” kimi məşhurlaşmışdı. Mənbələrdə onun 3 əsəri haqqında 
xüsusi məlumat verilir, lakin onun “Əshabələr, ardıcıllar və hədis müəlliflərinin 
nadir adlarının təbəqələri” (ərəbcə yazılmışdır) əsəri daha çox məşhurlaşmışdı. 
Əsərdə peyğəmbər Məhəmmədin 426 əshabəsi, ardıcılı, davamçısı haqqında 
müfəssəl məlumatlar toplanmışdır. Həmin dövrdə İslam dini ilə bağlı olan 
araşdırmalarda Bərdə şəhərindən çıxmış Azərbaycan alimlərinin çoxluğu, fəallığı 
təsadüfi deyildi. Bərdə vaxtilə Xilafətin Cənubi Qafqazdakı canişinliyinin mərkəzi 
idi və İslam aləminin mərkəzində (Bağdadda) baş vermiş hərbi-siyasi, dini-ideoloji 
səciyyəli hadisələr bu şəhərdə də özünün əks-sədasını tapırdı. Ümumiyyətlə, 
Azərbaycan Xilafət dövründə də zamanın dini-ideoloji, elmi-fəlsəfi 
mübahisələrinin (bir çox hallarda mübarizənin) mərkəzində olmuşdur. 
VIII əsrdə Bəsrədə yaranmış mütəzililik Azərbaycanda da geniş yayılmış, 
IX əsrin ortalarından etibarən hakim dairələr tərəfindən bidət elan olunaraq təqib 
79 
 
edilmişdi. Mütəzililər İslam dinində rasional istiqamətli ilk teoloji sistemin 
yaradıcıları olmuşlar. Onlar “kobud antropomorfizmə qarşı çıxır, ilahi keyfiyyətləri 
inkar edir, Allahın təkliyini və onun saf mənəvi varlıq olduğunu təbliğ edirdilər”
42
. 
Quranı dini həqiqət mənbəyi hesab edən mütəzililər bu müqəddəs kitabın sonradan 
yaradıldığını göstərirdilər. Onlar Quranın “alleqorik təfsirini mümkün hesab edir 
və rəvayətə kor-koranə riayət olunmasını rədd edirdilər”.
43
 IX əsrdə mütəzililər 
özlərinin ehkamlar sistemini yaratmışdılar. Həmin vaxtadək İslam dinində 
ehkamların vahid sistemi, dövlət dini tərəfindən etiraf olunan və hamı üçün 
məcburi olan bir sistem olmadığına görə xəlifə Məmun (813-833) mütəzilizmi ən 
mükəmməl ilahiyyat sistemi kimi dövlət dini elan etmişdi. Lakin xəlifə əl-
Mütəvəkkilin dövründə (847-861) bu təlim yenidən “küfr” elan olundu. Buna 
baxmayaraq, mütəzililiyin başlıca ideyaları X-XII əsrlərdə də yaşamaqda idi. Bu 
təlimin əsas ideyaları (antropomorfizmin inkarı, iradə azadlığı haqqındakı 
müddəalar, Quranın sonradan yaradılması fikri və s.) sonralar şiə ilahiyyatçıları 
tərəfindən təbliğ olunmağa başlandı. Ədalət və bərabərlik ideyaları ilə zəngin olan 
mütəzillik təlimi yuxarıda adları çəkilmiş Azərbaycan alimləri tərəfindən də fəal 
surətdə təbliğ olunmuşdur. 
VIII yüzillikdə İraq və Suriyada yaranmış, “zühd” (asketizm) əsasında 
təşəkkül tapmış sufizm (sufilik, təsəvvüf) Azərbaycanda da geniş yayılmışdı. Öncə 
sufilik passiv formada təzahür etdi (mənəvi kamillik ideyası maddi sərvətə qarşı 
qoyulur, asket həyat tərzinə üstünlük verilirdi). Mistik cərəyan olan sufizmin 
səciyyəvi cəhətləri aşağıdakılardan ibarət idi: 
1.İrfanın (oxumaq və zehin işlətmək sayəsində kamilləşmənin) xüsusi tərki-dünya 
təcrübəsi ilə birləşdirilməsi; 
2.Müridin mistik məhəbbət yolu ilə Allahı dərk etməyə və tədricən ona qovuşmağa 
yaxınlaşması təlimi; 
3.Müridi Allaha qovuşanadək mistik yol (təriqət) ilə aparan ustadın (mürşidin, 
pirin) yolunun mühüm olması. 
Xüsusi rəqslərin və ya duaların sonsuz təkrarı yolu ilə intuitiv idraka, 
“nurlanmaya”, ekstaza cəhd sufiliyin səciyyəvi əlamətlərindəndir. Sufizmin 
Azərbaycanda yayılması IX-X əsrlərə təsadüf edir. Şəriət, mərifət, təriqət və 
həqiqət (Allaha qovuşma) sufizm təliminin başlıca mərhələləridir. Həllac Mənsura 
görə, sufinin ruhu Allah ilə gerçək qovuşa bilər. Ekstaz anlarında o, “ənəl-həqq” 
(yəni “haqq, Allah məndədir”) deyə qışqırırmış. Ona görə də Mənsur bidətçilikdə 
(İslam dininin başlıca ehkamlarına “yenilik” gətirmək cəhdində) təqsirləndirilərək 
922-ci ildə edam olunmuşdur. Müsəlman ilahiyyatçısı, mütəkəllim, sufizmin böyük 
nümayəndələrindən biri olmuş Əbu Hamid Məhəmməd ibn Məhəmməd Qəzalinin 
(1059-1111) islahatçılıq fəaliyyəti sayəsində ortodoksal İslamda sufiliyin təqibi 
dayandırıldı. Lakin bu məqamadək sufilik təqib olunan təlim olmuşdur. Sufizmdə 
şamanizm, buddizm, zərdüştilik, xristianlıq baxışlarının da əlamətləri vardı. Bu 
təlim yarandığı andan ortodoksal İslama qarşı müxalifətçi ruhda olmuşdur. Sufi 
80 
 
mütəfəkkirləri şiələrdən fərqli olaraq Allahın konkret bir şəxsdə (peyğəmbər, 
imam, və b.) deyil, mistik özünükamilləşdirmə yolunu keçmiş hər hansı insanda 
təcəssüm etdiyini bildirirdilər. Hüseyn əl-Mərəndi, Əbubəkr əz-Zəncani, İbrahim 
ət-Təbrizi, Əbülfərəc əl-Varsani, Səid əl-Bərdəyi, Əli əl-Urməvi, Əbdülhüseyn əl-
Zəncani, Məhəmməd əl-Bakuvi əl-Şirazi IX-X əsrlərin tanınmış Azərbaycan sufi 
mütəfəkkirlərindən olmuşlar. Ömrünün son çağlarında Şiraz yaxınlığındakı bir 
mağarada tənha yaşamış,
44
 96-97 il ömür sürdüyü ehtimal olunan Məhəmməd əl-
Bakuvi (“Baba Kuhi”, “Bakuhi”) həmin alimlər arasında xüsusilə fərqlənmişdir. 
Onun ərəb dilində yazılmış üç risaləsi və şeirlər “Divan”ı vardır. “Bakuvi 
Azərbaycan sufi ədəbiyyatının və ümumiyyətlə sufi ədəbiyyatının bizə qədər gəlib 
çatmış ilk abidəsidir”
45
 Abdullah Ənsari (1006-1086) məlumat verir ki, Baba Kuhi 
(Bakuvi) xeyli səyahət etmişdir və o, (yəni, Ənsari) bu alimin sözləri əsasında 30 
min hekayət və 30 min hədis yazmışdır.
46
 Mənsur Həllacın ideyaları onun başlıca 
təbliğat obyektləri idi. “Həllacın həyatının başlanğıcı və sonu”, “Sufilərin 
hekayətləri”, “Ariflərin xəbərləri” (hamısı ərəb dilində yazılmışdır) adlı risalələr 
(traktatlar)
47
 bu Azərbaycan mütəfəkkirinin dini, elmi və fəlsəfi baxışlarını əks 
etdirir. Orta çağlarda İslam Şərqində geniş yayılmış və “Azərbaycanda minillik 
tarixi olan”
48  
sufizmin mahiyyətinin anlaşılması üçün Baba Kuhi Bakuvinin şeirlər 
“Divan”ının böyük əhəmiyyəti vardır. Şirazda vəfat etmiş bu Azərbaycan 
mütəfəkkirinin İslam Şərqində fəlsəfi fikrin inkişaf axarına mühüm təsiri olmuşdur. 
Azərbaycanda fəlsəfi fikrin inkişafı o zaman daha çox “Saflıq qardaşları” 
(“İxvan əs-Səfa”) cəmiyyətinin fəaliyyəti ilə bağlı olmuşdur. X əsrin II yarısında 
Bəsrə şəhərində yaranmış
49 
bu dini-fəlsəfi cəmiyyət gizli şəraitdə fəaliyyət 
göstərirdi. Orta Asiya, Azərbaycan, Suriya mütəfəkkirləri həmin cəmiyyətin fəal 
üzvlərindən olmuşlar. Cəmiyyət üzvləri təbii-elmi bilikləri yayır, dini 
fəlsəfələşdirməyə can atırdılar. Şəriətin fəlsəfə ilə nizamlanması əsasında insan 
kamilliyinin hasil olunması cəmiyyətin başlıca məqsədi olmuşdur. Bu məqsədlə 
cəmiyyətin üzvləri “Rəsail-İxvan əs-Səfa və Xüllan əl-Vəfa” (“Saflıq qardaşlarının 
və vəfa münsiflərinin risalələri”) adlı böyük ensiklopediya hazırlamışdılar. Dörd 
hissədən ibarət olan bu əsər 51 (mövcud nüsxələrdə 52) traktatdan (risalədən) 
ibarətdir.
50  
Əsərin məlum 5 müəllifindən biri Azərbaycan alimi Əbülhəsən Əli İbn 
Harun əz-Zəncanidir.
51
 Risalələrdən 13-ü (14-ü) riyaziyyata, 17-si təbiət elmlərinə, 
10-u metafizikaya, 11-i isə ilahiyyat məsələlərinə həsr olunmuşdur. Kitab 
müəllifləri mütəzililər kimi özlərini “əhl əl-adil” (“ədalət əhli”) adlandırırdılar. 
“Saflıq qardaşları” cəmiyyətinin üzvləri bütün dinlərin və fəlsəfi təlimlərin 
birləşdirilməsi tərəfdarı idilər”
52. 
Rəsmi İslam ideoloqları bu əsərin yandırılmasına 
fitva vermişdilər. Lakin əsər artıq geniş yayılmışdı. Bu əsər artıq təbiət, cəmiyyət 
və idrak haqqında düşünən insanların daxili aləminə, beyinlərinə sirayət etmişdi və 
məhz buna görə də tarix səhnəsindən çıxarıla bilmədi. Cəmiyyət üzvləri iddia 
edirdilər ki, “kamilliyin əldə olunması üçün yunan fəlsəfəsi ilə müsəlman şəriətini 
(Qurana əsaslanan dini, məişət və mülki qanunlar külliyyatını) birləşdirmək 
81 
 
zəruridir”.
53
 Cəmiyyət üzvlərinin fəlsəfi baxışları Şərq peripatetizminə yaxın 
olmuşdur.
54
 Bu dövrdə Azərbaycanda islamaqədərki adət-ənənələr, əski baxışlar, 
xüsusiyyətlər bir çox mədəniyyət faktlarında (xüsusilə elmi-fəlsəfi baxışlarda, 
ədəbiyyatda) öz əksini tapmışdı. Xürrəmilik (işığa vurğunluq), şüubilik (el-obanın 
üstünlüyü ilə fəxr etmə) və azadfikirlilik Azərbaycan mədəni həyatının 
gerçəkliklərindən idi. “Bu dövrdə Azərbaycanda İslam Şərqi üçün səciyyəvi olan 
başlıca fəlsəfi cərəyanlar yayıldı, inkişaf etdi və Azərbaycan mütəfəkkirlərinin 
simasında bu cərəyanların öz böyük nümayəndələri vardı. Peripatetizm 
Bəhmənyarla, panteizm Baba Kuhi ilə və Eynəlqüzzatla, İşraqiyyə Sührəvərdi ilə 
təmsil olunurdu. Bu dövrdə Şərqin digər ölkələrində olduğu kimi Azərbaycanda da 
daha geniş yayılmış mistik-bidətçi cərəyan sufizm idi”.
55
 Sufilik Azərbaycanda IX 
əsrdən etibarən geniş yayılmağa başlamışdı. Lakin nəzərə almaq zəruridir ki, 
sufizm vahid cərəyan deyildi: R.Nikolson XI əsrədək olan yazılı mənbələri 
araşdıraraq “təsəvvüf” anlayışının və onun məzmununun 78 tərifini aşkara 
çıxarmışdı.
56
 “Bütün İslam Şərqində olduğu kimi Azərbaycanda da məhz sufizm 
zəminində fəlsəfədə panteist istiqaməti yarandı və inkişaf etməyə başladı. Tədqiq 
olunan dövrdə (X-XII əsrlərdə) Azərbaycanda panteizmin ən böyük nümayəndələri 
Məhəmməd Əli Bakuvi (Baba Kuhi) və Əbülfəzail Abdulla ibn Məhəmməd 
Miyanəci (Eynəlqüzzat Həmədani) olmuşlar”.
57
 XI-XII əsrlərdə Azərbaycanda 
fəlsəfi fikir fiqhə (hüquqşünaslığa), kəlama (sxolastikaya) və təsəvvüfə (mistikaya) 
aid olan risalələrdə, xüsusilə peşəkar filosofların əsərlərində öz əksini tapırdı. 
Mütəkəllimlər adətən dövlət işlərində çalışır, hüquq məsələləri ilə də məşğul 
olurdular. Təbriz qazisi Büdeyl əl-Bərzəndi (1082-ci ildə vəfat etmişdir), “Bağdad 
fəqihi” fəxri adını almış, ədalətli hüquqşünas Əbu Ömər Osman əl-Dərbəndi 
(1106-cı ildən sonra dünyasını dəyişmişdir), Əbdüləziz əl-Uşnuhi (1111-ci ildə 
vəfat etmişdir), Əbülfəzl Məhəmməd əl-Urməvi (1067-1152), Əbuhəfs Ömər əz-
Zəncani əl-Xətibi (1098-ci ildə anadan olmuşdur) bu dövrün tanınmış Azərbaycan 
fəqihləri-mütəkəllimləri olmuşdur. XI-XII əsrlərdə Azərbaycanda rəsmi əqidə 
İslamın sünnilik qolu, xüsusilə onun şəfiilik məzhəbi idi. Bu dövrün başlıca mistik 
cərəyanı təsəvvüf idi və o, iki istiqamətdə (mötədil və ifrat) inkişaf edirdi. 
1066-cı ildə vəfat etmiş Əbülhəsən Bəhmənyar ibn Mərzban əl-
Azərbaycani Şərq peripatetizminin ən böyük nümayəndələrindən biri idi. Bu 
Azərbaycan mütəfəkkirinin anadan olduğu yer və il məlum deyildir. İlkin 
qaynaqlarda Bəhmənyar məcusi (yəni zərdüşt, atəşpərəst) kimi təqdim olunur. Bir 
sıra müəlliflər isə onun İslam dinini sonradan qəbul etdiyini bildirirlər.
58
 
Əbülhəsən Bəhmənyar İbn Sinanın (980-1037) bilavasitə şagirdi və davamçısıdır.
59
 
O, “Təhsil kitabı” (“Kitab ət-təhsil”), “Məntiqə dair zinət kitabı” (“Kitab əz-zinə 
fi-l-məntiq”), “Gözəllik və səadət kitabı” (“Kitab əl-bəhcə və-səadə”), “Musiqi 
kitabı” (“Kitab fi-l-musiqa”), “Metafizika elminin mövzusuna dair risalə” (“Risalə 
fi maidi ilm ma bəd ət-təbiə”), “Mövcudatın mərtəbələrinə dair risalə” (“Risalə fi 
məratib əl-maucidat”) əsərlərinin müəllifidir. Alimin “Təhsil kitabı” orta çağlarda 
82 
 
metafizikanı və təbiyyatı araşdırmaq üçün başlıca qaynaqlardan biri olmuşdur. 
Artıq XII əsrdə bu əsər ərəb dilindən farscaya tərcümə olunmuşdur. Böyük 
mütəfəkkirin fəlsəfəsində varlıq təlimi, idrak nəzəriyyəsi və məntiq məsələləri 
sistemli surətdə işıqlandırılmışdır. O, Yaxın və Orta Şərq ölkələrində daha çox 
məntiqçi kimi tanınmışdı. Bəhmənyar məntiqi həm elm, həm də sənət baxımından 
qiymətləndirmişdir. 
Əbunnəcib Əbdülqahir ibn Sührəvərdi (1097-1168), Eynəlqüzzat 
Əbülməali Abdulla ibn Məhəmməd Miyanəci (1099-1131), Əbusəid Urməvi 
(təvəllüdü və ölümü tarixi bəlli deyildir, XI-XII əsrlərdə yaşadığı məlumdur), 
Şihabəddin Əbuhəfs Ömər ibn Məhəmməd Sührəvərdi (1145-1234) bu dövrün 
tanınmış Azərbaycan filosoflarından olmuşdur. Onlar Azərbaycanda mötədil 
sufizmin görkəmli nümayəndələrindən idilər. Əbusəid Urməvi filosof, ədəbiyyatçı, 
nəzm və nəsr əsərlərinin müəllifi idi. Məntiq, riyaziyyat, ilahiyyat onun başlıca 
araşdırma obyektlərindən olmuşdur. Əbunnəcib Sührəvərdi Nizamiyyə 
mədrəsəsində dərs demiş, bir müddət bu mədrəsəyə başçılıq etmişdir. Yaqut əl-
Həməvi onun halal zəhmətlə yaşamış mütəfəkkir olduğunu qeyd edirdi. Zəncan 
yaxınlığındakı Sührəvərd qəsəbəsində anadan olmuş, Bağdaddakı Nizamiyyə 
mədrəsəsində təhsil almış, gənclik illərində yoxsul həyat tərzi sürmüş, müdrik 
çağında böyük sufi şeyxi kimi tanınmış və buna görə də hakim dairələr tərəfindən 
toxunulmaz elan olunmuş Əbunnəcib təqib olunan bir çox mütərəqqi şəxslər üçün 
xilaskar rolunu oynamışdır.
60
 Mütəfəkkir qeyd edirdi: “Təsəvvüfün əvvəli elm, 
ortası əməl, sonu ilahi vergidir. Elm muradı aşkar edir, əməl tələbi 
müəyyənləşdirir, ilahi vergi ümid qayəsinə çatdırır”, yəni təsəvvüf şəriətdən 
başlanır, təriqətdən (mənəvi kamillik yolundan) keçərək həqiqətdə sona yetir. 
Eynəlqüzzat Miyanəci Həmədanda baş qazı olmuş, bu xidmət sahəsində 
böyük uğurları və hörməti müqabilində “Eynəlqüzzat” (“Qazıların gözü”) fəxri 
adını almışdı.
61
 Onun başlıca uğurları fəlsəfə sahəsində aşkara çıxmışdı. Dövrünün 
bütün fəlsəfi baxışlarını tənqidi surətdə öyrənmiş Eynəlqüzzat Miyanəci azadfikirli 
filosof kimi tanınmışdı. Məhz azadfikirliyinə görə o, 1128-ci ildə həbsxanaya 
salınmış, burada “Vətəndən ayrı salınmış qəribin ölkələrin alimlərinə şikayəti” adlı 
risalə yazmışdır. Bu əsər müəllifin bədii-estetik və elmi-fəlsəfi baxışları ilə 
zəngindir. Bir müddət həbsxanada qaldıqdan sonra filosof Həmədana qaytarılmış 
və vaxtilə dərs dediyi mədrəsədə edam olunmuşdur. Edam olunarkən onun 32 yaşı 
vardı. Mütəfəkkir 24 yaşınadək daha çox hədis, ədəbiyyat, fiqh, təfsir, sxolastika, 
ilahiyyat, peripatetizm problemləri ilə məşğul olmuş, daha sonra isə diqqətini 
sufizmin panteist fəlsəfəsinin işlənib hazırlanmasına yönəltmişdir. “Sufizmin 
panteist fəlsəfəsi İbn Ərəbidən yarım əsrdən çox əvvəl Eynəlqüzzat Miyanəci 
tərəfindən dolğun şəkildə ifadə edilmişdir”.
62
 “Şəriətdən kənara çıxan bir kəlamdan 
ötrü öldürülmüş”
63
 bu mütəfəkkirin sufi panteist təlimi İslam Şərqində 
azadfikirliliyin təkamülündə həlledici rol oynamış, onun əsərləri əsasında İbn 
Ərəbi, İbn əl-Fariz, Mahmud Şəbüstəri, İmadəddin Nəsimi və digər tanınmış sufi-
83 
 
panteist mütəfəkkirlər cəsarətli müddəalar irəli sürmüşlər, Şihabəddin Əbuhəfs 
Ömər ibn Məhəmməd Sührəvərdi bu dövrün məşhur sufi alimlərindən idi. 
Müəyyən müddət ərzində Bağdadda baş şeyx vəzifəsini tutmuş bu Azərbaycan 
mütəfəkkiri dövrün ictimai, siyasi həyatında fəal mövqe tutmuş, Xilafətin elçisi 
olmuş, bir sıra diplomatik danışıqlarda iştirak etmişdir. “Əvarif əl-məarif” 
(“Ariflərin töhfələri”) Şihabəddin Ömər Sührəvərdinin ən böyük və məşhur 
əsəridir. Sufi elmi ədəbiyyatının incilərindən hesab olunan bu əsər o zaman (XIII 
əsrdə) türk və fars dillərinə tərcümə olunmuş və geniş yayılmışdır. Mütəfəkkir 
digər mühüm əsərlərin də müəllifi idi. Bu filosof həmin dövrün ictimai-siyasi 
həyatında fəal rol oynamış əxilərin “Fütüvvətnamə” adlanan nizamnaməsini 
yazmışdır. Şihabəddin Ömər Sührəvərdinin elmi yaradıcılığında sufiliyin bütün 
başlıca məsələləri özünün geniş əksini tapmışdır. O, sufizmin panteist baxışlarını 
rədd etmiş, bu təlimin monoteist sistemini yaratmışdır.
64
 Böyük filosof, işraqilik 
fəlsəfi təliminin banisi, şair Şihabəddin Əbülfütuh Yəhya ibn Həbəş Sührəvərdi 
(1154-1191) nəzərdən keçirilən tarixi dövrün bənzərsiz Azərbaycan 
mütəfəkkirlərindən olmuşdur. Dövrünün bir çox elm sahələrində arif olan bu şəxs 
İsfahan, Konya, Diyarbəkir və Hələb şəhərlərində olmuş, elmi mübahisələrdə 
dəfələrlə qalib çıxmış, nəticədə “çox bildiyinə”, azadfikirliyinə görə dinsizlikdə 
ittiham olunmuşdu. Onun ölümünə fitva verilmişdi. “Öz əqidəsindən dönməzliyi 
üzündən şəhidliyi Yaxın və Orta Şərqdə onun adını “Öldürülmüş filosof” (“əl-
Fəyləsuf əl-məqtul”) kimi əbədiləşdirmişdir”.
65
 Sufilik, işraqilik və peripatetizm 
problemləri bu filosofun əsas araşdırma obyektləri olmuşdur. Onun “ət-Təlvihat” 
(“Qeydlər”), “əl-Müqavəmat” (“Müqavimətlər”), “əl-Zəməhat” (“Baxışlar”) və 
digər fəlsəfi əsərləri vardır. Şihabəddin Yəhya Sührəvərdi “Əqaid əl-hükəma” 
(“Filosofların görüşləri”) adlı risaləsində Şərq peripatetizmini rəsmi İslam 
ideoloqlarının hücumlarından qorumuşdur. Elmi-fəlsəfi yaradıcılığında 
məhsuldarlığı ilə fərqlənən mütəfəkkir işraqilik fəlsəfi təliminin banisi kimi daha 
çox tanınmışdır. Onun “Həyakil ən-nur” (“İşıq heykəlləri”), “Pərtovnamə” 
(“İşıqnamə”), “əl-Əlvah əl-İmadiyyə” (“İmadəddin lövhələri”) və xüsusilə 
“Hikmət əl-İşraq” (“İşraq fəlsəfəsi”) adlı əsərlərində bu fəlsəfi təlimin mahiyyəti, 
başlıca ideyaları izhar olunmuşdur. Həmin təlimə görə, “işıqlardan və onun 
kölgələrindən təşəkkül tapmış bütün mövcudatın zirvəsində işıqlar işığı (nur əl-
ənvar) durur. Tək və səbəbsiz olan həmin işıqdan mərtəbə-mərtəbə digər işıqlar və 
onların kölgələri (cisimlər) vücuda gəlmişdir. Bununla, işraqilik fəlsəfəsində Şərq 
peripatetizmindəki əql, nəfs və cismin üçlük sisteminə deyil, ikiliyə - işıq və 
qaranlığın ikilik sisteminə əsaslanan yeni bir emanasiya nəzəriyyəsi 
yaradılmışdır”.
66  
Filosof poeziyada da bu təlimi təbliğ etmişdir. Fəqih, ilahiyyatçı 
və filosof olmuş Əminəddin Müzəffər ibn Əbülxeyr Təbrizi-Varaninin (1163-
1224) fəaliyyətinin müəyyən qismi bu dövrə təsadüf etmişdir. Mükəmməl təhsil 
almış bu şəxs bir müddət Bağdaddakı Nizamiyyə mədrəsəsində çalışmış, sonra 
Misirə getmiş, oradakı Nasiriyyə mədrəsəsində dərs demiş, ömrünün son qismini 
84 
 
isə Şirazda keçirmişdir. 3 cilddən ibarət “Simq əl-fəraid” (“İncilər boyunbağısı”) 
və 2 ciddən ibarət “Səbt əl-məsail” (“Məsələlərin səlisi”) kimi əsərlər onun elmi 
fəaliyyətinin nəticəsidir. Beləliklə, orta çağların bu mərhələsində (VII-XII əsrlərdə) 
Azərbaycanda (eləcə də bütün İslam Şərqində) mədəni həyatda öncül mövqe 
ilahiyyata, müsəlman hüququna (fiqhə), fəlsəfəyə məxsus olmuş, varlıq və idrak, 
insan təfəkkürünün mahiyyəti, potensial imkanları müxtəlif mövqelərdə duran 
mütəfəkkirlərin araşdırma obyektləri olmuşdur. Azərbaycan fəqihlərinin, 
alimlərinin rolu “müsəlman mədəniyyəti”nin bu istiqamətində xüsusilə nəzərə 
çarpırdı. 
Elmin hələ də xüsusi sahələrə ayrılmadığı bu dövrdə yalnız elmi biliklərin 
bütün məcmusuna yiyələnmiş şəxslərə “alim” adı verilirdi. İslam Şərqində 
alimlərin formalaşdığı başlıca obyektlər mədrəsələr olmuşdur. Ona görə nəzərdən 
keçirilən tarixi dövrün mədəni həyatından bəhs olunarkən Əbu Əli Həsən ibn 
İshaqı (Nizaməlmülkü) xatırlatmamaq qeyri-mümkündür. Çünki bu şəxs orta 
çağlar İslam Şərqinin görkəmli elm təşkilatçısı, incəsənətin müxtəlif sahələrinin 
inkişafına himayəçilik etmiş dövlət xadimi idi. O, Xorasanın Tus şəhərində anadan 
olmuş, Səlcuq hökmdarları Alp Arslanın (1063-1072) və Məlikşahın (1072-1092) 
vəziri vəzifəsini icra etmiş, Səlcuq dövlət aparatının yaranması və inkişafında 
mühüm rol oynamışdır. Nizaməlmülk 1067-ci ildən etibarən imperiyanın bir çox 
şəhərlərində “Nizamiyyə” mədrəsələri açdırmışdı (ilk belə mədrəsə 1067-ci ilin 
sentyabrında Bağdadda açılmışdı). O,  görkəmli Azərbaycan ədibi Xətib Təbrizini 
Bağdaddakı “Nizamiyyə”nin kitabxana müdiri və ədəbiyyat bölümünün rəhbəri 
təyin etmişdi. Nizaməlmülk ictimai-siyasi görüşlərini fars dilində yazdığı 
“Siyasətnamə” əsərində izhar etmişdir. Dövlət xadiminin əsərində Azərbaycan, 
xürrəmilər təlimi, Babək haqqında da müəyyən məlumatlar vardır. Mübaliğəyə yol 
vermədən demək olar ki, vəzirliyi dövründə imperiyanı əslində Səlcuq sultanları 
deyil, Nizaməlmülk idarə edirdi.
67   
“Nizamiyyə” mədrəsələri içərisində ən məşhuru 
bir çox dövlət və din xadimləri, münəccimlər, filosoflar, hüquqşünaslar və şairlər 
hazırlamış Bağdad “Nizamiyyə”si olmuşdur.  “Nizamiyyə”lərin yaranması həyati 
zərurətin törəməsi idi: Səlcuqların hərtərəfli inkişaf etmiş böyük kadrlar ordusuna 
ehtiyacı vardı və Nizaməlmülk də Səlcuq sultanları üçün tapıntı idi. Bu dövrdə 
hərbi təcrübəni əla bilən Səlcuq sultanları maliyyə, idarəçilik və s. məsələlərdə 
yerli kadrların yardımına böyük ehtiyac hiss edirdilər. Təqribən Səlcuq dövlət 
aparatının bütün divan işləri ərəb və fars dillərinə bələd olan fars zadəganlarının 
əllərində cəmləşmişdi.
68
 Ərəb (Abbasi) xəlifələrinin dini dəstəyinə də böyük 
ehtiyac var idi. Məhz bu şəraitdə Nizaməlmülk adını əbədiləşdirmiş və ona dünya 
şöhrəti qazandırmış təhsil sistemini yaratmışdı. “Nizamiyyə”lərdə Şəriət qayda-
qanunları, iqtisadi biliklər, fəlsəfə, riyaziyyat, nücum, bəlağət, fəsahət, katiblik, 
nədimlik və s. kimi zamana uyğun, zəruri olan fənlər tədris edilirdi. “Məlikşah 
Nizaməlmülkə çox üstün səlahiyyət və ixtiyarat vermişdi”.
69  
İmperiyada mədəni 
həyat məhz bu zaman ərzində çiçəklənmə dövrünü keçirirdi. “Məlikşah özünün 
85 
 
tarixdə nadir olan vəziri Nizaməlmülkün ağıllı məsləhətçilərinin təsiri ilə dövlətdə 
islahatlar apardı. Məlikşah şair idi və elmlərə himayəçilik edirdi. Onun hakimiyyəti 
təbəələr üçün ən məsud zaman idi”.
70
 1076-cı ildə, 30 fəsildən ibarət yazılmış və 
Sultan Məlikşaha təqdim olunmuş “Siyasətnamə” adlı əsər Nizaməlmülkün 
mütərəqqi baxışlarının aynasıdır. Sonralar Əl-Yəməni adlı bir katib əsərə daha 15 
fəsil əlavə etmiş, digər katiblər də öz əlavələrini edərək “Siyasətnamə”nin həcmini 
50 (və yaxud 51) fəslə çatdırmışlar.  Bu, Səlcuqilər dövrünün ən etibarlı ədəbi-
tarixi abidəsidir. Nizaməlmülk 1092-ci ildə öldürülmüş, lakin nəcib əməllərinin 
müsbət nəticələri yeni əsrə də adlamışdır. Səlcuq sultanları Nizaməlmülkün 
açdırdığı mədrəsələrə dövrün məşhur alimlərini cəlb etmişdilər. Təsis olunan 
mədrəsələr adətən həmin tədris obyektlərini açdırmış şəxslərin adlarını daşıyırdı. 
1127-ci ildə Xoyda əl-Fərəc əl-Xuveyyi mədrəsəsi açıldı. İbn əl-Fufati XI-XII 
əsrlərdə yalnız Marağada açılmış 3 mədrəsənin (“Əhmədağa”, “Atabəgiyyə” və 
“Əl-Qadi”) adını qeyd edirdi. Bağdaddakı “Nizamiyyə” mədrəsəsində Xətib 
Təbrizidən başqa digər Azərbaycan alimləri də dərs deyirdilər. “Azərbaycan tarixi” 
(“Tarixe Azərbaycan”) kitabının müəllifi Fəxrəddin Əbülfəzail İsmayıl ət-Təbrizi 
(1185-ci ildə vəfat etmişdir), Həmədanda və başqa mədrəsələrdə çalışmış, 1160-cı 
ildə Mərvdə vəfat etmiş Tacəddin Əbülfəzail Məhəmməd əl-Urməvi, Əminəddin 
Müzəffər ət-Təbrizi (1163-1225), Bağdaddakı “əl-Kamaliyyə” mədrəsəsində də 
dərs demiş Əbülfəzail əl-Ərdəbili (1228-cı ildə vəfat etmişdir), 1258-cı ildə 
monqolların Bağdada hücumu zamanı həlak olmuş Qəvaməddin Əbunəsr Yunis 
Əş-Şirvani və başqaları həmin alimlərdən olmuşlar.
71
 Dövrünün ən əzəmətli 
Azərbaycan alimləri sırasında Əbu Zəkəriyyə Yəhya ibn Əli (Xətib Təbrizi) 
xüsusilə fərqlənirdi. O, 1030-cu ildə Təbrizdə anadan olmuş və 1109-cu ildə 
Bağdadda dünyasını dəyişmişdir. Xətib Təbrizi İslam Şərqində görkəmli alim kimi 
məşhurlaşmışdı. O, ilk təhsilini Təbrizdə almış, gənc ikən Suriyaya gedərək 
məşhur şair-filosof Əbüləla əl-Məərridən ədəbiyyat tarixi, dil, fəlsəfə və ilahiyyat 
elmlərini öyrənmişdir. Tədricən kamilləşmiş Xətib Təbrizi Suriya və Misirdə 
görkəmli alimlərlə elmi mübahisələrdə olmuş,
72
 “Nizamiyyə” açılandan ömrünün 
sonunadək orada filologiya elmlərinin tədrisi işinə başçılıq etmiş və kitabxana 
müdiri olmuşdur. Onun elmi biliklərə can atması bir çox orta çağ qaynaqlarında 
misilsiz nümunə kimi xatırlanır. Yaqut əl-Həməvi Xətib Təbrizinin şəxsiyyətinə və 
fəaliyyətinə daha geniş yer verməsi ilə diqqəti cəlb edir: “Bəzən ona əl-Xətib də 
deyirlər. O, qrammatika və ədəbiyyatşünaslıq sahəsinin imamlarından biri 
olmuşdur… Xətib Təbrizi Misirə gəncliyinin çiçəkləndiyi bir dövrdə daxil olmuş 
və burada… leksikologiyanı öyrənmiş, sonra Bağdada qayıdaraq vəfat edənə qədər 
orada qalmışdır… O, dilçilik sahəsində nüfuzlu şəxs idi. İbn əl-Xətib Nizamiyyə 
mədrəsəsində dilçiliyin tədrisi kafedrasına və oradakı kitabxanaya rəhbərlik 
etmişdi. O, ədəbiyyat və dilçilikdə yüksək məqama çatır, adı ölkələri dolaşır və 
adamlar onun yanına axışırdılar. Xətib Təbrizi 502-ci il cumadə əl-ulə ayının 28-də 
(1109-cu il yanvarın 3-də) bazar günü qəflətən vəfat elmişdir. Onun anadan olma 
86 
 
tarixi 421 (1030)-ci ildir”.
73
 Xətib Təbriz bədii yaradıcılığa şeirlə başlamışdır. Bəzi 
qaynaqlara (İbn-Əsir) əsasən onun şeirlər “Divan”ı mövcud olmuşdur. Ərəbdilli 
ədəbiyyatın elmi poetikasının yaranması Xətib Təbrizinin fəaliyyəti ilə bağlıdır. O, 
ədəbiyyatşünaslığa dair xeyli əsərin müəllifidir. Həmin əsərlər hələ sağlığında ikən 
onu Yaxın və Orta Şərqdə məşhurlaşdırmışdı. Görkəmli tənqidçi olmuş Xətib 
Təbrizi qeyd edirdi ki, “şeri tənqid etmək onu yazmaqdan çətindir”. Onun fikrincə, 
tənqidçi şairin yaradıcılığını düzgün təhlil etmək üçün onun dövrünü, əsərlərində 
ictimai məsələləri, xalqın adət və ənənələrini dərindən öyrənməli, tarix, fəlsəfə və 
digər elmləri bilməlidir. Xətib Təbrizi ensiklopedik biliklərə malik olan şəxs idi 
idi. O, yalnız ədəbiyyatşünaslıq problemləri ilə məhdudlaşmamış, etnoqrafiyanın, 
fəlsəfənin və ilahiyyatın mürəkkəb məsələlərini də araşdırmışdır.
74
 “Xətib 
ədəbiyyatşünaslıqda ən görkəmli şəxsiyyətlərdən olaraq, ərəb dilinin “anası” idi”.
75
 
Şəmsəddin Əbülabbas Əhməd əl-Xuveyyi (1187-1240) Yaxın və Orta 
Şərqdə ədəbiyyatçı, dilçi, təbib və filosof kimi tanınmışdı. O da dövrünün bir çox 
alimləri kimi xeyli səyahət etmişdir. Alim Dəməşqdə “Adiliyyə” mədrəsəsində 
müəllimlik etmiş, “Kitab fi-l üsul” (“Üsul haqqında kitab”), “Kitab fənn əl-
hikmiyyə” (“Fəlsəfi simvolları əhatə edən kitab”) adlı məşhur əsərlərini yazmışdır. 
Şəmsəddin Xoylu müəyyən müddət ərzində Xoy (Xuveyy) şəhərinin qazısı 
vəzifəsini icra etmişdir. “O, hikmət elmlərində zəmanəsinin yeganəsi, şəriət 
işlərində də dövranının alimi, tibb və s. elmlərin bilicisi, idraklı, vüqarlı, cəmal 
sahibi, xeyirxah və xeyir işləri sevən bir şəxsiyyət olmuşdur… Böyük sultan İsa 
ibn Məlik əl-Adilin zamanında… sultan ona Dəməşqdə yer verib, onun üçün maaş 
müəyyən etmişdir. Sonralar böyük sultan Şəmsəddini Dəməşqin baş qazisi təyin 
etmişdir… Şəmsəddin Adiliyyə mədrəsəsində yaşamış və vəfat edənədək orada 
dərs vermişdir”.
76
 Yusif ibn Tahir Əbu Yəqub Əl-Xuveyyi XII əsrin I yarısında 
yaşamış, orta çağların ərəbdilli şərhçilik ədəbiyyatının görkəmli nümayəndəsi 
olmuşdur. “Şərh ət-tənvir” (“İşıqlandırmanın şərhi”) əsəri onun yaradıcılığının 
parlaq nümunələrindən biridir. Bu əsər ərəb şairi-mütəfəkkiri Əbül Əla əl-
Məərrinin poetik irsinə həsr olunmuşdur. Alim təbabət, psixologiya, astronomiya 
və həndəsə ilə məşğul olmuşdur. Yaqut əl-Həməvi Yusif əl-Xuveyyi haqqında belə 
məlumat vermişdir: “Ədibdir. Əbu Yaqub Xoy sakinidir. Əla ədib, bacarıqlı fəqih, 
saçlı, nizam-intizamlıdır. Onun ədəbiyyat haqqında bir sıra əsərləri vardır… Əbu 
Səad demişdir ki, Tusda 549 (1154/55) cu ildə ərəblərin qiyamı vaxtı və ya ondan 
əvvəl əsir qullar tərəfindən öldürülmüşdür”.
77
 Bu dövrün məşhur alimlərindən biri 
də Fəridəddin Şirvani olmuşdur. O, 30 il ərzində zəmanəsinin mütərəqqi mədəni 
uğurlarını mənimsəmiş, araşdırmalarının obyekti kimi səma cisimlərini seçmişdi. 
Alim bir neçə ulduz cədvəlinin müəllifidir. Şamaxı şəhəri yaxınlığındakı Məlhəm 
kəndində “Tibb mədrəsəsi” (“Mədrəseye-tibb”) və müalicəxana açmış Kafiəddin 
Ömər ibn Osman (məşhur şair Xaqani Şirvaninin əmisi idi) həkim və filosof kimi 
tanınmışdı. Mühzəbəddin Təbrizi XII əsrdə Təbrizin tanınmış həkimlərindən 
olmuşdur. Bu şəxs “əl-Müxtar” (“Seçilmiş”) və “Kitabi-tibb əl-Camali” (“Gözəl 
87 
 
tibb kitabı”) əsərlərini yazmışdır. Həmin əsərlərdə bir çox xəstəliklərin müalicə 
üsulları nəzərdən keçirilmişdir. Digər bir təbib və alim - Mahmud ibn İlyas öz 
əsərində əczaçılıq və bir sıra xəstəliklərin müalicə prinsiplərindən bəhs etmişdir. 
XI-XII əsrlərin tarixi, filoloji, fəlsəfi (professional filosofların əsərləri nəzərdə 
tutulur) əsərlərin çoxu zamanımıza qədər gəlib çatmamışdır. Lakin bu cür əsərlərin 
yazılması, onların həmin dövrdə mövcudluğu haqqında ilkin qaynaqlarda xeyli 
məlumat vardır. Həmin qaynaqlardan məlumdur ki, Fəxrəddin Əbülfəzail İsmayıl 
ibn Müsənna ət-Təbrizi irihəcmli “Tarixi - Azərbaycan” (“Azərbaycan tarixi”) 
əsərini yazmışdır. Bu alim Bağdaddakı “Nizamiyyə” mədrəsəsində mühazirələr 
oxumuş, 1185-cı ilidə Təbrizdə vəfat etmişdir. 
Ədəbiyyat VII-XII əsrlərin Azərbaycan mədəni həyatında müstəsna 
mövqeyi olan spesifik incəsənət sahəsi kimi diqqəti cəlb edir. Xilafət dövrünün 
yazılı ədəbiyyatı ərəb dilində inkişaf edirdi. Lakin ədəbiyyatın ərəb dilində inkişafı 
o demək deyildi ki, qeyri-ərəb xalqları əski keçmişindən, mədəni-mənəvi 
dəyərlərindən əl çəkmişdilər. Tədricən ədəbiyyatda “Şüubilik” (“xalqçılıq”) 
meylləri aşkara çıxmağa başladı. Ədəbiyyatda bu meyllər özünü islamaqədərki, 
yerli mədəni ənənələri ərəb mədəniyyəti sisteminə daxil etmək yolu ilə qorumaq 
cəhdlərində göstərirdi. Bu meyl VIII əsrdən IX əsrin ilk rübünün sonunadək ərəb 
(ərəbdilli) ədəbiyyatının inkişafı dövrünü əhatə etmişdir və ədəbiyyatda 
“yeniləşdirmə hərəkatı” (“əl-hərəkət ət-təcdidiyyə”) adlandırılmış dövrünü 
“şüubilik” olmadan təsəvvür etmək qeyri-mümkündür. Azərbaycanın ən erkən 
ərəbdilli ədiblərinin yaradıcılığı VII-VIII əsrlərin qovşağına təsadüf etmişdir. Musa 
Şəhəvat, Əbülabbas əl-Əma, İsmayıl ibn Yaşar, İbrahim ibn İsmayıl, Məhəmməd 
ibn Yaşar bu dövrün ərəbdilli Azərbaycan ədibləri olmuşlar. Məkkədə yaşamış, 
ömrünün sonunadək Əməvilər sülaləsinə sadiq qalmış, Əməvi xəlifələrini mədh 
etmiş Əbülabbas əl-Əma hədislərin mahir bilicisi kimi də tanınmışdı. Ərəbdilli 
Azərbaycan ədibləri dövrün ədəbi prosesində fəal mövqelərdə olmuş, ictimai-siyasi 
həyatda layiqli yer tutmuşlar. 
X-XII əsrlər ərəb-müsəlman ədəbiyyatının (ümumiyyətlə mədəniyyətinin) 
təkamülü tarixində ən məhsuldar dövrlərdən biri kimi qiymətləndirilir. IX əsrdən 
etibarən Xilafətin tənəzzülü prosesi ilə bağlı olaraq “şüubilik” meylləri daha da 
gücləndi. İran tarixinə, ədəbiyyatına, fars dilinə ədəbiyyatda qayıdış faktları 
artmağa başladı. X əsrin II yarısında İran mənşəli Buveyhilərin Bağdadı ələ 
keçirmələri Abbasilərin zahiri siyasi hökmranlığına son qoyulması, ictimai-siyasi 
və mədəni həyatda İran ünsürünün güclənməsi ilə nəticələndi. Əbülqasim 
Firdovsinin (934-1024) “Şahnamə” poeması İran poeziyasında fars dilinin ərəb 
dilinə üstün gəlməsi prosesini gücləndirdi. Bu əsər yeni-farsdilli ədəbiyyatın 
yaranmasına, dövlətçilikdə irançılıq ənənələrinin artmasına təkan vetmiş mühüm 
amil oldu. “Məhz bu zaman Azərbaycan ərazisində deyləmi Salarilərin, mənşəcə 
kürd olan Şəddadilərin, əsilləri ərəb olsa da artıq yerliləşmiş Rəvvadilərin müstəqil 
hökmranlıq dövrləri başlanır; hələ IX əsrin 60-cı illərində Şirvan və Layzanda 
88 
 
hakimiyyəti ələ keçirmiş ərəb mənşəli Məzyədilər də … iranlaşdılar. Hətta 
Şirvanşahların ərəb adları obyektiv və subyektiv amillər üzündən fars adları ilə 
əvəz edildi”.
78
 Beləliklə, Azərbaycanda da farsdilli poeziyanın inkişafı üçün 
əlverişli ictimai-siyasi, mədəni şərait yaranmışdı. Lakin fars dili elmi yaradıcılıq 
prosesində ərəb dilini əvəz edə bilmədi. XI əsrin 70-ci illərinin əvvəllərində Yusif 
Balasaquninin (1017-1077) Firdovsinin “Şahnamə”sinə cavab olaraq yazdığı, artıq 
o zaman “Şahnameyi-türki” (“Türk Şahnaməsi”) adlandırılmış “Qutadqu-bilik” 
(“Xoşbəxtliyə aparan elm”) əsəri türk milli şüurunun oyanışı faktlarından biri idi. 
Lakin Azərbaycanda hakim dairələrin tarixi obyektivlik üzündən irançılığa daha 
artıq meyl etməsi türk dilinin bu dövrdə türk xalqlarının ümumi ədəbi dilinə 
çevrilməsinə əngəllər yaratdı. 1055-ci ildə Bağdadı fəth etmiş Səlcuqilər 
zamanında da türk dili ədəbi, habelə rəsmi dilə çevrilmədi. Səlcuqilər 
imperiyasının geniş ərazisində fars dilinin mövqelərinin daha da 
möhkəmlənməsinin başlıca səbəbi “yalnız yürüşlər və vergi toplamaq qayğısına 
qalmış səlcuq sultanlarının savadsızlığı”
79
 və “farslardan ibarət məmurlara 
arxalanması” olmuşdur. Səlcuqilər dövründə vəzir vəzifəsində ənənəvi olaraq 
yalnız İran mənşəli şəxslər olmuşlar. Azərbaycan Atabəylərinin də vəzirləri qeyri-
türklər idilər.
80
 Fars dili XIV əsrədək Yaxın və Orta Şərqdə bədii-ədəbi dil 
funksiyasını yerinə yetirmişdir. XI-XII əsrlərdən bizə Azərbaycan türkcəsində 
yazılmış əsər çatmamışdır, lakin bir sıra qaynaqlarda buna dair məlumatlar vardır. 
Məsələn, XI əsrdə Məsud ibn Namdarın ərəb və fars (əcəmi) dilləri ilə yanaşı 
türkcə və zimmicə (yəni yerli dildə) şeirlər yazmasına dair mənbə məlumatı bunu 
təsdiqləyir. Şirvanşah I Əxsitanın Nizami Gəncəviyə “Leyli və Məcnun” əfsanəsini 
türkcə deyil, farsca və ya ərəbcə yazmasını sifariş etməsi də təsdiqləyir ki, həmin 
dövrdə türkcə bədii əsərlər yazılması ənənəsi də mövcud olmuşdur. Bu tarixi faktla 
Nizami Gəncəvinin də türkcə yazdığı, azərbaycanlı olduğu vasitəli surətdə 
təsdiqlənir. Ədəbi prosesdə mövcud olan yeni meyllər ərəb dilinin mövqelərini tam 
sarsıda bilməmişdi. XI əsrin sonunda şirvanşah I Fəriburzün sarayında ona ərəbcə 
mədhiyyələr yazmış şairlərin toplandığı faktı bir çox mənbələrdə qeyd olunur.
81
 
Əbu Nasr Mənsur Təbrizi, Xəttat Nizami Təbrizi, Hüseyn Təbrizi bu dövrün 
tanınmış Azərbaycan şairləri olmuşlar. Xəttat Nizami Təbrizi Nizaməlmülkün 
himayəçiliyi sayəsində yaşamış, Nişapurdakı iri mədrəsədə dərs demişdir. Ərəbcə 
yazmış Azərbaycan ədibləri arasında əslən beyləqanlı, “mənşəcə kürd” olan Məsud 
ibn Namdar,
82
 Ömər Gəncəvi, Hüseyn Urməvi, İşkafi Zəncani xüsusilə 
fərqlənmişlər. Şeirlər Məsud ibn Namdarın əsərlər toplusunun üçdə birindən 
çoxunu təşkil edir. Bu ədibin əlyazmaları hekayətlərdən, məktublardan və 
şeirlərdən ibarətdir. Məsud ibn Namdar həyatını o dövrün bir çox şairləri kimi 
rəsmi dövlət vəzifələrində keçirmiş, “Bədi əz-zaman” (“Zamanın möcüzəsi”) 
ləqəbini qazanmışdı. Mütəfəkkir şair Beyləqan, Gəncə və Şirvanda yaşayıb-
yaratmışdır. Farsca yazmış Əfzələddin Xaqani Şirvani və Mücirəddin Beyləqani 
ərəbcə poetik örnəklər də yaratmışlar. Şihabəddin Yəhya əs-Sührəvərdi, 
89 
 
Eynəlqüzzat əl-Miyanəci, Yusif əl-Xuveyyi (Xoylu) kimi peşəkar filosoflar ərəbcə 
şeirlər də yazmışlar. Eynəlqüzzat əl-Miyanəci min beytdən ibarət şeirlər 
toplusunun müəllifidir. 
Qətran Əbu Mənsur Təbrizi (1012-1088) bu dövrün farsca yazmış 
görkəmli şairi olmuşdur. O, gənc yaşlarında Gəncəyə gəlmiş Şəddadi əmirlərinin 
sarayında şöhrət qazanmışdı. Şair bir müddət Naxçıvanda Əbu Düləf Deyraninin 
sarayında yaşamışdır. Onun yaradıcılığında hökmdarlara həsr olunmuş qəsidələr 
mühüm yer tutur. Qətran Təbrizinin tarixi mövzuda mənzumələri də vardır. Onun 
“Qövsnamə” (və ya “Quşnamə”) adlı məsnəvisi, yüksək sənətkarlıqla yazılmış bir 
çox əsərləri fars və türk poeziyasının inkişafına xeyli təsir etmişdir. Ədibin tərtib 
etdiyi “ət-Təfasir” (“Təfsirlər”) adlı lüğət fars dilinin ilk izahlı lüğətlərindən hesab 
olunur.
83
 Qətran Təbrizi 12 min beytdən ibarət olan şeirlər “Divan”ının 
müəllifidir.
84
 Qətran və onun yolunu davam etdirən, Yaxın Şərqdə ədəbi məktəb 
halını alan Gəncə-Şirvan şairləri öz milli xüsusiyyətlərini, Azərbaycan dilinin və 
xalq ədəbiyyatının xüsusiyyətlərini şeirlərində canlandırdıqları zaman onların bədii 
ifadə tərzi klassik İran şeirindən fərqlənirdi; mövzu isə Azərbaycan xalqının tarixi 
ilə əlaqədar idi. Bütün bunlar fars dilində yazılmasına baxmayaraq, Azərbaycan 
şeirinin xüsusi bir yol ilə inkişaf etməsinə səbəb olmuşdur ki, bu yolun ilk böyük 
nümayəndəsi Qətran Təbrizi idi.
85
 Azərbaycan poeziyasında Nizami Gəncəvi 
zirvəsinin əzəli Qətran Təbrizinin yaradıcılığındadır. “Biz Azərbaycanda fars 
dilinin nə zamandan etibarən işlənilməyə başlandığını, onun ilk addımlarını hələlik 
izləyə bilmirik. Lakin artıq XI əsrin əvvəllərində Cənubi Azərbaycanın mərkəzi 
şəhəri Təbrizdə, farsca şeirin müstəsna ustadı, məşhur Qətran ibn Mənsur kimi bir 
şairin meydana gəldiyini müşahidə etməkdəyik”.
86
 Qətran Təbrizinin əsərləri 
“mövzu etibarilə Azərbaycan xalqının tarixi, həyat və məişətilə bağlı olduğu kimi, 
özünün dil xüsusiyyətlərilə də, məhz bu xalqın canlı dili ilə bağlı idi, bu dilin 
xüsusiyyətlərini əks etdirirdi. Yaradıcılığının bu qiymətli, yeni keyfiyyətlərilə orta 
əsrlərdə fars dilində yaranan Azərbaycan şeirini düzgün bir istiqamətə yönəltmiş 
olan Qətran, yalnız bu cəhətləri ilə də orijinal bir şairdir”.
87
 Bu Azərbaycan 
ədibinin “şeri özünün bədii sənətkarlıq xüsusiyyətlərilə də XI əsr ədəbiyyatı üçün 
yeni idi və Samanilər, Qəznəvilər sarayında yüksələn şairlərin yaradıcılığından 
tamamilə fərqlənirdi”.
88  
“Yeni Azərbaycan ədəbiyyatının binasını qoymuş olan 
Qətran Təbrizinin”
89
 yaradıcılığı Azərbaycan atalar sözləri, məsəlləri ilə diqqəti 
cəlb edir. “Həkim Qətran Azərbaycanın məşhur şairlərindən və Təbrizin şirindilli, 
fərasətli şəxsiyyətlərindəndir”.
90
 
XII yüzilliyin əvvəllərindən başlayaraq Əbülüla Gəncəvi, Əfzələddin 
Xaqani Şirvani, Fələki Şirvani, İzzəddin Şirvani, Mücirəddin Beyləqani, Nizami 
Gəncəvi kimi ədiblər Gəncə və Şirvanda fəaliyyət göstərən Azərbaycan ədəbi 
məktəbinin əsasını qoydular. Fars poeziyasının Xorasan-Türküstan üslubundan 
(səbkindən) fərqli olan yeni poetik, “Səbkitəmtəraqi” (“təmtəraqlı üslub”) adlanan 
Azərbaycan üslubu yaradıldı. X əsrdən etibarən Şirvanşahlar sarayında fəaliyyət 
90 
 
göstərmiş şairlər məclisinə bu zaman Əbülüla Gəncəvi başçılıq edirdi.
91
 Müəyyən 
müddətdən sonra onu “Məlik əş-Şüəra” (“şairlərin başçısı”) mövqeyində 
Əfzələddin Xaqani əvəz etdi. Şərq ədəbiyyatı klassiklərinin bir çoxu kimi 
Xaqaninin də təvəllüd tarixi, həyatı haqqında mənbələrdə dəqiq məlumatlar 
yoxdur. Ədəbiyyatşünas alimlər şairin öz əsərlərinə əsasən belə hesab edirlər ki, o, 
təqribən 1120-1122-ci illər arasında Şamaxıda anadan olmuş və 77 yaşında ikən 
(1199-cu ildə) Təbrizdə vəfat etmişdir.
92
 Əfzələddin İbrahim ibn Əli Nəccar 
Şirvani (Xaqani) Nizami Gəncəvinin yaşca böyük müasiri olmuşdur. O, əsərlərini 
dövrünün ədəbi ənənəsinə uyğun olaraq farsca yazmışdır. Şairin öz sözlərinə 
əsasən anası sonralar İslamı qəbul etmiş nəsturi (xristian) qızı olmuşdur.
93
 
Əfzələddin 8 yaşında atasını itirmiş (atası ailəsini tərk edərək qürbətə getmişdi), 
əmisi Kafiəddin Ömər ibn Osmanın himayəsi sahəsində böyümüş, tərbiyələnmiş, 
təhsil almışdır. O, gənclik çağlarında “Həqayiqi” təxəllüsü ilə şeirlər yazırdı. 
Əfzələddinin 25 yaşı olarkən əmisi vəfat etmiş, şair Şirvanşahların məlik əş-şüərası 
Əbülüla Gəncəvinin dəvəti ilə saraya gəlmiş, Əbülülanın yeganə qızı ilə 
evlənmiş,
94
 Əbüləlanın ona verdiyi “Xaqani” təxəllüsü ilə bədii yaradıcılığını 
davam etdirmişdir. Əsl adı “İbrahim”, kamillik ləqəbi “Əfzələddin”, təxəllüsü isə 
“Xaqani” olan şairin saraydakı vəziyyəti III Mənuçöhrün (1120-1160) vəfatı və I 
Əxsitanın hakimiyyətə gəlməsindən sonra mürəkkəbləşmiş və o, saray mühitindən 
qurtulmaq yollarını aramağa başlamışdı. 1156-cı ildə Xaqani Məkkə ziyarəti 
bəhanəsi ilə Şirvanı tərk etmişdi. Onun Məkkə ziyarəti təqribən bir il çəkmişdir. 
Şair səfər zamanı bir sıra Şərq ölkələrini gəzmiş, Bağdad, Həmədan, Ərdəbil, Şam, 
Mosul, İsfahan kimi mədəniyyət mərkəzlərində olmuşdur. Xaqani bu səfərinin 
təəssüratı ilə “Mədain xərabələri” adlı qəsidəsini və “Töhfətül-İraqeyn” (“İki İraqın 
hədiyyəsi”) adlı mənzum səfərnaməsini - məsnəvisini yazmışdır. Şirvana qayıtmış 
şairi soyuq qarşıladılar. O, özü də artıq mədhiyyə janrına deyil, ciddi fəlsəfi 
poeziyaya meyl edirdi. Saraydan tamamilə uzaqlaşmağa can atan Xaqani Şirvanşah 
I Əxsitanın əmrinə əsasən 1170-ci ildə həbs olunaraq Şabran qalasına salındı. Şair 
7 ay ərzində həbsxanada qaldı. Xaqani 1173-cü ildə Şirvanı ailəsi ilə birgə 
həmişəlik tərk etdi. Şair 1184-cü ildə Təbrizdə məskunlaşmış və ömrünün 
sonunadək burada yaşamışdır. Təbiidir ki, Xaqani mədhiyyə janrında tam uzaqlaşa 
bilmədi. Onun Xarəzmşahlardan Atsıza və Təkişə, Səlcuq sultanları Məsuda və III 
Toğrula, Azərbaycan atabəyi Qızıl Arslana ithaf etdiyi mədhiyyələri vardır.
95
 
Xaqani Şirvani Yaxın Şərq ədəbiyyatı tarixində epik nümunələrdən sayılan 
“Töfhətül-İraqeyn” (1157) məsnəvisində özü, əsil-nəsəbi, ailəsi haqqında geniş 
məlumat vermişdir. Onun “Qəsideyi-Şinniyyə” (“Dinləyənlərin qəsidəsi”) adlı 
qəsidəsinə 30-dan artıq məşhur Yaxın və Orta Şərq şairi (Ə.X.Dəhləvi, Ə.Cami, 
M.Füzuli və b.) nəzirələr yazmışdır. Yaradıcılığının “saray dövrünün” 
mədhiyyələrinə görə peşmançılıq hissini şair “Xaqani” deyil, “Xəlqani” olduğunu 
poetik şəkildə bildirmişdir. Onun “Həbsiyyə” adlanan qəsidələr və mərsiyələr 
toplusu Şabran həbsxanasında yaşanmış poetik hisslərin inikasıdır. Şair 20 yaşlı 
91 
 
oğlunu itirdikdən sonra yaradıcılığında mərsiyələrə çox meylli olmuşdur. “Bədii-
fəlsəfi söz sərrafları ona “Xəllaqe-məani” (“Mənaların yaradıcısı”) ləqəbini 
vermişlər.
96 
“Fəxriyyə”, “Həbsiyyə”, şeirlər, qəzəllər, qitələr, rübailər, mərsiyələr 
onun çoxşaxəli, fəlsəfi məzmunlu ədəbi yaradıcılığının tərkib hissələridir. Şairin 
“Divan”ında dövrün tarixi hadisələrinin real təsviri vardır. 
Məhsəti Gəncəvi (1089-1182/83) Nizami Gəncəvinin müasiri olmuşdur. 
O, mükəmməl təhsil almış, Şərq ədəbiyyatı və musiqisini öyrənmiş, gözəl şətrənc 
(şahmat) oynamışdır. Məhsəti 1118-ci ildə Gəncə taxtına çıxmış sultan Mahmudun 
sarayında, sultan Səncərin Mərvdəki sarayında keçirilmiş şeir məclislərində iştirak 
etmiş, uzun ömür sürmüş, həyatı dastana dönmüşdür (XV-XVI əsrlərin məhsulu 
olan “Məhsəti və Əmir Əhməd” dastanının ona və həyat yoldaşına həsr olunması). 
Bir neçə il Mərvdə yaşamış, əsasən farsca rübailər yazmış şairənin yaradıcılığı 
əsasən Gəncə mədəni mühiti ilə bağlı olmuşdur. 
Şirvan ədəbi məktəbinin yetirməsi olmuş, məlik əş-şüəra Əbülməkarim 
Mücirəddin Beyləqani (1197/98-ci ildə vəfat etmişdir) qəsidələrinin əksəriyyətini 
ona himayəçilik etmiş Azərbaycan Atabəylərinə və səlcuq sultanı II Toğrulun oğlu 
sultan Arslanşaha həsr etmişdir. Şair Dərbənd hakimlərinə də mədhiyyələr 
yazmışdır. O, tənqidi məzmunlu şeirlərinə görə qətlə yetirilmişdir. 
Qəvami Mütərrizi Gəncə şairi idi. Dövlətşah Səmərqəndinin məlumatına 
görə, Mütərrizinin Nizami Gəncəvi ilə qohumluq əlaqələri vardı. Bu şair 
qəsidələrində Azərbaycan Atabəyləri Qızıl Arslanı, Məhəmməd Cahan Pəhləvanı 
mədh etmişdir. Gəncə ədəbi mühitinin yetirməsi, Nizami Gəncəvinin dostu 
Əbubəkr ibn Xosrov əl-Ustadın yaradıcılığı bu dövrün diqqətəlayiq mədəni 
faktlarındandır. Ədibin bizə gəlib çatmış yeganə əsəri “Munisnamə”dir. Onun 
həyatı və yaradıcılığı haqqında məlumatlar isə məhz “Munisnamə” əsərindədir. Bu 
məlumata görə, şair Azərbaycan Atabəylərinə xidmət etmiş, gənc şahzadələrin 
müəllimi və tərbiyəçisi olmuş, əsərlərini Məhəmməd Cahan Pəhləvana, Qızıl 
Arslana və Əbubəkrə ithaf etmişdir. Müəllif əsərin “Giriş” hissəsində Eldənizlərin 
adı ilə bağlı olan 6 erkən əsərinin adını çəkmişdir.
97
 17 fəsildən ibarət olan 
“Munisnamə” əsərində maraqlı hekayə, novella, ibrətamiz hədis və məsəllər 
toplanmışdır. Əsərin mətninə xeyli şeir parçası daxil olunmuşdur. “Munisnamə” 
farsdilli ədəbiyyatda qafiyəli bədii nəsrin erkən və parlaq örnəklərindəndir. “Bu 
dövrdə fars dili özünün inkişafı və təkmilləşməsində məhz Azərbaycan poetik 
məktəbinin nümayəndələrinə borcludur. Fars dilinin Azərbaycan hökmdarlarının, 
Şirvandan başqa, ana dili olmamasına baxmayaraq, Azərbaycan poetik məktəbinin 
Nizamidən başqa bütün nümayəndələri Səlcuq sultanlarının, sonralar isə 
Azərbaycan Atabəylərinin saray şairləri olmuşlar”.
98
 
Camal (Nizami) əd-Din Əbu Məhəmməd İlyas ibn Yusif ibn Zəki 
Müəyyəd Nizami Gəncəvi (1141-1209) dünya şöhrətli Azərbaycan şairi-
mütəffəkkiridir. “Nizami Qum şəhərində doğulmuşdur. (“Mən mirvari kimi Gəncə 
dənizində qərq olsam da, dağda yerləşən Qum şəhərindənəm”). Qum kəndi hazırda 
92 
 
Azərbaycanın… Qax rayonunda yerləşir. Nizaminin İran Qumundan olduğu fikrini 
bir kənara atmaq lazımdır. Eyni zamanda məlumdur ki, Nizami heç bir vaxt öz 
vətənini tərk etməmişdir”.
99
 İlyas ibn Yusif sənətkar ailəsində anadan olmuşdur. O, 
Gəncə mədrəsələrində təhsil almış, şəxsi mütaliəsi sayəsində Şərqin orta çağ 
elmlərini mükəmməl səviyyədə öyrənmişdir. Şair türk, ərəb, fars dillərinin dərin 
bilicisi idi. Onun yunan və erməni dillərini də bildiyi, yunan fəlsəfəsini və tarixini, 
qədim hind fəlsəfəsini, astronomiyanı, təbabəti və həndəsəni mükəmməl səviyyədə 
mənimsədiyi öz əsərlərindən bəlli olur. Nizami saray şairi olmaqdan qətiyyətlə 
imtina etmiş, lakin bir sıra hökmdarların sifarişi ilə poetik əsərlər yaratmış, həmin 
əsərlərin müqabilində layiqli haqq və hədiyyələr almışdır. Şair təqribən 1169/70-ci 
ildə Dərbənd hökmdarı Seyfəddin Müzəffərin hədiyyə, kəniz kimi göndərdiyi 
qıpçaq qızı Afaqla (Appaqla) evlənmişdir. 1174-cü ildə bu izdivacdan oğlu 
(Məhəmməd) dünyaya gəlmişdir. O, yaradıcılığa lirik şeirlər yazmaqla başlamışdır. 
Nizami böyük şeirlər “Divan”ının müəllifidir. Şərq təzkirəçiləri onun 20 min beyt 
həcmində divan yaratdığını bildirmişlər, lakin bu şeirlərin az bir qismi qalmışdır. 
Şair dünya tarixinə məsnəvi formasında yazdığı beş poemadan ibarət olan 
“Xəmsə” (“Beşlik”) müəllifi kimi daxil olmuşdur. Nizami “Məxzənül-əsrar” 
(“Sirlər xəzinəsi”) əsərini 1177-ci ildə yazmışdır. 2263 beytdən ibarət olan
100
 bu 
poema Ərzincanın Səlcuq valisi (hakimi) Fəxrəddin Bəhramşah ibn Mənkuçəkə 
(1162-1225) ithaf olunmuş, şair bu əsərinin müqabilində 5 min dinar pul hədiyyə 
almışdır.
101
 Sonuncu İraq Səlcuq Sultanı III Toğrulun sifarişi ilə yazılmış “Xosrov 
və Şirin” poemasını Nizami 1180-cı ildə bitirmişdir. Şair 6966 beytdən ibarət olan 
bu poemanı
102
 Azərbaycan Atabəyi Məhəmməd Cahan Pəhləvanın ünvanına 
göndərmiş, lakin atabəy 1186-cı ildə vəfat etdiyinə görə əsərin mədhiyyə hissəsi 
Qızıl Arslana həsr olunmuşdur. 1188-cı ildə Şirvanşah I Əxsitan şairə “Leyli və 
Məcnun” poemasını yazmağı sifariş etdi. Şair Şirvan hökmdarının sifarişini yerinə 
yetirməkdən boyun qaçırmaq istəmiş, lakin oğlunun təkidi ilə Şərqdə ilk dəfə bu 
mövzuda poemanı yazmışdır. Onun bu poeması 4613 beytdən ibarətdir.
103 
Nizami 
1196-cı ildə yazdığı 4968 beytlik
104
 “Həft peykər” (“Yeddi səyyarə”, “gözəl”) 
poemasını Ağsunqur Marağa hakimi Əlaəddin Körpə Arslana ithaf etmişdir. Şair 
təqribən 1203-cü ildə 2 hissədən ibarət olan “İsgəndərnamə” poemasını yazdı. 10 
min 540 beytlik poemanın birinci qismində (“Şərəfnameyi-İsgəndəri”) 6896, ikinci 
qismində (“İqbalnameyi-İsgəndəri”) isə 3644 beyt vardır.
105
 İrihəcmli bu poema 
Azərbaycan atabəyi Nüsrətəddin Əbubəkrə həsr olunmuşdur. Sifarişçi-hökmdar 
1000 qızılı şairə dərhal göndərmiş və ona 400 qızıl miqdarında illik maaşın təyin 
olunması haqqında fərman vermişdi.
106 
Nizami Gəncəvinin “Sirlər xəzinəsi” ilk 
dəfə Yaxın Şərqdə didaktik fəlsəfi şeirin nümunəsi hesab olunur. Poemadakı 20 
məqalət arasında üzvi ideya birliyi (vəhdəti) vardır. Şair - mütəfəkkirin Şərq 
poeziyasına güclü təsiri olmuşdur. XIII əsrdən başlayaraq Nizaminin poemalarına 
onlarla nəzirələr yazılmışdır (o, cümlədən “Sirlər xəzinəsi”nə, “Xosrov və Şirin”ə, 
“Leyli və Məcnun”a ayrı-ayrılıqda 40-dan artıq nəzirə yazılmışdır). Şairin 
93 
 
poemalarının sifarişçiləri, ithaf obyektləri haqqında araşdırıcılar arasında bəzi 
mübahisələr mövcuddur. Məsələn, son poemanın Əhər hakimi Nüsrətəddin Piş-
Təkin ibn Məhəmmədə (1155-1210) ithaf olunduğu fikri də elmi ədəbiyyatda 
göstərilir.
107
 Lakin kimlərə həsr olunduğundan, hansı hökmdara ithaf olunmasından 
asılı olmayaraq həmin poemalar şair-mütəfəkkir Nizami Gəncəvinin bədii, elmi, 
fəlsəfi baxışlarının dərinliyindən xəbər verir. “Onun mənəvi varlığından bəhs 
edərkən demək lazımdır ki, yazdığı dilin farsca olmasına baxmayaraq şairin 
daşıdığı hissiyyatı ilə işlədiyi mövzular onun Azərbaycan duyğularından doymuş 
bir zövqə sahib olduğunu göstərmişdir… Ədəbi bir əsərin milli olması üçün yalnız 
onun formaca milli olması kafidirmi? Yoxsa bir əsəri milliləşdirən ruh, məna və 
məzmundur? Bizimqənaətimizcə, yalnız forma kafi deyil və formanın böyük 
əhəmiyyətinə baxmayaraq, o, zəruri də deyildir. Hər bir əsəri milliləşdirən onun 
məzmunu və daxili varlığının milli olmasıdır… Əsəri milliləşdirən amil formadan 
çox məzmun və özlüyü, başqa ifadə ilə desək, dildən çox məna və məzmundur”.
108
 
Nizami Gəncəvinin “yaradıcılığı forma baxımından Azərbaycana nisbətdə milli 
deyilsə də, hissiyat, duyğu, düşüncə, şüur və şüuraltı ilə öz yetişdiyi mühitə 
dərindən bağlıdır… Bu bağlılıq onu bizim gözümüzdə azərbaycanlı bir şair 
olmaqdan başqa, bir Azərbaycan şairi də etmişdir”.
109
 Dünya şöhrətli Azərbaycan 
şairinin ləqəbi “Nizaməddin”, künyəsi “Əbu Məhəmməd”dir; Nizaminin “anası, 
özünün qeyd etdiyi kimi, “Rəiseyi-kürd” olub Gəncədə yaşamış Azərbaycan 
kürdlərindən olan bir ailənin qızı olmuşdur”.
110
 Dərin biliklər sahibi olduğuna görə 
Nizami Gəncəviyə “Həkim” (böyük bilici, müdrik) ləqəbi də verilmişdi. “Ömrünün 
idrak və cismani hisslər haqqında təlimi əsasında, şair T.Kampanella, Tomas Mor, 
A.Sen-Simon və s. kimi görkəmli sosialistlərin fikrini bir neçə əsr qabaqlayaraq 
son dərəcə kamil bir nəzəriyyə yaratmışdır”.
111 
Nizaminin öz əsərlərinə yazdığı 
müqəddimələrdən belə bir nəticə hasil etmək mümkündür ki, o, pəhləvi, nəsturi və 
yəhudi dillərini də bilirmiş. Nizami dindar şəxs idi. Şair din sahəsində göstərdiyi 
müvazinəti fikir sahəsində də nümayiş etdirmişdir. O, “bir sufi sifətiylə sufiliyə 
çox yabancı olmadığı kimi, tərkidünyalıq istəyən dərvişlərə də özünü 
bağlamamışdı. İsrafdan və dünya nemətlərindən sui-istifadədən, bəd əməllərdən və 
hər cürə düşkünlüklərdən özünü qorumaqla bərabər, o, həyatı sevirdi və həyat 
sevgisində özünə məxsus bir gözəllik tapırdı, gözəl yaşamağı ürəkdən diləyirdi”.
112
 
Tədqiqatçıların bir qismi Nizaminin sufi olduğunu qəbul etmir, lakin onun sufiyanə 
həyat tərzi keçirməsi haqqında bütün araşdırıcılar həmrəydirlər. Müxtəlif 
hökmdarlardan xeyli ənamlar almasına baxmayaraq, şair həyatını sadə və 
təvazökarlıqla keçirmiş, “az yemək, çox bağışlamaq” prinsipinə uyğun surətdə 
yaşamışdır. “Sirlər xəzinəsi” poemasını yazanadək Nizaminin keçirdiyi həyat 
tərzinə dair səhih məlumatlar yoxdur. Lakin sonralar şair həyatının sonunadək 
abidliyə üstünlük vermiş, təam məhdudluğu prinsipinə əməl etmiş, həyat 
nemətlərinin bir çoxundan özünü məhrum etmişdir. Lakin əsərlərindən məlum olur 
ki, Nizami dövrünün görkəmli dövlət xadimlərinin ödənişli sifarişlərini də yüksək 
94 
 
səviyyədə yerinə yetirmişdir. Məsələn, “Xosrov və Şirin” poemasında şair 
Azərbaycan atabəyi Qızıl Arslanı tərifləyərkən deyir: “Mən bir müddət qulluqdan 
kənarda qalsam da, hökmdara xidmət göstərməkdən tamamilə azad deyildim”.
113
 
Poemada həmin fikir Rəsul Rzanın tərcüməsində bu cür səslənir: 
Ora yol tapanda, ey külək, dərhal 
Sən bu Nizamini bir yadına sal! 
Dayan səcdəsində bir kölə kimi, 
Xəbər ver ki, belə deyir Nizami: 
Olsam da xidmətdən bir müddət uzaq, 
Daima sizinlə məşğulam ancaq.
114
 
Ulu və dahi şair olan Nizami Gəncəvi “təbiətin bir fenomenidir… Nizami 
yaradıcılığını tamamilə qavramaq mümkün deyil… Nizaminin inkişaf yolu da 
təbiətin təkamülünə bənzəyir… Nizami, təbiəti və fikri arasında təzad olmayan 
müstəsna bir şəxsiyyətdir… Nizami məlum fəxriyyəsində sənətin qiyamətə qədər 
yaşayacağını söyləyir… Bu, … Nizaminin əsərləri üçün mübaliğəsiz 
həqiqətdir”.
115 
Bu dövrdə (XII yüzillikdə) Azərbaycan ədəbi prosesinin uğurlu 
inkişafını təmin edən ən önəmli siyasi gerçəklik Eldənizlər dövləti idi. 
“Azərbaycan Atabəyləri (xüsusilə Cahan Pəhləvan və Qızıl Arslan) şairlərə, 
memar, mühəndis və inşaatçılara, həkim və elm nümayəndələrinə hamilik 
edirdilər… Məşhur şairlərin demək olar ki, hamısı Azərbaycan Atabəyləri 
sarayında fəaliyyət göstərirdi. Onların bəziləri Orta Asiyadan gəlir, bir neçəsi 
Şirvandan şairlərin yaradıcılığı üçün dözülməz mühiti olan saraydan (xüsusilə I 
Axsitan dövründə) qaçaraq Atabəylərə pənah gətirir. Atabəylər qaçqın şairləri öz 
himayəsinə götürür, onlara sığınacaq verir və yaşayıb yaratmaları üçün bütün 
imkanları yaradırdılar. İncə söz sərrafı sayılan Azərbaycan Atabəylərinə müasirləri 
olan müəlliflərin çoxusu öz əsərlərini ithaf etmişdir”.
116
 
Ümumiyyətlə, XI-XII əsrlərdə Azərbaycan ədəbi mühiti dünya ədəbiyyatı 
xəzinəsinə Əfzələddin Xaqani, Nizami Gəncəvi kimi ədəbi-bədii, fəlsəfi, elmi 
dühalarını əlavə etməsi faktı ilə diqqəti cəlb edir. Onlar həmin tarixi dövrün Şərq, 
İslam, türk, Azərbaycan gerçəkliklərinin ən mütərəqqi cəhət və xüsusiyyətlərini 
zəngin ədəbi yaradıcılığında maddiləşdirmiş mütəfəkkirlər olmuşlar. Azərbaycan 
ədəbi-bədii, fəlsəfi, etik, estetik, elmi, tarixi baxışlarının əksəriyyəti onların nəhəng 
yaradıcılığında öz əksini tapmışdır. Təbiidir ki, Azərbaycan ədəbiyyatında Xaqani 
və Nizami zirvələri ədəbi-bədii, elmi-fəlsəfi fikrin XII əsrə qədərki çoxəsrlik 
təkamülünün labüd və zəruri nəticəsi di. 
VII-XII yüzilliklərdə Azərbaycan ədəbi mühitinin təkamülü prosesi 
nəzərdən keçirilərkən “Dədə Qorqud” dastanının yaranması, təşəkkülü və inkişafı 
məsələlərinə ümumi baxış zəruridir. Əhalisinin əksəriyyəti türklərdən ibarət olan 
Azərbaycanda ictimai-siyasi və əxlaqi baxışlarla zəngin olan folklor örnəkləri 
Xilafət dövründə geniş yayılmışdı. “Dədə Qorqud” dastanı bu dövrün ən parlaq 
folklor nümunəsi idi. Bu dastan VI-VIII əsrlərdə şifahi şəkildə formalaşmağa 
95 
 
başlamış, VII-IX əsrlərdə isə tam təşəkkül tapmışdır. “Dədə Qorqud”da oğuzların 
islamaqədərki maddi-mənəvi həyatını əks etdirən ünsürlər, adət-ənənələr, əxlaq 
normaları öz əksini tapmışdır.
117 
“Tərcüməçilərə görə, hadisələrin çoxu tarixidir, 
burada ziddiyyətlər də var… Müəlliflər Qorqudu tarixi şəxsiyyət hesab edirlər… 
Tərcüməçilər belə hesab edirlər ki, Dədə Qorqud tarixi şəxsiyyətdir. O, oğuzların 
X-XI əsrlərdə Yenikənddə (paytaxt) hökmranlığı vaxtı dövlət xadimi, diplomat 
olmuşdur. Kiçik Asiyada isə o, məqəddəsləşdirilmiş, Övliya səviyyəsinə 
qaldırılmış əfsanəvi bir adama çevrilmişdir. Burada belə bir fikir də müdafiə olunur 
ki, dastanlar çox ehtimal ki, ilk dövrlərdə şeirlə yazılmış, sonralar isə ozan 
olmayan bir sıra şəxslər tərəfindən yazıya köçürülmüşdür”.
118
 “Kitabi-Dədə 
Qorqud”da ən qədim dini-mifoloji təsəvvürlər və bəzi adət-ənənələr oğuzların 
ibtidai dövrünə - eramızın III-IV əsrlərinə aiddir.
119 
Dastanda cərəyan edən 
hadisələr VI-VIII əsrlərin gerçəkliklərini əks etdirir. Bu folklor abidəsinin 
boylarının (hissələrinin, fəsillərinin) ilk dəfə qələmə alınması və sonra üzünün 
köçürülməsi tarixini təxmin etmək çətindir, lakin ilk qələmə alınma X əsrdən (hətta 
VIII əsrdən də) əvvəl olmuşdur.
120 
Dastanın VI əsrdə Sasani hökmdarı 
Ənuşirəvanın vəzirinə məxsus olan, türkcədən fars dilinə tərcümə olunmuş bir 
kitab formasında mövcud olduğunu hələ XIV əsrdə müəyyənləşdirmişlər. “Uluxan 
Ata Bitikçi” dastanı (“Oğuznamə”) adlanan bu əsər VIII əsrdə Harun ər-Rəşidin 
zamanında (786-809) ərəb dilinə tərcümə olunmuşdur.
121
 Təbiidir ki, əsərin ərəb 
dilinə tərcümə olunması yalnız yazılı olan əsər əsasında mümkün idi. “Dədə 
Qorqud” dastanının əlyazma variantı “Kitabi-Dədəm Qorqud əla lisani-taifeyi-
oğuzan” adlanır. Bu sərlövhə dastanın əsas, Drezden nüsxəsinin 1-ci səhifəsində 
ərəbcə yazılmışdır. Bütün boylarda oğuzlardan bəhs olunur. “Ancaq belə işarələr 
də vardır ki, oğuz dövrü keçmişdir, indi onlar ancaq xatırlanırlar, başqa 
zəmanədir… “Dədə Qorqud” kitabındakı hadisələrin coğrafi koordinatları da 
ümumiyyətlə Azərbaycana uyğundur…, bu boyların ən qədim köklərində Orta 
Asiya motivləri olmuş olsa da belə, bunlar Qafqazda, daha dəqiq desək, 
Azərbaycanda ümumiləşib”.
122  
Türkiyə Cümhuriyyətində “Dədə Qorqud” dastanı 
XX əsrin  əvvəllərindən etibarən elmi araşdırma obyektinə çevrilmişdir.  Araşdırıcı 
M.Ergin obyektiv mövqeyə yaxın olan mülahizələr irəli sürmüş,
123
 lakin Orxan 
Şaiq Çökyay bu böyük folklor abidəsini ilk dəfə əhatəli, geniş və dərin tədqiq 
edərək belə nəticələrə gəlmişdir ki, dastan XV əsrin sonunda yazıya 
köçürülmüşdür, əsərin dili isə Azərbaycan dili deyildir.  O.Ş.Çökyayın iddiasına 
görə, XIV əsrdə Azərbaycan dili hələ müstəqil dil deyildi. O, M.Erginin dastanın 
Azərbaycan dilində yazıldığını iddia edən fikrini tənqid edərək abidənin “müştərək 
Səlcuq dilində” yazıldığını bildirirdi.
124
 “Dədə Qorqud” dastanının məhz 
Azərbaycan ictimai-siyasi, mədəni zəminində təşəkkül taparaq inkişafı 
inkarolunmaz tarixi gerçəklikdir. Əsər qəhrəmanlarının Azərbaycan oğuzları 
olduqları bütün boyların məzmunundan bəllidir. 
96 
 
Memarlıq və şəhərsalma VII-XII əsrlərdə Azərbaycan mədəni mühitinin 
mühüm sahəsi olmuşdur. VII-X əsrlərin memarlıq obyektlərinin əksəriyyəti ictimai 
və təbii səbəblər nəticəsində tarix səhnəsini tərk etmiş, həmin memarlıq incilərinin 
yalnız fraqmentləri qalmışdır. Erkən İslam dövründə Azərbaycanda zərdüşti və 
xristian dini obyektləri məscidlərə çevrilirdi, İslamın ehkamları və tələbləri 
əsasında yenidən qurulurdu. Bu zaman ərzində Azərbaycanda yerli xüsusiyyətlərə 
malik olan məscid tipi formalaşmışdı. Şamaxıdakı Cümə məscidi, Ağsudakı və 
Sündü kəndindəki məscidlər ərəb hökmranlığı zamanındakı planlarını saxlamış 
məscidlərin yerində inşa olunmuşdur. Araşdırıcılar ilk iki məscidin VIII əsrdə 
tikildiyini bildirirlər. Sündü məscidi isə 920-ci ildə tikilmiş və dəfələrlə bərpa 
olunmuşdur.
125
 IX əsrdən XIII əsrin əvvəllərinədək “Qəbələ bir feodal şəhəri kimi 
özünün ən yüksək inkişaf dövrünü keçirmişdir. Bayır şəhər və sənətkarlar 
məhəlləsi məhz bu zamanlar meydana gəlmiş və yüksəlmişdir”.
126
 VII-XII əsrlərin 
Azərbaycan şəhərlərinin görkəmi, memarlıq obyektləri barədə müəyyən 
məlumatlar bu dövrün ərəbdilli qaynaqlarında verilmişdir. Həmin qaynaq 
məlumatları arxeoloji qazıntıların nəticələri ilə də təsdiqlənmişdir. Bu dövrün 
Azərbaycan şəhərlərinin əksəriyyətində örtülü su kəmərləri və saxsı borulardan 
quraşdırılmış kəhrizlərin mükəmməl şəbəkəsi fəaliyyət göstərirdi. İri və xırda 
arxlar (kanallar) sisteminin varlığı ölkə şəhərlərinin əksəriyyəti üçün səciyyəvi idi. 
Erkən orta çağların iri Azərbaycan şəhərlərindən biri olmuş Gəncə şəhərgahı (şəhər 
yeri) müasir Gəncənin şimal-şərqində yerləşirdi.
127
 Orta əsr müəllifləri (məsələn, 
Əl-Müqəddəsi) Bərdənin əhəmiyyətini nəzərə alaraq onu “bu diyarın Bağdadı” 
adlandırırdılar.
128 
Bərdənin ətrafı bağlarla əhatə olunmuşdu. Karvansaralar, 
hamamlar, çoxsaylı örtülü bazarlar, məscidlər, kübar evləri Bərdənin qaynar 
həyatının başlıca ünsürləri kimi səyyahların diqqətini cəlb edirdi. Örtülü bazarlar 
və hamamlar bu dövrdə Bərdəni daha çox məşhurlaşdırmış memarlıq obyektləri 
olmuşlar. Körpülər müxtəlif yaşayış məntəqələrini bir-birinə bağlayan qurğular 
olmaqla yanaşı incə memarlıq abidələri idi. Xudafərin aşırımı üzərindəki 
körpülərdən biri məhz bu zaman (635-ci ildə) inşa olunmuşdur. Bu körpü Bəkr ibn 
Abdullahın layihəsi əsasında və onun başçılığı altında yaradılmışdır. Naxçıvandakı 
Əlincə qalası, Amaras monastırı (təqribən IX əsrdə inşa olunduğu ehtimal edilir) da 
bu dövrün diqqətəlayiq memarlıq incilərindəndir. Qazax bölgəsinin Əskipara kəndi 
yaxınlığında, meşədə - əlçatmaz dağlıq yerdə V-XI əsrlər ərzində formalaşmış 
monastır kompleksi bu zaman Azərbaycanda alban-xristian mədəni dəyərlərinin 
yaşadığından xəbər verir. 
Səlcuq yürüşləri Azərbaycanda şəhər həyatının ümumi inkişaf meylinin 
qarşısını ala bilmədi. Bu dövr Azərbaycanda şəhərlərin və şəhər mədəniyyətinin 
çiçəklənməsi, memarlığın tərəqqisi ilə səciyyəvi olmuşdur. Yeni “səlcuq üslubu” 
incəsənətin memarlıq sahəsində xüsusilə nəzərə çarpırdı. Azərbaycan memarlığının 
3 üslub istiqaməti (Şirvan-Abşeron, Naxçıvan-Marağa, Arran memarlıq 
məktəbləri) mövcud idi. “Bu dövrdə Azərbaycan memarlığında iki istiqamət 
97 
 
təşəkkül tapdı. Lokal (yerli) memarlıq məktəblərinin Azərbaycan memarlığının 
sonrakı inkişafında mühüm rol oynamış Naxçıvan və Şirvan-Abşeron 
məktəblərinin yaranması prosesi başa çatdı”.
129 
Abşeronda inşası tarixi dəqiq 
müəyyən olunmuş ən erkən memarlıq abidəsi olan, xalq arasında “Sınıqqala” adı 
ilə tanınmış, 1078/79-cu ildə inşa olunmuş məscid Şirvan-Abşeron memarlıq 
məktəbinin nadir incilərindəndir. Bu məscid ustad-rəis Məhəmməd ibn Əbubəkrin 
göstərişi ilə tikilmişdir. Abidənin daş kitabəsində “əl-ustad əl-rəis” ifadəsinin 
olması XI əsrin II yarısında Şirvan və Arran şəhərlərində şəhər rəislərinin ictima-
isiyasi həyatdakı rolunun yüksək olduğunu sübut edən örnəkdir. Bu dövrdə rəislər 
şəhər tacirlərinin və sənətkarlarının mənafeləri naminə fəaliyyət göstərmiş, siyasi 
mübarizədə onlara arxalanmış şəxslər olmuşlar. Daş kitabədə Şirvanşahın adının 
olmaması I Fəriburzün Səlcuqilərə tabe olduğunu və rəislərin siyasi mövqeyinin bu 
zaman gücləndiyini göstərir. XII əsrin 30-cu illərində Azərbaycan Atabəyləri 
dövlətinin tərkibində olmuş İraqi-Əcəm vilayətinin Həmədan və Qəzvin şəhərləri 
ətrafında təşəkkül tapmış Qəzvin-Həmədan memarlıq məktəbi də Azərbaycan 
memarlığının ümumi inkişaf prosesinə öz təsirini göstərmişdir. Azərbaycan 
memarlıq məktəblərinin başlıca materialları əhəngdaşı (Şirvan-Abşeron), daş və 
kərpic (Arran) və bişmiş kərpic (Naxçıvan-Marağa) olmuşdur. Daha dayanıqlı, 
sadə və çox zaman asimmetrik (qeyri-mütənasib) kompozisiyalar Şirvan-Abşeron 
məktəbi abidələrinə, yaraşıqlı kompozisiya, daha zərif ayrıntılar və incə görkəm 
Arran məktəbi memarlıq obyektlərinə, hər yandan fasadlı olması, bəzəkdə həndəsi 
ornamentin üstünlüyü, şirli kərpiclərin işlədilməsi, epiqrafikanın rolunun artması, 
gövdənin karkas sxemi, üzləmə bloklarının işlədilməsi, memarlıq obyektinin əsas 
tikinti kütləsinə və üzlük örtüyünə ayrılması Naxçıvan abidələrinə xas olan 
cəhətlərdəndir. Memarlıq obyektlərinin bəzəyində həndəsi, nəbati naxışlardan 
(habelə ərəb qrafikasından) həmin dövrədək görünməmiş miqyasda istifadə 
olunması zamanın sənətlərində dekorativliyə və rəmziliyə olan güclü tələbatla 
bağlı idi. Bu isə İslam ehkamlarının tələblərindən törənmiş gerçəklik kimi 
meydana çıxmışdı. Bu dövr “məscidləri mehrablarının önündə günbəzli salonun-
məqsurənin olması Səlcuq dövrünün monumental dini tikililəri üçün 
səciyyəvidir”.
130
 Məhz buna görə də Səlcuq dövrünün məscidləri “səlcuq köşkü”, 
“səlcuq məqsurəsi” adları ilə tanınmışdı. Əsrin əvvəllərində Azərbaycanda olmuş 
Yaqut əl-Həməvi olkədə mövcud olan “çoxlu qalalar”dan bəhs etmişdir. Qalaların 
çoxluğu isə ölkədəki siyasi qeyri-sabitliyin göstəricisi idi və ərəb səyyahı bunu 
xüsusilə qeyd edirdi. Bu dövrün müdafiə qurğularını iki qrupa bölmək olar: Qala 
divarları və qalalar (qəsrlər). “Yaqutun bir çox Azərbaycan qalaları haqqında 
məlumatı orijinal və əvəzsizdir. Belə ki, vəfatından sonra baş vermiş ikinci monqol 
yürüşü, eləcə də sonrakı əsrlərdə olmuş başqa hadisələr Yaqutun olduğu və 
gördüyü qalalardan çoxunu yerlə-yeksan etmiş, onlar haqqında bizə yalnız Yaqut 
kimi alimlərin məlumatı qalmışdır”.
131
 Bir cəhəti qeyd etmək lazımdır ki, Yaqut 
yalnız ölkənin cənub qismində olmuşdur. Bu ərəb səyyahı qeyd edir: “Bu ölkədə 
98 
 
qarışıqlıq və müharibələrin araları kəsilmir. Buna görə də şəhərlərinin çoxu xaraba, 
kəndlər isə boş (əhalisiz)dir”.
132
 Dövrün Azərbaycan şəhərlərinin əksəriyyəti 
(Şamaxı, Bakı, Gəncə, Təbriz və b.) qala divarları ilə əhatə olunmuşdu. Qala-
qəsrlərin ən mühüm obyektləri bu dövrdə Abşeron yarımadasında inşa edilmişdi. 
“Abşeron qəsrləri”  adlanan həmin kompleksə saray, məscid və müvəqqəti 
sığınacaq üçün nəzərdə tutulmuş qala daxil idi. Mərdəkan qəsri bunlardan ən 
qədimidir və 1187-ci ildə tikildiyi abidədəki daş kitabədə qeyd edilmişdir. 
Buradakı qala isə daş lövhədəki yazıya əsasən 1204-cü ildə tikilmişdir.
133
 XII əsrdə 
Bakı şəhəri qala divarları ilə əhatə olundu. Belə güman da vardır ki, bu işi I 
Əxsitanın atası III Mənuçöhr gördürmüşdü: ya qala divarları tikdirilmiş, ya da 
mövcud qala divarları bərpa etdirilmişdi.
134
 XII yüzillikdə - XIII yüzilliyin 
əvvəllərində Şirvan memarlığında çiçəklənmə baş verdi. Mənbələrin çoxunda 
Şamaxı yaxınlığında XII əsrdən də xeyli əvvəl inşa olunmuş Gülüstan qalası 
xatırlanır. “Bakı şəhərinin qala hissəsində XI əsrdən əvvələ aid olan yerüstü 
memarlıq abidələri qalmamışdır. VIII əsrə və daha əvvələ aid olan müxtəlif 
tikililərin qalıqları şəhərin daha qədim hissəsində - Bakı təpəsinin zirvəsində, 
torpaq altında qalmışdır”.
135
 
Bakıdakı Qız qalasını Şumer dövründən eramızın XII əsrinədək aid olan 
bir zamana aid edirlər. Bu abidənin tikilməsi tarixi, təyinatı barəsindəki 
mübahisələr hələ də davam etməkdədir. Araşdırıcıların əsas qrupu bu obyekti 
müdafiə məqsədilə tikilmiş qüllə - qala hesab edir. Onun XII əsrdən Bakının 
müdafiə sisteminə daxil olduğu şübhəsizdir.
136
 28 metr ucalığı olan bu memarlıq 
obyekti Bakı və onun ətrafında yerləşən müdafiə qurğuları sistemində mərkəzi 
mövqeyə malik idi. Araşdırıcıların müəyyən qismi bu abidənin islamaqədərki 
dövrdə inşa olunduğunu və səcdəgah rolunu oynadığını qeyd edir.
137
 Hər bir halda 
Qız qalası bənzərsiz və nadir memarlıq abidəsi kimi Azərbaycan memarlığında 
müstəsna mövqeyi olan obyektlərdəndir. 
1148-ci ildə Marağada tikilmiş qülləvari Qırmızı günbəz türbəsi 
Azərbaycan ərazisində inşa olunmuş ən qədim müsəlman xatirə tikililərindən 
biridir. Azərbaycan memarlıq bəzəyində kaşı işlədilməsinin ilk məlum nümunəsi 
bu türbədədir. 1186-cı ildə Naxçıvan şəhərinin qərbində ucaldılmış, “Atabəy 
günbəzi” adı ilə tanınan “Möminə Xatun türbəsi” bişmiş kərpiclə hörülmüşdür. 
Abidənin memarı Əcəmi Naxçıvani olmuşdur. Türbə zəngin naxışlarla 
bəzədilmişdir. Abidə xırda kərpiclə üzlənmiş, prizmaşəkilli binadır. Məqbərənin 
yeraltı qismində onguşəli, bədii baxımdan zəngin olan sərdabə vardır. Bu dini 
kompleks mərkəzi günbəzli məsciddən, Möminə Xatun türbəsindən, cinahlarda 
minarələri olan giriş baştağından, məscidin vəqfi olan mədrəsələrdən və s. 
binalardan ibarət idi. Kompleksdən yalnız Möminə xatun türbəsi qalmışdır, həmin 
abidənin hündürlüyü hal-hazırda 25 metrdir. Kompleks Məhəmməd Cahan 
Pəhləvanın birinci zövcəsi Möminə Xatunun şərəfinə inşa olunmuşdu. 1162-ci ildə 
memar Əcəmi ibn Əbubəkr ən-Naxçıvaninin layihəsi və başçılığı altında tikilmiş, 
99 
 
“şeyxlərin başçısı” Yusif ibn Kuseyr üçün nəzərdə tutulmuş türbə də 
Naxçıvandadır. Türbə səkkizbucaqlı şəkildə inşa olunmuşdur. Abidə bişmiş 
kərpiclə hörülmüş, kərpiclər əsasında türbənin üzərində həndəsi naxışlar əmələ 
gətirilmişdir. 
Azərbaycan ərazisinin mürəkkəb relyefə, sıx çaylar şəbəkəsinə malik 
olması ölkədə xeyli körpülər tikilməsinin başlıca təbii səbəbi idi. 11 və 15 aşırımlı 
Xudafərin körpüləri bu tarixi dövrün əzəmətli abidələrindəndir. Körpünün müasir 
görkəmi XIII əsrə aid olsa da, 15 aşırımlı körpünün hələ VII əsrdə tikildiyi 
ərəbdilli qaynaqların məlumatları ilə təsdiqlənir. Körpü iri çay daşlarından inşa 
olunmuşdur və relyef xüsusiyyətləri məharətlə nəzərə alınmışdır. 11 aşırımlı 
körpüdə də bu cür inşaat prinsiplərinə əməl olunmuşdur. Qazax bölgəsindəki 
“Qırmızı körpü” (“Sınıq körpü” adı ilə tanınır) XII əsrə aid olan memarlıq 
obyektidir, 4 aşırımlıdır və uzunluğu 175 metrə yaxındır. Bu memarlıq obyekti 
Azərbaycanda ilkin quruluşunu saxlamış yeganə çoxaşırımlı körpüdür. Bu tarixi 
dövrdə yaradılmış Cuqa (Culfa) körpüsünün yalnız dayaqları qalmışdır. Lakin orta 
çağ qaynaqlarında onu “dünya körpülərinin ən gözəli” adlandırmışlar. Gəncəçay 
üzərindən atılmış 3 çoxaşırımlı körpünün (XI-XII əsrlərə aiddir) yalnız dayaqları 
və bəzi fraqmentləri qalmışdır. 
XI əsrdən XIII əsrin əvvəllərinədək olan zaman kəsimi Azərbaycan 
memarlığı tarixində dönüş mərhələsi hesab olunur. Bu zaman ölkənin əsas bədii-
mədəni dairələrinin lokallaşması prosesi başa çatmış, əsas memarlıq mərkəzləri 
müəyyənləşmiş, ölkədə memarlıq fəaliyyətinin vahid sistemi qərarlaşmışdır. Bu 
dövrdə Şamaxı, Bakı, Təbriz, Beyləqan, Naxçıvan, Marağa, Bərdə, Gəncə, 
Dərbənd şəhərləri Azərbaycan memarlığının nadir incilərinin yaradıldığı başlıca 
mərkəzlərdən olmuşdur. Şamaxı şəhəri XII əsrdən etibarən Azərbaycan tarixində 
müstəsna əhəmiyyətə malik olan, qaynar həyatlı şəhər kimi tanınırdı. Şəhər ölkənin 
ictimai-siyasi, iqtisadi həyatında mühüm rol oynayırdı. Səlcuq imperiyasının 
parçalanmasından sonra Şamaxı güclənmiş Şirvanşahlar dövlətinin paytaxtına 
çevrilmişdi. XII əsrin sonlarında (1191-ci ildə) Azərbaycan atabəyi Qızıl Arslanın 
Şamaxı şəhərini ələ keçirməsindən sonra Şirvanşah I Əxsitan dövlətinin paytaxtını 
müvəqqəti olaraq Bakıya köçürməli oldu. 1192-ci ildə baş vermiş
138
 güclü zəlzələ 
isə Şamaxının dövlət paytaxtı olaraq qalmasını qeyri-mümkün etdi. Şəhərdə bu 
tarixi məqamadək inşa olunmuş memarlıq obyektlərinin əksəriyyəti həmin zəlzələ 
nəticəsində yerlə-yeksan oldu. Şamaxıda 743-cü ildə tikilmiş Cümə məscidi 
Cənubi Qafqazda inşa olunmuş ən erkən müsəlman səcdəgahıdir. Şamaxı şəhərinin 
Azərbaycanın ictimai-siyasi həyatındakı öncül mövqeyini XII əsrin sonlarında 
əsasən təbii fəlakət nəticəsində itirməsi onun memarlıq baxımından inkişafı 
istiqamətinə mənfi təsir göstərdi. Orta çağlarda Naxçıvanın ən böyük iqtisadi və 
mədəni yüksəlişi onun Azərbaycan Atabəyləri dövlətinin paytaxtına çevrildiyi 
dövrə - XII əsrə təsadüf edir. Azərbaycanın mühüm sənətkarlıq mərkəzi olması, 
başlıca karvan yollarının qovşağında yerləşməsi Naxçıvanda memarlığın misli 
100 
 
görülməmiş inkişafı üçün şərait yaratmışdı. Naxçıvanda gözəl saraylar, mədrəsələr, 
məscidlər, köşklər, məqbərələr və məbədlər vardı. Azərbaycan Atabəylərinin 
hakimiyyəti zamanı tikilmiş iki mədrəsə Möminə Xatun məqbərəsinin vəqf 
mülkiyyəti idi. Həmin mədrəsələr vəqfin gəlirləri hesabına saxlanırdı. “Şəhər 
Atabəy Şəmsəddin Eldənizin dövründə, Azərbaycan Atabəyləri dövlətinin 
paytaxtlarından biri olarkən, özünün ən böyük çiçəklənmə dövrünə çatmışdı”.
139
 
Atabəy Qızıl Arslanın hakimiyyəti zamanı onun iqamətgahına çevrilmiş Təbriz 
sürətli inkişaf dövrünə qədəm qoydu. “Təbrizin Azərbaycanda iri memarlıq 
məktəbinə çevrilməsi məhz orta əsr Azərbaycan memarlığının inkişafında dönüş 
mərhələsi sayıla biləcək XI-XII əsrlərə düşür”.
140
 VII əsrin ortalarında ərəblər 
Azərbaycanı fəth edərkən Ərdəbil ölkənin mərkəzi şəhəri hesab olunurdu. Bu 
şəhərin tədrici inkişafı prosesində sürətlənmə məqamları məhz həmin zamandan 
daha çox nəzərə çarpırdı. “Azərbaycan Atabəylərinin hakimiyyət dövrü şəhər 
həyatının çiçəklənməsi əsridir… Mənbələrin məlumatının azlığı və XII-XIII 
əsrlərdəki Azərbaycan şəhərlərinin arxeologiyasının öyrənilməməsi (bunu təəssüf 
hissilə qeyd edirik) tədqiqatçı üçün böyük çətinliklər törədir. Bununla belə yazılı 
abidələr şəhərlərin qaynar həyatının mənzərəsini yenidən canlandırmaq imkanı 
verir… Bu dövrün ən iri şəhəri Qafqaz miqyasında deyil, həmçinin bütün Yaxın və 
Orta Şərqdə ən mühüm ticarət-sənaye mərkəzi olan Gəncə idi… Gəncə əvvəlcə 
Səlcuq sultanlarının - canişinlərinin paytaxtı, sonra isə Eldənizlərin paytaxtlarından 
biri olmuşdur”.
141
 Gəncədə 0,5 milyona qədər əhalinin yaşadığı yazılı mənbələr, 
arxeoloji materiallar əsasında müəyyənləşdirilmişdir.
142
 Gəncənin mədəniyyət 
mərkəzi kimi uğurlu təkamülü prosesinə də təbii fəlakət mənfi təsir göstərmişdir. 
1139-cu ilin 30 sentyabr zəlzələsi nəticəsində Gəncədə həlak olanların sayı “bir 
məlumata görə, 230 min nəfər, başqa məlumata əsasən isə 300 min nəfərə çatır… 
Əgər şəhər əhalisinin yarısının həlak olduğunu fərz etsək, onda heç bir şübhə 
yoxdur ki, Gəncədə həmin dövrdə 300 mindən çox əhali var imiş”.
143
 Zəlzələnin 
nəticələri 2-3 il ərzində aradan qaldırıldı,
144
 lakin şəhərin əski əzəmətini uzun 
müddət ərzində bərpa etmək mümkün olmadı. Qeyd etmək lazımdır ki, XII-XIII 
əsrin Azərbaycan şəhərləri arasında arxeoloji baxımdan daha yaxşı tədqiq olunanı 
Beyləqandır. Beyləqan orta çağlar tarixi “nəinki orta əsr Azərbaycan şəhərlərinin, 
ümumiyyətlə feodal Şərqi şəhərinin tarixi problemlərini öyrənərkən bir çox 
baxımdan etalon (meyar, ölçü) ola bilər”.
145
 XII əsrin əvvəllərində Səlcuqilər 
imperiyasında daxili çəkişmələrin gərginləşdiyi bir zamanda Səlcuq canişinlərinin 
hakimiyyəti o qədər zəiflədi ki, Beyləqan nəzarət altından çıxdı və təqribən muxtar 
əyalət şəhərinə çevrildi.
146
 1161-ci ildə Beyləqan Azərbaycan Atabəylərinin 
nəzarəti altına keçdi. Şəhər monqolların gəlişinədək bu hökmdarların nəzarəti 
altında qaldı. XIII əsrin əvvəllərində Beyləqanda 40 minə yaxın əhali yaşayırdı. 
XII əsrin sonlarına doğru Naxçıvan, Şamaxı, Təbriz şəhərlərinin hərəsində 100 min 
və daha artıq əhali yaşayırdı. Beləliklə, monqol yürüşləri ərəfəsində şəhərlər 
101 
 
Azərbaycan mədəni potensialının cəmləşdiyi və həmin potensialın aşkara çıxdığı, 
gerçəkləşdirildiyi ictimai-iqtisadi, siyasi mərkəzlər olmuşdur. 
Dövrün dekorativ-tətbiqi sənət nümunələri Azərbaycan ərazisində 
aparılmış arxeoloji qazıntılar nəticəsində aşkara çıxarılmış, araşdırıcıların elmi 
təhlil obyektinə çevrilmişdir. VII əsrin II yarısından X əsrədək olan tarixi dövrün 
Azərbaycan yerüstü abidələrinin cüzi qismi qalmışdır. Həmin dekorativ-tətbiqi 
sənət örnəkləri Qəbələ, Beyləqan, Şamaxı, Gəncə, Bakı, Naxçıvan, Şabran 
şəhərlərində, Xarabagilan, Gülüstan və Qız qalaları sahələrində, bir sıra qədim 
yaşayış məskənlərinin yerində aşkar olunmuşdur. Beyləqanda və Qəbələdə 
aparılmış arxeoloji araşdırmalar nəticəsində müəyyən edilmişdir ki, artıq bu dövrdə 
xalq sənətinin keramika, misgərlik, şüşə məmulatı istehsalı, daşişləmə sahələrində 
müəyyən uğurlar qazanılmışdı.
147
 Elmi araşdırmalar isbat edir ki, XI-XII əsrlərdə 
Azərbaycan dekorativ-tətbiqi sənət sahələri arasında bədii keramika aparıcı 
mövqedə olmuşdur. Monqol işğallarına qədərki dövrdə Azərbaycanda bir neçə 
dulusçuluq mərkəzi var idi. Həmin mərkəzlərdə məişət təyinatlı keramika 
məmulatı və inşaat üçün zəruri olan məhsullar hazırlanırdı. Beyləqan, Bakı, 
Qəbələ, Şamaxı, Naxçıvan, Şabran, Təbriz, Gəncə, Şəmkir, Marağa bu dövrün 
başlıca keramika istehsalı mərkəzləri olmuşdur.
148
 Beyləqan bu mərkəzlər arasında 
xüsusilə seçilirdi. Burada və ölkənin digər keramika mərkəzlərində aşkar olunmuş 
maye tutumlu və tutumsuz, şirli və şirsiz dulusçuluq məmulatında bəzək müxtəlif 
texniki üsullarla (möhür, həkketmə, qabarıq yapma, kəsmə, təsvirləmə və s.) tətbiq 
edilmişdir. Dekorativ incəsənətin başqa sahələrində olduğu kimi, keramikada da 
məmulatın bəzədilməsi işinə təbiət, gerçək olan mühit (quş, heyvan, bitki, məişət 
əşyaları, həndəsi, qrafik ünsürlər və. s) başlıca mövzu mənbələri olmuşdur. Nəbati 
naxışlar və sujetli rəsmlər də keramika məmulatının mühüm naxışlama 
ünsürlərindən idi. Keramika məmulatı üzərində insan təsviri bu dövrdə nisbətən az 
olmuşdur. İnsan təsviri adətən boşqab və fincanların dibində, iri planda, naxışlar 
içərisində verilirdi. Azərbaycanla qonşu olan ölkələrin heç birinin keramika 
sənətində rəsmlərin (xüsusilə sujetli təsvirlərin) bu cür genişliyinə, rəngarəngliyinə 
təsadüf olunmamışdır.
149
 Cənubi Azərbaycan bədii keramika nümunələrinin 
bəzəyində quş təsvirləri üstünlük təşkil edir. 
Bu dövrdə daşın bədii oyma sənətinin ən parlaq örnəkləri Şirvanda, 
xüsusilə Abşeron abidələrində yaradılmışdır. Həndəsi, qrafik oyma naxışlarla 
bəzədilmiş “Sınıqqala”nın (Məhəmməd məscidinin - 1078-1079) minarəsi,
150
 Bakı 
qəbirüstü abidələrindəki qrafik, nəbati, həndəsi naxışlar bu sənətin bənzərsiz 
örnəklərindəndir. “Ölkənin şimalında başlıca inşaat materialı əhəngdaşı olduğuna 
görə memarlıq obyektləri daş üzərində oymalarla bəzədilirdi. Cənubda isə 
monumental inşaatda bişmiş kərpicdən istifadə olunurdu və buna görə də burada 
bəzəmə materialı keramika məmulatı idi. Beləliklə, Azərbaycan daş oyma 
sənətinin ən yaxşı örnəklərinə bu dövrdə ölkənin şimalında təsadüf edilir”.
151
 Bu 
dövrdə metalın emalı sahəsində də müəyyən uğurlar qazanılmışdı. Azərbaycan 
102 
 
bədii metal sənəti nümunələri arasında Şirvanda hazırlanmış fiqurlu bürünc 
məmulatı böyük elmi dəyərə malikdir. Bu dövrün Azərbaycan bürünc plastikasının 
elmi dəyəri ondan ibarətdir ki, həmin nümunələrin olması ilə İslam dövründə 
müsəlman Şərqində fiqurlu qabların olduğunu inkar edən tətqiqatçıların müddəaları 
təkzib olunur, əks müddəanın düzgünlüyü sübuta yetirilir. Bu dövrdə tuncdan 
hazırlanmış fiqurlu məmulat Azərbaycanın başqa bölgələrində də yayılmışdı. 
Qəbələ və Örənqala (Beyləqan) şəhərgahlarında tapılmış tunc heykəlcik buna 
misaldır. Yenilik kimi qiymətləndirilən bu heykəlcik insan simasına malik olan 
əfsanəvi varlıq şəklindədir. Heykəlciyin başında üçdişli tac vardır. Hal-hazırda 
Gürcüstanın Gelati monastırında saxlanan Gəncə şəhər darvazası bədii metal 
sənətinin nadir incilərindəndir. Darvazanın 1063-cü ildə hazırlandığı kufi xətti ilə 
tərtib olunmuş qısa mətndən bəlli olur. 
Ərəb işğalları ərəfəsində Azərbaycanda xalçaçılıq yüksək səviyyədə 
inkişaf etmişdi və bunu həmin dövrün ərəbdilli müəllifləri də qeyd etmişlər.
152
 
Ümumiyyətlə, xalçaçılıq və bədii parça istehsalı milli dekorativ sənətdə mühüm 
yer tutur. XI-XII əsrlərə aid olunan Azərbaycan xalça məmulatı dövrümüzə gəlib 
çatmamışdır. Lakin orta əsr qaynaqlarında (əl-Müqəddəsi, Yaqut əl-Həməvi və b.) 
bu sənətin varlığı, onun yüksək səviyyədə olması barədə məlumatlar vardır. 
“Kitabi-Dədə Qorqud”da, Nizami Gəncəvinin poetik əsərlərində də buna dair 
məlumatlar mövcuddur. “Azərbaycan xalçasının tarixini araşdıranlar bədii və 
texnoloji xüsusiyyətlərinə görə xalçalarımızı adətən dörd böyük növə bölürlər: 
Quba-Şirvan, Gəncə-Qazax, Qarabağ və Təbriz xalçaları”.
153
 Böyük Britaniyada 
saxlanan Azərbaycan bədii sənətkarlığı nümunələrinin təqribən 70-80 faizini xalça 
və xalça məmulatlarımızın təşkil etməsi
154
 bu sənətin milli mədəni sistemdə 
tutduğu yeri sübut edən faktdır. 
Beləliklə, ərəb işğalından XII əsrin sonunadək olan uzun, ziddiyyətli və 
zəngin, dövlətlərin, imperiyaların yaranması, inkişafı, tənəzzülü və süqutu, daxili 
(Azərbaycan miqyaslı) və regional səciyyəli çəkişmələri, etnik, dini, mədəni, 
ideoloji xarakterli prosesləri ilə fərqlənmiş tarixi mərhələdə Azərbaycan 
mədəniyyəti öz təkamülünün yeni, keyfiyyətcə daha zəngin səviyyəsinə yetmiş, 
dünya mədəniyyəti xəzinəsinə elmin, ədəbiyyatın, incəsənətin müxtəlif sahələrində 
fərqlənmiş dahilərinin bənzərsiz irsini əlavə etmiş, Şərq - İslam, türk mədəniyyəti 
məcmusunu Azərbaycan özəllikləri ilə zənginləşdirmişdir. Azərbaycanın antik 
dövrünün, atəşpərəstlik və xristianlıq mərhələsinin mədəni dəyərlər sisteminə 
İslam dəyərləri, ərəb dünyası vasitəsilə isə qədim yunan və Roma mədəni faktları 
da əlavə olundu. Azərbaycan bu zaman kəsimində də dünyada baş vermiş mədəni 
inteqrasiya prosesinin ən fəal obyekti və subyekti olmuşdur. 
 
1
 Azərbaycan tarixi. 7 cilddə. II cild, s.161-162. 
2
 Yenə orada, s.169. 
103 
 
3
Vəlixanlı N. Ərəb Xilafəti və Azərbaycan. Bakı, 1993, s .51; Bünyadov Z.М. 
Azərbaycan VII-IX əsrlərdə, s.112-113. 
4
 Vəlixanlı N. Ərəb Xilafəti və Azərbaycan, s.51-52. 
5
 Azərbaycan tarixi. 7 cilddə, II cild, s.185. 
6
 Yenə orada, s. 186. 
7
 Bünyadov Z.М. Azərbaycan VII-IX əsrlərdə, s.147. 
8
Hacıyev Q. Bərdə şəhərinin tarixi, s.150-151; Nuriyev А., Babayev Ə. Bərdə 
şəhərinin tarixi-arxeoloji oçerki, s .21-23. 
9
 Hacıyev Q. Bərdə şəhərinin tarixi, s.155-161. 
10
 Bax: Gəncə (tarixi oçerk). Bakı, Еlm, 1994, s. 9-10. 
11
Йакут ал-Хамави. Муджам ал-булдан (Сведения об Азербайджане). Баку, 
1983, с.10. 
12
 Bünyadov Z.М. Azərbaycan VII-IX əsrlərdə, s.146. 
13
 Yenə orada, s. 227; Vəlixanlı N. Ərəb Xilafəti və Azərbaycan, s.53. 
14
 Bünyadov Z.М. Azərbaycan VII-IX əsrlərdə, s.228. 
15
 Bax: Bünyadov Z.М.. Azərbaycan VII-IX əsrlərdə, s.219-257; Vəlixanlı N. Ərəb 
Xilafəti və Azərbaycan, s.53-57; Səid Nəfisi. Azərbaycan qəhrəmanı Babək 
xürrəmidin. Bakı, 1990, 128 s. 
16
 Azərbaycan tarixi. 7 cilddə. II cild, s.252. 
17
Yenə orada, s. 291-292. 
18
Ашурбейли С.Б. Государство Ширваншахов, с.46. 
19
 Azərbaycan tarixi. 7 cilddə. II cild, s.295. 
20
 Bünyadov Z.М. Azərbaycan VII-IX əsrlərdə, s.189. 
21
 Ашурбейли С.Б. Государство Ширваншахов, с.75. 
22
 Минорский В.Ф. История Ширвана и Дербенда…, с.176-177. 
23
 Ашурбейли С.Б. Государство Ширваншахов, с.86. 
24
 Azərbaycan tarixi. 7 cilddə, s. 302. 
25
 Ашурбейли С.Б. Государство Ширваншахов, с.138. 
26
 Azərbaycan tarixi. 7 cilddə. II cild, s. 318. 
27
 Bax: Şərifli М. Х. IX əsrin II yarısı… 
28
 Azərbaycan tarixi. 7 cilddə. II cild, s. 341. 
29
 Bünyadov Z.М. Azərbaycan Atabəyləri dövləti (1136-1225-ci illər). 
30
 Azərbaycan tarixi. 7 cilddə. II cild, s.355. 
31
 Bünyadov Z.М. Azərbaycan Atabəyləri dövləti, s.367. 
32
Azərbaycan tarixi. 7 cilddə, II cild, s.367. 
33
Vəlixanlı N. Ərəb Xilafəti və Azərbaycan, s.64-65 
34 
Yenə orada, s. 60. 
35
А.Маss. İslam. Bakı, Azərnəşr, 1964, s.87-92; İslam. Qısa məlumat kitabı, s.44. 
36
 Yenə orada, s. 87-88; İslam. Qısa məlumat kitabı, s.44, 
37
Məmmədov Z. Orta əsr Azərbaycan filosofları və mütəfəkkirləri, s.8. 
38
 Hacıyev Q. Bərdə şəhərinin tarixi, s. 286. 
104 
 
39
 Məmmədov Z. Orta əsr Azərbaycan filosofları və…, s.7. 
40
 Yenə orada, s. 8. 
41
 Yenə orada, s. 8. 
42
 İslam. Qısa məlumat kitabı, s.91. 
43 
Yenə orada, s. 91. 
44
 Рзакулизаде С.Д. Мировоззрение Баба Кухи Бакуви. Баку, 1978, с.35. 
45
 Yenə orada, s. 36, 
46
 Yenə orada, s. 32, 
47
 Məmmədov Z. Orta əsr Azərbaycan filosofları və …, s. 9-10. 
48
 Рзакулизаде С.Д. Мировоззрение…, с.36. 
49
 Краткий очерк истории фолософии. IV издание. М., 1981, с.116. 
50
 Yenə orada, s. 116. 
51
 Рзакулизаде С.Д. Мировоззрение…, с.16. 
52
 Краткий очерк истории фолософии, с.116. 
53
 Yenə orada, s. 116. 
54
 Bax: Закузаде А.К. Философия Братьев Чистоты. Баку, 1965. 
55
 Рзакулизаде С.Дж. Пантеизм в Азербайджане…, с.44. 
56
 Bax: Петрушевский И.П. Ислам в Иране в VII-XV вв., с.319. 
57
 Рзакулизаде С.Дж. Пантеизм в Азербайджане…, с.45. 
58
 Məmmədov Z. Orta əsr Azərbaycan filosofları və…, s.11. 
59
 Bax: Гусейнов Г.Н.Азербайджанский философ ХI века Абуль Гасан 
Baxманяр. Доклады АН Азерб. ССР. III, № 5, 1947, с .231-234; Сагадеев 
А.В.Baxманяр ал-Азербайджани и его энциклопедический труд «Ат-Тахсил». 
В книге: Baxманяр ал-Азербайджани. Ат-Тахсил (Познание). В трех книгах. 
Книга I. Перевод с арабского, статья и комментарии А.В.Сагадеева. Баку, 
Элм, 1983, с.3-16; Məmmədov Z. Bəhmənyərin fəlsəfəsi. Bakı, 1983. 
60
 Məmmədov Z. Orta əsr Azərbaycan filosofları və…, s. 18-19. 
61
 Yenə orada, s. 19. 
62
 Yenə orada, s. 21. 
63
 Bax: Əliyeva N.А. Azərbaycan Yaqut əl-Həməvinin əsərlərində, s. 204. 
64
 Məmmədov Z.C. Azərbaycanда ХI-ХIII əsrlərdə fəlsəfi fikir, s.155. 
65
 Yenə onun. Orta əsr Azərbaycan filosofları və …, s. 28. 
66
 Yenə orada, s. 30. 
67
 Bax: Əbu Əli Həsən ibn Əli Xacə Nizaməlmülk. Siyasətnamə, s. 3; Большая 
Советская Энциклопедия. Издание второе, с. 603. 
68
 История Ирана с древнейших времен до конца ХVIII века. Л., 1958, с. 149. 
69
 Əbu Əli Həsən ibn Əli Xacə Nizaməlmülk. Siyasətnamə, s. 9. 
70
 Бакиханов А.А. Гюлистан-и Ирам. Баку, 1991, с. 69-70. 
71
 Bax: Əliyeva N.А. Azərbaycan Yaqut əl-Həməvinin əsərlərində, s.194-228; 
Сеидбейли М.Г.Научно-культурная жизнь Азербайджана (второй половины 
Х III-начало XIV в.). Баку, 1999. 
105 
 
72
 Məhəmmədəli Tərbiyət. Danişməndani-Azərbaycan, s. 367. 
73
Əliyeva N.А. Azərbaycan Yaqut əl-Həməvinin əsərlərində, s.207-208. 
74
 Bax: Mahmudov М. Xətib Təbrizinin həyat və yaradıcılığı. Bakı, 1972. 
75 
Məhəmmədəli Tərbiyət. Danişməndani-Azərbaycan, s. 368. 
76
 Yenə orada, s. 423-424. 
77
 Əliyeva N.А. Azərbaycan Yaqut əl-Həməvinin əsərlərində…, s. 211. 
78
 Azərbaycan tarixi, 7 cilddə, II cild, s. 476. 
79
 Bünyadov Z.М. Azərbaycan Atabəyləri dövləti, s. 222. 
80
 Yenə orada, s. 174. 
81
 Ашурбейли С.Б. Государство Ширваншахов, с. 218. 
82
 Azərbaycan tarixi. 7 cilddə, II cild, s. 480. 
83
Sadıqova C. Qətran Təbrizinin lüğəti // Azərbaycan SSR ЕА Xəbərləri. 
Ədəbiyyat və incəsənət seriyası. 1969, № 3. 
84
 Məhəmmədəli Tərbiyət. Danişməndani-Azərbaycan, s. 66. 
85
 Azərbaycan ədəbiyyatı tarixi. II cild. Bakı, 1943, s.47. 
86
 Бертельс Е.Э. Низами (Творческий путь поэта), с. 40. 
87
Sadıqzadə F. Qətran Təbrizinin Azərbaycan və sovet ədəbiyyatşünaslığında 
tədqiqi (İkinci məqalə). S.М.Kirov adına ADU-nun elmi əsərləri, 1960, № 6, s. 8. 
88
 Azərbaycan ədəbiyyatı tarixi. II cild. Bakı, 1943, s.47. 
89
 Sadiqzadə F. Qətran Təbrizinin Azərbaycan və … (İkinci məqalə), s. 9. 
90
 Məhəmmədəli Tərbiyət. Danişməndani-Azərbaycan, s. 66. 
91 
Ашурбейли С.Б. Государство Ширваншахов, с. 219-220. 
92
 Xaqani Şirvani, s. 6. 
93
 Yenə orada, s. 8. 
94
 Yenə orada, s. 9. 
95
 Bünyadov Z.М. Azərbaycan Atabəyləri dövləti, s. 223. 
96 
İbrahimov М. Xaqaninin həyatı və estetik idealı. “Xaqani Şirvani. Seçilmiş 
əsərləri” adlı kitabda, s. 5. 
97
 Bax: Абу-Бакр ибн Хосров ал-Устад. Мунис-наме, с. 15; Bünyadov Z. М. 
Azərbaycan Atabəyləri dövləti, s. 228-229. 
98
 Bünyadov Z.М. Azərbaycan Atabəyləri dövləti, s. 221-222. 
99
 Yenə orada, s. 225. 
100
 Rəsulzadə М.Ə. Azərbaycan şairi Nizami, s. 98. 
101
 Məhəmmədəli Tərbiyət. Danişməndani-Azərbaycan, s. 256. 
102
 Rəsulzadə М.Ə. Azərbaycan şairi Nizami, s. 107. 
103
 Yenə orada, s. 118. 
104
 Yenə orada, s. 124. 
105
Yenə orada, s. 129. 
106 
Yenə orada, s. 60. 
107
Bax: Бертельс Е.Э. Низами (Творческий путь поэта), с. 151;  Bünyadov Z.М. 
Azərbaycan Atabəyləri dövləti, s. 226. 
106 
 
108
 Rəsulzadə М.Ə. Azərbaycan şairi Nizami, s. 26. 
109
 Yenə orada, s. 27-28. 
110
Yenə orada, s. 35. 
111
 Əliyev R. Nizami. Qısa biblioqrafik məlumat, s. 120. 
112
 Rəsulzadə М.Ə. Azərbaycan şairi Nizami, s. 38. 
113
 Bax: Бертельс Е.Э. Низами и Физули, с. 131. 
114
 Nizami Gəncəvi. Xosrov və Şirin. Bakı, 1982, s. 44. 
115
 Rəsulzadə М.Ə. Azərbaycan şairi Nizami, s. 220-221. 
116
 Bünyadov Z.М. Azərbaycan Atabəyləri dövləti, s. 227-228. 
117
 Kitabi-Dədə Qorqud. Bakı, 1988, s. 16. 
118
 Yenə orada, s. 8-9. 
119
 Yenə orada, s. 16. 
120
 Yenə orada, s. 17. 
121
 Yenə orada, s. 17. 
122
 Hacıyev Т., Vəliyev K. Azərbaycan dili tarixi, s. 66. 
123
Bax: Muharrem Ergin. Dede Korkut kitabı. II, Ankara, 1963; Yenə onun. Dede 
Korkut kitabı. İstanbul, 1964. 
124
 Bax: Orxan Şaiq Çökyay. Dedem Korkutun kitabı, İstanbul, 1973, 1000 səh; 
Kitabi-Dədə Qorqud, Bakı, 1988, s. 12-13. 
125
 Azərbaycan tarixi. 7 cilddə. II cild, s. 277. 
126
 Əliyev İ., Qədirov F. Qəbələ, s.17. 
127 
Gəncə (Tarixi oçerk), s. 4. 
128 
Hacıyev Q. Bərdə şəhərinin tarixi, s. 47. 
129
 Ашурбейли С.Б. Государство Ширваншахов, с. 229. 
130
 Azərbaycan tarixi. 7 cilddə. II cild, s. 450. 
131
 Əliyeva N.А. Azərbaycan Yaqut əl-Həməvinin əsərlərində, s. 71. 
132
Yenə orada, s. 125. 
133
Ашурбейли С.Б. Государство Ширваншахов, с. 230. 
134 
Yenə orada, s. 230. 
135
 Yenə orada, s. 146. 
136
 Bax: Ашурбейли С.Б. История города Баку, с. 148-153. 
137
 Bax: Велиев Сейран. Древний, древний Азербайджан (Историко-
географические очерки). Баку, 1987, с. 54-63; Ахундов Д.А. Архитектура 
древнего и раннесредневекового Азербайджана. Баку, 1986, с. 98-112. 
138
Джидди Г.А. Средневековый город Шемаха (IX-XVII века). Историко-
археологическое исследование. Баку, 1981, с.100-106. 
139
 Bünyadov Z.М. Azərbaycan Atabəyləri dövləti, s. 189-193. 
140
 Muradov V. Orta əsr Azərbaycan şəhərləri, s. 64-65. 
141
 Bünyadov Z.М. Azərbaycan Atabəyləri dövləti, s. 185. 
107 
 
142 
Bax: Эволюция восточных обшеств: Синтез традиционного и …; Гейдаров 
М.Х. Города и городское ремесло Азербайджана; Məmmədov R. Naxçıvan 
şəhərinin tarixi oçerki. 
143
 Bünyadov Z.М. Azərbaycan Atabəyləri dövləti, s. 188. 
144
 Yenə orada, s. 189. 
145
 Ахмедов Г. Автореферат докт. диссертации, с. 5. 
146
 Минорский В.Ф. История Ширвана и Дербенда…, с. 157. 
147
 Bax: Əliyev İ., Qədirov F. Qəbələ; Ахмедов Г. Средневековый город 
Байлакан и т.д. 
148
 Bax: Əfəndiyev R. Azərbaycan xalq sənəti, Bakı, 1994. 
149 
Azərbaycan tarixi. 7 cilddə. II cild, s. 457. 
150
 Azərbaycan incəsənəti, s. 65. 
151
 Rasim Əfəndi. Каменная пластика Азербайджана, с. 6. 
152
 Керимов Л. Азербайджанский ковер. Том II, с. 14-17. 
153
 Azərbaycan incəsənəti, s.75. 
154
Əfəndiyev R. Azərbaycan bədii sənətkarlığı dünya muzeylərində, s. 78. 
 
III FƏSİL 
 
XIII-XIV ƏSRLƏRDƏ AZƏRBAYCANIN 
MƏDƏNİ HƏYATI 
 
§ 1. Dövrün ictimai-iqtisadi və siyasi mühitinə dair 
 
XII əsrin sonlarına doğru Azərbaycanın siyasi həyatında təqribən 50 il 
ərzində hegemon mövqelərdə olmuş Eldənizlər (Atabəylər) dövləti əzəli əzəmətini, 
qüdrətini itirməyə başladı. Atabəylər ailəsinin ayrı-ayrı üzvləri arasında səltənətə 
varis olmaq uğrunda şiddətli mübarizə gedirdi. Qızıl Arslanın xələfi olan atabəy 
Əbubəkr (1191-1210) yalnız Azərbaycanda (Şirvan və Marağa istisna olunmaqla) 
hökmranlıq edirdi. Eldənizlər sülaləsinin son nümayəndəsi olan  Özbək (1210-
1225) feodal qruplaşmalarının əlində oyuncağa çevrilmişdi. Bütün dövlət işləri 
Özbəyin iştirakı olmadan həll edilirdi.
1
 Uzaq Şərqdə siyasi vəhdət halına gəlmiş, 
xeyli ərazini öz nəzarəti altına ala bilmiş monqollar məhz bu tarixi məqamdan 
istifadə edərək Azərbaycana müdaxilə etdilər.
2
 Onların Azərbaycana ilk yürüşü 
1220-ci ildə baş verdi. Monqolların Orta (Mərkəzi) Asiyaya hücumu nəticəsində 
hakimiyyətdən məhrum olmuş Xarəzmşah Məhəmmədin oğlu Cəlaləddin özgə 
ərazilərdə öz dövlətini qurmaq xəyalına düşdü. Cəlaləddinin hücumu və Özbəyin 
ölümü ilə Azərbaycanda Eldənizlər dövləti süqut etdi. Azərbaycan Cəlaləddinin 
əlinə keçdi, Şirvanşahlar isə ondan vassal asılılığına düşdülər. Cəlaləddinin 
iqamətgahı Gəncədə yerləşirdi. Gəncədə 1231-ci ildə şəhər əhalisinin güclü üsyanı 
baş verdi. Üsyan yatırıldı, lakin tezliklə monqollar şəhərə soxuldular. Monqolların 
108 
 
Azərbaycana ikinci yürüşü məhz 1231-ci ilə təsadüf etmişdi. 1239-cu ildə 
Dərbəndin istila olunması ilə Azərbaycanın monqollar tərəfindən işğalı prosesi 
başa çatdı.
3
 Şirvanşahlar dövləti 1256-cı ildə yaradılmış monqol mənşəli Hülakülər 
(Elxanilər) dövlətinin vassalına çevrildi. Ticarət-sənətkarlıq və mədəniyyət 
mərkəzləri olan xeyli Azərbaycan şəhəri xarabazara çevrildi. Kəşfiyyat səciyyəsi 
daşıyan I yürüşdən fərqli olaraq, II yürüş zamanı monqolların başlıca məqsədi zəbt 
olunmuş ölkələrdə (eləcə də Azərbaycanda) möhkəmlənmək idi.  Buna görə də 
monqollar qələbə əldə etdikdən sonra Monqolustana qayıtmadılar, Cənubi 
Qafqazda və İranda məskunlaşdılar.
4
 Azərbaycan və ümumiyyətlə, Cənubi Qafqaz 
ərazisi 1239-1256-cı illərdə Ali Monqol xaqanlığının təyin etdiyi canişinlər 
tərəfindən idarə olunurdu.
5
 
Ali Monqol xaqanı Munkenin qardaşı Hülakünün hərbi yürüşü nəticəsində 
Azərbaycan tabe olundu. 1258-ci ilin dekabrında Hülakü Bağdadı fəth etdi və 500 
ildən artıq mövcud olmuş Abbasilər xilafəti tarixə çevrildi. “Zəbt edilmiş yeni 
ərazilər hesabına beşinci  monqol ulusu – Hülakülər (Elxanilər) dövləti yaradıldı. 
Bu dövlət Azərbaycanda bir əsr (1357-ci ilədək) fəaliyyət göstərdi”.
6
 Bu dövlətin 
yaranması və yüz il ərzində mövcud olması tədricən Azərbaycanın ictimai-iqtisadi, 
siyasi və mədəni həyatına əhəmiyyətli təsir göstərdi, onun hüdudlarında, əhalisinin 
etnik tərkibində, dini görüşlərində, mədəni həyatında, dilində nəzərəçarpacaq 
dəyişikliklər baş verdi. Azərbaycan Hülakülər dövlətinin siyasi, inzibati mərkəzinə 
Marağa, sonralar isə Təbriz və Sultaniyyə onun paytaxt şəhərlərinə çevrildilər.
7
 
Elxanilər dövləti Yaxın və Orta Şərqdə geniş ərazini əhatə edirdi. XIII əsrin 
ortalarında Hülakü xanın hərbi hissələrinin tərkibində bir çox türk-monqol mənşəli 
qəbilə Cənubi Qafqaza gəlmişdi. Qaynaqların məlumatı və toponimik materiallar 
“20-dən artıq qəbilənin... həmin dövrdə Azərbaycana gəlib məskunlaşdıqlarını 
təsdiqləyir. Onların tərkibində türkdilli tayfalar çoxluq təşkil edirdi... Türk dili 
dövlət dili mövqeyi qazandı. Məhəmməd Naxçıvaninin məlumatına görə, 
Hülakülər dövründə mühüm sənədlər 3 dildə (ərəbcə, farsca və türkcə) – hər bir 
xalqa öz dilində çatdırılırdı”.
8
 
Monqollar hərbi yolla fəth etdikləri ərazilərdə öz dini görüşlərini, adət və 
ənənələrini bərqərar etməyə xeyli cəhdlər etdilər. Onlar bütpərəstliyi yaymaq 
məqsədilə İslama qarşı ciddi mübarizəyə başladılar. “Monqolların hakimiyyətinin 
ilk 30 ili ərzində mərkəzi dövlət aparatında “ölkənin baş qazısı” vəzifəsi rəsmən 
tanınmadı, vəqf torpaqları müsadirə edildi, dini işlərin idarəsi icarəyə verildi və 
nəticədə İslamın dövlət aparatındakı mövqeyi zəiflədi. İlk Elxanilərin İslama qarşı 
mənfi münasibətində xristianlığın, yəhudiliyin, buddizmin, habelə Avropanın 
xristian dövlətləri başçılarının böyük təsiri oldu”.
9
 Qazan xan (1295-1304) 
hakimiyyətə yiyələnmək və Azərbaycanda (eləcə də İslamın yayıldığı ölkələrdə) 
mövqelərini möhkəmləndirmək naminə bütpərəstlikdən üz döndərərək İslamı qəbul 
etdi və onu yenidən dövlət dini elan etdi. Həmin islahata görə Qazan xan “altıncı 
əsr (hicri) İslam dininin islahatçısı” kimi tanındı. Monqol hakimiyyətinin ilk 
109 
 
dövründə tikilmiş bütxanalar, xristian kilsələri, yəhudi mədəbləri (sinaqoqlar) 
dağıdıldı və onların yerində məscidlər, xanəgahlar inşa olundu. İslamın əski 
mövqeyi bərpa edildi. Avropanın xristian hökmdarlarının və erməni 
avantüristlərinin İslam Şərqində daha bir “xristian adası” yaratmaq xülyaları boşa 
çıxdı,
10
 yeni ərazilərdə dövlət qurmuş monqolların (eləcə də kütləvi surətdə bu 
ərazilərdə məskunlaşmış yeni türk tayfa və qəbilələrinin) siyasi mövqeyi ilə yanaşı, 
ideoloji, mədəni mövqeləri də möhkəmləndi. Elxanilər imperiyası ərazisində 
bütpərəstliyin, xristianlığın, digər dinlərin mövqeləri sarsıldı. Abaqa xanın (1265-
1282), Əhməd xanın (1282-1284), Arqun xanın (1284-1291), Keyxatu xanın 
(1291-1295) və bir neçə ay hökmranlıq etmiş Baydu xanın hərbi-siyasi, dini-
ideoloji “eksperimentləri”ndən sonra Qazan xanın İslama doğru əsaslı dönüş 
etməsi, bir sıra ictimai-iqtisadi islahatlar keçirməsi Elxanilər dövlətinin müəyyən 
qədər sabit inkişafını təmin etdi. Sultan Ulcaytunun dövründə (1304-1316) bu 
sabitliyin əlamətləri artıq ictimai-iqtisadi həyatın bir çox sahələrində özünü büruzə 
verirdi.
11
 Sultan əbu Səidin (1316-1335) öldürülməsindən sonra Elxanilər dövləti 
tədricən tənəzzülə uğradı və parçalandı. Arpa xan (1335-1336) başlanmış bu, 
obyektiv prosesin qarşısını almaq iqtidarında deyildi. Artıq XIV əsrin 30-cu 
illərinin sonlarında imperiyada “qoşa və çoxpadşahlılıq meydana çıxdı”.
12
 iri 
dövlətin parçalanmasında Elxani-Qızıl Orda hərbi-siyasi qarşıdurmasının da böyük 
rolu olmuşdur. Ərəb tarixçiləri Hülakü dövləti ilə Qızıl Orda arasındakı 
qarşıdurmanın başlıca səbəbini dini təfriqə ilə əlaqələndirmişlər. Lakin tarixi 
faktlardan aydın olur ki, iki dövlət arasındakı ziddiyyətlər Elxanilərin XIII əsrin 
sonlarında İslamı qəbul etməsindən sonra da davam etmişdir. 
Ziddiyyətlərin başlıca səbəbi Qızıl Orda xanlarının Azərbaycanı öz ərazisi 
hesab etmələri və bu ərazinin Elxanilər dövlətinin tərkibinə daxil olunması qeyri-
qanuni hal kimi qarşılamaları olmuşdur. Azərbaycan Qızıl Orda xanlarını strateji 
mövqeyi, iqtisadi və ticarət potensialı ilə cəlb edirdi. Elxanilər dövləti onların 
perspektiv, strateji məqsədlərinin gerçəkləşdirilməsi yolunda başlıca əngəl idi. 
Qızıl Orda xanlarının Azərbaycana hərbi yürüşləri Hülakü xanın zamanından 
Elxanilər dövlətinin süqutu məqamınadək (1357-ci ildə) davam etdi.
13
 Beləliklə, 
təqribən bir əsr ərzində Azərbaycan iki rəqib dövlətin hərbi toqquşmalarının 
obyektinə çevrilmiş, ölkənin inkişaf potensialı tam gerçəkləşməmişdi. Qızıl Orda 
xanı Canı bəyin (1340-1357) 1357-ci ildə Təbrizi ələ keçirməsindən sonra Çobanı 
Əmiri Məlik Əşrəfin tutulması və öldürülməsi ilə Elxanilər dövləti süqut etdi və 
Azərbaycan Qızıl Orda dövlətinə tabe olundu. Elxanilər dövləti tarixinin son 20 ili 
bu siyasi qurumun tənəzzül prosesi ilə səciyyəvi olmuşdur: Artıq XIV əsrin 40-cı 
illərinə doğru dövlət 40-a yaxın hissəyə parçalanmışdı. Bu dövrdə Elxanilər 
dövlətini əslində Çobani əmirləri “idarə edirdilər”.  “Çobani feodalları 1338-1357-
ci illərdəki fəaliyyətləri dövründə Azərbaycanda və onların nüfuz dairələrində olan 
ərazilərdə Hülakülərin təsirindən azad, müstəqil dövlət təsis etmişdilər... Onlar 
Hülakülər dövlətinin müdafiəsi bayrağı altında mübarizə apardılar və dövləti 
110 
 
Hülakü şahzadələrinin... adından idarə etdilər. Çobanilər əməli olaraq hakimiyyəti 
ələ aldılar, lakin onlar qonşu dövlətlər tərəfindən müstəqil, tamhüquqlu dövlətin 
hökmdarları kimi tanınmadılar”.
14
 Hakimiyyətdən maksimum dərəcədə 
bəhrələnmiş son Çobani əmiri Məlik Əşrəf idi. O, hakimiyyətdə 13 il olmuşdur. 
Məlik Əşrəf “745-ci ildə (hicri tarixi ilə - red.) Təbrizə gəlib oturdu və zülm 
bayrağını üfüqlərə qaldırdı... O, Azərbaycan və Arran mülkündə ədalətsizliyə 
başladı... Məlik Əşrəf gəldi və zülmü başdan aşdı... camaatdan zorla mal-dövlət 
topladı və xəzinəsini doldurdu... Ölkədə üç şey bol idi: zülm, bahalıq və vəba... 
camaat cana gəlmişdi, ölüm arzulayırdı. O, dünyada bir dirhəm qızıl qoymadı, 
hamısını güclə və haqsız olaraq cəmlədi. Onun 14 xəzinəsi vardı. Onun məzəmmət 
olunası işləri çoxdur, əgər onlarla məşğul olsam, çox uzun çəkər... Camaat ona 
nifrət edirdi... On üç il ərzində zülmlə topladığı xəzinədən və ləl-cəvahirdən onun 
payına iki dirhəm belə düşmədi”.
15
 Son Çobani əmirinin 13 illik özbaşınalıq 
dövrünün başlıca cəhətlərini Əbubəkr əl-Qütbi əl-əhəri bu cür nəzərə çatdırmışdır. 
Çobanilər hakimiyyətə qayıtmağa çalışaraq siyasi tarix səhnəsinə çıxmış 
Cəlairilərlə bir müddət çəkişdilər. 1359-cu ildə Azərbaycan ərazisi Şeyx Üveys 
(1360-1374) tərəfindən Cəlairilər dövlətinin tərkibinə daxil olundu. Bu dövlətin 
əsasını 1340-cı ildə Bağdadın fəthi ilə Şeyx Həsən qoymuşdu. Şeyx Üveysin 
dövründə Azərbaycanın iqtisadi, mədəni həyatında nəzərəçarpacaq canlanma baş 
verdi. Cəlairilərin Azərbaycanda hökmranlığı 1410-cu ilədək davam etdi. 
XIII əsrdə monqol qoşunlarının başlıca hücum obyektləri şəhərlər 
olmuşdur. Şəhərlərin tənəzzülə uğraması isə öz növbəsində mədəni həyatda 
durğunluq üçün zəmin hazırlamışdı. Məsələn, 1231-ci ildə monqolların II hərbi 
yürüşü zamanı Gəncə şəhəri tamamilə dağıdılmış, şəhər 4 il ərzində əhalisi 
olmayan, viran edilmiş məntəqə kimi qalmışdı. Həmin dövrdə monqolların 
viranedici “fəaliyyəti” bölgənin əhalisini təbii fəlakət təhlükəsi qədər qorxuya 
salmışdı. “Monqol işğalı dövründə tətbiq edilmiş soyğunçu vergi siyasəti, Qızıl 
Orda xanlarının XIII əsrin 60-cı illərindən başlanmış yürüşləri Azərbaycanda şəhər 
həyatına mənfi təsir göstərmiş əsas amillər idi”.
16
 Bu amillərə Çobani-Cəlairi 
çəkişmələrini, daxili feodal mübarizəsini də əlavə etmək lazımdır. Hülakülər 
dövlətinni paytaxtına çevrilmiş Təbriz istisna olunmaqla, bütün Azərbaycan 
şəhərlərinin əhalisi bir neçə dəfə azalmış, şəhərlərin kəndlərə çevrilməsi meyli 
güclənmişdi. Lakin müəyyən məqamadək dağıdıcılıq fəaliyyəti göstərmiş 
monqollar yeni məkanda dövlət qurduqdan sonra yaradıcılıq fəaliyyətinə keçid 
etməli oldular, çünki bu fəaliyyət olmadan “yeni vətəndə” möhkəmlənmək, qalmaq 
qeyri-mümkün olardı. 
XIII-XIV yüzilliklər ərzində Şirvanşahlar dövləti bölgədə bir-biri ilə 
amansız çəkişmələrdə olan dövlətlərdən asılı olmamaq uğrunda mübarizə aparmalı 
olmuşdur. XIII əsrin 20-ci illərinə doğru Şirvanşahların hakimiyyəti altında olan 
Azərbaycan ərazilərində şəhər həyatı, sənətkarlıq, ticarət, tikinti işləri uğurla 
inkişaf edirdi. Lakin 1220-ci ildən etibarən Şirvan üzərində də monqol əsarəti 
111 
 
təhlükəsi artmağa başladı. 1221-ci ildə Beyləqanı ələ keçirəndən sonra xarabazara 
çevirmiş monqollar Arranın paytaxtı Gəncəni mühasirəyə aldılar. Onlar böyük 
ödənc aldıqdan sonra hücum istiqamətini dəyişərək Gürcüstana soxuldular. 
Monqollar bu ölkədə dağıntılar, qarətlər, qətllər törətdikdən sonra Şirvana doğru 
yürüş etdilər. Şamaxı şəhəri mühasirə edildi, sonra isə ələ keçirildi. Monqollar 
Şamaxını dağıntılara, şəhər əhalisini isə amansız əzablara məruz qoydular. Bakını 
ələ keçirməyə çalışan monqollar uzun müddət bu məqsədə nail ola bilmədilər.
17
 İlk 
yürüş zamanı monqolların Dərbənd şəhərini də ələ keçirmək planı gerçəkləşmədi. 
Monqol hərbi qüvvələri Dərbəndi yalnız 1239-cu ildə ələ keçirə bildilər.
18
 Bakı 
qalası da bu tarixi məqamda yeni fatehlərə tabe edildi. Həmin tarixi məqamda baş 
vermiş monqol hərbi yürüşləri, gürcülərin vaxtaşırı təkrarlanan təcavüzkar 
həmlələri, xarəzmşah Cəlaləddinin ölkəyə hücum təhlükəsi Şirvanşahlar dövlətinin 
zəifləməsinə gətirib çıxardı. Xarəzmşah Cəlaləddin Azərbaycanın şimal qismində 
möhkəmlənməyə çalışarkən (1225-1231) Şirvanşahlar itaətkarlıq və diplomatik 
bacarıq nümayiş etdirərək öz dövlətinin müstəqilliyini, Şirvanın abadlığını, əmin-
amanlığını qoruya bildilər. Lakin 1231-ci ildə monqolların ikinci gəlişindən sonra 
Şirvan dövlətinin vəziyyəti xeyli gərginləşdi. Kəşfiyyat yürüşü güdişində hərbi, 
siyasi rəqiblərin zəif cəhətlərini əsaslı şəkildə öyrənmiş monqollar II yürüşün 8 ili 
ərzində Qafqazı, eləcə də Şirvanı fəth etdilər. Ölkənin (Şirvanın) fəth olunmasına 
baxmayaraq, şirvanşahlar monqollardan tam asılı deyildilər. XIII əsrin 50-ci 
illərinədək Şirvanşahlar monqollara bac verməklə kifayətlənmişlər. 1239-cu ildən 
sonra Şamaxıda, Bakıda və Abşeron yarımadasında müxtəlif təyinatlı mühüm 
qurğuların tikilməsi işində fasilə yarandı, bu fasilə XIII əsrin sonlarınadək davam 
etdi.
19
 Əsaslı tikinti işlərində yaranmış fasilə monqol hərbi yürüşləri nəticəsində 
Şirvanın maliyyə, iqtisadi baxımdan iflası ilə bağlı olmuşdur. Elxanilər dövlətinin 
yaranması və onun ərazisinin tədricən artması Qızıl Orda xanlarının gərgin 
müqaviməti ilə qarşılandı. İki dövlət arasındakı uzunmüddətli çəkişmələr zamanı 
Şirvan əhalisi, bu vilayətin əsrlər boyu yaradılmış maddi-mənəvi sərvətləri qarət, 
talan və zərbə obyektlərinə çevrilirdi. Qızıl Orda xanları Elxanilərə qarşı hərbi 
yürüşlər zamanı, adətən Dərbənd keçidi vasitəsilə Şirvana daxil olur, rəqib hərbi 
qüvvələrin toqquşmalarının əksəriyyəti bu ərazidə baş verirdi. Şirvan (bəzən 
Dərbəndin şimal hissəsi, bəzən isə Bakıdan şimalda olan ərazilər) həmin rəqib 
dövlətlər arasında, sərhədboyu zolağa çevrilmişdi. Şirvanşah II Əxsitan Hülakü 
xana qeyd-şərtsiz tabe olduğunu bəyan edərək Şirvanı daha genişmiqyaslı 
dağıntılardan, qarət və talanlardan xilas etdi. Şirvanşahın qoşunları Elxanilərin 
bütün hərbi yürüşlərində fəal surətdə iştirak etməyə borclu idilər. 
II Əxsitanın hakimiyyəti dövründə Şirvanşahlar dövlətinin vəziyyəti çox 
ağır olmuşdur. 1260-cı ildə bu Şirvanşah Hülakü xanın əmrinə əsasən öldürüldü.
20
 
Əsrin sonlarınadək Hülakü xanları Şirvanı tam asanlıqla, nəzarət altında saxladılar. 
Lakin XIV əsrin əvvəllərində (xüsusilə Elxan Əbu Səidin hakimiyyəti zamanı) 
Elxanilər dövləti zəifləyərkən Şirvanşahların öz mülklərində hakimiyyəti gücləndi. 
112 
 
Məhz bu zaman Şirvanın təsərrüfat həyatında yüksəliş, şəhərlərdə ticarətin inkişafı 
nəzərə çarpırdı. Şirvanşahların siyasi müstəqillik uğrundakı mübarizəsi “XIV əsrin 
40-cı illərinə doğru Şirvanın müstəqil dövlət kimi fəaliyyət göstərməsinə səbəb 
oldu”.
21
 Həmin əsrin ortalarına doğru Elxanilər dövlətinin tənəzzülü və süqutu 
Şirvanın yenidən müstəqilləşməsi prosesi üçün əlverişli zəmin yaratmışdı. 
Elxanilərin dövlət aparatında nəzarəti ələ keçirmiş Çobani əmirlərini siyasi 
mübarizə meydanından uzaqlaşdırmaq üçün Şirvanşah Kavus Qızıl Ordanın hərbi 
qüdrətindən faydalanmağı qərara aldı və həmin qüvvəni Çobani əmiri Məlik Əşrəf 
istiqamətinə (Təbriz şəhərinə) yönəltdi. Başlıca siyasi rəqibdən yaxasını qurtarmış 
Şirvanşah tezliklə yeni rəqiblə (Cəlairi hökmdarı ilə) üzləşməli oldu. Cənubi 
Azərbaycanda, Arranda və Naxçıvanda möhkəmlənmiş Cəlairi hökmdarı Şeyx 
Üveys Şirvanı da tabe etməyə can atırdı. Şirvanşah Kavus rəqibin hərbi potensialı 
ilə hesablaşaraq Şeyx Üveysə tabe olduğunu bəyan etdi. XIV əsrin 80-ci 
illərinədək şirvanşahlar Cəlairilərin xəzinəsinə illik xərac ödəməli və Cəlairilərin 
adları həkk olunmuş sikkələr zərb etdirməli oldular.
22
 Şirvanşah Kavusun 
vəfatından sonra Şirvan taxtına onun Cəlairi hökmdarı Sultan Şeyx Üveysin 
sarayında girov saxlanmış oğlu Huşəng sahib oldu. Şeyx Üveysin ölümündən 
(1374-cü ildə) sonra Cəlairilər dövləti daxilində baş vermiş çəkişmələrdən istifadə 
edən Şirvanşah Huşəng özünün hakimiyyətini və Şirvan dövlətinin mövqeyini 
möhkəmləndirdi. Lakin numizmatik materiallar sübut edir ki, Şirvanşahlar 
Cəlairilər dövlətinin süqutu məqamınadək Cəlairi sultanlarından vassal asılılığında 
olmuşlar. 10 il hakimiyyətdə olmuş Huşəng təhsilli, şair kimi tanınmış şəxs idi. 
1382-ci ildə bu Şirvanşah Şirvanda baş vermiş üsyan nəticəsində öldürüldü. 
Hakimiyyətə Şeyx İbrahim (1382-1417) gəldi.
23
 I İbrahim də ənənəvi xarici siyasət 
yeridərək Şirvanşahlar dövlətinin varlığını qorumaq qayğısını çəkirdi. Onun 
hakimiyyəti illərində İslam Şərqində dövlətlərarası münasibətlər yenidən 
kəskinləşmişdi. Siyasi tarix səhnəsinə çıxmış Əmir Teymurun sarsıdıcı hərbi 
yürüşləri nəticəsində Cəlairilər dövləti tədricən tənəzzülə uğradı. Bölgənin digər 
dövlətləri, eləcə də Şirvanşahlar dövləti üçün siyasi müstəqilliyi itirmək təhlükəsi 
yarandı. XIV əsrin sonlarına doğru Şirvan hökmdarı cənubdan Əmir Teymurun, 
şimaldan isə Qızıl Orda xanı Toxtamışın viranedici hücumlarından qurtulmaq 
problemi qarşısında qalmışdı. 1385-ci ildə Toxtamış 90 minlik qoşunla Şirvana 
doğru irəlilədi, ölkəni qarət və talanlara məruz qoyaraq Azərbaycanın Cənub 
vilayətlərinə soxuldu.
24
 Həmin qoşun bir müddətdən sonra Şirvan ərazisini viran 
edərək geri qayıtdı. Yeni tarixi şəraitdə Şirvanşah daha güclü hərbi və siyasi qüvvə 
ilə yaxınlaşmaqla Şirvanda öz hakimiyyətini müdafiə etdi. 1386-cı ildə o, 
Qarabağa-Əmir Teymurun qərarlaşdığı məntəqəyə gedərək bölgənin (Şərqin) yeni 
fatehinə tam itaət etdiyini bildirdi. I İbrahimin itaətkar davranışı Əmir Teymura elə 
xoş gəldi ki, o, Şirvanşahı “oğul” adlandıraraq ona fəxri libas bağışladı, onu 
Şirvanın və Şamaxının hökmdarı təyin etdi.
25
 Yeni müttəfiqlər 1387-ci ildə 
yenidən Şirvana soxulmuş Toxtamışın qoşunlarını darmadağın etdilər, onları 
113 
 
qaçmağa məcbur edərək Dərbənddən şimala doğru sıxışdırdılar. Əmir Teymurun 
Toxtamışa qarşı 1395-ci ildə təşkil etdiyi hərbi yürüşdə Şeyx İbrahimin qoşunları 
da fəal iştirak etdilər. Toxtamış ağır məğlubiyyətə uğradı, Qızıl Orda ərazisi isə 
qarət və talan olundu.
26
 Yürüşdən qayıdan Əmir Teymur 1396-cı ildə Dərbənd 
şəhərinin qala divarlarının bərpa olunması haqqında əmr verdi. Teymur Dərbəndin 
və şimal sərhədlərinin mühafizəsini Şeyx İbrahimə həvalə etdi. 1399-1404-cü 
illərdə Əmir Teymur Kiçik Asiyaya (Rum elinə) Osmanlı sultanı Bəyazidə qarşı 
hərbi yürüşlər təşkil etdikdə Şirvanşah İbrahim də fatehin tərəfində olmuşdur. 
Əmir Teymurun ölümünədək (1405) Şirvanşah Şeyx İbrahim bölgədə hörmət 
olunan siyasi xadim olmuş, Şirvan dövləti isə hərtərəfli inkişaf imkanları 
qazanmışdı. 
Nəzərdən keçirilən dövrdə Şirvanşahlar dövlətinin təsərrüfat həyatı, 
şəhərlərin vəziyyəti daha çox hərbi-siyasi proseslərin axarından asılı olaraq 
dəyişirdi. XII əsrdən XIII əsrin birinci rübünədək Şirvan şəhərləri iqtisadi, siyasi 
və mədəni çiçəklənmə dövrünü keçirmişdir. Şamaxı, Bakı, Beyləqan və Dərbənd 
həmin zaman ərzində İslam Şərqində tanınmış, mühüm sənətkarlıq və ticarət 
mərkəzlərinə çevrilmişdi. Monqol yürüşləri və əsarəti nəticəsində Gəncə, Bərdə, 
Beyləqan, Şabran kimi əski iri sənətkarlıq, ticarət və mədəniyyət mərkəzləri 
xarabazarlığa çevrildi. XIII əsrin sonu - XIV əsrin əvvəllərində İranın, 
Azərbaycanın Uzaq Şərqlə, Mərkəzi Asiya ölkələri ilə beynəlxalq ticarəti xeyli 
genişləndi və bu amil Şirvanın təsərrüfat həyatına da müəyyən təsir göstərdi. Bu 
zamandan etibarən Xəzər dənizində ən əlverişli liman kimi Bakının əhəmiyyəti 
artmağa başladı. Lakin Şirvanın şəhər həyatında baş verən canlanmanın nəticələri 
əzəmətli deyildi. “Mənbələrin məlumatlarına əsasən hətta XIV əsrdə onlar 
(şəhərlər - red.) iqtisadiyyatın və mədəniyyətin XII əsrdə - XIII əsrin əvvəlində 
Şirvanşahların hakimiyyəti dövrünün səviyyəsinə çata bilmədilər”.
27
 Beləliklə, 
Azərbaycanın şimal və cənub vilayətlərinin XIII-XIV əsrlərdəki ictimai-iqtisadi, 
siyasi təkamül prosesinə nəzər yetirərkən belə qənaətə gəlmək mümkündür ki, 
monqol işğalları və əsarəti ölkənin ümumi inkişafını xeyli ləngitmişdir. Lakin belə 
bir cəhəti də qeyd etmək lazımdır ki, Azərbaycan həmin tarixi dövrün nisbətən 
tərəqqi edən ölkəsi olmuşdur. Bu isə Azərbaycanın Elxanilər dövlətinin, bölgədə 
hegemonluğa iddialı olmuş dövlətlərin (Şirvanşahlar, Cəlairilər) iqtisadi, inzibati-
siyasi mərkəzi olması ilə bağlı idi. 
 
§ 2. XIII-XIV əsrlərdə Azərbaycanın mədəni həyatı 
 
Monqol hərbi yürüşləri, işğalı və əsarəti Azərbaycan mədəniyyətinin 
inkişaf potensialının gercəkləşməsini də ləngitmişdi. Monqollar Cənubi Qafqaza 
(eləcə də Azərbaycana) yalnız hərbi sahədəki uğurları ilə gəlmişdilər. Onlar 
dövlətçilik, ideologiya, inzibati idarə, maliyyə, mədəniyyət və s. sahələrdə 
çoxəsrlik təcrübəni yerli xalqlardan (eləcə də Azərbaycan xalqından) əxz etməli 
114 
 
oldular. Lakin bu mənimsəmə, yerli mədəniyyətə uyğunlaşma bir çox onilliklər 
ərzində davam edən proses olmuşdur. Azərbaycan hətta monqol işğalı və əsarəti 
dövründə İslam Şərqinin aparıcı mədəniyyət mərkəzi olaraq qalırdı. Təbiidir ki, bu 
hal Azərbaycanın Hülakülər (Elxanilər) dövlətinin inzibati-siyasi, ictimai-iqtisadi 
mərkəzi olması ilə daha çox bağlı olmuşdur. Hülakülar yerli feodallarla 
yaxınlaşdıqdan, İslam dinini dövlət dini səviyyəsində qəbul etdikdən və bu əməllə 
müsəlman aləminə inteqrasiya olunduqdan sonra “artıq yaradıcılıq məqamının 
yetişdiyini” tam anladılar. Çünki həmin yaradıcılıq fəaliyyəti olmadan onların 
qurduqları dövlətin varlığı təhlükə ilə üzləşə bilərdi. Elxanilər Hülakü xandan 
başlayaraq saray, mədrəsə, rəsədxana, şəhərətrafı yaşayış məntəqələri saldırmağa 
başladılar. 1290-cı ildə Təbrizin ətrafında “Arquniyyə” adlanan şəhərin əsası 
qoyuldu. Qazan xanın hakimiyyəti illərində həmin yaşayış məntəqəsi “Şənbi-
Qazan” adlanmağa başlandı. Bu şəhərcik (“Qazaniyyə”) sonralar xeyli inkişaf etdi. 
Arqun xanın hakimiyyəti zamanında (1284-1291) qala divarlarının ümumi 
uzunluğu 12 min addımdan (11,5 kilometr) ibarət olan Sultaniyyə şəhərinin əsası 
qoyuldu. Elxanilər Təbrizin inkişafına xüsusi qayğı ilə yanaşırdılar. Artıq XIII 
əsrin sonlarına doğru Təbriz Yaxın və Orta Şərqin ən iri sənətkarlıq, ticarət və 
mədəniyyət mərkəzinə çevrilmişdi. Bu zaman Təbrizin qala divarlarının ümumi 
uzunluğu 25 min addım (24 kilometr) idi. “Ehtimal edilə bilər ki, bu dövrdə 
Təbrizin əhalisi 1 milyona yaxın olmuşdur”.
28
 Elxanilərin yaradıcılıq fəaliyyəti bir 
sıra aşağı səviyyəli dövlət xadimlərini də ilhama gətirmiş, onları da bu cür 
fəaliyyətə yönəltmişdi. Məsələn, Hülakülər sarayında baş vəzir olmuş Fəzlullah 
Rəşidəddinin layihəsi əsasında və rəhbərliyi ilə Təbriz yaxınlığında “Rəbi-Rəşidi” 
(“Rəşidiyyə”) adlı yaşayış məntəqəsi yaradılmışdı. Bu məntəqədə 30 min ev vardı. 
“Rəbi-Rəşidi”də 24 karvansara, 1500 dükan, üçmərtəbəli karvansaralar, məscid, 
bazar, hamam, zərbxana, 7 min tələbəsi və 450 müəllimi olan tədris müəssisəsi 
fəaliyyət göstərirdi.
29 
Lakin memarlıq və şəhərsalma sənətinin incisi olan bu 
yaşayış məntəqəsinin çiçəklənməsi uzun sürmədi. 1318-ci ildə baş vəzir Fəzlullah 
Rəşidəddin edam olunduqdan bir qədər sonra (1336-cı ildə) qəzəblənmiş əhali 
kütlələri şəhərciyi talan və viran etdilər. Bu kütləvi əməldən sonra Rəbi-Rəşidi 
süqut etdi.
30
 
Hülakü xanları imperiyada mədəniyyətin inkişaf etdirilməsi üçün geniş 
iqtisadi-maliyyə imkanlarına malik idilər. Onlar beynəlxalq ticarətdən və 
Azərbaycan şəhərlərində sənətkarlıq fəaliyyətindən maksimum səviyyədə gəlir 
əldə etməyə can atırdılar. Qazan xan Kür çayının mənsəbində, Xəzər dənizinin 
sahilində Mahmudabad şəhərini saldırmış, yeni şəhərin inkişaf etdirilməsinə, 
nəticədə sarayın xəzinəsinin zənginləşdirilməsinə çalışmışdı. Lakin Elxanilərin 
bağlıca gəlir mənbəyi və əsas sərmayə qoyuluşu obyekti Təbriz şəhəri olmuşdur. 
“Təbriz şəhərində toplanan tamğa vergisi Elxanilərin Cənubi Azərbaycan 
vilayətlərindən götürdüyü gəlirin ümumi məbləğinin 50 faizini təşkil edirdi”.
31
 
Elxanilər dövründə şəhərlər yarımaqrar səciyyə daşısalar da, ölkənin sənətkarlıq, 
115 
 
ticarət və mədəni həyatında aparıcı rol oynamışlar. Tədqiqatlar sübut etmişdir ki, 
XII əsrin sonu - XIV əsrin əvvəllərində Azərbaycanda 70-dən artıq müxtəlif (iri, 
orta, kiçik) şəhər olmuşdur.
32
 “Arazdan şimalda yerləşən Bərdə və Beyləqan istisna 
olmaqla… bu şəhərlərin çoxunda olmuş, monqol hücumlarının nəticələrini öz 
gözləri ilə görmüş”.
33 
Yaqut əl-Həməvi (1179/80-1229) qeyd edirdi ki, bu zaman 
Azərbaycanda 41 şəhər mövcud idi.
34
 Arazdan şimalda yerləşən bir çox 
Azərbaycan şəhərlərində olmamış ərəb səyyahının məlumatlarının öz gördüklərinə 
uyğun olduğunu buradaca qeyd etmək lazımdır. Mənşəcə Kiçik Asiyalı yunan 
olmuş Yaqut əl-Həməvi 1224-cü ildə yazdığı “Mucəm əl-buldan” (“Ölkələrin 
lüğəti”) adlı əsərində 16 min toponim, habelə Azərbaycanın təqribən 90 yaşayış 
məntəqəsi barədə qısaca məlumat vermişdir
35 
ki, həmin məntəqələrin yalnız 41-i 
“şəhər” kimi qiymətləndirilir. Ərəb müəllifi, həyatının 56 ilini İslam Şərqinin 2 
nəhəng kitabxanasında (Marağa rəsədxanasının və əl-Müstənsiriyyə mədrəsəsinin) 
keçirmiş, böyük Azərbaycan alimi və dövlət xadimi Nəsirəddin ət-Tusinin şagirdi 
olmuş, 50 cilddən ibarət olan “Təlxis məcmə əl-ədəb fi mucəm əl-əlqəb” 
(“Ləqəblər lüğətindəki adların əlifba qaydasında tərtib olunmuş məlumatların 
müxtəsər toplusu”) əsərini yazmış ibn-əl-Fuvati (1244-1326) də Azərbaycan 
vilayətləri, şəhərləri haqqındakı məlumatları ilə dövrün şəhər həyatının təsvirini 
vermişdir. Həmin dövrdə paytaxta və yaxud iqamətgaha çevrilmiş şəhər iqtisadi 
inkişaf (habelə mədəni səviyyə) baxımından digər şəhərləri arxada qoyurdu. Belə 
şəhərlər xeyli hərbi qüvvə ilə qorunurdu. Xüsusi inzibati və siyasi əhəmiyyətə 
malik olan bu şəhərlər iqtisadi məzmunlu imtiyazlara malik idilər.
36
 Bu şəhərlərə 
kənardan daim əhali axını baş verirdi. Məhz buna görə də həmin şəhərlərin əhalisi 
gəlmələrin hesabına durmadan artırdı. 
Dağıntılar, iqtisadi həyatdakı qeyri-mütəşəkkillik halları, aşkar 
soyğunçuluq faktlarının çoxluğu, təsərrüfat həyatının idarəsi işində özbaşınalıq və 
nəzarətsizlik, müəyyən olunmuş vergi sisteminin əslində nəzərə alınmaması “XIII 
əsrin II yarısında - XIV əsrin əvvəllərində Azərbaycanın bir çox şəhərlərinin 
iqtisadiyyatını dağıdan ən mühüm səbəblər idi”.
37 
Azərbaycanın şəhər həyatında 
müəyyən canlanma halları təqribən XIV əsrin 50-ci illərinədək müşahidə 
olunmuşdur. Əsrin 50-ci illərindən XV əsrin əvvəllərinədək olan tarixi dövr 
“Azərbaycanda şəhərlərin aşkar tənəzzülü dövrü kimi qiymətləndirilə bilər”.
38
 
Ümumiyyətlə, XIII əsrin 20-ci illərindən XIV əsrin sonlarınadək olan 
dövr Azərbaycan tarixinin müharibələr, beynəlxalq və daxili səciyyəli çəkişmələr, 
saray çevirilişləri, dağıntılar, əhali üçün sonsuz əzablar ilə zəngin zaman kəsimi 
olmuşdur. Bu hadisələr dövrün mədəni-mənəvi həyatında özünün adekvat əksini 
tapmalı idi. 
Mükəmməllikdən uzaq olan cəmiyyətdə insanların kamilliyə, maddi 
həyatdan daha çox mənəvi aləmə meyli bariz şəkildə aşkara çıxır. Bu cür 
cəmiyyətdə ədəbiyyata, fəlsəfi axtarışlara, səyahətlərə can atanların faizi yüksək 
olur. XIII-XIV əsrlərdə Azərbaycanın mədəni həyatı məhz bu cəhətləri, əlamətləri 
116 
 
ilə diqqəti cəlb edirdi. XIV əsrin əvvəllərində Təbrizin şimal-şərqində yerləşən 
Rəbi-Rəşididə “Darülfünün” təsis olunmuşdu. Bu ali tədris müəssisəsində 7 min 
tələbə təhsil alırdı. Çin, Hindistan, Misir və Şirvandan gəlmiş 50 tanınmış alim 
burada müxtəlif elmlərin tədrisi işi ilə məşğul olurdu. Burada təbiətşünaslıq, tarix, 
təbabət, nücum, məntiq, ilahiyyat şöbələri fəaliyyət göstərirdi. Təbabəti tədris edən 
hər müdərrisin 12 tələbəsi olurdu, təhsil 5 il ərzində davam edirdi. Təhsil müddəti 
başa çatdıqdan sonra məzunlar bir il ərzində Rəbi-Rəşididə xəstələri müalicə 
etməli, əldə etdikləri nəzəri bilikləri təcrübədə tətbiq etməli idilər. Təbabət 
şöbəsinin tələbələri burada olan “Darüş-şəfa”da (“Şəfa evində”) təcrübə keçirdilər. 
Müəssisənin ixtiyarında olan kitabların sayı vəqf hesabına artırdı. Burada müxtəlif 
elm sahələrinə aid olan 60 min nüsxə kitabın saxlanıldığı kitabxana vardı. Həmin 
dövrdə Bakıdakı  Şirvanşahlar sarayında, Ərdəbildəki Şeyx Səfiəddin məqbərəsi 
kompleksində, bir sıra hökmdar saraylarında zəngin kitabxanalar mövcud idi 
Xacə Nəsirəddin Məhəmməd Tusi (1201-1274) bu dövrün ən parlaq elm 
və mədəniyyət xadimi olmuşdur. O, Həmədanda, bəzi mənbələrə görə isə Tus 
şəhərində anadan olmuş, məzmunlu və ziddiyyətli ömür sürmüş, Bağdadda vəfat 
etmişdir. Nəsirəddin Tusi “XIII əsrin elm tarixində nadir hadisədir”.
39 
XIII əsrin 
30-cu illərində Nəsirəddin Tusi Kuhistana gəlmiş, İsmaililər dövlətinin başçısı 
Möhtəşəmin sarayına dəvət olunmuşdu. Sarayda o, hökmdarın önəmli 
müşavirlərindən birinə çevrilmişdi. Onun istedadı, dövlətçilik sahəsindəki bilgiləri 
və bir çox hadisələri öncədən görmə qabiliyyəti sarayda yüksək qiymətləndirilirdi. 
Qeyd olunmalıdır ki, İsmaililər dövləti İslam Şərqində orijinallığı ilə seçilən siyasi 
qurum olmuşdur. Bu dövlət 1090-cı ildə yaranmışdı, mərkəzi Ələmut (İrandadır) 
qalası idi. İran və Suriyadakı bir sıra torpaqlar, qala və qəsrlər həmin dövlətin 
tərkibində olmuşdur. İsmaililər dövləti vaxtilə Səlcuqilərə qarşı mübarizə gedişində 
meydana gəlmişdi. Təbliğat, üsyanlar, bir sıra dövlətlərin əleyhinə təşkil olunan 
qiyamlar, siyasi terror ismaililərin xüsusi mübarizə üsulları idi. Dövlətin banisi 
Həsən Səbbah (1090-1124) olmuşdur. İsmaili hökmdarları vaxtilə monqollara qarşı 
mübarizədə Xarəzmşah Cəlaləddinə (1221-1231) hərtərəfli yardım göstərmişdilər. 
1256-cı ildə Hülakü xan bu dövlətin varlığına son qoydu. Qısa tarixi ekskursdan 
aydın olur ki, Nəsirəddin Tusinin siyasi, elmi fəaliyyətinin əvvəli çox təhlükəli bir 
şəraitə təsadüf etmişdir. Fəaliyyətinin erkən dövründə İsmaililərin sarayında böyük 
nüfuz, mövqe və hörmət qazanmış Nəsirəddin Tusi tezliklə saray fəsadlarının 
qurbanına çevrildi. Kuhistan hökmdarı Nəsirəddin Əbülfəth Əbdürrəhim Əbu 
Mənsur (Nasir) (1257-ci ildə vəfat etmişdir) ona Əbu Əli Misqəveyhin (1030-cu 
ildə dünyasını dəyişmişdir) “ət-Təharə” (“Saflıq”, “Paklıq”) adlı kitabını fars dilinə 
tərcümə etməyi təklif etmiş, Nəsirəddin Tusi isə xüsusi əsər (risalə) yazacağını 
hökmdara bəyan etmiş və mütəfəkkirin bu fikri bəyənilmişdi. 1235-ci ildə 
Nəsirəddin Tusi vəd etdiyi əsərini başa çatdırdı.
40
 “Əxlaqi-Nasiri” (“Nasirin əxlaq 
kitabı”) adlanan bu risalənin ön sözündən aydın olur ki, artıq əsərin yazılıb başa 
çatdırıldığı məqamadək Nəsirəddin Tusinin İsmaili hökmdarı ilə qarşılıqlı 
117 
 
münasibətləri gərginləşmişdi.
41
 Əsərin başa çatdırıldığı - 1235-ci ildə Nəsirəddin 
Tusi həbs olunaraq Əlamut qalasına salındı. Mütəfəkkir bu həbsxanada 20 ildən 
artıq bir müddət ərzində saxlanıldı
42
 və xeyli əsərini bu şəraitdə yazdı. Onun “Tusi” 
ləqəbi təhsil aldığı Tus şəhərindən törəmişdir. Nəsirəddinin ilk müəllimi atası 
olmuşdur. Sonralar o, İbn Sinanın və Bəhmənyar əl-Azərbaycaninin məktəbinə 
mənsub olan alimlərdən təhsil almışdır. “Zici-elxani” (“Elxani cədvəlləri”), 
“Əxlaqi-Nasiri”, “Əxlaqi-Möhtəşəmin”, “Övsafül-əşrəf” (“Alicənab insanların 
xarakterləri və keyfiyyətləri”), “Risaleyi-fəlsəfi” (“Fəlsəfi risalə”), “Qəvaidi-elmi-
tibb” (“Tibb elminin qaydaları”) adlı fəlsəfi, əxlaqi, məntiqi, riyazi, astronomik 
məzmunlu əsərlər onun elmi fəaliyyətinin nəticəsidir. Alimin maliyyə 
məsələlərinə, musiqiyə aid mühüm əsərləri də vardır. Nəsirəddin Tusi Azərbaycan 
mədəniyyət tarixində Marağa rəsədxanasının yaradıcısı, rəhbəri kimi iz 
qoymuşdur. Həmin rəsədxana onun göstərişi və fəal iştirakı ilə 1259-cu ildə 
Marağa şəhəri ətrafındakı yüksək bir yerdə inşa olunmuşdur. Qeyd olunmalıdır ki, 
Elxanilər (Hülakülər) dövlətinin banisi sərkərdə Hülakü xan (1217-1265) İsmaililər 
dövlətinin varlığına son qoyarkən Nəsirəddin Tusini də Əlamut qalasındakı 
həbsxanadan azad etdirmiş, alimi özünə məsləhətçi etmiş, sonralar onun bir sıra 
dəyərli məsləhətləri ilə hesablaşmışdı. İlk elxan alimin Marağa rəsədxanası 
haqqındakı ideyasını da müsbət qarşılamış, bu obyektin qurulması işinə 
himayəçilik etmişdir. Hülakü xanın vəfatından sonra Nəsirəddin Tusinin 
qabiliyyəti, elmi və siyasi tərcübəsi Abaqa xana (1265-1274) da lazım olmuş, o, 
elxanın vəziri vəzifəsini icra etmişdir. Nəsirəddin Tusinin yaratdığı Marağa 
rəsədxanası 53 ilə yaxın bir müddət ərzində fəaliyyət göstərmişdir. Alim elmə, 
təhsilə bağlılıq, sədaqət hissini övladlarına da ötürmüşdür. Onun vəfatından sonra 
Marağa rəsədxanasının fəaliyyətinə oğulları Sədrəddin Əli və Əsiləddin Həsən 
(1317-ci ildə dünyasını dəyişmişdir) başçılıq etmişlər. 
Kainatın öyrənilməsi üzrə mərkəzə çevrilməli olan Marağa rəsədxanası, 
elmi kompleksi 16 binadan ibarət idi. Həmin binalar əsas və yardımçı hissələrə 
ayrılırdı. Astronomik müşahidələrin aparıldığı, elmi avadanlığın yerləşdirildiyi 
binalar birinci qrupu təşkil edirdi. Mədrəsə, kitabxana, emalatxana binaları ikinci 
(yardımçı) qrupa aid idi. 16 binadan yeddisi plan baxımından dairəvi şəkildə inşa 
olunmuşdu.
43
 Binaların mərkəzində rəsədxananın baş qülləsi yerləşirdi. Bu 
qüllənin daxili diametri 22 metr idi. Kompleksə daxil olan kitabxananın sahəsi 330 
kvadratmetrə bərabər olmuşdur.
44
 Yeddi Elxani hökmdarının dövründə fəaliyyət 
göstərmiş Marağa rəsədxanası Yaxın və Orta Şərqin mühüm elm və mədəniyyət 
mərkəzinə çevrilmişdi. “Zici-Elxani” əsəri Nəsirəddin Tusinin Marağa 
rəsədxanasındakı elmi axtarışlarının məntiqi nəticəsi idi. Bu əsərdə çoxlu riyazi, 
astronomik və coğrafi cədvəllər də verilmişdir. Onun “Evklidin həndəsi üsulları” 
kitabından uzun müddət ərzində tədris vəsaiti kimi istifadə olunmuşdur. Nəsirəddin 
Tusinin dünyagörüşünə Əbu Nəsr Fərabinin (870, Fərab-950, Dəməşq) elmi-fəlsəfi 
yaradıcılığı həlledici təsir göstərmişdir. Orta (Mərkəzi) Asiya türklərindən olmuş 
118 
 
Əbu Nəsr Fərabi filosof, ensiklopediyaçı alim olmuşdur. Fəlsəfə və elm 
sahəsindəki uğurları İslam Şərqində bu alimə Aristoteldən sonra “ikinci müəllim” 
(“əl-müəllim əs-sani”) fəxri adını qazandırmışdı. O, “Elmlərin siyahıya alınması” 
adlı risalənin müəllifi kimi daha çox tanınırdı (əsər ərəbcədən bəzi dillərə 
“Elmlərin təsnifatı” adı altında tərcümə olunmuşdur). Əbu Nəsr Fərabi Şərq 
peripatetizminin ən görkəmli yaradıcılarından idi. O, habelə məşhur musiqiçi, 
bəstəkar, yeni musiqi alətlərinin ixtiraçısı olmuş, musiqiyə dair “Kitab əl-musiq əl-
Kəbir” (“Musiqiyə dair böyük kitab”) adlı çoxcildli nəzəri əsər yazmışdır. Elmlərin 
mənşəyi və təsnifatı, məişətə baxış, materiyaya yanaşma, insanın idraki fəaliyyəti 
problemləri, ictimai fəaliyyətdə şüur və onun rolu məsələlərində Əbu Nəsr Fərabi 
irsinin Nəsirəddin Tusiyə daha güclü təsir göstərdiyi aşkardır. Cəmiyyətin 
quruluşunun və Şərq xalqlarının ictimai-siyasi həyatının öyrənilməsi məsələlərində 
Orta Asiya mütəfəkkirinin Azərbaycan aliminə həlledici təsiri danılmazdır. 
Dövlətçilik məsələlərində Xacə Nəsirəddin Tusi zəmanəsinin arif adamlarından 
biri kimi tanınmışdı. Onun məsləhətlərindən bir çox hökmdarlar faydalanmağa 
çalışmışlar. Monqollar Əlamut qalasına hücum edərkən Kuhistan ismaililərinin son 
hökmdarı Rüknəddin Hürşahın baş məsləhətçisi Nəsirəddin Tusi olmuşdur. 
“Hülakünün Ərəb Xilafətinə son qoymaq üçün Bağdada hücum etməsinin də əsas 
səbəbkarı Tusi olmuşdur”.
45
 
Nəsirəddin Tusi məhsuldar alim idi. Onun elmin müxtəlif sahələrinə həsr 
olunmuş 76 əsər müəllifi olduğu məlumdur.
46 
Nəsirəddin Tusinin “Əxlaqi-Nasiri” 
əsərindən Yaxın və Orta Şərqdə uzun müddət ərzində etika (əxlaq) dərsliyi kimi 
istifadə olunmuşdur. Mütəfəkkir məhz bu əsərinə görə cəzalandırılmış, həyatının 
20 ildən çox qismini Əlamut qalasında keçirmişdi. “Əxlaqi-Nasiri” 3 məqalə, 30 
fəsildən ibarətdir və burada müəllifin fəlsəfi, əxlaqi, ictimai-siyasi baxışları öz 
əksini tapmışdır. Nəsirəddin Tusi yazdığı bu əsərinə tənqidi yanaşmış, 1232-1273-
cü illər ərzində onu ən azı üç dəfə yenidən təkmilləşdirmişdir. “Əxlaqi-Nasiri” 
demək olar ki, özündən əvvəl Yaxın və Orta Şərqdə hökm sürən əxlaqi-fəlsəfi 
fikirlərə yekun vurmuş, bunların yığcam icmalını verməklə Tusi öz orijinal 
fikirlərini də buraya əlavə etmişdir. Ona görə də heç də təəccüblü deyildir ki, biz 
son yeddi yüz il müddətində fars dilində “Əxlaqi-Nasiri” kimi ikinci bir orijinal 
əsərin yaranmasına hələlik təsadüf etmirik”.
47
 Əsərin I məqaləsində əxlaqın 
saflaşdırılması, ikinci məqaləsində “evqurma” qaydaları, üçüncü məqaləsində isə 
“ölkə (şəhərləri) idarəetmə qaydaları haqqında bəhs olunur. “Əxlaqi-Nasiri”nin 
ictima-isiyasi məsələlərə həsr olunan hissələri xüsusilə maraqlıdır. İctimai-siyasi 
problemlərin həllində Nəsirəddin Tusi üçün “ədalət” başlıca prinsipdir. “Dövlət 
yalnız ədalət əsasında uzun müddət yaşaya bilər. Ədalətin birinci şərti odur ki, 
xalqın müxtəlif təbəqələri arasında uyğunluq yaradılsın. İnsanın sağlamlığı dörd 
ünsür arasındakı tənasüblükdə olduğu kimi, cəmiyyət arasındakı uyğunluq da dörd 
sinfin qarşılıqlı müvafiqliyində olar”.
48
 “Qələm əhli” (ziyalılar); “qılınc əhli” (ordu, 
hərbçilər); “müamilə əhli” (tacirlər, sənətkarlar); “ziraət əhli” (əkinçilər, 
119 
 
maldarlıqla məşğul olanlar) Nəsirəddin Tusinin nəzərdə tutduğu “dörd sinfə” 
mənsub idilər.
49
 Əsər müəllifi xüsusilə qeyd edirdi ki, dövləti hər bir şəxs idarə 
etmək iqtidarında deyildir: “Həqiqətdə hökmdarlıq o adama yaraşar ki, dünya 
xəstələndikdə onu müalicə edə bilsin, sağlam olduqda səhhətini qoruya bilsin, 
çünki hökmdar dünyanın həkimi yerində olar. Xəstəlik isə iki şeydən törəyər: biri 
ölkədə qəddar şahlıq olanda, digəri ölkə özbaşına buraxılanda”.
50
 Nəsirəddin Tusi 
dövrünün bir çox ziyalıları kimi poetik yaradıcılıqla da məşğul olmuşdur. O, 
Elxani hökmdarı Abaqa xanla birlikdə Bağdada səfəri zamanı vəfat etmiş, oradaca 
dəfn olunmuşdur. Nəsirəddin Tusinin qəbrinin üzərində “elmin köməkçisi, elm 
ölkəsinin şahı, dövr anası belə oğulu hələ dünyaya gətirməmişdir” fikirləri həkk 
edilmişdir. 
XIV əsrin əvvəllərində Təbriz yaxınlığındakı Şənbi-Qazanda da böyük bir 
rəsədxana tikilmişdi. Tanınmış alim İzzəddin Əbu Məhəmməd Əbdülvahab nücum 
elminə aid olan “ət-Təzkirə” (“Tərcümeyi-hal”) əsərini yazmışdı. Xacə Fəzlullah 
Rəşidəddin (1247-1318) elmin müxtəlif sahələrindən bəhs edən 24 cildlik “Əl-əhya 
vəl-əsar” (“Əsrlərin bərpası”) adlı ensiklopedik əsər yaratmışdı. O, habelə “Cami 
ət-təvarix” (“Salnamələr məcmuəsi”, “Tarixlər toplusu”), “ər-Risalət əs-
sultaniyyə” (“Sultanlar haqqında risalə”) adlı əsərlərin müəllifidir. Rəşidəddin 
Fəzlullah Əbülxeyr Həmədani elmi ədəbiyyatda “İran alimi, dövlət xadimi” kimi 
təqdim olunsa da Azərbaycanın mədəni təkamülü prosesində bənzərsiz izi qalmış 
şəxsiyyətlərdəndir. O, alim, həkim, tarixçi, dövlət xadimi idi. Xacə Fəzlullah 
Rəşidəddin Abaqa xanın dövründə (1265-1282) dövlət işlərinə cəlb olunmuş, 
Qazan xanın, Ulcaytunun və Əbu Səidin vəziri olmuş, mərkəzi dövlət aparatına 
tabe olmayan monqol-türk əyanlarına qarşı fəal mübarizə aparmış, Qazan xanın 
islahatlarının təşəbbüskarı olmuşdur. O, bir sıra yaşayış mərkəzlərinin 
yaradılmasında və abadlaşdırılmasında iştirak etmiş, Ulcaytunun ölümündə 
günahlandırılaraq edam olunmuşdur. Ümumdünya tarixini əks etdirən, 24 cildlik 
“Cami ət-təvarix” əsəri onun başçılığı ilə 1310-1311-ci illərin qovşağında başa 
çatdırılmışdır. Bu əsər “orta əsr Şərqinin ən əhəmiyyətli yazılı abidəsidir”.
51
 Xacə 
Rəşidəddin “Cami ət-təvarix” əsərini Ulcaytu Sultan Məhəmmədə təqdim edərkən 
müqabilində o qədər soyurqal və hədiyyə aldı ki, heç bir padşah o qədər ənam 
verməmişdi”.
52
 Bu əsər “Təbrizdə yazılmaqla bir növ Yaxın və Orta Şərqdə 
Azərbaycan tarixşünaslıq məktəbində yeni bir mərhələ əmələ gətirdi və sonrakı 
tarixşünaslıq üçün zəmin yaratdı”.
53
 Xacə Rəşidəddinin göstərişinə əsasən 
“Tənsuqnamə” (“Nadir əşyalar haqqında kitab”) əsəri Rəbi-Rəşididə Çin dilindən 
ərəbcəyə tərcümə olunmuşdu. Fəzlullah Rəşidəddinin “Məkatibat” (“Məktublar”) 
adlı əsəri də mövcuddur. 
Alim, filosof və əczaçı Mahmud ibn İlyas 1260-cı ildə “Elmi tibb” (“Tibb 
elmi”) əsərini yazmışdı. Sədi Ərdəbili və Şükrullah Şirvani də dövrün tanınmış 
həkimlərindən olmuşlar. Şeyx Abdulla Şəbüstəri və Məhəmməd Təbrizi həmin 
dövrün məşhur riyaziyyatçıları idilər. Şeyx Mahmud ibn Əbdülkərim Şəbüstəri-
120 
 
Təbrizi (1287-1320) “Gülşəni-raz” (“Sirlər gülşəni”), “Səadətnamə” əsərlərinin 
müəllifidir. O, fəlsəfədə panteizmin görkəmli nümayəndəsi, ensiklopedik alim, 
mütəffəkkir idi. Şeyx Mahmud Şəbüstəri Misirə, Suriyaya, Hicaza səyahət etmiş, 
qədim yunan fəlsəfəsinin ərəbcəyə tərcümə olunmuş nümunələrini mükəmməl 
öyrənmişdi. Alim mütəzililik, sufilik, zərdüştilik, bütpərəstlik, xristianlıq, İslam və 
başqa dinləri, dini-əxlaqi cərəyanları təhlil etmişdir. Şeyx Mahmud Şəbüstəri 
“Şühədanamə” (“Şəhidlər haqqında kitab”), “Miratül-mühəqqəqin” (“Həqiqət 
axtarışlarının güzgüsü”), “Həqqül-yəqin fi-mərifəti rəbbül-aləmin” (“Aləmləri 
yaradanı tanıtdırmaq üçün gerçək həqiqət”) əsərlərində başlıca fəlsəfi, dini, əxlaqi 
baxışlarını izhar etmişdir. Onun “Səadətnamə” məsnəvisi 3 min beytdən ibarətdir. 
Şeyx Şəbüstəri “Gülşəni-raz” məsnəvisini “Hüseyni” təxəllüslü Əmir Hüseynin 
verdiyi suallara cavablar şəklində yazmışdır. Alim hər suala ixtisarla cavab 
vermişdir. Bu cavabların hamısı 993 beytdir. “Şeyx Mahmud həqiqət yolçularının 
Kəbəsi, dinin səadəti və fəxri olaraq Azərbaycanın məşhur ariflərindəndir… Sultan 
Məhəmməd Xudabəndənin və Əbu Səid Bahadırxanın zamanında Təbrizdə 
alimlərin və fəzilət sahiblərinin rəhbəri kimi qəbul olunmuş bir şəxsiyyət idi… 
Şeyx Mahmudun qəbrinin üstünə iki böyük mərmər daşı qoyulmuşdur. Bu daşların 
birinin üstündə aşağıdakı sözlər yazılmışdır: “Yüksək rütbəli şeyx qəməri 720 
(1320)-ci ildə otuz üç yaşında fani dünyadan əl çəkib, əbədi dünyaya köçmüşdür”. 
Mövlana Şəbüstəri ömrünün çoxunu səyahətdə keçirmiş, bir çox alimlər və 
ariflərlə görüşmüş, onlarla məktublaşmışdır”.
54
 
1204-1276-ci illərdə yaşamış Azərbaycan filosofu Nəcməddin Əli ibn 
Ömər ibn Əli Qəzvini “Katibi” və “Dəbiran” (“Müəllim”) adları ilə tanınırdı. O, 
Nəsirəddin Tusinin məsləkdaşlarından olmuşdur. Bu filosof Nəsirəddin Tusinin 
dəvətilə Marağa rəsədxanasında çalışmışdır. Nəcməddin Qəzvini fəlsəfəyə, 
təbabətə, məntiqə və digər elmlərə həsr olunmuş 14 əsərin müəllifidir. Onun 
“Katibin şübhələri” əsəri həmin dövrdə Yaxın və Orta Şərqdə məşhur idi. 
Ümumiyyətlə, monqol əsarəti, Əmir Teymurun viranedici yürüşlərinə qarşı 
mübarizənin kəskinləşməsi dövrün ideoloji həyatında müxalifət cərəyanını 
gücləndirmiş, bu cərəyanın miqyasını genişləndirmişdi. Onunla rəsmi ideologiya 
arasında uçurum daha da dərinləşmişdi. XIII-XIV əsrlərdə peşəkar fəlsəfənin 
inkişafı müşahidə olunurdu. Peripatetik fəlsəfi meyl daha qabarıq surətdə nəzərə 
çarpırdı. Bu fəlsəfi istiqamət qədim Şərq və qədim yunan fəlsəfəsinin ənənələrinin 
sintezindən ibarət idi. “Həmin tarixi dövrün və sonrakı əsrlərin fəlsəfəsinin inkişaf 
xüsusiyyətlərindən biri peripatetizm fəlsəfəsinin bidətçi (sufilik, hürufilik, 
nöqtəvilik) cərəyanların mistik panteist fəlsəfəsi ilə tədricən yaxınlaşması, 
qarşılıqlı surətdə bir-birinə sirayət etməsi olmuşdur”.
55
 Marağa rəsədxanası, “Dar 
üş-şəfa” və başqa əzəmətli elm ocaqlarının varlığı Azərbaycanın fəlsəfi fikrinin 
inkişafı prosesinə böyük təsir göstərmişdir. XIII-XIV əsrlərdə Azərbaycanda 
peripatetik fəlsəfə Siracəddin Urməvinin, Əfzələddin Xunəcinin, Nəsirəddin 
Tusinin, Səfiəddin Urməvinin əsərləri ilə təmsil olunmuşdur. Onların əsərlərində 
121 
 
fəlsəfi problemlərlə yanaşı nücum, təbabət, riyaziyyat, məntiq və hüquq məsələləri 
də mühüm yer tuturdu. 
1198-ci ildə Urmiyada anadan olmuş, 1283-cü ildə Konyada dünyasını 
dəyişmiş Siracəddin Mahmud ibn Əbubəkr Urməvi fəlsəfəyə, məntiqə və digər elm 
sahələrinə dair əsərlərin müəllifidir. O, Mosulda Kəmaləddin Musa ibn Yunisdən 
təhsil almış, sonralar Dəməşqdə yaşamış, Konya şəhərinə köçərək orada baş qazı 
vəzifəsini icra etmişdir. Mənbələrdə onun fəlsəfə və məntiqə dair 10-dan çox 
əsərinin adı çəkilir.
56
 “Mətali əl-ənvar” (“Nurların doğuluşu”), “Lətaif əl-hikmə” 
(“Hikmət incəlikləri”), “Bəyan əl-həqq” (“Haqqın bəyanı”), “Risalə fi-əmsilət ət-
təarud” (“Ziddiyyətlərin misallarına dair risalələr”) həmin əsərlər sırasındadır. Orta 
çağların görkəmli filosofları onun “Mətali əl-ənvar” əsərinə 30-dan artıq şərh və 
haşiyə yazmışlar. Alim öz əsərlərində təbabətə, insan orqanizmi ilə bağlı olan 
məsələlərə mühüm yer vermişdir. 
Tacəddin Məhəmməd ibn Hüseyn Urməvi (1177-1255) bu dövrün 
tanınmış Azərbaycan mütəfəkkiri, fəqihi, mütəkəllimi olmuşdur.
57
 O, Bağdadın 
Şərəfiyyə mədrəsəsində dərs demiş, dərin biliyi ilə məşhurlaşmışdı. Tacəddin 
Urməvi 1219-ci ildə tamamladığı “Kitab əl-hasil min əl-məhsul” (“əl-məhsuldan 
hasil olunmuş kitab”) əsərini Fəxrəddin Razinin “əl-Məhsul” əsəri əsasında 
yazmışdı. O, 1228-ci ildə Fəxrəddin Razinin digər əsərini – “ər-risalət ət-
kəmaliyyə fi-l-həqaiq əl-ilahiyyə” (“İlahi həqiqətlərə dair kamal risaləsi”)ni 
farscadan ərəb dilinə tərcümə etmişdir. Əfzələddin Məhəmməd ibn Namavər 
Xunəci (1193-1248) məşhur Azərbaycan məntiqşünası, filosofu, təbiətşünası, 
təbibi və hüquqşünası idi. O, ilk təhsilini Xalxal vilayətinin Xunəc məntəqəsində 
almış, daha dərin elmi biliklərə yiyələnmək məqsədilə Yaxın Şərq ölkələrini 
gəzmişdir. Əfzələddin Xunəci hikmət (fəlsəfə) elmini və Şəriəti mükəmməl 
səviyyədə öyrənmişdi. Əfzələddin Xunəci fəlsəfi fənləri, təbabəti tədris etmiş, 
sonralar Misirdə baş qazı vəzifəsində çalışmışdır. Alimin xeyli fəlsəfi məzmunlu 
əsəri vardır. “Onun ən məşhur əsərlərindən “Mucəz”, “Cüməl” və “Kəşfül-
əsrar”dan ibarət trilogiyadır. Hamısı məntiqə aiddir. Bu əsərə bir çox görkəmli 
alimlər izahlar və əlavələr yazmışlar”.
58
 Əfzələddin Xunəci Şərq peripatetizminin 
görkəmli nümayəndəsidir. O, fəlsəfədə Əbunəsr Fərabi, İbn Sina və Əbülhəsən 
Bəhmənyar məktəbinin layiqli davamçılarından olmuşdur. Azərbaycan alimi 
Qahirədə vəfat etmiş və “əl-Qurafə”də dəfn edilmişdir. Nəsirəddin Tusinin fəlsəfi 
görüşləri öz əksini onun “Əsas ül-iqtibas” (“Biliklərin mənimsənilməsinin 
əsasları”), “Təcrid əl-kəlam” (“Kəlamdan seçmələr”), “Təcrid dər məntiq” 
(“Məntiqdən seçmələr”), “Əzəl və əbəd” (“Başlanğıc və son”), “Məkan və zaman”, 
“Əxlaqi-Nasiri” əsərlərində tapmışdır. Nəsirəddin Tusi iddia edirdi ki, Kainat dörd 
maddi ünsürdən ibarətdir və əbədidir. Onun fəlsəfəsində Allah əzəli varlıq, vahid 
gerçəklik, bütün varlığın mənbəyi olan zəruri mahiyyətdir. Filosofun dini və 
ictimai-siyasi baxışlarında etiqadla bidətçilik, teokratiya ilə demokratik quruluş 
arasında tərəddüd aşkardır. 
122 
 
Şeyx Səfiəddin İshaq Ərdəbili (1252-1334) Azərbaycan tarixində 
müstəsna rolu olmuş Səfəvi nəslinin banisidir. O, 6 yaşında atasını itirmiş, dini 
təəssübkeşlik ruhunda böyümüşdür. Şeyx Səfiəddin sonralar Şiraza getmiş, 
Rüknəddin Beyzavi və Əmir Abdullahdan İlahiyyat elmlərini öyrənmişdir. O, 
Əmir Abdullahın məsləhətinə əsasən lənkəranlı Şeyx Zahidi özünə mürşid seçmiş, 
mürşidinin qızı ilə evlənmiş, tezliklə böyük nüfuz qazanmışdı. Çoxlu müridi və 
mülkləri olan Şeyx Səfiəddinlə Elxani hökmdarları Ulcaytu Məhəmməd, Əbu Səid, 
vəzir Fəzlullah Rəşidəddin, Əmir Çoban və digər siyasi xadimlər yaxşı 
münasibətlər saxlamağa çalışmışlar. Geniş  kütlələr arasında yayılmış 
ideologiyanın banisinin böyük nüfuzu bu halın başlıca səbəbi olmuşdur.
59
 
Təvəkküli ibn İsmayıl ibn Hacı Məhəmməd Ərdəbilinin (Bəzzazın) “Mükaşigül-
qülub və səfvətüs-səfa” (“Qəlbləri açan və saflaşdıran”) adlı əsərində Şeyx Səfinin 
tərcümeyi-halı, sülaləsi haqqında geniş məlumat vardır.
60
 
Şəmsəddin (Şəms) Məhəmməd ibn Əli ibn Məlikdad Təbrizi (1272-ci ildə 
dünyasını dəyişmişdir) bü dövrün görkəmli Azərbaycan şairi, mütəfəkkiri, 
müəllimi idi. O, sufiliyin ən məşhur simalarından olmuş, “mürşidi-kamil” adını 
almışdı. Cəlaləddin Rumi özünü onun şagirdi hesab edirdi. Tarixi mənbələrdə 
Şəms Təbrizinin həyatı haqqında məlumat çox az və ziddiyyətlidir. Şəms Təbrizi 
çoxlu səfərlər etmiş, əsasən karvansaralarda məskən salmışdır. Mütəfəkkir şair 
1244-cü ildə Konya şəhərinə gəlmiş, Cəlaləddin Rumi ilə dostlaşmışdır. Şəms 
Təbrizi yeni dostuna güclü mənəvi təsir göstərmiş, bu dostluqdan narazı qalanlar 
ehtiyatlanaraq Şəmsi quyuya atmış, öldürmüşdülər. Şəmsin sirli ölümündən sonra 
Cəlaləddin Rumi onun xatirəsini əziz tutaraq “Şəms” təxəllüsü ilə böyük bir şeir 
divanı yaratmışdır. Şəms Təbrizinin “Məqalat” (“Deyimlər”) adlı əsərini isə onun 
müridləri toplayaraq “Məqalatı-Şəms Təbrizi” (“Şəms Təbrizinin deyimləri”) 
kitabı halına salmış, bu əsərdəki fəlsəfi, elmi görüşləri geniş yaymışlar. Bu dövrdə 
ismaili təlimi müəyyən nüfuz dairəsinə malik idi və Şəms Təbrizi həmin təlimin 
başlıca təbliğatçılarından biri olmuşdur. İsmaililik hürufiliyin, nöqtəviliyin, 
qızılbaşlığın, “Əliallahi” təliminin təşəkkül tapmasına müəyyən təsir göstərmişdir. 
Şəms Təbrizinin güclü ideya-mənəvi təsirinə məruz qalmış Cəlaləddin Rumi 
(1207-1273) 6 kitabdan ibarət olan “Məsnəvi”nin (31 mindən artıq beytdən 
ibarətdir), “Divani-Kəbir”in (“Böyük divan”ın) müəllifidir. Onun “Divan”ında 
2073 qəzəl toplanmışdır (44 min beytə yaxındır). Cəlaləddin Ruminin “Divan”ı 
ədəbi əsərdən daha çox fəlsəfi abidə kimi diqqəti cəlb edir. Onun 4 min beytdən 
artıq şeirləri isə fəlsəfi, lirik rübailərdən (dördlüklərdən) ibarət olan kitabına 
daxildir. Cəlaləddin Ruminin müxtəlif şəxslərə ünvanlanmış 140 məktubu vardır. 
Mütəfəkkirin poetik irsi ümumiyyətlə 80 minədək beytdən ibarətdir və bu zəngin 
irsdə Azərbaycan filosofu, alimi Şəms Təbrizinin həlledici təsiri aydın surətdə 
nəzərə çarpır. Cəlaləddin Rumi də sağlığında ikən hücum və təqiblərə məruz 
qalmış, ilahiyyatçılar onun əsərlərini “bidətçi” təlimin təhlükəli faktları kimi 
təqdim etmişlər. Şairi fiziki divandan yalnız onun böyük nüfuzu və əhali arasındakı 
123 
 
böyük hörməti xilas etmişdi.
61
 Cəlaləddin Ruminin belə nüfuzu və hörmətinin 
mənbəyi onun Şəms Təbrizi ilə 3 aylıq davamlı elmi-fəlsəfi mükaliməsində, 
ünsiyyətində olmuşdur. “3 ayın tamamında Cəlaləddin Rumini tanıyanlara elə 
gəlmişdir ki, o, dünyasını dəyişmiş, onun simasında isə başqa bir şəxs dünyaya 
gəlmişdir… Şəmsəddin Təbrizi onu elə bir aləmə dəvət etmişdi ki, heç bir türkə və 
ərəbə heç yuxuda da bu cür aləmdə olmaq nəsib olmamışdı”.
62
 
XIII-XIV əsrlərdə bir sıra fəlsəfi-dini təlimlər meydana çıxdı və tezliklə 
geniş əhali kütlələrini özünə cəlb edərək mənəvi qüvvədən maddi qüvvəyə 
çevrilməyə başladı. Təbiidir ki, həmin təlimlər təsadüfən və birdən meydana 
gəlməmiş, əski mütərəqqi baxışlar əsasında formalaşmışdı. Hürufilik bu təlimlər 
arasında xüsusilə fərqlənirdi. Hürufiliyin ideya mənbələri ilk növbədə Şərqin 
bidətçi fəlsəfi təlimləri, xüsusilə sufi və ismaili təlimləri olmuşdur. Onun təşəkkül 
tapmasında Şərq peripatetizminin də müəyyən rolu vardır. Hürufilik fəlsəfəsinə 
yunan təsiri də məhz Şərq peripatetizmi vasitəsilə olmuşdur. XIV əsrin sonlarından 
geniş yayılmağa başlamış hürufiliyin vətəni Azərbaycan idi. Təlimin banisi və 
hərəkatın ilk rəhbəri Fəzlullah Nəimi (1339/40-1394) 1387-ci ildə ilk dəfə olaraq 
Azərbaycanda yeni cərəyanın başlıca müddəalarını bəyan etdi. Məhz buna görə də 
hürufilər Azərbaycanı “sərzəmine-restaxiz” (“oyanmış torpaq”) adlandırırdılar. 
Nəimi Şihabəddin Fəzlullah Təbrizi-Astrabadi bu dövrün bənzərsiz Azərbaycan 
mütəfəkkiri, şairi olmuşdur. Hürufilik təriqətinin əsasını qoyduğuna görə İslam 
Şərqində onu “əl-hürufi” adı ilə tanıyırdılar. Nəimi hürufiliyin nəzəri əsaslarını 
“Cavidani-Səğir”, “Ərşnamə”, “Məhəbbətnamə”, “Novmnamə” əsərlərində və 
“Divan”ında şərh etmişdir. Onun başlıca əsəri “Cavidani-Kəbir”dir 
(“Cavidannamə”). Hürufiliyə görə, Allahın təbiətdə, əşyada, xüsusilə insanda 
təcəssümü əsasdır. Hürufilər Allahın Fəzlullahda təcəssüm etməsinə və onun 
yerdəki ədalətsizliyi aradan qaldıracağına inanırdılar. Fəzlullah Nəimiyə görə, ərəb 
əlifbasındakı 28 və fars əlifbasındakı 32 hərf məhəbbətin və gözəlliyin əsasıdır. 
Onun fikrincə, aləm dərk ediləndir və aləmin dərk olunması insanın fəaliyyətinin 
ümdə məqsədidir. Fəzlullah Nəimi Teymurləngin əmrilə onun oğlu Miranşah 
tərəfindən həbs olunmuş və Əlincə (Naxçıvandadır) qalasında edam edilmişdir.
63
 
Mütəfəkkir həbsdə olarkən “Vəsiyyətnamə”sini yazmış, hürufi təliminin gələcək 
nəsillərə çatdırılması arzusunu və mübarizənin davam etdirilməsi zərurətini bəyan 
etmişdir. Nəimi hürufilik təlimini təqribən 1385-1386-cı illərdən təbliğ etməyə 
bağlamış, bu təlimin kütləviləşərək maddi qüvvəyə çevrilməsinə çalışmışdır. Onun 
yaxın dostlarından olmuş Şeyx Əbülhəsən “Cavidannamə” əsərini 1399-cu ildə 
nəzmə çəkmişdir. 1394-cü ildə Fəzlullah Nəimi edam olunduqdan sonra onun 
“Vəsiyyətnamə”sinə əsasən İmadəddin Nəsimi (1369-1417) Təbrizə, sonra isə 
Anadoluya getmiş, hürufilik baxışlarını geniş təbliğ etməyə başlamış və buna görə 
də dəfələrlə zindanlara salınmışdı. Şamaxıda anadan olmuş, ilk mükəmməl 
təhsilini də burada almış, ilk şeirlərini “Hüseyni” təxəllüsü ilə yazmış, 1394-cü ildə 
Şirvana gələrək hürufilik təlimini təbliğ edən Fəzlullah Nəimi ilə görüşərək ona 
124 
 
bağlanmış, bədii yaradıcılığında hürufilik təlimini geniş surətdə işıqlandırmış
64 
İmadəddin Nəsimi ömrünün son illərini Suriyanın Hələb şəhərində keçirmiş, orada 
təbliğatla məşğul olmuş, həbs edilmiş və oradaca bidətçilikdə təqsirləndirilərək 
edam olunmuşdur. Nəsiminin ilk şeirlərini “Hüseyni” təxəllüsü ilə yazması 
təsadüfi deyildi: Bu təxəllüs şairin X əsrdə Bağdadda bidətçilikdə təqsirləndirilərək 
edam olunmuş Həllac Mənsur Hüseyninin sufi görüşləri təbliğ etməsi ilə bağlı idi. 
Orta çağların İslam Şərqinin əksər ədibləri kimi İmadəddin Nəsimi də elmi, fəlsəfi, 
əxlaqi, ictimai-siyasi baxışlarını poetik, bədii formada ifadə etmişdir. 
Məhəmməd ibn Hinduşah Naxçıvani XIII əsrin sonlarından XIV əsrin 
ikinci yarısınadək yaşamış Azərbaycan alimi, dövlət xadimi olmuşdur. O, 
Bağdadın Müstənsiriyyə mədrəsəsində təhsil almış, qardaşı Seyfəddin Əmir 
Mahmud Kaşanda hakim olduğuna görə İranın müxtəlif şəhərlərində və İraqi-
Əcəmdə yaşamışdır. Alim Elxanilər dövründə mühüm vəzifələrdə çalışmış,
65
 ərəb, 
türk və fars dillərini mükəmməl bilmiş, şeirlər yazmış, fars dilində nəsrin ən yaxşı 
nümunələrini yaratmışdır. Onun fars dilində yazdığı “Təcarüb əs-sələf” 
(“Sələflərin təcrübələri”) əsəri Azərbaycanın və bəzi Yaxın Şərq ölkələrinin 
ictimai-siyasi tarixinə həsr olunmuşdur. Alimin yazdığı “Sihah əl-Əcəm” 
(“Əcəmin etibarlısı”, “mötəbəri”) əsərində 4000 sözü əhatə edən farsca-türkcə 
(azərbaycanca), fars dilinin Azərbaycan (türk) və ərəb dillərində izah olunan ilk 
qrammatikası verilmişdir. Məhəmməd ibn Hinduşah Naxçıvani “Dəstur əl-katib fi 
təyin əl-məratib” (“Dərəcələrin təyinində katibin göstərişləri”) əsərinin müəllifidir. 
Alim bu əsəri 1366-cı ilin aprelində “tam şəkildə sona yetirmişdir”.
66
 XIV əsrin 
20-ci illərində Təbrizə gələrək Hülakülər dövlətində müxtəlif vəzifələrdə çalışmağa 
başlamış Məhəmməd Naxçıvani tezliklə vəzir Fəzlullah Rəşidəddinin oğlu 
Qiyasəddin Rəşidi ilə dostlaşmış, onun münşisi və nədimi kimi fəaliyyət 
göstərmişdir. Qiyasəddin dostunu Sultan Əbu Səidə tanıtdırmış, hökmdar isə 
Məhəmmədin dövlət quruluşu və idarə sistemini əks etdirən xüsusi əsər yazması 
barədə fərman vermişdi. Beləliklə, Məhəmməd ibn Hinduşah Naxçıvaninin bu 
əsərinin təqribən 30 illik elmi fəaliyyətin nəticəsi olduğu bəlli olur. “Məhəmməd 
Naxçıvaninin əsas fəaliyyət dairəsi münşiliklə (katibliklə) bağlı olmuşdur. Bu 
sahədəki fəaliyyətinə görə ona “Şəms-i Münşi ən-Naxçıvani” ləqəbi verilmişdir”.
67
 
O, Cəlairi hökmdarı Sultan Üveysin vaxtında “Ölkənin baş qazisi” vəzifəsini icra 
etmişdir. “Dəstur əl-katib” Məhəmməd Naxçivanini İslam Şərqində 
məşhurlaşdırmış əsərdir. “Dəstur əl-katib”in Cəlairilər dövrü üçün əhəmiyyəti 
“Siyasətnamə”nin Səlcuqilər, “Came ət-təvarix”in Elxanilər dövrü üçün 
əhəmiyyəti ilə eyni səviyyədə durur”.
68
 Cəlairi hökmdarı Sultan Şeyx Üveysə həsr 
olunmuş bu əsər giriş, 2 hissə və nəticədən ibarətdir. Əsərdə vergi və 
mükəlləfiyyətlər, sənətkarlıq və ticarət, maliyyə və məhkəmə orqanları, dövlət 
idarələrində çalışanların vəzifə və imtiyazları, görkəmli dövlət, elm və mədəniyyət 
xadimlərinin həyatı və s. haqqında müfəssəl məlumatlar vardır. 
125 
 
XIII-XIV əsrlərdə də dini vəzifələrdə xidmət etmiş, İslamın başlıca 
müddəalarını mükəmməl səviyyədə bilmiş, ilahiyyatçı-alim kimi tanınmış şəxslər 
İslam Şərqində xüsusi hörmətə malik idilər. Vəzir ibn Hamid Cəfəri-Təbrizi (1174- 
1248) Ərdəbildə anadan olmuşdur. O, Nizamiyyə mədrəsəsində tədrislə məşğul 
olmuş, Qurana bir neçə cilddən ibarət olan təfsir yazmışdır. Alim Məkkəyə getmiş, 
vəfatınadək orada yaşamışdır.
69
 
Qiyasəddin Məhəmməd ibn Xacə Rəşidəddin XIV əsrin ziyalılarından, 
incəsənət himayəçilərindən, dövlət xadimlərindən biri olmuşdur. O, bir çox 
elmlərdə uğurlar qazanmışdı. “O, səlis dilə, aydın danışığa, gözəl xislətə, xoş 
qərihəyə, pak ürəyə və iti zehnə malik olmuşdur”.
70
 Qiyasəddin gəncliyində 
Məkkəni ziyarət etmiş, Sultan Əbu Səid Bahadırxanın vəfatından sonra Dəməşq 
əmiri Xacə Çoban oğlu 1327-ci ildə ona vəzirlik vəzifəsini tapşırmışdır. 
Qiyasəddin bu hökmdarın ölümünədək ona vəzirlik etmiş və bundan sonra Arpa 
xanın hakimiyyəti zamanı 6 ay vəzirlik vəzifəsində çalışmış, 1336-cı ildə həbs 
olunmuş və 3 gündən sonra öldürülmüşdür. Dövrün bir neçə məşhur əsəri ona ithaf 
olunmuşdur. Əvhədi Marağayinin “Cami-Cəm” əsəri də bu qəbildəndir. 
“Qiyasəddin Təbrizin Qiyas məhəlləsindəki “Qiyasiyyə” mədrəsəsinin və hal-
hazırda “Xamnə” adlanan “Qiyasabad” qəsəbəsinin əsasını qoymuşdur”.
71
 
Qiyasəddin Köcəc-Qiyasəddin Xacə Şeyx Məhəmməd (1376-cı ildə vəfat 
etmişdir) Məlik Əşrəfin, Sultan Üveysin və Sultan Hüseynin dövründə baş 
şeyxülislam olmuşdur.  Məlik Əşrəfin ona münasibəti pis olduğuna görə bir 
müddət Dəməşqdə, Şamda və Bağdadda yaşamışdır. Misirdə ona xüsusi hörmət 
bəslənirdi. Ona “Təbrizin Köcəcindən olan Şeyx Qiyas, böyük Allah onun 
bərəkətli və yüksək qiymətli müsahibəsini hamıya qismət etsin” - deyə müraciət 
edərdilər”.
72
 Dövlətşah Səmərqəndinin yazdığına görə, o zaman Köcəcinin divanı 
İraq və Azərbaycanda geniş yayılmışdı. Onun divanı Sultan Üveysin mədhinə həsr 
etdiyi şeirlərlə birlikdə on min beytdən ibarətdir. 
Əbdüssəməd Nizaməddin Təbrizi (1304-1360) Quranın qiraəti, izahı 
sahəsində məşhur olmuşdur. O, Quranın 7 cür qiraəti haqqında Şatibinin 1173 
beytdən ibarət olan qəsidəsinə 520 beytlik xülasə yazmışdı. Əbdüssəməd dövrünün 
məşhur alimlərindən idi. O, fiqhi, ərəb dilinin qrammatikasını, astrologiyanı, 
astronomiyanı, Quran təfsirini yüksək səviyyədə öyrənmiş və həmin səviyyədə 
biliklərini tədris etmişdir. Nizaməddin ömrünün son illərində Təbrizin baş qazısı 
olmuş, Şam yolu ilə Məkkəni ziyarət etmişdir.
73
 
Əlaəddin Əbülhəsən Əli Təbrizi Konyəvi (1269-1328) dərin bilikli imam, 
görkəmli arif, Dəməşqin baş qazisi, şeyxlərin başçısı olmuşdur. O, Dəməşqdə vəfat 
etmişdir. Əlaəddin gözəl risalələr yazır, münasib ayələrdən və hədislərdən misallar 
gətirirdi. 
Əminəddin Təbrizi (1356-cı ildə vəfat etmişdir.) “Hacı dədə” adı ilə 
tanınmışdır. O, hədis və Quran təfsirində, şeir sənətində də məşhur olmuşdur. 
Onun “Əmin”, “Nuri” təxəllüsü ilə şeirləri vardır. Ömrünün sonunda Əminəddin 
126 
 
Bağdaddan Təbrizə gəlmiş, orada bağ saldırmış, öz biliyini maraqlananlara təlqin 
etmişdir. Onun 2500 beytdən ibarət olan divanı vardır. 
Məhəmməd Təbrizi (1405-ci ildə 60 yaşında vəfat etmişdir) “Məhəmməd 
Şirin” adı ilə tanınırdı. O, Məqribdə çox yaşadığına görə “Məqribi” təxəllüsü ilə də 
tanınırdı, elmi əsərlər müəllifi idi. Onun fars və ərəb dillərində şeirlərdən ibarət 
divanı vardır. Məhəmməd Təbrizi təsəvvüf təriqəti təbliğçilərindən olmuşdur. 
Məcdəddin Şeyx İsmayıl Sisli (Təbriz mahalı) 1358-ci ildə vəfat etmişdi. 
O, “övliyaların və ariflərin fəxri” kimi tanınırdı, 2 il Kəbədə yaşamış, bu müddətdə 
200 böyük övliya və yüksək dərəcəli şeyxlər onun xidmətinə çatmış, biliyindən 
bəhrələnmişdir. O, təriqətin yüksək pilləsi olan “mükaşifə” dərəcəsinə çatmış 
şəxslərdən idi (“mücahidə”, “riyazət” və “müşahidə” mərhələlərini keçmişdi). 
İsmayıl Sisli-Təbrizi təriqət mürşidlərindən ən böyüklərindən idi. Onun yanında 14 
şeyx təriqət mürşidliyi icazəsini almışdı.
74
 
Nəcməddin Qazı Əhməd Naxçıvani (1252-ci ildə vəfat etmişdir) XIII 
əsrin məşhur şəxsiyyəti, filosofu, dövlət xadimi idi. Xarəzmşah Cəlaləddin dini və 
dünyəvi elmləri dərindən bilən bü şəxsi özünə vəzir etmiş, lakin o, vəzir olan 
zaman ədalətsizliklərə etiraz əlaməti olaraq vəzirlik vəzifəsini tərk etmiş, Hələb 
şəhərinə getmiş, oradaca vəfat etmişdir. O, Əbu Əli ibn Sinanın “Külliyyati – 
“Qanun” əsərinə şərh və onun “İşarat” adlı məntiq əsərinə əlavələr yazmışdır. 
Həsən Naxçıvani-Bulqari-Təbrizi (1206-1298) Naxçıvanda anadan olmuş, 
Xoy şəhərinə köçmüş, Əmir Çormaqunun basqınından sonra qıpçaqlar onu əsir alıb 
aparmış və o, 7 il qıpçaqların arasında yaşamışdır. Şeyx Həsən 30 yaşında təsəvvüf 
təriqətinə meyl etmiş və bundan sonra 9 il Bolqarıstanda, 3 il Buxarada, 27 il 
Kermanda, bir il Marağada və ömrünün qalan hissəsini Təbrizdə keçirmişdir. Bu 
şəxs Şeyx, alim, arif, araşdırıçı, sufi təbliğatçısı kimi tanınmışdı. 
Hümam Təbrizi (1314-cü ildə vəfat etmişdir) “alimlərin və şeyxlərin 
rəhbəri, millət və dinin ləyaqətli başçısı”
75 
olmuşdur. O, söz ustadı, görkəmli şair 
kimi də tanınmışdı. Hümam Sahib-divanın xüsusi nədimlərindən olmuş, uzun 
müddət Azərbaycana aid olan işlərin nazirliyi ona tapşırılmışdı. “Xacə ədəbiyyat, 
mühazirə, şeir, inşa və xəttatlıqda öz zamanının yeganə şəxsiyyəti olmuşdur”.
76
 O, 
“Azərbaycanın” Sədisi (Sədi Şirazi nəzərdə tutulur-red.) olmuşdur.
77
 Xacə Hümam 
1306-cı ildə vəzir Xacə Rəşidəddinin Quran təfsirinə 200 rəy yazanlardan biri idi.
78
 
O, Məkkəyə gedib qayıdandan sonra guşənişin olmuş və təsəvvüf təriqətini qəbul 
etmişdir. Onu Təbrizdə, özünün tikdirdiyi xanəgahda dəfn etmişlər. Hümamın 
qəzəlləri və “Söhbətnamə” adlı məsnəvisi vardır. Onun 116 yaşında Təbrizdə 
hamamda vəfat etdiyi məlumatı da vardır.
79
 
Hüseyn İbn Əhməd Təbrizi Məkkə, Misir, Qüds və İraqda səfərdə olmuş, 
dövrünün ruhani biliklərini dərindən mənimsəmiş, irfan və ilahiyyata aid olan 40 
hədisi seçmiş, onları şərh etmişdir. Onun əsəri “Xəzinələr açarı və sirlər çırağı 
(“Miftahul-kunuz və misbahur-rumuz”) adlanır. 
127 
 
Çələbi Əbülqəzail Hisamülhaq-vəddin “Həsən ibn Məhəmməd ibn Həsən” 
və “Əxi” adı ilə tanınırdı. Çələbi “Urməvi türklərdəndir”.
80
 O, Cəlaləddin Ruminin 
“canişinlərindən” olmuş, 1284-cü ildə vəfat etmişdir və Ruminin məzarında dəfn 
olunmuşdur. XIII əsrdə bilikli, alim və ədib şəxslərə “Çələbi” adı verilirdi (mənası 
“mövlana”, “seyidanə”, “seyyidi”) idi. Digər bir şəxs - Hüsaməddin Çələbi Urməvi 
də Mövlana Cəlaləddin Bəlxi Ruminin və Şəmsəddin Təbrizinin müridi idi, 
təriqətin başlıca ideyalarının təbliği ilə məşğul olmuşdu. 
Cəlaləddin Təbrizi XIII əsrin məşhur ariflərindəndir. O, Təbrizli Şeyx 
Əbu Səidin müridi, gilanlı Şeyx Zahidin mürşidi olmuşdur. Şeyx Cəlaləddin 
Məkkə ziyarətində olmuş, 1236-cı ildə Bağdaddan Hindistana getmiş, orada 
Çəştilərin məşhur xəlifələrindən olmuşdur. O, 1244-cü ildə Benqalda vəfat etmiş, 
oradaca dəfn oşunmuşdur. Onun qəbri dərvişlərin və ariflərin ziyarətgahına 
çevrilmişdir. Şəmsəddin Xosrovşahi (1254-cü ildə vəfat etmişdir) alim, filosof, 
şeyxülislam, təbib şəriətə dair bir çox əsərlərin müəllifi idi. O, Şuriyaya getmiş, 
Məlik Nasir Səlahəddinə xidmət etmişdi. Şəmsəddin ölümünədək Dəməşqə 
yaşamışdır. O, xeyli əsərin müəllifidir. 
Şərif Şəmsəddin Urməvi-Misri (1252-ci ildə 60 yaşında vəfat etmişdir) 
“Qazil-əsgər” adı ilə məşhur olmuşdur. Şəmsəddin Urməvi imam, fəqih, üsul 
elmində ali bilik sahibi idi. O, Səlahəddin tərəfindən vəqf olunmuş “Şərifiyyə” 
mədrəsəsində və Misirin Came məscidinin yaxınlığında fiqh elmini tədris etmiş, 
bir sıra əsərlərə şərh yazmış, hədisi də tədris etmişdir. 
Şihabəddin Əbu Abdulla Xoylu (1228-ci ildə Dəməşqdə anadan olmuş, 
1293-cü ildə oradaca vəfat etmişdir) fiqh, ərəb dili qrammatikası, Quranın təfsiri, 
Şəriət elmləri, hesab, həndəsə sahələrində tanınmışdı. O, Qüdsdə, Hələbdə, 
Hillədə, Bəhənsada qazi, daha sonra isə Misirdə baş qazı olmuşdur. Şihabəddin 20 
elmə dair böyük bir əsər, 7 fənn haqqında kitab, ərəb dili qrammatikası haqqında 
İbn Mətin əsərinə şərh, bir sıra əsərlərə izah, 15 hədisə bir cilddə şərh yazmışdır. 
Alimin şeirləri də vardır.
81
 
Beləliklə, orta çağlarda, xüsusilə İslam Şərqində ruhani, dini bilikləri 
tədris, təbliğ etmiş alimlərin, ariflərin fəaliyyəti zamanın tələbi, obyektiv zərurət, 
böyük elmi qabiliyyət idi. Həmin dövrdə elm başlıca ictimai şüur forması, 
dünyagörüşü olan dinlə üzvi bağlılıqda olmuş, ilahiyyatçıların elmə, alimlərin dinə, 
din tarixinə müdaxiləsi adi hala çevrilmişdi. 
XIII-XIV yüzilliklərdə tarixə maraq xeyli salnamənin, tarixi əsərin 
yaranmasına gətirib çıxardı. Lakin öncədən qeyd etmək lazımdır ki, həmin 
əsərlərin əksəriyyəti salnamə səciyyəsi daşıyırdı və əsasən təsvirə üstünlük 
verilməsi ilə seçilirdi. Əsasən kollektiv əməyin nəticəsi olan “Cami ət-təvarix”dən 
başqa bu dövrdə bir sıra tarixi məzmunlu əsərlər yaradıldı ki, onlar fərdi elmi 
fəaliyyətin nəticəsi kimi meydana çıxmışdı. Əhməd ibn Məhəmməd Təbrizi XIV 
əsrin görkəmli tarixçilərindən biri olmuşdur. O, “Tarix əl-nəvadir” və 
“Şahənşahnamə” adlı mənzum tarixi əsərlərin müəllifidir. İkinci əsər 1337-1338-ci 
128 
 
illərdə Elxani Sultan Əbu Səidin şərəfinə yazılmışdır. “Şahnamə” əsərində ən 
qədim zamanlardan 1338-ci ilədək baş vermiş tarixi hadisələr öz əksini tapmışdır. 
Təbrizdə yaşamış Həmdullah Mustovfi əl-Qəzvini (1281/82-1349/50) tarixçi və 
coğrafiyaşünas idi. O, “Tarixi-qozide” (“Seçilmiş tarix”) və “Hüzhət əl-qülub” 
(“Qəlblərin əyləncəsi”) əsərlərinin müəllifidir. Həmdullah Qəzvini “Zəfərnamə” 
əsərini də yazmışdır. O, Fəzlullah Rəşidəddinin yanında maliyyə məmuru 
olmuşdur. “Tarixi-qozide” əsərində xürrəmilər hərəkatı, Şirvanşahlar sülaləsi, 
Səlcuq sultanları, Azərbaycan Atabəyləri, “Nüzhət əl-qülub” əsərində isə 
Azərbaycanın iqtisadi vəziyyəti, şəhərləri, yerli feodal sülalələri, elm və 
mədəniyyət xadimləri, monqolların hücumları haqqında məlumatlar verilmişdir.
82 
Məkkə, Mədinə, Qüds, Mesopotamiya, Kiçik Asiya, İran və qonşu ölkələr barədə 
məlumatlar da həmin əsərlərdə öz əksini tapmışdır. XIV əsrin “əvvəllərində və 
ortalarında yaşamış”
83 
Azərbaycan tarixçisi Əbu Bəkr əl-Qütbi əl-Əhərinin 
“Tarixe-Şeyx Üveys” əsəri müstəsna əhəmiyyət kəsb edir. Ümumiyyətlə, XIII-XIV 
əsrlərdə Şərq ölkələrində Şərq ölkələrində, o cümlədən Azərbaycanda və İranda 
tarix elmi nəzərəçarpacaq dərəcədə irəliləmişdi”.
84
 “Fars (İran) tarixşünaslığının 
qızıl əsrləri”
85
 kimi qiymətləndirilmiş bir dövrdə yazılmış “Tarixe-Şeyx Üveys” 
əsərində (bizə gəlib çatmış əlyazması iki hissədən ibarətdir) islamaqədərki İran 
sülalələrindən monqol hökmdarlarının hakimiyyəti zamanınadək olan böyük tarixi 
dövrə nəzər salınmışdır. Azərbaycana xüsusi diqqət yetirilməsi baxımından Əbu-
Bəkr əl-Qütbi əl-Əhərinin “Tarixe-Şeyx Üveys” əsəri çox əhəmiyyətlidir. Əsərdə 
Elxanilərin tarixi təsvir olunur, həmin dövlətin tənəzzülü, Çobani əmirlərinin 
özbaşınalığı, Cəlairilər dövlətinin yaranması haqqında geniş məlumat verilmişdir. 
XIII-XIV yüzilliklərdə fars dilində yazılmış tarixi məzmunlu əsərlərin hamısında 
dövrün ruhu, ictimai-siyasi, mədəni mühiti az və ya çox dərəcədə öz əksini 
tapmışdır. 
Bu dövrdə Azərbaycan ədəbiyyatı xalqın mədəni həyatının aparıcı 
sahələrindən idi. Bu dövrun ədiblərinin yaradıcılığı çoxcəhətli olmuş, yalnız 
ədəbiyyatla məhdudlaşmamışdır. Şeyx İzzəddin Həsənoğlu Azərbaycan (türk) dilli 
klassik poeziyasının ilk məlum nümayəndəsi (XIII əsr) hesab olunur. Onun türk və 
fars dillərində şeir divanları vardır. Şairin doğma dildə yazdığı poeziya 
örnəklərindən yalnız üçü oxucularımıza bəllidir. 
Zülfüqar Şirvani 1192-ci ildə Şamaxıda anadan olmuşdur. Onun ölüm 
tarixi məlum deyildir. O, mədrəsə təhsili almış, poetikanı, məntiqi, astoronomiya 
və fəlsəfəni öyrənmişdir. Şair Şirvanşahlar sarayında yaşamış, Şərq ölkələrinə 
səyahət etmiş, əsərlərini 6 dildə (habelə türk dilində) yazdığına özü işarə vermişdir. 
Lakin hələlik onun fars dilində şeirlərindən ibarət olan 2 divanı məlumdur. Şairin 
dünyagörüşünə sufilik ideyaları ciddi təsir göstərmişdir. O, Təbrizdə vəfat etmişdir. 
Nəsir Bakuvi XIII əsrin sonlarında - XIV əsrin əvvəllərində doğma türk 
dilində şeirlər yazmış Azərbaycan ədiblərindən biri idi. Nəsir Bakuvi elxani 
hökmdarı sultan Məhəmməd Ulcaytuya türkcə müxəmməs həsr etmişdir. 
129 
 
Arif Ərdəbili XIV əsrin Azərbaycan şairidir. O, Şirvanşah Keykavus ibn 
Keyqubadın dəvətilə Şirvana gəlmiş, saray şairi olmuş, “Şirvanşahın oğlunun 
müəllimi olmuşdur”.
86
 Onun “Fərhadnamə” poeması (1369) farscadır. Şair bu əsəri 
Şirvanşaha ithaf etmişdir. “Xosrov və Şirin” mövzusunda olan bu əsər iki hissədən 
ibarətdir. Əsərdə Şamaxı və Bakı memarlıq abidələrindən də bəhs olunur. Əsərin 
baş qəhrəmanı Xosrov şah deyil, memar Fərhaddır. Azərbaycan şifahi xalq 
ədəbiyyatı materialları bu əsərdə mühüm yer tutur. 
Əssar Mövlana Şəmsəddin Hacı Məhəmməd Təbrizi (1325-1390) 
Azərbaycan alimi, astronomu və riyaziyyatçısıdır. O, Azərbaycan ədəbiyyatı 
tarixinə məşhur “Mehr və Müştəri” məsnəvisinin müəllifi kimi daxil olmuşdur. O, 
farsca yazmış, Sultan Üveysin sarayına dəvət olunmuş, lakin tezliklə saraydan 
uzaqlaşmışdır. Əssar Təbrizi Nizami ədəbi məktəbinə mənsub olan şairlərdəndir. 
Şairin “Mehr və Müştəri” (1376), “Saqinamə” poemaları, “Qafiyələrin sayı 
haqqında təfsilat” (“Əl-vafi fi tədəd ül - qəvafi”) adlı poetika (tədqiqat) əsəri 
vardır. “Mehr və Müştəri” poeması
87
 Azərbaycan poeziyasında dostluğa həsr 
olunmuş ilk irihəcmli əsərlərdəndir. Bu əsər onu Azərbaycan ədəbiyyatı tarixində 
Nizamidən sonra ikinci epik poema yazmış şair kimi yüksək mövqeyə 
qaldırmışdır. Əssarın “Mövlana” ləqəbi onun öz dövründə böyük şöhrət və hörmət 
qazandığını göstərir. Onun əsas əsəri xalq arasında şöhrət tapmış “Mehr və Mah” 
dastanının motivləri əsasındadır. “Əssar panteizm təlimindən çıxış edərək, Mehr ilə 
Müştəri simasında bir əsasdan yaranıb sonra parçalanmış iki varlığın bu dünyada 
bir-birinə qovuşmaq üçün daima çırpındığı və aləmi-məanidən nəşət edib ikiləşmiş 
bir vəhdətin yenə bütünləşməsi yolunda qarşıya çıxan maneələrin aradan 
qaldırılacağını bildirmişdir”.
88
 
Əsərdə iştirak edən surətlərin təqribən hamısı Günəş sistemini, bürcləri və 
ulduzları təmsil edirlər. Əssar Təbrizi əsərinin sonunda öz fikrini yekunlaşdıraraq 
yazır: “Mən mübaliğəli şəkildə böyükləri mədh etməkdən boyun qaçırıb həqiqi pak 
sevgi aləminə yol axtardım, mən qəsidə mirvarilərini şahların boynuna düzmək 
istəmədim. Bu sadə güzəranıma qane olaraq, böyük rütbəli adamların qulluğunada 
durmadım. Mən də Nizami kimi özümü xəlvətə çəkərək xəyalımın qüdrətilə 
xəzinələr yaratdım”.
89
 
 
Mədhü tərif yazmadın sən ləyaqətsiz adama 
Həqiqətə çatmaq üçün yol axtardın daima. 
Qəsidələr yazıb heç vaxt şahları mədh etmədin, 
Hədiyyələr almaq üçün bir qapıya getmədin… 
…Səbr eylədin sən öz kasıb, sadə güzəranına, 
Bir tələbçün getmədin heç kübarların yanına. 
İstəmədin heç qapıdan sən özünə himayət, 
Təxtin, tacın oldu sənin azad həyat, qənaət. 
Uymadın sən boş şöhrətə, qısıldın öz guşənə, 
130 
 
Təkəbbürlü bir adam da qoymadı minnət sənə… 
Nizamitək sən də daim çəkildin bir xəlvətə, 
Təmənnasız rövnəq verdin məna dolu hikmətə.
90
 
 
“Mehr və Müştəri” məsnəvisi nadir əsərdir, lakin o zaman məşhur 
olmamışdır. Bu məsnəvi 5120 beytdən ibarətdir. Əbdürrəhman Cami bu məsnəvini 
mütaliə etdikdə onu çox tərifləmiş və aşağıdakı sözləri onun haqqında söyləmişdir: 
“Bu şəxs Təbriz əhlinin üzünü ağartmışdır. Bu vəzndə belə bir gözəl məsnəvi 
demək mahaldır (hər kəsin işi deyildir.-red.)”.
91
 
Nizami ədəbi məktəbinin davamçılarından olmuş Əvhədi Marağayi 
(1274-1338) də dövrün poetik ənənəsinə sadiq qalmış, farsca yazmışdır. Şair 
“Cami-Cəm” (“Cəmşidin camı”) adlı əsərində şahların zülmkarlığını, məmurların 
soyğunçuluğu və rüşvətxorluğunu, özbaşınalığını, hakimlərin nadanlığını başlıca 
tənqid obyekti etmişdir. Onun yaradıcılığında dini, mistik meyllər də güclüdür. 
Şairin adı Şeyx Rüknəddin idi. O, təsəvvüf təriqəti başçılarından və böyük hörmət 
qazanmış şəxsiyyətlərdən olmuşdur. Şair ömrünün çox hissəsini İsfahanda 
keçirmişdir. “Onun təxəllüsü əvvəl “Safi” olmuş, sonra sufi şeyxi və şairi Şeyx 
Əbu Hamid Əvhədəddin Kirmani ilə yaxın olduğu üçün “Əvhədi” təxəllüs 
etmişdir.
92
 “Mövlana Əvhədinin Dövlətşah Səmərqəndiyə görə, 15 min beyt 
qəsidə, qəzəl, qitə və tərcibəndlərdən ibarət divanı vardır”.
93
 Şairin iki məsnəvisi 
vardır: 1000 beytə yaxın “Dəhnamə” və beş min beytlik “Cami-Cəm” məsnəvisi. 
O, ikinci məsnəvini Sultan Əbu Səid üçün nəzmə çəkmişdir. Şair Marağa şəhərində 
vəfat etmiş və oradaca dəfn olunmuşdur. Əvhədi panteist ruhlu filosof olmuş, 
Azərbaycanı, İranı və Ərəb ölkələrini gəzmiş, İsfahanda 20 ilədək yaşamışdır. O, 
“Dəhnamə” və yaxud “Məntiq ül-üşşad” (“Aşiqlərin söhbəti”) məsnəvisini 1306-
1307-ci illərdə yazmışdır. “Cami-cəm” məsnəvisi isə Sənaninin “Hədiqətül-
həqaiq” (“Həqiqətlər bağı”) əsərinin təsiri ilə yazılmışdır. Bu məsnəvilərdə 
Əvhədinin fəlsəfi, ictimai, elmi, əxlaqi, dini baxışları öz əksini tapmışdır. 
Bürhanəddin Əhməd 1344-1398-cü illərdə yaşamış Azərbaycan şairi, alimi, dövlət 
xadimidir. O, Qeysəriyyə qazısı olmuş Şəmsəddin Məhəmmədin oğlu idi. Əhməd 
Misirdə və Şamda təhsil almış, bir sıra elmləri öyrənmişdir. O, 1364-cü ildə 
Qeysəriyyə qazisi, tezliklə şəhərin hakimi olmuş, Sivas və Ərzincani tutmuş, 1381-
ci ildə Sivasda özünü sultan elan etmişdi.
94 
Qazi Burhanəddin Əmir Teymurun 
Şərqi Anadoluya yürüşü əleyhinə çıxmış, ona qarşı Misirin sultanı Bərquq ilə 
İttifaq bağlamağa çalışmış, Ağqoyunlu sülaləsindən olan Qarayuluq Osman bəylə 
döyüşdə öldürülmüşdür. Bürhanəddin bədii əsərlərini türk, fars və ərəb dillərində 
yazırdı. Onun 1500 qəzəl, 20 rübai və 119 tuyuqdan ibarət olan divanı 1393-ci ildə 
köçürülmüşdür. Şeirlərində ərəb, fars söz və tərkibləri çox azdır. Onun ərəbcə elmi 
əsərləri də vardır. O, mənşəcə oğuzların Salur boyundandır, qazılər (qazı) 
nəslindəndir, on ildən artıq Qeysəriyyə qazısı olmuşdur. O, 1381-ci ildən sonra 17 
il ərzində Qaraman, Osmanlı və Türkman tayfalarını öz hakimiyyətinə tabe etməyə 
131 
 
çalışmışdır. Orta əsr salnaməçiləri ona “Əbülfəth” (zəfər və qələbə sahibi) adını 
vermişlər.
95
 Azərbaycan ədəbiyyatında tuyuq janrının banisi Qazi Bürhanəddin və 
Nəsimidir.
96
 Onun divanı həcmcə 17 min misradan ibarətdir.
97
 
XIII-XIV əsrlərin qovuşuğunda yaşayıb Azərbaycan (türk) dilində ilk 
yazılı abidə yaratmış sənətkarlardan biri də Suli Fəqihdir.
98
 Dövrümüzə qədər 
şairin yalnız bir əsəri – 4800 beytdən ibarət olan “Yusif və Züleyxa” poeması 
çatmışdır. Şairin özünü “Fəqih” adlandırması onun müsəlman hüququ bilicisi 
olduğuna işarədir. Müəllif poemanı yüaradarkən xalq arasında yayılmış dastan 
variantından istifadə etmişdir. “XIII-XIV yüzilliklərdə yaranmış ilk anadilli 
abidələrimiz, yazılı ədəbi-bədii dil nümunələrimiz başlıca olaraq Şərqi Anadoluda 
və Şərqi Andoluya həmsərhəd ərazilərdə meydana çıxmışdır. Yeni istiqamətdə 
inkişaf edən ədəbiyyatımız məhz buradan pərvazlanmışdır”.
99
 Qazi Bürhanəddin, 
Ərzurumlu Qazi Mustafa Zərir, Yusif Məddah, Suli Fəqih məhz bu mühitin 
yetirmələri olmuşlar. Yusif Məddahın 1700 beytlik “Vərqa və Gülşah”, Mustafa 
Zəririn 2120 beytlik “Yusif və Züleyxa” poemaları daha məşhurdur. 
Mustafa Zərir (kor, zəlil) anadangəlmə kor idi. O, “Yusif və Züleyxa” 
əsərini 1366-ci ildə yazmışdır. “Maraqlıdır ki, orta əsrlərdə Şərq ədəbiyyatında 
ənənə xarakteri almış və klassik aşiqanə dastanlarda gördüyümüz bir sıra cəhətlər - 
dibaçə, tövhid, nət, meracnamə, dövrün hökmdarlarının şərəfinə söylənilmiş 
mədhlər, habelə kitabın yazılma səbəbləri əsərdə yox dərəcəsindədir. Yalnız 
poemanın başlanğıcında, təxminən 20 misralıq bir parçada Məhəmməd peyğəmbər 
və ondan sonra gələn xəlifələrin şəninə xoş sözlər deyilir, müəllif ulu tanrıdan 
kömək diləyir, bü ağır işdə ona mədədçi olmasına ürəkdən dua edir. Bütün bunlar 
Mustafa Zəririn yaradıcıığının xalqla bağlılığına, geniş kütlənin zövqünə, 
dünyagörüşünə, düşüncə tərzinə yaxından bələd olmasına zəmanət verir. Görünür, 
şair özü bilərəkdən hər cür təmtəraqdan, gurultulu ibarələrdən imtina etmiş, boyun 
qaçırmışdır”.
100
 
XIV əsrin sonlarında Şirvanda hazırlanmış, “Kitabi-kimya əs-səadət”, 
1388-ci ildə Təbrizdə üzü köçürülmüş “Əcaib əl-məxluqat” əsərləri bu dövrün 
kitab sənətinin gözəl nümunələridir. Kitab tərtibatı, miniatür sənəti, memarlıq, 
xəttatlıq bu dövrdə də geniş yayılmış incəsənət növlərindən idi. Xəttatların, 
memarların fəaliyyət arealı, sahələri bu baxımdan daha geniş olmuşdur. 
Mübarəkşah Zərrinqələm həmin dövrün ən tanınmış xəttatlarından idi. XIV əsrdə 
yaşamış bu şəxs məşhur ərəb xəttatı Yaqut Müstəsimin “altı ustad” adı ilə 
şöhrətlənmiş tələbələrindən idi. O, klassik xətt örnəklərinin mahir ustalarından 
olmuş, Sultan Üveysin Nəcəf (İraq) şəhərində tikdirdiyi binanın dekorativ 
yazılarını qızılla işlədiyinə görə “Zərrinqələm” (“Qızıl qələm”) ləqəbini almışdı.
101
 
O, klassik ərəb qrafikasının bütün 6 xəttini yüksək səviyyədə yaradıcılığında tətbiq 
etmişdir. 
Xacə Abdulla Seyrəfi Təbrizi XIV əsrin görkəmli xəttatlarından biri idi. 
O, dövrün altı məşhur xəttatından biri olmuşdur. Xacə Abdulla Seyid Heydər 
132 
 
Qondənəvisin (qalın xətlə yazan) şagirdi olmuşdur. Bu ustad isə Yaqut Müstəsimin 
altı şagirdindən biri idi. Seyrəfi “müsənna” adlanan xətti yaratmışdır və onun bu 
növdə yazıları Azərbaycanda geniş yayılmışdır. Təbrizin bir çox abidələrindəki 
kitabələr və xüsusilə “Usta-şagird” adı ilə tanınmış abidələrdə, habelə “Rəşidiyyə” 
və “Qiyasiyyə” abidələrindəki kitabələr onun xətti ilə yazılmışdır. “Azərbaycanın, 
eləcə də İranın bir çox gözəl xəttatlarının sülaləsi öz kökləri ilə Seyrəfiyə 
bağlanır”.
102
 
Abdulla Seyrəfinin 1329-cu ildə və Abdulla Marağinin 1338-ci ildə üzünü 
köçürdükləri Quran nüsxələri dekorativ tərtibatına görə nadir sənət nümunələri 
hesab olunur. Hacı Məhəmməd Bəndçi də onun şagirdi və Azərbaycanın məşhur 
xəttalarından idi. “Bu ustadın və şagirdin Azərbaycanda bir neçə kitabələri vardır 
ki, onların misli-bərabəri yoxdur”.
103
 Belə abidələrdən biri “Usta-şagird” adı ilə 
tanınır (“Əlaiyyə” abidəsindəki kitabələrdir). Bu bina “Kiçik Şeyx Həsən” adı ilə 
tanınmış məşhur Əlaəddinin 1341-ci ildə tikdirdiyi obyektdir. Bir il ərzində 
tikilmiş bu binanın şərq qolundakı bəzi yazıları Seyrəfinin şagirdi yerinə 
yetirmişdir (bu abidə məhz buna görə də “Usta-şagird” adı ilə tanınır). 
Orta Şərq kitab miniatürünün ilkin örnəkləri Azərbaycanda (Xoy, Marağa 
və Təbriz şəhərlərində) yaranmışdır. “Vərqa və Gülşa” (XIII əsrin əvvəli), “Mənafi 
əl-heyvan” (1298) və “Cami ət-təvarix” (1308, 1314) əlyazmalarına çəkilmiş 
miniatür rəsmləri Azərbaycanda bədii ənənənin varlığını, Orta Şərqdə yeni bədii 
məktəbin yarandığını təsdiqləyir. Təbriz miniatür məktəbinin yaranması, 
formalaşması və inkişafının erkən mərhələsi “müxtəlif səmtlərdən gələn təsirlərlə 
yerli bədii ənənələrin çarpazlaşması, qaynayıb qarışması prosesində baş 
vermişdir”.
104
 
Təbriz miniatür məktəbinin inkişafına istiqamət vermiş başlıca kənar 
təsirlər aşağıdakılar olmuşdur: 
1. Monqollarla gətirilmiş uyğur rəssamlarının Şərqi Türküstan-Çin-Uyğur sənəti; 
2. Bağdad məktəbi vasitəsilə gəlmiş ərəb – Mesopotamiya boyakarlığı ənənələri. 
“Vərqa və Gülşa” əsərinə xoylu Əbdülmömin ibn Məhəmmədin çəkdiyi 
70 miniatür bu sənətin gözəl nümunələrindən idi. “1330-1340-cı illərə aid böyük 
Təbriz “Şahnamə”sinin illüstrasiyaları yalnız Azərbaycanda deyil, ümumiyyətlə 
Şərq miniatür boyakarlığının inkişafında yeni, bədii-estetik və sənətkarlıq 
baxımından daha yüksək bir dövrü təmsil edir”
105
. Tədqiqatçılar belə hesab edirlər 
ki, “Şahnamə” əlyazması miniatürlərinin “çoxunu XIV əsrin məşhur ustad rəssamı 
Şəmsəddin, bir hissəsini isə onun tələbəsi, sonralar Teymurun Səmərqəndə 
göndərdiyi Əbülxay (Əbdül Xoylu -red.) çəkmişdir”.
106
 
Təbriz miniatür məktəbi bu dövrdə qonşu Şərq ölkələrində miniatür 
sənətinin inkişafı və bədii məktəblərin təşəkkülü prosesində əsaslı rol oynamış 
“ana məktəb”
107
 olmuşdur. 
XIII-XIV əsrlərdə Azərbaycanda geniş yayılmış dekorativ tətbiqi 
incəsənət növləri arasında keramika aparıcı yer tuturdu. Bu dövrdə ölkədə bir neçə 
133 
 
saxsı istehsalı mərkəzi vardı. Məişət məmulatı və binaların üzlənməsi üçün yüksək 
keyfiyyətli kaşılar hazırlanırdı. Bu dövrdə daşyonma sənəti də xeyli inkişaf 
etmişdir. Qəbirüstü daşlar, “Bayıl daşları” daşoyma sənətinin parlaq 
nümunələrindəndir. Gəncə, Bərdə, Naxçıvan, Şamaxı, Təbriz və Ərdəbil metal 
üzərində bədii işləmə sənətinin başlıca mərkəzləri olmuşdur. XIII-XIV əsrlərdə 
Azərbaycanda hazırlanmış fiqurlu qablar böyük elmi maraq kəsb edir. Çünki bu 
material “müsəlman Şərqində heykəltəraşlıq nümunələrinin olmaması haqqında 
köhnə baxışı rədd edir”
108
. Metaldan, daşdan, gildən hazırlanmış, məişət təyinatlı 
əşyalar eyni zamanda incəsənət nümunələri idi. 
Bu dövrdə ölkədə xeyli musiqi nəzəriyyəçisi fəaliyyət göstərirdi. 
Səfiəddin Urməvi (1230-1294) onlardan ən məşhurudur. Bəzi mənbələrə görə, 
Səfiəddin Bağdadda anadan olmuşdur. O, musiqişünas, ifaçı, bəstəkar, xəttat idi. 
Səfiəddin Urmiyə və Bağdadın “Müstənsiriyyə” mədrəsələrində təhsil almış, 
Abbasi xəlifəsi əl-Müstəsimin (1242-1258) saray kitabxanasında işləmiş, xəlifənin 
nədimi olmuş, musiqi nəzəriyyəsinə dair “Kitab əl-ədvar” (“Musiqi dövrləri 
haqqında kitab”, 1252) əsərini yazmışdır. Bağdad monqollar tərəfindən fəth 
olunduqdan sonra o, Hülakü xanın xidmətinə cəlb olunmuş, vəzir Şəmsəddin 
Cüveyninin oğulları Bəhaəddinə və Şərəfəddinə dərs demiş, özünün “Risaleye-
Şərəfiyyə” əsərini şagirdi Şərəfəddin Haruna həsr etmişdir. 
Hülakü xan Səfiəddinə ildə 10 min dinar “mizrab haqqı” ödənilməsi 
barədə fərman vermişdi. Tarixçi Vəssaf yazır ki, bu məbləğ ona və övladlarına 
uzun müddət ərzində ödənilmişdi. Səfiəddin ədəbiyyatşünaslığa dair “Əl-əruz və 
qəvafe və - l bədaye (“Əruz, qafiyələr və üslubiyyat”) əsərini yazmışdır. O, 
həyatının son dövrlərində müamiləçilərin şikayəti əsasında həbs olunmuş və 
həbsxanada ölmüşdür. Onun yaradıcıdlığı Yaxın və Orta Şərq xalqları musiqisinin 
təkamülü prosesində yeni dövrün başlanğıcıdır. Bütün Şərq, eləcə də şifahi 
ənənəyə malik olan Azərbaycan peşəkar musiqisinin əsasını təşkil edən səs 
komplekslərini sistemləşdirməsi Səfiəddin Urməvinin musiqi nəzəriyyəsi 
sahəsində mühüm nailiyyətidir. O, 12 əsas məqamın (dövr), 6 törəmə məqamın 
(avaz) səs düzümünü, nümunələri təqdim etmişdir. Səfiəddin Urməvi nüzhə və 
muğni musiqi alətlərini yaratmış, bərbət musiqi alətinin məşhur ifaçılarından 
olmuşdur.
109
 
Əbdülqadir Xacə Kəmaləddin Əbülfəzail ibn Qeybi Hafiz Maraği (1353, 
Marağa-1435, Herat) musiqi nəzəriyyəçisi, bəstəkar, xanəndə idi. Cəlairi hökmdarı 
Şeyx Üveysin dövründə saray məclislərində musiqiçi, xanəndə, bəstəkar kimi çıxış 
edərək şöhrət qazanmışdı. Əbdülqadir Marağı “Came əl-əlhan” (“Melodiyalar 
külliyyatı”), “Məqasid əl-əlhan” (“Melodiyaların məqsədləri”), “Şərh əl-ədvar” 
(Urməvinin əsərinə şərh), “Fəvaidi-əşərə” (“On fayda”), “Kənz əl-əlhan” 
(“Melodiyalar xəzinəsi”) risalələrini yazmışdır. Bəstəkar orta əsr 
musiqişünaslığında ilk dəfə olaraq 12 əsas məqamdan törəmə 24 şöbə sistemini 
elmi cəhətdən əsaslandırmış, dövrünün musiqi formalarının təsvirini vermişdir. 
134 
 
Onun Azərbaycan (türk) dilində şeirləri vardır. Bəstəkarın yaratdığı 20 yeni 
ritmdən 6-sı sonrakı dövr musiqişünasları tərəfindən klassik ritmlər silsiləsinə daxil 
olunmuşdur. Onun əsərlərində aşıq sənətinə dair qiymətli məlumatlar vardır. O, ud 
alətinin mahir ifaçısı olmuş, bəzi alətləri isə (əlvah, kasat və s.) təkmilləşdirmişdir. 
Maraği dövrünün tanınmış xəttatı idi. “Şeyx Üveysdən sonra onun oğlu Sultan 
Hüseyn Mirzə Əbdülqadirin udunun (çalğı aləti) səsinə və gözəl nəğmələrinə qulaq 
asırdı. Bu padşahın əmri ilə hicri qəməri 779-cu il ramazan ayında (1373, yanvar) 
Xacə Əbdülqadir “otuz növbə” adlı məşhur mahnıları yazmışdır. Bu mahnıların hər 
növbəsi ramazan ayının bir gününə məxsusdur. Birinci növbə “Hüseyni” adlı 
muğamdır”.
110
 Ramazan ayı başa çatdıqdan sonra bəstəkar “otuz növbə”nin 
müqabilində yüz min dinar peşkəş almışdır, bəstəkar bunu “Məqasid əl-əlhan” 
əsərində etiraf edib”.
111
 1382-ci ildə Üveysin oğlu Sultan Əhməd Xacə Əbdülqadiri 
özünün xüsusi nədimi etmişdi. Sonralar Əbdülqadir Əmir Teymura və onun 
xələflərinə xidmət etmiş, ömrünün sonlarınadək Xorasanda qalmış, orada vəfat 
etmişdir. 
XIII əsrə qədərki dövrdə Azərbaycan musiqisi əsasən saraylarda və feodal 
əyanlarının məclislərində inkişaf etmişdir. XIII-XIV əsrlərdə isə musiqi daha çox 
xalq kütlələrinin yaradıcılıq məhsulu idi və xalq arasında daha geniş yayılmışdı. 
Qazan xandan sonra Ulcaytu Sultan Məhəmməd musiqi ifasının qadağan olunması 
haqqında fərman verdi, lakin bu fərman obyektiv inkişaf prosesinin qarşısını ala 
bilməzdi. Çünki sultan geniş imperiya ərazisində (habelə Azərbaycan miqyasında) 
bu fərmana əməl olunmasını təmin etmək iqtidarında deyildi. Sultan sarayının da 
uzun müddət musiqisiz keçinməsi qeyri-mümkün idi. XIV əsrin II yarısında-
Cəlairilər zamanında Azərbaycan musiqisi saraya daha artıq dərəcədə daxil 
olmuşdu. 
Azərbaycan memarlığının müəyyən uğurları bu dövrdə də diqqəti cəlb 
edirdi. Təbriz memarlıq məktəbi XIII-XIV əsrlərdə mühüm və aparıcı mövqe 
qazanmışdı. XIII əsrin II yarısında regionda nisbi sabitliyin qərarlaşması 
Azərbaycan memarlığının daha da inkişafı üçün əlverişli şərait yaratdı. 
Azərbaycanın Elxanilər dövlətinin mərkəzi vilayəti olması bu inkişafın yüksək 
sürətini təmin etdi. Marağa rəsədxanası həm dövrün iri elmi mərkəzi, həm də nadir 
memarlıq kompleksi olmuşdur. Fəzlullah Rəşidəddinin fəaliyyəti dövrün memarlıq 
həyatının diqqəti cəlb edən hadisələrindəndir. 1297-ci ildə “Şənb” adlanan yerdə 
Təbrizin yeni mərkəzinin əsası qoyuldu (“Şənbi – Qazan” və yaxud “Qazaniyyə”). 
Bu kompleksdə Qazan xanın məqbərəsi mərkəzi yeri tuturdu. Məqbərənin müəllifi 
memar Tacəddin Əlişah idi. Məqbərə qülləvari abidələr tipinə aiddir və kaşılarla 
bəzədilmişdi (XVI əsrədək mövcud olmuşdur). İri memarlıq obyektlərindən biri də 
“Rəbi-Rəşidi” və yaxud “Rəşidiyyə” idi. Bu şəhərcik Qazan xanın vəziri 
Rəşidəddinin başçılığı ilə inşa olunmuşdu. Kompleksdə 24 iri karvansara, 1500 
dükan, 30 min ev, hamamlar, kağız istehsal edən karxana, boyaqçı emalatxanaları, 
xiyabanlar, sikkəxana, dəyirmanlar, bağlar, rəssam və xəttatların çalışdıqları 
135 
 
emalatxanalar daxil idi. Bu dövrdə Sultaniyyənin əsası qoyuldu. Şəhərin inşasına 
Arqun xanın zamanında (1284-1291) başlanılmış, tikinti işləri 1305-ci ildə-
Ulcaytunun hakimiyyəti vaxtında başa çatmışdı. XIII-XIV əsrlərdə şəhərsalma 
tədbirləri Təbrizdə və Sultaniyyədə başqa Azərbaycan şəhərlərinə nisbətən daha 
intensiv olmuşdur. Göstərilən dövrün aparıcı memarlıq tipi məqbərələr idi. 
Məqbərələrin əksəriyyəti gülləvari formaya malikdir. Bu dövrdə müdafiə 
qurğularının da inşası geniş yayılmışdı, bu isə dövrün hərbi-siyasi hadisələrinin, 
ziddiyyətlərinin zənginliyindən irəli gəlirdi. Mərdəkandakı dördguşəli qüllə (1232), 
Nardarandakı qəsr (1301), Ramana qəsri, Şağanda olan qəsr həmin tarixi dövrün 
müdafiə, memarlıq obyektləridir. Bayıl qəsri dövrün ən güclü istehkamlarından biri 
idi. Abidənin nadir cəhətlərindən biri üzərində insanların, digər canlı varlıqların, 
fantastik varlıqların, ərəb qrafikası əsasında yazılar olan üzlük daşların çoxluğudur. 
Belə daş lövhələrin 1200 ədəd olduğu güman olunur və onlardan 700-ə qədəri 
tapılaraq tədqiq edilmişdir, 1309-1310-cu illərdə Bakıda inşa olunmuş Cümə 
məscidi, Pirsaat çayı yaxınlığındakı xanəgah (1256) bu dövrün diqqəti cəlb edən 
dini təyinatlı tikililəridir. Azərbaycan memarlığının yeni yüksəliş mərhələsinə daxil 
olması XIII əsrin II yarısından etibarən başlanmışdı. 
Artıq XIII əsrin sonunda Azərbaycanın iqtisadi həyatında dönüş yarandı. 
Bu dönüş özünü memarlıqda və şəhərsalma işində də büruzə verirdi. Əzəmətli 
saraylar, dini və xatirə tikililəri, mülki binalar inşa olunurdu. Şəhərsalmada yeni 
dövr başlandı. Ansambl, kompleks tikintisi sahəsində böyük irəliləyiş nəzərə 
çarpırdı, mürəkkəb komplekslərdə yeni meyllər nəzərə çarpırdı. Şəhərlər 
genişlənir, yenidənqurma və abadlıq işləri aparılır, onların inzibati mərkəzləri olan 
İç qalalardan kənarda, ticarət-sənətkarlıq rayonlarında yeni ictimai mərkəzlər 
şəbəkəsi meydana gəlirdi. Monqol hücumları zamanı tənəzzül etmiş şəhərlər 
yenidən canlanırdı. Azərbaycanı qonşu ölkələrlə birləşdirən ticarət yollarının artıq 
cənub şəhərlərindən keçməsi onların inkişafını xeyli sürətləndirdi. Şəhərlərin 
təhlükəsizliyinin təmin olunması ictimai əhəmiyyət kəsb edirdi. XIII əsrin sonu- 
XIV əsrin əvvəllərində Elxanilər dövlətinin güclənməsi şəhərlərin müdafiə 
tikintisində mühüm irəliləyişə səbəb oldu: Dağıdılmış istehkamlar bərpa olunur, 
geniş ərazidə yerləşən şəhərlərin ətrafına yeni divarlar çəkilirdi. XIV əsrin 
əvvəllərində Təbriz şəhərində həyata keçirilmiş iri miqyaslı şəhərsalma 
tədbirlərindən biri paytaxta layiq olan yeni qala divarlarının tikintisi idi. “XIII əsrin 
sonu-XIV əsrin başlanğıcında Təbriz şəhərsalma-memarlıq inkişafının ən yüksək 
mərhələsini keçirir”.
112
 Yalnız Ərdəbil bu dövrdə qala divarları ilə əhatə 
olunmamış, bu isə şəhərin geniş ərazidə, nisbətən azad planlaşma əsasında 
inkişafına əlverişli imkanlar yaratmışdı. Naxçıvan XIV əsrdən etibarən 
Azərbaycanın başlıca memarlıq məktəbi, mərkəzi kimi yerini Təbrizə verdi. XIV 
əsrdə Həmdullah Qəzvini Naxçıvanı “Nəqşi-cahan” (“Dünyanın bəzəyi”) kimi vəsf 
etmişdi.
113
 XII əsrdən başlayaraq (XVI əsrin II yarısınadək) Təbriz müxtəlif 
dövlətlərin paytaxtı olmuş, bu isə onun memarlıq baxımından inkişafını, aparıcı 
136 
 
mövqedə olmasını təmin etmişdir. Təbrizin Azərbaycanda iri memarlıq məktəbinə 
çevrilməsi məhz orta əsr Azərbaycan memarlığının təkamülündə dönüş mərhələsi 
hesab oluna biləcək XI-XII əsrlərə təsadüf etmişdir. 1265-ci ildə Elxani hökmdarı 
Abaqa xan Təbrizi Hülakülər dövlətinin paytaxtı elan etdi. 1258-ci ildə Bağdadın 
monqollar tərəfindən dağıdılmasından sonra Təbrizin regionda aparıcı mövqeyə 
çıxması gerçəkləşdi. Təbrizdə “memarlığın misli görünməmiş yüksəlişi ilk 
növbədə Qazan xanın (1295-1304) hökmranlıq dövrünə təsadüf edir”.
114
 İqtisadi 
islahat və siyasi sabitlik bu əsrin əvvəllərində Təbriz memarlığının yüksəlişi üçün 
əlverişli zəmin yaratmışdı. Arqun xan zamanı şəhərin qala divarlarının uzunluğu 6 
min addım idi və 10 darvazası vardı. Köhnə divarlardan daha böyük sahəni əhatə 
edən yeni divarlarda daha 6 darvaza qoyuldu. Bağlar, yeni yaranan məhəllələr 
dövlət xəzinəsi hesabına inşa olunmuş 25 min addımlıq yeni qala divarlarının 
əhatəsinə alındı. Qazan xan yeni darvazaların hər birinin önündə karvansara, bazar, 
hamam, karxana və digər binalar tikdirdi. Şəhər darvazalarının önündə başlıca dini-
ticarət kompleksi ilə birləşən ikinci dərəcəli ticarət mərkəzləri meydana gəldi. 
Sultan Üveys hakimiyyətinin ilk illərində Misir sultanının ona verdiyi xəracın 
hamısı “yüzlərlə otaqdan ibarət olan”
115
 “Dövlətxana” saray kompleksinə (onun 
inşasına) sərf olunmuşdu. Bu kompleksdə olan binaların əksəriyyəti sonralar 
Miranşahın əmrilə xarabalığa çevrilmişdi. Klavixo mubaliğəyə yol verərək qeyd 
edirdi ki, bu “kompleks” 20 min hücrə və ayrı-ayrı otaqlardan ibarət olmuşdur.
116 
Tikintisinə XIII əsrin sonlarında başlanmış “Rəşidiyyə” kompleksi akademiya - 
universitet şəhərciyi idi və burada 2 came məscidi, 1 mədrəsə, 1 zaviyə, elmi 
müəssisələr və xəstəxana vardı. Bu universitetdə 450-dən çox alim-pedaqoq çalışır, 
7 min tələbə təhsil alırdı; 30 minədək müxtəlif təyinatlı tikilinin olduğu bu şəhərcik 
sonralar Rəşidəddinin oğlu Qiyasəddin tərəfindən genişləndirildi. Əsası 1297-ci 
ilin oktyabrında qoyulmuş Qazaniyyədən fərqli olaraq “Rəbi-Rəşidi” (“Şəhristane-
Rəşidi”) Qazan xanın Təbrizin ətrafına çəkdirdiyi divar daxilində yerləşirdi. Rəbi-
Rəşidinin əsasının 1300-cü ildən əvvəl qoyulduğu ehtimal olunur. “Rəbi-Rəşidi” 
kompleksi düşünülmüş plan əsasında salınmışdı. Rəşidəddinin “Günbəd” 
adlandırdığı böyük tikili də “Dar üş-Şəfa” (“Sağlamlıq evi”) idi. “Dar-üş-Şəfa” 
elmi-tədqiqat müəssisələrinin əsasında dururdusa, Günbəd dini tikililərin, ilahiyyat 
alimləri üçün nəzərdə tutulmuş küçələrin mərkəzində ucalırdı. Çobani əmiri Məlik 
Əşrəf (1344-1356) 1351-ci ildə Rəbi-Rəşidini İçqala seçərək şəhər əyanlarını ora 
köçürdü, burada saraylar və evlər tikdirdi, lakin XIV əsrin sonunda bu mədəni 
mərkəz dağılmağa başladı. Tacəddin Əlişah məscidinin əsası 1311-ci ildə 
qoyulmuşdu. Binanın ucalığı 25 metrdir, memarın məqbərəsi buradadır. Məscid 
tələsik tikildiyindən 2 ildən sonra dağılmağa başlamışdı. Əlişah məscidi kompleksi 
(sonralar Qacarların hakimiyyəti dövründə bu tikili qalaya, hərbi təyinatlı obyektə 
çevrildiyinə görə “Ərk qalası” adlanmağa başlandı) bu dövrün qiymətli memarlıq 
incilərindəndir. Onun sağ tərəfində mədrəsə, sol tərəfində isə Zaviyə, hamam və 
137 
 
bazarlar vardı. Bu, iri kompleks idi. Məscidin döşəməsi cilalanmış mərmərlə 
örtülmüş, divarları isə kaşılarla bəzədilmişdi. 
İbn Bəttutənin yazdığına görə, Qazan xanın adı ilə məşhur olan çarşı 
(örtülü bazar) nəinki Təbrizdə, hətta bütün dünyada ən gözəl çarşı idi. Təbrizin 2 
kilometrliyində - “Şam” aldlanan yerdə salınmış şəhərcik tezliklə Təbrizlə 
qovuşdu. Həmin şəhərciyin tikintisində təşkiledici əsas Qazan xanın nəhəng türbəsi 
– “Şənbi-Qazani” olmuşdur. “Şam” günbəz mənasını verən “Şənb” (monqol 
dilində “qəbir”, “daxma”, “sərdabə” mənasına malikdir) sözünün dəyişmiş 
formasıdır. Bu türbə ətrafında yaranmış şəhərcik “Qazaniyyə” adı ilə 
məşhurlaşmışdı. Bağlar, məscid, mədrəsə, arxiv, zaviyə, kitabxana binaları, hamam 
və s. tikililər bu kompleksə daxil idi. Obyekt planlı surətdə yaradılmışdı. Türbənin 
tikintisində xeyli fəhlə iştirak etmişdi: 14 min 400 fəhlənin 13 mini daimi 
işləyirdisə, 1400 nəfəri əlavə işçi kimi müvəqqəti işə cəlb olunurdu. On iki bucaqlı 
tikintinin divarları 33 kərpic və ya 15 gəz qalınlığında idi”.
117
 İran tarixçisi Hafiz 
Əbrunin qeydinə əsasən gəz təqribən 30 sm-ə bərabər olan uzunluq ölçüsüdür. 
“Ümumi hündürlüyü 170 gəz olan türbə nisbətlərinə və şaquli bölümlərinə görə 
Azərbaycanın bürcvari türbələri ilə eyniyyət təşkil edirdi”.
118
 XIII-XIV əsrlərdə 
Təbriz memarlığı məzmununa və ideya dolğunluğuna, dekorativ zənginliyinə görə 
inkişafının ən yüksək nöqtəsinə çatmışdı. 
1220-ci ildə Ərdəbil şəhəri monqollar tərəfindən zəbt olundu və tamamilə 
dağıdıldı. XIV əsrdən isə şəhər sürətlə inkişaf etməyə başladı. Səfəvi sülaləsinin 12 
nümayəndəsi dəfn olunmuş Ərdəbildəki dini kompleks (Şeyx Səfi) şəhərin 
inkişafını şərtləndirən aparıcı amil olmuşdur. Yalnız Ərdəbildə bu ziyarətgaha 200 
ev, 9 hamam, 8 karvansara, örtülü bazar (Qeysəriyyə), ticarət meydanı, 100 dükan 
və s. məxsus idi. Bu kompleksin Təbrizdə 100 evi, 100 dükanı, 2 kəndi, habelə 
Gilan, Astara və Muğanda böyük vəqf əmlakı vardı. “Şeyx Səfi kompleksi 
Ərdəbilin əsil şəhərəmələgətirici amili” idi ki, o şəhərin memarlıq, ideoloji və 
iqtisadi əhəmiyyətini qabarıq hşəkildə əks etdirirdi”.
119
 Şeyx Səfi türbəsi XIV əsrdə 
tikilmişdir. Kompleksin başlıca komponenti olan bu tikili bürcvari türbələrin gözəl 
nümunələrindəndir. 
XIV əsrin əvvəlində Sultaniyyə şəhərinin əhəmiyyəti onunla müəyyən 
olunurdu ki, o beş böyük karvan yolunun (“Şahrah”) kəsişmə yeri idi. 
Sultaniyyənin əlverişli coğrafi mövqeyi, iqlimi və monqolların yaylaqlarına yaxın 
yerləşməsi şəhərin sürətlə böyüməsinə şərait yaratmışdı. Elxani hökmdarlarının 
yay iqamətgahı Sultaniyyədə yerləşirdi. Bu şəhərin əsası 1290-cı ildə Arqun xan 
(1284-1291) tərəfindən qoyulmuş, şəhərin tikintiisi sonralar Ulcaytu Xudabəndə 
tərəfindən davam etdirilmiş və 1313-cü ildə inşaat işləri başa çatdırılmışdı. 1305- 
ci ildə Sultaniyyə dövlətin paytaxtı elan olunduqdan sonra daha sürətlə inkişaf 
etməyə başlamışdı. Sultan Ulcaytu şəhərə “Sultaniyyə” adını vermişdi. Bu şəhər 
böyüklüyünə görə Təbrizdən geri qalırdı, lakin diqqətəlayiq tikintiləri ilə 
fərqlənirdi. XIV əsr şəhərin çiçəklənmə dövrü idi. Şəhərin “Rəşidiyyə” 
138 
 
məhəlləsində 1500 ev, müxtəlif təyinatlı tikililər vardı. Sultaniyyənin bütün 
tikintitləri içərisində Ulcaytu Xudabəndənin şəhərsalma əhəmiyyətinə malik olan 
türbəsi qeyd olunmalıdır. “Güman ki, Sultaniyyə şəhərinin planının təşəkkülündə, 
əsas şəhər ansamblının yaranmasında dini tikintilər daha mühüm mərkəz rolunu 
oynamışdı”.
120
 1309-1313-cü illərdə inşa olunmuş Ulcaytu türbəsi Azərbaycan 
memarlığının əzəmətli abidələrindəndir. Bişmiş kərpicdən tikilmiş bu türbə 8 
bucaqlı quruluşa malikdir. Böyük salon diametri 25,5 metr olan günbəzlə 
örtülmüşdür, döşəmədən günbəzin zirvəsinə qədər 51 metrdir. Türbənin içərisi 
tünd göy, firuzəyi və ağ rəngli parlaq kaşı ilə bəzədilmişdi. Türbənin 8 kiçik 
minarəsi vardı. Ulcaytunun tikdirdiyi böyük məscidin yanında 200 tələbə və 16 
müəllim üçün mədrəsə də vardı. Sultaniyyənin süqutunda Miranşah “əhəmiyyətli 
rol oynamış”, sonralar Qaraqoyunlu Qara Yusif şəhər əhalisinin çox qismini 
Marağaya və Təbrizə köçürmüşdür. Mənbələrdə Ulcaytunun vəfatı günündə 14 
min ailənin şəhəri tərk etməsi barədə məlumat da vardır. Güclü iqtisadiyyata malik 
olmaması isə şəhərin ticarət, sənətkarlıq və mədəni mərkəz rolunu tezliklə 
itirməsinin ümdə səbəbi olmuşdur. 
Qarabağlar türbəsi (Naxçıvan, XIV əsr), Təbriz şəhərindəki rəsədxana 
(1300-1304) binası da bu dövrün memarlıq inciləri idi. “Səlcuqlar, Eldənizlər 
dövrünün coşqun yüksəlişindən sonra XIII yüzildə Azərbaycan memarlığı 
müəyyən durğunluq mərhələsi keçirir”.
121
 Elxanilərin sürətli və geniş quruculuq 
işləri, dünya əlaqələrinin genişlənməsi və intensivləşməsi nəticəsində Azərbaycan 
memarlığı monqol istilalarına qədərki dövrün memarlıq səviyyəsini ötərək yüksək 
inkişaf səviyyəsinə çatdı. 1300-cü ildə Bakıya gəlmiş Qazan xan Bibiheybət 
türbəsinin yanında məscid tikdirmişdi. “Elxani tikililərini qabaqkı dövr 
binalarından fərqləndirən ilk xüsusiyyət onların ölçücə böyüklüyüdür”.
122
 
Azərbaycan memarları Elxanilərin tələblərini layiqincə yerinə yetirdilər: Qazan 
xan türbəsinin ucalığı 40, Əlişah məscidinin tağ aşırımı 30 metrdən çox idi. 
Elxanilərin hakimiyyəti zamanı Azərbaycanın paytaxt şəhərlərində (Marağada, 
Təbrizdə, Sultaniyyədə) aparılmış nəhəng şəhərsalma-memarlıq işlərinə qonşu 
müsəlman ölkələrinin bədii qüvvələri cəlb olunmuşdu. XIV əsrin sonunda Əmir 
Teymurun yaratdığı iri imperiya regionda vəziyyəti dəyişdirdi, bununla bağlı 
olaraq memarlıq-tikinti sənətinin ağırlıq mərkəzi Azərbaycandan Orta (Mərkəzi) 
Asiyaya - Təbrizdən Səmərqəndə keçdi. “Bütövlükdə… yetkin orta əsrlərin mədəni 
mübadiləsi gedişində Azərbaycan memarlığına mənimsəmədən daha çox 
nüfuzetmə, təsirgöstərmə xas olmuşdur”.
123
 Bu həqiqəti XIV əsrdən sonrakı tarix 
də təsdiq edir. 
Beləliklə, XIII-XIV yüzilliklərin Azərbaycan mədəni həyatı dövrün 
ictimai-iqtisadi, siyasi, dini-ideoloji hadisələrinin fəal inikası olmuşdur. Təbiidir ki, 
mədəniyyət faktlarında (elmi, bədii, fəlsəfi əsərlərdə, memarlıq abidələrində, 
dekorativ-tətbiqi sənət nümunələrində və s.) Azərbaycan xalqının əski tarixinin 
mənəvi dəyərləri ilə yanaşı, insanların kamilliyə yönəlmiş, əzəli və əbədi arzu və 
139 
 
istəkləri də öz əksini tapırdı. Bu dövrdə Azərbaycan mədəniyyət xadimlərinin 
(Nəsirəddin Tusi, Məhəmməd Naxçıvani, İmadəddin Nəsimi, Fəzlullah Nəimi, 
Səfiəddin Urməvi, Əbdülqadir Maraği və bir çox başqalarının) yaratdıqları əsərlər 
Yaxın və Orta Şərq dünya elminin, fəlsəfəsinin, ədəbiyyatının, musiqi 
nəzəriyyəsinin bənzərsiz örnəklərindəndir. Monqol yürüşlərinin dağıdıcı nəticələri 
aradan qaldırıldıqdan sonra Azərbaycan memarlığında, şəhərsalma sənətində 
canlanma baş verdi, ölkənin bir çox şəhərlərində müxtəlif təyinatlı, əzəmətli 
memarlıq obyektləri yaradıldı. Ümumiyyətlə, bu dövrdə də Azərbaycan Yaxın və 
Orta Şərqin mədəni cəhətdən inkişaf etmiş, aparıcı ölkəsi olmuşdur. 
  
 
1
 Azərbaycan tarixi. 7 cilddə. III cild, s. 15. 
2
Bax: Ализаде А. Социально-экономическая и политическая история 
Азербайджана XIII-XIV вв. Баку, 1956. 
3
 Yenə orada, s. 93. 
4
 Yenə orada, s. 111-112. 
5
 Azərbaycan tarixi. 7 cilddə. III cild, s. 20-21. 
6
 Yenə orada, s. 21. 
7
Ализаде А. Социально-экономическая и политическая история 
Азербайджана XIII-ХIV вв., с. 265; Piriyev V. Azərbaycan ХIII-ХIV əsrlərdə, 
Bakı, 2003, s. 124-125. 
8
Azərbaycan tarixi. 7 cilddə. III cild, s. 23. 
9
Yenə orada, s. 23; Həmçinin bax: Əsədov М.Ə. Azərbaycan XIII-XV əsrin birinci 
yarısında. Namizədlik dis. avtoreferatı. Bakı, 1996. 
10
Bax: Айдамиров Т., Гасымов Х. Большие амбиции малого этноса. Баку, 
2003; Əsədov М., Qasımov Х. Ermənilərin Yaxın Şərqdə torpaq iddiaları. 
Ağrıdağ, 15-21 aprel 1998-ci il; Yenə onların. Erməni fitnəkarlığının tarixi kökləti 
haqqında. Ağrıdağ, 1-7 aprel 1998-ci il; Yenə onların. Səlibçilər, monqollar və 
erməni fitnəkarlığı. Azərbaycan Xalq Cümhuriyyətinin 84-cü il dövümünə həsr 
olunmuş respublika elmi  konfransının materialları. Bakı, Ağrıdağ, 2002, s. 70-75. 
11
 Bax: Ализаде А. Социально-экономическая и политическая история 
Азербайджана XIII-XIV вв., с. 284-285. 
12
 Piriyev V.Z. Azərbaycan Hülakülər dövlətinin tənəzzülü dövründə (1316-1360), 
s. 37. 
13
Ализаде А. Социально-экономическая и политическая история 
Азербайджана XIII-XIV вв., с. 300-318. 
14
 Azərbaycan tarixi. 7 cilddə. III cild, s. 31. 
15
 Əbu Bəkr əl-Qütbi əl-Əhəri. Tarixe-Şeyx Üveys, s. 47-53. 
16
 Azərbaycan tarixi. 7 cilddə. III cild, s. 71. 
17
 Ашурбейли Сара. История города Баку. Период средневековья. Баку, 1992, 
с. 94. 
140 
 
18
 Yenə onun. Государство Ширваншахов, с. 150. 
19 
Yenə orada, s.157. 
20
 Yenə orada, s. 158. 
21
 Azərbaycan tarixi. 7 cilddə. III cild, s. 36. 
22
 Ашурбейли С.Б. Государство Ширваншахов, с. 170. 
23
 Azərbaycan tarixi. 7 cilddə. III cild, s. 37. 
24
 Ашурбейли С.Б. Государство Ширваншахов, с. 236. 
25 
Yenə orada, s. 236. 
26
Ализаде А. Социально-экономическая и политическая история 
Азербайджана XIII-XIV вв., с. 387-388. 
27
 Ашурбейли С.Б. Государство Ширваншахов, с. 196. 
28 
Azərbaycan tarixi. 7 cilddə. III cild, s.72. 
29
 Onullahi S.М. XIII-XVII əsrlərdə Təbriz şəhərinin tarixi, s. 75. 
30 
Azərbaycan tarixi. 7 cilddə. III cild, s. 72. 
31
 Yenə orada, s. 73. 
32
 Azərbaycan tarixi. Ən qədim zamanlardan XX əsrin əvvəllərinə qədər. Bakı, 
1993, s.144. 
33
 Əliyeva N.А. Azərbaycan Yaqut əl-Həməvinin əsərlərində, s. 65. 
34
 Гейдаров М.Х. Города и городское ремесло Азербайджана …, с. 24. 
35
 Bax: Əliyeva N.А. Azərbaycan Yaqut əl-Həməvinin əsərlərində. 
36
 История стран зарубежной Азии в средние века. М., 1970, с. 355. 
37
 Гейдаров М.Х. Города и городское ремесло Азербайджана…, с. 88. 
38
 Yenə orada, s. 88. 
39
 Рзаев А. Насираддин Туси…, с. 3. 
40
 Yenə orada, s. 8. 
41
 Xacə Nəsirəddin Tusi. Əxlaqi-Nasiri. II nəşri, s. 32-35. 
42
 Рзайев А. Нясиряддин Туси…, с. 8-9. 
43
 Yenə orada, s. 11. 
44
 Yenə orada, s.11. 
45
 Rəhim Sultanov. Xacə Nəsirəddin Tusi və onun “Əxlaqi-Nasiri” əsəri // Xacə 
Nəsirəddin Tusi. Əxlaqi-Nasiri. II nəşri Bakı, 1989, s.8. 
46
Bax: Мамедбейли Г. Основатель Марагинской обсерватории Насираддин 
Туси. 1961, с. 179-192. 
47
 Xacə Nəsirəddin Tusi. II nəşri, s. 13.. 
48
 Yenə orada, s. 212. 
49
 Yenə orada, s. 212. 
50
 Yenə orada, s. 210. 
51
Ализаде А. Социально экономическая и плитическая история Азербайджана 
XIII-XIV вв., с. 16. 
52
Onullahi S.М. XIII-XVII əsrlərdə Təbriz şəhərinin tarixi, s. 188. 
53
 Yenə orada, s. 188. 
141 
 
54
 Məhəmmədəli Tərbiyət. Danişməndani-Azərbaycan, s. 192-193. 
55
 Azərbaycan tarixi. 7 cilddə. III cild, s. 161. 
56
 Məmmədov Z.C. Orta əsr Azərbaycan filosofları və mütəfəkkirləri, s. 38. 
57
 Məhəmmədəli Tərbiyət. Danişməndani-Azərbaycan, s. 325-326. 
58
 Yenə orada, s. 137-138. 
59
 Yenə orada, s. 314-315. 
60
 Yenə orada, s. 188. 
61
 Bax: Фиш Радий. Джалаладдин Руми. Издание второе. М., Наука, 1985. 
62
 Yenə orada, s. 180-181; İki mütəfəkkirin yaxın münasibətlərinə dair müfəssəl 
məlumatlara bu əsərin 164-215-ci səhifələrində təsadüf etmək mümkündür. 
63
 Məhəmmədəli Tərbiyət. Danişməndani-Azərbaycan, s. 246. 
64
 Bax: İmadəddin Nəsimi. Seçilmiş əsərləri. Bakı, Azərnəşr, 1973, 674 s. 
65
 Piriyev Vaqif. Naxçıvan tarixindən səhifələr  (XIII-XIV əsrlər), s. 77. 
66
 Yenə orada, s. 92. 
67
 Yenə orada, s. 77. 
68
 Yenə orada, s. 79. 
69
 Məhəmmədəli Tərbiyət. Danişməndani-Azərbaycan, s. 55. 
70
 Yenə orada, s. 68. 
71
 Yenə orada, s. 69. 
72
 Yenə orada, s. 70. 
73
 Yenə orada, s. 100-101. 
74
 Yenə orada, s. 221. 
75
 Yenə orada, s. 393. 
76
 Yenə orada, s. 393. 
77
 Məhəmmədəli Tərbiyət. Danişməndani-Azərbaycan, s. 393. 
78
 Yenə orada, s. 394. 
79
 Yenə orada, s. 395. 
80
 Yenə orada, s. 399. 
81
 Yenə orada, s. 436. 
82
 Bax: Хамдаллах Казвини. Нузхат ал-кулуб (материалы по Азербайджану). 
Баку, 1983, с. 37-62. 
83
 Əbu Bəkr  əl-Qütbi əl-Əhəri. Tarixe-Şeyx Üveys, s. 10. 
84
 Yenə orada, s. 7-8. 
85
 Бартольд В.В. Сочинения, том VII. М., 1971, с. 282. 
86
 Məhəmmədəli Tərbiyət. Danişməndani-Azərbaycan, s. 27. 
87
 Əssar Təbrizi. Меhr və Müştəri. Bakı, 1986. 
88
 Yenə orada, s. 4. 
89 
Yenə orada, s. 250-256. 
90
 Yenə orada, s. 251-252 – farscadan tərcüməsi М. Sultanovundur. 
91
 Məhəmmədəli Tərbiyət. Danişməndani-Azərbaycan, s. 134. 
92
 Yenə orada, s. 119. 
142 
 
93
 Yenə orada, s. 119. 
94
 Qazi  Bürhanəddin. Divan. Bakı, 1988, s. 4. 
95
 Yenə orada, s. 6. 
96
 Yenə orada, s. 11. 
97
 Yenə orada, s. 16. 
98
 Bax: Hacıyevа Z.Т. Suli Fəqih. Yusif və Züleyxa (XIV əsr Azərbaycan yazılı 
abidəsi. Mətn və leksik oçerk). Bakı, 1991. 
99
 Qəhrəmanov S., Xəlilov Ş. Mustafa Zərir. Yusif və Züleyxa (Poemanın mətni və 
tarixi-qrammatik oçerk). Bakı, 1991. 
100
 Yenə orada, s. 167. 
101
 Məhəmmədəli Tərbiyət. Danişməndani-Azərbaycan, s. 228. 
102
 Yenə orada, s. 301. 
103
 Yenə orada, s. 302. 
104
 Kərimov  K. Azərbaycan miniatürləri, s. 8. 
105
 Yenə orada, s. 10. 
106
 Yenə orada, s. 10. 
107
 Yenə orada, s. 12. 
108
Azərbaycan tarixi. 7 cilddə. III cild, s. 150. 
109
Bax: Səfərova  Z.Y. Səfiəddin Urməvi. Bakı, 1995; Yenə onun. Azərbaycanın 
musiqi elmi (XIII-XX əsrlər). Bakı, 1998; Üzeyir Hacıbəyov. Azərbaycan xalq 
musiqisinin əsasları. Bakı, 1985, s. 18. 
110
 Məhəmmədəli Tərbiyət. Göstərilən əsəri, s. 89. 
111
 Yenə orada, s. 89. 
112
 Qiyasi C. Yaxın-uzaq ellərdə, s. 9. 
113
 Хамдуллах Казвини. Нузхат ал-кулуб (Материалы по Азербайджану), с. 
51. 
114
 Muradov V. Orta əsr Azərbaycan şəhərləri, s. 66. 
115
 Onullahi S.М. XIII-XVII əsrlərdə Təbriz şəhəri, s. 198. 
116
 Azərbaycan tarixi üzrə qaynaqlar, s. 178. 
117
 Muradov V. Orta əsr Azərbaycan şəhərləri, s.73. 
118
 Yenə orada, s. 73. 
119
 Yenə orada, s. 92. 
120
 Yenə orada, s. 113. 
121
 Qiyasi C. Yaxın-uzaq ellərdə, s. 8. 
122
 Yenə orada, s. 9. 
123
 Yenə orada, s. 90. 
 
 
 
 
 
143 
 
IV FƏSİL 
 
AZƏRBAYCAN MƏDƏNİYYƏTİ XV ƏSRDƏ 
 
§ 1. Dövrün ictimai-siyasi, iqtisadi mühitinə ümumi baxış 
 
XV əsrin əvvəlinə doğru Azərbaycan ictimai-siyasi təkamülünün yeni 
mərhələsinə qədəm qoydu. Bu zaman ölkənin şimal qismində bir neçə yüzillik 
ərzində siyasi müstəqilliyini, varlığını qoruyub saxlamaq uğrunda gərgin hərbi-
siyasi, xüsusilə diplomatik mübarizə aparmış Şirvanşahlar dövləti mövcud idi. 
əsrlər boyu onun dörd tərəfində müxtəlif  dövlətlər yaranmış, güclənmiş, bir çox 
hallarda Şirvanşahlar dövlətini də vassal ağalığına salmış və siyasi tarix səhnəsini 
tərk etmişlər. Daxili siyasi sabitliyi qorumağa çalışan Şirvanşahlar uğurlu, 
mütəhərrik xarici siyasət sayəsində sülalə hakimiyyətini, dövlət müstəqilliyini də 
mühafizə edə bilmişdilər.
1
 XIV əsrin sonlarına doğru Azərbaycanın cənub qismi 
Cəlairilər dövlətinin tərkibində idi. Son Cəlairi hökmdarı Əhməd (1382-1410) 
gərgin sülalədaxili mübarizədə qalib çıxaraq parçalanma təhlükəsi qarşısında olan 
Cəlairilər dövlətinin ərazi bütövlüyünü bərpa edə bildi. 
Lakin Sultan Əhməd obyektiv prosesin (sülalə hakimiyyətinin süqutunun) 
qarşısında aciz idi. Yaxın və Orta Şərq hökmdarlarını vahiməyə salmış Əmir 
Teymurun hərbi yürüşü qarşısında davam gətirə bilməyəcəyini anlamış sultan 
Əhməd Azərbaycanı tərk edərək Bağdada qaçmalı oldu. Cənubi Azərbaycanda 
hakimiyyətə vaxtilə Sultan Əhmədə xidmət etmiş Qaraqoyunlu Qara Məhəmməd 
yiyələndi. Tezliklə Azərbaycanın cənub qismi yenidən Əmir Teymurun viranedici 
hərbi yürüşünün hədəfinə çevrildi. Ölkənin bu hissəsi Qərbi İran və İraqla birlikdə 
Əmir Teymurun bölgüsünə əsasən onun 4 oğlundan birinin – Miranşahın 
hakimiyyəti altına keçdi. Beləliklə, 1370-ci ildə dövlət qurmuş, bu dövlətin 
ərazisini işğal olunmuş ölkələr hesabına genişləndirmiş Teymur banisi olduğu 
Teymurilər səltənətinin (1370-1507) parçalanmasının da əsasını qoymuşdu. Əmir 
Teymurun ölümündən sonra məhz buna əsaslanan Teymuri hökmdarları (xüsusilə 
Şahrux) “itirilmiş ata yurdunu geri qaytarmaq” şüarı bəhanəsi ilə Azərbaycana 
dəfələrlə hərbi yürüşlər, həmlələr təşkil etdilər, ölkənin ictimai-iqtisadi, mədəni 
potensialına xeyli ziyan vurdular. Əqli cəhətdən qüsurlu olan Miranşahın Cənubi 
Azərbaycandakı hakimiyyəti ara müharibələri, əhalinin maddi vəziyyətinin 
durmadan ağırlaşması, günahsız şəxslərin edam olunması, yerli hakimlərə divan 
tutulması, ölkənin maddi və mənəvi sərvətlərinin amansızcasına qarət, viran 
olunması, əsrlər boyu yaradılmış memarlıq incilərinin dağıdılması halları ilə 
əlamətdar olmuşdur. Miranşah özünə tabe olan əraziləri genişləndirmək arzusu ilə 
Bağdada, Sultan Əhməd Cəlairi üzərinə uğursuz hərbi yürüş etdikdən sonra Təbriz 
əhalisinin üsyanını amansızcasına yatırdı. Bundan sonra Şəki hakimi Seydi Əli 
Orlat onun hücum obyektinə çevrildi. Şəki ərazisini viran etmiş Miranşah Əlincə 
144 
 
qalasında cəmləşmiş üsyançıları mühasirəyə aldı, lakin üsyançıların müqavimətini 
qıra bilmədi. 14 il (1387-1401) davam etmiş mühasirə Miranşahın acınacaqlı 
məğlubiyyəti ilə başa çatdı. Artıq aydın oldu ki, Əmir Teymurun və onun 
varislərinin Azərbaycandakı hakimiyyəti süqut ərəfəsindədir. 
Əmir Teymur vəfat etdikdən sonra Azərbaycanda siyasi müstəqilliyə, 
daha sonra isə bölgədə hegemonluğa can atan qüvvələr arasında çəkişmələr 
başlandı. Əlverişli məqamın yetişdiyi qənaətinə gəlmiş “Sultan Əhməd 1406-cı 
ildə qayıdıb Təbrizi ələ keçirdi və Cəlairi dövlətini bərpa etdi. Lakin öz əmirləri ilə 
əhaliyə zülm edən Əhməd xalqın nifrətini qazandı. Təbrizlilər Əbubəkrə müraciət 
edib onu şəhərə dəvət etməyə məcbur oldular. əhməd yenə Bağdada qaçdı. 
Əbubəkr də tezliklə Qaraqoyunlu Qara Yusif tərəfindən məğlubiyyətə uğradıldı”.
2
 
Beləliklə, təqribən 20 il ərzində (Teymurun hərbi yürüşlərindən Qara Yusifin siyasi 
tarix səhnəsinə gəlişinədək olan müddətdə) Azərbaycanın (Şirvan və Şəki istisna 
olunmaqla) iqtisadi və mədəni inkişafı qarşısında xeyli əngəllər yaranmışdı. 
XV yüzillikdə Azərbaycanın (xüsusilə ölkənin cənub qisminin) ictimai-
iqtisadi, siyasi, mədəni inkişafı XIII əsrdən başlayaraq Anadoluda məskunlaşmış 
oğuz mənşəli Qaraqoyunlu və Ağqoyunlu tayfa birləşməsinin hərbi-siyasi 
fəaliyyəti və bu fəaliyyətin nəticələri ilə bağlı olmuşdur. Onlar da zaman-zaman 
(eramızın əvvəllərindən etibarən) Azərbaycana gəlmiş, bu torpağa bağlanmış türk 
ellərinə mənsub idilər, monqolların hərbi-siyasi təzyiqi nəticəsində Anadolu (Kiçik 
Asiya) yarımadasına (xüsusilə onun şərq hissəsinə) köç etmiş, bu ərazidə məskən 
salmış, vaxtaşırı olaraq Azərbaycana qayıtmağa can atmışlar. 
Bu tayfaların Azərbaycana qayıdışı üçün əlverişli məqam XV əsrin 
əvvəllərində yarandı. Əlverişli tarixi şəraitin yetişməsi vaxtilə İraqa və Suriyaya 
köç etmiş türk ellərinin də Azərbaycana qayıdışını sürətləndirmişdi. XV əsrin I 
yarısında siyasi həyatda Qaraqoyunlu tayfalarının (Baharlı, Sədli, Qaramanlı, 
Duharlı, Alpout, Cəgirli, Hacılı, Ağacəri), ikinci yarısında isə Ağqoyunlu 
tayfalarının (Bayandur, Əfşar, Bayat, Qacar, Əmirli, əhmədli, Şamlı, Mosullu, 
Pornak, Beqdilli, ərəbgirli, İnallı, Bicənli, Rumlu, Türkman, Heydərli və s.) fəal, 
həlledici rolu olmuşdur. Qaraqoyunlular XIV əsrin sonlarında Şərqi Anadoluda 
bəylik yaratmışdılar və yeni əsrdə artıq mövcud olan siyasi qurumun ərazisini 
genişləndirnək imkanı yarandı. Siyasi meydanda Qaraqoyunluların ilk rəqibi 
Teymuri Əbubəkr idi və onun hərbi qüvvələri 1406-cı ilin oktyabrında Naxçıvanın 
qərbində, Araz çayının sahilində acınacaqlı məğlubiyyətə uğradıldılar. 1408-ci ilin 
21 aprelində Təbrizin cənubundakı Sərdrud adlı yerdə Qara Yusifin 20 minlik 
Qaraqoyunlu qoşunu Teymuriləri ikinci dəfə darmadağın etdi: Miranşah öldürüldü, 
Əbubəkr isə döyüş meydanından qaçmaqla öz həyatını xilas edə bildi. “Qara 
Yusifin Əbubəkr üzərində ikinci qələbəsinin mühüm tarixi əhəmiyyəti vardır. 
Bundan sonra Azərbaycanda Teymurilərin ağalığına son qoyuldu, Teymurilər 
imperiyasının böyük bir hissəsi metropoliyadan ayrılmış və bu ərazidə Azəbaycan 
Qaraqoyunlu dövləti (1410-1467) yaranmışdı”.
3
 1410-cu ilin 30 avqustunda Qara 
145 
 
Yusifin Təbriz yaxınlığındakı döyüşdə əski müttəfiqi Sultan Əhməd Cəlairini 
məğlub etməsi və ona hakimiyyətin yeni sülaləyə keçməsini qanuniləşdirən 
sənədlərə qol çəkdirməsi Qaraqoyunlu dövlətinin siyasi tarix səhnəsinə çıxış 
məqamı idi. Yarandığı məqamda Qaraqoyunlu dövlətinin tərkibinə Azərbaycanın 
Kür çayından cənubdakı ərazisi, Şərqi Anadolu vilayətləri və Ərəb İraqı daxil 
olmuşdur. Lakin Qaraqoyunlu hökmdarları (Qara Yusif, İsgəndər, Cahanşah) 
böyük dövləti siyasi sabitlik, əmin-amanlıq şəraitində idarə edə bilmədilər: Əmir 
Teymurun varisi Şahrux dəfələrlə Azərbaycana genişmiqyaslı hərbi yürüşlər etdi. 
Qaraqoyunlu sarayının daxilində baş verən çəkişmələrə müdaxilə etdi, “atasına 
məxsus olmuş əraziləri” öz nəzarəti altına almağa cəhdlər göstərdi. Başlıca 
diqqətini saraydaxili çəkişmələrə, Teymuri sultanı Şahruxun əməllərinə yönəltməli 
olmuş Qara Yusif (1410-1420), İsgəndər (1422-1436) və Cahanşah (1438-1467) 
sənətkarlığın, ticarətin, mədəniyyətin inkişafına lazımi səviyyədə nəzər yetirmək 
imkanından məhrum olmuşdular. 
Qaraqoyunlu hökmdarı Cahanşah siyasi rəqibi Əbu Səid Teymuri üzərinə 
1458-ci ildə müzəffər hərbi yürüş edə bildi. “Qaraqoyunlu padşahı Məşhədi və 
Nişapuru keçərək Teymurilərin paytaxtı olan Herat şəhərinə daxil oldu. 1458-ci il 
iyunun 28-də Cahanşah Teymuri … taxtında əyləşdi. Xarici dövlətlərin elçiləri 
Herata gəlib onu salamlayır, ənam və hədiyyələrini təqdim edirdilər. Lakin həmin 
ildə Cahanşah Heratı tərk etməli oldu”.
4
 Yeni Teymuri Sultanı Əbu Səidlə 
Cahanşah arasında hücum etməmək haqqında müqavilə bağlandı. Cahanşahın 
başlıca rəqibi üzərindəki hərbi və mənəvi qələbəsi Qaraqoyunlu dövlətinin 
tənəzzülü və süqutu ərəfəsinə təsadüf etmişdi. XV əsrin 60-cı illərinin ortalarında 
Ərəb İraqı, Əcəm İraqı, Fars, Kirman vilayətləri və Cənubi Azərbaycan ərazisi bu 
dövlətin tərkibində olmuşdur. Daxili siyasi çəkişmələr Qaraqoyunlu dövlətinin 
süqutu prosesini sürətləndirdi. 1467-ci ilin sonlarında bu dövlət süquta uğradı və 
Azərbaycanın ictimai-iqtisadi, siyasi potensialı əsasında yeni - Ağqoyunlu dövləti 
meydana çıxdı. 
XV əsrin əvvəllərində Azərbaycanın şimal və cənub torpaqlarının vahid 
dövlət hüdudlarında yenidən birləşdirilməsi üçün əlverişli şərait yaranmışdı. Bu 
tarixi məqamda həmin vəzifəni yerinə yetirmək qüdrəti yalnız Şirvanşahlar 
dövlətində var idi. Mühüm bir cəhəti qeyd etmək lazımdır ki, həmin dövrdə (XV 
yüzillikdə) ölkənin iqtisadi və mədəni inkişaf məsələləri ilə lazımi səviyyədə 
məşğul olmaq imkanları Şirvan hökmdarlarının ixtiyarında olmuşdur. Sabit iqtisadi 
inkişaf imkanlarından bəhrələnən, dövlət ərazisində ticarətin, sənətkarlığın, 
şəhərlərin, mədəniyyətin yüksəlişini təmin edə bilmiş Şirvanşahlar (xüsusilə I 
İbrahim) Azərbaycanın Cənub ərazisini də öz hakimiyyətinə tabe etmək xəyalına 
düşdülər.
5 
Aramsız müharibələrdən, feodal çəkişmələrindən usanmış Cənubi 
Azərbaycan sənətkarları, tacirləri, inkişaf arzusunda olan kütlələr siyasi sabitlik 
həsrətində idilər və Şeyx İbrahimə bu sabitliyin təminatçısı kimi yanaşırdılar. 
Təbrizdə Teymuri hakimləri olan Ömərə, Miranşaha və onun oğlu Əbubəkrə qarşı 
146 
 
üsyanın qalxması, məğlub olmaq təhlükəsi qarşısında qalmış üsyançıların 
müraciəti Şirvanşah I İbrahimin Azərbaycanın Cənub torpaqlarına hərbi müdaxiləsi 
üçün əlverişli şərait yaratdı. 1406-cı ilin mayında Şirvan qoşunları müqavimətə rast 
gəlmədən Təbrizə daxil oldular. Azərbaycan torpaqları yenidən vahid hakimiyyət 
altında birləşdirildi, lakin Sultan Əhməd Cəlairinin və Qara Yusif Qaraqoyunlunun 
birləşmiş qoşunlarının Təbriz üzərinə hücumu Şirvanşahı Araz çayının şimalına 
qayıtmağa vadar etdi. 1406-cı ilin iyulunda Şirvan qoşunları Təbrizi tərk etdilər. 
Cənubi Azərbaycan ərazisinin Şirvanşahlar dövlətinə birləşdirilməsi yolunda ilk 
cəhd uğursuzluqla nəticələndi. 1410-cu ilin avqustunda I İbrahim Sultan Əhməd 
Cəlairi ilə Qara Yusif Qaraqoyunlu arasında baş vermiş münaqişədən istifadə 
edərək bu arzusunu gerçəkləşdirmək üçün növbəti cəhd göstərdi. Lakin Qara 
Yusifin əski mütəffiqini hərbi məğlubiyyətə düçar etməsi və Cənubi Azərbaycanda 
öz dövlətini qurması Şirvanşahın arzusunu puça çıxardı. Yaranmış şəraitdə 
Şirvanşah artıq öz dövlətinin siyasi müstəqilliyini, varlığını qorumaq xəyalı ilə 
yaşamağa başladı. 1412-ci ilin noyabr-dekabr aylarında Şirvan və Qaraqoyunlu 
qoşunları qoşunları arasında Kür çayı sahilində baş vermiş böyük döyüşdə Şirvan 
qoşunu ağır məğlubiyyətə uğradı. I İbrahim, onun oğulları, qardaşları, əmirləri, 
məşhur sərkərdələri və gürcü çarı II Konstantin əsir düşdülər.
6
 Gürcü çarı və 300 
gürcü döyüşçüsü edam olundular. Şirvanşah isə 1413-cü ilin yazında həbsxanadan 
azad edildi və o, Şirvana qayıtdı. Şirvanşahın azad olunmasında Qara Yusifin tələb 
etdiyi böyük ödənci ödəmiş Təbriz tacirlərinin və sənətkarlarının həlledici rolu 
vardı. Şirvanşah özünün Qara Yusifin vassalı olduğunu etiraf etmişdi. Mənəvi 
cəhətdən əzilmiş I İbrahim 1417-ci ildə dünyasını dəyişdi. Şeyx İbrahimin 
hakimiyyəti dövründə Şirvanın bir çox yaşayış məntəqələrində müdafiə qurğuları, 
məscidlər, karvansaralar, ovdanlar inşa olunmuşdu. “Görünür ki, Bakıda 
Şirvanşahlar sarayının tikintisinə Şeyx İbrahimin hakimiyyəti zamanında 
başlanılmışdı”.
7
 Şeyx İbrahimin hakimiyyəti dövrü şəhər mədəniyyətinin, 
incəsənətin, poeziyanın intibahı ilə əlamətdardır. XV əsrin əvvəllərindən 
Şirvanşahlar dövlətinin müstəqilliyi və çiçəklənməsi dövrü başlandı. Bu yüksəliş 
prosesi təqribən 100 il davam etdi. 
Şirvanşah I Xəlilullah (1417-1465) dövrün hərbi-siyasi münaqişələrində 
fəal iştirak etməyə can atmır, ənənəvi xarici siyasət xəttinə sadiq qalaraq 
problemlərin diplomatik üsullarla həll olunmasına çalışırdı. 
Şirvanın siyasi müstəqilliyini təmin edə bilmiş I Xəlilullah ölkədə mövcud 
olan yaşayış məntəqələrinin (xüsusilə Bakı şəhərinin) abadlaşdırılmasına başçılıq 
etmiş, Şirvanşahlar saray kompleksinə daxil olan bir sıra memarlıq obyektlərini 
tikdirmişdi.
8
 Ölkədə ticarətin inkişafı qayğısına qalan Şirvanşah bir çox 
karvansaralar və körpülər inşa etdirmişdi. Onun hakimiyyəti Şirvanşahlar 
dövlətinin və ölkədə şəhər həyatının çiçəklənməsi dövrü idi. Şirvanşah Fərrux 
Yəsar (1465-1500) da ölkənin iqtisadi, mədəni, siyasi yüksəlişini təmin edən daxili 
siyasət yeridirdi. Azərbaycanın Cənub qismində iddialı siyasi xadimlərin 
147 
 
(Qaraqoyunlu və Ağqoyunlu hökmdarlarının), Ərdəbil şeyxlərinin ideoloji, hərbi-
siyasi, diplomatik çəkişmələrə cəlb olunması Şirvanşah üçün sərfəli idi və o, həmin 
ziddiyyətlərdən maksimum dərəcədə faydalanmağa çalışırdı. Lakin əsrin sonlarına 
doğru Ərdəbil şeyxlərinin siyasiləşmiş iddiaları Fərrux Yəsarı da bərk narahat 
etməyə başlamışdı. 
XV əsrin II yarısına doğru Azərbaycanın siyasi həyatında Ağqoyunlu 
tayfalarının rolu artmağa başladı. XIV yüzillikdə həmin tayfalar Şərqi Anadoluda, 
Qaraqoyunlu tayfalarından qərbdə məskunlaşmışdılar. Bayandur qəbiləsi aparıcı 
olduğuna görə Ağqoyunlular “Bayanduriyyə” adı ilə də tanınırdılar.
9
 Qara Osman 
(1394-1435) Diyarbəkirdə qərarlaşaraq Ağqoyunlu bəyliyinin əsasını qoyduqdan 
sonra Qaraqoyunlu dövlətinin başçıları üçün qərbdə uzunmüddətli təhlükə mənbəyi 
yarandı. Qaraqoyunlu hökmdarları Qara Yusif, İsgəndər və Cahanşah yeni dövlətin 
yaranmasına hər vasitə ilə mane olmağa çalışırdılar. Osmanlı sultanları da bu 
obyektiv prosesin qarşısında əngəllər yaratmağa can atırdılar. Ağqoyunlu bəyliyi 
Uzun Həsənin rəhbərliyi zamanında daha da möhkəmləndi. Qaraqoyunlularla 
Ağqoyunlular arasında mübarizə daha da kəskinləşdi. 1467-ci ilin 10 noyabrında 
Muş düzündə rəqib qoşunlar arasında baş vermiş döyüşdə Cahanşah Qaraqoyunlu 
öldürüldü, Qaraqoyunlu qoşunları ağır məğlubiyyətə düçar oldu. Qaraqoyunlular 
hərbi-siyasi qüdrətini bərpa edə bilmədilər. Daha bir dövlət (Qaraqoyunlu) siyasi 
tarix səhnəsini tərk etdi. Cənubi Azərbaycanı və Qarabağı asanlıqla ələ keçirmiş 
Uzun Həsən yeni (Ağqoyunlu) dövlətin banisi oldu və 1468-ci ildə Təbrizi bu 
dövlətin paytaxtı elan etdi.
10
 Osmanlı dövlətinin rəhbərləri qonşuluqda güclü 
Ağqoyunlu dövlətinin meydana gəlməsini narahatlıqla qarşıladılar. Osmanlı və 
Ağqoyunlu dövlətləri arasındakı qarşıdurmadan Avropanın xristian hökmdarları 
faydalanmağa xeyli cəhdlər etdilər, Osmanlı dövlətini zəiflətməyə can atdılar, lakin 
nəzərəçarpacaq uğur qazana bilmədilər.
11
 Ağqoyunlu hökmdarı Uzun Həsən (1478-
ci ildə dünyasını dəyişmişdir) Şirvanşah Fərrux Yəsarla və Ərdəbil şeyxi Heydər 
Səfəvi ilə ömrünün sonunadək dostluq əlaqələri saxlamışdır. Məhz bu əlaqələr 
təqribən 10 il ərzində ölkənin sabit inkişafını təmin etmişdir. Lakin Uzun Həsənin 
vəfatından sonra Ağqoyunlu dövlətinin daxili sabitliyi pozuldu və bu hal 
bütövlükdə Azərbaycanın ictimai-iqtisadi, mədəni inkişafı prosesinə mənfi təsir 
göstərdi. Bundan sonra Ağqoyunlu dövlətinin tədricən tənəzzülə uğramasının 
əlamətləri zahirə çıxdı. Ziyalı hökmdar olmuş Sultan Yaqubun hakimiyyəti 
dövründə (1478-1490) ədəbiyyatın və incəsənətin inkişafına xüsusi dövlət qayğısı 
nəzərə çarpırdı. Sultan Yaqubun ölümündən sonra Ağqoyunlu taxtı uğrunda gərgin 
mübarizə XV əsrin sonunadək davam etdi, bu mübarizəyə Osmanlı sultanı II 
Bayəzid fəal surətdə müdaxilə edərək rəqib dövləti asılı vəziyyətə salmağa çalışdı. 
“1499-cu ildə Ağqoyunlu dövləti artıq iki hissəyə bölündü”.
12
 Lakin Azərbaycanda 
hakimiyyət boşluğu uzun sürmədi. XV əsrin sonlarına doğru Səfəvi nəslindən olan 
Ərdəbil şeyxləri artıq Azərbaycanda siyasi hakimiyyəti ələ keçirmək iddiasında 
idilər. 
148 
 
XV əsrin ortalarında sünnilikdən şiə təriqətinə keçid etmiş Ərdəbil 
şeyxləri dini-ideoloji cəhətdən geniş kütlələrə yiyələndikdən sonra hərbi baxımdan 
təşkilatlanmağa başladılar. Şamlı, Rumlu, Ustaclı, Təkəli, Əfşar, Qacar, Zülqədər 
tayfaları tədricən siyasi hakimiyyətə can atan Ərdəbil şeyxlərinin başlıca hərbi 
qüvvə mənbəyinə çevrildilər. Azərbaycanda siyasi hakimiyyət uğrunda mübarizəyə 
Şeyx Cüneydin (1447-1460) və Şeyx Heydərin (1460-1488) təriqət rəhbərliyi 
zamanında başlamış Səfəvilər həm Qaraqoyunlu, həm də Ağqoyunlu hakimiyyəti 
dövründə artıq Ərdəbilin külli-ixtiyar sahibi idilər. 1456-cı ildə Şeyx Cüneyd Uzun 
Həsən Ağqoyunlu ilə qohumlaşdı (onun bacısı Xədicə bəyimlə evləndi). 1460-cı və 
1488-ci illərdə Şeyx Cüneyd və Şeyx Heydər Şirvanda həlak oldular. Səfəvi 
Şeyxlərinin Azərbaycanda dövlət qurmaq cəhdləri boşa çıxdı. XV əsrin sonlarında 
Ağqoyunlu dövlətinin sürətli tənəzzülü Səfəvi sülaləsinin Azərbaycanda siyasi 
hakimiyyətə gəlişi üçün əlverişli şərait yaratdı.
13
 
XV əsrin 30-80-ci illəri Azərbaycanın nisbətən sabit siyasi inkişafı ilə 
əlamətdar idi və bu hal şəhər həyatının müəyyən yüksəlişini təmin etmişdir. Uzun 
Həsənin islahatı şəhərlərin yüksəlişini təmin etmiş mühüm rəsmi tədbir idi. Bu 
əsrdə Şirvanın ictimai-iqtisadi, mədəni inkişafı daha çox nəzərə çarpırdı. 
Ümumiyyətlə, XV yüzillik (bu yüzilliyin əvvəli və sonu istisna olunmaqla) ölkədə 
şəhər həyatının canlanması, şəhərlərin ticarət və sənətkarlıq əhəmiyyətinin artması 
halları ilə diqqəti cəlb edir. Bakı, Şamaxı və Təbriz bu dövrdə ölkənin aparıcı 
ticarət-sənətkarlıq və mədəniyyət mərkəzləri olmuşlar. XV əsrin əvvəllərinə doğru 
Həştərxan və Bağdad kimi mühüm mərkəzlərin Əmir Teymur tərəfindən 
dağıdılmasından sonra Təbrizin yüksəlişi üçün əlverişli şərait yaranmışdı. Həmin 
dövrdə Təbrizdə olmuş Avropa səyyahlarının hamısı bu şəhərin əzəmətindən, 
sərvətindən, daxili və beynəlxalq ticarətdəki mühüm rolundan ətraflı şəkildə bəhs 
etmişlər.
14
 Alman səyyahı Yohann Şiltberqer qeyd edirdi ki, Teymuri hakiminin 
(səyyahın təbirincə “İran kralının”) yalnız Təbriz şəhərindən əldə etdiyi gəlir 
həmin dövrün ən qüdrətli Avropa hökmdarlarının gəlirindən çox olmuşdur, çünki 
“bu şəhər böyük ticarət dövriyyələrinin mərkəzidir”.
15
 Marağa, Ərdəbil, Gəncə, 
Xoy şəhərləri bu yüzillikdə də iri ticarət-sənətkarlıq mərkəzləri idilər. Sultaniyyə 
şəhəri özünün çiçəklənmə dövrünü yaşamış, bəzən Təbrizlə iqtisadi rəqabət 
aparmışdır. XV əsrin əvvəllərində Teymuri hökmdarları Beyləqan şəhərinin bərpa 
olunmasına başlamışdılar. Beləliklə, XV yüzillikdə Azərbaycan mədəniyyətinin 
inkişaf potensialının gerçəkləşməsi ölkənin ictimai-siyasi, iqtisadi vəziyyətindən, 
beynəlxalq əhəmiyyətli hadisələrin axarından xeyli dərəcədə asılı idi. Həyat davam 
edir, xalqın yaradıcılıq imkanları ədəbiyyatda, memarlıqda, incəsənətin digər 
sahələrində, dekorativ-tətbiqi sənət növlərində gerçəkləşir, insanların maddi və 
mənəvi (estetik) tələbatlarını ödəyirdi. Azərbaycan mədəni həyatında əski 
mütərəqqi ənənələrin yaşarılığı təmin olunur, gələcək nəsillərin mənəvi təkamülü 
üçün əlverişli zəmin hazırlanırdı. Azərbaycan xalqının etnogenetik təkamülü 
prosesində yeni, bənzərsiz tarixi mərhələ yaşanırdı. 
149 
 
 
§ 2. Azərbaycan mədəniyyəti XV əsrdə 
 
XIV əsrdə Yaxın Şərqin bir çox ölkələrində, habelə Azərbaycanda rəsmi 
dini görüşlərlə müxalifət təşkil edən yeni dini təriqətlər meydana gəlmişdi və 
həmin təriqətlər yeni yüzillikdə də əhali kütlələrinin müəyyən qisminin rəğbətini 
qazanmışdı. Mövcud ictimai siyasi qaydalara passiv və fəal etiraz forması olmuş 
bu təriqətlərin, təlimlərin qalması XV əsrin dini-ideoloji, ictimai-siyasi 
ziddiyyətlərinin təzahürü idi. Həmin təriqətlər məscidə qarşı sufi (təsəvvüf) 
təkyələrini qoyur, təriqət başçıları öz görüşlərini geniş surətdə təbliğ edir, ətrafına 
tərəfdarlar toplayır, imkan daxilində siyasi mübarizəyə qoşulur, bəzi hallarda 
hakimiyyətə yiyələnməyə can atırdılar. Yaxın Şərqdə, Azərbaycanda baş verən bu 
proseslər dövrün mədəni faktlarında (xüsusilə bədii ədəbiyyatda) özünün aydın 
ifadəsini tapırdı. Təbiidir ki, təriqət başçıları nəzəri görüşlərini İslam dininin 
ehkamları çərçivəsində təbliğ edirdilər. Şeyx Mahmud Şəbüstəri, Cəlaləddin Rumi, 
Əvhədi Marağayi kimi görkəmli, mütəfəkkir şairlərin panteist vəhdəti-vücud 
məfkurəsi XV əsrdə də Azərbaycan ictimai fikrinin müəyyən qisminə hakim 
kəsilmişdi. Şair-mütəfəkkir İmadəddin Nəsimi (1369-1417) məhz bu mühitdə 
formalaşmışdı. Seyid Əli İbn Seyid Məhəmməd (Nəsimi) ilk təhsilini doğma 
Şamaxı şəhərində almış, Şərq poetik irsini mükəmməl şəkildə öyrənmiş, ərəb və 
fars dillərinə yüksək səviyyədə yiyələnmiş, hələ mədrəsə tələbəsi ikən X əsrdə 
fəlsəfi görüşlərinə görə Bağdad şəhərində edam olunmuş Həllac Mənsur 
Hüseyninin təriqətini daha çox bəyənmiş, Şeyx Səfi (Ərdəbil) şeyxlərinin 
görüşlərinə rəğbət bəsləmişdir. Məhz buna görə də o, poetik yaradıcılığa 
“Hüseyni” təxəllüsü ilə başlamışdı. Daha çox şəhər sənətkarları arasında geniş 
yayılmış hürufilik təliminin kamilləşməsində Nəsiminin böyük rolu olmuşdur. 
Onun hürufilik təliminə bağlanmasında XIV əsrin 80-ci illərində Şirvana gəlmiş, 
Bakıda məskən salaraq banisi olduğu təlimi fəal surətdə təbliğ etmiş Fəzlullah 
Nəiminin həlledici rolu vardı. O zaman Bakı şəhəri hürufilik ocağına çevrilmişdi. 
Ehtimal olunur ki, Seyid Əli məhz bu zamandan etibarən “Nəsimi” 
təxəllüsü ilə əsərlər yazmağa başlamışdı. Nəiminin “Vəsiyyətnamə”sinə əsasən 
XIV əsrin sonlarında özünün xeyli tərəfdarı ilə Bakını tərk etmiş Nəsimi bir 
müddət İraq, Anadolu ərazilərində yaşadıqdan sonra Hələb şəhərində 
qərarlaşmışdı. Hələb şəhəri o zaman Misirin məmlük sultanlarına
16
 tabe idi. 
Təbiidir ki, Nəsimi hürufiliyin başlıca müddəalarını burada da geniş təbliğ edirdi. 
Hürufilik təliminin təbliğatının geniş miqyas almasından narahat olmuş qardaşı 
Şah Xəndan Seyid Əliyə ehtiyatlı olmağı tapşırmışdı. Lakin şair bu tapşırığa əməl 
etməmiş, Misir sultanını Hələbdə təmsil edən hakim Yəşbəkin əmrinə əsasən həbs 
edilmişdi. O, şəhər ruhanilərinin məclisində ölüm cəzasına məhkum olunmuş, bir 
qədər sonra şəriət məhkəməsinin qərarı ilə tanış olmuş Misir sultanı əl-Müəyyəd 
Nəsiminin dərisinin diri-diri soyulmasını, yeddi gün ərzində Hələb şəhərində 
150 
 
nümayiş etdirilməsini əmr etmişdi.
17
 Şair haqqında verilmiş sultan əmri təcili 
surətdə yerinə yetirilmişdi. 
Ümumiyyətlə, “XIII-XVI əsrlərdə Çingizilərin, Teymurilərin, Səfəvilərin 
və xüsusilə Osmanlıların imperiyalarının tərkibində olmuş Yaxın Şərq ölkələri 
ümumi inkişaf qanunauyğunluqlarına malik olan vahid regional mədəniyyətin 
ocağı idi. Bu regiona daxil olmuş ölkələrin siyasi ümumiliyinin təqribən həmişə 
pozulmasına baxmayaraq, onların mədəni birliyi və ümumiliyi qalırdı”.
18
 Hürufilik 
təliminin, bu təlimin banisi Fəzlullah Nəiminin və böyük təbliğatçısı İmadəddin 
Nəsiminin, o zamanın rəsmi dini-ideoloji, fəlsəfi, elmi baxışlarına zidd olmuş 
müxtəlif görüşlərin tərəfdarlarının yaradıcılığı və taleyi bu həqiqəti isbat edir. Bu 
dövrün Azərbaycan fəlsəfəsinin inkişafının daha çox yayılmış formalarından biri 
fəlsəfi poeziya olmuşdur. Azərbaycan fəlsəfəsinin inkişafını təmin edən şairlər 
(Nəimi, Nəsimi və b.) rübailərdən tutmuş məsnəvi formasında yazılan nəzəri 
risalələrə qədər bütün poetik janrlardan istifadə edirdilər. “Fəlsəfi poeziya Qərb 
üçün də səciyyəvidir. Lakin Şərqdə o, inkişafının son dərəcə genişliyi ilə seçilir. 
Bu hal İslam tərəfindən musiqiyə və incəsənətin bir sıra sahələrinə qadağa qoyması 
ilə izah olunur”.
19 
Azərbaycan ərazisində XV əsr ərzində də sülalədaxili, 
tayfalararası çəkişmələrin, bir çox hallarda dövlətlərarası müharibələrin davam 
etməsi, bu hadisələrin insanların maddi və mənəvi həyatına mənfi təsiri hürufilik 
təliminin yaşarılığını təmin etmişdir. Hürufilikdə ərəb əlifbasının 28 hərfi və fars 
əlifbasının 32 hərfi əqlin rəmzi (simvolu), yazının, nitqin və təfəkkürün ifadəsi 
hesab olunurdu. Hürufilərin qənaətinə görə, “din, Allah, dünya və insan məhz bu 
hərflər vasitəsilə dərk olunur”.
20
 Ziddiyyətli, əzablarla zəngin olan zamanın 
burulğanında insanların xeyirxahlığa, ədalətə, gerçək aləmə inamı azalmış, itmişdi. 
Sufilər, hürufilər bu vəziyyətdən çıxış yolunu İslam dininin “müvəqqəti”, 
“fani” hesab etdiyi “bu dünyadan” əl çəkərək “başqa dünyaya daxil olmaq üçün 
hazırlaşmaqda” görürdülər. Onlar “bu müddəanı acı, faciəli gerçəkliyə 
istinadlanaraq əsaslandırırdılar və həmin dövrün bir çox görkəmli şəxsləri onlarla 
razılaşırdılar”.
21
 Hürufilər öz zamanı üçün yeni və mütərəqqi olan konsepsiyanı 
yaratmışdılar. Bu konsepsiya cəmiyyəti, insanı kamilliyə səsləyirdi. Nöqtəvilik 
təliminin tərəfdarları hürufilik əsasında daha irəli gedərək “insandan kənarda 
Allah, dörd ünsürdən kənarda yaradıcı yoxdur”
22 
qənaətinə gəlmişdilər və bu 
qənaəti daha geniş təbliğ etməyə çalışırdılar. “Hürufilik sırf nəzəri cərəyan deyildi. 
O, əsası qoyulduğu məqamdan etibarən öz qarşılarında konkret məqsədlər qoyan 
və konkret siyasi islahatları həyata keçirməyə can atan müəyyən siyasi təşkilatlarla 
bağlı idi”.
23
 Yəni, təbliğat, təşkilat və təşviqat hürufilərin fəaliyyətinin başlıca, bir-
birini üzvi şəkildə tamamlayan məqamları olmuşdur. Bunu anlayan bütün Yaxın 
Şərq (eləcə də Azərbaycan) hökmdarları onların fəaliyyətini hər vasitə ilə 
məhdudlaşdırmağa, nəzarət altında saxlamağa, əlverişli məqam düşdükdə isə 
görkəmli sufi (hürufi, nöqtəvi və b.) xadimlərini həyat səhnəsindən uzaqlaşdırmağa 
çalışırdılar. XV əsrdə Azərbaycanda sufilik fəlsəfəsi Şəms Məqribinin, Şah Qasım 
151 
 
Ənvarın, Seyid Yəhya Bakuvinin, Yusif Miskurinin və başqa mütəffəkirlərin 
yaradıcılığında əks olunmuşdur. Şah Qasım Ənvar fəlsəfi poeziyanın gözəl 
nümunəsi olan “Divan”ın, sufizmi şərh edən bir sıra risalələrin müəllifidir. 
“Ənisül-arifin” (“Müdriklərin dostu”) adlı fəlsəfi səciyyəli poeması-risaləsi onun 
ən məşhur əsərlərindəndir. Seyid Yəhya ibn Bəhaəddin Bakuvi “Şərhe-gülşəne-
raz” (“Sirlər gülşəninin şərhi”), “Əsrar ət-talibin” (“Həqiqət axtaranların sirləri”) 
adlı fəlsəfi əsərlər yazmışdır. Onun astronomiyaya və tarixə dair əsərləri də vardır. 
Yusif Miskuri Seyid Yəhya Bakuvinin ardıcıllarından olmuşdur. Filosof ərəb 
dilində yazılmış “Bəyan əl-əsrar” (“Sirlərin bəyanı”), “Silsilət ül-üyun” 
(“Eyniliklər silsiləsi”) adlı fəlsəfi əsərlərin müəllifidir. XV yüzillikdə Şeyx 
Mahmud Şəbustərinin “Gülşəni-raz” əsərinə xeyli şərh yazılmışdır. “Şirazi” 
təxəllüslü şair bu əsəri Azərbaycan (türk) dilinə tərcümə etmişdi. 1478-ci ildə şair 
Əhmədi Fəridəddin Əttarin “Əsrarnamə” (“Sirlər kitabı”) əsərini də Azərbaycan 
dilinə tərcümə etdi. Məntiq elmini inkişaf etdirmiş alimlər arasında Bədrəddin 
Seyid Əhməd Laləvi (1436-1506) və Şükrulla Şirvani xüsusilə fərqlənirdilər. 
Azərbaycanın mədəni həyatında dünyəviliyə meyl faktları bir çox 
hökmdarların fəaliyyətində də özünü göstərirdi. Məsələn, Qaraqoyunlu hökmdarı 
Cahanşah Həqiqi vaxtilə Fəzlullah Nəimini özünün “bələdçisi” elan etmişdi. Lakin 
o, Təbrizdə hürufi üsyanı qaldırmaq cəhdinə görə Nəiminin qızını və 500 nəfər 
hürufilik tərəfdarını edam etdirmişdi.
24
 Cahanşah Həqiqini əsasən hürufiliyin 
mistikası cəlb edirdi. Vaxtilə hürufiliyin söz təsirinə qapılmış, bu təlimin 
aludəçisinə çevrilmiş hökmdar-şair ruhanilərin düşmən münasibətini qazanmışdı. 
Hökmdar bu təlimin əməldə tətbiq olunmasını öz hakimiyyəti üçün təhlükə hesab 
etdiyinə görə hürufiləri cəzalandırmışdı. Yazılı mənbələr, epiqrafik abidələr 
Azərbaycanın ideoloji və siyasi həyatında əxiliyin xüsusi mövqelərə malik 
olduğunu təsdiqləyir. Əxilərin ictimai həyatda fəal mövqedə olduğunu nəzərə alan 
Səfəvi (Ərdəbil) şeyxləri onların imkanlarından da faydalanmağa çalışırdılar. 
Əxilərin bir çoxu Səfəvi şeyxlərinin müridləri olmuşdur. 1406-cı ildə Təbrizdə Əxi 
Qəssabın başçılığı ilə Teymurilərin əleyhinə üsyan baş vermiş, üsyançılar şəhəri 
bir neçə ay ərzində idarə etmişdilər. Lakin əxilik tədricən ideya, siyasi və təşkilat 
baxımından pozulma prosesi keçirirdi. Vaxtilə ictimai-siyasi mübarizədə ön 
mövqelərdə olmuş əxilər əsrin sonlarına doğru siyasi hakimiyyət iddiasında olan 
qüvvələrin əlində vasitəyə çevrildilər. Mahiyyətcə bidətçi, mistik-panteist səciyyəli 
ideoloji cərəyanların geniş miqyasda yayılması XV əsrin Azərbaycan mədəni 
həyatı üçün əlamətdar hal olmuşdur. 
XV əsrin Azərbaycan ədəbiyyatı tarixində İmadəddin Nəsiminin müstəsna 
mövqeyi vardır. Nəsimi Şərq fəlsəfi fikrinin Zərdüşt, əl-Fərabi, İbn Rüşd, İbn Sina, 
Eynəlqüzzat Həmədani, Ömər Xəyyam kimi nümayəndələrinin, yunan fəlsəfəsinin 
Sokrat, Aristotel, Platon kimi simalarının zəngin irsini dərindən mənimsəmiş, 
poeziyada mütərəqqi fəlsəfi ideyaların ardıcıl və mübariz təbliğatçısı olmuşdur. 
Onun ədəbi-bədii baxışlarının təşəkkülündə aparıcı və həlledici rolu XV əsrə 
152 
 
qədərki Azərbaycan ədəbiyyatı şifahi xalq yaradıcılığı nümunələri oynamışdır. 
Nəsimi “Seyid” təxəllüsü ilə də şeirlər yazmışdır. Gənc yaşlarından sufiliyə 
bağlanmış Nəsiminin 1386-cı ildə Fəzlullah Nəimi ilə görüşü ədibin 
yaradıcılığında əsaslı dönüşün yaranmasına səbəb olmuşdu. Şairin ədəbi 
yaradıcılığında iki böyük mərhələ diqqəti cəlb edir: 1386-cı ilə qədərki inkişaf 
mərhələsi və ədibin hürufiliyə bağlanması məqamından başlanmış mərhələ. 
“Nizami, Xaqani kimi Nəsimi də öz yaradıcılığını zəmanənin ən vacib ictimai-
siyasi probleminə-insanpərvərlik ideyalarının tərənnümünə həsr etmişdir”.
25
 
Nəsiminin ən böyük yaradıcılıq uğuru onun artıq XIV əsrin II yarısından 
Azərbaycan (türk) dilində poetik örnəklər yaratmasındadır. Şair sözə, sözün 
qüdrətinə böyük əhəmiyyət verirdi: 
 
Dinləgil bu sözü ki, candır söz, 
Aliyi asiman məkandır söz. 
Şeş cəhətdən münəzzəh anlavü bax, 
Şöylə kim xaliqi - cəhandır söz… 
…Zahirü batin, əvvəlü axır, 
Aşikaravü həm nihandır söz… 
…Kafü nundan vücudə gəldi cahan, 
Əgər anlar isən, əyandır söz… 
…Aqil isən sözünü müxtəsər et, 
Ey Nəsimi, çü bigirandır söz.
26
 
 
Nəsiminin sufilik, hürufilik ideyaları təqribən onun bütün poeziyasında 
özünü büruzə verir. Aşağıdakı beytlər onun ədəbi-fəlsəfi yaradıcılığının zirvə 
məqamı kimi qiymətləndirilə bilər: 
Məndə sığar iki cahan, mən bu cahana sığmazam, 
Gövhəri-laməkan mənəm, kövnü məkanə sığmazam… 
 
…Həm sədəfəm, həm inciyəm, həşrü sirat əsinciyəm, 
Bunca qumaşü rəxt ilə mən bu dükanə sığmazam. 
 
Gənci-nihan mənəm mən uş, eyni-əyan mənəm mən uş, 
Gövhəri-kan mənəm mən uş, bəhrəvü kanə sığmazam. 
 
Gərçi mühiti-əzəməm, adım adəmdir, adəməm, 
Tur ilə künfəkan mənəm, mən bu məkanə sığmazam… 
 
…Zərrə mənəm, günəş mənəm, çar ilə pəncü şeş mənəm, 
Surəti gör bəyan ilə, çünki bəyanə sığmazam.
27
 
 
153 
 
Şairin zəngin irsinin diqqətlə araşdırılması əsasında belə qənaətə gəlmək 
olar ki, onun ədəbi-bədii, fəlsəfi yaradıcılığında başlıca obyekt insandır. İnsanın 
mənəvi kamilliyi İmadəddin Nəsiminin çoxcəhətli, gərgin ədəbi-fəlsəfi 
fəaliyyətinin ümdə məqsədi idi. Məhz buna görə də Nəsiminin irsi əsrlərin 
dolaylarında itib-batmamış, zəmanəsinin ictimai şüurunun formalaşmasına 
əhəmiyyətli təsir göstərmiş, Şərq və dünya ədəbi-fəlsəfi fikrində layiqli mövqe 
qazanmışdır. 
Seyyid Əli ibn Harun ibn Əbülqasim Hüseyni Təbrizi (1356-1433) 
zəmanəsinin ədəbi aləmində “Qasım”, “Qasimi”, “Qasimi-Ənvar” təxəllüsləri ilə 
tanınmışdı. O, Azərbaycan ədəbi mühitində İmadəddin Nəsimi ənənələrinə sadiq 
qalan, bu ənənələri yaşadan mütəfəkkir-şair kimi məşhurlaşmışdı. Qasimi-Ənvar 
gənc ikən Şeyx Sədrəddin Ərdəbilinin müridlərindən olmuş, sufi ideyalarına 
ömrünün sonunadək sadiq qalmışdır. O, təqribən bütün ömrünü müxtəlif Yaxın və 
Orta Şərq ölkələrində keçirmiş, kamil mürşid kimi özünə xeyli mürid toplamışdı. 
Gilan vilayəti, Qəzvin, Herat, Bəlx, Səmərqənd şəhərləri Qasimi Ənvarın yaşadığı, 
ədəbi-fəlsəfi fəaliyyət göstərdiyi, sufi təbliğatı ilə məşğul olduğu məkanlardandır. 
Şair Heratda olarkən Əmir Teymur və onun oğlu Şahrux tərəfindən hörmətlə 
qarşılanmış, lakin yerli din xadimlərinin tələbi və Şahruxun oğlu Baysunqurun 
xahişi ilə Heratı tərk edərək Səmərqəndə getmişdi. Burada o, bir müddət məşhur 
dövlət xadimi, alim Uluqbəyin himayəsində yaşamış, sonra isə Xorasana qayıdaraq 
Əbdürrəhman Caminin vətəni olan Cacrud kəndində məskən salmış, ömrünün 
sonunadək burada yaşamış, sufi ideyalarının təbliği ilə məşğul olmuşdur. Qasimi 
Ənvar həmin kənddə vəfat etmiş və orada dəfn olunmuşdur.
28
 Uluqbəy onun qəbri 
üzərində əzəmətli türbə tikdirdi və bu abidə elm, fəlsəfə, ədəbiyyat xadimlərinin 
ziyarət obyektinə çevrildi. Şairin ədəbi irsi fars və Azərbaycan (türk) dillərindədir. 
Onun “Ənisul-aşiqin” (“Aşiqlərin dostu”), “Təvəccöhnamə” (“Diqqət kitabı”), 
“Sual-cəvab”, “Risaleye-vücud” (“Varlığa dair risalə”) əsərləri də məlumdur. 
Qasimi Ənvarın külliyyatı qəzəllərindən, fəlsəfi məzmunda yazılmış 
məsnəvilərdən ibarətdir. Rübailərindən birinə nəzər yetirməklə onun obyektiv 
aləmə gerçəkçi münasibətinin şahidi oluruq: 
 
Rütbədə qarınca olsaq da bu an, 
Yenə də çox işdə bizik hökmran. 
Bir ləhzə gədayıq, bir ləhzə şahıq, 
Biz öz halımıza olmuşuq heyran.
29
 
 
Cənubi Azərbaycanın Xoy şəhəri yaxınlığında anadan olmuş, sonralar 
Qaraqoyunlu hökmdarı kimi fəaliyyət göstərmiş Cahanşah Həqiqi (1397-1467) 
gənc yaşlarından musiqiyə, poeziyaya, xüsusilə xalq ədəbiyyatına böyük maraqla 
yanaşmışdır. O, Qaraqoyunlu dövlətinin banisi Qara Yusifin üçüncü oğlu idi. 
Cahanşah Həqiqinin mütərəqqi və müstəqil siyasəti dövrün mühafizəkar din 
154 
 
xadimlərini narazı salmışdı. O, fars və Azərbaycan (türk) dillərində məsnəvi, qəzəl 
və rübailər yazmış, şeirlər divanının müəllifi kimi tanınmışdı. Təbiidir ki, 
Cahanşah Həqiqi bir çox hallarda hökmdar kimi fəaliyyət göstərməli olmuşdur və 
bu fəaliyyət onun ədəbi yaradıcılığı ilə ziddiyyət təşkil edirdi (onun öncə sufiliyə, 
hürufilik təliminə bağlanmasını, sonra isə hürufilərə divan tutmasını xatırlamaq 
kifayətdir). Cahanşah Həqiqinin qəzəllərindən birində onun sufiliyə bağlılığı 
aşkardır: 
Düşmə zəmanə fikrinin dərdi-sərü xəyalinə 
Olma həris dünyənin gəncinə, mülki malinə. 
Cənnəti-vəsli-dilbəri gəl tələb et ilahidən, 
Cənnətə vasil olmayan irməz anın vüsalinə.
30
 
Hökmdar-şairin Azərbaycan xalq yaradıcılığına bağlı olduğunu digər bir 
qəzəlində də aydın surətdə görürük: 
Cəmalın rovzeyi-rizvan deyilmi? 
Dodağın çeşmeyi-heyvan deyilmi? 
Səqahüm rəbbihüm xəmri ləbindən, 
Bəyani-ayətü bürhan deyilmi?
31
 
Azərbaycan ədəbiyyatında doğma dilin tədricən ön mövqelərə çıxması və 
milli ədəbi dilin saflaşması prosesində Mirzə Cahanşah Həqiqinin nəzərəçarpacaq 
rolu olmuşdur. 
XV əsrdə İmadəddin Nəsimi irsinin təsiri ilə əsərlər yaratmış şairlərdən 
biri də Azərbaycanda dünyaya gəlmiş, mükəmməl mədrəsə təhsili almış, sonralar 
isə Osmanlı sultanı Məhəmməd (Mehmet) Fatehin hakimiyyəti dövründə 
Türkiyəyə getmiş, orada İzmir şəhərində yaşamış Xəlili olmuşdur. Xəlili 1471/72-
ci ildə “Fəraqnamə” adlı məşhur əsərini bitirmişdir. Hürufilik təliminə bağlı olmuş 
bu Azərbaycan ədibi bir il İstanbulda yaşamış, 1485-ci ildə vəfat etmişdir, 
Xəlilinin şeirlər divanı və poemaları vardır. Qəzəllərindən birində şairin sufiliyə 
bağlılığı təsdiqlənir: 
Mən ki dərvişəm, gədayəm, padşahi-aləməm, 
Ruhi-birəngəm, əgərçi rəngə gəldim adəməm. 
Şeş cəhtlə çar ünsürdür məni faş eyləyən, 
Yoxsa mən gəncineyi vəhdətdə mai-mübhəməm.
32
 
 
Hamidi də bu dövrdə yaşamış görkəmli Azərbaycan şairlərindən 
olmuşdur. O, vətəndə mükəmməl mədrəsə təhsili almış, 1455/56-cı ildə Türkiyəyə 
getmişdir. Hamidinin Azərbaycan (türk) və fars dillərində gözəl şeirlər yazması 
Osmanlı sultanı Mehmet (Məhəmməd) Fatehin diqqətini cəlb etmişdir. Hamidi 
Osmanlı sarayına cəlb olunmuş, lakin tezliklə “fitnə-fəsad yuvasını” tərk etməli 
olmuşdur. Saraydaxili ziddiyyətlərin təsiri onu hətta İstanbulu tərk etməyə vadar 
etmişdir. Şair ömrünün 30 ildən artıq qismini səyahətlərdə keçirmiş, təqribən 
1485/86-cı ildə İstanbulda dünyasını dəyişmişdir. O, öz tərcümeyi-halı ilə bağlı 
155 
 
yazdığı uzun bir məsnəvidə dövrünün saray məmurları və ziyalılarının həyat tərzini 
də təsvir etmişdir. Lirik şeirlərindən birində onun doğma dilin poetik 
imkanlarından necə məharətlə istifadə etdiyi aşkara çıxır: 
Necə dil səbr edə hicran içində, 
Necə dil qəm çəkə dövran içində? 
… Gül, ey mey, Hamidi könlün sevindir 
Ki, bəslər dərdi-eşqi can içində.
33
 
 
Onun digər bir qəzəlində də həmin cəhət nəzərə çarpır: 
Rahət olmadı dil, ey rahəti-can, sən gedəli, 
Qönçəvəş könlümə dar oldu cahan, sən gedəli. 
Sünbüli-zülfün ilə gül üzünü yad edərəm 
Gecə-gündüz qılaram ahü fəğan, sən gedəli…. 
…Dəhənin şövqi ilə Hamidiyi-suxtənin, 
Getdi səbri-dilü can oldu rəvan, sən gedəli.
34
 
“Varalım ol sənəmi-gülüzarə yalvaralım, bəlayi-firqət əlindən nigarə 
yalvaralım”
35
 demiş Hamidi Məhəmməd Füzuliyə qədər türk dilinin güclü ədəbi 
dilə çevriləcəyini öncədən görmüş, türkcənin potensial imkanlarını ustalıqla nəzərə 
çatdırmış Azərbaycan şairlərindən idi. Onun poetik yaradıcılığına İmadəddin 
Nəsiminin böyük təsiri olmuşdur. 
Əfsəhəddin Hidayətullah (Hidayət) XV əsrin sonlarınadək Təbrizdə 
yaşamış, Ağqoyunlu dövlətinin banisi Uzun Həsənin (1423-1478) oğlu Əbülfəth 
sultan Xəlil Bahadır xanın sarayında böyük əmir rütbəsinə qədər xidmət etmiş, bir 
qədər sonra isə onun qardaşı Sultan Yaqubun sarayında yaşamış, fəaliyyət 
göstərmişdir. Hidayətin şeirlər divanı vardır. O, zəmanəsinə görə sadə Azərbaycan 
(türk) dilində şeirlər yazmışdır. Ədibin sözlərinin Azərbaycan şifahi xalq 
ədəbiyyatından qaynaqlandığı bəllidir: 
Getmə ey gülçöhrə, tərki-əhdü peyman eyləmə, 
Gəl otur, çox qönçə kimi ağzını qan eyləmə… 
….Xətü xalı zikrin anın qoyma ağzından müdam, 
Gər müsəlmansan, Hidayət, tərki-Quran eyləmə.
36
 
Ruhani aləmə bağlı olan şair dünyəvi nemətlərə bağlılığını da bir çox 
şeirlərində nümayiş etdirmişdir: 
Dindirməzəm əğyarı itinlə olalı yar, 
Hər işdə ki, var adəmə yoldaş gərəkdir. 
 
Ərz eyləyəcək itlərinə halımı derlər, 
Çox başımız ağratma bizə baş gərəkdir. 
 
Yarın yüzi görgəc dəhənin istə Hidayət 
Kim, Mehdi çağı gizli olan faş gərəkdir.
37
 
156 
 
 
Şeyx İbrahim ibn Məhəmməd ibn Şihabəddin Gülşəni (1427-1533) 
Bərdədə anadan olmuş, gənc ikən Təbrizə köçmüş, burada Dədə Rövşəninin 
yaratdığı “Xəlvətiyyə” sufi təriqətinin fəal üzvü olmuşdur. Ədibin türk 
(Azərbaycan), fars dillərində şeirlər divanı mövcuddur. O, bir neçə dərin 
məzmunlu məsnəvilərin müəllifidir. Şair Təbrizə gələnədək əsərlərini “Heybəti” 
təxəllüsü ilə yazırdı. O, Təbrizdə mürşidi Dədə Ömər Rövşəninin tövsiyəsi ilə 
əvvəlki təxəllüsünü “Gülşəni” təxəllüsü ilə əvəz etmişdi.
38
 Rövşəni vəfat etdikdən 
sonra Gülşəni onun canişini olmuşdur. Mövlana Gülşəni I İsmayıl Səfəvi şahlıq 
taxtına çıxarkən Azərbaycanı tərk etmiş, Misirdə yaşamış, Osmanlı sultanı Səlim 
Misiri (Qahirə şəhərini) fəth edərkən (1517-ci ildə) qalib hökmdar tərəfindən 
xüsusi hörmət görmüşdür. Yeni Osmanlı sultanı Süleyman Qanuni də ona böyük 
diqqət və qayğı ilə yanaşmışdır. Misirdə onun başçılığı ilə 10 il ərzində böyük 
xanəgah inşa olunmuşdu. Təriqət başçısı olmuş bu şəxsin 40 min beytdən ibarət 
olan “Mənəviyyül-xəfi” (“Gizli mənəvi məsələlər”) adlı məsnəvisində
39
 bir çox 
dini-fəlsəfi mətləblər nəzərdən keçirilmişdir. Məsnəvidə hürufi təliminin təsiri 
aydın şəkildə nəzərə çarpır. Qəzəllərindən bircə parça isbat edir ki, Gülşəni öz 
zəmanəsinin böyük şairlərindən olmuşdur: 
Diri ikən ölüymüş, istəyübən bulmazam, 
Çünki diri olmuyan eşq ilə duymaz bana. 
 
Canü-cəhandan keçüp istəməyən eşq ərin, 
Dirlik üçün eşq ilə canını verməz bana.
40
 
 
XV əsrin ortalarında Cənubi Azərbaycanın Deyləmqan (indiki Səlmas) 
şəhərində anadan olmuş, 1490-cı ilə qədər Ağqoyunlu sultanı Yaqubun sarayında 
yaşamış, sultan öldürüldükdən sonra saraydan uzaqlaşdırılmış Nemətulla Kişvəri 
Dilməqani dövrün tanınmış şairlərindən biri idi. O, Təbriz ədəbi mühitində 
formalaşmışdı. Saray şeir ənənələrinə əməl etmək məcburiyyəti qarşısında qalmış 
istedadlı şair məddahlığa alışa bilməmiş, Ağqoyunlu sarayını tərk edərək 6 divan 
yaratmış özbək şairi, mütəfəkkiri və dövlət xadimi Əlişir Nəvaiyə (1441-1501) 
pənah aparmışdır. Kişvəri Azərbaycan (türk) və fars dillərində “Divan” yaratmış, 
əsasən lirik qəzəllər müəllifi kimi tanınmışdır. Onun Əlişir Nəvaiyə həsr olunmuş 
bir sıra şeirləri vardır. Doğma dildə yazdığı qəzəllərindən birində Kişvərinin poetik 
məharətinin şahidi oluruq: 
Məndən ey naseh ki, rüsvayi-cahanam yarsız, 
Arü namus istəmə kim, aşiq olur arsız.
41
 
Azərbaycan (türk) ədəbi dilinin formalaşmasına Nemətulla Kişvərinin 
böyük təsiri olmuşdur. Azərbaycan şeirində ərəb və fars tərkiblərinin azaldılması 
prosesində bu şairin nəzərəçarpacaq rolu vardır. Beləliklə, Azərbaycan 
ədəbiyyatının XV yüzillikdəki inkişafında daha çox diqqəti cəlb edən cəhət, 
157 
 
istiqamət xalqa doğma olan dilin ədəbi prosesdə ön mövqelərə çıxması, türk dilinin 
potensialının daha sürətlə gerçəkləşməyə başlaması olmuşdur. 
Tarixi biliklərə maraq bəşəriyyətin, cəmiyyətin əzəli və əbədi 
meyllərindəndir. XV əsrdə də tarixi səciyyəli salnamələr, əsərlər əsasən hökmdar 
saraylarında, hökmdar sifarişi ilə, taxt-tac sahiblərinin mənafelərinə və tələblərinə 
uyğun şəkildə yazılırdı. Bu dövrdə yaşamış tarixçi və coğrafiyaşünas Əbdürrəşid 
ibn Salih ibn Nuri əl-Bakuvi “Kitab təlxis əl-asar və əcaib əl-malik əl-qəhhar” 
(“Abidələrin xülasəsi və qüdrətli hökmdarın möcüzələri”) adlı əsərin (ərəb dilində) 
müəllifidir. Əsər 1403/1404-cü ildə yazılmışdır. Bu coğrafi əsər yazılarkən 
Zəkəriyyə Qəzvininin “Ölkələrdəki abidələr və Allah bəndələri haqqında xəbərlər” 
(1275) əsəri əsas götürülmüşdür. Lakin müəllif istinadlandığı əsərdə ixtisarlar, 
əlavə və düzəlişlər etməyi də “unutmamışdır”. Əsərdə müxtəlif tarixi abidələr, 
Azərbaycanın bir sıra şəhərləri haqqında məlumatlar da vardır. 
Bu dövrdə Ağqoyunlu hökmdarı Sultan Yaqubun sarayında Əbubəkr 
Tihrani, İdris Bidlisi, Fəzlullah Ruzbihan Xunəci (Xunci) kimi tarixçilər fəaliyyət 
göstərmişlər. 
Əbubəkr ət-Tihrani əl-İsfahani İran tarixçisi olsa da, Azərbaycan tarixinə 
daha çox xidmət etmiş şəxs kimi tanınmışdır. O, Qaraqoyunlu hökmdarı 
Cahanşahla Teymuri sultanı Əbu Səid arasında bağlanmış sülh müqaviləsinin, bir 
sıra dövlət sənədlərinin, dövlətlərarası yazışmaların (“məktubların”) mətnlərinin 
müəllifi olmuşdur. Əbubəkr Tihrani Ağqoyunlu dövlətinin banisi Uzun Həsənə də 
xidmət etmişdir. Tarixçi bir müddət Uzun Həsənin sarayında münşi (“katib”) 
vəzifəsində çalışmış və bu hökmdarın göstərişilə “Kitabi-Diyarbəkriyyə” əsərini 
yazmışdır. Əsərdə Uzun Həsənin səltənəti, Qaraqoyunlular, Teymurilər və s. 
haqqında məlumatlar vardır. Ağqoyunluların mənşəyi, Ağqoyunlu dövlətinin 
təşəkkülü barədə ən səhih məlumatlar verən
42
 “Kitabi-Diyarbəkriyyə” XV 
yüzillikdə yazılmış dəyərli əsərlərdəndir. Kürd mənşəli İdris Bidlisinin də 
ümumtürk, Azərbaycan tarix elminə xidmət etdiyi şübhəsizdir. O, fars dilində, 
nəzmlə “Həşt behişt” (“Səkkiz cənnət”) adlı əsərini ilk səkkiz Osmanlı sultanına 
həsr etmişdir. Ağqoyunlu hökmdarı Sultan Yaqubun yanında məmur olmuş İdris 
Bidlisi sonralar Osmanlı sultanı Səlimin tərəfinə keçmişdi. O, bir çox hallarda 
siyasi iddiası olan kürd dairələrinin deyil, Osmanlı imperiyasının mənafelərini 
qızğınlıqla müdafiə edirdi. Ağqoyunlu sultanı Yaqubun sarayında xidmət etmiş 
tarixçilərdən biri də Fəzlullah Ruzbihan Xunəci (Xunci) idi. Ümumiyyətlə, “son 
zamanlaradək elm xüsusi olaraq Qaraqoyunlu və Ağqoyunlu sülaləsinin 
hakimiyyətinə həsr olunmuş sülalə salnaməsinə malik deyildi… Bu cür salnamələr 
çox azdır və nisbətən yaxın zamanlarda aşkara çıxarılmışdır. Biz Əbubəkr 
Tihraninin “Kitabi-Diyarbəkriyyə” və Fəzlullah ibn Ruzbihan Xunəcinin “Tarixi-
aləm-arayi Amini” əsərlərini nəzərdə tuturuq, özü də Fəzlullahın əsəri zamanca 
Əbubəkr Tihraninin əsərinin bilavasitə davamıdır”.
43
 Əsərdə Sultan Yaqubun 
hakimiyyəti dövründə baş vermiş müxtəlif səciyyəli hadisələr öz əksini tapmışdır. 
158 
 
Fəzlullah Ruzbihan Xunəci (Xunci) Səfəvi nəslindən olan Ərdəbil şeyxlərinin 
fəaliyyətinə xeyli diqqət yetirmişdir. Lakin müəllifin Ərdəbil şeyxlərinə münasibəti 
mənfiliyi və kəskinliyi ilə fərqlənir.
44
 Buna baxmayaraq, əsərdə Səfəvi qızılbaş 
hərəkatının ilk mərhələləri, Şah I İsmayılın əcdadları, Şeyx Cüneydin və Şeyx 
Heydərin hərbi-siyasi fəaliyyəti, xüsusilə Səfəvi sülaləsinin uzaq əcdadlarının 
etiqadı, onların İslamın sünni məzhəbinə mənsubluğu haqqında ən nadir 
məlumatlar verilməsi onun əhəmiyyətini artırır. Beləliklə, XV əsrdə yazılmış 
salnamə səciyyəli əsərlər dövrün ictimai-siyasi, ideoloji mənzərəsini müəyyən 
dərəcədə əks etdirir və ilkin qaynaqlar kimi çox dəyərlidir. 
Xəttatlıq (kalliqrafiya) və miniatür rəssamlığı bu dövrün Azərbaycan 
mədəni həyatının diqqəti cəlb edən sahələrindən olmuşdur. XV əsrdə 
Şirvanşahların, Qaraqoyunlu və Ağqoyunlu hökmdarlarının saray kitabxanalarında 
elmi, bədii, fəlsəfi, dini, tarixi məzmunlu əsərlərin üzü köçürülür, əlyazmalarına 
miniatürlər çəkilirdi. Bu dövrdə Azərbaycanın müxtəlif şəhərlərində Mirəli Təbrizi, 
Mirabdulla Təbrizi, Süleyman Əli Yaqubi, Nizaməddin Əli Ərdəbili, Cəfər Təbrizi, 
Əzhər Təbrizi, Əbdürrəhim əl-Yaqubi kimi mahir xəttatlar fəaliyyət göstərmişlər. 
Məlumdur ku, Ağqoyunlu sultanı Uzun Həsənin “Əməleye-ketabxaneye-
hümayun” kitabxanasında 58 mahir xəttat və miniatürçü rəssam çalışmışdır.
45
 Orta 
çağların saray kitabxanaları yalnız kitabların mühafizə olunduğu, istifadə edildiyi 
mədəni məkan deyildi. Həmin kitabxanalar eyni zamanda kitabların ustalıqla, 
məharətlə hazırlandığı emalatxanalar idi. Azərbaycan xəttatları ərəb qrafikası 
əsasında yazı örnəkləri yaratmaqla yanaşı həmin qrafikanın təkmilləşdirilməsi 
sahəsində də xeyli uğurlar qazanmışdılar. Məsələn, xəttat Mirəli Təbrizi “nəstəliq” 
xəttinin yaradıcısı kimi tanınmışdı. Mahir Azərbaycan xəttatlarının çoxusunun 
Təbriz şəhərindən olması sübut edir ki, bu şəhər nəinki ölkənin, habelə İslam 
Şərqinin aparıcı kalliqrafiya ocaqlarındandır. Xeyli Azərbaycan xəttatı Yaxın və 
Orta Şərqin müxtəlif hökmdarlarının saraylarında çalışır, fəaliyyət göstərdikləri 
məkanda xəttatlığın inkişaf istiqamətlərinə əhəmiyyətli təsir göstərirdi. Təbiidir ki, 
xəttatların əksəriyyəti doğma vətəndə fəaliyyət göstərirdi. Cəfər Təbrizi 
Ağqoyunlu Baysunqurun saray kitabxanasına uzun müddət başçılıq etmişdi. Həmin 
kitabxanada 45 xəttat çalışırdı. Dövrün bir çox mənbələrində “Sultani-Adil” 
(“Ədalətli Sultan”) kimi xatırlanan Uzun Həsən Ağqoyunlu müxtəlif (xüsusilə dini 
və tarixi) məzmunlu əsərlərin Azərbaycan (türk) dilinə tərcümə olunaraq nəfis 
şəkildə tərtib edilməsinə çalışırdı. O, hər cümə günü İslam ilahiyyatçılarını öz 
yanına toplayır, dini mövzularda müzakirələr təşkil edirdi. Mənbələrdən məlum 
olur ki, Uzun Həsənin göstərişi ilə Qurani-Kərim ilk dəfə türk (Azərbaycan) dilinə 
tərcümə edilmiş və onun hüzurunda oxunmuşdu.
46
 Bu zaman ölkədə xəttatlığın 
tərəqqisi elmin inkişafı, kitaba olan ehtiyacın artması ilə bağlı idi. 
Xəttatla miniatürçü rəssamın birgə fəaliyyəti bu dövrdə də Azərbaycan 
mədəni mühitinin əlamətdar hallarından olmuşdur. Azərbaycanda mövcud olan 
Şirvan və Təbriz miniatür məktəblərində xeyli rəssam çalışırdı. Təbiidir ki, bu 
159 
 
yüzillikdə baş vermiş bir sıra hərbi-siyasi hadisələr miniatür rəssamlığının 
inkişafına müəyyən dərəcədə mənfi təsirini göstərdi. 
XV əsrdə Azərbaycanda yaranmış ictimai-iqtisadi və siyasi şəraitlə bağlı 
olaraq, Təbriz öz əzəli istiqamətləndirici rolunu itirdi. Lakin buna baxmayaraq o, 
yenə də mədəni mərkəz və görkəmli sənət məktəbi kimi öz əhəmiyyətini qoruyub 
saxladı. Bu dövrdə Azərbaycanın bir çox görkəmli rəssamları və kitab sənətinin bir 
çox mahir ustaları Teymurilərin başlıca mərkəzinə çevrilmiş Herata dəvət edildilər. 
Ustaların bir qismi Herata zorla aparıldı. Saray kitabxanasında məsul vəzifə 
daşıyan Cəfər Təbrizi (Sultan Baysunqurun kitabxana rəisi) və xüsusi sifarişlər 
yerinə yetirən Azərbaycan ustaları - Pir Seyid Əhməd Nəqqaş, Xacə Əli Müsəvvir, 
Qəvaməddin, Qiyasəddin və başqalarının XV əsrdə Herat rəssamlıq məktəbinin 
inkişafında səmərəli fəaliyyəti, mühüm rolu olmuşdur. Bu yüzillikdə Təbriz 
məktəbinin təsiri sayəsində Azərbaycanın başqa şəhərlərində də miniatür sənəti 
inkişaf etmişdir. Şirvan məktəbinə məxsus olan miniatür nümunələrinin az 
tapılmasına baxmayaraq, araşdırıcıların ixtiyarında olan örnəklər bu dövrdə 
Şirvanda zəngin bədii ənənələrə əsaslanan, bənzərsiz sənət məktəbinin mövcud 
olduğunu təsdiqləyir. 
Təbriz miniatür məktəbinə məxsus, 1410-1420-ci illərə aid olan, 
Nizaminin “Xosrov və Şirin” və XV əsrin sonu – XVI əsrin əvvəllərinə aid olan 
“Xəmsə” nüsxələri diqqəti cəlb edir. XIV əsr miniatürlərindən fərqli olaraq, XV 
əsr miniatürlərində “boyakarlıq üsulu, sərbəst rəng yaxıları qrafik üsulla əvəz 
olunur”.
47
 Miniatür rəssamlığında bu və digər cəhətlər yeni (XVI) əsrdə daha da 
təkmilləşmişdir. Bu dövrdə Azərbaycanda miniatür rəssamlığının uğurlu inkişafı 
bir daha isbat edir ki, İslamın rəssamlığa dair qadağalarına tam şəkildə əməl 
olunmurdu. “Həmin qadağalar həm xalq arasında, həm də aristokratik saray 
dairələrində tez-tez pozulurdu. Bu hal islamaqədərki ənənələri yaşadan, ərəblərin 
istilasına məruz qalmış Şərq xalqlarında xüsusilə geniş yayılmışdı”.
48
 Dini 
qadağaların dərin iz qoyduğu təsviri sənətdə də bu hal mövcud idi. 
XV əsrdə Təbriz miniatür rəssamlığı mərkəzi qəti surətdə yerli bədii 
məktəb kimi təşəkkül tapdı. Mühüm bir cəhəti qeyd etmək lazımdır ki, Əmir 
Teymurun Yaxın və Orta Şərqdə hərbi-siyasi fəallığı dövründə (XIV əsrin sonları-
XV əsrin əvvəlləri) işğal olunmuş ölkələrin mədəni-mənəvi qüvvələrinin (eləcə də 
rəssamların) əksəriyyəti əsasən zorla Səmərqənddə cəmləşdirilmişdi. Teymurun 
ölümündən sonra onun varisləri həmin yaradıcı potensialı yenə də zor vasitəsilə 
yeni paytaxtda (Heratda) cəmləşdirməyə çalışırdılar. Həmin dövrdə Herat şəhəri, 
Teymurilərin sarayı Orta Şərqin başlıca rəssamlıq mərkəzinə çevrilmişdi. Burada 
görkəmli şair və dövlət xadimi Əlişir Nəvainin himayəsi sayəsində və tanınmış 
rəssam Kəmaləddin Behzadın rəhbərliyi ilə həmin zamanın ən yaxşı ustaları 
çalışırdılar. Bəzən Kəmaləddin Behzadı Təbriz minüatür məktəbinin banisi hesab 
edirlər. Yalnız onu qeyd edək ki, “XIV əsrdən etibarən Təbriz məktəbinin fasiləsiz 
inkişafı faktı ümumiyyətlə 200 ildən artıq mövcud olmuş məktəbin hər hansı banisi 
160 
 
haqqında məsələnin qoyuluşunu istisna edir”.
49
 Təbriz miniatür məktəbi təqribən 
200 il ərzində mürəkkəb təkamül yolu keçmiş, yad sənət təsirlərinin tədricən 
aradan qaldırılması və özəl, bənzərsiz üslubun təşəkkülü prosesini yaşamışdır. 
“Təbriz miniatürünün səciyyəvi cəhəti onun həyatla əlaqəsi, məzmunun və mövzu 
məcmusunun genişlənməsi idi. Təbriz rəssamlarının miniatürləri Renessans dövrü 
Avropa rəssamlarının əsərlərini xatırladır”.
50
 XV yüzillikdə də Təbriz miniatür 
rəssamlığı məktəbinin inkişafında fasilə olmamışdır. Bu əsrdə də miniatürçü 
rəssamların başlıca mövzu mənbəyi klassik Şərq poeziyası, xüsusilə Nizami 
Gəncəvinin “Xəmsə”si olmuşdur. Xəttatlıq və miniatür rəssamlığı bu dövrün 
hökmdarları üçün mühüm məşğuliyyət sahələrinə çevrilmişdi. Məsələn, şair 
Hidayətin “Divan”ının əlyazmasına çəkilmiş 4 miniatür təsvir Ağqoyunlu 
hökmdarı Uzun Həsənin oğlu Sultan Xəlil tərəfindən 1478-ci ildə tərtib 
olunmuşdu. Nəfis xətlə tərtib olunmuş bu əlyazma nüsxəsi türk (Azərbaycan) 
dilindədir. Nizami Gəncəvi “Xəmsə”sinin 1481-ci ildə tərtib olunmuş əlyazmasına 
iki rəssam 19 miniatür çəkmişdir. 12 məşhur Şərq şairinin əsərlərinin toplusu olan 
Şamaxı “Məcmuə”sindəki miniatürlər Şirvan rəssamlıq məktəbinin parlaq 
örnəklərindəndir. 1468-ci ildə tərtib olunmuş bu “məcmuə” 8 miniatürlə 
bəzədilmişdir. 
XV əsrin II yarısında, xüsusilə Ağqoyunlu hökmdarı Sultan Yaqubun 
hakimiyyəti dövründə Təbriz yenidən bütün İslam Şərqinin mühüm siyasi və 
mədəni mərkəzinə çevrildi. Bu zaman sultan sarayında miniatür rəsmlərlə 
bəzədilmiş xeyli əlyazma nüsxəsi tərtib olundu. Xüsusi elmi ədəbiyyatda bu 
miniatür təsvirləri “türkman məktəbinə mənsub olan sənət nümunələri” kimi 
təqdim olunur. Lakin qeyd etmək lazımdır ki, bu əlyazmaların, rəsm əsərlərinin 
əksəriyyəti Təbriz miniatür məktəbinə məxsusdur. 
Bu dövrün görkəmli xəttatı Əzhər Təbrizi yaradıcılığının ilk dövründə 
Herat sarayında çalışmışdır. Teymuri şahzadəsi Baysunqur Mirzənin kitabxana 
ustaları arasında Azərbaycandan gəlmiş bir neçə mahir xəttat vardı: Aini, İbrahim 
və Şəffar Təbriz rəssamlıq və xəttatlıq mühitinin yetirmələri idilər. 
Xəttat Mirzə Cəfər Təbrizi dövrün sənət aləmində daha yüksək mövqe 
qazanmışdı. O, Teymuri sultanları Şahruxun, Baysunqur Mirzənin və 
Əlaüddövlənin saraylarında çalışmış, “nəstəliq” xəttinin xüsusi növü olan “Herati” 
xəttini yaratmışdır. Baysunqur Mirzənin hakimiyyəti dövründə saray 
kitabxanasının müdiri olmuş, “Xətt və xəttatlar” əsərini yazmış, poetik əsərlər 
yaratmış bu xəttat “Mövlana” ləqəbi almışdı.
51 
Həmin xəttatlar kitab tərtibatı işi ilə 
yanaşı monumental binaların bəzədilməsi işini də yerinə yetirmişlər. Ümumiyyətlə, 
orta çağlarda İslam Şərqində xəttatlar və miniatürçü rəssamlar bir çox 
hökmdarların saraylarında böyük hörmət sahibi və qayğı, diqqət obyekti olmuşlar. 
Bu, Azərbaycanda da xüsusilə nəzərə çarpan mədəni faktlardandır. 
Azərbaycanın memarlıq abidələri meydana gəldiyi tarixi dövrün ictimai-
siyasi, iqtisadi, ideoloji hadisələrini, tikinti-texniki səviyyəsini əks etdirən, həmin 
161 
 
dövrün digər sənət sahələri haqqında xeyli məlumat verən obyektlərdir. Çoxəsrlik 
tarixi təcrübə göstərir ki, “şəhərsalma sənəti cəmiyyətin siyasi-ictimai quruluşu, 
iqtisadi gücü, məhsuldar qüvvələri, mədəniyyət və incəsənətin inkişaf səviyyəsi ilə 
çox bağlıdır”.
52
 O, xalqın taleyi ilə, qədim adət-ənənələri, milli xüsusiyyətləri, 
psixologiyası, habelə təbii-iqlim şəraiti ilə şərtlənən mürəkkəb yaradıcılıq 
sahəsidir. 
XIV əsrin sonlarından etibarən Şərq ölkələrində (eləcə də Azərbaycanda) 
şəhərlərin əhəmiyyəti yenidən artmağa başladı, onların bir çoxu inzibati mərkəzlərə 
çevrildi. Bu dövrdə hökmdarların iqamətgahları əvvəllər olduğu kimi uzaq və 
əlçatmaz qalalarda deyil, məhz şəhərlərdə yerləşirdi. Məsələn, XV əsrdə Bakının 
Şirvanşahlar dövlətinin paytaxtına çevrilməsi prosesini, şəhərsalma tədbirlərinin 
miqyasını xatırlamaq kifayətdir.
53
 Orta çağların Azərbaycan şəhərlərinin çoxusu 
müdafiə funksiyası daşıyan qala divarları ilə əhatə olunduğu üçün onların inkişafı 
məhdudlaşmışdı. Yalnız “Ərdəbil XIV-XVI əsrlər ərzində qala divarları ilə əhatə 
olunmadığına görə nisbətən azad planlaşma əsasında inkişaf etmişdir”.
54
 Avropa 
şəhərlərindən fərqli olaraq Azərbaycanın orta əsr şəhərlərində yeni müdafiə xətti 
tikilərkən köhnəsi dağıdılmırdı, nəticədə bir çox Azərbaycan şəhərləri iki, bəzən 
isə üç müdafiə xəttinə malik idi. Şəhər planının müdafiə sistemindən asılılığı onun 
strukturuna və kompozisiyasına böyük dəyişiklik gətirə biləcək əsaslı şəhərsalma 
işlərinin aparılmasını çətinləşdirirdi. Orta əsrlər ərzində Azərbaycanda şəhərlərin 
plan quruluşunun əsrlərlə çox az dəyişməsi səbəblərindən biri də məhz bu idi. 
İslam Şərqində özünün ulu tarixi, nəfis sənətkarlığı, qüdrətli memarlığı, 
zəngin mədəniyyəti, böyük ticarəti və qaynar şəhər həyatına görə Təbrizlə 
müqayisə oluna biləjək şəhər çox azdır. 1400-cü ildə Bağdadın Əmir Teymur 
tərəfindən yenidən dağıdılması Təbrizin iqtisadi və mədəni inkişafını daha da 
sürətldəndirmişdi. Uzun müddət ərzində müxtəlif dövlətlərin paytaxtı olması bu 
şəhərin yüksələn xətlə, sabit inkişafını təmin etmişdir. Şəhərin plan quruluşunun 
formalaşmasında ticarət binalarının (bazarların) böyük rolu olmuşdur. XV əsrdə 
“Qeysəriyyə”nin tikilməsindən sonra genişmiqyaslı tikinti tədbirləri nəticəsində 
Təbriz xüsusilə qərbə doğru sürətlə böyümüşdü. Bu dövrdə memarlığın inkişafını 
zəruri edən obyektiv şərtlər aşağıdakılar idi: 
1.İslam dini ideologiyası - məscidlərin, mədrəsələrin, müxtəlif dini 
təyinatlı obyektlərin inşasını tələb edirdi; 
2.Ticarət və sənətkarlığın artımı - müxtəlif tipli bazarların, dükanların, 
karvansaraların, ovdanların və s.-nin tikintisini zəruri etmişdi; 
3.Şəhərlər, ölkələr arasındakı inteqrasiya, əlaqə meyli - ticarət yollarının, 
körpülərin və s.-nin salınmasını tələb edirdi. 
4.Hakim sinfin mənafeləri - sarayların, saray komplekslərinin, müxtəlif 
təyinatlı emalatxanaların tikilişini zərurətə çevirmişdi. 
5.Yaşayış məskənlərinin qorunması zərurəti - müxtəlif müdafiə 
obyektlərinin (qalaların, qüllələrin, qala divarlarının), istehkamların inşasını zəruri 
162 
 
edirdi. Hərbi-siyasi münaqişələrlə zəngin olmuş orta çağlarda bu zəruri şərtlər 
(xüsusilə sadalanmış son şərt - müdafiə zərurəti) daim yaşarı idi, fasiləsizliyi ilə 
diqqəti cəlb edirdi. 
XV əsr Azərbaycan memarlığının təkamülündə klassik yetkinlik çağıdır. 
Bu zaman ölkənin tikinti sənətində XIII və XIV əsrlərə xas olmuş axtarış və 
eksperiment vüsəti duyulmurdu. Bu dövrün Azərbaycan memarlıq obyektləri artıq 
sabitliyi və bitkinliyi ilə seçilirdi. Bu əsrdə xatirə tikililəri nisbətən (XI-XIV 
əsrlərə) az idi. Dini tikililərin inşasında isə XV əsrdə çox böyük irəliləyiş vardı. 
1465-ci ildə Təbrizdə tikilmiş “Göy məscid” (yaxud Cahanşah məscidi) 
“orta əsr Azərbaycan memarlıq dekorunun az qala bütün nailiyyətlərini özündə 
toplamışdır”.
55
 Onun inşasında müxtəlif materiallardan və üsullardan istifadə 
olunmuşdur: 
1. Yığma kaşı mozaikası, 
2. Mərmər və kəc üzərində oyma. 
3. Bişmiş və şirəli kərpiclərin naxışlı hörgüsü və s. 
Lakin “Göy məscid”in diqqəti cəlb edən başlıca cəhəti inkişaf etmiş kaşı 
bəzəyidir. Məscidin bəzəyində göy və mavi rəngli kaşılardan daha çox istifadə 
olunmuşdur. Məhz buna görə də həmin memarlıq abidəsi “Göy məscid” adlanır. 
Həmin əsrin Şirvan abidələrinin əsas kütləsi Bakıda və Abşeron 
kəndlərindədir. Bunlar məscidlər, karvansaralar, hamamlar və xatirə tikililəridir. 
Lakin “Planlaşma prinsipi və memarlıq bədii həllin ümumiliyi, binaların bir-birinə 
yaxın illərdə tikilməsi və kompleksin qısa bir dövrdə formalaşması (XV yüzilin 
ikinci rübündə) belə bir fikir oyadır ki, Şirvanşahlar sarayı ansamblı bir memarın 
nəzarəti altında inşa edilmişdir. Ola bilsin ki, ansamblın “baş memarı” Şirvanşahlar 
türbəsinin baş tağındakı medalyonda adını yazmış Memar Əlidir”.
56
 
Azərbaycan memarlarının Türküstanda və Xorasanda (Herat) yaradıcı 
fəaliyyəti Əmir Teymurun və onun sülaləsinin hakimiyyəti illərində geniş miqyas 
almışdı. Bu dövrdə memarlıq-tikinti sənətinin başlıca mərkəzi Azərbaycandan 
Mərkəzi Asiyaya - vaxtilə Elxani paytaxtı olmuş Təbrizdən Səmərqəndə keçdi. 
Sənətkarların kütləvi surətdə buraya gətirilməsi XV əsr mədəni inkişafının 
diqqəti cəlb edən cəhətlərindəndir. Teymur və Şahrux bu sahədə xüsusilə 
“fərqlənmişlər”. Teymur Səmərqəndin memarlıq baxımından inkişafına şəxsən 
nəzarət edir, paytaxtın “ulu fatehin” adına layiq səviyyədə yüksəlişinə can atırdı. 
Lakin “bir qədər paradoksal görünsə də, Teymurun monumental abidələri 
ölçücə Azərbaycanın Elxani abidələrini ötə bilmədi. Müqayisə üçün deyək ki, 
Teymurun tikdirdiyi binalarda ən böyük tağ aşırımı 22,5 metr, ən iri günbəz 
diametri 14,6 metr olduğu halda Təbriz Əlişah məscidinin tağ aşırımı 30 metrdən 
bir az çox, Olcaytu xan türbəsinin günbəz diametri isə 25,5 metr idi. Belə böyük 
təcrübəsi olan məktəbin memarları - Azərbaycanlı sənətkarlar təbii olaraq Teymur 
sarayında yüksək mövqe tutur, Əmirin ən mühüm memarlıq sifarişlərini yerinə 
yetirirdilər”.
57
 
163 
 
Azərbaycanla Mərkəzi Asiya arasında memarlıq sahəsində ən sıx əlaqələr 
məhz XIV-XV əsrlərə təsadüf edir. Həm də bu dövrdə Azərbaycanın Orta 
(Mərkəzi) Asiya memarlığına təsiri daha çox nəzərə çarpırdı. “İsfahan yarımcahan, 
əgər ki, Təbriz olmasa” xalq deyimi Azərbaycan memarlıq sənətinin İran 
memarlığına həlledici təsirinin ifadəsidir və bunu İsfahandakı memarlıq obyektləri 
də isbat edir.
58
 Müstəqil və bənzərsiz üslubu olan orta əsr Azərbaycan 
memarlığının təsir dairəsi zaman və məkanca geniş idi. Azərbaycanın memarlıq 
ənənələrinin Yaxın və Orta Şərq bölgəsində yayılmasının ən məhsuldar dövrü XII-
XVII əsrlərə təsadüf edir. Mühəndis, memar, xəttat, nəqqaş (həkkak) bu dövrdə də 
memarlıq sənətinin başlıca simaları idilər. 
Ölkənin cənubunda və şimalında siyasi hakimiyyətin mərkəzləşməsi XIV 
əsrin sonlarında - XV əsrdə Azərbaycan memarlıq ənənələrinin sabit inkişafını 
təmin etdi. Milli memarlığın tərəqqisində Təbriz və Şirvan-Abşeron məktəbləri 
aparıcı mövqedə idilər. Təbriz, Şamaxı və Bakı bu məktəblərin başlıca mərkəzləri 
idilər. 
Bu dövrdə şəhərsalma işi memarlıq fəaliyyətinin mühüm sahəsi olaraq 
qalırdı. Təbriz, Şamaxı, Bakı, Sultaniyyə, Ərdəbil, Naxçıvan və Gəncə bu dövrün 
başlıca şəhərsalma obyektlərindən olmuşdur. Dərbənd şəhəri də bu prosesə cəlb 
olunmuşdu. Şirvanşahlar dövləti paytaxtının Şamaxıdan Bakıya köçürülməsi 
Bakını bu zamanın ən intensiv şəhərsalma obyektinə çevirmişdi (saray kompleksi 
və s.). Şirvanşahlar sarayı kompleksi XV əsrin “təxminən 10-cu illərində 
tikilmişdir”.
59
 Saray kompleksi aydın surətdə düşünülmüş plana, sxemə malikdir. 
Bu sxemə əsasən kompleks iki hissəyə (rəsmi və şəxsi istifadə məqsədli) ayrılır. 
Mənbə məlumatlarına (de Klavixonun) görə, Təbrizdə Ağqoyunlu 
hökmdarı Uzun Həsən tərəfindən 1478-1484-cü illərdə iri saray kompleksi 
tikdirilmişdi. Burada mübaliğəyə yol verilir və qeyd edilir ki, sarayda 20 min otaq 
mövcud idi. Saray kompleksinin fərqli xüsusiyyəti onun ərazi baxımından böyük 
olan bağ daxilində yerləşməsidir. Saray kompleksi “Həşt behişt” (“Səkkiz cənnət”) 
adlanırdı.
60
 Uzun zaman ərzində Təbrizin paytaxt statusuna malik olması onun 
hərtərəfli inkişafına təkan vermişdir. “Təbriz Elxanilərin (1265-1313-cü və 1340-
1357-ci illərdə), Cəlairilərin (1360 və 1387-ci illər arasında), Qaraqoyunluların 
(1410-1468), Ağqoyunluların (1468-1501) və Azərbaycan Səfəvi dövlətinin (1501-
1555) paytaxtı olmuşdur”.
61 
Buna görə də, Azərbaycan memarlıq obyektlərinin bir 
çoxunun bu şəhərdə cəmləşməsi təsadüfi deyildir. Şəhəri müxtəlif təyinatlı 
memarlıq abidələri bəzəyirdi. “Şərq ölkələrində ən gözəl və geniş bazar kimi şöhrət 
tapmış və əsası Uzun Həsən tərəfindən qoyulmuş “Qeysəriyyə” üstüörtülü və 
səkkizkünclü idi. Onun üstü günbəz və tağla örtülmüşdü. Bu bazarda qiymətli 
mallar və cəvahirat satılırdı”.
62
 
Memarlıq obyektlərinin və bitki örtüyünün uzlaşdırılması Təbrizin 
memarlıq inkişafında önəmli yer tutmuşdur. Təbrizdə böyük bağlar var idi. Uzun 
Həsən tərəfindən əsası qoyulmuş “Bağı-nəsriyyə” və Sultan Yaqubun tikdirdiyi 
164 
 
“Baği-şimal” (“Şimal bağı”) bu dövrün şəhərsalma fəaliyyətinin nadir 
incilərindəndir. Təbrizin Cənub-şərqində yerləşən “Şimal bağ”ında çoxlu sərv, 
çinar ağacı, müxtəlif güllər əkilmişdi. “Qazi Əhməd Qumi (XV əsr) bu bağı 
cənnətə oxşadaraq “Eşrətabad” adlandırılmışdır. Fəzli İsfahani oranın qızıl 
güllərini cənnət çırağına bənzətmişdi”.
63
 
Beləliklə, XV əsrdə Azərbaycan memarlığının və şəhərsalma sənətinin ən 
gözəl nümunələri Qaraqoyunlu və Ağqoyunlu dövlətlərinin paytaxtı olmuş 
Təbrizdə və Şirvanşahlar dövlətinin paytaxtı Bakıda yaradılmışdı. Yaradılmış 
müxtəlif təyinatlı memarlıq obyektləri özünün kamilliyi və gözəlliyi ilə seçilir və 
Azərbaycan memarlığının çoxəsrlik ənənələrini yaşadırdı. 
Yaxın və Orta Şərqin musiqi mərkəzlərindən, ocaqlarından biri olan 
Azərbaycan bu yüzillikdə də böyük musiqi nəzəriyyəçisini, ifaçısını, yenilikçisini 
yetişdirdi. Bu, Əbdülqadir Marağayı idi. Əbdülqadir Marağayı (1353-1435) yeni 
əsrdə Səfiəddin Urməvinin “Kitab əl-ədvar”ına (“Musiqi dövrləri haqqında 
kitab”ına) fars dilində şərh yazmışdır. Səfiəddin Urməvinin bu əsəri Azərbaycan 
türk musiqisi haqqında ilk elmi-nəzəri əsər idi. Səfiəddin Urməvinin bu əsəri artıq 
XV əsrdə Azərbaycan (türk) dilinə tərcümə olunmuşdu. Həmin əsərin müəllifi 
sonralar geniş yayılmağa başlamış və Əbdülqadir Marağayi tərəfindən 
təkmilləşdirilmiş not sisteminin banisidir. Əbdülqadir Marağayinin əsas 
yaradıcılığı Cəlairi hökmdarları Sultan Hüseyn, Sultan Məhəmməd və Əmir 
Teymurun oğlu Miranşahın hakimiyyəti dövründə Təbriz şəhərində keçmişdir. O, 
məşhur xanəndə, şair, bəstəkar olmuşdur. Onun “Bizi unutma” rədifli şeiri əsasında 
bəstələdiyi mahnı həmin dövrdə geniş yayılmışdı. “Əbdülqadir Marağayi ramazan 
ayının 30 günü ərzində 30 muğam əsəri bəstələmiş, əsərlərini Cəlairi hökmdarı 
Sultan Hüseynə təqdim etmişdi… Şah Sultan Hüseyn mükafat olaraq Əbdülqadirə 
100 min dinar məbləğində pul vermişdi… Əbdülqadir Əmir Teymurun əmri ilə 
digər sənətkarlarla birlikdə Təbrizdən Səmərqəndə aparılmışdır… Miranşahın 
hakimiyyəti dövründə Səmərqənddən Təbrizə qayıtdı … və musiqi fəaliyyətini 
davam etdirdi”.
64
 Lakin Miranşahın eyş-işrətlə məşğul olmasının başlıca 
günahkarları hesab olunmuş bir sıra musiqiçilər Təbrizə gəlmiş Əmir Teymurun 
əmrinə əsasən edam edildilər. Əbdülqadir Bağdada qaçmalı, Sultan Əhməd 
Cəlairinin sarayına sığınmalı oldu. Tezliklə burada ələ keçmiş Əbdülqadir edama 
hazırlandı. Lakin Əmir Teymur Qurani-Kərim ayəsindən bir neçə cümləni muğam 
axarında oxumuş Əbdülqadiri edam etmək fikrindən daşındı. Qaraqoyunlu və 
Ağqoyunlu dövründə də Azərbaycanda musiqinin geniş yayılması, Təbriz 
şəhərinin musiqi həyatı Avropa səyyahları və elçilərinin də diqqətini cəlb etmişdi. 
Musiqi yalnız sarayda deyil, Təbrizin 30 min tamaşaçı tutan “Qurd meydanı”nda 
təşkil olunan müxtəlif məclislərdə də səslənirdi. 
XV əsrdən etibarən (əsasən Qərbi Avropa hökmdarlarının müxtəlif sərvət 
mənbələri axtarmaq arzusu ilə “Böyük coğrafi kəşflərə” meyl etməsi ilə bağlı 
olaraq) bir çox əcnəbi səyyahlar Azərbaycanda daha ardıcıl surətdə görünməyə 
165 
 
başladılar. Ağqoyunlu sultanlarının hakimiyyəti dövründə Avropa elçi və 
səyyahlarının Azərbaycanda daha çox “peyda olması” Qərb hökmdarlarının 
Ağqoyunlu sultanlarını Osmanlı dövləti əleyhinə təşkil olunan ittifaqa cəlb etmək 
istəyi ilə bağlı olmuşdur. Siyasi, diplomatik, iqtisadi, dini-ideoloji məqsədlərlə 
Azərbaycana gəlmiş Avropa “səyyahları” istər-istəməz ölkənin mədəni həyatı ilə 
bağlı olan faktlara diqqət yetirirdilər. Bəzi qüsurlarına, gerçəkliyə uyğun olmayan 
məlumatlara baxmayaraq, onların qeydləri diqqəti cəlb edir. 
Rui Qonsales de Klavixo Kastiliya kralı III Enrikonun 1403-1406-cı 
illərdə Teymurilər dövlətində səfiri olmuş, Aralıq dənizi, Kiçik Asiya, Azərbaycan 
və İrandan keçərək 1404-cü ilin 4 sentyabrında Səmərqəndə çatmış və danışıqlar 
apardıqdan sonra həmin yolla da İspaniyaya qayıtmışdı. Onun səfir olduğu zaman 
tərtib etdiyi gündəlik bir sıra Yaxın Şərq və Mərkəzi Asiya xalqları tarixinin 
öyrənilməsində (habelə Azərbaycan tarixinin tədqiqində) dəyərli mənbədir. 
Klavixo Xoy, Təbriz, Miyanə, Sultaniyyə, Əlincə qalası, Xəzər dənizi haqqında da 
məlumatları “gündəliyinə” daxil etmişdi. O, 1412-ci ilin 2 aprelində dünyasını 
dəyişmişdir. 
Klavixonun Təbrizə dair müşahidələrində deyilir: “Bu şəhərdə heyrət 
olunacaq oymalar və şəbəkələr, yunan ustalarının işlədiyi mina və qızıl, habelə 
çoxlu gözəl şüşələrlə bəzədilmiş çox böyük binalar və məscidlər var. Söyləyirlər 
ki, bu gözəl işləri mötəbər və varı ilə tanınmış adamlar gördürmüşlər, onlar bir-biri 
ilə bəhs etdiklərindən, kimin daha yaxşı iş görəcəyini bilmək istəmiş və beləliklə, 
bütün varını xərcləmişlər. Bu binaların və tikililərin arasında gözəl və zəngin 
işlənmiş, divarla əhatə olunmuş böyük bir ev olmuşdur, bu evdə iyirmi min hücrə 
və ayrı-ayrı otaqlar var imiş…”.
65
 Klavixonun “Azərbaycan haqqında məlumatı 
əvvəlki Qərb səyyahlarınınkından daha ətraflıdır, dəqiqdir”.
66
 Onun Təbriz 
haqqındakı məlumatı daha qiymətlidir. “Şərqin bu qədim iqtisadiyyat və 
mədəniyyət mərkəzi haqqında Klavixonun məlumatı başqa Avropa 
səyyahlarınınkından daha genişdir, hərtərəflidir”.
67
 
İohann Şiltberqer alman səyyahı idi. O, təqribən 1380-ci ildə anadan 
olmuşdur. İohann Şiltberqer Şərq ölkələrinə uzunmüddətli səyahətə çıxmış ilk 
Avropa səyyahlarından biridir. Onun müxtəlif Asiya ölkələrinə səyahəti təqribən 
33 il davam etmişdir (1394-1427). Lakin onun “səyahəti” taleyin hökmü ilə zorən 
baş verdi (səyyah öncə osmanlılara, sonra isə Teymura əsir düşmüşdü). 
İ.Şiltberqerin “Səyahətnamə”si ilk dəfə 1473-cü ildə nəşr olunmuşdur. O, Təbriz, 
Astara, Naxçıvan, Şamaxı, Şabran, Dərbənd, Şəki, Maku, Marağa şəhərlərində, 
Lahıc qəsəbəsində də olmuşdur.
68
 
Katerino Zeno XV əsrdə yaşamış italyan (Venesiya) diplomatı olmuşdur. 
Katerino Zenonun Azərbaycan sarayı ilə qohumluq əlaqəsi də vardı. O, “Uzun 
Həsənin arvadı Dəspinə xatunun bacısı qızı Violantaya evlənmişdi”.
69
 Katerino 
Zeno 1471-1473-cü illərdə Venesiya Respublikasının Ağqoyunlu dövlətində səfiri 
olmuşdur. Venesiya senatı 1471-ci ildə “qohumluq faktını” nəzərə alaraq, onu 
166 
 
Ağqoyunlu sarayına səfir təyin etmişdi. Bu şəxs Ağqoyunluların Otluqbeli 
döyüşündəki (11.08.1473) məğlubiyyətindən sonra Uzun Həsənin elçisi kimi 
danışıqlar aparmaq üçün Avropaya göndərilmişdi və daha sonra (1474-cü ildə) 
Venesiyaya qayıtmışdı. O, vətənində “Səyahətnamə”sini (xatiratını) yazmışdı. 
Əsərin əlyazması itmiş, lakin sonralar onun Azərbaycandan Venesiya senatına 
göndərdiyi məktubları və şəxsi qeydləri əsasında bərpa olunmuşdur. 
İosafat Barbaro (1413-1494) italyan (Venesiya) diplomatı, taciri və 
səyyahı idi. Bu şəxs 1474-1478-ci illərdə Venesiya Respublikasının Ağqoyunlu 
dövlətində səfiri olmuşdur. O, Osmanlı dövlətinə qarşı Ağqoyunlu dövləti ilə 
ittifaq bağlamağa nail olmuşdu. Bu səfir Şamaxı, Dərbənd, Təbriz və s. şəhərlərin 
təsvirini də vermişdir. O, Venesiyanın hərbi-siyasi və mədəniyyət tarixində 
məşhurlaşmış Barbarolar nəslinin nümayəndələrindəndir. O da Katerino Zeno kimi 
Uzun Həsənin bir çox hərbi səfərlərində iştirak etmiş, bir sıra hadisələrin şahidi 
olmuşdur. İosafat Barbaro Uzun Həsənin ölümündən sonra Ağqoyunlu sarayını 
tərk etmişdir. Onun “Tanaya (Tanaisə - red.) və İrana səyahət” adlı əsəri vardır. Bu 
əsər 1543-cü ildə Venesiyada nəşr olunmuşdur. 
Ambrocco Kontarini italyan (Venesiya) diplomatı, səyyahı olmuş və 
1499-cu ildə vəfat etmişdir. O, 1474-1475- ci illərdə Venesiyanın Ağqoyunlu 
dövlətində səfiri vəzifəsini icra etmişdir. Onun başlıca məqsədi Uzun Həsəni 
osmanlılara qarşı müharibəyə təhrik etmək idi. Bu səfirin “Şöhrətli Venesiya 
Respublikasının məşhur İran şahı Uzun Həsən sarayında səfiri Ambrocco 
Kontarininin səyahəti” adlı əsəri vardı.
70
 1474-cü ilin sentyabrının sonlarında 
Sultaniyyəni görmüş Ambrocco Kontarini yazmışdı: “Sultaniyyə ilk baxışda gözəl 
şəhərdir və ağcdan xeyli böyük qalası var (əhatələnmiş məscidləri səhvən “qala” 
adlandırır - red.). Bu qalada məscid var. Görünür, çox qədim olan bu məscid, 
özünün üç tunc darvazası ilə xüsusilə gözəldir. Bu darvazalar Venesiyadakı 
müqəddəs Mark kilsəsinin darvazalarından hündürdür və onlara oyma üsulu ilə 
gümüşü bəzək vurulmuşdur. Darvazalar dedikcə gözəldir və şübhəsiz ki, çox 
dəyərlidir”.
71
 
XV əsr Azərbaycan tarixinin xüsusi əhəmiyyətə malik olmuş keyfiyyət, 
dönüş mərhələsidir. Azərbaycan məhz bu mərhələdə müxtəlif iddialı Şərq 
hökmdarlarının, dövlətlərinin təqribən 200 illik əsarətindən qəti şəkildə qurtuldu. 
Əski siyasi qurumların sabit inkişafı, yeni və müstəqil feodal dövlətlərinin 
yaranması və genişlənməsi üçün əlverişli şərait məhz bu tarixi mərhələdə yarandı. 
Həmin əsrin əvvəlində bütün Azərbaycanın vahid dövlət daxilində birləşməsi 
imkanı gerçəkləşmədi. XV yüzillik ərzində Azərbaycanın ictimai-iqtisadi, siyasi və 
mədəni inkişafı üç dövlətin (Şirvanşahlar, Qaraqoyunlu və Ağqoyunlu) varlığı 
şəraitində baş verdi. Bu dövrdə Azərbaycan mədəniyyətinin daha sabit inkişafı 
Şirvanşahlar dövləti tərkibində olan vilayətlərdə nəzərə çarpırdı. Ölkənin 
Cənubunda mədəni həyatda böyük canlanma Ağqoyunlu dövlətinin varlığı (son 
dövrü istisna olunmaqla) ərzində müşahidə olunurdu. XV əsrdə Azərbaycan xalqı 
167 
 
Yaxın və Orta Şərqin mədəni həyatında bir çox hallarda fəal subyekt kimi çıxış 
etmiş, ədəbiyyat və incəsənət, fəlsəfə və elm sahələrində, dekorativ tətbiqi sənətdə 
parlaq nümunələr yaratmışdı. Həmin dövrdə də Azərbaycan mədəniyyəti sərhəd 
tanımamış, böyük bir regionda mükəmməl, “əsrləri adlayıb keçəcək” izlər 
qoymuşdur. 
 
1
 Bax: Abbas Kuli  Aqa Bakixanov. Qölistan-i İram. Baku, 1991, s. 48- 
82; Aşurbeyli  S.B. Qosudarstvo Şirvanşaxov (VI-ХVI vv.). Baku, 1983 və b. 
2
 Azərbaycan tarixi. 7 cilddə, III cild (ХIII-ХVIII əsrlər). Bakı, 1999, s.78. 
3
 Yenə orada, s. 80. 
4
 Yenə orada, s. 83 
5
 Aşurbeyli  S.B. Qosudarstvo Şirvanşaxov. s. 239. 
6
 Yenə orada, s. 242. 
7
 Yenə orada, s. 244. 
8
 Ашурбейли С.Б. История города Баку (период средневековья), с.100. 
9
Nəcəfli Tofiq. Qaraqoyunlu və Ağqoyunlu dövlətlərinin tarixi müasir türk 
tarixşünaslığında, s.39. 
10
Azərbaycan tarixi. 7 cilddə. III cild, s. 91. 
11
Bax: Махмудов Я.М. Взаимоотношения государств Аккоюнлу и Сефевидов 
с западноевропейскими странами (II половина XV – начало ХVII века). Баку, 
1991; Yenə onun. Azərbaycan diplomatiyası. Bakı, 1996; Fərzəlibəyli Şahin Fazil. 
Azərbaycan və osmanlı imperiyası (ХV-XVI əsrlər). Bakı, 1994. 
12
 Azərbaycan tarixi. 7 cilddə, III cild, s.97. 
13
Bax: Эфендиев О.А. Азербайджанское государство Сефевидов в ХVI веке. 
Баку, 1981, с. 39-48; Хунджи Фазлуллах ибн Рузбихан. Тарих-и алам арай-и 
Амини. Баку, 1987. 
14
Bax: Azərbaycan tarixi üzrə qaynaqlar. Bakı,1989. 
15
Иоганн Шильтбергер. Путешествие по Европе, Азии и Африке с 1394 года 
по 1427 год. Баку, 1984, с. 40. 
16
Türk  mənşəli Misir məmlüklərinin dövləti 1250-1517-ci illərdə mövcud olmuş, 
siyasi varlığı ərzində Yaxın və Orta Şərqin ictimai-iqtisadi, siyasi və mədəni 
həyatında önəmli rol oynamış, Osmanlı sultanlarının fəal hərbi-siyasi təzyiqi 
nəticəsində tarix səhnəsini tərk etmiş, ərazisi isə Osmanlı imperiyasının tərkibində 
qalmışdır. 
17 
İmadəddin Nəsimi. Seçilmiş əsərləri. Bakı, 1973, s. 7. 
18
 Кулизаде З.А. Закономерности развития восточной философии…, с. 
32. 
19
Yenə orada, s. 48. 
20
Ахмед Эльбрус. Поэтика и математика (Хуруфизм в средневековой 
восточной поэзии и его математическое раскрытие). Баку, 1979, с.11; 
Кулизаде З.А. Закономерности развития восточной философии…, с. 
168 
 
78. 
21
Yenə orada, s. 8. 
22
Yenə orada, s. 8. 
23
Кулизаде З.А. Хуруфизм и его представители в Азербайджане, с. 70. 
24
Azərbaycan tarixi. 7 cilddə. III cild, s.167-168. 
25
Azərbaycan klassik ədəbiyyatı kitabxanası. 20 cilddə. V cild. İmadəddin Nəsimi. 
Bakı, 1985, s. 15-16. 
26
 İmadəddin Nəsimi. Seçilmiş əsərləri. Bakı, 1973, s. 321-322. 
27
 Yenə orada, s. 319. 
28
 Məhəmmədəli Tərbiyət. Danişməndani-Azərbaycan, s. 62. 
29
Azərbaycan klassik ədəbiyyatı kitabxanası. 20 cilddə. III cild. ХIII-ХVI əsrlər 
Azərbaycan şeiri. Bakı, 1984, s. 242. 
30
 Yenə orada, s. 246. 
31
 Yenə orada, s. 248. 
32
 Yenə orada, s. 261. 
33
 Yenə orada, s. 263. 
34
 Yenə orada, s. 263 
35
 Yenə orada, s. 264. 
36
 Yenə orada, s. 271. 
37
 Yenə orada, s. 282. 
38
 Məhəmmədəli Tərbiyət. Danişməndani-Azərbaycan, s. 187. 
39
 Yenə orada, s. 188. 
40
 Azərbaycan klassik ədəbiyyatı kitabxanası. 20 cilddə. III cild, s. 287. 
41
 Yenə orada, s. 311. 
42
 Bax: Nəcəfli Т. Qaraqoyunlu və Ağqoyunlu dövlətlərinin tarixi. 
43
 Фазлуллах ибн Рузбихан Хунджи. Тарих-и алам-ара-йи Амини, с. 3. 
44
 Bax: Yenə orada, s. 76-96. 
45 
Azərbaycan tarixi. 7 cilddə. III cild, s.147. 
46
 Azərbaycan tarixi. Ən qədim dövrlərdən ХХ əsrin əvvəllərinə qədər. Bakı, 1993, 
сs. 158-159. 
47
 Kərimov K. Azərbaycan miniatürləri, s.14. 
48 
Керимов К. Дж. Султан Мухаммед и его школа. М., 1970, с. 6. 
49
 Yenə orada, s. 13. 
50
 Yenə orada, s. 14. 
51
 Məhəmmədəli Tərbiyət. Danişməndani-Azərbaycan, s. 409-410. 
52
 Muradov V.H. Orta əsr Azərbaycan şəhərləri, s. 7. 
53
 Bax: Бретаницкий Л.С. Особенности застройки феодального Баку как 
отражение гражданской истории города. 
54
 Muradov V.H. Göstərilən əsəri, s. 27. 
55
 Qiyasi C. Yaxın-uzaq ellərdə. s.12. 
56
 Yenə orada, s. 13. 
169 
 
57
 Yenə orada, s. 47. 
58
 Bax: Hacıyev М. İsfahanda Azərbaycan abidələri; Qiyasi C. Yaxın-uzaq ellərdə. 
59
 Azərbaycan tarixi. 7 cilddə. III cild, s. 158. 
60
 Bax: S.Onullahi. ХIII-ХVIII əsrlərdə Təbriz şəhəri, s. 199. 
61
 Yenə orada, s. 7. 
62
 Yenə orada, s. 75. 
63
Yenə orada, s. 76 – “Хülasət ət-Тəvarix”ə və F. İsfahaninin “Əfzəl ət-təvarix” 
əsərinə istinadən. 
64
 Azərbaycan tarixi. 7 cilddə, III cild, s. 153. 
65
 Azərbaycan tarixi üzrə qaynaqlar, s. 178. 
66
 Mahmudov Y.М. Səyyahlar, kəşflər, Azərbaycan, s.80. 
67
 Yenə orada, s. 81. 
68
 Bax: Иоганн Шильтбергер. Путешествие по Европе, Азии и … 
69
 Mahmudov Y.М. Səyyahlar, kəşflər, Azərbaycan, s. 99. 
70
 Yenə orada, s. 109. 
71
 Yenə orada, s. 111. 
 
V FƏSİL 
 
AZƏRBAYCAN MƏDƏNİYYƏTİNİN TƏKAMÜLÜNDƏ 
YÜKSƏLİŞ VƏ KAMİLLİK MƏRHƏLƏSİ (XVI əsr) 
 
§1. Dövrün ictimai-iqtisadi, siyasi, dini-ideoloji 
mühitinə ümumi nəzər. 
 
XVI əsrdə Azərbaycan mədəniyyətinin inkişafı xeyli dərəcədə ölkənin 
daxili iqtisadi vəziyyətindən, siyasi proseslərin gedişindən, orta əsrlərin son inkişaf 
mərhələsində beynəlxalq aləmdə baş vermiş iqtisadi əhəmiyyətli dəyişikliklərdən, 
Yaxın və Orta Şərq regionunda dövlətlərarası münasibətlərin xarakterindən asılı 
idi. 
Hər hansı bir cəmiyyətin gerçək əsası olmaq etibarı ilə iqtisadiyyatın rolu 
həlledicidir. Dövrün tələblərinə uyğun iqtisadi sistemə malik olmayan dövlətin 
(ölkənin) daxili ictimai-siyasi vəziyyəti də qənaətbəxş olmur. Həmin siyasi birliyin 
dövrün beynəlxalq münasibətlər sistemində mövqeyi zəif olur. İqtisadi inkişaf 
imkanları zəif olan xalqın öz mədəni imkanlarını gerçəkləşdirməsi çətindir. XVI 
əsrdə Azərbaycan mədəniyyətinin konkret-tarixi proses kimi obyektiv tədqiqi 
həmin dövrün iqtisadi həyatının tədqiqi olmadan mümkün deyildir. 
XVI əsrdə Azərbaycanın iqtisadi inkişaf səviyyəsi dünya miqyasında baş 
verən ictimai-siyasi və iqtisadi proseslərdən xeyli dərəcədə asılı idi. XV əsrin 
sonlarınadək başlıca ticarət yollarının qovuşuğunda olan Azərbaycan daxili, 
iqtisadi potensialını gerçəkləşdirmək imkanına malik idi. Lakin XV əsrin 
170 
 
sonlarında başlanmış Böyük coğrafi kəşflər ölkənin iqtisadi inkişaf prosesinə mane 
olmağa başladı. Böyük coğrafi kəşflərin başlanmasını sürətləndirmiş ən mühüm 
siyasi amil Avropa ilə Asiyanın qovuşuğunda yerləşən Osmanlı dövlətinin hərbi-
siyasi qüdrəti idi. Şərq ölkələri ilə uzunəsrlik ticarət əlaqələri Avropa ölkələrinin 
ictimai-iqtisadi və siyasi sabitliyini təmin etmişdi. Həyati zərurət olan bu əlaqələri 
yalnız Osmanlı dövləti ilə hərbi münaqişədə bərpa etmək mümkün idi. Lakin 
kifayət qədər hərbi potensialı olmayan və daxili (Avropa miqyasında) ziddiyyətlər 
məngənəsində sıxılmış Avropa ölkələri ayrı-ayrılıqda yeni dəniz yolları aramağa 
başladılar. Atlantik okeanı vasitəsilə yeni dəniz yolunun kəşfi (Hindistana, 
Amerika qitəsinə) Yaxın və Orta Şərq regionunun ticarət-iqtisadi əhəmiyyətinin 
kəskin şəkildə azalmasına səbəb oldu. “Osmanlı imperiyası Səfəvi tacirlərinə 
Aralıq dənizinə azad çıxış yolunu qapadı. Bundan əlavə, Səfəvi dövlətinin iqtisadi 
vəziyyəti Böyük coğrafi kəşflər nəticəsində, xüsusilə Hindistana dəniz yolunun 
kəşfindən sonra daha da pisləşdi”.
1 
 
XVI əsrdə baş vermiş regional miqyaslı proseslər də Azərbaycanda 
iqtisadi inkişafa öz təsirini göstərirdi. Azərbaycanın iqtisadi potensialının Yaxın və 
Orta Şərq ticarət-iqtisadi sistemində gerçəkləşdirilməsi işi də çətinləşmişdi. XVI 
əsrin əvvəllərində Şeybanilər dövləti (1500-1599) ilə Xorasan vilayəti uğrunda 
aparılmış müharibələr, XVI əsr ərzində - XVII əsrin ilk onilliklərində baş vermiş 
Osmanlı-Səfəvi müharibələri Azərbaycanın iqtisadi tərəqqisi prosesinə mənfi təsir 
göstərmişdi. Yalnız Moğollar dövləti (1526-1858) ilə sabit ictimai-iqtisadi, siyasi 
və mədəni münasibətlər Azərbaycanın iqtisadi inkişafına müsbət təsir göstərmiş 
amil idi.
2
 Lakin Avropaya çıxış yolu qapanmış, regionda (Yaxın və Orta Şərqdə) 
hərbi-siyasi çəkişmələrdə bulunan Səfəvilər dövlətinin iqtisadi inkişaf səviyyəsi 
dövrün tələblərinə uyğun idi. 
Azərbaycanın ictimai-iqtisadi, siyasi səviyyəsinin dövrün tələblərinə 
uyğun olmasının ən gerçək sübutu güclü dövlətin (Səfəvilər dövlətinin) 
mövcudluğu idi. “İqtisadi, ictimai və dövlət quruluşunun əsası olmaq etibarilə 
feodalizm Şərqdə Qərb ölkələrinə nisbətən əvvəl meydana gəlmişdir. Bu 
mərhələdə Şərqin aparıcı rolunun digər əlaməti o idi ki, feodalizmin erkən və güclü 
inkişafı ilə əlaqədar olaraq bu dövrdə məhz Şərqdə daha iri, güclü dövlətlər 
yaranmışdı”.
3
 Səfəvilər dövləti öz ərazisində bir çox tayfaları və xalqları 
birləşdirmişdi. “Lakin bu dövlətdə uzun müddət ərzində Azərbaycan feodalları 
üstünlük təşkil etmişlər”.
4
 Hərbi-siyasi çəkişmələrlə səciyyəvi olan orta əsrlərdə,  
xüsusilə Şərq regionunda mövcud olmuş feodal dövlətləri labüd şəkildə geniş 
əraziləri əhatə edirdi. “Səfəvilərin rəhbərliyi altında qızılbaş tayfalarının hərəkatı 
ilk mərhələdə Azərbaycanın feodal baxımından birləşdirilməsi səciyyəsi daşıyırdı. 
Lakin sonralar siyasi şərait Səfəvilər qarşısında daha geniş vəzifə qoydu. İctimai-
iqtisadi inkişafın nisbətən yüksək mərhələsində olan Azərbaycan geniş əraziyə 
malik olan bir dövlətin mərkəzini təşkil etdi. Bu dövlətin tərkibinə habelə … Kiçik 
Asiyanın vilayətləri və İran daxil edildi”.
5
 Müəyyən dövrdə (1508-1534-cü illərdə) 
171 
 
İraq ərazisi də Səfəvilər dövlətinin tərkibində idi.6  Azərbaycanın iqtisadi inkişaf 
imkanlarının müəyyən qədər  gerçəkləşdirilməsi üçün əlverişli şərait yaranmışdı. 
Azərbaycanın Cənub və şimal vilayətləri vahid iqtisadi sistemdə tərəqqi edirdi. 
Təbiidir ki, bu inkişaf prosesi də ziddiyyətlərsiz keçinmirdi. 
XVI əsrdə Azərbaycanda iqtisadi inkişafın əsasında feodal istehsal 
münasibətləri dayanırdı. Başlıca istehsal vasitəsi torpaq, iqtisadiyyatın aparıcı 
sahəsi isə kənd təsərrüfatı idi. Sənətkarlığın inkişafı əsrin tələblərinə cavab verirdi. 
Azərbaycan Səfəvilər dövlətinin XVI əsrin siyasi münasibətlər sistemində mühüm 
rol oynamasının, Osmanlı Türkiyəsinə qarşı uzunmüddətli müharibələrdə 
dəyanətinin əsas səbəbi onun iqtisadiyyatının uğurlu inkişafı idi. 
Azərbaycan Səfəvilər sülaləsi hakimiyyətinin bərqərar olması ərəfəsində 
“ölkə dərin iqtisadi durğunluq vəziyyətində idi”.
7
 Ölkənin iqtisadi həyatının sabit 
hala salınmasını və dövlət xəzinəsinin artmasını təmin etmək üçün Səfəvi 
hökmdarları - Şah I İsmayıl (1501-1524) və I Təhmasib (1524-1576)  kəndlilərin 
vəziyyətini yaxşılaşdıran islahatlar keçirdilər. Müxtəlif ölkələrin tarixi dəfələrlə 
sübut etmişdir ki, dövlət siyasəti iqtisadi proseslərdən asılıdır, iqtisadi proseslərə 
biganə yanaşmış siyasi birlik formaları iflasa məhkumdur, iqtisadi problemlərin 
həll olunması siyasi hakimiyyətin saxlanıb möhkəmləndirilməsinə tabe edilməlidir. 
Bu baxımdan ilk Səfəvi hökmdarlarının siyasi xətti gerçək iqtisadi proseslər 
əsasında yeridilirdi. İlk Səfəvi hökmdarlarının iqtisadi islahatları əkinçiliyin və 
heyvandarlığın inkişafına təkan verdi. Tarix ədəbiyyatında orta əsrlərdə 
“Azərbaycanda kənd təsərrüfatının natural səciyyə daşıması”, “Şərqin Avropa 
ölkələrindən geridə qalması” və s. kimi fikirlər mövcuddur. Azərbaycan kənd 
təsərrüfatının XVI əsrdə natural səciyyə daşıması tarixi gerçəklikdir. Ümumiyyətlə,  
orta əsrlər (feodalizm) təsərrüfat sisteminin müəyyən naturallığı ilə səciyyəvidir, 
onun natural xarakteri yalnız son feodalizm mərhələsində pozulur. Məgər Fransa 
kimi qabaqcıl sayılan Qərbi Avropa ölkəsində kənd təsərrüfatı XVI əsrdə hələ də 
natural səciyyə daşıyan feodal münasibətləri zəminində inkişaf etmirdimi? Orta 
əsrlərə dair ədəbiyyatda qeyd edilir: “Fransa kəndinin siması XVI əsrdə də feodal 
səciyyəsi daşıyırdı… Kəndli əməyinin məhsuldarlığı yüksək deyildi, məhsuldarlıq 
çox aşağı idi. Feodal töycüləri isə getdikcə artırdı”.
8
 XVI əsr Rusiyasının (Moskva 
knyazlığının) kənd təsərrüfatında da vəziyyət belə idi. İntibahın (Renessansın) baş 
verdiyi İtaliyada və İspaniyada da XVI əsr kənd təsərrüfatı bu şəraitdə inkişaf 
edirdi. 
Sadə əmək alətlərinin tətbiqinə əsaslanan, sənətkarın şəxsi ustalığının 
həlledici əhəmiyyət kəsb etməsinə və istehsalın məhdud xarakterinə görə 
səciyyələnən sənətkarlığın inkişafında XVI əsrdə müəyyən canlanma vardı. Bir sıra 
məlumatlara əsasən Azərbaycanda 100-ə qədər sənət növü mövcud idi. Lakin orta 
əsr sənətkarlığında əmək bölgüsünün dərinləşməsi prosesi ləng gedirdi.
9
 XVI əsrdə 
Azərbaycan şəhərlərində azad sənətkarların, dövlətə və feodallara məxsus olan 
emalatxanalarda çalışan sənətkarların sayı və şəhərlərin ictimai həyatında onların 
172 
 
rolu getdikcə artırdı.
10
 Şah I Təhmasib dövründə ağır tamğa vergisinin ləğv 
edilməsi Azərbaycanda sənətkarlığın və ticarətin inkişafına müsbət təsir göstərdi. 
Sənətkarlıq məhsulları (keramika və xalçaçılıq məmulatı, ipək parçalar, dəri 
məmulatı və s.)  həm daxili tələbatı ödəyir, həm də Xarici ölkələrlə ticarətdə satış 
obyekti olurdu. Azərbaycan sənətkarlığı, sənəti incəsənətlə sıx əlaqə şəraitində 
inkişaf etməkdə idi. “Səfəvilər dövründə heç bir zaman olmadığı kimi, feodalizmə 
xas olan sənətkarlıqla incəsənətin ən sıx əlaqəsini müşahidə etmək olar”.
11
 Dövlət 
tərəfindən təşkil olunmuş bir çox sənətkarlıq karxanalarında  (xüsusilə xalçaçılıq 
sahəsində) miniatürçü rəssamlar, kalliqraflar (xəttatlar) və sənətkarlar birgə 
çalışırdılar. Ümumiyyətlə, XVI əsrdə Azərbaycan sənətkarlığı əmək bölgüsü 
prosesinin dərinləşməsi baxımından diqqəti cəlb edir. Toxuculuq, xalçaçılıq, dəri 
məmulatı istehsalı, boyaqçılıq işi, metalların emalı, dulusçuluq, ağac emalı, inşaat 
işləri və s. sənətkarlığın başlıca sahələri idi. Sənətkarlıq məmulatının bir çoxu 
nəinki maddi-məişət tələbatını, habelə mənəvi-estetik tələbatı ödədiyinə görə əsil 
incəsənət əsərləri hesab olunmağa layiqdir. XVI əsrin Azərbaycan sənətkarlığına 
xas olan rəngarənglik, sənətkarlıq məmulatlarının incəsənət əsərlərinə yaxınlığı 
ümumiyyətlə Şərq ölkələrinin əksəriyyəti üçün səciyyəvi hadisədir.12 
Sənətkarlığın, mədəniyyətin inkişafının başlıca mərkəzləri XVI əsrdə də 
Azərbaycan şəhərləri idi. Şəhərlər cəmiyyətin ictimai-iqtisadi quruluşu ilə 
şərtlənən, ictimai, siyasi, iqtisadi amillərin təsiri altında daim dəyişən tarixi 
kateqoriyadır. XVI əsrdə də Azərbaycan şəhərləri sənətkarlığın və ticarətin 
mərkəzləri idi. Təbriz, Gəncə, Ərəş, Ərdəbil, Culfa ümumdövlət əhəmiyyətli, 
Bərdə, Marağa, Naxçıvan, Dərbənd kimi şəhərlər isə vilayət miqyaslı mərkəzlərə 
çevrilmişdi. Azərbaycanda şəhər əhalisinin kənd əhalisinə olan nisbəti çox yüksək 
idi. Məhsuldar aqrar zəminin mövcudluğu və ticarət fəaliyyətinin yüksək inkişaf 
səviyyəsi şəhər əhalisinin faizinin yüksəkliyini təmin edirdi. Hələ XIII-XIV 
əsrlərdə Azərbaycanda şəhər əhalisi ölkə əhalisinin 40 faizini təşkil etmişdir.
13
 
Urbanizasiya səviyyəsinə görə Azərbaycan bir çox Avropa ölkələrindən üstün idi. 
Yüksək urbanizasiya səviyyəsi orta əsrlərin Şərq ölkələrinin əksəriyyəti üçün 
səciyyəvi hal olmuşdur. 
Səfəvi dövlətinin ərazisində 1571-1573-cü illərdə olmuş Vinçenso 
d’Alessandrinin məlumatında 52 şəhərin adı çəkilir.
14 
Ərdəbil, Qəzvin, Şamaxı, 
Ərəş, Bakı, Sultaniyyə, Mərənd, Xoy, Maku, Xalxal, Şabran, Dərbənd, 
Mahmudabad, Niyazabad və s. yaşayış məntəqələri çoxfunksiyalı şəhərlər sırasında 
idi.  Azərbaycan şəhərləri üçün səciyyəvi olan cəhət onların yarımaqrar səciyyə 
daşıması idi. Sənətkarlığın əkinçilikdən ayrlması prosesi başa çatmamışdı.
15
 
Azərbaycan şəhərləri içərisində Təbriz, Qəzvin və Ərdəbil müstəsna mövqeyə 
malik idilər. Əvvəlki tarixi dövrlərdə Hülakülər (Elxanilər), Cəlairilər, 
Qaraqoyunlu və Ağqoyunlu dövlətlərinin paytaxtı olmuş Təbriz 1555-ci ilədək 
Səfəvi dövləti üçün də bu funksiyanı yerinə yetirmişdir. Azərbaycanda 30-dan artıq 
şəhərin olduğunu göstərən Orucbəy Bayat qeyd edirdi ki, “onların arasında ən irisi 
173 
 
Təbrizdir, türklər onu ələ keçirib dağıntıya məruz qoyanadək onun əhalisi 360 min 
nəfər olmuşdur”.
16
 Azərbaycan mədəniyyətinin (incəsənətinin, elmin, ədəbiyyatın, 
maarifin və b.) tərəqqisi prosesində (xüsusilə XVI əsrdə) Təbrizin rolu böyük 
olmuşdur. “Şirvan əhalisinin 15 şəhərdə cəmləşdiyini” qeyd edən Orucbəy Bayat 
“Şamaxıda 225 min nəfərin yaşadığını” göstərirdi.
17
 Gəncə şəhərində də bu 
miqdarda əhalinin sakin olduğu qeyd edilir. XVI əsrin II yarısında Səfəvilər 
dövlətinin paytaxtının Qəzvinə köçürülməsi onun əhəmiyyətini artırdı. Orucbəy 
Bayat XVI əsrin sonlarında Qəzvində 450 min nəfərin yaşadığını göstərir.
18 
Çoxsaylı əhaliyə malik olan, geniş funksiyaları yerinə yetirən, ölkənin 
mədəni həyatında başlıca rol oynayan şəhərlərin inkişafı həm daxili, həm də xarici 
bazarlarda sənətkarlıq istehsalı məhsullarına olan tələbatın artmasından irəli 
gəlirdi. “Kapital yığımı prosesinin intensiv xarakter kəsb etdiyi Avropa ölkələrində 
əmtəə-pul münasibətlərinin inkişafı Asiyada da bu iki qitə arasındakı tranzit 
ticarətin güclənməsinə yardım edirdi və bu ticarətdə Azərbaycan şəhərləri 
əhəmiyyətli rol oynayırdı.”
19 
Lakin Azərbaycan şəhərlərinin inkişafı ziddiyyətli idi. 
“Yüz minlərlə əhaliyə malik iri şəhərlərin olması (Şərqin bir çox ölkələri üçün 
səciyyəvidir), çoxlu ictimai-iqtisadi və siyasi amillərin məcmusundan asılı olaraq 
baş verən kəskin demoqrafik dəyişikliklər tədqiq olunan dövrün şəhər həyatının 
səciyyəvi cəhətlərini təşkil edir”.
20
 Azərbaycan şəhərlərinin inkişafına mənfi təsir 
etmiş ən mühüm amil Osmanlı işğalları və talanları idi. Məsələn, O.Əfəndiyev 
dövrün mənbələrinə əsaslanaraq 1585-ci ilin 20-23 sentyabrında Osmanlı 
türklərinin hücumuna məruz qalmış Təbriz haqqında yazmışdır: “Osmanlı işğalı 
ərzində Təbriz “İslam şəhərləri içərisində tayı-bərabəri olmayan”abad şəhərdən 
mahiyyətcə yarıdağıdılmış, əhali tərəfindən tərk olunmuş ölü şəhərə çevrildi. 
Məlumat var ki, Təbriz müdafiənin ilk 3 günü ərzində özünün 300 illik keçmiş 
tarixi ərzindəkindən daha çox zərər çəkmişdi”.
21
 Lakin bütün hərbi-siyasi səciyyəli 
əngəllərə baxmayaraq, Təbriz, habelə digər Azərbaycan şəhərləri mədəni-tarixi 
prosesinin mənbələri kimi daim yenidən dirçəldilirdi. 
XVI əsrdə Azərbaycan mədəniyyətinin müxtəlif sahələrinin tərəqqisinə 
ideoloji amillərin də güclü təsiri olmuşdur. Orta əsrlər dinin aparıcı ictimai şüur 
forması olması faktı ilə səciyyəvidir. Azərbaycanda Səfəvilər sülaləsinin 
hakimiyyətə gəlməsində din amilinin rolu mühüm olmuşdur. “Səfəvilərin başçıları 
ruhani feodalları olduğundan, əhali kütlələri içərisində onların nüfuzu başqa feodal 
hakimlərinin nüfuzundan həmişə yüksək olmuş, bu isə Səfəvilərə daim bu və ya 
başqa hərəkatın başçısı kimi çıxış etmək imkanı vermişdir. İstər Qaraqoyunlu, 
istərsə Ağqoyunlu hakimiyyəti öz ərazisində Səfəvilərin müstəqilliyinə dözməli 
olurdular. Bu vəziyyət Səfəvilərin getdikcə güclənməsinə kömək etmiş və onlar 
xüsusilə Ağqoyunlular və Şirvanşahlar hakimiyyətinə qarşı durmuşlar”.
22 
Orta 
əsrlərdə din amilinə biganə olmuş dövlətlər daim böhran keçirmiş, bir çoxları isə 
iflasa uğramışlar. Ağqoyunlu və Şirvanşahlar dövlətləri də bu biganəliyin 
“qurbanı” oldular. “Dövlətə və cəmiyyətə münasibətdə din möhkəmləndirici əsas 
174 
 
idi. Lakin bu əsasın səmərəliliyi, onun müdafiə qüdrəti xeyli mənada özündən asılı 
idi. Dini sistemin dövləti zəif müdafiə etdiyi yerlərdə hakimiyyət və onunla birgə 
cəmiyyət asanlıqla məhv olurdu. Lakin bu sistemin optimal fəaliyyət göstərdiyi 
yerlərdə nəticə başqa cür olurdu”.
23
 Hakimiyyətə sahib olmaq uğrunda mübarizədə 
Səfəvilərin qələbəsi təsadüfi hadisə deyildi. Bu, obyektiv və zəruri idi, labüd 
tələbatdan irəli gəlirdi. Bu mübarizədə şiəlik ideyalarından geniş istifadə olunması  
hərəkatın taleyini həll etdi. “Tarixi kökləri etibarilə şiəlik məğlubların, 
məzlumların, şəhid olanların ruhuna yaxın idi və buna görə də geniş xalq 
kütlələrini özünə cəlb etmişdi”.
24
 Sonsuz əzablara düçar olmuş xalq kütlələri 
Səfəvilərin timsalında ölkənin siyasi sabitliyini, iqtisadi və mədəni tərəqqisini 
təmin edəcək qüvvə görürdülər. “Qızılbaş hərəkatının feodal yuxarı dairələri xalq 
kütlələrinin ifrat ideoloqlarının güclü təsirinə məruz qalmışdı. Bu, hərəkatda sadə 
xalqın geniş iştirakının göstəricisi idi. Şah İsmayılı çox sevir və onu 
ilahiləşdirirdilər. Venesiya səyyahlarının məlumatlarından məlum olur ki, o, xalq 
içərisində də məşhur idi. Ona Mehdi, İmam, Sahib-əz-zaman kimi baxırdılar. Onun 
çıxışı xalq kütlələrinin ən yoxsul və istismar olunan təbəqələrinin ictimai çevrilişə 
olan inamları ilə birləşirdi”.
25
 “Zahirən mistik və dini görünən şiə ideyaları”, 
bilavasitə hərəkətdə öz ifadəsini asanlıqla tapırdı və bu ideyalar hərəkatın önündə 
gedən elementlərin siyasi xəttini təşkil edirdi.
26
 XV əsrin sonunun - XVI əsrin 
əvvəllərinin həyat şəraiti geniş xalq kütlələrinin qızılbaş hərəkatında iştirakını 
zəruri və labüd etmişdi. Şiə-qızılbaş hərəkatı Kiçik Asiyanı (Osmanlı ərazisini) də 
əhatə etmişdi. “Hərəkatın ilkin mərhələsində şiə ilahiyyatçıları tərəfindən təbliğ 
olunan ictimai bərabərlik ideyası cəlbedici qüvvəyə malik idi və şəhərlərdə, 
kəndlərdə əhalinin geniş kütlələrinin hərəkatda iştirakını təmin edirdi. Hakimiyyətə 
gəlmiş Səfəvilər əxiliyin və şiəliyin utopik ideyalarını tamamilə inkar etdilər. Bu, 
ruhani dayaqlara malik olan əsil feodal dövləti idi.
27
 Lakin “etnik mənşəyi xüsusi 
tədqiqat tələb etməyən”
28 
Səfəvilər dövlətinin yaranması mütərəqqi hadisə idi. 
Milli dövlətlərin yaranması meyli orta əsrlərdə tərəqqinin ən mühüm aləti idi. 
Osmanlı - Səfəvi münasibətlərində mərkəzi yerlərdən biri sünni-şiə problemi 
tuturdu. Lakin belə hesab etmək olar ki, bu problem dini səciyyədən daha çox milli 
və siyasi səciyyəyə malikdir. İslam dinində olan ayrılıqlar siyasi qarşıdurma 
prosesində yalnız ideoloji vasitə kimi istifadə olunurdu. Bütün XVI əsr ərzində 
şiəlik Osmanlı hakimiyyəti üçün həmçinin daxili təhlükə olmuşdur. Kiçik Asiyanın 
şərq hissəsində (Anadoluda) şiəlik geniş yayılmışdı və osmanlılara qarşı 
mübarizədə şüar idi.
29
 Səfəvi dövləti bundan istifadə etməyə çalışırdı. Səfəvilər 
dövlətinin meydana gəlməsi və güclənməsi Yaxın və Orta Şərq regionundakı 
beynəlxalq münasibətlər sisteminə dinamiklik, yenilik gətirdi. Bu dövrdə “xarici 
siyasət amillərinin Azərbaycanın və ona qonşu olan ölkələrin daxili siyasi və 
iqtisadi həyatına təsiri xeyli artdı”.
30
 Dini şüarlar altında baş vermiş uzunmüddətli 
Osmanlı-Səfəvi qarşıdurmasının (müharibələr, qəfil hücumlar, bir-birinin daxili 
işlərinə qarışmaq faktları və s.) mənfi nəticələri qarşılıqlı səciyyə daşımışdır. 
175 
 
Osmanlı Türkiyəsi Azərbaycan Səfəvilər dövlətinin Qərb ölkələri ilə qarşılıqlı 
ictimai-siyasi, iqtisadi və mədəni münasibətlərinin gedişinə əngəl idisə, 
Azərbaycan Səfəvilər dövləti də Osmanlı Türkiyəsinin şərq istiqamətindəki 
müvafiq münasibətlərinin axarına maneçilik törədirdi. 200 ildən artıq davam etmiş 
Osmanlı-Səfəvi qarşıdurmasından zərərçəkənlər əsasən bu iki türk dövlətləri 
oldular. Hər iki dövlət arasındakı qüvvələr müvazinəti onların daxili iqtisadi, 
ictimai-siyasi və mədəni inkişafındakı imkanların daha bariz şəkildə aşkara 
çıxmasına əngəllər törətdi. Müharibələr zamanı minlərlə Azərbaycan sənətkarı, 
memarı, şairi, kalliqrafı, alimi əsir alınaraq Osmanlı imperiyasına aparılmışdı. 
İşğal, dağıntılar, əsarət bir çox Azərbaycan mədəniyyəti xadimlərinin başqa 
ölkələrə mühacirət etməsini sürətləndirmişdi. Osmanlı sultanları qonşu ölkələrdən 
əsir gətirilmiş mədəni potensiala böyük əhəmiyyət verir və bu potensialdan 
maksimum dərəcədə istifadə etməyə çalışırdılar. Osmanlı sarayında sənətkarların, 
memarların, şairlərin və alimlərin xüsusi siyahıları tərtib edilmişdi. Həmin 
siyahılarda əsir alınıb sənətkarlıq, incəsənət və elm sahələrində istifadə edilənlərin 
adı,  ixtisası, gətirildiyi ölkə, sultan sarayında qeydiyyata alındığı vaxt və gündəlik 
maaşı qeyd olunurdu. Belə siyahılardan ən ilkini 1526-cı ilin yanvarına aiddir.
31
 
Memar, şair, alim, musiqiçi, rəssam və kalliqrafların (xəttatların) 
Azərbaycandan uzaq düşməsi yalnız xarici səciyyəli hadisələrlə əlaqədar deyildi. 
Səfəvilər dövlətinin öz daxilində baş verən ictimai-siyasi və hərbi səciyyəli 
hadisələr də ədəbiyyat və incəsənət xadimlərini Azərbaycanı tərk etməyə vadar 
etmişdi. Onların könüllü surətdə mühacirət etdiyi ölkə Hindistan idi. “XVI və XVII 
əsrlərdə Səfəvi dövlətindən, xüsusilə Azərbaycandan Hindistana siyasi və dini 
əqidələrinə görə təqib olunan alimlər və şairlər mühacirət etdilər. Onlar 
Hindistanda yaxşı qarşılandılar və onlardan bir çoxu ömrünün sonlarınadək orada 
qaldı.”
32
 Lakin qeyd etmək zəruridir ki, Hindistana və digər ölkələrə köçmüş 
Azərbaycan mədəniyyət xadimlərinin Səfəvilər dövründə siyasi və dini əqidələrinə 
görə təqib olunan hissəsindən başqa, dövlətlərarası razılaşma əsasında yaşayış-
fəaliyyət yerlərini dəyişənlər də var idi. Türk-monqol mənşəli, İslam əqidəli Moğol 
hökmdarları ilə Səfəvi şahları arasında sabit münasibətlər mədəniyyətlərin 
qarşılıqlı təsiri üçün geniş imkanlar açmışdı. 
Orta əsr cəmiyyətində, ictimai-iqtisadi, siyasi-ideoloji, dini ziddiyyətlərin 
mövcud olduğu sistemdə dövlət hakimiyyətinin mədəni proseslərə nəzarət etməsi 
obyektiv gerçəklikdir. Hər bir tarixi mərhələdə hökmran sinfin fikirləri cəmiyyətdə 
hakimdir. Cəmiyyətin hakim maddi qüvvəsini təmsil edən sinif eyni zamanda 
aparıcı mənəvi qüvvədir. Maddi istehsal vasitərərinə malik olan sinif mənəvi 
istehsal vasitələrinə də malikdir. Məhz bunun sayəsində mənəvi istehsal 
vasitələrinə malik olmayanların fikirləri hakim sinfin fikirlərinə tabe vəziyyətdə 
olur. Səfəvilər dövlətinin XVI əsrin ortalarından etibarən yenidən dini ideologiyaya 
üstünlük verməsi ölkədə ictimai mübarizənin kəskinləşməsindən irəli gəlirdi. 
Ruhani feodallar olan Səfəvilərin bu mövqeyi təbii idi. Dünyəvi hakimiyyətə də 
176 
 
sahib olmuş Səfəvilər orta əsr müsəlman Şərqinin tipik sülaləsi kimi səciyyəvidir. 
“Müsəlman regionu ölkələrində qanunvericilik əsası kimi Şəriətin uzun müddət 
qüvvədə qalması daha bir vacib cəhət ilə, yəni onunla bağlıdır ki, burada min ildən 
artıq dövr ərzində dünyəvi hakimiyyətlə dini hakimiyyət bir əldə cəmlənmişdi:  
Dövlətin başçısı (xəlifə, sultan və əmir) eyni zamanda həm də əmir-əl-Möminin 
(yəni möminlərin başçısı) adını daşıyırdı”.
33 
Müsəlman ölkələrindən biri kimi 
Səfəvilər dövründə “dinin ictimai və şəxsi həyata və hətta məişətə təsiri”
34
 
gerçəklik idi. Şah I İsmayılın dini islahat keçirməsi (şiəliyin dövlət məzhəbi elan 
edilməsi) də
35
 mövqeyin möhkəmləndirilməsi, siyasi və sinfi mübarizədə 
əleyhdarların məğlub olunması, mədəni – ideoloji sahədə dövlət nəzarətinin daha 
da genişləndirilməsi cəhdi idi. Beləliklə, dinin rolunun artması sinfi, siyasi 
mübarizənin kəskinliyinin nəticəsi kimi meydana gəlmişdi. Lakin qeyd etmək 
zəruridir ki, Səfəvi hökmdarlarının dini radikalizmi sabit təmayül deyildi. Dini 
ideologiya onların dünyagörüşündə dünyəvi ideologiya ilə qovuşurdu. Səfəvi 
şahlarının əksəriyyətinin ədəbiyyata və incəsənətə dərin maraq və qayğı göstərməsi 
bu həqiqəti sübut edir. Azərbaycan (türk) və fars dillərində şeirlər yazan, miniatür 
rəssamlığı və kalliqrafiya ilə məşğul olan hökmdarlar XVI-XVII əsrlərin 
Azərbaycan mədəniyyətinin səciyyəvi hadisəsi idi. C.Nehru Moğol hökmdarı 
Zahirəddin Məhəmməd Babur (1483-1530) haqqında yazmışdır: “Babur cazibədar 
şəxsiyyət, intibah dövrünün səciyyəvi hökmdarı, cəsur və bacarıqlı insan idi. O, 
incəsənəti və ədəbiyyatı sevirdi, həyatdan zövq almağı xoşlayırdı”.
36
 Şah I 
Təhmasib,  Şah I Abbas bu baxımdan daha maraqlı şəxsiyyətlər idilər. Onlar 
Səfəvilər dövründə baş vermiş intibahın hakim sinifdən olan nümayəndələri kimi 
qiymətləndirilə bilər.
37
 C.Nehru bu dövrü belə qiymətləndirir: “Teymurilər 
sülaləsinin hökmdarı Babur Dehli taxtına çıxdı. Bu, XVI əsrin əvvəllərində baş 
verdi. Bu zaman, Səfəvilər hakimiyyəti dövründə İran incəsənəti parlaq İntibah 
dövrünü yaşayırdı. Bu dövr fars incəsənətinin qızıl əsri kimi məşhurdur”.
38
 Müəllif 
Səfəvilərin etnik mənsubiyyətinə əhəmiyyət verməmiş, bu dövlətin ictimai, 
iqtisadi, mədəni-tarixi və siyasi mərkəzinin Azərbaycan olduğu faktını sərfnəzər 
etmiş, Səfəvi dövrünün mədəni sisteminə regional /İran/ mədəniyyət faktı kimi 
yanaşmış, incəsənətin inkişafında Azərbaycanlıların aparıcı mövqelərinə və roluna 
fikir verməmişdir. Lakin C.Nehrunun incəsənətdə, ədəbiyyatda intibah barədəki 
fikri də Səfəvi şahlarının dünyəvi dünyagörüşə mail olduğunu sübute edir. 
XVI əsrin sonlarına doğru Səfəvilər dövlətinin ictimai-iqtisadi və siyasi 
sistemində baş vermiş bir sıra proseslər (dünya ticarət yollarının dövlətin cənub 
vilayətlərinə keçməsi, dövlətin paytaxtının 1598-ci ildə Qəzvindən İsfahana 
köçürülməsi, ictimai mübarizənin kəskinləşməsi, Azərbaycanın inkişaf etmiş 
vilayətlərindən əhalinin bir hissəsinin İran vilayətlərinə köçürülməsi və s.) 
Azərbaycan mədəniyyətinin inkişaf axarına mənfi təsir göstərdi. Xarici siyasi 
amilin rolu da mühüm idi: 1590-cı ilədək Osmanlı Türkiyəsi Azərbaycan 
vilayətlərinin əksəriyyətini işğal etdi.
39
 Osmanlı və Səfəvi dövlətləri arasında,  
177 
 
İstanbulda bağlanmış sülh müqaviləsinə əsasən Səfəvi dövlətinin tərkibində yalnız 
Qaracadağ, Ərdəbil və Talış əyalətləri qaldı.
40
 Beləliklə, bir çox mənfi amillərin 
təsirinə baxmayaraq, uğurla inkişaf etmiş Azərbaycan, onun mədəniyyəti ağır, 
çətin mühitə düşdü. Lakin Azərbaycan mədəniyyətinin inkişaf imkanları belə ağır 
şəraitdə də güclü surətdə aşkara çıxmaqda idi. Azərbaycan mühitində törəmiş, 
genişlənmiş Səfəvilər dövləti XVI əsrin sonlarından etibarən Azərbaycan xalqının 
mədəni inkişaf prosesində aparıcı rolunu itirməyə başladı. Bu dövrdən başlayaraq 
Azərbaycan mədəniyyətinin inkişaf zəmini daha da genişləndi (Mədəniyyətin 
inkişafı geniş xalq kütlələrinə arxalanırdı). 
 
§ 2. Azərbaycan ədəbiyyatı. 
 
Ədəbiyyat Azərbaycan mədəniyyəti sistemində mühüm rolu və mövqeyi 
olan incəsənət sahəsidir. Spesifik incəsənət sahəsi olan “ədəbiyyat incəsənətin ən 
yüksək növüdür. Ədəbiyyat azad insan sözləri ilə ifadə olunur ki, bu da həm səs, 
həm lövhə, həm də müəyyən, aydın ifadə olunmuş təsəvvürdür. Buna görə də 
ədəbiyyat başqa incəsənətlərin bütün ünsürlərinə malik olub, ayrılıqda onların hər 
birinə aid olan bütün vasitələrdən birdən-birə və tamamilə istifadə etmək olur”.
41
 
Obyektiv gerçəkliyi bədii obrazlarla əks etdirən söz sənəti kimi ədəbiyyatda milli 
ruh, xalqın düşüncə tərzi spesifik xüsusiyyətləri daha bariz şəkildə aşkara çıxır. 
“Ədəbiyyatda xalqın ruhunun inkişafı əks edir: ədəbiyyat xalqın tarixinin mühüm 
bir tərəfidir”.
42
 
Nəzərə almaq lazımdır ki, “incəsənət elm deyildir və o ancaq milliliyi ilə 
güclüdür”.
43
 Bu və ya digər yaradıcılıq ənənəsini davam etdirən milli məktəblər 
məhz ədəbiyyatda təşəkkül tapmışdır. Nəsimi, Xətai, Füzuli kimi dahilər məhz 
Azərbaycan ədəbi məktəbinin yetirmələridir, bu məktəbin zənginləşməsində 
mühüm rol oynamışlar. 
Azərbaycan ədəbiyyatı qədim dövrlərdən etibarən türk, Şərq və İslam 
kontekstlərinin kompleksində inkişaf edən spesifik sistemdir. İlk orta əsrlərdə 
İslam regionuna daxil olmuş Azərbaycanın ədəbiyyatı sonrakı tarixi dövrlərdə 
öznün funksional zənginliyi ilə səciyyələnirdi. “İslam dininin rəssamlığa, 
musiqiyə, teatra, fəlsəfəyə münasibəti ona səbəb oldu ki, ədəbiyyatın öhdəsinə 
İslam tərəfindən qadağan olunmuş bütün incəsənət növlərinin funksiyalarının 
yerinə yetirilməsi kimi nəhəng vəzifə düşdü. Obrazların bədiiliyi və 
monumentallığı, şeirin musiqilliyi, hekayətin faciəliliyi, poetik formada elmi 
görüşlərin təbliği cəhdləri, dərin fəlsəfı məna məhz bundan irəli gəlir. Təəccüblü 
deyildir ki, ədəbiyyat orta əsrlərin İslam Şərqində fəlsəfi fikrin yayılmasının və 
inkişafının əsas formalarından biridir”.
44
 Ərazicə geniş, bir çox xalqları öz 
sərhədləri daxilində birləşdirən iri dövlətlərin mövcudluğu orta əsrlərin (xüsusilə 
İslam Şərqinin) mühüm əlamətlərindən biri idi. Hərbi - siyasi çəkişmələrin çoxluğu 
və dövlət sərhədlərinin mütəhərrikliyi, sabit olmaması da bu dövrün səciyyəvi 
178 
 
əlaməti olmuşdur. Belə şəraitdə Yaxın və Orta Şərq regionunda yaşayan xalqların 
qarşılıqlı ədəbi təsir prosesi labüd hal idi.  Regionun xalqları üçün ümumi elm dili 
(ərəb dili) və ədəbi dil (fars dili) qərarlaşmışdı. 
XV əsrin II yarısından - XVI əsrin əvvəllərindən etibarən vəziyyət əsaslı 
şəkildə dəyişdi. Ədəbiyyatda türk xalqlarının İntibahı prosesi başlandı. “Yazılı 
ədəbi dil kimi öz dilindən deyil, özgə dildən istifadə olunması feodalizm mərhələsi 
üçün səciyyəvi olan, geniş yayılmış hadisə idi. Həmin mərhələ milli ədəbi dillərin 
təşəkkülü və yayılması mərhələsinin astanasıdır”.
45
 Türk xalqlarının ədəbiyyatı 
regional ədəbiyyat məcmusundan ayrılması faktı ilə səciyyələnirdi. “Əvvəlcə bu 
fakt təəccübləndirir və hətta təəssüf hissi doğurur. Lakin sonra çevrilişin 
qanuniliyini başa düşməyə başlıyırsan, habelə çevrilişdə dünya ədəbiyyatı tarixinin 
çox mühüm məqamının - zonal ədəbiyyatların milli ədəbiyyatlara parçalanmasının, 
yəni ədəbiyyatın ictimai hadisə kimi mövcudluğu formasının, xarakterinin 
dəyişməsinin təzahürünü görməyə başlayırsan”.
46
 Lakin bu çevriliş, İntibah 
dövründə türk xalqlarının ədəbiyyatı Şərqin regional bədii dəyərlərindən imtina 
etməmiş, bu dəyərlərin yaradıcı surətdə mənimsənilmə prosesini yaşamışdır. “XIII-
XV əsrlərin Azərbaycan şeiri özünəməxsus bütün xüsusiyyətlərinə baxmayaraq, 
əsasən klassik farsdilli poeziyanın təcrübəsini mənimsədiyi halda, XVI əsrdən 
etibarən bu ədəbiyyat öz milli çərçivəsindən kənara çıxmağa və artıq Yaxın Şərq 
xalqlarının şeir sənətinə təsir göstərməyə başlayır. Əgər bu ədəbiyyat öz genetik 
kökləri ilə qədim türk xalqlarının şifahi xalq yayıcılığı ilə, rabitə əlaqəsi ilə isə 
Yaxın Şərq xalqları ədəbiyyatı ilə bağlı idisə, tipoloji baxımdan İntibah 
mədəniyyətinə uyğun gəlirdi. Axırıncı əlaqə forması klassik dövr poeziyamızın 
mahiyyətini və məfkurə istiqamətini müəyyənləşdirmək cəhətindən başlıca 
şərtdir”.
47
 
Azərbaycan dilində ədəbi əsərlərin XVI əsrdə xüsusi intensivliklə 
artmasının bir neçə əsrlik tarixi vardır. Azərbaycan ədəbiyyatının ən qədim kökləri 
xalqın mifologiyasında, Şifahi yaradıcılığındadır. Azərbaycan (bütövlükdə digər 
türk xalqları da istisna olunmur) ədəbiyyatının yenidən türk zəmininə (dilinə) 
qayıtmasında, yeniləşmiş ədəbiyyatın nəzəri əsaslarının işlənib hazırlanmasında 
Mahmud Qaşqarinin, Yusif Balasaquninin və Əhməd Yasəvinin mühüm rolu 
olmuşdur. Həmin mütəffəkirlərin Azərbaycan ədəbiyyatının yeni əsasda inkişafına 
bilavasitə və vasitəli şəkildə təsiri
 
böyük idi. Yusif Balasaquni və Əhməd Yasəvi 
türk xalqlarından biri olan azərbaycanlıların anadilli poeziyasına və fəlsəfəsinə 
təsirləri baxımından diqqətimizi cəlb edir. XIII əsrin Azərbaycan dilli klassik 
poeziyasının ilk məlum nümayəndəsi hesab olunan Şeyx İzzəddin Həsənoğlu XVI 
əsrin xüsusi intensivliklə inkişafını bərpa etmiş türk (Azərbaycan) ədəbiyyatına 
keçid mərhələsini təşkil edən ədib idi. Onun ədəbi irsindən müasir dövrdə 
Azərbaycan dilində üç, farsca bir qəzəli məlumdur.
48
 Şeyx İzzəddin Həsənoğlu orta 
əsrlərdə Şərqdə geniş yayılmış sufilik təriqətinin mühüm təbliğatçılarından biri idi. 
Ümumtürk ədəbiyyatının təşəkkülündə Qazi Bürhanəddinin
49
 böyük rolu 
179 
 
olmuşdur. Şair və dövlət xadimi olmuş Əhməd Qazi Bürhanəddin türkdilli 
ədəbiyyatın əsas simalarından sayılır. Yusif Məddahın (XIV əsr), Qaraqoyunlu 
hökmdarı Mirzə Cahanşah Həqiqinin (1397-1467) türk (Azərbaycan) dilində 
yazılmış gözəl poeziya nümunələri vardır. İmadəddin (Seyid Əli) Nəsimi (1369-
1417) Azərbaycan ədəbiyyatının inkişaf zirvələrindən biri sayılır. XVI əsrin (və 
sonrakı dövrün) anadilli ədəbiyyatının inkişaf istiqamətlərini müəyyənləşdirmək 
baxımından Nəsiminin yaradıcılığı nəzərəçarpacaq mövqeyə malikdir. Onun 
əsərləri, həmçinin dərin fəlsəfi ideyaların mənbəyidir. Nəsiminin təbliğ etdiyi 
hürufilik təriqətinin mərkəzində ilahiləşdirilmiş insan dururdu: 
Məndə sığar iki cahan, mən bu cahana sığmazam,  
Gövhəri-laməkan mənəm, kövnü məkanə sığmazam.
50
 
Artıq Nəsiminin yaradıcılığında İntibahın mühüm əlamətlərindən biri - 
humanizm aşkar şəkildə zahirə çıxır. Nəsiminin qənaətinə görə, obyektiv və 
subyektiv aləmləri özündə ehtiva edən İnsan “məkanı olmayan gövhərdir”. XVI 
əsrin Azərbaycan ədəbiyyatında (xüsusilə şifahi ədəbiyyatda) baş vermiş keyfiyyət 
çevrilişində yaranma tarixi eramızın ilk əsrlərinə (V-VI əsrlərə) gedib çıxan
51
 
“Kitabi-Dədə Qorqud” dastanının da mühüm rolu vardır. Beləliklə, XVI əsrdən 
etibarən “Azərbaycan xalqının düşüncə tərzində, mədəni-maddi-siyasi həyatında 
dönüşün yaranması, yeni dövrün başlanması”
52
 üçün mədəni-mənəvi zəmin 
təxminən 1000 il ərzində yaranmış, təşəkkül  tapmış və inkişaf etmişdir.  XVI 
əsrdə Azərbaycan ədəbiyyatında zahirə çıxmış İntibah möhkəm təməl əsasında baş 
vermiş obyektiv, qanunauyğun hadisə idi. Azərbaycan ədəbiyyatında fars dilindən 
doğma dilə-türkcəyə getdikcə güclənən keçid prosesi təsadüfi fakt deyildi. 
Azərbaycan ədəbiyyatında milli dilin aparıcı rol oynaması XVI əsrin 
ədəbi həyatının səciyyəvi əlamətlərindən ümdəsi idi. “XVI əsrdən başlayaraq 
klassik Azərbaycan ədəbiyyatında, eyni zamanda həm Azərbaycan, həm də fars 
dilində (bəzən də həmçinin ərəb dilində) şeir yazmaq halı bir növ ədəbi normaya 
çevrilir. Bununla belə, bu dövrdə yazan şairlərin, demək olar ki, hamısının 
yaradıcılığında ana dili üstünlük təşkil edir”.
53
 Azərbaycan dilinin fəaliyyət dairəsi 
yalnız ədəbi mühitlə məhdudlaşmırdı. Eyni zamanda qeyd etmək lazımdır ki, XVI 
əsrin ortalarından etibarən türk dillərində diferensiasiya prosesi daha aydın şəkildə 
aşkara çıxdı. Azərbaycan dilli ədəbi irsinin ümumtürk ədəbi irsindən fərqlənməsi 
həmin əsrdən etibarən güclənir. Səfəvilər dövlətinin dil sahəsindəki siyasəti 
Azərbaycan ədəbi dilinin tərəqqisinə güclü, müsbət təsir göstərmişdir. Bu təsir XVI 
əsr ərzində xüsusi əhəmiyyətə malik idi. Səfəvilərə qədərki Azərbaycan feodal 
dövlətlərinin doğma ədəbi dilin inkişafına müsbət 
 
təsiri cüzi olmuşdur.
54
 
Azərbaycan ədəbiyyattının XVI əsrdəki inkişafı üçün səciyyəvi olan 
əlamətlərdən biri nəsr əsərlərinin yaranması idi. “Dövrün əvvəllərindən axırına 
qədər ədəbi dil əsasən  üsluba-bədii ədəbiyyata xidmət etmişdir. Həmin dövrdə 
bədii üslubun qabaqcıl qolunu mənzum əsərlər təşkil etdiyindən dövrün ədəbi dili 
də nəzm dili olmuşdur. Belə hal təkcə yazılı ədəbi dil üçün deyil, şifahi ədəbi dil 
180 
 
üçün də səciyyəvidir. Çünki nağıllar, dastanlar, məsəllər məhdud şəraitdə, məhdud 
miqdarda söyləndiyi halda, qoşmalar, bayatılar, sazlı-sözlü ozanların, aşıqların 
vasitəsi ilə el-oba arasında yayılır və dillər əzbəri olurdu”.
55
 Bədii nəsr ədəbiyyatda 
- nisbətən gec yaranmış və təşəkkül tapmış ədəbi hadisədir.  Bədii ədəbiyyatın nəsr 
tipinin Azərbaycanda təşəkkül tapması Məhəmməd Füzulinin yaradıcılığı ilə 
bağlıdır. Nəsr tipinin Şərqdə, Azərbaycanda qafiyəli nəsr formasında mövcudluğu 
Şərq (Azərbaycan) ədəbiyyatının spesifikliyi, Şərq təfəkkürünün (bədii 
təfəkkürünün) poetik səciyyədə olması ilə bağlı di. 
XVI əsr Azərbaycan klassik ədəbiyyatının başlıca xüsusiyyətlərindən biri 
peşəkar ədiblərin (Xətai, Füzuli, Əmani Kişvəri və b.) xalq yaradıcılığı ənənələrinə 
yaxınlığı, bu ənənələrə qovuşması idi. İntibah ədəbiyyatının ən səciyyəvi 
əlamətlərindən biri onun orta əsrlərin folkloru ilə üzvi əlaqəsidir. “Bu dövrdə rəsmi 
və qeyri rəsmi ədəbiyyat arasında sərhədlər labüd surətdə aradan qalxmalı idi. 
Ədəbiyyatın va ideologiyanın ayrı-ayrı sahələrinin xalq dillərinə keçidi bu 
sərhədləri ya müvəqqəti olaraq dağıtmalı, ya da zəiflətməli idi”.
56
 
Azərbaycan ədəbiyyatının XVI əsrdəki inkişafına dinin, dini 
dünyagörüşünün müəyyən təsirini də nəzərə almaq zəruridir. Ona görə də 
Ə.Mirəhmodovun aşağıdakı fikri ilə razılaşmaq mümkün deyildir: “Orta əsrlərdə 
feodal-ruhani dairələrin təzyiqi və idealist dünyagörüşünün təsiri nəticəsində, hətta 
böyük klassiklər də hakim dini ideologiya ilə hesablaşmaq məcburiyyətində 
qalmış, özlərinin bir çox qabaqcıl sosial-fəlsəfi fikirlərini belə onunla 
əlaqələndirməli olmuşlar”.
57
 Xaqani, Nizami, Nəsimi, Xətai, Füzuli kimi ədib və 
mütəffəkirlər yaşadıqları ictimai mühitin məhsulu idilər. Onlar həmin dövrün 
ictimai münasibətlərinin məcmusunu özlərində ehtiva etmişdilər. Orta əsrlərin 
hakim, dini dünyagörüşü onlar üçün yad, kənardan gəlmiş təsir deyildi, bu 
dünyagörüşü onların özlərinin daxili aləmində idi. 
 
Xaqani, Nizami, Nəsimi, Xətai, 
Füzuli və digər orta əsr Azərbaycan ədiblərinin dini dünyagörüşə malik olması 
onların dünyəvi, humanist, mütərəqqi ictimai-siyasi və fəlsəfi fikirlərini ifadə 
etməsinə mane  olmamışdır. Şah İsmayıl Xətainin və Məhəmməd Füzulinin 
ziddiyyətli səciyyə daşıyan yaradıcılığı bunu isbat edir. 
Şah İsmayıl Xətainin siyasi xadim və şair kimi fəaliyyəti haqqında bir çox 
məlumatları 1550-ci ildə, “Töhfeyi-Sami” təzkirəsinin müəllifi, şairin oğlu Sam 
Mirzə (1517-1567) də vermişdir.
58
 Şah İsmayıl Xətaidən (1487-1524) bəhs etmiş 
orta əsr tarixçilərindən Mirxond, İsgəndərbəy Münşi (Türkman), salnamə 
müəllifləri və təzkirəçilərdən Lütfəlibəy Azər, Rzaquluxan Hidayət daha çox şairin 
siyasi fəaliyyətini əks etdirmiş, onun ədəbi sahədəki xidmətləri barədə kiçik 
qeydlərlə kifayətlənmişlər. Şah İsmayıl Xətainin ədəbi irsinin kompleks şəkildə 
tədqiqi və çapı işi Həmid Araslının adı ilə bağlıdır. O, əsrimizin 40-50-ci illərində 
bir neçə məqalə və əsərlə xətaişünaslığın əsasmı qoymuşdur. Azərbaycanda Xətai 
haqqında ilk geniş monoqrafik əsərin müəllifi Əzizağa Məmmədovdur.
59
 Həmin 
əsərdə Şah İsmayıl Xətai Nəsimi ilə Füzuli arasındakı dövrdə yaranmış yeni 
181 
 
Azərbaycan ədəbiyyatının ən görkəmli nümayəndəsi kimi təqdim edilmişdir. Şah 
İsmayıl Xətainin avtoqraf əlyazmaları elm aləminə məlum deyildir. 1535-ci ildə 
məşhur kalliqraf (xəttat) Şah Mahmud Nişapuri Xətai “Divan”ının üzünü 
köçürmüşdür. “Divani-Xətai”nin bu, ən mükəmməl əlyazma nüsxəsində şairin 14 
qəsidəsi, 245 qəzəli və 10 rübaisi toplanmışdır.
60
 Xətai “Divan”ının onlarla 
əlyazma nüsxələri də mövcuddur. Məhəmmədəli Tərbiyət Şah İsmayıl Xətai 
haqqında belə məlumat vermişdir: “XVI əsr, Xətai, bəzən də İsmayıl təxəllüsü ilə 
fars və türk dillərində şeir yazırdı. Onun divanı, “Dəhnamə” (“On məktub”), 
“Behcətül-Əhrar” (“Azad adamların sevinci”), “Nəsihətnamə”,  “Mənaqibül-əsrar” 
(“Sirlərin niqablanması”) adlı əsərləri var”.
61
 Şah İsmayıl Xətai xarici ölkələrin 
tədqiqatçılarını da məşğul edən görkəmli şəxsiyyətdir. O.Kölpınarlı, 
M.F.Köprülüzadə, İsmayıl Hikmət, Bəsim Atalay, Sədəddin Nüshət Ergün Xətai 
mövzusunda yazmış Türkiyə araşdırıcılarıdır. 
 Avropa xətaişünaslarından N.Purqştall, Ş.Riyö, E. Braun. F.Babinger də 
bu görkəmli simanın həyat və fəaliyyətini tədqiq etmişlər. Azərbaycan 
xətaişünasları arasında Salman Mümtaz, Bəkir Çobanzadə, H.Araslı, Turxan 
Gəncəyi Şah İsmayıl Xətainin fəaliyyətinin müxtəlif sahələrinə tədqiqat obyekti 
kimi yanaşmışlar. Rus tədqiqatçıları A.Krımski və V.Minorski də görkəmli 
Azərbaycan siyasi xadiminin və şairinin həyatı, fəaliyyəti məsələlərinə 
toxunmuşlar. Azərbaycan Səfəvilər dövlətinin yaranmasının təşəkkülünün ilkin 
mərhələsi Şah İsmayıl Xətainin fəaliyyəti ilə bağlıdır. Dövrünün ictimai-siyasi 
ziddiyyətləri onun şəxsiyyət, siyasi xadim kimi çox erkən yetişməsinə səbəb 
olmuşdu. “O, 10-11 yaşlarına qədər İncili, Tövratı və Quranı öyrənmiş, ərəb və fars 
dillərini mənimsəmiş, müxtəlif təhlükələrə məruz qalmışdır”.
62
 1501-ci ildə özünü 
şah elan etmiş İsmayıl ömrünün son günlərinədək xarici və daxili düşmənlərlə 
mübarizədə olmuş, lakin poetik yaradıcılıqla da məşğul olmağa imkan tapmışdır. 
O, İntibah dövrünün səciyyəvi hökmdarı idi.
63
 Şah İsmayıl Xətai elm, incəsənət, 
sənət adamlarına himayəçilik edir və özü də dövrün mütərəqqi ideyalarını təbliğ 
edən əsərlər yazırdı. "Şairlər, rəssamlar, musiqiçilər Şərqdə də, Qərbdə də şah 
saraylarının yaraşığı olmuşlar. Bir sıra istedadlı sənətkarlara sarayların himayəsi 
yaratmaq üçün yeganə imkan, şərait idi. Bu, Avropanın İntibah dövrü rəssamlarına 
da aiddir, Şərq şairlərinə də, Velaskesə də, özbək dahisi Nəvaiyə də”.
64
 Mütərəqqi 
fəlsəfi ideyaları təbliğ edən hürufilər Şah İsmayıl Xətainin himayəsinə 
sığınmışdılar. “Hürufi ideyaları bu dövlətin himayəsində sərbəst inkişafa imkan 
tapmışdı. XVI əsrdə hürufi şairlərinin hamısı Səfəvilər dövləti ətrafında 
mərkəzləşir və şiəliklə uyuşmağa çalışırdılar. Ortodoksal İslam dininə nisbətən 
sərbəst olan şiəlik bütün təriqətlərin rəğbətini qazanmışdı. Şah I İsmayıl özü 
hürufilərə dərin rəğbət göstərmiş, hürufi üslubunda şeirlər yazmışdır. 
“Dəhnamə”dəki məktublardan biri hürufı şeiri üslubunda yazılmışdır”.
65
 Şah 
İsmayıl Xətai şeirlərindən birində bu faktı açıq şəkildə qeyd etmışdir: “Mən sufilər 
yoldaşıyam, qazilər deyən şah mənəm”.
66
  Xətai gəraylılardan birində yazmışdır: 
182 
 
Sufı isən, alıb satma,  
Halalına haram qatma.  
Yolun əyrisinə getmə,  
Doğru yola nəzər eylə.
67
 
Sah İsmayıl Xətai dahi Məhəmməd Füzulinin də dərin rəğbətini 
qazanmışdı. Siyasi xadim, şair, mütəfəkkir, elm və sənət himayəçisinin Bağdadı 
fəth etməsi Füzulinin sonsuz sevincinə səbəb olmuşdu. “Məhəmməd Füzuli 
qiymətli əsərlərindən birini “Bəngü-Badə”ni ona ithaf etmiş, elm və maarif, şeir və 
sənətin bu iradəli dostunu “Padşahi-dövran” adlandırmışdır”.
68
 Lakin İraqın Səfəvi 
dövləti tərkibində inkişafı prosesi uzun çəkmədi. Şah İsmayıl Xətai qətiyyətliliyi 
ilə fərqlənən siyasi xadim idi. 1501-ci ilin payızında, Təbrizdə şiəliyin dövlət 
məzhəbi elan edilməsi faktı bunu sübut edir. “Şah İsmayılın ən mühüm 
tədbirlərindən biri İslamın şiə məzhəbini ilk günlərdən dövlət dini elan etməsidir... 
Əmir və şiə üləmaları... İsmayılı 300 minlik Təbriz əhalisinin üçdə iki hissəsinin 
sünni olduğunu dəlil gətirərək şiə islahatının xalq həyəcanlarına səbəb olacağı ilə 
qorxutmağa çalışdılar. Lakin salnaməçi Bicənin verdiyi məlumata görə, İsmayıl 
cümə məscidinə gələrək tanınmış şiə xətiblərindən birinə minbərə çıxıb xütbə 
oxumasını əmr etdi”.
69
 Şah İsmayıl Xətainin poetik yaradıcılığında Səfəvi dövlətini 
möhkəmləndirməyə xidmət edən, bu dövlətin əsaslandığı dini görüşlərin təbliğinə 
həsr etdiyi əsərlər mühüm yer tutur. Lakin Xətainin yaradıcılığına sırf dini-siyasi 
təbliğat vasitəsi kimi qiymət vermək də olmaz. Onun yaradıcılığında dünyəvi 
motivlər başlıca yer tutur. Şah İsmayıl Xətainin: 
Qəmindən gözlərim ümman degilmi?  
Vüsalın can içində can degilmi?  
Bu günün fürsətin danlaya verən 
 Yolunda cahilü nadan degilmi?
70
 
kimi fikirləri dünyəvi fəzilətləri əks etdirir və onun əsərlərinin 
əksəriyyətində bu cür ideyalar mövcuddur. “Xətai dilimizdə və ədəbiyyatımızda 
olan yad təsirlər əleyhinə qəti mübarizə açdı və şairlərimizə öz ana dilində yazmaq, 
xalqa onun başa düşdüyü dil ilə xitab etmək imkanı verdi. Şah İsmayıl tək dil 
sahəsində deyil, demək olar ki, mədəniyyətimizin bütün
 
sahələrində həqiqi bir 
inqilab yaratdı”.
71
 Xətainin yaradıcılığı üçün səciyyəvi olan cəhətlərdən biri onun 
folklora bağlılığıdır. Xətai həm klassik üslubda, həm də folklor üslubunda yazan 
şairlərə, ozan-aşıq ədəbiyyatına eyni dərəcədə himayəçilik edirdi. Onun 
hakimiyyəti illərində ozan-aşıq ədəbiyyatı da rövnəqləndi və yeni yüksəliş 
mərhələsinə qədəm qoydu. El sənətkarları Şah İsmayılın ordusunda və sarayında 
xüsusi hörmət və etimad sahibi idilər.
72
 Klassik Azərbaycan ədəbiyyatı və xalq 
yaradıcılığı Xətai poeziyasının başlıca mənbələri idi. “Dəhnamə” poeması Xətai 
yaradıcılığının ən mühüm əsəridir. “Xətai” Dəhnamə”ni 18 yaşında qələmə almışdı 
və “Dəhnamə” Azərbaycan ədəbiyyatında doğma dildə ilk poemalar 
sırasındadır”.
73
 Bu əsərdə müəllif onun yazıldığı tarixi də bildirmişdir.
74
 
183 
 
“Dəhnamə” poemasında üç canlı insan surəti (aşiq, məşuqə və bağban) əsasında 
insanı fəaliyyətə çağİran ideyalar təbliğ edilir. Əsər iki misrası həmqafiyə olan şeir 
formasının (məsnəvinin) Azərbaycan ədəbiyyatı tarixində ilk nümunələrindəndir. 
“Xətai - şeirimiz tarixində iki nəhəngin - Nəsimiylə Füzulinin arasında parlaq 
ədəbi simadır, həm də bu keçiddə yalnız xronoloji ardıcıllığa, zaman qatarına görə 
yer tutmur. Xətai poetikasına, təfəkkür tərzinə, dünyaduyumuna görə də Nəsimiylə 
Füzuli arasında bir körpüdür”.
75
 Azərbaycan klassik ədəbiyyatı ilə folklor 
yaradıcılığının bir-birinə yaxınlaşması prosesində, Azərbaycan ədəbi dilinin 
sadələşdirilməsində Xətainin rolu mühüm olmuşdur. 
Məhəmməd Füzuli (1494-1556) yeniləşmiş Azərbaycan ədəbiyyatının ən 
görkəmli nümayəndəsi idi. Sadıqbəy Əfşar
 
“Məcməül - Xəvas” əsərində onun 
Bayat elindən olduğunu və A.E.Krımski  “Türk ədəbiyyatı tarixi” əsərində onun 
Azərbaycandan olduğunu qeyd etmişdir. Ədib şeirlərini fars, ərəb və Azərbaycan 
dillərində yazırdı.  O, Molla Hüseyn Kaşifin “Rövzətüş - şühəda” (“Şəhidlər bağı”) 
əsərini türk dilinə tərcümə etmiş və ona “Hədiqətüs-süəda” (“Xoşbəxtlər bağı”) adı 
vermişdir.” Bu kitab yazıldıqdan sonra minbərlərdə növhə oxuyanlar bu kitabda 
olan şeirlərdən oxuyurdular. Buna görə də növhə oxuyanlara “rövzəxan” adı 
verilmişdir. Bir az sonra bu kitabdan şeir oxumaq tərgidilmiş, lakin “rövzəxan” adı 
qalmışdır”.
76
 İraqın Bağdad yaxınlığındakı Kərbəla qəsəbəsində anadan olmuş 
Füzuli oğuzların Bayat soyundan idi. Bayat tayfası Səlcuqlar dövründən (1038-
1157) (başlayaraq İraq ərazisində yaşamağa başlamışdır (qeyd etmək lazımdır ki, 
Oğuzların ilk ozanı Dədə Qorqud da Bavat soyundan idi). Füzuli ilk təhsilini 
Kərbəlada almış, sonrakı təhsilini Bağdadda davam etdirmişdir. Onun həyatının bir 
hissəsi Nəcəf və Hillə şəhərlərində keçmişdir. Füzulinin məntiq, nücum, tibb, 
riyaziyyat və humanitar sahələrdəki zəngin bilik potensialı uzunmüddətli şəxsi 
mütaliənin nəticəsi idi. Onun dini, fəlsəfi cərəyanlarda, yunan fəlsəfəsində arifliyi 
ərəb tərcümələri əsasında mümkün olmuşdur. Füzuli klassik ərəb, fars, özbək, türk 
və farsdilli hind ədəbiyyatına dərindən bələd idi. O, poeziya tarixini mükəmməl 
bilirdi. Füzulinin fars, Azərbaycan və ərəb dillərində divanları vardır. “Bu xüsusda 
yalnız Azərbaycanın deyil, bütün türklüyün dahi şairlərindən, azərbaycanlılarca 
Əbu Şüəra künyəsini daşıyan Füzuli mərhumun dərin bir nüfuzu, böyük bir 
mürşüdlüyü vardır. Füzuli Azərbaycanda hər yerdən ziyadə mərufdur. 
Azərbaycanın ən çox oxuduğu və ən çox sevdiyi şair Füzulidir. Azərbaycan şeiri 
son zamanlara qədər, adətən Füzuliyi tənzirdən ibarət idi... Hafiz divanı farslar 
üçün nə isə,  Azərbaycan türkləri üçün də Füzuli divanı odur... Bu böyük şair və 
dahinin müvəffəqiyyəti ilə türkcə şeir yazmaq “sühuləti” kəşf edildikdən sonra 
Füzulini tənzir
 
və tənqid edənlər çoxaldı. Azərbaycan türk ədəbiyyattı müstəqil bir 
cərəyan aldı”.
77
 Füzulinin poeziyası qədim türk, ərəb və farsdilli şeir qaynaqlarına 
əsaslanırdı. Füzuli XVI əsrdə təsadüfən aşkara çıxmış hadisə deyildi. O, 
Azərbaycan ədəbiyyatınm çoxəsrlik, ziddiyyətli inkişafının labüd, qanunauyğun 
nəticəsi idi. Füzulinin həyatının və yaradıcılığının hissəsi Səfəvilərin İraqi-Ərəbi öz 
184 
 
əllərinə aldığı illərə təsadüf edir. Onun poetik yaradıcılığına Şah İsmayıl Xətainin 
mühüm təsiri olmuşdur.
78
 
XV-XVI əsrlərin hökmdarları Cahanşah Həqiqi, Əmir Hüseyn Baykara, 
Sultan Səlim Yavuz, Sultan Süleyman Qanuni kimi Xətai də hökmdar - şair 
olmaqla yanaşı, poeziyanın  tərəqqisinə müsbət təsir  göstərmişdir. 1534-cü ildə 
Sultan Süleyman Osmanlı ordusu ilə Bağdadı ələ keçirdi. Ordu ilə Bağdada gəlmiş 
Osmanlı şairləri Xəyali və Yəhya bəylə tanış olan Füzuli “Leyli və Məcnun” 
əsərini onların sifarişi ilə yazmışdır (1537-ci il). Orta əsrlərin Şərq mühitinin 
ictimai, əxlaqi gerçəklikləri bu poemada özünün tam əksini tapmışdır.
79
 
Füzuliyə qədərki şairlərin çoxu fars dilində şeir yazmağa üstünlük verirdi. 
“Belə şairlərin bir qismi o zaman Azərbaycan dilində şeir yazmağın çətinliyini 
başa düşdüyü üçün, ümumiyyətlə, belə çətin işə girişməkdənsə, fars dilində 
yazmağı daha üstün tutmuşlar”.
80
 Füzuli qitələrindən birində yazırdı: 
Ol səbəbdən farsi ləfzilə çoxdur nəzm kim,  
Nəzmi-nəzik türk ləfzilə ikən düşvar olur.  
Ləhceyi-türki qəbuli-nəzmi-tərkib etməyib,  
Əksərən əlfazı namərbutü nahəmvar olur.  
Məndə tövfiq olsa bu düşvari asan eylərəm,  
Növbahar olğac tikəndən bərgi-gül izhar olur.
81
 
Füzuli Azərbaycan ədəbi dilinin üzərində sənətkarlıq işi, bədii əməliyyat 
aparılmasına tələbatı və zərurəti yalnız anlamaqla kifayətlənməmiş, bu çətin 
vəzifəni uğurla yerinə yetirmişdi. XVI əsrdə türkcə yazılan şeirlərin xeyli artması 
şəhər əhalisinin  mənəvi ehtiyacından  və tələbatından irəli gəlirdi. Azərbaycan 
ədəbi dilinin yeniləşdirilməsi, təkmilləşdirilməsi işində Məhəmməd Füzulinin  rolu  
böyükdür. O, Azərbaycan ədəbiyyatında bədii nəsrin ilkin nümunələrini yaratmış 
sənətkardır. “Füzuli Azərbaycan ədəbi dilinın nəsr üzrə ilk nümunəsini yaratmaqla, 
mahir bir nasir kimi də Azərbaycan ədəbi dilinin tarixində bədii nəsrin bünövrəsini 
qoymuşdur”.
82
 Onun nəsr əsərləri dövrün ictimai-siyasi ziddiyyətlərini aşkarlayır, 
habelə mütəfəkkirin etik, fəlsəfi, ictimai-siyasi görüşlərini əks etdirirdi.
83
 Füzuli 
müəllimliklə də məşğul olmuş, mütərəqqi ideyaları təbliğ etmişdir. Füzulinin “Həft 
Cam” əsəri Nizaminin “Həft peykər” (“Yeddi gözəl”, səyyarə) poeması 
quruluşunda, fars dilində yazılmış alleqorik məsnəvidir. Şair həftənin hər günü bir 
musiqi aləti ilə məclis qurur, saqinin verdiyi badəni içib onlarla həyat və Kainat 
barədə dini, fəlsəfi mübahisələr aparır, müğənninin dili ilə əsl həqiqəti insandan 
öyrənməyin mümkün olması qənaətinə gəlir.
84
 XV əsrin özbək şairi Əhmədinin 
“Sazlar münazirəsi” əsərini xatırladan “Saqinamə”də (“Həft Cam”da) dövrün 
fəlsəfi görüşləri ümumiləşdirilmişdir. Füzulinin fars dilində yazdığı “Səhhət və 
Mərəz” alleqorik əsəri nəsr üslubundadır. Əsərdə onun təbabətə dair baxışları əks 
etdirilmişdir.
85
 Şair “Ənisül-qəlb” əsərində özünün elmi, ictimai-siyasi, fəlsəfi 
ideyalarını təbliğ etmişdir. “Rindü-Zahid” əsəri də fars dilində yazılmışdır və 
böyük hekayə təsiri bağışlayır.
86 
Əsərdə ictimai-fəlsəfi və əxlaqi məsələlər 
185 
 
araşdırılır. Füzulinin “Bəngü-Badə” və “Şah və Gəda” poemaları da bədii 
ədəbiyyatda elmi, fəlsəfi ideyaların ifadə vasitəsi nümunələrindəndir.
87
 Dövrün 
ictimai-iqtisadi, hərbi-siyasi sarsıntıları Füzulinin də həyat və yaradıcılığına güclü 
təsir etmiş, onun elmi, ədəbi, fəlsəfi irsində öz izlərini qoymuşdur. 
XVI əsrin Azərbaycan ədəbiyyatında Vəhidi Təbrizinin adı şeirşünaslıq,  
əruz  və qafiyə elmləri haqqında yazdığı əsərlər sayəsində məşhurdur. Vəhidi 
Təbrizinin “Cami müxtəsər” əsəri əruz vəznindən bəhs edir. Fars və türk klassik 
ədəbiyyatının şeir nəzəriyyəsinə, poetikasına dair qiymətli mənbə olan bu əsər 
onun güclü tədqiqatçı olduğunu göstərir. 
XVI əsrin sonlarında (1585-ci ildə) vəfat etmiş Həqiri Təbrizi Azərbaycan 
dilində ilk “Leyli və Məcnun” poemasının (1512-ci il) müəllifidir. Müasir ingilis 
tədqiqatçısı Ş.Riyö əsərin əlyazması barədə ilk dəfə məlumat vermiş, lakin onu 
“müəllifi məlum olmayan əsər” kimi qiymətləndirmişdir. 
Poemanın Həqiri Təbriziyə məxsus olduğunu ilk dəfə 1940-cı ildə Həmid 
Araslı müəyyən etmişdir. Sufi təbiətli şair olmuş Həqiri Təbrizinin 6 min beytlik 
divanı var.
88
 
Azərbaycan şairi Məhəmməd Əmani 1535-ci ildə Osmanlı Türkiyəsinin 
Bayburt səhərində anadan olmuşdur. O, Füzuli ədəbi məktəbinin davamçılarından 
biri kimi şöhrət qazanmışdı.
89
 Əmani Şah I Təhmasibin və Şah I Abbasın 
dövrlərində qızılbaş əmirlərindən biri idi, bir çox hərbi yürüşlərdə  iştirak   etmişdi.   
Hakim  dairələrin  böyük  etimadını qazanmış Məhəmməd Əmani bir müddət Yəzd 
vilayətinin hakimi olmuşdu. Onun Azərbaycan və fars dillərində divanları 
mövcuddur. Azərbaycan ədəbiyyattının klassik və folklor üslublarının  qovuşması  
prosesində Məhəmməd Əmaninin müəyyən rolu olmuşdur. O, folklor nümunələrini 
yazılı ədəbiyyata gətirməsi ilə fərqlənən sənətkar idi. Məhəmməd Əmani 
Azərbaycan dilində ilk mənzum hekayələrin yaradıcısı hesab olunur. O, öz 
yaradıcılığı ilə Azərbaycan ədəbiyyatında dünyəvi meyillərin güclənməsinə xidmət 
etmişdir. 
Azərbaycan şairi Fədai Təbrizinin XVI əsrin II yarısından etibarən lirik 
şeirlər yazması məlumdur. Fədainin divanı və XVI əsrin sonlarında yazdığı ehtimal 
olunan “Bəxtiyarnamə” poeması vardır. Poemadan məlum olur ki, “Fədai 
zəmanəsinin qabaqcıl və yaradıcılıq təcrübəsinə malik olan bir şairi olmuşdur”.
90
 
Fədai Təbrizinin əsəri XVI əsrə qədərkı “Bəxtiyarnamə”lərdən (ərəb, fars və xalq 
variantlarından) əsaslı şəkildə fərqlənir. “Bəxtiyarnamə” qədim “Sindibadnamə” 
ilə bağlıdır və bəzən “On vəzir” adı ilə tanınır. Bu əfsanə “Yeddi vəzir” adlı hind 
nağılının Yaxın və Orta Şərq variantı da sayılır. Bu poemada Şərq regionu 
xalqlarının çoxəsrlik mədəni-tarixi qarşılıqlı təsirinin izləri görünməkdədir.
91
 
Poema müəllifinin xalq kütlələrinin mənafeləri haqqında düşüncələri əsərdə 
aparıcıdır. Şah I İsmayılın müasiri olmuş Ceyşi Azərbaycan dilində şeirlər yazırdı. 
“Ceyşi Həbibi adlı şairin təxəllüsüdür”.
92
 Şah I İsmayıl Səfəvi Həbibinin (1520-ci 
ildə vəfat etmişdir) şeir sahəsindəki məharətini yüksək qiymətləndirmiş və onu 
186 
 
məliküşşüəralıq rütbəsinə çatdırmışdı. Onun poetik dili folklor üslubuna çox 
yaxındır və şeirlərində ərəb, fars sözləri azdır.
93
 
İlahi Ərdəbili dövrünün məşhur alimi və şairi, maarif xadimi idi. Onun 12 
minə yaxın şeiri var. Alim 30-dan artıq əsərin, risalənin, qeydin, əlavənin və 
haşiyənin fars, ərəb, türk dillərində müəllifidir. O, Quranı fars və ərəb dillərində 
təfsir etmişdir. İlahi Ərdəbili Mahmud Şəbüstərinin təsəvvüf təriqətinə aid 
“Gülşəni-raz” əsərinə də şərh yazmışdır. O, habelə dövrünün poetik və elmi 
məclislərində fəal iştirak edirdi.  
Şah I İsmayılın oğlu Sami Sam Mirzə (1517 – 1567) şair və alim idi. Sam 
Mirzə 1550-ci ildə “Töhfeyi-Sami” adlı təzkirə yazmış,
94
 orada XV əsrin sonunda - 
XVI əsrin ortalarında yaşamış 664 Azərbaycan və fars şairi haqqında qısa məlumat 
vermişdir. 
XVI əsrdə bir sıra klassik poeziya nümunələri yaratmış hökmdar 
şairlərdən biri Şah I Təhmasibin oğlu II İsmayıl idi. O, şeirlərini “Adil” təxəllüsü 
ilə yazırdı. 1576-1577-ci illərdə şahlıq etmiş II İsmayıl qəddarlığı ilə şöhrət 
qazanmışdı.
95
 O, hakimiyyətə namizəd olan qardaşlarını qətlə yetirməkdən də 
çəkinməmiş, 1577-ci ilin 24 noyabrında özü saraydaxili çəkişmələrin qurbanı 
olmuşdur.
96
 Adil (Şah II İsmayıl) dövrünün kəskin siyasi ziddiyyətlərini əks 
etdirən tipik şair-hökmdar idi. 
Azərbaycanın XVI əsr ədibləri müxtəlif poetik məclislərdə də 
məharətlərini nümayiş etdirirdilər. O dövrdə şairlərin yalnız poeziyadan xəbərdar 
olması, şairlik məharəti məclislərdə iştirak etmək üçün  kifayət  deyildi. “Mədrəsə 
görməyən, məntiqə, fəlsəfəyə, tarixə, həndəsəyə və cəbrə, nücuma və müəmma 
qanunlarına bələd olmayan şair mürəkkəb müəmma deyə bilməz və belə 
müəmmaları açmaqda da aciz qalardı. Şairin bir neçə dil (Azərbaycan, fars və ərəb 
dillərini) bilməsi tələb olunurdu. Məclislərdə şairlər müşavirə edir, deyişir və 
yarışırdılar”.
97
 Şairlərin ustalığı, poetik məharəti saraylarda, tacirlərin və bəzi  
hakimlərin evlərində keçirilən  şeir məclislərində artır, onların qarşılıqlı surətdə 
zənginləşməsinə yardım edirdi. Ədəbiyyatın inkişaf etdirilməsində təşəbbüs Səfəvi 
hökmdarlarına məxsus idi. “XV əsrdə Təbriz Azərbaycan mədəniyyətinin iri 
mərkəzi idi. XVI əsrin əvvəllərindən, Səfəvilər dövlətinin yaranması ilə əlaqədar 
olaraq, Təbrizin mədəni rolu daha da artdı. Şah I İsmayılın əzəmətli Lorentsonun 
Florensiyadakı sarayını xatırladan sarayına o dövrün ən istedadlı və bilikli 
adamları, bir çox ölkələrin elm və mədəniyyət xadimləri can atırdılar”.
98
 Sənətə,  
istedada dövlət himayəçiliyi  bu  dövrün səciyyəvi xüsusiyyətlərindən önəmlisidir.  
Saray şeir məclislərində “məliküşşüəra” rütbəsi müxtəlif vaxtlarda qeyri-adi poetik 
məharət və bilik nümayiş etdirmiş şairlərə verilirdi. Azərbaycan ədəbiyyatında 
klassik üslubun folklor üsluba yaxınlaşması prosesi XVI əsrdən etibarən daha 
güclü sürətdə aşkarlanmışdı. Qeyd etmək zəruridir ki, Səfəvilər dövləti ilkin 
mərhələdə (XVI əsrdə) demokratik səciyyəyə malik idi və xalqın mədəni  tələbatını  
ödəyirdi. XVI əsrin Azərbaycan ədəbiyyatının ən ali subyekti Azərbaycan xalqı idi. 
187 
 
İctimai zülmə, feodal çəkişmələrinin, dövlətlərarası müharibələrin ağırlığına 
baxmayaraq, geniş xalq kütlələri dövrün mühüm bədii dəyərlərinin yorulmaz 
yaradıcısı kimi çıxış edirdi. 
 
§ 3. Azərbaycan ədəbi dili 
 
Dil ümumiliyi hər hansı bir xalqın ən mühüm əlamətlərindəndir. “Biz dil 
ümumiliyini ictimai inteqrasiyanın milli mərhələsinin amillərindən biri hesab 
edirik. İqtisadi, sosioloji, siyasi amillər də vardır. Lakin sinifli cəmiyyətdə həmin 
amillərin köməyi ilə əldə olunan ümumilik dərəcəsi həqiqətən nisbidir, dildə isə bu 
ümumilik dərəcəsi həqiqətən tamdır.”
99 
Azərbaycan xalqının etnogenezi prosesində 
türk elementinin fəal, həlledici rolu eramızın əvvəllərindən aşkar şəkildə 
görünməkdədir. Dilin milli mədəniyyətin inkişafındakı müxtəlif tarixi mərhələləri 
birləşdirməsi faktı mühümdür. “Hər bir milli dil ümumxalqa, vahid  millətə  xidmət  
edən ümumi ünsiyyət vasitəsi və milli mədəniyyətin forması olaraq, həm köhnə 
mədəniyyətə, həm də yeni mədəniyyətə xidmət edə bilər: Çünki mədəniyyət hər 
yeni inkişaf dövründə öz məzmunu etibarilə dəyişir, dil isə bu neçə dövr əsasən 
eynilə qalır, məznumuna görə müxtəlifləşən  mədəniyyətlər  üçün və nisbətən sabit 
forma olaraq uzun müddət yaşayır və müxtəlif mədəniyyətlərə xidmət edir”.
100  
Dil probleminin aktuallığına biganə yanaşmaq mümkün deyildir. 
Mürəkkəb olan dil problemi ətrafında mübahiisələr, hətta bir sıra Avropa 
ölkələrinin tarixşünaslığında uzun sürmüşdür. Məsələn, “dil haqqında  mübahisələr 
Dantedən XIX əsrin sonlarınadək İtaliyanın bütün tarixini müşayiət etmişdir”.
101
   
Dil problemi Azərbaycan  xalqının həyatında baş vermiş İntibah baxımından 
diqqəti cəlb edir. XVI - XVII əsrlərdəki Azərbaycan İntibahının mühüm 
xüsusiyyətlərindən biri türk (Azərbaycan) dilinin əhəmiyyətinin artması, ictimai   
həyatın başlıca sahələrində  onun  güclü mövqeyə malik olması idi. Avropanın 
tarixi təcrübəsinə nəzər yetirsək, orada İntibahın qabarıq, bariz təzahürlərindən 
ümdəsinin milli dilin təşəkkülü (daha doğrusu, “yada düşməsi”) və inkişafından  
ibarət  olduğunu görərik. Məsələn, Dante Aligyeri, Françesko Petrarka, Yozef fon 
Hutten, Uilyam Şekspir, Migel Servantes kimi humanistlər öz əsərlərini latın 
dilində deyil, özlərinin milli-italyan, alman, ingilis və ispan dillərində 
yaratmışdılar. Milli ədəbi dillərin yaranıb təşəkkül tapması  mərhələsinə  qədərki  
dövrdə  “özgə  dilin yazılı-ədəbi dil kimi istifadə olunması isə feodalizm mərhələsi 
üçün səciyyəvi olan, geniş yayılmış hadisə idi”.
102
 XV əsrin sonunda XVI əsrin 
əvvəllərində türk dilinin Yaxın və Orta Şərq regionunda ön mövqelərə çıxması 
ümumtürk İntibahı prosesinin əlamətlərindən biri idi. Türk dilinin uzun müddət 
potensiya şəklində qalmasını B. Çobanzadə (1893-1938) aşağıdakı səbəblə izah 
etmişdir: “Türk dilinin saraya, ədəbiyyata, cameyə, mədrəsəyə, təkyəyə və əlhasil 
İslam aləminin ictimai müəssisələrinə  girməməsinin başlıca səbəbi onun şəhərlərə 
girməməsidir... Şəhər dili olmayan türkcə, eyni zamanda ədəbi dildə də ola 
188 
 
bilməmişdir. Çünki ədəbi dil, hər şeydən əvvəl, hansı tipdə olur - olsun, şəhər 
dilidir. Köy və köçəbələrin toplandığı yurtlar yalnız anonim və yazısız ədəbiyyatı 
meydana gətirə bilər”.
103
 Lakin belə bir cəhəti də nəzərə almaq lazımdır ki,   
doğma dilə və ədəbi dilə münasibətin  siyasi  qurumlar  tərəfindən  mənfi  olması 
da onun (türk dilinin) qabaqcıl mövqelərə çıxmasını çətinləşdirirdi. Məsələn, XV 
əsrdən etibarən nəinki Azərbaycanda, habelə Orta (Mərkəzi) Asiyada,  Hindistanın   
şimalında, İranda və Kiçik Asiyada mövcud olmuş türk mənşəli feodal 
dövlətlərində dövlət dili kimi işlənən fars dilindən əl çəkmək hakim sinfin 
(feodalların) ənənəvi və sinfi mənafeləri baxımından xalq kütləsindən ayrılmış, 
xalqa qarşı durmuş yuxarı təbəqələr üçün o qədər də asan və əlverişli deyildi. 
Azərbaycanda türk dilinin ədəbi dil səviyyəsinə yüksəldilməsi, onun dövlət dili 
səviyyəsində işlədilməsi hakim sinif nümayəndələrinin heç ağlına belə gəlmirdi. 
Orta Asiyada, Hindistanda, İranda və Kiçik Asiyada mövcud olmuş feodal 
dövlətlərində də vəziyyət belə olmuşdur. Bir mühüm cəhəti də nəzərə almaq 
lazımdır ki, orta əsr feodal dövlətləri, adətən geniş ərazini əhatə edən, müxtəlif 
xalqları öz sərhədləri çərçivəsində cəmləşdirən siyasi vahidlər idi və bu şəraitdə 
konkret bir xalqın dilinə üstünlük verilmirdi. XI əsrdən etibarən fars dili  regionda 
yaşayan xalqlar arasında poeziya və dövlət dilinə çevrilmişdi. XV əsrdən 
başlayaraq regionda keyfiyyətcə yeni türk dövlətlərinin sabitləşməsi prosesi 
təşəkkül tapdı. Türk dilinə, türk ədəbi dilinə, tarixinə tələbatdan doğmuş maraq bir 
çox mədəni faktların yeniləşməsinə səbəb oldu. “Türk tarix ədəbiyyatının 
yaranması və onun sonrakı inkişafı zaman etibarilə türk dövlət birliklərinin 
meydana gəlməsı və siyasi baxımdan sabitləşməsi, intellektual sahədə ümumtürk 
etnik  özünüdərkinin,  öz  tarixi  keçmişinə kəskin maraq əlamətlərinin  təzahürləri 
ilə üst-üstə düşür. Bütün  bunlar artıq XV əsrdə qeyd edilə bilər.  Bu dövr,  eyni 
zamanda özünəməxsus türk  tarixşünaslığının meydana gəlməsı inkişafı dövrünə - 
XV əsrin II yarısına, XVI əsrin əvvəlinə təsadüf edir”.
104
 Azərbaycan dilinin, ədəbi 
dilinin inkişafına təkan vermək baxımından XVI əsrin əvvəllərində yaranmış 
Səfəvilər dövlətinin  rolu  həlledici  olmuşdur. “Azərbaycan mədəniyyətinin   
inkişafında  tam bir mərhələ Səfəvilərin hökmranlığı dövrü ilə əlaqədardır. Bu, 
Azərbaycan dilinin geniş yayıldığı  tarixi mərhələ idi.  Bu dildə dünya şöhrəti 
qazanmış görkəmli ədəbi əsərlər yaradılmışdı”.
105
 Səfəvilər vilayətinin banisi (Şah 
I İsmayıl) türk dilinin geniş yayılmasını təmin edən və bu dildə poeziya nümunələri 
yaradan şəxs idi. İran tarixçisi Nəsrulla Fəlsəfi yazmışdır: “Şirin fars dilinin 
Osmanlı imperiyasında və Hindistanda siyasət, maarif dili olduğu bir dövrdə o, 
türk dilini İran sarayının rəsmi dilinə çevirdi. O, hətta özü əsasən türk dilində 
şeirlər yazırdı və bu yad dil Səfəvilər sarayında elə geniş yayıldı ki, bu sülalənin 
hakimiyyətinin sonunadək və hətta bundan sonra həmin dil sarayın rəsmi dili 
olaraq qalmışdı”.
106
 Azərbaycan (türk) dilinin dövlət ərazisində “yad dil olması” 
barədəki fikir Nəsrulla Fəlsəfinin fars şovinizmi hislərindən doğmuşdur. Türk 
dilinin sarayda və  bir  çox mədəni  sahələrdə  geniş yayılması qanunauyğun proses 
189 
 
idi. “İctimai-iqtisadi inkişafın nisbətən yüksək səviyyəsində olan Azərbaycanın 
XVI əsrin əvvəllərində  yaranmış  geniş  dövlətin   mərkəzini  təşkil  etməsi”
107
 bu 
dilin geniş yayılmasının başlıca, obyektiv səbəbi idi və Şah I İsmayıl Xətai də bu 
mütərəqqi təmayülün nümayəndəsi olmuşdur. 
Səfəvilərin hakimiyyətinin ilk mərhələsində Azərbaycan (türk) dili orta 
əsrlərdə ilk dəfə olaraq rəsmi dövlət dili səviyyəsinə yüksəlmişdi. Dövlət 
sənədlərinin əsasən fars dilində tərtib olunmasına baxmayaraq, dövlətlərarası 
yazışmalarda türk dilinin mühüm mövqeyi vardı. Bu faktı bir çox tədqiqatçılar öz   
araşdırmaları ilə sübut  etmişlər. Səfəvilər dövründə Azərbaycan dilinin xarici 
dövlətlərlə yazışmada işləndiyini göstərən ilk 2 sənədi macar alimi Layoş Fakete 
İstanbul universiteti ədəbiyyat fakültəsinin “Türkiyyat məcmuəsi”ndə hələ  1936-cı 
ildə çap etdirmişdi.
108
 Onun aşkar etdiyi məktubların XVII-XVIII əsrlərə aid 
olması sübut edir ki, XVI əsrdə Azərbaycan dilinin mövqeyi daha güclü olmuşdur. 
XVI əsrə aid olan sənədlərdən birini Şah I Təhmasibin türk şahzadəsi II Səlimə 
məktubunu Ə.Məmmədov aşkar etmişdir (1964-cü ildə). Sonrakı illərdə Türkiyə 
alimləri S.Tansel və Ş.Tekindağ, Azərbaycan alimləri S.M.Onullahi və A.Həsənov 
yeni doqquz sənəd aşkar etdilər. Ə.Rəhimov isə yeni bir fərmanı aşkar edərək onu 
çap etdirdi.
109
 Aşkar olunmuş 13 dövlət əhəmiyyətli sənədə son dövrdə daha 4 
sənəd əlavə edilmişdir.
110
 Həmin məktublar Şah Sultan Hüseynin dövründə (1694-
1722) tərtib olunmuşdur və Fransanın yüksək rütbəli diplomatik xadimlərinə 
göndərilmişdi. Beləliklə, təqribən son 70 ildə aşkar olunmuş 17 dövlət sənədi 
Azərbaycan dilinin Səfəvilər dövründə böyük əhəmiyyətə malik olduğunu göstərir. 
Qeyd etmək zəruridir ki, XVI-XVII əsrlərə dair Azərbaycan dilli dövlət 
sənədlərinin aşkar edilməsi məqsədyönlü axtarışların deyil, təsadüflərin nəticəsidir. 
Əldə olunmuş sənədlər sübut edir ki, XVI əsrin sonlarından etibarən “Azərbaycan 
Səfəvilər dövlətinin İran dövlətinə çevrilməsi” haqqındakı tezisi
111
 tam qətiyyətlə 
irəli sürmək qeyri-mümkündür. Söhbət yalnız “Azərbaycan Səfəvilər dövlətinin 
XVI əsrin sonlarından etibarən xalqın mədəni-tarixi inkişafı prosesində aparıcı 
rolunu itirməsi”ndən gedə bilər. 
“Azərbaycan dili” anlayışı XI əsrdən XIX əsrin sonlarınadək olan uzun 
tarixi dövrdə işlənməmişdir. XVI əsrdə “türk dili” anlayışı xalqın müəyyənedicisi 
idi. Lakin Azərbaycan xalqını ümumtürk kontekstində tamamilə “əritmək” də 
mümkün deyildir. Türk dillərində yerli variantların meydana gəlməsi (onun 
diferensiasiyası) prosesində Azərbaycan dilinin, ədəbi dilinin xüsusi mövqeyi 
vardır. Məsələn, XVI əsrın sonundan etibarən Osmanlı Türkiyəsinin güclənməsi 
labüd olaraq Osmanlı ədəbi dilinin bir çox ölkələrə təsirini artırmışdı. Lakin 
Osmanlı ədəbi dili artıq mükəmməl olan Azərbaycan ədəbi dilinə təsir edə bilmədi. 
“Belə Osmanlısayağı olan üslub geniş yayıla bilmədi, çünki Azərbaycan şair və 
alimləri arasında Osmanlısayağı ali üslubda kəkələməyə meyil göstərən çox az 
tapıldı.”
112
 Artıq ümumxalq dili əsasında təşəkkül taparaq inkişaf etmiş, 
mükəmməl Azərbaycan dilində əsərlər yazmaq XVI əsrdə xüsusi vüsət almışdı. 
190 
 
Ədəbi
 
dilin təşəkkülündə Məhəmməd Füzulinin mühüm rolu olmuşdur. 
Ümumiyyətlə, “Azəri ədəbiyyatının təkamül-təbəqi Füzulinin həyati-ədəbisinə 
bənzər. Füzuli ilk öncə farsca yazmış, sonra türkcəyə başlamış, türkcə yazarkən də 
ibtidai Azərbaycan şivəsi ilə yazmışdır”.
113
 XVI əsrdə yazan şairlərin əksəriyyəti 
Azərbaycan dilinə üstünlük verirdi. Azərbaycan şairlərinin fars dilində də şeir 
yazmasının səbəbi isə çoxəsrlik poetik ənənədən irəli gəlirdi. Səfəvi şahlarının 
çoxusu Azərbaycan dilində şeirlər yazırdı. Ümumiyyətlə, XVI əsrin ədəbiyyatının 
səciyyəvi xüsusiyyətlərindən biri poeziyaya, sənətə, türk dilinə olan meyilin təsir 
dairəsinin xeyli genişlənməsi, sənətin ictimai zəmininin genişliyi idi. Şahlar, 
əmirlər, şəhər sənətkarları, məmurlar və ruhanilər şeirlər yazmağa aludə 
olmuşdular. Azərbaycan dili və ədəbi dili bu prosesdə mühüm rola malik idi. 
 
§ 4.  Dinin rolu, mövqeyi və maarif 
 
Dünyagörüşü, davranış və spesifik fəaliyyət forması kimi din orta əsrlərin 
başlıca ictimai şüur şəkli olmuşdur. Din bir sistemdir və bu sistem dini şüurun, dini 
ayinlərin, dini təşkilatların dinamik məcmusundan ibarətdir. Din elə ictimai şüur 
formasıdır ki, müxtəlif tarixi dövrlərdə insanlar ictimai-iqtisadi, siyasi və ideoloji 
səbəblər üzündən ona ehtiyac hiss etmişlər. “Din insan qəlbinin dərindən duyulan 
daxili tələbatına cavab verir və bütün dünyada insanların böyük əksəriyyəti bu və 
ya digər dini inamlarsız keçinə bilmir”.
114
 Bu isə dinin başlıca funksiyasından - 
xəyali kompensasiya vəzifəsindən
115
 irəli gəlir. Bütün cəmiyyətlərdə dinin bu 
funksiyası fəaliyyət göstərir. Dinin digər iki funksiyası birləşdirici və nizamlayıcı-
nəzarətedici səciyyəyə malikdir.
116
 Nizamlayıcı-nəzarətedici funksiyasında din 
mədəni sistemlə sıx şəkildə bağlıdır. Bu funksiya dinin digər iki funksiyasına 
nisbətən daha sabitdir və yaşarıdır. Orta əsrlərdə mədəniyyətin bütün faktları dinin 
güclü təsiri altında idi. Bu dövrdə ictimai həyatın müxtəlif sahələrində 
diferensiasiyanın zəif olması geniş məlumdur. Fəlsəfə, əxlaq, hüquqşünaslıq, 
qanunvericilik tam şəkildə ayrılmamışdılar, bir-birinə qovuşaraq hissələri çox 
zaman bir-birinə uyğun olmayan, lakin fəal qarşılıqlı təsir göstərən, az və ya çox 
dərəcədə dini rəng daşıyan, dini görüşlərlə aşılanmış sistem əmələ gətirirdilər”.
117
 
Lakin bu fakt dini idarələrin, bu idarələrlə sıx ittifaqda olan feodal dövlətinin 
planauyğun təsirinin nəticəsi deyil, orta əsr cəmiyyətində dini dünyagörüşün hakim 
olmasının labüd nəticəsi idi. Həm Şərqdə, həm də Qərbdə insan təfəkkürünün dini 
səciyyədə olması feodalizm dövrü üçün səciyyəvi haldır. “Rahib, müqəddəs, asket, 
dünyəvi mənafelərdən, qayğılardan və tamahkarlıqdan maksimal surətdə 
uzaqlaşaraq başqalarına nisbətən Allaha daha çox yaxınlaşmış insan orta əsr 
cəmiyyətinin idealı idi”.
118
 Lakin buna baxmayaraq, orta əsrlərə “cəhalət dövrü” 
kimi yanaşmaq qeyri-elmi mövqe olardı. “Orta əsrlərə bu cür münasibət artıq 
çoxdan bütün bəraətlərdən məhrum olmuşdur. Unutmaq olmaz ki, məhz orta 
əsrlərdə Avropa millətləri meydana gəlmiş, müasir dövlətlər təşəkkül tapmış və 
191 
 
bizim indiyədək danışdığımız dillər inkişaf etmişdir. Bizim mədəniyyətimizin 
əsasını təşkil edən mədəni dəyərlərin çoxusu orta əsrlərdə yaranmışdır. Bütün 
ziddiyyətləri ilə bu mədəniyyətlərin əlaqəsi və varisliyi şübhəsizdir”.
119
 Bir çox 
xalqların mədəni dəyərlərini birləşdirən dinin mədəniyyət kontekstindən 
“qoparılması” mümkün deyildir. Orta əsr “müsəlman mədəniyyəti”nin 
nailiyyətlərini inkar etmək Azərbaycan mədəniyyətinin inkişafı prosesində təqribən 
1300 illik tarixi mərhələsinin inkar olunması demək olardı. “Bəşəriyyətin 
minilliklər ərzindəki tarixi, əsasən müxtəlif dinlərin çərçivəsində inkişaf 
etmişdir”.
120
 
Dünya əhəmiyyətli dinlərdən biri kimi İslamın Azərbaycan 
mədəniyyətinin təkamülündə həlledici rolu olmuşdur. İslam orta əsrlərdə Yaxın və 
Orta Şərq regionu xalqlarının vahid mədəni sistemdə birləşdirmiş din idi. “Şərq 
dünyasının (nəzərdən keçirilən regionun” vahidliyi İslam tərəfindən həyata 
keçirilmişdir”.
121
 XVI əsrdə də Azərbaycanda İslamın rolu və mövqeyi çox güclü 
idi. Dini ideologiyanın güclü təsiri ilə hakimiyyətə gəlmiş Səfəvilərin qüdrət 
mənbəyi dünyəvi hakimiyyətlə dini hakimiyyətin birləşdirilməsindən irəli gəlirdi. 
Səfəvilər dövləti özünün bütün fəaliyyətində İslam dininə istinad edirdi. “Milliyyət 
etibarilə türk, din etibarilə İslam, mədəniyyəti-əsasiyyə etibarilə şərqli olan”
122
 
azərbaycanlılar XVI əsrdə tipik müsəlman dövləti ərazisində yaşayırdılar. İctimai 
əhəmiyyətli problemlərin həllində Qurana və Şəriətə əməl edilirdi. Lakin ilkin orta 
əsrlərdə tərtib olunmuş Quranın öyrənilməsi və təbliği işi də asan deyildi. Artıq 
orta əsrlərdə Quranı, ümumiyyətlə təfsirsiz oxumurdular. Onun anlaşılması üçün 
hətta dili daxilən hiss etmək, onu duymaq da kifayət etmirdi. Buna görə də 
Səfəvilər dövründə Quranın təfsir olunması, onun təbliği böyük məharət hesab 
edilirdi. Şəriət isə müsəlmanın davranışının, dini həyatının və hərəkətlərinin hüquq 
normaları, prinsipləri və qaydaları kompleksidir. Şəriət Səfəvilər dövləti ərazisində 
bütün dünyəvi məsələlərin həllinin hüquqi əsası idi. Səfəvilər dövründə də Şəriətin 
əsas problemləri fiqhdə həll edilirdi. Şəriətin dövlət, mülki, cinayət, ailə-nikah, 
vərəsəlik, məhkəmə-hüquq normaları sistemi kimi işlənib hazırlanması prosesi XI-
XII əsrlərdə, Yaxın və Orta Şərqdə feodalizmin inkişafı dövründə başa 
çatmışdır.
123
 Qurana və sünniliyə əsaslanan Şəriət Qiyas (analogiya), icma (nüfuzlu 
hüquqşünas - ilahiyyatçıların ümumi rəyi), fitva (nüfuzlu din xadiminin fikri), 
müsəlman dininə riayət edən xalqların həyatında özünə möhkəm yer tutmuş adətlər 
və İslama zidd olmayan başqa davranış qaydaları ilə də zənginləşir. Səfəvilər 
ortodoksal İslama (sünniliyə) qarşı olan şiə istiqamətinin bariz nümayəndələri 
idilər. Lakin dövlətin ərazisində baş verən müxtəlif səciyyəli hadisə və proseslərə 
vahid İslam hüququ mövqeyindən yanaşırdılar. Çünki şiəlik istiqamətinin öz 
səciyyəvi kitabı yox idi. Ona görə də Şeyx Cəmaləddin Mütəhhər Hillinin (1250-
1325) “Qəvaidi-İslam” (“İslamın qaydaları”)  kitabı şiəlik üzrə yeganə, əsas kitab 
elan edilmişdi.
124
 Halbuki şiəliyin tarixi kökləri VII əsrə gedib çıxır. Xilafət 
sistemində siyasi hakimiyyət uğrunda mübarizədə məğlub olduqdan sonra şiəlik 
192 
 
İslamda xüsusi cərəyana çevrilmişdi. O, “məğlubların, məzlumların, şəhid 
olanların ruhuna yaxın olan və buna görə də geniş xalq kütlələrini özünə cəlb 
edən”
125
 istiqamət kimi Səfəvilər sülaləsi tərəfindən məharətlə istifadə olundu. 
Əhalisinin əksəriyyətinin sünni olduğu geniş ərazidə 150l-ci ilin payızında şiəliyin 
dövlət məzhəbi elan olunması
126
 Səfəvi şahlarının qonşu, sünni məzhəbli 
müsəlman dövlətlərindən (Osmanlı Türkiyəsi, Şeybanilər dövləti) əsaslı şəkildə 
fərqlənən yeni dövlət yaratmaq niyyətinin təzahürü idi. Şah I İsmayılın keçirdiyi 
dini islahat onun şəxsi istəyi deyildi, dövrün ideoloji və siyasi çəkişmələrinin, 
dövlətlərarası hərbi-siyasi ziddiyyətlərin nəticəsi kimi meydana gəlmişdi. Bu 
islahat Osmanlı Türkiyəsinə və Şeybanilər dövlətinə qarşı hərbi-siyasi müxalifətin 
dini təzahür forması hesab oluna bilər. Şah İsmayıl Xətai də daxil olmaqla Səfəvi 
şeyxləri, hökmdarları məhdud şiə fanatikləri deyildilər. Buna əmin olmaq üçün 
Səfəvilərin qohumluq əlaqələrinə nəzər yetirmək kifayətdir.
127
 XVI əsrin 
əvvəllərində şiə təbliğatının mütərəqqiliyi dövrün hadisələrinin obyektiv axarından 
irəli gəlirdi və şiəliyin ictimai zəmini xeyli genişlənmişdi (xüsusilə Azərbaycanda). 
“Şiəlik təbliğatının kütləviliyi, sarayın xalq ilə yaxın münasibəti Şah İsmayılın bir 
şah kimi deyil, bir din rəisi, mürşid kimi tanınması təriqət şairlərini saray ətrafına 
toplayırdı. Hürufilər şiəliklə əlbir olaraq mübarizə aparmağı əsas məqsəd kimi irəli 
sürür və hürufi ideyalarını şiəliklə birləşdirməyə, uyğunlaşdırmağa cəhd 
edirdilər”.
128
 
Azərbaycan xalqının mənəvi mədəniyyət sistemində maarifin mədəni irsi 
saxlayıb inkişaf etdirmək baxımından mühüm rolu vardır. “Dünya mədəniyyətinin 
tarixində hərbir yeni mərhələ əvvəlki mərhələ olmadan mümkün deyildir. Dünya 
mədəniyyətinin inkişafında varisliyin mahiyyəti keçmiş nəsillərin topladığı mədəni 
dəyərlərin əxz olunmasının və istifadə edilməsinin, mədəniyyətin keyfiyyətcə yeni 
əsasında bu irsin tənqidi təhlili, yaradıcılıqla yenidən işlənməsinin qırılmaz 
vəhdətindədir”.
129
 Azərbaycan maarif sistemi Şərq, türk, İslam mədəni dəyərlərinin 
ötürücüsü kimi fəaliyyət göstərir. “Maarif mənəvi mədəniyyətin ən mühüm 
hissəsidir. Çünki hər bir insanın, hər bir cəmiyyətin mədəniyyətə gedən yolu yalnız 
maarif vasitəsilə olur. Əslində maarif mədəniyyətin özüdür. Maarif özünü qorumaq 
və özünü gələcəyə ötürmək qabiliyyəti ilə seçilir. Ona görə də cəmiyyətin 
mədəniyyəti nə qədər yüksəkdirsə, maarif sistemi də bir o qədər yüksək və 
mükəmməldir”.
130  
XVI əsrdə Azərbaycanın maarif sistemi mükəmməl bir 
gerçəklik idi və bu kamillik Azərbaycanın çoxəsrlik, zəngin mədəniyyətinin 
nəticəsi kimi meydana çıxmışdı. 
XVI əsrdə Azərbaycanda maarifin başlıca mərkəzləri dini təşkilatlar 
(məscidlər) idi. Məscidləri yalnız dini təbliğat mərkəzi kimi qiymətləndirmək orta 
əsrlər və din haqqındakı qeyri-elmi təsəvvürlərin nəticəsidir. “Came məscidləri 
yalnız ibadət yeri olmayıb, eyni zamanda dövlət yığıncaqlarının və ictimaiyyətin 
toplanış yeri idi. Orada dövlət xəzinəsi saxlanılır, müəllimlər tərəfindən məruzələr 
oxunur, məhkəmə və ictimai işlər aparılırdı”.
131
 Məscidlərin funksional əhəmiyyəti, 
193 
 
onların mədəni-maarif mərkəzlərindən biri olması İslam Şərqinə (habelə 
Azərbaycana) müxtəlif məqsədlərlə, müxtəlif tarixi dövrlərdə gəlmiş Avropa 
səyyahlarının, tacirlərinin və diplomatlarının diqqətini, xüsusilə cəlb etmişdir. 
Onların əksəriyyəti Azərbaycan şəhərlərində fəaliyyət göstərən məscidlərin sayı 
barədə məlumatları mütləq öz qeydlərində, əsərlərində vermişdir.
132
 Məsələn, XVI 
əsrin sonlarında Təbrizdə olmuş Osmanlı diplomatı və tarixçisi İbrahim Əfəndi 
Peçevi yazırdı: “Şəhərin özündə keçmiş sultanlar dövründə tikilmiş 19 came 
məscidi var”.
133
 Azərbaycanda olmuş səyyahların məscidlərin sayı haqqında 
verdiyi məlumatlarda müxtəliflik nıövcuddur. Təhsil prosesinin həyata keçirildiyi 
obyektlər məscidlərin nəzdində olan məktəblər və mədrəsələr idi. Tədris 
prosesində ruhanilər aparıcı rol oynayırdılar. 
XII əsrin ortalarından etibarən Azərbaycanda da müsəlman maarif sistemi 
yaranıb təşəkkül tapmışdı. Məscidlərin nəzdində yaradılmış məktəblərdə ərəb 
dilinin və Quranın öyrənilməsi əsas idi. Quranın məzmununa bələd olan şəxs 
təhsilini bitirmiş hesab olunurdu. Mədəni-maarif işi ilə əlaqədar olaraq “məktəb” 
anlayışına ilk dəfə İranda təsadüf  olunur və bu anlayışı ilk dəfə Həccac ibn Yusif 
(661-714) işlətmişdir.
134
 Bu şəxs VIII əsrin əvvəllərində İranda xəlifənin canişini 
idi. XVI əsr ərzində Azərbaycanın Bakı, Naxçıvan Təbriz, Qəzvin, Ərdəbil, Xoy, 
Şamaxı, Gəncə və s. şəhərlərində, bir çox kəndlərdə məscidlərin nəzdində fəaliyyət 
göstərən məktəblər və mədrəsələr ruhani dairələr tərəfındən təşkil edilmiş qapalı 
tədris müəssisələri kimi təsəvvür olunmamalıdır. Bu sistem zamanın tələbatından 
doğan elm sahələrinin (coğrafiya, təbabət, riyaziyyat, astrologiya, triqonometriya, 
ilahiyyat, poetika və s.) tədrisi ilə məşğul olurdu. Rəsmi təhsil sistemindən başqa 
fərdi təhsil sistemi də mövcud idi. Ruhanilər, dövrün elmi biliklərində arif olan 
şəxslər valideynlərin arzusu ilə fərdi məşğələlər keçirirdilər. Səfəvilərin dövlət 
sarayının nəzdində hakim dairələrə məxsus olan uşaqların və gənclərin təlim-
tərbiyəsi üçün xüsusi təhsil sistemi fəaliyyət göstərirdi. Saray nəzdində fəaliyyət 
göstərən təhsil müəssisələrində ərəb dilinin incəlikləri, Quran, bir sıra dünyəvi 
elmlər, poetikanın sirləri və müəyyən sənət sahələri öyrədilirdi. Səfəvi 
hökmdarlarının əksəriyyətinin dövrün bir çox biliklərində və incəsənət sahələrində 
arif olması, onların xəttatlıqla, şeirlər yazmaqla məşğul olması məhz bu təhsil 
sisteminin nəticəsi idi. Sarayda hərb sənətinin sirlərinə yiyələnməyə xüsusi fikir 
verilirdi. “Şəhidlik, qazilik nişanımızdır” demiş Şah I İsmayıl
135
 qalib gəlməyi və 
yaxud şəhid olmağı özünə prinsip etmiş orta əsr cəngavər gənclərinin tipik 
nümayəndəsi hesab edilir. 
Məscidlərin nəzdində fəaliyyət göstərən məktəblərə dövlət aparatı (şahlar, 
hakimlər və s.) tərəfindən nəzarət edilmirdi. Məktəblərdə təhsil alan şəxslərin  
valideynlərindən haqq alırdılar. Orta və ali təhsil müəssisələri-mədrəsələr isə ali 
ruhani hakimiyyət idarələri tərəfındən açılırdı. Mədrəsələrin bütün ehtiyacları  
konkret  şəxslərin  dini idarələrə bağışladığı torpaq sahələrindən, dükanlardan və 
bağlardan əldə  olunmuş  gəlirlər hesabına ödənilirdi.  XVI  əsrdə də xanəgahlarda 
194 
 
tədris sistemi mövcud idi (İslam dininin bu və ya digər təriqətinə mənsub olan 
ilahiyyatçı öz tərəfdarlarını təlimatlandırır və öz təlimini təbliğ etmək üçün 
şagirdlərı müxtəlif ölkələrə göndərirdi). Məktəblərdən, mədrəsələrdən və 
xanəgahlardan ibarət olan müsəlman maarif sistemi Azərbaycanda əsasən XII 
əsrdə formalaşmışdı.
136
 Ali ruhani təhsili obyektləri olan mədrəsələr XII əsrdə artıq 
Naxçıvan, Xəbriz, Həmədan, Şamaxı və Gəncə şəhərlərində fəaliyyət göstərirdi. 
Bütün bu faktlar orta əsr Azərbaycanında təhsil sistemlərinin müxtəlifliyini 
göstərir. Müxtəlif ictimai, hərbi-siyasi hadisələr təhsil müəssisələrinin azalmasına 
səbəb olmurdu. Bəzən mədrəsələr dini, xeyriyyə və elmi müəssisələrin mürəkkəb 
məcmusu kimi yaranıb təşəkkül tapırdı.
137 
Bu dövrdə Təbrizdə və bəzi Azərbaycan 
şəhərlərində bədii kalliqrafiyanın (xəttatlığın) tədris edildiyi xüsusi məktəblər də 
təşkil edilmişdi. Bu məktəblərdə qiymətli elmi və bədii əsərlərin əlyazmalarını 
hazırlayacaq xəttatlar təhsil alırdılar. 
XVI əsrdə məscidlərdə və mədrəsələrdə təhsil prosesinin uğurlu gedişi 
üçün zəruri maddi zəmin vardı. “Demək olar ki, bütün məscidlərdə və 
mədrəsələrdə kitabxanalar və yaxud əlyazma məcmuələri var idi. XVI-XVII 
əsrlərdə Azərbaycanda ən iri kitabxana Ərdəbildəki Şeyx Səfiəddinin 
məqbərəsində idi. Burada kitabların əksəriyyəti ərəb dilində, bir hissəsi isə fars və 
türk dillərində idi”.
138
 Maarifin inkişafı prosesinə kalliqrafiyanın mühüm təsiri 
olmuşdur. Təbriz, Ərdəbil, Marağa və Şamaxı kitabxanaları xəttatların toplandığı 
əsas mədəniyyət mərkəzləri idi. XVI əsrin əvvəllərindən etibarən Təbriz Yaxın və 
Orta Şərqin ən iri kalliqrafiya mərkəzinə çevrilmişdi. Saray kitabxanasında, 
məscidlərdə və mədrəsələrdə çalışan xəttatlar elmi, bədii əsərlərin üzünü 
köçürməklə maarifin inkişafına güclü təsir göstərirdilər. 
XVI əsrdə şəhərlərin inkişafı, ticarət fəaliyyətinin intensivləşməsi maarif 
sisteminin genişlənməsinə, tədris prosesində aparıcı mövqedə olan ruhanilərin 
funksiyalarının artmasına səbəb oldu. Artıq XVI əsrin sonlarına doğru yalnız 
Təbrizdə 47 mədrəsə, 600-ə qədər məktəb fəaliyyət göstərirdi.
139
 Bu tədris 
müəssisələrində təhsilin müddəti xeyli dərəcədə şagirdlərin qabiliyyətindən və 
müəllimlərin hazırlığından asılı idi. Məktəblərdə təhsil 6-8, mədrəsələrdə isə 15-20 
il davam edirdi.
140
 Şagirdlərin və tələbələrin qəbulu, buraxılışı işində qəti qayda 
yox idi. Tədris proqramının mənimsənilməsi başlıca meyar kimi çıxış edirdi. Ona 
görə də qəbul və buraxılış bütün il ərzində həyata keçirilirdi. Təbiidir ki, maddi və 
mənəvi dəyərləri öz əllərində cəmləşdirmiş dünyəvi və ruhani feodalların, tacirlərin 
və müəyyən sərvətə malik olan sənətkarların övladları məktəblərdə, mədrəsələrdə 
tam təhsil almaq imkanına malik idilər. Qayğılarla əhatə olunmuş, ehtiyac 
içərisində olan geniş xalq kütlələri isə bu təhsil sisteminin bəhrələrindən çox az 
faydalanırdılar. Ərəb dilinin, Quranın və fars dilinin öyrənilməsi bütün təhsil 
müəssisələrində məcburi idi. Hər müdərris 10-15 şagirdin təlimi ilə məşğul olurdu. 
XI-XIII əsrlərdən etibarən məktəblərdə və mədrəsələrdə fars dilinin öyrənilməsi 
proqramın zəruri elementinə çevrilmişdi. Tədris prosesində fars dili tədricən ərəb 
195 
 
dilini sıxışdırmağa başladı.
141
 Rəsmi dövlət sənədlərinin, poeziya nümunələrinin 
fars dilində yazılması ənənəsi qərarlaşdı və bu təmayül təhsil proqramına da öz 
təsirini göstərirdi. XVI əsrdə məktəblərin və mədrəsələrin proqramında fars şairi 
Sədi Şirazinin (1292-ci ildə vəfat etmişdir) “Gülüstan” (1258) və “Bustan” adlı 
ibrətamiz səciyyəli əsərləri əsas yerlərdən birini tuturdu. Məhəmməd Füzulinin 
“Leyli və Məcnun” əsəri əlavə tədris vəsaiti kimi şəxsi məktəblərin proqramında 
mövcud idi. Orta əsr incilərindən hesab olunan “Kəlilə və Dimnə” (Hindistan) əsəri 
də tədris obyektinə çevrilmişdi. XVI əsrin alimləri ərəb, fars dilləri vasitəsilə Şərq 
və qədim yunan mədəniyyəti ilə tanış olur, əldə olunmuş bilikləri şagirdlərinə və 
tələbələrinə ötürürdülər. Təbriz və Şamaxı mədrəsələrinin əksəriyyətində fəlsəfi 
əsərlərin öyrənilməsinə xüsusi diqqət yetirilirdi.
142
 Mədrəsələrdə məşğələlər bir 
neçə yüz tələbənin yerləşdiyi bir zalda keçirilirdi. Tələbələr müəllimlərə sual 
vermək hüququna malik idilər.
143
 Müsəlman ölkələrinin əksəriyyətində (habelə 
Azərbaycanda) tədrisin bu qaydası qərarlaşmışdı. Mədrəsənin tələbələri, adətən 
müstəqil məşğul olur və mədrəsənin nəzdində olan xüsusi binalarda yaşayırdılar.
144
 
Beləliklə, XVI əsrdə Azərbaycanda maarif müsəlman maarif sisteminin tipik 
nümunəsi idi və dövrün tələbləri səviyyəsində inkişaf edirdi. 
 
§ 5. Memarlıq 
 
Müsəlman mədəniyyəti sistemində memarlıq aparıcı incəsənət sahəsi kimi 
təşəkkül tapmışdır. “Müsəlman memarlıq ansamblının xarakteri qalan incəsənət 
növlərinin təşkili xarakterini də xeyli dərəcədə müəyyənləşdirmişdi”.
145
 İlkin orta 
əsrlər dövründə müsəlman memarlığı sisteminə daxil olmuş Azərbaycan 
memarlığının qədim ənənələri vardır. Yerli memarlıq ənənələri və müsəlman 
memarlığının başlıca xüsusiyyətləri əsasında XII-XV əsrlərdə yüksək inkişaf 
dövrünü keçirmiş Azərbaycan arxitekturası özünün milliliyi ilə seçilir. 
Azərbaycanda yerli memarlıq məktəbinin inkişaf dərəcəsini və nüfuzunu belə bir 
fakt sübut edir ki, hələ İslamın yayıldığı ilk illərdə xəlifə Ömər Kufədə ilk 
müsəlman məscidinin tikintisini Azərbaycandan dəvət etdiyi memara 
tapşırmışdı.
146 
Memarlıq incilərinin əksəriyyəti Təbriz, Naxçıvan, Bakı, Ərdəbil, Gəncə, 
Şamaxı, Qəzvin və s. kimi şəhərlərdə cəmləşmişdi. Orta əsr şəhərləri müəyyən bir 
sistemi təşkil edən ictimai-iqtisadi, siyasi və mədəni gerçəklik idi. “Şəhər və 
kəndlərin xarici görkəmində də rəngarənglik, müxtəliflik üstünlük təşkil edirdi. 
Orta əsr şəhərləri müasir şəhərlər kimi səliqəsiz şəhərətrafına çıxmırdı. Onlar 
divarlarla əhatə olunmuş vahid tam kimi çıxış edirdiər”.
147
 Şərq şəhərlərinin 
əksəriyyətinin inkişaf planı əsaslı şəkildə müdafiə sistemindən asılı idi. Bu 
baxımdan Azərbaycan şəhərləri də istisnalıq təşkil etmirdi. Bu səciyyəvilik Şərqdə 
hərbi-siyasi proseslərin xüsusi dinamikliyə malik olmasının nəticəsi idi. Məhz bu 
səciyyəvilik orta əsrlər Azərbaycanında şəhərsalma işlərini xeyli 
196 
 
məhdudlaşdırmışdı. Avropa şəhərlərindən fərqli olaraq, Azərbaycan şəhərlərində 
yeni müdafiə qurğuları tikilərkən köhnə müdafiə xətləri dağıdılmırdı. Azərbaycan 
şəhərlərinin bir neçə müdafiə xəttinə malik olması da bu cəhətin nəticəsi idi. 
Müsəlman aləmində dini mərkəzlər kimi meydana gəlib inkişaf etmiş şəhərlərin 
inkişafı nisbətən uğurlu idi. Belə şəhərlərdən ən səciyyəvisi Ərdəbildir. 
“Azərbaycan şəhərlərindən Ərdəbil XIV-XVI  əsrlərdə qala divarları  ilə əhatə 
olunmamışdır. Nəticədə o, feodal Şərqinin, o cümlədən Azərbaycanın bir çox 
şəhərlərindən fərqli olaraq geniş ərazidə nisbətən azad planlaşma əsasında inkişaf 
etmişdir”.
148
 Azərbaycanın orta əsr şəhərləri abadlıq baxımından o dövrdəki 
Avropa şəhərlərindən üstün idi. Avropa şəhərlərində su kəməri sistemi yalnız XII-
XIII əsrlərdə yaradılmışdı. Azərbaycan şəhərlərində isə artıq IX-XI əsrlərdə inkişaf 
etmiş saxsı su kəməri sistemi fəaliyyət göstərirdi. Ümumiyyətlə, orta əsrlər 
Şərqində şəhərlərin siması müvafiq dövrdəki Avropa şəhərlərinin simasından 
əhəmiyyətli surətdə fərqlənirdi. Şərq şəhərləri urbanizasiya səviyyəsinə, funksional 
zənginliyinə memarlıq həllinə və habelə estetik baxımına görə Avropa 
şəhərlərindən üstün idi. Dinin aparıcı ictimai şüur forması olması Azərbaycan 
şəhərlərinin memarlıq həllində də öz əksini tapmışdır. Şəhərlərin əksəriyyətində 
dini təyinatlı binalar izdihamlı ticarət küçələrində yerləşirdi. “Feodal Şərqinin 
ictimai təyinatlı tikililərinin özünəməxsus növü olan karvansaralar
149
 Azərbaycanın 
daxili və xarici ticarət əlaqələrinin inkişafı tələbatından doğmuş memarlıq 
kompleksləri idi. Ticarət kompleksinin ən gözəl nümunələrindən biri Bakıda 
yaranmışdı. 6 binadan ibarət olan bu kompleks tipik Şərq memarlıq incisi hesab 
edilir.
150
 Hamamlar Azərbaycanda ən geniş yayılmış ictimai tikililərdən olub, 
yalnız təmizlik funksiyası ilə məhdudlaşmırdı. Bunlar müəyyən yaşayış yerlərinin 
(məhəllələrin) toplanış, qarşılıqlı informasiya obyektləri idilər. Saray kompleksləri, 
müdafiə qurğuları (qalalar, şəhərətrafı qala divarları və s), körpülər də orta əsr 
Azərbaycan şəhərlərinin zəngin memarlıq sisteminə daxil idi. 
Azərbaycan milli memarlığının aparıcı istiqamətlərındən biri Şirvan-
Abşeron məktəbi idi. Bu memarlıq məktəbi XVI əsrin əvvəllərinədək 
Azərbaycanda aparıcı rol oynamışdır. Bu məktəbin uğurlarının mənbəyi ictimai-
siyasi həyatın
 
sabitliyində və IX əsrdən etibarən uğurla yüksələn Şirvanşahlar 
dövlətinin mövcudluğunda idi.
151
 Şirvan-Abşeron memarlıq abidələrinin ən gözəl 
nümunələri bu məktəbin başlıca mərkəzlərində - Bakıda,  Şamaxıda
152
 və 
Dərbənddə
153
 cəmləşmişdi. Yaxın və Orta şərq regionunun ən nadir 
ansambllarından biri olan Şirvanşahlar saray kompleksi (Bakı)  Şirvan-Abşeron 
memarlıq məktəbinin tipik nümunəsidir. XV əsrin II rübündə yaradılmış bu 
kompleks saray, divanxana, Şirvanşahlar türbəsi (1435), ovdan (1436) , hamam 
(1438), Şah məscidi (1441), Keyqubad məscidi və Seyid Yəhya Bakuvinin 
türbəsindən ibarətdir.
154
 XVI əsrin ortalarından etibarən ictimai-siyasi fəallıq 
Azərbaycanın cənub vilayətlərinə keçdi və Şirvanşahlar dövlətinin ərazilərinin 
197 
 
Səfəvilər dövləti ərazisinə birləşdirilməsi Şirvan-Abşeron memarlığının aparıcı 
roluna son qoydu. 
Azərbaycanda mövcud olan Marağa, Naxçıvan, Ərdəbil və Təbriz 
memarlıq məktəbləri içərisində Təbrizin rolu getdikcə artmağa başladı. Memarlıq 
sahəsindəki yüksəlişi (paytaxta çevrilməsi ilə əlaqədar olaraq)  XII əsrin II 
yarısından başlamış Təbriz Yaxın və Orta Şərqin ən əhəmiyyətli şəhərlərindən idi. 
Müsəlman Şərqində özünün qədim tarixi, nəfis sənətkarlığı, qüdrətli memarlığı, 
zəngin mədəniyyəti, böyük ticarəti və intensiv şəhər həyatına görə Təbrizlə 
müqayisə oluna biləcək çox az şəhər tapıla bilər. XIV-XVII əsrlərdə şəhərdə yüz 
minlərlə əhali yaşayırdı. Azərbaycan memarları Təbrizdə 20 min otaqdan ibarət 
olan “Dövlətxana” kompleksi tikmişdilər.
155
 Təbriz memarlıq məktəbinə mənsub 
olan ustalar Yaxın və Orta Şərq regionunun bir çox ölkələrində də müxtəlif 
təyinatlı memarlıq abidələri tikirdilər. XVI əsrdə Azərbaycan memarlığının inkişafı 
prosesində bir sıra yeni cəhətlər meydana gəldi. Başlıca cəhət Azərbaycanın cənub 
vilayətlərində tikinti işlərinin daha intensiv olması idi. “XVI əsrdə bəzi şəhərsalma 
tədbirləri əsasən Cənubi Azərbaycan şəhərlərində aparılmışdır. Şəhərsalma 
strukturunda mühüm dəyişikliklər baş verməmişdir”.
156
 XVI əsrdə “ən intensiv 
tikinti işləri Səfəvilərin yeni paytaxtı Qəzvində və sülalə ocağı olan Ərdəbildə 
aparılır. Paytaxtın 1555-ci ildə Qəzvinə köçməsi ilə bağlı olaraq Qəzvin yenidən 
qurulur. Sahibabad meydanı kompleksinin təsiri ilə Qəzvində özəyi Şah Meydanı 
(uzunu 700, eni 200 addım) olan şəhər mərkəzi tikilir. Cəfərabad adlı saray 
şəhərciyi Ali Qapı tikilisi
 
ilə bu  meydana   birləşirdi. Saray  şəhərciyinin   
tərkibində içində saray binaları olan 23 xüsusi bağ vardı. Onların arasında mərkəzi 
yeri  Şah Təhmasibin tikdirdiyi Səadətabad bağı tuturdu”.
157
 XVI əsrdən  etibarən 
müxtəlif təyinatlı tikililərin əsasən ölkənin cənubunda yaradılması aşağıdakı 
səbəblərlə izah oluna bilər: 
1. Ölkənin şimal vilayətlərinin (xüsusilə Şirvanın) siyasi, inzibati 
əhəmiyyətinin azalması; 
2. Şirvan, əsasən hərbi-siyasi çəkişmələr meydanına çevrilmişdi; 
3. XV əsr də daxil olmaqla çoxəsrlik tarixi inkişaf ərzində Şirvanda 
müxtəlif təyinatlı memarlıq kompleksləri, xüsusilə məscidlər vardı və onların 
tikintisinə kəskin tələbat yox idi. 
Sonuncu səbəb daha mühüm hesab oluna bilər. XVI əsrin Azərbaycan 
memarlığının digər bir cəhəti onun bədii yaradıcılığın digər sahələri ilə güclü və 
sıx əlaqəsi idi. “Bu dövrdə memar-xəttat, şair-rəssam, şair-musiqiçi və s. kimi 
hallar təsadüfi deyildi”.
158
 Miniatürçü rəssam, nəqqaş, həkkak, xəttat, memar sıx 
əməkdaşlıq şəraitində çalışırdılar. Bu dövrün memarlığının inkişafı üçün dini 
təyinatlı binaların (türbə, məscid və s.) xüsusi intensivliklə tikilməsi də xas idi. Bu 
cəhət “Səfəvilər dövlətinin teokratikliyi” faktı ilə əlaqələndirilir.
159
 Memarlıq 
abidələrinin tərtibatında bu dövrdə bəzi dəyişikliklər baş verdi. “XV əsrdən 
başlayaraq memarlıq abidələrimizin bədii tərtibatında canlıları təsvir edən 
198 
 
oymalara təsadüf edilmir. Bundan sonra, adətən gül-çiçək ornamentlərindən təşkil 
edilmiş bəzəklər təsviri oymaları əvəz etməyə başlayır”.
160
 Bu hal həm təsviri 
oyma sənətinin yeni inkişaf mərhələsinə daxil olması, həm İslam dininin təsiri, 
həm də memarlıq abidələrində XV əsrdən etibarən rəngli kaşılardan geniş istifadə 
olunmasının nəticəsi idi. XVI əsrdə sənətlərin sintezi prosesinin xüsusi vüsət 
alması, müxtəlif incəsənət növlərinin vahid kompleks yaradıcılığının tərkib 
hissələrinə çevrilməsi mədəniyyətin İntibah (Renessans) mərhələsi üçün 
səciyyəvidir. Bəzi tədqiqatçılar Azərbaycan memarlığının inkişafında Səfəvilər 
dövrünü “Azərbaycanı orta əsr memarlığının eniş mərhələsinin başlanğıcı” kimi 
qiymətləndirirlər.
161
 Lakin digər bir cəhəti qeyd etmək zəruridir ki, XVI əsrdən 
etibarən Azərbaycan memarlıq məktəbi bir sira ictimai-siyasi amillər üzündən öz 
imkanlarını bütün Yaxın və Orta Şərq regionunda (bir sıra hallarda Cənub-Şərqi 
Avropa ölkələrində) xüsusi intensivliklə gerçəkləşdirirdi. Eyni zamanda 
Azərbaycan ərazisində digər incəsənət sahələrinin funksionallığı artmışdı. 
Azərbaycan memarlığı milli hüdudları aşmış, Yaxın və Orta Şərq hadisəsinə 
çevrilmişdi. Orta əsr Azərbaycan memarlığının ən intensiv inkişaf dövrü XI-XVII 
əsrlərə təsadüf edir. Bu baxımdan C.Qiyasinin yuxarıda göstərilmiş fıkrini qəti 
şəkildə qəbul etmək mümkün deyildir. 
XVI əsrin Azərbaycan memarlığının inkişafında başlıca istiqamət dini-
xatirə komplekslərinin tikintisi idi. Dini təyinatlı tikililər arasında əsas yer 
məscidlərə məxsusdur. Şəriət ehkamlarına əsasən, çox zaman yeni məscid dağılmış 
köhnə məscidin bünövrəsi üzərində tikilirdi və XVI əsrdə də Azərbaycanda 
məscidlə mədrəsənin bir kompleksdə birləşdirilməsi səciyyəvi hal idi. XVI əsrdə 
inşa olunmuş türbələrin ən bitkin nümunələri Ərdəbilin Kəhrəlan kəndində Şeyx 
Cəbrayıl (XIV-XVII əsrlər), Qusar bölgəsinin Həzrə (Yarqun) kəndində Şeyx 
Cüneyd (1544), Qəzvində Şahzadə Hüseyn (1559), Sultaniyyədə Həsən Kami 
(1565) türbələridir. Dini-xatirə kompleksinin ən nadir incilərindən biri Ərdəbildəki 
Şeyx Səfi kompleksidir. “Şeyx Səfi kompleksi Ərdəbilin əsl şəhərəmələgətirici 
amili idi ki, o şəhərin memarlıq, ideoloji və iqtisadi əhəmiyyətini qabarıq şəkildə 
əks etdirirdi”
162
 Səfəvilərin ulu babası Şeyx Səfiəddinin (1252-1335) türbəsi 
ətrafında başlıca olaraq XVI əsrdə təşəkkül tapmış Ərdəbil kompleksinin əsası XIII 
əsrin sonlarında qoyulmuşdu. Kompleks müxtəlif təyinatlı binaların bir-birinə bağlı  
olan həyətlər ətrafında qruplaşması nəticəsində yaranmışdı.
163
 Zəngin kitabxanaya, 
xeyriyyə təyinatlı binalara malik olan bu kompleks yalnız dini funksiyalarla 
məhdudlaşmırdı. 
XVI əsrdən etibarən ictimai-siyasi, iqtisadi amillərin təsiri altında bir çox 
Azərbaycan şəhərlərinin inkişafında yeniliklər baş verdi. Bu fakt Bakının 
timsalında daha bariz şəkildə üzə çıxmışdı. “Feodal Bakısının memarlıq 
inkişafında sonuncu mərhələ onunla əlamətdardır ki, şəhərin inzibati və ictimai 
həyatının mərkəzi yenidən dənizkənarı sahəyə qayıtdı. Şamaxı istiqamətindən 
şəhərə əsas giriş hissəsində yeni inzibati mərkəz, Bakı xanlarının mürəkkəb yaşayış 
199 
 
kompleksi yerləşirdi. Şəhərin əks tərəfındə, Salyan qapılarına gedən yolda XVI 
əsrdə karvansaralardan və anbar binalarından başqa məscid binasını da özündə 
ehtiva edən geniş ticarət kompleksi meydana gəldi”.
164
 XVI əsrdə Bakı şəhərinin 
memarlığında baş vermiş əsaslı dəyişikliklər (onun ticarət qapılarının cənuba 
istiqamətlənməsi, mühüm komplekslərin cənubda cəmləşməsi və s.) o zaman 
Azərbaycanda baş vermiş güclü inteqrasiya prosesinin təzahürlərindən biri idi. 
Həmin inteqrasiya prosesi qədim dövrlərdən vardı və əslində bu proses XVI əsrdə 
yenidən canlanmışdı. “Aydındır ki, şəhərin inkişafının bütün mərhələlərində onun 
ticarət-ictimai həyatı həmişə  aşağı, dənizkənarı hissədə cəmləşirdi”.
165
 Şirvan 
şəhərlərinin əksəriyyəti   üçün  cənub  vilayətlərinə  bu  cür istiqamətlənmə XVI 
əsrin səciyyəvi əlaməti idi. 
XVI əsrdə Azərbaycan memarlığının fəaliyyət dairəsi xeyli genişləndi. 
Mərkəzi Asiyada və Əfqanıstan ərazisində Azərbaycan memarlarının fəaliyyətinin 
qədim tarixi vardır. “Azərbaycanla Orta  Asiya memarlığında  ümumilik etnik, dini 
ideoloji və ictimai quruluş birliyinin nəticəsi idisə, yaxın, oxşar xüsusiyyətlər bədii 
ənənələrin və sənətkarların yerdəyişməsi ilə yaranırdı. Etnik birlik, soy doğmalığı, 
dil maneəsinin olmaması ta qədimdən bu ölkələrin xalqlarının, eləcə də 
sənətlərinin yaxınlaşmasında baş amil olmuşdur. Bu amil memarlarımızın Orta 
Asiyalı həmkarları ilə yaradıcılıq əməkdaşlığının məhsuldarlığına da həmişə güclü 
təkan vermişdir”.
166
 Zəngin memarlıq ənənələri olan Hindistan (xüsusilə onun 
şimal-qərb vilayətləri) XVI əsrdə türk-monqol mənşəli, müsəlman əqidəli 
Moğollar sülaləsinin hakimiyyəti altında idi. Etnik yaxınlıq, din ümumiliyi, sabit 
dövlətlərarası münasibətlər bu əsrdən etibarən iki memarlıq məktəbinin güclü, 
qarşılıqlı təsiri üçün əlverişli şərait yaratmış obyektiv səbəblər idi. C.Nehru Moğol-
Səfəvi memarlıq əlaqələrinin nəticəsi barədə yazırdı: “Hindistanda hind ideallarını 
və İran motivlərini özündə birləşdirən yeni memarlıq meydana gəldi. Aqra və 
Dehli əzəmətli, gözəl binalarla  bəzəndi. Onlardan  ən gözəli - Tac-Mahal haqqında 
fransız alimi Qrusse demişdir ki “bu, Hindistanın vücudunda təcəssüm olunmuş 
İran qəlbidir”.
167
 Moğol imperiyasının ərazisində memarlığın yeni inkişaf 
səviyyəsinə yüksəlməsində Azərbaycan memarlarının mühüm rolu olmuşdur. 
Moğol hökmdarları müxtəlif müsəlman ölkələrindən Hindistana memarları cəlb 
edir, müxtəlif tikinti materialı gətirmək işinə himayəçilik edirdilər. Müxtəlif bədii 
sistemlərin sintezindən yaranmış Moğol memarlığında Səfəvi üslubunun təsiri 
aydın şəkildə nəzərə çarpırdı. XVI əsrin II yarısından başlayaraq Hindistana 
Azərbaycan memarlarının gəlməsi prosesi daha da sürətləndi.  1565-ci ildə Dehlidə 
tikilmiş Hümayun türbəsi, Aqradakı Fatehpur məscidi və s. arxitektura  
abidələrində Azərbaycan memarlıq məktəbi ənənələrinin təsiri aydın surətdə hiss 
edilir. Azərbaycan sənətkarlarının Hindistana mühacirət etməsi yalnız Səfəvi   
dövlətinin daxilindəki  ictimai-siyasi ziddiyyətlərlə əlaqələndirilə bilməz.
168
 Həmin 
prosesi sürətləndirən başlıca amillərdən biri XVI əsrdə Moğol hökmdarlarının 
saraylarında bədii yaradıcılıq üçün çox əlverişli mühitin yaradılması idi. Bu əsrdə 
200 
 
İraqda tikilmiş memarlıq kompleksləri Səfəvi abidələri ilə zənginləşdi. XVI əsrin 
ilk onilliklərində İraq ərazisi Səfəvilər dövlətinin  tərkibində  idi  və məhz həmin 
dövrdə memarlıq əlaqələri bu ölkədə öz nəticələrini vermişdir. “Böyük ərazidə 
güclü teokratik dövlət qurmuş Səfəvi sülaləsi öz dini təriqətini daha geniş təbliğ 
etmək üçün İraqda olan şiə müqəddəslərinin qəbirləri  üstündə  monumental türbə-
məscid kompleksləri tikdirirdi. Beləliklə, XVI yüzildə Bağdad, Samarra, Kərbəla 
və Nəcəfdə Azərbaycan Səfəvi dövlətinin saray memarlarınmın başçılığı ilə bir-
birindən təntənəli binalar ucaldılır. Bu işdə I Şah İsmayıl xüsusilə 
fərqlənmişdir”
169
. Şah İsmayılın göstərişi ilə Bağdad yaxınlığında Kazımiyyə 
kompleksi ucaldılmışdı. Əsası XIV əsrin II yarısında qoyulmuş, 2 günbəzli və 1 
minarəli türbənin yenidən qurulması əsasında 1519-cu ildə gözəl bir kompleks 
əmələ gətirilmişdi. Səfəvi hökmdarının və Azərbaycan memarlarının rəhbərliyi ilə 
İraqda tikilmiş dini-xatirə komplekslərindən ən gözəli Kərbəla şəhərindəki İmam 
Hüseyn türbəsidir. Abidə 5 günbəzli, 2 minarəlidir. Kazımiyyə kompleksi istisna 
olunmaqla, İraqda tikilmiş türbələrin hamısı iki minarəlidir Ümumiyyətlə, İraq 
uzun müddət ərzində mərkəzi vilayəti Azərbaycan olan müxtəlif iri dövlətlərin 
(Elxanilər-Hülakülər, Cəlairilər, Qaraqoyunlu, Ağqoyunlu və Səfəvi dövlətlərinin) 
tərkibində olmuşdur. Buna görə də İraq memarlığında Azərbaycan memarlıq 
ənənələrinin təsiri güclü idi. XVI əsrdə Osmanlı-Azərbaycan memarlıq əlaqələrini 
gücləndirən başlıca amil Osmanlı-Səfəvi qarşıdurması idi. “Türk hökmdarları 
sultanlığın nəhəng ərazisində apardıqları böyük tikinti işlərinə çox vaxt, xüsusilə 
XVI əsrədək qonşu müsəlman ölkələrinin bədii qüvvələrini cəlb edirdilər. Bu 
prosesdə Azərbaycan Osmanlı sultanlığı üçün hər cəhətdən əlverişli memarlıq-
bədii baza idi”.
l70
 Əlavə etmək lazımdır ki, XVI əsrdən etibarən Azərbaycan bədii 
potensialı Osmanlı-Səfəvi müharibələri prosesində, zorla mənimsənilirdi. 
Məsələn, 1514-cü ildə baş vermiş Çaldıran döyüşündən sonra Sultan 
Səlim Yavuzun Osmanlı qoşunları Təbrizi işğal etdilər və geri qayıdarkən minlərlə 
sənətkarı Osmanlı Türkiyəsinə apardılar. Bu dəstənin içərisində yaradıcılığı 
Azərbaycan-Osmanlı memarlıq əlaqələri tarixində tam bir mərhələ olan memar Əli 
Təbrizi də vardı. “Memarlıq tarixinə Əcəm Əlisi, Əsir Əli, Sünni Əli adı ilə düşən 
bu sənətkarı Sultan Səlim Yavuz sultanlığın memarbaşısı qoyur. Nəhəng Osmanlı 
Sultanlığı ərazisində 22 ildən çox məhsuldar yaradıcılıq fəaliyyəti göstərən Əsir 
Əli türk memarlığında böyük iz qoymuşdur”.
171
 Türkiyə tədqiqatçıları İstanbuldakı 
Topqapı sarayının II baştağmı, sultan II Səlim kompleksini, Yazarı, Bala Paşa, 
Mahmud Paşa məscidlərini, Əskişəhərdəki Çoban Mustafa, Çorludakı Süleyman, 
Təkirdağdakı Ayaz Paşa, Sofiyadakı Səfiəddin Qazi, Manisadakı Sultan, 
Qəbzədəkı Çoban Mustafa, Trabzondakı Xatuniyyə, Konyadakı Səlim, 
Bozayukdakı Qasım Paşa məscidlərini, Halıcılardakı mədrəsəni, yeməkxananı və 
məktəbi, Sarayevodakı (Bosniya) məscidi, sarayı və Gənclər binasını, kitabxananı 
Azərbaycan memarı Əli Təbrizinin başlıca memarlıq əsərləri hesab edirlər. Yalnız 
bir sənətkarın Memar Əli Təbrizinin timsalında Azərbaycan memarlarının 
201 
 
yaradıcılığının məhsuldarlığı, bu fəaliyyətin miqyasının genişliyi, tikilmiş 
abidələrin funksional zənginliyi aydın şəkildə nəzərə çarpır. Əsir Əli Azərbaycan 
memarlıq tarixində bizə bəlli olan ən məhsuldar memardır.
172
 Azərbaycan-İran 
memarlıq əlaqələrinin tarixi çox qədimdir. Tarixin qədim dövrlərindən etibarən 
Azərbaycanın və İranın vahid dövlət tərkibində olmaları memarlığın üzvi inkişafı 
prosesinə də güclü təsir etmişdir. XVI əsrin sonlarında Səfəvilər dövləti 
paytaxtının Qəzvindən İsfahana köçürülməsi Azərbaycan memarlıq ənənələrinin 
İran zəminində yeni təsirini də artırdı. İsfahan memarlığının əsasında Təbriz 
memarlıq məktəbinin arxitektura ənənələri dayanırdı. Məsələn, İsfahanda inşa 
olunmuş Şah meydanı adlı şəhər mərkəzi Təbrizin Sahibabad kompleksi üslubunda 
idi. Molla Abdulla Təbrizi, Əbdüllətif Təbrizi və Əlirza Abbasi İsfahanda fəaliyyət 
göstərmiş ən məşhur və mahir kalliqraf, nəqqaş idilər. Memarlıq abidələrinin 
üzərindəki yazı və bəzəkləri bu sənətkarlar yerinə yetirmişdilər. 
XVI əsrdə mahir və məşhur memarlar, rəssamlar “ustad” adını 
daşıyırdılar. Fars mənşəli olan bu anlayışa XVI əsrin yazılarında daha çox təsadüf 
olunur.
173
 XVI əsrin Azərbaycan memarları içərisində ən məşhurları Şəmsəddin 
Təbrizi, Şəmsəddin Şamaxılı, Əsir Əli Təbrizi, Şeyx Bəhaəddin, Mövlana Əlibəy 
Təbrizi, Mustafa, Hüseynbəy Müzəffərəli Təbrizi, Mirseyid Əli Təbrizi xüsusilə 
fərqlənirdilər.
174 
Beləliklə, XVI əsrdə Azərbaycan memarlarının fəaliyyəti yalnız 
ölkə ərazisi ilə məhdudlaşmırdı. İstanbul, Bağdad, Herat, Dehli, Aqra, Qahirə, 
Sarayevo, Manisa, Şəhrisəbz, Sivas, Səmərqənd, İsfahan, Məşhəd, Kərbəla, Sofıya 
şəhərləri Azərbaycan memarlarınm mühüm fəaliyyət obyektləri idi. Müsəlman 
Şərqində Azərbaycan memarlıq məktəbi yüksək qiymətləndirilirdi. “Azərbaycanın 
beynəlxalq memarlıq əlaqələrində fəal mövqe tutduğunu belə bir fakt da təsdiq 
edir. Azərbaycan ərazisindəki memarlıq abidələrinin heç birində gəlmə 
sənətkarların, yadelli memarın adı aşkar edilməmişdir. Çoxlu azərbaycanlı 
memarın, xəttatın və nəqqaşın adları isə Şərqin müxtəlif şəhərlərinin monumental 
abidələrində indiyəcən qalmaqdadır”.
175
 
 
§ 6. Təsviri incəsənət və xəttatlıq 
 
Tarixi inkişaf prosesinin spesifikliyi ona gətirib çıxarmışdır ki, Şərq 
ölkələrində (eləcə də Azərbaycanda) məhz miniatür rəssamlığı güclü şəkildə 
inkişaf etmişdir. XVI əsrin Azərbaycan miniatür rəssamlığı çoxəsrlik ənənə 
əsasında tərəqqi etmişdir. Eyni zamanda rəssamlığın Şərq ölkələri üçün səciyyəvi 
olan bu tipi yalnız Azərbaycan mühiti ilə məhdudlaşdırıla bilməz. 
İncəsənətin mühüm növlərindən olan “rəssamlıq elmdir və təbiətin qanuni 
qız övladıdır”.
176
 Hər hansı bir mədəniyyət sistemini rəssamlıq olmadan təsəvvür 
etmək mümkün deyildir. İslam dininin güclü təsirə malik olduğu İslam Şərqində 
(eləcə də Azərbaycanda) də rəssamlıq mühüm incəsənət sahəsi kimi özünün inkişaf 
imkanlarını gerçəkləşdirə bilmişdi. “Müsəlmanlar yəhudilərlə bir sıra ümumi 
202 
 
ənənələrə və qadağanlara malikdirlər. Allahın təsvirinin, habelə canlı varlıqların, 
insanın və heyvanların təsvirinin qadağan olunması bütpərəstliyə heç bir imkan 
verilməməsi istəyindən irəli gəlirdi”.
177
 İnsan başda olmaqla bütün canlıların 
təsvirinin nümunələri olan Azərbaycan miniatürləri müsəlman Şərqinin incəsənət 
sisteminə daxil deyildimi? 
İslamın bəzi incəsənət sahələrinə münasibəti probleminə bəsit şəkildə 
yanaşmaq olmaz. Bir çox Şərq xalqları kimi Azərbaycan xalqı da İslam incəsənət 
sisteminə özünün islamaqədərki mədəni dəyərləri ilə daxil olmuşdur. İslamın 
incəsənətə (xüsusilə rəssamlığa) təsirinin dərəcəsini mütləqləşdirmək qeyri-
obyektiv mövqedir. “Hər halda hər bir din kimı İslam da incəsənətsiz keçinə 
bilməz, insanın estetik tələbatlarına müraciət etməyə bilməz, insanın gözəlliyə, 
aliliyə, kamilliyə
 
doğru meylinin qarşısını ala bilməz”.
178
 Problemə məhz bu 
baxımdan yanaşılarsa, onun müsbət həlli əldə oluna bilər. Miniatür sənəti orta 
əsrlər Şərqində öz həcminin kiçikliyi və bədii üsullarının xüsusi incəliyi ilə 
səciyyəvi olan, əsasən əlyazma kitablarını bəzəməklə fərqlənən sənət növü idi. 
Kitab çapının meydana gəldiyi dövrədək miniatür sənəti orta əsrlər Avropasında da 
mənəvi-estetik tələbatları ödəmişdir. Kitablara miniatürlər çəkilməsi ənənəsi hələ 
qədim Misirdə geniş yayılmışdı. Azərbaycanda miniatür sənətinin hələlik məlum 
olan ən qədim nümunələri – “Vərqa və Gülşa” (XIII əsrin əvvəli), “Mənafi əl-
heyvan” (1298), “Cami ət-təvarix” (1308, 1314) əsərlərinə çəkilmiş təsvirlərdən 
ibarətdir.
179 
Azərbaycan məhz bu zamandan etibarən Şərqin mühüm miniatür 
rəssamlığı mərkəzlərindən biri kimi təşəkkül tapmışdı. XV əsrdən etibarən 
miniatür əsərlərində dünyəvi süjetlər başlıca yer tutmağa başladı. Orta Şərq 
miniatür sənətinin ilk nümunələri Azərbaycanda (Təbriz, Marağa) yaranmışdır. 
Azərbaycan miniatürlərinin bir qismi iri ölçülərə malik idi. XV əsrin Azərbaycan 
miniatür sənətinin mühüm mərkəzlərindən biri Şirvan hesab edilirdi. Şamaxı və 
Bakı şəhərləri bu sənətin inkişaf etdiyi mərkəzlərə çevrilmişdi. XV-XVI əsrlərdə 
Şirvanda zəngin bədii ənənələrə əsaslanan qüvvətli bir sənət məktəbi mövcud 
olmuşdur.
180
 
Azərbaycanda, eləcə də Yaxın və Orta Şərqdə ən güclü miniatür məktəbi 
Təbrizdə fəaliyyət göstərirdi. Bu məktəbin meydana gəlməsi, təşəkkülü və 
inkişafının ilkin mərhələsinin mənbələri müxtəlif olmuşdur. Təbriz miniatür 
məktəbi yerli və gəlmə bədii ənənələrin sintezinin məhsulu idi. “Bu təsirlərdən biri 
monqollarla Təbrizə gəlmiş uyğur rəssamlarının gətirdiyi Şərqi-Türküstan-Çin-
Uyğur sənətinin, ikincisi isə Bağdad məktəbi vasitəsilə gələn ərəb-Mesopotamiya 
boyakarlığı ənənələrinin təsiri idi”.
181
 Azərbaycan miniatür məktəbinə Çin təsirinin 
olduğu şübhəsizdir.
182
 Artıq XV əsrdə Təbriz miniatür məktəbi Yaxın və Orta 
Şərqdə mühüm rəssamlıq mərkəzi kimi bir çox hökmdarların diqqətini cəlb 
etmişdi. Azərbaycanın bir sıra mahir rəssamları, kitab sənətinin ustaları Teymurilər 
dövlətinin (1370-1507) əsas mərkəzinə çevrilmiş Herata dəvət olunmuşdular.  
Heratda miniatür məktəbi 1410-cu ildə saray kitabxanasının təşkili ilə əlaqədar 
203 
 
olaraq meydana gəlmişdi. Saray kitabxanasında məsul vəzifədə olan Cəfər 
Təbrizinin, Pir Seyid Əhmədin Xacə Əli Müsəvvirin, Qəvaməddinin, Qiyasəddinin 
XV əsrdə Herat rəssamlıq məktəbinin inkişafında mühüm rolu olmuşdur.
183
 
Şeybani xan Heratı ələ keçirənədək (1507-ci il) bu miniatür məktəbi Təbriz, 
Bağdad və Şiraz miniatür məktəblərinin güclü təsiri altında inkişaf etmişdir. XVI 
əsrin əvvəlindən etibarən miniatür rəssamlığının ən başlıca  mərkəzi Təbriz oldu. “I 
Şah İsmayılm təşəbbüsü ilə Bağdad, Herat, Şiraz, İsfahan rəssamları Təbrizə 
toplaşıb öz sənətkarlıqlarını nümayiş etdirirdilər. Təbriz saray kitabxanası miniatür 
məktəbinin mərkəzinə çevrilmişdi”.
184
 Təbriz miniatür məktəbinin ən yüksək   
inkişaf mərhələsi 1530-1550-ci illərə təsadüf edir.
185
 Bu məktəbin ən böyük uğurlar 
qazanmasında Kəmaləddin Behzadın (1450-1536) əhəmiyyətli rolu olmuşdur. 
Herat rəssamlıq məktəbinin görkəmli nümayəndəsi olan “Kəmaləddin Behzad 
Təbrizə gələnə qədər Təbriz rəssamlıq məktəbi özünün təkmilləşmə və inkişaf 
mərhələsini keçirirdi. Təbriz miniatür məktəbi Azərbaycan miniatür məktəbinin bir 
qolu kimi Şiraz, Qəzvin, İsfahan miniatür məktəblərindən daha irəlidə gedirdi. 
Kəmaləddin Behzadın Təbriz miniatür məktəbinin inkişafında böyük rolu olsa da, 
özü də məhz Təbrizdəki fəaliyyətinə görə Heratdakından daha çox şöhrətlənmişdi. 
Digər tərəfdən I Şah İsmayılın 1522-ci il 26 aprel tarixli fərmanı ilə Kəmaləddin 
Behzad Təbriz saray kitabxanasına rəis təyin edilməmişdən xeyli əvvəl orada  
çoxlu nəqqaş, rəssam, xəttat, müzəhhib, cildçi çalışırdı”.
186
 Digər mühüm bir cəhət 
də vardır ki, Kəmaləddin Behzadın özü Heratda Təbriz miniatürçü rəssam 
ustalarının yetirmələrindən biri idi. XVI əsrdə Təbriz miniatür məktəbində və digər
 
miniatür mərkəzlərində çalışan Azərbaycan rəssamları ar-sında, xüsusilə 
məşhurları Sadiq bəy Əfşar, Seyid Əli Təbrizi Müzəffərəli, Mir Müsəvvər, Soltan 
Məhəmməd, Yəhya Şirvani, Ağa Mirək, Nəqqaş Mani, Heydərəli, Məhəmməd 
Qasım Şadişahi, Nəbati Təbrizi idi. Rəssamların əksəriyyəti adətən iri şəhərlərdə, 
feodal əyanlarınm himayəsi altında işləyirdi. Ən mahir və məşhur rəssamlar, 
kalliqraflar isə şahın saray kitabxanasında cəmləşmişdilər. Ustad rəssamların 
çoxusu Səfəvilər dövlətinin hüdudlarından kənarda da məşhur idi.
187
 Ümumiyyətlə, 
“Yaxın vo Orta Şərq miniatür sənətinin tarixində XVI əsr davamlı çiçəklənmə 
dövrü idi. Rəssamlığın əski regional məktəbləri inkişaf edir və yeniləri meydana 
gəlirdi. İranda, Azərbaycanda, Türkiyədə, Orta Asiyada və Hindistanda rəssamlığın 
milli mərkəzləri təşəkkül tapırdı. Qarşılıqlı təsir prosesi Yaxın və Orta Şərqdə 
rəssamlığın inkisafı prosesində vahidliyə xidmət edirdi”.
188
 Bu prosesdə Təbriz 
miniatür məktəbinin mövqeyi və rolu aparıcı idi. 
Təbriz miniatür məktəbi incəsənətdə dünyəvi mövzuların əsas yer tutması 
ilə səciyyəvi olan rəssamlıq mərkəzlərindən biri kimi tanınmışdı. “Orta əsr 
Azərbaycan təsviri sənətinə dünya şöhrəti qazandıran miniatür sənətimiz olmuşdur. 
Əsrlər boyu İslam dini ehkamlarının dini məfkurə və fanatizmin canlı məxluqatı, 
xüsusən insan təsvirini qadağan etməsinə baxmayaraq, Azərbaycan rəssamları 
dünya incəsənətinin qızıl fonduna daxil olan dəyərli əsərlər yaratmışlar”.
189
 
204 
 
Azərbaycan miniatürlərinin başlıca mövzusu klassik Şərq poeziyası ilə sıx əlaqədə 
olmuş, onun təsiri nəticəsində inkişaf etmişdir. “Mübaliğəsiz demək olar ki, antik 
mifologiya qədim yunan  sənəti üçün olduğu kimi, klassik Şərq Poeziyası da 
müsəlman Şərqinin miniatür sənəti üçün tükənməz mənbə olmuşdur”.
190
  
Rəssamların ən çox müraciət etdikləri klassik şair Nizami Gəncəvi və onun 
“Xəmsə”si idi. Nızaminin “Xəmsə”sinə çəkilmiş miniatürlərdən ən məşhuru 1539-
1543-cü illər əlyazmasına görkəmli Azərbaycan rəssamı Soltan Məhəmmədin 
çəkdiyi miniatürlərdir.
191
 “Şah Təhmasibin sifarişi ilə, xüsusi zövqlə hazırlanmış 
bu zərif və zəngin nüsxə Şərqdə kitab sənətinin şah əsəri adlandırılır. İllüstrasiyalar 
isə Şərq miniatür sənətinin kamil, misilsiz nümunələrindən hesab edilir”.
192
 Nüsxə 
iri ölçülü 14 miniatürdən ibarətdir. Təbriz miniatür məktəbinin ən görkəmli 
rəssamlarıdan biri Soltan Məhəmməd (1470-1555) idi. O, Şah I İsmayılın saray 
kitabxanasında işləmiş, sonralar bu kitabxananın rəhbəri olmuşdur. Soltan 
Məhəmməd Əbülqasim Firdovsinin “Şahnamə”sinə (1537) və Hafiz Şirazinin 
“Divan”ına “1530” da miniatürlər çəkmişdir. Bu dövrdə Şah I Təhmasibin saray 
emalatxanasında adları hələlik bəlli olmayan bir sıra başqa rəssamlar da fəaliyyət 
göstərmişlər. “Onların yaratdığı qiymətli sənət əsərləri xüsusi ədəbiyyatda “Soltan 
Məhəmməd məktəbi”, yaxud da “Soltan Məhəmməd üslubu” kimi qeyd edilir”.
193
 
Azərbaycan miniatürlərində təsvir olunmuş tarixi dövrlərin əhatə dairəsi də çox 
genişdir. (Eramızdan əvvəl IV əsrdən eramızın XVI əsrinin sonunadək. Bu 
miniatürlər regionda yaşayan xalqların, xüsusilə Azərbaycan və İran) qədim 
tarixini “dirçəltməsi” baxımından səciyyəvidir. Azərbaycan miniatürünün ən 
səciyyəvi əlaməti təsviri əsərlərdə Heydəri tacının təsviridir. “Heydəri tacının 
miniatür sənətində əks olunması Azərbaycan miniatür ocağını Şərqin digər 
miniatür məktəblərindən ayırmaq işini xeyli asanlaşdırmışdır. İndi qətiyyətlə 
demək olar ki, XVI yüzilə aid elə bir Azərbaycan miniatürü yoxdur ki, orada 
qızılbaş papağı təsvirlənməsin”.
194
 Təbriz miniatür məktəbi rəsm sənətinin qapalı 
sistemi deyildi. Onun güclü təsir göstərmədiyi incəsənət və sənət sahələrinə təsadüf 
etmək mümkün deyildir. Miniatür sənətinin qüvvətli təsiri xalçaçılıqda (xüsusilə 
süjetli xalçalarda), bədii metal sənətində, divar boyakarlığında, keramika sənətində, 
bədii parçalarda daha aşkar nəzərə çarpırdı. 
Təbriz miniatür məktəbinin təsiri regional səciyyəyə malik idi. Bu 
məktəbin təsiri ilə XVI əsrin I yarısında Şiraz məktəbi, XVI əsrin son rübündə 
Qəzvin məktəbi təşəkkül tapdı və inkişaf etdi. Qəzvin miniatür məktəbinin 
yaranmasında və inkişafında 1555-ci ildə onun Səfəvilər dövləti paytaxtına 
çevrilməsi əsas rol oynamışdır. XVI əsrin 70-cı illərində Məşhəd miniatür məktəbi 
meydana gəldi. XVI əsrin sonlarında İsfahan miniatür mərkəzi yarandı. 1598-ci 
ildə paytaxta çevrilməsi ilə əlaqədar olaraq, miniatürçü rəssamların əksəriyyəti 
İsfahana cəlb olunmağa başlandı. Bu miniatür məktəbinin inkişafınmda görkəmli 
rəssam, xəttat, şair və musiqiçi, ədəbiyyat və incəsənət tarixçisi Sadiqbəy Əfşarın  
(1533-1610) mühüm rolu olmuşdur. “O, II Şah İsmayılın zamanında dövlət 
205 
 
kitabxanasında işləmiş və I Şah Abbas tərəfindən dövlət kitabdarlığı vəzifəsinə 
çatmışdır”.
195
 Təbriz miniatür məktəbinin bədii potensialının dağılmasında və 
tənəzzülündə Osmanlı-Səfəvi müharibələrinin də güclü təsiri olmuşdur. XVI əsrin 
sonlarında Təbriz 17 ilə yaxın bir müddətdə Osmanlı işğalı altında qaldığı dövrdə 
rəssamların əksəriyyəti İstanbula aparıldı. “Həmin dövrdə İstanbul sarayı nəzdində 
olan rəssamlıq emalatxanasında 30 nəfərdən artıq təbrizli rəssam fəaliyyət 
göstərirdi”.
196
 Azərbaycan miniatürçü rəssamlarının müəyyən hissəsi Hindistanda 
çalışırdı. Hindistanda Moğol miniatür məktəbinin təşəkkülü və inkişafında 
istedadlı Təbriz rəssamı Mir Seyid Əlinin xeyirxah təsirini, xüsusilə qeyd etmək 
olar. O, uzun müddət (1549-1570) Hindistanda saray kitabxanasında işləmiş, 40-
dan artıq yerli və gəlmə rəssamların yaradıcılıq fəaliyyətinə rəhbərlik etmişdir. 
“Mir Seyid Əli və onun rəhbərliyi altında işləyən saray rəssamları tərəfındən 
məşhur “Əmir Həmzə” dastanına çəkilmiş illüstrasiyalar haqlı olaraq Moğol 
məktəbinin şah əsərləri sayılır”.
197
 Moğol miniatür məktəbi Orta (Mərkəzi) Asiya, 
Azərbaycan, İran və Hind miniatür rəssamlığı ənənələrinin sintezi əsasında 
yaranmış, inkişaf etmişdir. Moğol hökmdarları miniatür rəssamlığına xüsusi qayğı 
ilə yanaşırdılar. “Əmir Həmzənin 360 hekayətinə illüstrasiyalar çəkmək üçün 
Behzad məktəbinin 50 rəssamı cəlb edilmiş, məcmuənin 12 cildi 1700 miniatürlə 
bəzədilmişdi. Cəlaləddin Əkbərin (1542-ci ildə anadan olmuş, 1556-1605-ci illərdə 
Moğol hökmdarı olmuşdur) sarayında müxtəlif xalqlardan olan 145 miniatürçü 
rəssam işləyirdi.
198
 Beləliklə, bütün XVI əsr ərzində uğurla tərəqqi etmiş və ən 
yüksək inkişaf mərhələsinə çatmış Təbriz miniatür məktəbinin yaradıcı potensialı 
XVII əsrin əvvəlindən etibarən Osmanlı Türkiyəsinə, İran vilayətlərinə və 
Hindistana səpələnməyə başladı. 
Gözəl, yaraşıqlı və aydın yazmaq sənəti olan kalliqrafiya (xəttatlıq) tədqiq 
olunan dövrdə geniş yayılmışdı. Azərbaycanda kalliqrafıyanın qədim tarixi vardır. 
Orta əsrlər Şərqində kalliqrafiyanın sənət kimi təşəkkülü və inkişafı X-XII əsrlərə 
təsadüf etmişdir. Həmin dövrdə klassik 6 xətt növü yaranmışdı (süls, nəsx, 
mühəqqəq, reyhani, Toqi, rüqa).
199
 Sonralar Türkiyədə divani, İranda təliq və 
şikəste, Azərbaycanda nəstəliq kimi daha mükəmməl xətlər icad edildi. Xətlatlar 
ərəb qrafikası əsasında bədii, elmi əsərlərin üzünü köçürür, binaların bəzək 
kitabələrini işləyirdilər.
200
 XIV əsrin sonundan - XV əsrin əvvəllərindən etibarən 
Azərbaycan xəttatlığının yeni inkişaf mərhələsi başlandı. Mir Əli Təbrizi nəstəliq 
xəttini icad etdi. Cəfər Təbrizi, Şah Mahmud Zərrinqələm, İbrahim Təbrizi, Aini 
Təbrizi, Əhməd Təbrizi XV əsrin məşhur Azərbaycan kalliqrafları idilər. 
XVI əsrdə xəttatlıq daha yüksək inkişaf mərhələsinə çatdı. Bu dövrdə, 
hətta hökmdarlar da xəttatlıqla məşğul olurdular (Şah I İsmayıl, Şah I Təhmasib). 
Azərbaycan xəttatlarının bir çoxu tərtib etdiyi əlyazma mətnlərini miniatürlərlə də 
bəzəyirdilər.
201
 Təbrizdə, Ərdəbildə, Marağada və Şamaxıda kalliqrafların 
toplandığı kitabxanalar vardı. Lakin Təbrizdəki kalliqrafiya məktəbi Ümumşərq 
əhəmiyyətinə malik idi. Kalliqrafiya memarlığa, metalişləmə sənətinə, toxuculuğa 
206 
 
və xalçaçılığın inkişafına güclü təsir göstərirdi. Təsadüfi deyildir ki, ən mahir 
kalliqraflar Təbriz məktəbinin yetirməsi idilər. Abdulla Qazı Xoylu, Ətiq 
Ordubadi, Sadıqbəy Əfşar, Şəmsəddin Məhəmməd Təbrizi, Seyid Məhəmməd, Şah 
Mahmud Nişapuri XVI əsrin ən məşhur xəttatları olmuşlar.
202
 Kitab çapı 
olmadığına görə Azərbaycanda xəttatlıq bu dövrdə də zəruri və kütləvi sənət növü 
idi. 
 
§ 7. Dekorativ və tətbiqi incəsənət növləri 
 
Orta əsrlərin Azərbaycan dekorativ-tətbiqi incəsənət sistemində (mozaika, 
divar naxışları, keramika, ağac və şüşə məmulatı istehsalı, daş, ağac və kəc 
üzərində oyma, bədii parça və tikmələr, toxuculuq, bədii metal, zərgərlik, 
xalçaçılıq və s.) xalçaçılıq mühüm yer tutur. Məsələn, “Böyük Britaniyada rast 
gəlinən Azərbaycan sənətkarlığı nümunələrinin 80 faizini xalça və xalça 
məmulatları təşkil edir”.
203
 XVI əsrdə Azərbaycanda olmuş səyyahların əksəriyyəti 
xalqın məişətində və sənərkarlıq fəaliyyətində xalçanın ümdə mövqe tutduğunu 
qeyd etmişdir. Məsələn, ingilis səyyahı Antoni Cenkinson 1562-ci ildə Şamaxıda 
Şirvan hakimi Abdulla xanın ingilis diplomatlarının şərəfinə təşkil etdiyi qəbulda 
gördüklərini belə təsvir edirdi: “Alaçığın içinə başdan-başa zəngin, bəzəkli xalçalar 
döşənmişdi. Onun altına isə qızıldan və gümüşdən bəzək vurulmuş kvadrat şəkilli 
xalça salınmış, üstünə də ona layiq iki yastıq qoyulmuşdu”.
204
 Bu əsrdə xalçaçılıq 
sənəti o dərəcədə inkişaf etmişdi ki, şəhərlərdə xarici bazarlar üçün xalça məmulatı 
istehsal edən xüsusi karxanalar fəaliyyət göstərirdi. “XVI əsrdə xalçaçılıq həm 
bədii cəhətdən, həm də istehsalın həcminin artması baxımından xüsusi inkişaf 
mərhələsini keçirirdi”.
 205
 Yalnız Təbrizdə bir neçə toxuculuq karxanası fəaliyyət 
göstərirdi. “I Şah Təhmasib ucuz işçi qüvvəsindən, kənizlərin əl əməyindən istifadə 
edərək xalça toxuculuğundan xeyli gəlir əldə etdiyi üçün onun inkişafına xüsusi 
maraq göstərirdi. İsfahan və Kaşanla yanası, Təbrizdə istehsal olunan xalı və 
xalçalar təkcə Azərbaycan və İranla qonşu olan ölkələrə deyil, hətta Avropa 
ölkələrinə də ixrac olunurdu”.
206
 Xalçaçılıq sənətinin bu cür inkişafı daxili və 
xarici bazarın güclü tələbatından irəli gəlirdi. Azərbaycan xalçaları yalnız utilitar 
(məişət) tələbləri deyil, habelə estetik tələbatı da ödəyirdi. Azərbaycan xalçaçılığı 
adi sənətkarlıq həddini çoxdan aşmış və incəsənətin spesifik bir sahəsinə 
çevrilmişdi. XVI əsrdə toxunmuş bir çox sifarifşli, nümunəvi xalçaların 
hazırlanması prosesində yalnız toxucu deyil, dövrün miniatürçü rəssamları da 
iştirak edirdilər. Xalçaların tərtibatında həndəsi, nəbati, heyvani və insani 
motivlərdən istifadə olunurdu. Nəbati ornamentlərdən istifadə daha geniş 
yayılmışdı. Azərbaycan xalçaları coğrafi baxımdan 4 qrupa ayrılırdı: Quba-Şirvan, 
Gəncə-Qazax, Qarabag və Təbriz tipli xalçalar. Bu xalçalar öz bədii 
xüsusiyyətlərinə görə iki böyük qrupa (ornamental və süjetli) bölünürdü və 
ornamental xalçalar həmişə çoxluq təşkil edirdi.
207
 Lakin süjetli xalçalar daha 
207 
 
cazibədar idi və XVI əsrdə onların hazırlanması müxtəlif sənətlərin sintezinin 
gözəl nümunələrri hesab edilirdi. “Süjetli xalçaların əksəriyyəti tarixən 
Azərbaycanın cənub vilayətlərində, əsasən Təbrizdə hazırlanırdı. Təbrizdə süjetli 
xalçaların istehsalında çiçəklənmə XVI əsrə təsadüf edir. Dekorativ incəsənətin 
müxtəlif sahələrində çalışan ustaların və miniatürçü rəssamlarm əsas qüvvələri bu 
şəhərdə cəmlənmişdi”.
208
 Süjetli xalçalar klassik Şərq poeziyası əsasında tərtib 
edilir və həmin xalçalar üzərində poetik sətirlər yazılırdı. Azərbaycanda toxunmuş 
xalçalar “Türk xalçaları” adı ilə tanınırdı. Bu xalçalar Azərbaycanda, Yaxın və 
Orta Şərq ölkələrində məscidlərin, feodal əyanlarının və xalq məişətinin başlıca 
bəzəyinə çevrilmişdi. Təbriz xalçaçılıq sənətinin şah əsərlərindən biri “Şeyx Səfi” 
xalısı idi. Həmin xalı Ərdəbildəki Şeyx Səfı kompleksi üçün 1539-cu ildə 
hazırlanmışdır. Bu xalı 1893-cü ildə ingilislər tərəfindən Ərdəbildə satın alınmış və 
Londona göndərilmişdir.
209
 Həmin xalının uzunluğu 10,55, eni 5,35 metr, ümumi 
sahəsi 56,12 kvadratmetrdir.
210
 32 milyon ilmədən ibarət olan bu xalı nəbati 
ornamentlərlə bəzədilmişdir. Beləliklə, XVI əsrin Azərbaycan xalçaçılığı 
beynəlxalq əhəmiyyətə malik dekorativ incəsənət sahəsi idi. 
Kaşıkarlıq məmulatı günbəzlərin, alaqapıların, minarələrin və mehrabların 
bədii tərtibatında geniş tətbiq olunan material kimi İslam Şərqində yüksək inkişaf 
səviyyəsinə çatmışdı. Kaşıkarlıq memarlığın inkişafına da müəyyən təsir 
göstərmişdir. Rəngli kaşıların XV əsrdən etibarən memarlıq abidələrində geniş 
istifadə olunması daş üzərində təsvirli oymaların aradan çıxmasına səbəb oldu.
211
 
Kaşılar həndəsi, nəbati və epiqrafik ornamentlərdən ibarət idi və İran, Türkiyə, 
Orta (Mərkəzi) Asiya, Azərbaycan memarlığında XII əsrdən başlayaraq istifadə 
olunurdu. Bu məmulatın adı orta əsrlərin ən iri incəsənət mərkəzlərindən olmuş 
İranın Kaşan şəhərindən əxz edilmişdi. XVI əsr kaşıkarlığının ən gözəl nümunəsi 
Ərdəbildəki Şeyx Səfi kompleksidir. Azərbaycan kaşıkarlarından Əhmədşah 
Təbrizi, Məhəmməd Yusif və Nemətulla Bəvvab məşhur idilər. 
XVI əsrdə dekorativ sənət sahələri içərisində daşoyma sənəti, xüsusilə 
fərqlənirdi. Məzarüstü daşlar üzərində nəbati, həndəsi, süjetli rəsmlər həkk edilirdi. 
Daşoyma sənəti nümunələrinin əksəriyyətində islamaqədərki, türk motivləri 
mövcud idi. “Bu zaman incəsənətdə islamaqədərki dövrdə mövcud olmuş mövzu 
və süjetlər yenidən ön mövqelərə çıxdı. Burada insan, heyvan və quş təsvirləri 
mərkəzi yer tutur.”
212 
Azərbaycan daşoyma sənətində qoyun və at fiqurları əsas yer 
tuturdu. Belə fiqurlar XVI əsrdə daha çox hazırlanırdı.
213 
Üzərində müxtəlif süjetli 
rəsmlər olan, daşdan yonulmuş qoyun və at fiqurlarının yayıldığı ərazi çox 
genişdir. Məzarüstü daşlar müxtəlif formalarda yonulurdu (dik başdaşları, üfüqi 
şəkildə yonulmuş sənduqələr, at və qoç fiqurları) və süjetli rəsmlərlə bəzədilirdi.
214
 
Keramika sənəti, zərgərlik məmulatı istehsalı, bədii parçalar hazırlanması 
kimi sahələr Azərbaycan dekorativ incəsənəti sistemində əhəmiyyətli yer tuturdu 
və sıx qarşılıqlı təsir prosesində inkişaf edirdi. Sənətlərin sıx qarşılıqlı təsiri prosesi 
XVI əsrdə xüsusilə güclü idi və xalq kütlələrinin geniş yaradıcılığına əsaslanırdı. 
208 
 
 
§ 8.  Folklor və musiqi 
 
Xalq yaradıcılığı (folklor) Azərbaycan xalqının mənəvi həyatının əsasını 
təşkil edir. “Folklor” anlayışını ilk dəfə elmi dövriyyəyə 1845-ci ildə ingilis 
tarixçisi Vilyam Toms daxil etmişdir.
215
 Folklor abidələrinin uzun tarixi mərhələdə 
sabit qalması onun əsas yaradıcısı olan xalqın dünyabaxışının, həyat tərzinin və 
estetik zövqündəki dəyişiklikliyin ləng getməsindən irəli gəlir. Azərbaycan folklor 
janrları məhsuldar və qeyri-məhsuldar dövrlər keçirməsi ilə də səciyyəvidir. 
Azərbaycan folklorunun inkişafında XVI əsr ən məhsuldar dövr kimi səciyyəvi 
olmuşdur. Azərbaycan xalqının folkloru mifologiya ilə sıx əlaqədardır.
216
 Xalq 
yaradıcılığının ən səciyyəvi xüsusiyyəti onun sinkretizmidir. 
XVI əsrdə bir sıra dastanlar meydana gəldi. Bu əsrin II yarısında 
“Qurbani” və “Şah İsmayıl” dastanları təşəkkül tapmağa başladı. İctimai-siyasi 
ziddiyyətlərlə zəngin olan bir dövrdə dastanların artması təsadüfi hadisə deyildi. 
“Epos həmişə beynəlxalq xarakterindəki əlamətinə görə seçilir: o bir qəbilənin 
başqası ilə mübarizəsini tərənnüm edir, buna görə də həmin mübarizədən danışan 
hekayə döyüşən hər iki tərəf üçün maraqlı olur. Buradan da belə məlum olur ki, 
epos qəbilələrin toqquşmasından yaranır”.
217
 Osmanlı-Səfəvi müharibələri, daxili 
feodal çəkişmələri, sinfı mübarizə eposun zənginliyini təmin edirdi. “Dastanlar 
millətlərin din, fəzilət və qəhrəmanlıq macəralarının hekayətləridir. Dastan kökü 
tarixə dayanan və ilhamını tarixdən alan xalq ədəbiyyatı məhsuludur, xalq 
xəyalında nağıl şəklini alan tarixlərdir. Hər millətin dastanı yoxdur. Bir millətin 
dastanları ola bilməsi üçün, onun əski keçmişi və tarixində unudulmaz təbiət 
hadisələri, böyük savaşlar, köçlər, istilalar və yeni məntəqələrdə vətən qurmalar 
kimi xalq həyat və hafızəsini nəsillər boyu məşğul edən hadisələr olması 
lazımdır”.
218
 XVI əsrin ən məşhur aşıqları Sarı Aşıq və Qurbani idi. Aşıq Qurbani 
bir müddət Şah I İsmayılın sarayında fəaliyyət göstərmiş və böyük hörmət sahibi 
olmuşdur. Onun qoşma və bayatıları, xalq üslubunda yaratdığı poetik nümunələr 
sonralar “Qurbani”" dastanının əsasını təşkil etmişdir. O dövrdə Sarı Aşığın 
qoşduğu bayatılar da geniş yayılmışdı. Nəzmlə nəsrin növbələnməsi prinsipinə 
əsaslanan dastanları, əsasən aşıq yaradıcılığının məhsulu hesab edirlər. “Dastan 
janrı türk xalqlarının ədəbiyyatında da qədim və zəngin ənənələri ilə seçilir. Ancaq 
türk xalqları folklorunda dastan XVI-XVIII əsrlərdə daha çox təşəkkül 
tapmışdır”.
219
 Yaranmış dastanların yayılması, təkmilləşməsi prosesində başlıca rol 
aşıqlara məxsus idi. XV əsrədək aşıqlar “ozan” adı ilə məşhur idilərsə, XVI əsrdən 
etibarən “aşıq” sözü daha çox işlənmişdir və bu da məhəbbət dastanlarının sayının 
çoxalması ilə izan olunur.
220
 Aşıqlar üç əsas qrupa bölünürdülər. “Ustad aşıqlar, 
ifaçı aşıqlar və el aşıqları). Azərbaycan aşıqları sintetik sənətin səciyyəvi 
nümayəndələri kimi - musiqiçi, rəqqas və şair-hekayəçi rollarını eyni səviyyədə ifa 
edən sənətkarlar olmuşlar. Aşıqlar əsasən XVI əsrdə kənd mühitinin sevimlisi 
209 
 
idilər. “Xanəndələr isə əsasən fars dilində yazılmış qəzəllər və təsnifləri 
oxuduqlarına görə kəndlilər xanəndələri öz məclislərinə dəvət etməzdi. Kənd 
məclislərinin yaraşığı ya aşıqlar, ya da zurnaçılar dəstəsi olardı”.
221
 Ümumiyyətlə, 
XVI əsrdə Azərbaycan folklorunun bütün sahələrində yüksəliş nəzərə çarpırdı. 
Yaradıcılıq, ifaçılıq və qavramadan ibarət olan musiqi fəaliyyəti milli 
mədəniyyət sisteminin tərkib hissəsidir. Şərqdə (habelə Azərbaycanda) musiqi 
mədəniyyəti şifahi ənənələrə istinad edir. Azərbaycan xalqının musiqi təfəkkürü 
özünün sabitliyi ilə səciyyəvidir. Azərbaycan milli musiqisinin əsas inkişaf 
istiqamətləri xalq yaradıcılığı, ifaçılıq sənəti və aşıq yaradıcılığından ibarətdir. 
Lakin bu üç istiqamət daim bir-birini tamamlamış, biri digərinə təsir göstərmiş, 
habelə vahid sistemdə olmasına baxmayaraq, hər bir istiqamət öz orijinallığını 
saxlaya bilmişdir. XVI əsrdə də Azərbaycan musiqisi bu 3 istiqamətdə inkişaf 
edirdi. 
Azərbaycanın İslam mədəni sisteminə daxil olması onun musiqi 
mədəniyyətini zənginləşdirmişdir. Milli musiqinin “təməl daşı, onun bünövrəsi, 
onun dayaq sütunu”
222 
olan muğamat XVI əsrdə geniş yayılmış sənət növü idi. XVI 
əsrdə Azərbaycanın ən məşhur musiqi nəzəriyyəçisi Əbdüləziz Maraği (Əbdülqadir 
Marağinin nəvəsi) idi. O, “Nəqavətül-ədvar” (“Mahnıların saflaşdırılması”) adlı 
əsəri Osmanlı sultanı Süleymana (1520-1566) həsr etmişdi.
223
 Əbdüləziz Maraği 
bir sıra musiqi əsərləri yazmış, ud çalğı alətinə 2 sim artırıb onu təkmilləşdirmişdi. 
Şah sarayında, iri feodalların təşkil etdikləri məclislərdə xanəndələr muğamları ifa 
edirdilər. İfa zamanı klassik Şərq poeziyasından geniş istifadə olunurdu. “Lap 
qədim zamanlardan muğam Şərq poeziyasının yol yoldaşı olmuşdur. Muğam ifa 
olunarkən xanəndələr Nizami, Xaqani, Nəsimi, Füzuli kimi qüdrətli sənətkarların 
qəzəllərini oxumuşlar.”
224
 Xanəndələr yalnız ifaçı kimi deyil, habelə mütəfəkkir 
şairlərin ictimai-siyasi, fəlsəfı ideyalarının təbliğatçısı kimi çıxış edirdilər. Faktlar 
sübut edir ki, “Şərqdə fəlsəfə ən çox şeirlə deyilib, musiqidə çağrılıb və bu, Şərqin 
əskikliyi deyil, üstünlüyüdür. Şərqdə fəlsəfə bədiiləşib, musiqiləşib. Qərbin cild-
cild fəlsəfi kitabları var. Şərq də fəlsəfi kilablardan məhrum deyil, ancaq Şərqin 
traktatlardan fərqli fəlsəfi dünyası var ki, orada muğamlar hikmət çağırır, hikmətə 
çağırır”.
225
 XVI əsrdə muğam sənətinin fəaliyyət dairəsi məhdud idi və o, əsasən 
hakim dairələrin estetik tələbatlarını ödəyirdi. Aşıq musiqisi isə geniş xalq 
kütlələrinin yaradıcılıq məhsulu və onların esletik tələbatlarını ödəməyin qüdrətli 
vasitəsi kimi çıxış edirdi. 
Azərbaycan şəhərlərinin bir çoxunda musiqi alətləri istehsal olunurdu. 
“Şərq musiqi alətlərinin hazırlanması materiallarına və texnoloji xüsusiyyətlərinə 
əsasən qeyd etmək olar ki, bu sahədə əmək bölgüsü prosesi dərin olmuşdur. Bu 
musiqi alətləri çoxlu sayda, demək olar ki, bütün iri şəhərlərdə hazırlanırdı. 
Onlardan bəzilərinin istehsalı elə çox idi ki, bir hissəsi başqa ölkələrə ixrac 
edilirdi”.
226
 Azərbaycan XVI əsrdə də musiqi mədəniyyətinin inkişaf səviyyəsinə 
görə Yaxın və Orta Şərqdə aparıcı mövqelərdə idi. 
210 
 
 
§ 9. Fəlsəfə və elm 
 
Orta əsrlərdə fəlsəfi ideyalar başlıca olaraq dini dünyagörüşü çərçivəsində 
yaranır, təşəkkül tapır, inkişaf edir və təbliğ olunurdu. Bu baxımdan Azərbaycan 
fəlsəfəsinin orta əsrlər (feodalizm) mərhələsi də istisnalıq təşkil etmir. XVI əsrdə 
Şərqdə (habelə Azərbaycanda) ən geniş yayılmış fəlsəfi təlim təsəvvüf idi. Bu 
anlayış “Teosofiya”nın (yunan sözünün) ərəb dilinə uyğunlaşdırılmış şəklidir.
227
 
Dinin aparıcı ictimai şüur forması olduğu bir mühitdə insanın kamilliyə
 
doğru 
meyli, dünyanın mənfiliklərindən təmizlənmə yolu yalnız din məcrasında baş verə 
bilərdi. Təsəvvüf (sufilik) dini-ictimai-fəlsəfi cərəyanı insana özünütərbiyənin, 
təkmilləşmənin, “Allahın dərk olunmasının” subyekti və obyekti kimi yanaşırdı. 
Panteist ruhda olan sufılik rəsmi dini ehkamlara nisbətən insana fəal varlıq kimi 
yanaşırdı. Sufilər bəzən xristianlıqdan, bütpərəstlikdən, zərdüştilikdən, 
buddizmdən və İslam Şərqində yayılmış müxtəlif dini-fəlsəfi cərəyanlardan da bir 
sıra ideyaları mənimsəmişdilər. Sufilik dünyagörüşü üçün din sisteminə qapılıb 
qalmamaq, dünyəviliyə meyil etmək səciyyəvi idi. Beləliklə, sufilik heç bir dini 
sistemə sığmayan dünyagörüşü kimi anlaşıla bilər. Şah I İsmayılın dövründə 
sufiliyin ən güclü təlimlorindən biri olan hürufılik də ikinci dirçəliş dövrü 
keçirirdi.
228
 Şərq təsəvvüfü tarixində ən ifrat və mübariz təriqətlərdən biri olan 
hürufılik şiə ideologiyası ilə ittifaqa daxil oldu və Səfəvilər dövrünün ən çox 
himayə görən təliminə çevrildi. Hürufilər üçün səcdə obyekti qeyri-müəyyən 
obyekt deyil, konkret, gerçək, gözəl, kamilləşmə yolu sonsuz olan İnsan idi. 
Mülləq ideya (Allah) İnsanın daxili aləmindən hasil edilirdi. İdeyalar haqqındakı 
bütün mübahisələr İnsanın ətrafında cərəyan edirdi. Azərbaycanda fəlsəfi 
ideyaların başlıca mənbəyi klassik ədəbiyyatdır. Bu baxımdan Şah İsmayıl Xətai, 
Məhəmməd Füzuli, Məhəmməd Əmani və s. şairlər də istisna deyildilər. Məsələn, 
Şah İsmayıl Xətainin şeirlərindən birində deyilir: 
Əgər dərviş, əgər mirü səlatin, 
Bu beş gün dünyada mehman degilmi? 
 
Cəhanə eşq ilən üryan gələnlər,  
Gedəndə həm yenə üryan degilmi?
229
 
 
Şair-hökmdar digər şeirində yazmışdır: 
 
Bu fani ömür cahanda qalmaz,  
Bəxş et bizə ömri-cavidani.
230
 
 
Dünyəvi nemətləri tərənnüm edən Şah I İsmayıl təbii olaraq dini 
dünyagörüşünə malik olan tipik orta əsr insanıdır: 
211 
 
Allah kərimü ləmyəzəldir,  
Zati əbəd oldu, həm əzəldir,  
Var etdi cahani yox ikən ol,  
Kimsə bulamaz bu sirrə heç yol.
231
 
Məhəmməd Füzulinin poetik yaradıcılığı da dərin fəlsəfı ideyalar 
mənbəyidir. O, yüksək elmi səviyyədə yazılmış “Mətləül-etiqad” əsərinin  (ərəb 
dilində) müəllifidir. Əsərdə Aristotelin, Platonun, Empedoklun, Demokritin və 
başqa yunan filosoflarının, Ən-Nizamın fikirlərindən geniş şəkildə istifadə 
edilmişdir. Füzuli, həmçinin fars və Azərbaycan dillərində müəmmalar da tərtib 
etmişdir. O, fars dilində “Müəmmiyəti-farsi” risaləsi yazmış, əsərdə müəmmanın 
xüsusiyyətləri, onun yazılma qaydaları, növləri və açılma sirləri barədə məlumatlar 
vermişdir.
232
 
XVI əsrdə fəlsəfədə, ilahiyyatda və digər ənənəvi elmlərdə ən peşəkar 
alim İlahi Ərdəbili olmuşdur.
233
 O, XV əsrin Azərbaycan ilahiyyatçı-filosofu Seyid 
Yəhya Bakuvinin layiqli davamçısı idi. Digər Azərbaycan alimi İbrahim Şəbüstəri 
həm mahir ilahiyyatçı, təsəvvüf təliminin tədqiqatçısı, həm də ərəb dilinin gözəl 
bilicisi kimi şöhrət tapmışdır. O, Quranın bir hissəsinə təfsir də yazmışdır.
234
 
Təbabət sahəsində Əlaəddin Həkim Təbrizi, riyaziyyat sahəsində Abdulla Şeyx 
Şəbüstəri, şeirşünaslıq, əruz və qafiyə sahəsində Vəhidi Təbrizi dövrünün görkəmli 
şəxsləri idilər. 
XVI əsr Azərbaycanda tarix elminin canlanması ilə səciyyəvidir. “Tarix 
bir elm sahəsi kimi Qərbə nisbətən Şərqdə daha erkən meydana gəlmişdir. Lakin 
praqmatik bir elm kimi o, Qərbdə Şərqə nisbətən daha erkən və daha tam şəkildə 
inkişaf etmişdir”.
235
 Şərq ölkələrinin (habelə Azərbaycanın) tarix elminin inkişafı 
üçün əsasən təsvirçilik, hadisələrin mahiyyətinə dərindən varmamaq, hərbi və 
siyasi tarix problemlərinə aludəlik səciyyəvi olmuşdur. Tarix elminin inkişafı üçün 
bu səciyyəviliyi Şərqdə hərbi-siyasi proseslərin daha fəal olması ilə izah etmək 
olar. Azərbaycanda da tarix elmi sarayın himayəsi altında inkişaf edirdi ki, bu da 
onun tədqiqat təmayülünə güclü surətdə təsir göstərməyə bilməzdi. Bu baxımdan 
XVI əsrin Azərbaycan tarix elmi də istisnalıq təşkil etmirdi. 
Orta əsr şüuru keçmişə, tarixə meyilli idi.
236
 XVI əsrin Azərbaycan 
tarixçilərini də keçmiş, tarixi hadisələr daim məşğul edirdi. Müasiri olduğu dövrün 
təsvirini verən tarixçilər onu keçmişlə əlaqələndirməyə can atırdılar. Onlar öz 
əsərlərində konkret bir ölkə ilə (Azərbaycanla, Səfəvilər dövləti ilə) məhdudlaşmır, 
təsvir zamanı Yaxın və Orta Şərq regionunu əhatə etməyə çalışırdılar. Səfəvi 
hökmdarları tarixçilərə qayğı göstərir və şəxsi xidmətlərinin əsərlərdə geniş əks 
etdirilməsinə, qiymətləndirilməsinə can atırdılar. Həsənbəy Rumlu XVI əsrin 
görkəmli tarixçisi olmuşdur. Həsənbəy Rumlu uşaq ikən atasını itirmişdi. O, 
Rumlu tayfasından idi və Şah I Təhmasibin mötəbər əmirlərindən olan babası 
Sultan Rumlunun himayəsində boyümüş, Səfəvilər sarayının mükəmməl təhsil, 
tərbiyə sistemində yetişmişdi. O, Şah I Təhmasibin Gürcüstana (1546-1547), 
212 
 
Kürdüstana (1550-1551) təşkil edilmiş hərbi yürüşlərinin iştirakçısı olmuşdur.
237 
Həsənbəy Rumlu 1576-cı ilədək sarayda yaşamış, Şah II İsmayılın hakimiyyəti 
zamanı (1576-1577) isə Qum şəhərinə köçmüşdü. 1578-ci ildə hakimiyyətə çıxmış 
Məhəmməd Xudabəndə onu saraya qaytarmışdı. Həsənbəy Rumlu 12 cildlik 
“Əhsənüt-təvarix” (“Tarixlərin ən yaxşısı”)  əsərinin müəllifidir. Fars dilində 
yazılmış bu ümumtarix əsərində Teymurilər, Qaraqoyunlular, Ağqoyunlular, 
Şirvanşahlar dövləti, Səfəvilərin hakimiyyətə gəlməsi, ilk Səfəvilərin fəaliyyəti, 
dövrün hərbi-siyasi çəkişmələri, 1571-1573-cü illərin Təbriz üsyanı haqqında 
ətraflı məlumat vardır. İ.P.Petruşevski ilk dəfə həmin əsərin 12 cilddən ibarət 
olduğunu qeyd etmiş, lakin bu fikrini əsaslandırmamışdır. Ş.Fərzəliyev isə isbat 
etmişdir ki, “Əhsənüt-təvarix” əsərinin son 2 cildi (IX-X cildləri) bizə gəlib 
çatmışdır və əsər 10 cilddən ibarətdir.
238 
Ş. Fərzəliyev belə hesab edir ki, əsərin 
yalnız 10-cu cildi dövrün ilkin mənbəyi sayıla bilər. Həmin cilddə hadisələrin 
1578-ci ilə qədərki təsviri verilmişdir.
239
 Əsər Azərbaycan tarixinə aid olan yeganə 
XVI əsr mənbəsidir ki, orada Şah I Təhmasibin yarıməsrlik fəaliyyəti, dövrün 
hadisələri ətraflı surətdə təsvir edilir.
240
 Ş. Fərzəliyev qeyd edir ki, əsərin ilk səkkiz 
cildinin dövrümüzə qədər gəlib çatmamasının əsas əbəbi həmin cildlərdə qələmə 
alınmış hadisələrin başqa əsərlərdən əxz olunmasındadır.
241
 Lakin məlumdur ki, 
hər bir elmi fakt kimi Həsənbəy Rumlunun əsəri də digər tarixçilərin əsərlərinə 
istinad etməli idi. Bu, hər bir elmin inkişafının qanunauyğunluğudur. Hər bir elmi 
əsər, hər bir kəşf hər bir ixtira ümumi əməyin məhsuludur. O, əsasən müasirlərin 
əməkdaşlığına və özündən əvvəlki əsərlərin istifadəsinə istinadlanır. “Əhsənüt-
təvarix” əsərinin son iki cildində Şirvanın, Şəkinin və Cənubi Azərbaycanın tarixi 
təsvir edilmişdir. Natamam qalmış bu əsərdə siyasi sistem, iqtisadi vəziyyət, feodal 
münasibətləri, ordu haqqında ətraflı məlumatlar verilmişdir. “Həsənbəy Rumlu 
şərh etdiyi müəyyən məsələyə və siyasi hadisələrə həmişə biganə qalmamış, onları 
orta əsr tarixçilərinə xas olan seyrçi gözü ilə nəzərdən keçirməmiş, bəzən öz fikir, 
münasibətini də bildirmişdir... Həsənbəy Rumluda hadisələrə analitik yanaşma 
qabiliyyəti vardır”.
242 
Bu hal Həsənbəy Rumlu kimi tarixçi üçün təbii idi. Təhlil 
elementinin olması tarix elmi üçün zəruri şərtlərdən biridir. “Əgər tarixdən baş 
vermiş hadisənin izahı, təhlili çıxarılarsa, ondan ibrətamizlikdən məhrum olunmuş 
əyləncə qalar”.
243 
Həsənbəy Rumlu saray tarixçisi kimi təbii olaraq hakim sinfin 
mənafeyini müdafiə edir, hadisələrə bu sinfin mənafeyi baxımından yanaşırdı. 
Azərbaycan tarixçisi İsgəndərbəy Münşi (Türkman) 1560-1634-cü illərdə 
yaşamışdır.
244
 O, 1578-1587-ci illərdə Səfəvi hökmdarı Məhəmməd Xudabəndinin 
dövlət katibı (münşisi) olmuşdur. O, Şah I Abbasın dövründə də “Böyük 
katiblərdən” biri, saray tarixçisi olmuş, sarayda maliyyə işlərinə də nəzarət etmişdi. 
İsgəndər Münşi hərbi yürüşlərin və səfərlərin iştirakçısı olmuşdur. Tarixçi təqribən 
1630-cu ildə fars dilində “Tarixe-aləmaraye-Abbasi” əsərini bitirmişdır. Əsərdə 
qızılbaş tayfalarının, Səfəvilərin hakimiyyətə gəlməsi, Cəlalilər hərəkatı, Şirvanda, 
Təbrizdə, Qəzvində, Talışda, Urmiyədə, Səlmasda və Gürcüstanda baş vermiş 
213 
 
üsyanlar, Şah I Abbasın hərbi islahatları, dövlətin daxili və xarici siyasəti, 
Azərbaycanın iqtisadi-siyasi vəziyyəti, Osmanlı-Səfəvi müharibələri, Azərbaycan 
şəhərlərindən əhalinin İran vilayətlərinə köçürülməsi və s. haqqında ətraflı 
məlumatlar verilir. Müəllif XVI əsrə aid olan hadisələri hakim sinfin mövqeyindən 
təsvir etmişdir. 
XVI əsrin tarix elminin mühüm faktlarından biri naməlum müəllifın fars 
dilində yazdığı “Tarixe-şahe-İsmaile-Səfəvi” əsəridir. Əsərdə Şah I İsmayılın 
bütün həyatı, fəaliyyəti, həmin dövrün mürəkkəb ictimai-siyasi hadisələri təsvir 
edilmişdir. Əsərin adı şərti səciyyə daşıyır. Şah I İsmayılın əcdadları barədə 
məlumat əsərin giriş hissəsini təşkil edir. Anonim əsər də hakim sinfin mənafeyi 
baxımından yazılmışdır. Lakin hadisələrə obyektiv münasibət vardır.
245
 
XVI əsrin məşhur alimlərindən biri Şahqasım idi. O, habelə dövrünün 
mahir kalliqraflarından olmuşdur. Şahqasım Çaldıran döyüşündən (1514) sonra üç 
min elm, hünər, sənət və peşə sahibləri ilə birlikdə zorla İstanbula aparılmışdır. 
Şahqasım İstanbulda Osmanlı dövlətinin tarixini yazmağa başlamış, lakin əsəri 
bitirmədən 1541-ci ildə vəfat etmişdi.
246
 
Dövrün məşhur alimləri arasında Sadiqbəy Əfşar (1533-1610) seçilirdi. 
Rəssamlıqla, qrafıka ilə məşğul olmuş Sadiqbəy Əfşar “Məcməül-xəvas” əsəri ilə 
şöhrət tapmışdı. Əsər Şah I İsmayıl dövründən Şah 1 Abbas dövrünədək 480 söz 
ustasının tərcümeyi-halına həsr edilmişdir və cığatay türkcəsində yazılmışdır.
247
 O, 
eyni zamanda “Qanunüs-süvari nəqqaşi” (“Rəssamlıq qanunları”) adlı, nəzmlə 
yazılmış əsərin müəllifıdir. Mühüm bir cəhəti qeyd etmək zəruridir ki, dövrün 
Azərbaycan alimləri, mütəfəkkirləri konkret bir sahənin deyil, müxtəlif elm və 
sənət sahələrinin biliciləri idilər. Bu, orta əsr mədəni sisteminin səciyyəvi 
xüsusiyyətlərindən biri idi. 
XVI əsrdə Azərbaycan mədəni sistemi əsaslı şəkildə yeniləşdi. Mədəni 
sahədə baş verən İntibah prosesi özünü xüsusilə ədəbiyyatda, incəsənətin digər 
sahələrində (miniatür rəssamlığ, memarlıq, dekorativ-tətbiqi sənət sahələri və s.), 
Azərbaycan dilinin və ədəbi dilinin sürətli inkişafında büruzə verirdi. Bu dövrdə 
Azərbaycan mədəniyyəti regional (Yaxın və Orta Şərq) miqyasda baş vermiş 
mədəni proseslərdə də fəal mövqelərdə idi. 
 
1
Махмудов Я.М. К вопросу о взаимоотношениях государств Аккоюнлу и 
Сефевидов с европейскими странами (II половина XV- начало XVI века). 
Статья 1 // Известия АН Азерб.ССР. Серия истории, философии права, 1987, 
№3, с. 37; уеnə onun. Взаимоотношения государств Аккоюнлу и Сефевидов... 
Баку, 1991; yenə onun. Azərbaycan diplomatiyası. Bakı, 1996.  
2Ашурбейли С.Б. Экономические и культурные связи Азербайджана с 
Индией в средние века, с. 32-33. 
3
Конрад Н.И. Запад и Восток, с. 101. 
4
Заходер Б. Н. Государство Сефевидов, с. 558. 
214 
 
5
Эфендиев О.А. Азербайджанское государство Сефевидов в XVI веке, с. 282. 
6
Yenə orada, s. 74-77. 
7
Yenə orada, s. 201. 
8
История средних веков. М., 1980, с. 482. 
9
Гейдаров М.Х. Города и городское ремесло Азербайджана, с. 132. 
10
Yenə onun. Социально-экономические отношения и ремесленные 
организации в городах Азербайджана в XIII-XVII вв., с. 100 
11
Расим Эфенди. Каменная пластика Азербайджана, с. 9.  
12
Вах: Алиев Ф.М. Азербайджано-русские отношения; Ализаде А.А. 
Социально-экономическая и политическая история Азербайджана XIII-XIV 
вв.; Ближний и Средний Восток. Товарно-денежные отношения при 
феодализме. М., 1980; Беленицкий А.М. и др. Средневековый город Средней 
Азии; Большаков О.Г. Средневековый арабский город // Очерки истории 
арабской культуры V-XV вв.; Гасратян М.А.. Орешкова СР., Петросян Ю.А. 
Очерки истории Турции; Махмудов Я.М. Взаимоотношения; Новичев А.Д. 
Турция. Краткая история. М.,1965; Петросян Ю.А. Османская империя; 
Сейфеддини М. А. Монетное дело и денежное обращение в Азербайджане 
XII-XV вв. В двух
 
книгах; Туманович Н.Н. Европейские державы в 
Персидском заливе, Эволюция восточных обществ: Синтез традиционного и 
современного. М„ 1984 и т.д. 
13
Эволюция восточных обществ, с. 63. 
14
 Эфендиев О.А. Азербайджанское государство Сефевидов в XVI век с. 238. 
15
 Yenə orada, s. 239. 
16
 Книга Орудж-бека Баята Дон Жуана Персидского, с. 29. 
17
Yenə orada, s. 28. 
18
Yenə orada, s. 27-28. 
19
Гейдаров М.Х. Города и городское ремесло, с. 90. 
20
Yenə orada, s. 3. 
21
Эфендиев О.А. Азербайджанское государство Сефевидов, с. 189-190. 
22
 İbrahimov С.М. Azərbaycanın XV əsr tarixinə dair oçerklər, s. 113. 
23
Васильев Л.С. История религий Востока (Религиозно-культурные традиции 
и общество), с. 27. 
24
Anar (Rzayev). Şairin zəfəri // Şah İsmayıl Xətai. Məqalələr toplusu. Bakı, 1988, 
s. 44. 
25
Эфендиев О.А. Азербайджанское государство Сефевидов в XVI веке, с. 56. 
26
 Yenə orada, s. 55. 
27
Гейдаров М.Х. Социально-экономические отношения, с. 39. 
28
Эфендиев О.А. Азербайджанское государство Сефевидов в XVI веке, с. 39. 
29
История средних веков. М., 1980, с. 536. 
30
Гейдаров М.Х. Города и городское ремесло, с. 100. 
215 
 
31
Буниятов З.М. Ремесленники-выходцы  из Азербайджана, других областей 
Кавказа, с. 72.  
32
Ашурбейли С.Б. Экономические и культурные связи, с. 3.  
33
Kərimov Q. Şəriət və onun sosial mahiyyəti, s. 8-9.  
34
 Петрушевский И.П. Ислам в Иране в VII-XV вв., с. 147. 
35
Эфендиев О.А. Азербайджанское государство Сефевидов в XVI веке, с 57-
59.  
36
Джавахарлал Неру. Открытие Индии. Книга 1, с. 408.  
37
 Əfəndiyev O.Ə. Xətainin şəxsiyyəti // Ədəbiyyat və incəsənət, №5, 9.01.89. 
38
Джавахарлал Неру. Открытие Индии. Книга I, с. 228. 
39
Рахмани А.А. Азербайджан в конце XVI и в XVII веке (1590-1700 годы), с. 
38. 
40
Эфендиев О.А. Азербайджанское государство Сефевидов в XVI веке, с. 200; 
Рахмани А.А. Азербайджан в конце..., с. 40.  
41
Belinski V.Q. Seçilmiş əsərləri. Bakı, 1948, s. 13-14.  
42
Yenə onun. Seçilmiş məqalələri. Bakı. 1979, s. 18.  
43
Артаповский С.Н. Некоторые проблемы теории культуры, с. 60. 
44
Кулизаде З.А. Теоретические проблемы истории культуры Востока, с 60. 
45
Виноградов В.В. Проблемы литературных языков и закономерности их 
образования и развития. М., 1967, с. 44.  
46
Конрад Н.И. Запад и Восток, с. 281. 
47
Azərbaycan klassik ədəbiyyatı kitabxanası. 20 cilddə. IV cild, s. 22-23, 
48
Yenə orada, s. 24-25. 
49
 Qazi Bürhanəddin. Divan, s. 3-5. 
50
 Nəsimi. Seçilmiş əsərləri. Bakı, 1973, s. 319. 
51 
Kitabi-Dədə Qorqud. Bakı, 1988, s. 7. 
52
Hacıyev Т., Vəliyev K. Azərbaycan dili tarixi. Oçerklər və materiallar, s. 50. 
53
Azərbaycan klassik ədəbiyyatı kitabxanası. 20 cilddə. III cild, s. 20. 
54
Сумбатзаде А.С. Азербайджанцы - этногенез и формирование народа; с. 
207-227. 
55
Dəmirçizadə Ə.M. Azərbaycan ədəbi dilinin tarixi. I hissə, s. 101. 
56
Бахтин М.М. Творчество Франсуа Рабле, с. 80-81. 
57
Azərbaycan klassik ədəbiyyatı kitabxanası. 20 cilddə. I cild, s. 25. 
58
Feyzullayeva V. Xətai ədəbi irsinin tədqiq tarixindən // Şah İsmayıl 
Xətai. Məqalələr toplusu. Bakı, 1988, s. 28. 
59
Bax: Məmmədov Ə. Şah İsmayıl Xətai. Bakı, 1961. 
60
Məmmədov Ə. Şah İsmayıl Xətai əlyazmaları // Məqalələr toplusu. Bakı, 1988. s. 
122. 
61
Məhəmmədəli Tərbiyət. Danişməndani-Azərbaycan, s. 366. 
216 
 
62
Fərzəliyev Ş. Qiyasəddin Xondəmir və Həsənbəy Rumlu Şah İsmayıl 
Xətainin fərdi xüsusiyyətləri haqqında // Şah İsmayıl Xətai. Məqalələr 
toplusu. Bakı, 1988, s. 81. 
63
Əfəndiyev O.Ə. Xətainin şəxsiyyəti // Ədəbiyyat və incəsənət, 29 yanvar 1989. 
64
Anar (Rzayev). Şairin zəfəri, s. 41. 
65
Sadıqoğlu S. Azərbaycan təsəvvüfü tarixində “Səfəviyyə” və onun Xətai 
yaradıcılığında yeri // Şah İsmayıl Xətai. Məqalələr toplusu, s. 63. 
66
Şah İsmayıl Xətai. Keçmə namərd körpüsündən, s. 135. 
67
Yenə orada, s. 319. 
68
Araslı H. Şah İsmayıl Xətainin poeziyası // Şah İsmayıl Xətai. Məqalələr toplusu. 
Bakı, 1988, s. 17. 
69
Əfəndiyev O.Ə. Salnaməçi Bicən Şah İsmayıl Xətai haqqında // Şah 
İsmayıl Xətai. Məqalələr toplusu, s. 23. 
70
Şah İsmayıl Xətai. Keçmə namərd körpüsündən, s. 179. 
71
Araslı H. Şah İsmayıl Xətainin poeziyası, s. 9. 
72
Şah İsmayıl Xətai. Məqalələr toplusu, s. 4. 
73
Rüstəmova A. Xalq yaradıcılığı Xətai şeirinin qaynaqlarından biri kimi // Şah 
İsmayıl Xətai. Məqalələr toplusu, s. 96. 
74
Şah İsmayıl Xətai. Keçmə namərd körpüsündən, s. 301. 
75
Şah İsmayıl Xətai. Məqalələr toplusu, s. 50. 
76
 Məhəmmədəli Tərbiyət. Danişməndani-Azərbaycan, s. 354-355.  
77
 Rəsulzadə M.Ə. Azərbaycan Cümhuriyyəti, s. 15. 
78
Вах: Karahan Abdulkadir. Füzuli. Muhiti, hayatı ve şahsiyeti; Karaloqlu Seid 
Kamal. Türk edebiyyatı tarihi; Kölpinarlı Abdulbaqı. Füzuli divanı; Mazioqlu 
Hazibe. Füzuli-Hafiz və b.  
79
Füzuli. Seçilmiş əsərləri. 2 cilddə. II cild, s. 5-224. 
80
Dəmirçizadə Ə.M. Azərbaycan ədəbi dilinin tarixi. I hissə, s. 179.  
81 
Füzuli M. Seçilmiş əsərləri. Bakı, 1984, s. 190. 
82
Dəmirçizadə Ə.M. Azərbaycan ədəbi dilinin tarixi, s. 208.  
83
Füzuli M.  Seçilmiş əsərləri. Bakı, 1983, s. 10-11.  
84
Füzuli  M.  Seçilmiş əsərləri. 2 cilddə. II cild, s. 270-290. 
85
Füzuli M. Əsərləri. 5 cilddə. V cild. s. 69-85.  
86
Yeno orada, s. 18-68. 
87
Рзаев A.К. Очерки истории политико-правовых учений Азербайджана, с. 81. 
88
Azərbaycan klassik ədəbiyyatı kitabxanası. 20 cilddə. III cild, s. 495.  
89
Bax: Azəroğlu Balaş. Məhəmməd Əmani. Bakı, 1977.  
90
Səfərli Əliyar. XVII-ХVIII əsrlər Azərbaycan epik şeiri, s. 26.  
91
Yenə orada, s. 27. 
92
Məhəmmədəli Tərbiyət. Danişməndani-Azərbaycan, s. 405-406.  
93
Azərbaycan klassik ədəbiyyatı kitabxanası. 20 cilddə. III cild, s. 356-377. 
94
Məhəmmədəli Tərbiyət. Danişməndani-Azərbaycan, s. 298.  
217 
 
95
Эфендиев О.А. Азербайджанское государство Сефевидов в XVI веке, с. 132-
143.  
96
Yenə orada, s. 143. 
97
Azərbaycan ədəbiyyatı tarixi. 3 cilddə. I cild. s. 444.  
98
Эфендиев О.А. Азербайджанское государство Сефевидов в XVI в., с. 222 
99
Конрад Н.И. Запад и Восток, с. 282-283.  
100
Dəmirçizadə Ə.M. Azərbaycan ədəbi dilinin tarixi, s. 8.  
101
Касаткин А.А. Никколо Макьявелли как теоретик языка, с. 85.  
102 
Виноградов В.В. Проблемы литературных языков, с. 44.  
103
Hacıyev Т., Vəliyev К. Azərbaycan dili tarixi, s. 102.  
104
Султанов Т.И. Некоторые вопросы... // Тюркологический сборник. 1976. 
М.. 1978, с. 149.  
105
Эфендиев О.А. Азербайджанское государство Сефевидов в XVI веке, с. 
285.  
106
Yenə orada, s. 37. 
107
Заходер Б.Н. Государство Сефевидов, с. 558.  
108
Azərbaycan tarixi üzrə qaynaqlar. s. 184.  
109
Yenə orada, s. 184-185. 
110
Onullahi S.M. Azərbaycan dilində daha 4 sənəd // Ədəbiyyat və incəsənət, 22 
iyun, 1990, №23. 
111
Рахмани А.А. Азербайджан в конце XVI века, с. 24-38. 
112
 Dəmirçizadə Ə.M. Azərbaycan ədəbi dilinin tarixi, s. 223.  
113
Rəsulzadə M.Ə. Azərbaycan Cümhuriyyəti, s. 15.  
114
Джавахарлал Неру. Открытие Индии. Книга I, с. 32.  
115
Яблоков И.Н. Социология религии, с. 58.  
116
Васильев Л.С. История религий Востока, с. 5-6.  
117
 Гуревич А.Я. Категории средневековой, с. 139.  
118
Yenə orada.s. 223.  
119
Yenə orada. s. 5-6. 
120
Лихачев Д.С. Самое страшное - это полукультурный человек // Рабочая 
трибуна, 16 сентября 1990 г.. № 212. 
 
121
Кулизаде З.А. Закономерности развития, с. 183.  
122
Rəsulzadə M.Ə. Azərbayсan Cümhuriyyəti, s. 12.  
123
 Атеистический словарь. II издание. М., 1985, с. 492.  
124
Эфендиев О.А. Азербайджанское государство Ссфевидов в XVI веке с. 59.  
125
 Anar (Rzayev). Şairin zəfəri, s. 44.  
126
Эфендиев О.А. Азербайджанское государство Ссфевидов в XVI в, с. 57-59.  
127
 Вах: уеnə orada, s. 286-288; Fərzəliyev Ş.F. Azərbaycan XV-XVI əsrlərdə, s. 
150.  
128
Azərbaycan ədəbiyyatı tarixi. 3 cilddə. I cild, s. 309.  
129
Баллер Э.А. Преемственность, с. 4.  
218 
 
130
 Гончаренко Н.В. Духовная культура, с. 111-112. 
131
Бартольд В.В. История культурной жизни Туркестана. Сочинения. Том 2, 
часть 1. М, 1963, с. 205.  
132
Вах: Azərbaycan tarixinə dair orta əsr qaynaqlarının əksəriyyətinə.  
133
Ибрахим Эфенди Печеви. История, с. 65. 
134
Антология педагогической мысли Азербайджанской ССР, с. 13.  
135
 Şah İsmayıl Xətai. Keçmə namərd körpüsündən, s. 50.  
136
Антология педагогической мысли Азербайджанской ССР. с. 50. 
137
Рашидаддин Фазлуллах. Сборник летописей. Том III, с. 228-234.  
138
Гейдаров М.Х. Города и городское ремесло, с. 274.  
139
 Azərbaycan tarixi üzrə qaynaqlar, s. 234-235. 
140
Антология педагогической мысли Азербайджанской ССР, с. 16. 
141
Бертельс Е.Э. Низами (Творческий путь поэта), с. 16. 
142
 Azərbaycan ədəbiyyatı tarixi. 3 cilddə, I cild, s. 65. 
143
 Мец А. Мусульманский Ренессанс. II издание, с. 151-157. 
144
 Антология педагогической мысли Азербайджанской ССР, с. 18. 
145
Яковлев Г.Г. Искусство и мировые религии, с. 86.  
146
 Qiyasi С. Yaxın-uzaq ellərdə. s. 15.  
147
Хейзинга И. Осень средневековья, с. 7-8.  
148
Muradov V. Orta əsr Azərbaycan şəhərləri. s. 27.  
149
 Саламзаде А.В. Архитектура Азербайджана XVI-XIX вв., с. 63. 
150
Yenə orada. s. 67-68. 
151
Ашурбейли СБ. Государство Ширваншахов, с. 229-234.  
152
Джидди Г.А. Средневековый город Шемаха, с. 100-106.  
153
Кудрявцев А.А. Древний Дербент, с. 135-155.  
154
Qiyasi J. Yaxın-uzaq ellərdə, s. 12. 
155
Усейнов М. и др. История архитектуры Азербайджана, с. 237.  
156
Саламзаде А.В. Архитектура Азербайджана XVI-XIX вв., с. 147.  
157
Qiyasi С. Yaxın-uzaq ellərdə, s. 13. 
158
Усейнов М. и др. История архитектуры Азербайджана, с. 238.  
159
Qiyasi С. Göstərilən əsəri, s. 14.  
160
Əfəndiyev R. Azərbaycan xalq sənəti, s. 39.  
161
Qiyasi C. Göstərilən əsəri, s. 14. 
162
Muradov V. Orta əsr Azərbaycan şəhərləri, s. 92. 
163
Саламзаде А.В. Архитектура Азербайджана XVI-XIX вв., с. 15. 
164
Бретаницкий Л.С. Особенности застройки, с. 33. 
165
 Yenə orada. s. 39. 
166
Qiyasi С. Göstərilən əsəri, s. 16-54. 
167
Джавахарлал Неру. Открытие Индии. Книга 1, с. 228. 
168
Ашурбейли С.Б. Экономические и культурные связи, с. 3 
169
Qiyasi С. Göstərilən əsəri. s. 76. 
219 
 
170
Yenə orada. s. 79. 
171
Yenə orada. s. 86.  
172
Yenə orada. s. 86. 
173
Усейнов М. и др. История архитектуры Азербайджана, с. 217. 
174
Саламзаде А.В. Архитектура Азербайджана, с. 247-251. 
175
Qiyasi С. Göstərilən əsəri. s. 91. 
176
Мастера искусств об искусстве, с. 117. 
177
Токарев С.А. Религия в истории народов мира, с. 515-516. 
178
 Яковлев Е.Г. Искусство и мировые религии, с. 134. 
179
 Kərimiov К. Azərbaycan miniatürləri, s. 8. 
180
 Yenə orada, s. 12. 
181
Yenə orada, s. 8. 
182
Ашурбейли С.Б. Экономические и культурные связи, с. 25.  
183
Kərimov К. Göstərilən əsəri. s. 12.  
184
 Onullahi S.M. XIII-XVII əsrlərdə Təbriz şəhəri, s. 203. 
185
 Kərimov K. Göstərilən əsəri, s. 16. 
186 
Onullahi S.M. Göstərilən əsəri. s. 203-204. 
187
 Акимушкин О.Ф., Иванов А.А. Персидские миниатюры XVI-XVII вв., с. 
14. 
188
 Веймарн Б.В. Искусство арабских стран и Ирана VII-XVII вв., с. 127. 
189
 Kərimov К. Göstərilən əsəri, s. 6.  
190
Yenə orada, s. 6. 
191
 Nizami. Xəmsə. Miniatürlər. Bakı. 1983, s. 13. 
192
Kərimov Kərim. Göstərilən əsəri, s.18. 
193
Yenə orada, s. 26. 
194
Aslanov E. Azərbaycan miniatürünün tacı // “Qobustan” incəsənət toplusu, 
1988, № 4, s. 10. 
195
Məhəmmədəli Tərbiyət. Danişməndani-Azərbaycan, s. 280. 
196
Onullahi S.M. XIII-XVII əsrlərdə Təbriz şəhəri, s. 209. 
197
Kərimov K. Göstərilən əsəri, s. 28. 
198
Ашурбейли С.Б. Экономические и культурные связи, с. 111.  
199
Вах: Fərzəliyev Ş.F. Həsənbəy Rumlu xətt və xəttatlar haqqında // ADU-nun 
elmi əsərləri, Şərqşünaslıq. 1971, № 2, s. 45-53. 
200
Ашурбейли С.Б. Государство Ширваншахов, с. 134. 
201
Казиев А.Ю. Художественное оформление Азербайджанской рукописной 
книги XIII-XVII веков. 
202
Məhəmmədəli Tərbiyət. Danişməndani-Azərbaycan. 
203
Əfəndiyev R. Azərbaycan bədii sənətkarlığı dünya muzeylərində, s. 78. 
204
Mahmudov Y.M. Səyyahlar, kəşflər, Azərbaycan, s. 141. 
205
Гейдаров М.Х. Города и городское ремесло, с. 180. 
206
Onullahi S.M. XIII-XVII əsrlərdə Təbriz şəhəri, s. 108-109. 
220 
 
207
Əfəndiyev R. Azərbaycan xalq sənəti, s. 43. 
208
 Абдуллаева Н. Ковровое искусство Азербайджана, с. 75. 
209
Əfəndiyev R. Azərbaycan bədii sənətkarlığı dünya muzeylərində, s.75. 
210
Onullahi S.M. XIII-XVII əsrlərdə Təbriz şəhəri, s. 107. 
211
Əfəndiyev R. Azərbaycan xalq sənəti, s. 39. 
212
 Расим Эфенди. Каменная пластика Азербайджана, с. 9. 
213
Yenə orada, s. 13. 
214
Yenə orada, s. 14. 
215
Vəliyev V. Azərbaycan folkloru, s. 5. 
216
Bax: Seyidov M. Azərbaycan mifik təfəkkürünün qaynaqları; yenə onun. 
Azərbaycan xalqının soykökünü düşünərkən. 
217
Веселовский А.H. Историческая поэтика, с. 476. 
218
Cavad Heyət. Azərbaycan şifahi xalq ədəbiyyatı, s. 238-239. 
219
Səfərli Ə. XVII-XVIII əsrlər Azərbaycan epik şeiri, s. 17. 
220
Vəliyev V. Göstərilən əsəri, s. 150. 
221
Şuşinski F. Azərbaycan xalq musiqiçiləri, s. 12. 
222
Yenə orada, s. 9. 
223
Məhəmmədəli Tərbiyət. Danişməndani-Azərbaycan, s. 97. 
224
Şuşinski F. Göstərilən əsəri, s. 6. 
225
Asif Ata (Əfəndiyev). Muğam fəlsəfəsi // Yeni fikir, № 13, 4 iyun, 1990. 
226
Гейдаров М.Х. Города и городское ремесло, с. 271. 
227
Ərəb və fars sözləri lüğəti. Bakı, 1985, s. 629. 
228
Sadiqoğlu Ç. Azərbaycan təsəvvüfü tarixində “Səfəviyyə” və onun Xətai 
yaradıcılığında yeri // Şah İsmayıl Xətai. Məqalələr toplusu, s. 63. 
229
Şah İsmayıl Xətai. Keçmə namərd körpüsündən, s. 179. 
230 Yenə orada, s. 301. 
231 Yenə orada, s. 221. 
232 Füzuli M. Əsərləri. 5 cilddə. V cild. s. 7. 
233 Məhəmmədəli Tərbiyət. Danişməndani-Azərbaycan, s. 168. 
234 Yenə orada, s. 167-168. 
235 Конрад Н.И. Запад и Восток, с. 210. 
236
 Гуревич А.Я. Категории средневековой культуры, с. 113. 
237
 Fərzəliyev Ş.F. Azərbaycan XV-XVI əsrlərdə, s. 5. 
238 Yenə orada, s. 13-14. 
239 Эфендисв О.А. Азербайджанское государство Сефевидов в XVI веке, с. 20. 
240
Yenə orada, s. 21. 
241 
Fərzəliyev Ş.F. Azərbaycan XV-XVI эsrlərdə, s. 15. 
242 Yenə orada, s. 127. 
243 Шапиро А.Л. Историография с древнейших времен по XVIII век.. 
(Курс лекций), с. 29-30. 
244 Рахмани А.А. Азербайджан в конце XVI века, с. 6. 
221 
 
245
 Эфендиев О.А. Азербайджанское государство Сефевидов в XVI вв., с. 15. 
246
 Məhəmmədəli Tərbiyət. Danişməndani-Azərbaycan, s. 415.  
247
 Yenə orada. s. 281. 
 
 
 
VI FƏSİL 
 
XVII-XVIII ƏSRLƏRDƏ 
AZƏRBAYCAN MƏDƏNİYYƏTİ 
 
§ 1. Azərbaycan mədəniyyəti XVII əsrdə 
 
Dövrün ictimai-iqtisadi, siyasi mühitinə baxış: XVI əsrin sonundan 
etibarən Azərbaycanın Səfəvilər dövlətinin iqtisadi, ictimai-siyasi sistemindəki 
mövqeyi əsaslı şəkildə dəyişdi. Bu, ilk növbədə dünya miqyaslı proseslərin, Yaxın 
və Orta Şərq regionunda baş vermiş hərbi-siyasi səciyyəli hadisələrin nəticəsi idi. 
Lakin Azərbaycanın əlverişsiz ictimai-iqtisadi və siyasi şəraitə düşməsinin əsas 
mənbəyi Səfəvilər dövləti sistemindəki daxili ziddiyyətlər oldu. Azərbaycan 1639-
cu ilədək vaxtaşırı surətdə Osmanlı-Səfəvi müharibələrinin meydanı olmuşdur. 
Səfəvilər dövlətinin idarəçilik sistemində və bu sistemə yaxın olan müxtəlif siyasi, 
etnik qruplaşmalar arasında daim gedən mübarizə də mənfı nəticələrini verirdi.
1
 İlk 
növbədə qeyd olunmalıdır ki, Səfəvilər dövləti Azərbaycanda təşəkkül tapmış, 
uğurla davam etmiş etnik konsolidasiya prosesini başa çatdıra bilmədi. Bu vəzifə, 
habelə obyektiv səbəblər üzündən qeyri-mümkün idi. Müxtəlif etnosları, ictimai-
iqtisadi inkişaf səviyyəsinə görə fərqlənən ölkələrı, vilayətləri öz hüdudlarında 
birləşdirmiş Səfəvilər dövlətinin sabit inkişafı mümkün deyildi. Azərbaycan 
Səfəvilər dövləti xalqın etnik konsolidasiyası, ictimai-iqtisadi və siyasi baxımdan 
şimal, cənub vilayətlərinin inteqrasiyası prosesində əsas keyfiyyət mərhələsi idi. 
Lakin XVII əsrdə hadisələrin obyektiv inkişafının nəticələri aşkara çıxdı. XVII 
əsrdə dövlətin siyasi sərhədlərinin tez-tez dəyişməsi (xüsusilə Azərbaycan 
vilayətlərində) sabit, milli baxımdan bircinsli cəmiyyətin yaranmasına, milli 
özünüdərk elementlərinin möhkəmlənməsinə maneçilik törədirdi. 1598-ci ildə 
Səfəvilər dövlətinin paytaxtının İrana-İsfahana köçürülməsi
2
 Şah I Abbasın şəxsi 
istəyinin nəticəsi deyildi. Səfəvi hökmdarlarını doğma zəmindən-Azərbaycandan 
müvəqqəti olaraq məhrum edən obyektiv hadisənin Osmanlı ekspansiyasının rolu 
bu prosesdə həlledici olmuşdur: 1590-cı ilin İstanbul müqaviləsinə əsasən, 
Azərbaycanın başlıca vilayətləri Osmanlı dövləti sisteminə daxil edilmiş, Osmanlı 
idarə üsulu XVII əsrin əvvəllərinədək davam etmişdi.
3
 Azərbaycan Səfəvilər 
dövlətinin İran zəmininə əsaslanan siyasi vahidə çevrilməsi prosesinin əsası məhz 
bu dövrdə qoyulmuşdur. XVII əsrin əvvəllərində Azərbaycan vilayətlərində 
222 
 
Osmanlı hakimiyyəti xeyli zəiflədi. Yerli feodallar Osmanlı hakimiyyətindən xilas 
olmağın yolunu Səfəvilər dövlətinə arxalanmaqda görürdülər. XVI əsrin sonlarında 
güclənmiş cəlalilər hərəkatı da hakim sinfi narahat etməkdə idi. Bu dövrdə əsasən 
Azərbaycanda baş vermiş cəlalilər hərəkatı qonşu ölkələri (xüsusilə Osmanlı 
dövlətinin ərazisini) də əhatə etmişdi. Hərəkatın ilkin mənbəyi Osmanlı imperiyası 
zəmininə gedib çıxır və 1518-1519-cu illərdə Toqatda başlanmış üsyanın rəhbəri 
şeyx Cəlalinin adı ilə bağlıdır.
4
 Hərəkatda ən böyük üsyanlardan biri 1595-1609-cu 
illərdə baş vermiş və əsasən Kiçik Asiyanın şərq hissəsini (Anadolunu), 
Azərbaycan ərazisini əhatə etmişdi. 200 mindən artıq iştirakçısı olan üsyan 
Osmanlı hakim dairələrini bərk narahat edirdi. Səfəvi hökmdarları Azərbaycanı 
geri qaytarmaq və Osmanlı dövlətinin şərq hissəsini ələ keçirmək üçün bu 
üsyandan istifadə etməyə çalışırdılar. Üsyanın Azərbaycanda və qonşu olan 
ölkələrdə geniş yayılması fikrini ilk dəfə İ.P.Petruşevski əsaslandırmış, onun 
habelə antifeodal səciyyə daşıdığını qeyd etmişdir. Azərbaycan və kürd feodal 
əyanlarını, erməni ali ruhani dairələrini vahiməyə salmış bu üsyan
5
 öz əksini 
dövrün folklor abidəsində - “Koroğlu” dastanında da tapmışdır. Koroğlunun gerçək 
tarixi şəxsiyyət olduğunu ilk dəfə sübut etmiş tədqiqatçı İ.P.Petruşevski olmuşdur
6
. 
Dövlətin istinad etdiyi siyasi mərkəzin dəyişməsinə baxmayaraq, 
Azərbaycan Səfəvi hökmdarlarının daim diqqət mərkəzində idi. “Şah I Abbas 
Azərbaycanın geri qaytarılması fikrindən bir an da olsa, əl çəkmirdi. O, qalan 
hissənin bütün bölgələrini bir inzibati vahiddə birləşdirərək onu “Azərbaycan” 
adlandırırdı”.
7
 Şah I Abbasın hakimiyyəti illərində bu vəzifəni həyata keçirmək 
mümkün olmadı. Lakin 1639-cu ildə həmin problem tam surətdə həll edildi: 
Azərbaycan ərazisi Səfəvilər dövləti sisteminə qaytarıldı. Səfəvilər dövlətinin 
hərbi-siyasi üstünlüyünü təsbit etmiş 1612-ci il sülh müqaviləsinin əsas şərtləri 
1639-cu ilin müqaviləsində də təsdiq olundu. Tarixi ədəbiyyatda mövcud olan 
“Azərbaycanın İran hakimiyyəti altına düşməsi, şah İranı tərəfindən işğal edilməsi” 
fikri
8
 yanlış hesab olunmalıdır. Səfəvi hökmdarları İran zəmininə arxalansalar da 
(XVI əsrin sonlarından etibarən), mənşəcə azərbaycanlı (türk) idilər və Azərbaycan 
onlar üçün yad zəmin deyildi. “Azərbaycan qızılbaş dövlətinin İran Səfəvi 
dövlətinə çevrilməsi prosesi əsasən başa çatdıqdan sonra da qızılbaşlar Səfəvilər 
imperiyasının idarə olunmasında mühüm mövqeləri mühafizə etmişdilər. 
Azərbaycan imperiya tərkibində ən mühüm vilayət olaraq qalırdı. Ölkənin hakimi 
həm də bütün Səfəvi ordusunun baş komandanı idi. Azərbaycan dili isə orduda və 
şah sarayında aparıcı mövqe tuturdu. Səfəvi şahları və onların əhatəsindəkilər 
sülalənin hakimiyyətinin sonunadək Azərbaycan dilində danışırdılar. Bir sıra 
dövlət və diplomatik sənədləri hələ XVII əsrin sonunda-XVIII əsrin əvvəllərində 
də bu dildə tərtib edilirdi”
9
. Səfəvi sülaləsinə Azərbaycan əhalisinin doğma 
münasibətini İ.P.Petruşevski də isbat etmişdir. O, qeyd edirdi ki, XVII əsrin 
əvvəllərində Şah I Abbasın qoşunları Azərbaycan şəhərlərindən osmanlıları 
qovarkən şəhərlərin əhalisi bu hadisəni böyük sevinclə qarşılamışdı.
10
 Beləliklə, 
223 
 
ictimai-siyasi ziddiyyətlərin mürəkkəb məcmusuna baxmayaraq, Azərbaycanı 
Səfəvilər dövləti sistemindən ayırmaq, Səfəvilər dövlətini Azərbaycan üçün yad bir 
siyasi birlik (İran) kimi
 
təqdim etmək cəhdləri əsassızdır. 
XVII əsrdə Azərbaycanın iqtisadi həyatı Səfəvilər dövləti sisteminə bağlı 
idi. Əsrin əvvəllərində Səfəvilər dövləti Avropa ölkələri ilə iqtisadi münasibətləri 
inkişaf etdirməyə can atırdı. Bu cəhdlərin başlıca səbəbləri Böyük coğrafi 
kəşflərdən sonra Yaxın və Orta Şərq regionunun (eləcə də Azərbaycanın) dünya 
iqtisadi münasibətlər sistemindəki əhəmiyyətinin əsaslı şəkildə azalması, Osmanlı-
Səfəvi qarşıdurması idi. Həmin səbəblər nəticəsində Səfəvilər dövlətinin iqtisadi 
vəziyyəti də pisləşmişdi. Dövlətin iqtisadi sisteminin ziddiyyətli inkişafı XVII 
əsrdə daha aydın surətdə nəzərə çarpırdı. 
Kənd təsərrüfatı, sənərkarlıq və ticarət ölkənin iqtisadi həyatının əsasını 
təşkil etməkdə idi. Azərbaycanın iqtisadi potensialı zəngin olduğuna görə XVII 
əsrin əvvəllərində ölkənin iqtisadiyyatında canlanma meydana gəldi. Müharibə 
nəticəsində dağıntılara məruz qalmış Azərbaycan şəhərlərinə xüsusi diqqət 
yetirildi. 1639-cu ilin Osmanlı-Səfəvi sülh müqaviləsi Azərbaycanda siyasi 
sabitliyin başlanğıcı idi və məhz bu müqavilədən sonra ölkənin iqtisadi inkişafı 
xüsusilə intensivləşdi. Azərbaycanın Təbriz, Ərdəbil, Şamaxı, Bakı, Xoy, Marağa, 
Gəncə və Urmiyə kimi iqtisadi mərkəzləri yenidən dirçəldi. Ordubad, Təbriz 
şəhərlərinə dövlət tərəfindən vergilər sahəsində bir sıra güzəştlər edildi.
11
 XVII 
əsrin ortalarına doğru Səfəvilər dövlətinin ərazisində iqtisadi yüksəliş başlandı.
12
 
Strateji liman şəhəri olan Bakıya, Osmanlı-Səfəvi müharibələri zamanı güclü 
surətdə dağıntılara məruz qalmış Gəncəyə xüsusi qayğı göstərildi. XVII əsrin 60-cı 
illərinə doğru Azərbaycan yenidən Yaxın və Orta Şərqin ticarət, sənətkarlıq 
mərkəzlərindən birinə çevrildi. Artıq XVII əsrin 40-cı illərinin II yarısında 
Təbrizdə olmuş Osmanlı səyyahı və diplomatı Övliya Çələbi öz qeydlərində 
göstərirdi ki, bu dövrdə Təbrizdə bütün elmlərin tədris olunduğu 47 mədrəsə, 600 
ibtidai məktəb, 320 məscid, 200-dək karvansara, müxtəlif sənətkarlıq məmulatı 
satılan 7000 dükan olmuşdur.
13
 O, qeyd edirdi ki, şəhərdə 300 min, əyalətdə isə 
500 min adam yaşayır.
14
 Mərkəzi hökumət planauyğun, intensiv köçürmə siyasəti 
yeridirdi. Bu siyasət Azərbaycanın iqtisadi, mədəni potensialına mənfi təsir 
göstərirdi. Lakin buna baxmayaraq ölkənin iqtisadi inkişaf imkanları 
tükənməmişdi. Azərbaycanda ticarət fəaliyyətinin canlanmasında hind tacirlərinin 
mühüm rolu olmuşdur. Məsələn, Adam Olearinin və Jan Batist Tavernyenin 
məlumatlarına görə, Səfəvi dövlətinin ərazisində 10-12 min, Jan Batist Şardenin 
məlumatına görə isə 20 mindən artıq hind taciri fəaliyyət göstərirdi.
15
 Təbrizdə, 
Ərəşdə, Şamaxıda, Bakıda və Salyanda xeyli hind taciri vardı. XVII əsrin II 
yarısından etibarən hind tacirləri Azərbaycan və İran bazarlarında aparıcı rol 
oynamağa başladılar.
16
 İqtisadi-ticarət münasibətləri labüd olaraq Azərbaycan-
Hindistan mədəni əlaqələrinə, qarşılıqlı mədəni təsir prosesinə geniş imkanlar 
açmışdı. XVII əsrin 70-ci illərinə doğru Azərbaycanda iqtisadi durğunluq və 
224 
 
tənəzzül prosesi başlandı.
17
 Bu proseslərin nəticəsində Azərbaycan şəhərlərinin 
əhalisi azalmaq təmayülündə idi. Ölkənin ictimai-iqtisadi tənəzzülündə daxili 
səbəblər ilə yanaşı, ümumdünya əhəmiyyətli hadisənin - Böyük coğrafı kəşflər 
nəticəsində dünya ticarət yollarının istiqamətinin dəyişməsinin də mühüm rolu 
vardı. 
XVII əsrdə Azərbaycanın ictimai-siyasi və iqtisadi həyatı əsasən əlverişsiz 
olan şəraitdə inkişaf etmişdir. Bu isə öz təsirini mədəni proseslərə göstərməyə 
bilməzdi. Həmin əsrdə Azərbaycanın mədəni potensialına təsirli zərər dəymişdir. 
Bir çox şair, rəssam, xəttat, alim, dekorativ sənət xadimləri əlverişli olmayan 
ictimai-siyasi və ideoloji şərait ucbatından İrana, Osmanlı Türkiyəsinə, Hindistana, 
Orta (Mərkəzi) Asiyaya mühacirət etmiş, həmin ölkələrdə fəaliyyət göstərmişlər. 
Lakin mədəni dəyərlərin əsas yaradıcısı, subyekti olan Azərbaycan xalqı XVII 
əsrdə də öz mədəni-mənəvi imkanlarını gerçəkləşdirə bilmişdi. Belə bir cəhəti 
qeyd etmək lazımdır kı, mədəniyyətin, xüsusilə incəsənətin inkişaf səviyyəsi, onun 
keyfiyyəti mütləq dərəcədə bir ölkənin iqtisadi və siyasi səviyyəsindən asılı 
deyildir. “Ədəbiyyat, rəssamlıq və incəsənətin digər növləri, hatta iqtisadi 
baxımdan geridə qalmış ölkədə də yüksək səviyyəyə çata bilər. Lakin təbiət elmləri 
bu şəraitdə ləng inkişaf edir. Çünki sənayenin və texniki tərəqqinin ləng inkişafı bu 
elmləri inkişaf imkanlarından məhrum edir”.
18
 XVII əsrin mədəniyyəti xeyli 
mənada XVI əsrdə yaradılmış zəngin mədəni zəmin əsasında təkmilləşmək imkanı 
qazanmışdı. XVII əsrin Azərbaycan mədəniyyətinin səciyyəvi cəhəti bütün 
sahələrdə xalq yaradıcılığının geniş vüsəti, mədəni inkişafın ictimai əsasının 
genişliyi idi. 
Azərbaycan ədəbiyyatı: XVII əsrdə Azərbaycan ədəbiyyatı, əsasən 
aşağıdakı istiqamətlərdə inkişaf edirdi: 
1.   Saray çərçivəsində, hakim sinfin himayəsi şəraitində inkişaf edən ədəbi mühit; 
2. Saraydan kənarda, tacir və əsnaf mühitində tərəqqi edən ədəbi istiqamət; 
3. Ədəbi məclislər məcrasında inkişaf edən istiqamət; 
4. İctimai zəmini geniş olan, demokratik istiqamətdə inkişaf edən xalq 
yaradıcılığı; 
5. Saib Təbrizi, Rüknəddin Məsihi timsallı ədiblər. Əsasən fərdi fəaliyyət 
göstərmiş həmin şairlər digər məcralarda inkişaf edən ədəbi mühitləri əlaqələndirir. 
Azərbaycan ədəbiyyatının sistem kimi tərəqqisini təmin edirdilər. Qövsi Təbrizi də 
bu qəbildən olan ədib idi. “Bu mərhələnin əsas inkişaf meyli normanın 
dcmokratikləşməsidir. Xalq danışıq dilinə meyil şifahi ədəbiyyatın tarixi vəzifəsi 
ilə bağlıdır. Xətai həm klassik poeziya, həm də xalq şeiri janrlarında yazırdı. 
Əsrin sonlarında bu meyil xeyli güclənir. Əmani klassik janrlarla yanaşı, bayatı 
janrlarında da nümunələr yaradır. Klassik janrların özündə xəlqiləşmə gedir”.
19
 
XVII əsrdə Azərbaycan ədəbiyyatının ən güclü inkişaf edən qolu şifahi 
xalq ədəbiyyatı olmuşdur. Tükənməz inkişaf imkanları olan bu ədəbiyyat digər 
istiqamətlərə də güclü təsir göstərirdi. 
225 
 
XVII əsrin ədibləri (əsasən şairlər) öz təşəbbüsləri ilə keçirilən xüsusi 
ədəbi məclislərdə toplaşır, ədəbi mübahisələr aparırdılar. Bəzən bu cür məclislər iri 
əyanların, varlı şəhər tacirlərinin evlərində təşkil edilirdi. XVII əsrə qədərki dövrdə 
yaşamış klassik şairlərin (Firdovsi, Hafiz Şirazi, Sədi Şirazi, Xaqani Şirvani, 
Nizami, Nəsimi, Xətai, Füzuli və s.) əsərlərindən nümunələri araşdırmaq, onların 
əsərlərinə nəzirələr yazmaq bu məclislərin ən vacib cəhətlərinə çevrilmişdi. Ədəbi 
məclislərdə aparılan müzakirələr “əsərin mənasının üzərində deyil, əsasən şəkli 
xüsusiyyətləri ətrafında gedirdi”.
20
 Ədəbi məclislər peşəkar şairlərin qapalı, 
məhdud yığnağı deyildi. Şairlərdən dövrün bütün elmlərindən xəbərdar olmaq, bir 
neçə dili bilmək tələb olunurdu. Təbriz, Ərdəbil, Marağa, Şamaxı, Qəzvin 
şəhərlərində bu cür məclislər vaxtaşırı keçirilirdi. Azərbaycan ədibləri İranın 
başlıca şəhərlərində keçirilən şeir məclislərində də iştirak edirdilər. XVI əsrdən 
etibarən Azərbaycan ədəbiyyatı öz milli hüdudlarından kənara çıxmağa və artıq 
Yaxın Şərq xalqlarının şeir sənətinə yenidən təsir göstərməyə başlamışdı.
21
 
Tipoloji baxımdan İntibah mədəniyyətinin başlıca cəhətlərini özündə əks etdirən 
Azərbaycan ədəbiyyatı mənşəcə türk xalqlarının şifahi xalq yaradıcılığı ilə, rabitə 
əlaqəsi baxımından Şərq regionu xalqlarının ədəbiyyatı ilə bağlı idi. 
XVII əsrdə farsdilli ədəbiyyat dərin tənəzzül prosesini keçirməkdə idi. 
XVI əsrə qədərki dövrdə farsdilli ədəbiyyatın inkişafının başlıca mərkəzi İran-
Azərbaycan ərazisi olmuşdur. Lakin XVI əsrin əvvəllərindən başlayaraq bu 
ədəbiyyat tənəzzül mərhələsinə daxil oldu, türkdilli ədəbiyyatın yüksəlişi prosesi 
başlandı. Bu prosesləri Səfəvilər dövrünün dövlət siyasəti ilə izah etmək mümkün 
deyildir. Fars dilində yazan ədiblərin çoxusunun XVI-XVII əsrlərdə Moğollar 
dövlətinın ərazisində cəmləşməsi obyektiv səciyyə daşıyan bu prosesin labüd 
nəticəsi idi. Moğol hökmdarları farsdilli ədəbiyyatın inkişafına himayəçilik 
edirdilər.
22
 Rüknəddin Məsihi, Saib Təbrizi, İbrahim Ordubadi, Səttar Məhəmməd, 
Sadiq Təbrizi, Şərəfəddin Təbrizi, Mirzə Sahib Ordubadi, Mahmudbəy Füsuni, 
Qasımxan Kəlbəli Təbrizi, Lütfi Təbrizi, Əbdüləli Məhvi, Hacı Müzəffər Təbrizi, 
Məhəmməd Hüseynbəy, Nəzmi, Söhrab Hümai müxtəlif vaxtlarda (XVII əsr 
ərzində) Hindistanda yaşamış, poetik fəaliyyət göstərmiş Azərbaycan şairləri 
olmuşlar.
23
 Təbiidir ki, fars dilində yazmış həmin Azərbaycan şairləri hind 
poeziyasına özünəməxsus çalarlar bəxş etmişdilər. 
XVII əsrin Azərbaycan ədəbiyyatında digər bir yenilik tarixi-epik 
poemaların yaranması idi. Saib Təbrizinin “Qəndəharnamə”, Sadiqbəy Əfşarın 
“Fəthnameyi-Abbase-namedar”, (“Adlı-sanlı Abbasın fəthnaməsi”) poemaları bu 
qəbildən olmuşdur. “Sadiq bəyin “Fəthnamə”si tarixi-epik əsərlər içərisində xüsusi 
yer tutur... Həcmi üç min misradır... Bu əsərdə Şah Abbasın döyüş səfərlərindən 
danışılır”.
24
 Sadiq bəyin əsərində tarixi faktlar son dərəcədə dəqiq göstərilmişdir. 
“Fəthnamə” məsnəvi şəklində və şahın (Şah I Abbasın - red.) əmri ilə Əbülqasim 
Firdovsinin “Şahnamə”si üslubunda yazılmışdır.
25
 Saib Təbrizinin (1601-1676) 
226 
 
“Qəndəharnamə” adlanan epik poeması da məsnəvi şəklində yazılmış əsərdir. 
Əsərdə Şah II Abbasın müharibələri poetik üslubda təsvir edilmişdir. 
Mirzə Məhəmmədəli Saib Təbrizi dövrün ən məşhur şairlərindən biri 
olmuşdur. Y.E.Bertels Saib Təbrizini “XVII əsrin Hafizi” adlandırmışdır. Saibin 
atası Mirzə Əbdürrəhim tacir idi vo oğluna mükəmməl təhsil verə bilmişdi. Saib 
Təbrizinin ailəsi Şah I Abbas tərəfindən zorla İsfahana köçürülmüşdü. Saib Təbrizi 
Ərəbistan, İran, Hindistan və Osmanlı ərazilərini gəzmişdi. O, Şah II Abbasın 
dövründə (1642-1666) məliküş-şüəra ləqəbini almışdı.
26
 Saib Təbrizi saray 
daxilindəki ziddiyyətlər üzündən bir müddət Hindistanda yaşamışdır. Onun 200 
min beytdən ibarət olan yeddi divanı mövcuddur. Azərbaycan və fars dillərində 
yazmış Saib Təbrizinin “İsfahan səbkinin” (“İsfahan üslubunun”) ədəbi üslub kimi 
təşəkkülündə və inkişaf etməsində böyük xidmətləri olmuşdur.
27
 Şairin poetikaya 
dair bir neçə nəsr əsəri də vardır. Saib Təbrizinin bir sıra hikmətli sözləri xalq 
arasında geniş yayılmışdı. Onun şeir nümunələri dövlətlərarası münasibətlərdə 
qiymətli hədiyyə kimi istifadə edilirdi (Osmanlı sultanı və Moğol hökmdarları belə 
hədiyyələr almışdılar). Saib Təbrizi 25 min beytlik “Bəyaz” əsərinin müəllifidir. 
Əsərdə müxtəlif tarixi dövrlərin 800 şairinin ədəbi yaradıcılıq nümunələri, 
adları vardır.
28
 Bu əsər “Səfineyi-Saib” adı ilə də məşhur idi. Uzun müddət ərzində 
mühacirətdə yaşamış şair yazmışdı: 
Qürbətə bağlama bel, tərk eləmə tez vətəni,  
Hər quşun öz yuvası, hər kişinin öz vətəni.
29
 
Lakin Saib Təbrizinin bu arzusunun gerçəkləşməsinə XVII əsrin 
ziddiyyətli hadisələri əngəllər törətmişdir. Şair İsfahanda vəfat etmişdir. Saib 
Təbrizi ədəbiyyatda “Səbki-Hindi”nin (“Hind üslubu”nun) ən böyük nümayəndəsi 
hesab edilir. Forma gözəlliyi xatirinə poetik əsərin mənasını çətin anlaşılan bir hala 
salan “Hind üslubu” türkdilli poeziyaya o qədər də təsir göstərə bilməmişdir. 
Poeziyanın xalq üslubu bu təsirin qarşısını almış mühüm amil idi. Farsdilli 
poeziyada bir sıra yeniliklər etmiş Saib Təbrizi dərin anlama malik olan şeirlər 
yazmışdır. Şair şeirlərindən birində yazırdı: 
Arif insan hara getsə, qayıdar tez vətənə,  
Şam da bir yerdə yanar, şöləsi ətrafa uçar.
30
 
Rüknəddin Məsud Məsihi 1580-ci ildə Kaşan şəhərində, azərbaycanlı 
(türk) ailəsində anadan olmuşdur. O, 1656-cı ilədək yaşamışdır. Onun atası Şah I 
Təhmasibin və Şah I Abbasın sarayında həkim və şair kimi fəaliyyət göstərmişdi. 
Məsihi “Zabitət ül-əlac” (“Müalicə qaydaları”) adlı tibbi əsərin müəllifidir. O da 
şair və həkim kimi Şah I Abbasın sarayına dəvət olunmuşdu. Məsihi XVII əsrin 
əvvəllərindən Hindistana mühacirət etmiş, Moğol hökmdarının sarayında 
yaşamışdır. Sənətkar Hindistanda 20 il fəaliyyət göstərmişdir. O, ömrünün 
sonlarına yaxın vətənə qayıtmışdır. Şairin Azərbaycan və fars dillərində yazdığı 
əsərlərinin ümumi həcmi 100 min beytə yaxındır.
31
 Onun Azərbaycan dilində üç 
əsəri vardır: 1655-ci ildə bitirdiyi “Vərqa və Gülşa” əsəri 5000 beytdən ibarətdir.
32
 
227 
 
Məsihinin bu əsəri Şah II Abbasa həsr olunmuş və Şah Səfiyə təqdim edilmişdi.   
Onun   yazdığı “Dane və dam” (“Dənə və tələ”), “Zənbur və əsəl” (“Arı və bal”) 
əsərləri isə aşkar olunmamışdır (həmin əsərlər haqqında yalnız mənbə məlumatları 
var). Məsihinin uzun müddət ərzində fars ədəbi mühitində yaşaması onun 
nümunəvi Azərbaycan dilində əsərlər yaratmasına mane ola bilməmişdi. 
Qövsi Təbrizi XVII əsrin görkəmli Azərbaycan şairlərindən idi. Əlican 
İsmayıl oğlu (Qövsi Təbrizi) İsfahan mühitində təhsil almışdı. O, klassik Şərq 
poeziyasını mükəmməl surətdə öyrənmişdi. Ədib bir çox klassik şairlərin (xüsusilə 
Füzulinin) əsərlərinə nəzirələr də yazmışdı. Füzuli ədəbi məktəbinin tanınmış 
nümayəndəsi olan Qövsi Təbrizi də Azərbaycan və fars dillərində şeirlər yazırdı. 
Onun şeirləri lirik səciyyəyə malikdir.
33
 
Səfəvi hökmdarı Şah I Abbas 1571-ci ildə Heratda anadan olmuş, 1587-ci 
ildə taxta çıxmış, 1629-cu ildə Mazandaranda vəfat etmiş və Nəcəfdə dəfn 
edilmişdi. Mənbələrə əsasən Şah I Abbas da şeirlər yazırdı.
34
 Bu hökmdar 
Azərbaycan folklor ədəbiyyatına da biganə deyildi. “Şah I Abbas sarayın mənəvi 
ehtiyacını nəzərə alaraq, Azərbaycan xalq məsəlləri və atalar sözlərinin toplanıb 
yazıya alınması barədə xüsusi göstəriş vermişdi. Bu kitabın bir əlyazması bizə 
qədər gəlib çatmışdır”.
35
 Eyni zamanda bir sıra Azərbaycan şairlərinin əsərləri və 
folklor nümunələri fars dilinə tərcümə olunub yayılırdı. 
Digər Səfəvi hökmdarı - Şah II Abbas da (1642-1666-cı illərdə şahlıq 
etmişdir) şeirlər yazırdı.
36
 Bu, təsadüfi hal deyildi: Sarayda yaşayan, fəaliyyət 
göstərən şairlərin (xüsusilə Saib Təbrizinin) poetik təsirinin nəticəsi idi. Təbiidir ki, 
“Sani” təxəllüsü ilə yazılmış şeirlər (Şah II Abbasa məxsusdur) yüksək poetik 
nümunələr deyildi. Lakin Səfəvi hökmdarlarının şeirlər yazması faktı həmin 
dövrdə poeziyaya, ədəbiyyata olan marağın, meylin təzahürlərindən biri kimi 
diqqətəlayiqdir. 
Azərbaycan ədəbi dili: “İctimai birliyin milli  mərhələsinin amillərindən 
biri olan dil ümumiliyi”
37 
XVII əsrdə Azərbaycan xalqını sıx şəkildə birləşdirən 
gerçəklik olmuşdur. Siyasi, iqtisadi, ictimai ümumilik xalqın tarixi təkamülü 
prosesində daha çox qeyri-sabitliklə səciyyələnmişsə, dil ümumiliyi xalqı 
birləşdirən ən sabit amil idi. Orta əsrlərdə Qərbdə müxtəlif xalqları bir mədəni 
sistemdə birləşdirən vasitə latın dili idi. İntibah dövründə həmin xalq və millətlərin 
dillərinin (ingilis, fransız ispan, italyan və s.) rolu aparıcı oldu. Bu proses Şərq 
regionunda da baş vermişdir. Orta əsrlərin İslam Şərqində region xalqlarının ərəb, 
sonralar isə fars və ərəb dili vahid mədəni sistemdə birləşdirmişdi. Bu sistemdə bir 
neçə əsr ərzində inkişaf etmiş Azərbaycanda doğma dilə keçid XVI əsrdən etibarən 
sürətlənmişdi. XVII əsr Azərbaycan dilinin daha demokratik zəmində inkişafı və 
bu dilin əhəmiyyətinin artması ilə səciyyəvidir. Eyni zamanda Azərbaycan dilinin 
xüsusiləşməsi prosesi də bu əsrdən xeyli sürətləndi. 
XVII əsrdə Azərbaycan dili Səfəvilər dövlətinin həyatında ən layiqli yeri 
tuturdu. 1685-1694-cü illərdə İranda və Azərbaycanda olmuş alman alimi və 
228 
 
səyyahı Engelbert Kempfer yazırdı: “Səfəvilər sülaləsinin ana dili olan türk 
danışığı İran sarayında geniş yayılmış dildir. Bu dil ölkə əhalisinin adi danışıq 
dilindən seçilir. Türk dili saraydan tutmuş yüksək rütbəli və mötəbər şəxslərin 
evlərinə kimi yayılmışdır və nəticədə elə olmuşdur ki, şahın hörmətini qazanmaq 
istəyən hər kəs bu dildə danışır. İndi iş o yerə çatmışdır ki, başı bədəni üçün dəyərli 
olan hər kəsə türk dilini bilməmək suç (günah-red.) sayılır. Türk dili bütün Şərq 
dillərindən asandır. Türkcənin danışıq tərzindəki vüqar və səslənmə əzəməti onun 
sarayda və səltənət qəsrində yeganə danışıq dili olmasına gətirib çıxarmışdır”.
38
 
Türk (Azərbaycan) dilinin nəinki sarayda, habelə daha geniş ictimai mühitdə əsas 
ünsiyyət vasitəsi olması Səfəvi hökmdarlarının şəxsi istəyinin deyil, obyektiv 
prosesin nəticəsi idi. Azərbaycan (türk) dilinin, “bütun Şərq dillərindən asanlığı”, 
bu dilin zənginliyi obyektiv surətdə onu başlıca ünsiyyət vasitəsinə çevirmişdi. İran 
tarixçisi Nəsrulla Fəlsəfi göstərmişdir ki, Azərbaycan (türk) dili Səfəvilər 
sülaləsinin hakimiyyətdən uzaqlaşmasından sonra da (XVIII əsrin 30-cu illərindən 
sonra) sarayın rəsmi dili olmuşdur.
39
 Bu da tamamilə təbiidir (Çünki hakimiyyətə 
gəlmiş Əfşarlar da azərbaycanlı idilər). Azərbaycan dili dövlətlərarası yazışmalar 
vasitəsinə çevrilmişdi. Təqribən son 54 ildə aşkar olunmuş, Azərbaycan dilində 
tərtib edilmiş sənədin əksəriyyəti XVII əsrə aiddir.
40 
Azərbaycan ədəbi dilinin ümumxalq dili əsasında təşəkkül taparaq inkişaf 
etməsi XI-XVIII əsrlərə təsadüf edir.
41
 XVII əsrdə Azərbaycan ədəbi dili Yaxın və 
Orta Şərqin ən mükəmməl mədəni gerçəkliyi idi. Ədəbi dil ərəb və fars 
tərkiblərindən getdikcə təmizlənirdi. Həmin sadələşmə, kamillləşmə prosesinin 
başlıca mənbəyi xalq yaradıcılığı idi. Klassik üslub köhnəlmişdi. Onun 
zənginləşməsi prosesi folklor üslubunun hesabına gedirdi. XVII əsrdə Azərbaycan 
ədəbiyyatında ədəbi dilin folklor üslubu aparıcı mövqelərə keçdi, Azərbaycan 
ədəbi dilinin yeniləşməsi prosesi sürətləndi. “İlk baxışda belə görünə bilər ki, XVII 
əsr ədəbi dilində durğunluq vardır: Bir halda ki, Füzulidən irəli getmir, deməli, 
tərəqqi yoxdur. Ancaq məsələ burasındadır ki, tərəqqi olmayan yerdə dil öz əvvəlki 
səviyyəsində də dayana bilməz, dilin yaşaması onun inkişafıdır, Deməli, irəliləyiş 
yoxsa, məhvə doğru gediş var. Bu zaman Azərbaycan dili ümumünsiyyət vasitəsi 
kimi yaşayırdı. Deməli, o, tərəqqi prosesi keçmişdir. Bəs tərəqqi nədə imiş? Ədəbi 
dilin klassik üslubu tənəzzül edir, danışıq-floklor üslubu tərəqqisində davam edir 
və XVII əsrdən bu üslub ədəbi dilin inkişaf mahiyyətinə çevrilməyə, aparıcı 
təmayül hüququna düşməyə başlayır. Klassik janrların özündə xəlqiləşmə gedir”.
42
 
XVII əsrdə yazılı ədəbi dilin bədii üslub qolunda şifahi ədəbi dilin vahidləri 
çoxalmış, yazılı ədəbi dildə sadələşmə prosesi güclənmişdir.
43 
XVII əsrin məşhur 
Azərbaycan şairləri Fədai Təbrizinin və Məsihinin əsas əsərlərinin 
(“Bəxtiyarnamə” və “Vərqa və Gülşa”) lüğət tərkibinə mənsub olan azərbaycanca 
sözlərin təqribən 90 faizi müasir dilimizdə də canlı və funksional (işlək) 
sözlərdir.
44
 Beləliklə, XVII əsrdə Azərbaycan dili və ədəbi dili özünün mükəmməl 
səviyyəsinə çatmışdı.  
229 
 
Maarif: Tipik müsəlman Şərqi ölkəsi kimi XVII əsrdə də Azərbaycanda 
maarifin inkişafı dini mərkəzlərdə (məscidlər, mədrəsələr və s.) təmin edilirdi. 
Maarif sistemi əsasən Azərbaycan şəhərlərinin əhalisini əhatə edirdi. Təbriz, 
Ərdəbil, Şamaxı, Gəncə, Bakı, Marağa kimi çoxminli əhalisi olan şəhərlərdə hər 
məhəllənin bir neçə məscidi və buna müvafiq olaraq bir neçə məktəbi, mədrəsəsi) 
vardı. Kənd yerlərində isə bir məktəb adətən bir neçə kəndin maarifə olan 
tələbatını ödəyirdi. 
Azərbaycanda maarifin maddi əsası dövrün tələbləri səviyyəsində idi. 
Təqribən bütün məscidlərin və mədrəsələrin kitabxanası, əlyazmalar məcmuəsi 
vardı. XVII əsrdə Azərbaycanın ən iri kitabxanası Şeyx Səfiəddinin Ərdəbil 
məqrəbəsinə məxsus idi və bu kitabxanada ərəb, fars, türk dillərində kitablar, 
əlyazma nüsxələri toplanmışdı.
45
 1636-1638-ci illərdə Azərbaycanı səyahət etmiş 
Adam Oleari bu kitabxanada da olmuş və öz qeydlərində yazmışdı: “Biz abidəni 
gəzə-gəzə çox geniş tağ-tavanlı və qızıl suyu ilə bəzək vurulmuş məscidə oxşar bir 
salona daxil olduq… Bu salonda kitabxana yerləşirdi. Kitablar bağlı şkaflarda 
(dolablarda-red.) idi, dikinə deyil, üst-üstə qoyulmuş vəziyyətdə idi. Bu kitabların 
çoxu ərəb, bəziləri isə fars və türk dillərində idi. Onların bir hissəsi perqament, 
digəri isə kağız üzərində çox təmiz xətlə yazılmışdı. Tarixi kitabları şəkillər 
bəzəyirdi. Cildləri qırmızı dəridən idi, qızılı rəngdə gül və yarpaq təsvirləri ilə 
bəzədilmişdi”.
46
 Adam Oleari Ərdəbil şəhərində 2 ay qalmış və şəhərin maarif 
potensialına dair daha dəqiq məlumatlar vermişdir. 1670-1672-ci illərdə 
Azərbaycanın Dərbənd, Şamaxı və Ərdəbil şəhərlərində yaşamış holland səyyahı 
Yan Streys (1630-1694) Ərdəbildəki Şah kitabxanasını belə təsvir etmişdir. “Sonra 
biz kitabxanaya getdik. Bu, bir dənə də sütunu olmayan böyük binadır. Orada 
kitablar rəflərdə bir-birinin üzərinə qoyulmuşdu, onların bəzilərinin üz qabıqları 
qızılı və gümüşü parçalara tutulmuşdu… Bu kitabxana zalından Şah Abbasın 
buyruğu ilə gümüşə tutulmuş qapı mətbəxə aparıb çıxarır. Burada hər şey bəzəkli 
və xoşagələndir…Bu mətbəxdə hər gün min nəfər: ruhani, rahib, dərviş və kasıblar 
üçün xörək bişirilir. Bu, gündə üç dəfə təkrar olunur”.
47
 Holland səyyahının 
məlumatı sübut edir ki, Şeyx Səfi kompleksi yalnız xatirə obyekti deyil, maarif,  
ibadət və xeyriyyə təbdirlərinin keçirildiyi yer olmuşdur. XVII əsrdə maarifin 
inkişafı, mədrəsələr və məktəblər şəbəkəsinin artması, şiəliyin rəsmi dövlət 
məzhəbi elan edilməsindən sonra şiəliyə dair bir çox əsərlərin yazılması və onların 
təbliğinə olan tələbat labüd olaraq kitab işinin tərəqqisinə təkan vermişdi. 
Kitabların hazırlanması ustalardan xeyli zəhmət və xüsusi məharət tələb edirdi. 
Çətinliklə hazırlanmış müxtəlif məzmunlu kitablar nadir incəsənət nümunəsi hesab 
olunurdu. Kitab hazırlayan ustalar eyni zamanda xəttat, katib, cildçi, miniatürçü 
rəssam vəzifələrini yerinə yetirməli olurdular. Təbrizdə xüsusi kitab mağazası 
vardı.
48
 Lakin baha qiymətə olan kitabları almaq əhalinin əksəriyyəti üçün qeyri-
mümkün idi. Artan tələbatı ödəmək üçün Səfəvi hökmdarları da çarələr arayırdılar. 
Məsələn, XVII əsrin II yarısında Şah II Abbasın dövründə Qərbi Avropadan 
230 
 
mətbəə avadanlığı idxal etmək cəhdləri oldu, lakin Şah II Abbasın vəfatı və 
avadanlıq üçün tələb olunan vəsaitin çatışmaması həmin niyyəti alt-üst etdi.
49
 
Azərbaycan şəhərlərinin maarif imkanları xarici səyyahların diqqətini 
xüsusilə cəlb edirdi. Osmanlı diplomatı və səyahətçisi Övliya Çələbi (1611-1682) 
1646-1648-ci illərdə Azərbaycanda olmuş, Təbriz şəhərinin maarif potensialı 
haqqında yazmışdır: “Təbrizdə 47-yə yaxın mədrəsə var. Onlar abad tədris 
müəssisələridir. Orada müxtəlif elmlər öyrənilir və bir çox tanınmış müəllimlər 
işləyir. Ən böyük mədrəsə Şahi-Cahan mədrəsəsidir…Uşaqlar üçün məktəblər: 
şəhərdə 600-ə qədər belə öyrətmə evi var. Şeyx Həqqi, Həsən Meymandi, Nağı 
xan, Sultan Həsən, Sultan Yaqub adını daşıyan məktəblərdə müəllimlərə xələt 
bağışlayırlar… Heç bir ölkədə burada olduğu qədər gözəl ustalar-naxış vuranlar, 
rəssamlar, zərgərlər, dərzilər yoxdur”.
50
 Səyyah şəhərdə 320 məscidin olduğunu da 
qeyd etmişdir. Şamaxıda olmuş bu Osmanlı səyyahı yazırdı: “Özdəmirzadə 
məscidi indi mədrəsəyə çevrilmişdir. Burada şəhər müftisi dərs deyir. Bundan 
başqa daha 7 mədrəsə, Şah Xudabəndəyə məxsus olan və yanında öz ictimai 
yeməkxanası olan imarət, 40-a qədər məktəb və 7 gözəl hamam vardır”.
51 
Övliya 
Çələbinin məlumatına görə, Şamaxıda 70-dək məscid olmuşdur.
52
 Şəhərlərin tədris 
müəssisələrində astronomiya, riyaziyyat, dini-fəlsəfi təlimlər və s. dair biliklər də 
verilirdi. 1637-ci ilin fevralında Şamaxıda olmuş Adam Oleari tədris prosesini belə 
təsvir etmişdir: “Mən bizim bir neçə adamla birlikdə bazarın yaxınlığında yerləşən, 
quruluşca çox yaxşı tikilmiş və hər hansı fəlsəfə məktəbinə bənzəyən, çoxlu giriş 
və hücrəsi olan bir binanın həyətindən keçdik. Burada əllərində kitab tutmuş bir 
çox gəzişən və ya oturmuş yaşlı və azyaşlı adamları gördükdə buranın nə olduğunu 
soruşub öyrəndik ki, bu mədrəsədir, yəni gimnaziya və ya Akademiyadır… Elə 
həmin günlərdəcə başqa bir yerə-yaşadığım mehmanxananın yaxınlığında olan bir 
məscidə və ya məbədə getdim ki, görüm onlar öz cavanlarını və uşaqlarını necə və 
hansı üsullarla oxudurlar. Uşaqlar divarın dibi ilə dövrə vurub oturmuşdular. Molla 
isə bir neçə yaşlı adamla ortalıqda, geniş bir yerdə əyləşmişdi… Molla gözəl 
hərflərlə yazılmış Quranı əlində tutmuşdu. Orada həm də Xəlil Münəccim adlı 65 
yaşlı qoca,  hicazlı bir ərəb astronom da vardı. O, bəzi şagirdlərə ərəb dilində 
Evklidi öyrədirdi”.
53
 Təbiidir ki, Azəbaycanın digər, daha iri şəhərlərində maarifin 
inkişafı daha vüsətli olmuşdur. Azərbaycan müsəlman maarif sistemini təqlid edən 
ölkə deyildi, bu sistemdə aparıcı mövqedə dururdu. Azərbaycanda məktəblərin və 
mədrəsələrin fəaliyyət təcrübəsi hələ XIV əsrin Azərbaycan tarixçisi Məhəmməd 
Hinduşah Naxçıvaninin “Dəstur əl-katib” (“Katib üçün rəhbərlik”) adlı əsərində 
ümumiləşdirilmişdi
54
. Ərəb və fars dillərinin tədrisi, Quranın mükəmməl 
öyrədilməsi məktəblərin və mədrəsələrin öyrətmə obyekti kimi XVII əsrdə də 
mərkəzi yeri tutmaqda idi. XVII əsrin Azərbaycan maarif xadimləri yalnız vətəndə 
fəaliyyət göstərməklə məhdudlaşmırdılar. Mirzə Məhəmməd Məczub Təbrizi, 
“İman”ləqəbli Molla Mömin, Mirəli Nağı Ərdəbili, Mövlana Ələkbər Şirvani, 
231 
 
Molla Əliqulu Xalxali, Mirzə Ordubadi müntəzəm olaraq Məşhəddə, İran 
vilayətlərində, İsfahanda, Hindistanda müxtəlif mühazirələrlə çıxış edirdilər
55
. 
Yusif Məhəmmədcan oğlu Qarabaği Osmanlı işğalı dövründə ölkəni tərk 
etmiş, Orta (Mərkəzi) Asiyada məskən salmışdı. Filosof, hüquqşünas olan Yusif 
Qarabaği Səmərqənd və Buxara şəhərlərində yaşamış, ərəb və fars dillərində bir 
neçə mühüm əsər yazmışdı. Onun əsərlərindən bəziləri uzun müddət ərzində Orta 
(Mərkəzi) Asiya mədrəsələrində vacib tədris vəsaiti kimi istifadə edilirdi
56
. 
Memarlıq: XVI əsrin sonu-XVII əsrin əvvəllərində daxili və xarici 
əhəmiyyətli obyektiv amillərin təsiri altında Azərbaycan memarlığının inkişaf 
zəmini dəyişdi. XVII əsrdə şəhərsalma tədbirləri ölkənin cənub vilayətlərində 
xüsusi intensivliklə həyata keçirilirdi
57
. Eyni zamanda Azərbaycan şəhərlərinin 
cənub istiqaməti əsasında memarlıq inkişafı XVII əsrin səciyyəvi cəhəti idi. “XVII 
əsr bir sıra şəhərlərin xeyli inkişafı, bu şəhərlərdə iri mərkəzi komplekslərin 
yaradılması ilə seçilir. Bu dövrdə şəhərin mərkəzi onun ticarət hissəsinə can atır. 
Bir sıra hallarda hakimlərin qala və imarətləri öz əhəmiyyətini itirdi. Bir sıra 
şəhərlərin baş küçələri məhz XVII əsrdə meydana gəldi. Bu baxımdan Bakı 
səciyyəvi nümunə ola bilər. Əgər XV əsrdə şəhərin mərkəzi bilavasitə Şirvanşahlar 
sarayının yanında idisə, XVII əsrdə karvansara və bazarların yerləşdiyi ərazi 
şəhərin mərkəzinə çevrildi”.
58
 Əgər Şimali Azərbaycan şəhərlərinin əksəriyyətinin 
memarlıq baxımından tərəqqisi ölkənin cənub vilayətlərinə istiqamətli idisə, cənubi 
Azərbaycan vilayətlərində olan şəhərlərin memarlıq inkişafı Səfəvilər dövləti 
ərazisinin cənubuna (İran vilayətlərinə) istiqamətlənmişdi. Bu, dünya ticarət 
yollarının dəyişməsi kimi bir obyektiv prosesin memarlığın inkişafına güclü 
təsirinin təzahürü idi. 
İslam Şərqinin memarlıq sistemində dini təyinatlı binalar xüsusi yer tutur. 
XVII əsr Azərbaycanda dini funksiyaları həyata keçirən binaların xüsusi 
intensivliklə inşası ilə səciyyəvidir. Bu cür tikinti işləri ölkənin cənubunda daha 
geniş şəkildə aparılmışdır. Lakin Abşeron yarımadasında da XVII əsrdə bir çox 
məscidlər inşa olunmuşdu.
59
 Ərdəbildəki Şeyx Səfi kompleksi dini - xatirə 
komplekslərinin nadir incilərindən idi və XVII əsrdə də bu kompleksin memarlıq 
təkamülü davam edirdi. Osmanlı-Səfəvi müharibələrindən zərər çəkməməsi bu 
abidənin inkişafının uğurlu davamını təmin etmişdir. Bütün XVII əsr ərzində 
Ərdəbilin mədəni mərkəz kimi inkişaf dinamikası, onun əhalisinin sayının əsasən 
sabit qalması (50 min nəfər) Səfəvi şahlarına Şeyx Səfi kompleksinə xüsusi fikir 
vermək üçün əlverişli imkanlar yaratmışdı. Müxtəlif təyinatlı binalardan ibarət olan 
bu kompleks
60
 müsəlman Şərqinin ən məşhur ibadət, maarif, xeyriyyə, ziyarət 
obyekti idi. 
Karvansara, ovdan, körpü, hamam və s. kimi ticarət, ictimai əhəmiyyətli 
obyektlərin tikintisi XVII əsrdə də davam etdirilmişdir. Dövlətin cənub ərazilərinin 
ictimai-iqtisadi imkanlarına istinad etməyə çalışan Səfəvi hökmdarları (xüsusilə 
Şah I Abbas) anlamışdı ki, bu potensial kifayət deyildir. Buna görə də Şah I Abbas 
232 
 
Azərbaycandan xeyli sənətkarı və memarı İsfahana köçürdü. O, köçürülənlər üçün 
paytaxtda xüsusi məhəllə tikdirdi. Əvvəllər zorla həyata keçirilən köçürmə tədbiri 
sonralar təbii miqrasiya prosesinə çevrildi. Müxtəlif təyinatlı binaların tikintisində 
və onların bədii tərtibatında Azərbaycan memarları, nəqqaşları, həkkakları və 
xəttatları fəal surətdə iştirak edirdilər. Molla Abdulla Təbrizi, Əbdüllətif Təbrizi və 
Əlirza Abbasi bu fəaliyyətdə daha məşhur və mahir idilər. Avropa səyyahlarının 
əksəriyyəti Səfəvilər dövründə İsfahanın London və Paris kimi şəhərlərlə 
müqayisəsinin mümkünlüyünü qeyd edirdilər. İsfahanın memarlıq baxımından 
inkişafına Azərbaycan memarlıq məktəbinin həlledici təsiri məhz XVII əsrdə aydın 
nəzərə çarpırdı. “Bu şəhərin simasının təşəkkülündə Əbdülbaqi Təbrizi, Yusif Ağa 
Ərdəbili, Əlirza Abbasi kimi məşhur Azərbaycan sənətkarlarının da layiqli rolu 
olmuşdur”.
61 
Ümumiyyətlə, “XVII əsrin İsfahan memarlığının əsasında Təbriz 
memarlıq məktəbi ənənələri dayanır”.
62
 
Təbriz XVII əsrdə də Azərbaycan memarlığının başlıca inkişaf 
mərkəzlərindən ümdəsi idi. XVII əsrin ortalarında Təbrizdə 250 məscid, 47 
mədrəsə, 300 karvansara, 15 min dükan vardı.
63
 XVII əsrin 60-cı illərinin sonunda 
– 70-ci illərinin əvvəllərində Təbriz öz sahəsinə, əzəmətinə, sərvəti, ticarəti və 
əhalisinin sayına görə Səfəvi dövlətinin ikinci şəhəri idi və şəhərdə 500 min nəfər 
yaşayırdı.
64
 Osmanlı səyyahı İbrahim Əfəndi Peçevi isə “Şəhərin özündə 19 came 
məscidinin, insan qəlbini riqqətə gətirən fəvvarəli 21 hamamın, 200 karvansaranın, 
12 min köşkə malik olan bəzəkli bazarların, saysız bağ və xiyabanların olduğunu 
göstərirdi”.
65
 
XVII əsrin 20-ci illərində Şamaxıda 4 min nəfər yaşayırdı. Əsrin 40-cı 
illərində isə baş vermiş zəlzələlər şəhəri viran etmişdi. Həmin dövrdə Şamaxıda 23 
məhəllə və buna müvafiq olaraq 23 məscid olmuşdur.
66
 Şəhərin memarlıq simasını 
təmsil edən bu obyektlərin az hissəsi XVII əsrdə tikilmişdi. 
Şəkinin XVII əsr memarlığı da müəyyən əhəmiyyətə malik idi. Övliya 
Çələbinin verdiyi məlumata görə, daşdan tikilmiş gözəl Şəki qalası təpəlikdə 
yerləşirdi. Qalanın “Şirvan” və “Gəncə” adlanan iki darvazası vardı. Şəhərdə 3 min 
ev, 7 məscid vardı ki, bu məscidlərdən bazar meydanında yerləşən Mirzə Əli 
məscidi və qaladakı iki məscid daha çox diqqəti cəlb edirdi. Şəhərin karvansaraları, 
hamamları və kiçik bazarı var idi. XVII əsrdə Şəki şəhərində 20 min nəfərin 
yaşadığı ehtimal edilir.
67
 Bakı, Dərbənd, Gəncə, Qəbələ və digər XVII əsr şəhərləri 
əhalisinin sayının çox olmamasına baxmayaraq, memarlıq baxımından bitkin, 
kamil şəhərlər idi. 
XVII əsrdə fəaliyyət göstərmiş Azərbaycan memarları arasında Şeyx 
Bəhaəddin, Nadir Əli, Şeyx Şərif İbn Şeyx Abid, Bürhan Tahir, Pərviz, Murad Əli, 
Əbdüləzimi ibn Əmirəli xüsusilə məşhur idilər.
68
 Əsrin sonlarına doğru 
Azərbaycan ərazisində memarlıq öz inkişafının yüksək səviyyəsində olmuşdur.
69
 
XVII əsr Hindistan-Azərbaycan memarlıq əlaqələrinin güclənməsi ilə 
səciyyəvi idi. Azərbaycan memarlarının Hindistana köçməsinin başlıca səbəbləri 
233 
 
ölkədə hərbi-siyasi, ictimai-ideoloji şəraitin qeyri-qənaətbəxş olması və Moğol 
imperiyasında incəsənətin inkişafı üçün əlverişli şəraitin mövcudluğu olmuşdu. 
“Hindistanda özündə hind amallarını və İran motivlərini birləşdirən yeni 
memarlığın yaranması”
70
 xeyli mənada Moğol-Səfəvi mədəni münasibətlərinin 
nəticəsi idi. 1630-1652-ci illər ərzində Aqrada inşa edilmiş Tac-Mahal məqbərəsi
71
 
Azərbaycan və Hindistan memarlarının əməkdaşlığının nadir incisidir. Şah 
Cahanın həyat yoldaşı Mümtaz Mahal üçün nəzərdə tutulmuş bu məqbərənin 
tikintisində 20 min adam iştirak etmişdi. Ağ mərmərdən inşa olunmuş Tac-Mahal 
məqbərəsi “dünyanın səkkizinci möcürəsi” hesab edilir. Tac-Mahal məqbərəsinin 
baş memarı türk Məhəmməd İsa Əfəndi olmuşdur. “Tac-Mahalın memarı İsa 
Əfəndi bu şah əsərində Ağa Mirəyin Hindistana gətirdiyi Səfəvi, eləcə də yerli 
Hind – Racputan və özünün elçisi olduğu Osmanlı türk memarlığı ənənələrini 
gözəl bir ahəngdə birləşdirmişdir. Belə bir qeyri-adi sintezdən dünya incəsənətinin 
ən nadir incilərindən biri – Tac-Mahal yaranmışdır”.
72
 XVII əsrdə Dehlidə tikilmiş 
Cümə məscidinin, Lahordakı Badşahi məscidinin bir çox elementlərində də 
Azərbaycan memarlıq ənənələrinin təsiri vardır. Daha bir Azərbaycan memarı Əbu 
Məhəmməd Təbrizi XVII əsrdə Hindistanın Malva adasında məscid inşa etmişdi və 
memarın türbəsi indiyədək məscidin yanındadır.
73
 
Beləliklə, XVII əsrdə də Azərbaycan memarlığı İslam Şərqinin aparıcı 
memarlıq mərkəzlərindən olmuşdur. Azərbaycan memarlığı nəinki milli tələbatı 
dəyirdi, habelə regional (İslam Şərqi) tələbatın ödənilməsi vəzifəsini uğurla yerinə 
yetirirdi. 
Təsviri incəsənət və xəttatlıq: XVII əsr Azərbaycanda miniatür sənətinin 
inkişafı üçün əlverişli olmayan şəraitlə səciyyəvidir. “Bu vaxtdan etibarən yerli 
sənət məktəblərinin fəaliyyətlərində durğunluq yaranır, qüdrətli Təbriz məktəbinin 
qiymətli bədii ənənələrinin uzun sürən unudulma prosesi başlanır. XVIII əsrdə 
tamamilə tənəzzül edən boyakarlıq sənəti XIX əsrin II yarısından etibarən yenidən 
dirçəlməyə başlayır”.
74
 Ölkə daxilində miniatür rəssamlığının inkişafına əngəl 
törədən hərbi-siyasi, ideoloji amillər XVI əsrdə də mövcud idi. Məsələn, 
“hakimiyyətinin ilk dövründə rəssamlığa maraq göstərmiş Şah I Təhmasib 1557-ci 
ildə tövbə fərmanı verdi və bu fərmana əsasən rəssamlıq emalatxanaları sənətinin 
inkişafı üçün əlverişli dağıdıldı”.
75
 Emalatxanalarda çalışan rəssamlar öz işlərindən 
kənar edildilər, miniatürçü rəssamların əksəriyyəti Hindistana qaçmalı oldu. Lakin 
Şah I Təhmasibin bu subyektiv tədbiri zəngin ənənələri olan miniatür rəssamlığının 
Azərbaycanda və İranda inkişafının qarşısını ala bilmədi. XVI əsrin sonunda – 
XVII əsrin əvvəllərində işğal altında olmuş Təbrizdən rəssamların əksəriyyətinin 
Osmanlı paytaxtına – İstambula aparılması Azərbaycanda miniatür sənətinin 
inkişaf potensialını azaltdı. 
XVII əsrdə Azərbaycan miniatür sənəti Yaxın və Orta Şərqdə şöhrət 
tapmış Təbriz məktəbinin ənənələri əsasında inkişaf etmişdir. Lakin qeyd etmək 
lazımdır ki, bu dövrdə Azərbaycan rəssamlarının çoxusu Osmanlı, Moğol, Mərkəzi 
234 
 
Asiya, İran ərazilərində yaranmış miniatür məktəbi İranda, Türkiyədə, Hindistanda 
və Mərkəzi Asiyada milli miniatür mərkəzlərində çalışırdı. Təbriz İranda, 
Türkiyədə, Hindistanda və Mərkəzi Asiyada milli miniatür mərkəzlərinin 
yaranmasında həlledici rol oynamaqla
76
 yanaşı, həmin mərkəzlərin təşəkkülü və 
inkişafı prosesini də təmin etmişdir. Şərq “təsviri incəsənətində, xüsusilə 
miniatürdə dünyanın bədii baxımdan qavranılmasının yeni, ali mərhələsinə keçid 
təmayülü vardı. Bu təmayül XVI-XVII əsrlərin Qərbi Avropa incəsənətində baş 
vermiş təmayüllə səsləşirdi”.
77
 Azərbaycan rəssamları İntibah təmayüllü 
yaradıcılıqlarını XVII əsrdə İsfahanda davam etdirmişlər. 
Təbriz rəssamlıq məktəbinin nümayəndələri Səfəvi sarayı nəzdindəki 
kitabxanada cəmləşmişdilər. Onlar İsfahan miniatür məktəbinin əsasını qoymuş və 
Azərbaycan rəssamlığının yeni formada inkişafını təmin etmişlər. Azərbaycan 
rəssamları Qəzvin, Şiraz, Məşhəd və Moğol miniatür məktəblərinin aparıcı qüvvəsi 
idilər. Moğol hökmdarlarının saray kitabxanası bu cəhətdən daha əhəmiyyətli idi. 
Burada Əmir Həmzə dastanına 360 miniatür çəkmək üçün Kəmaləddin Behzad 
məktəbinin 50 rəssamı cəlb olunmuşdu.
78
 XVII əsrin əvvəllərində Moğol saray 
kitabxanasında çalışan 145 miniatürçü rəssamın əksəriyyəti türk (azərbaycanlı), 
fars və Orta (Mərkəzi) Asiyalı idi. Əmir Seyidəli Təbrizi (Cüdai) dövrün məşhur 
miniatürçü rəssamı idi və XVII əsrin əvvəllərində Hindistana mühacirət etmişdi. 
Moğol sarayında güclü nüfuza sahib olan Seyidəli Təbrizi “Nadirülmülk” ləqəbi 
almış, əmir vəzifəsinədək yüksəldilmişdi. O, Əmir Həmzə dastanına 16 məşhur 
miniatür həsr etmişdir. Lakin onun hər miniatürü məcmuə səciyyəsi daşıyırdı. 
Cüdai çəkdiyi rəsmlərin hər cildini bir sandığa yığmışdı. Hər bir miniatür iri 
ölçülərə malik olması ilə seçilirdi (təxminən I metr uzunluğunda). “Cüdainin 
miniatürləri Maninin və Kəmaləddin Behzadın əsərlərini xatırladır”.
79
 Əmir 
Seyidəli Təbrizi (Cüdai)  portret rəssamlığında da mahir idi. Sadiq bəy Əfşar XVII 
əsrin əvvəllərində də miniatürçü rəssam, kalliqraf, alim kimi fəaliyyət göstərmişdir. 
O, Şah I Abbasın dövründə saray kitabxanasının müdiri idi. Onun əsəri
80
 rəssamlıq 
qanunları haqqındadır və XVII əsrdə tədris vəsaiti kimi əhəmiyyətli idi. 
Xəttatlığın bir çox incəsənət sahələrinə güclü təsiri XVII əsrdə də aydın 
nəzərə çarpırdı. Mir Abdulbaqi Danişmənd, Əli Rza Təbrizi (Abbasi), Mir İmad 
Qəzvini və Məhəmməd Mömin Təbrizi bu dövrün ən məşhur xəttatları olmuşlar. 
Dekorativ və tətbiqi sənət sahələri: İslam regionuna daxil olan bir ölkə 
kimi Azərbaycanda da nəbati, qrafik, həndəsi ornamentlərə əsaslanan dekorativ-
tətbiqi sənətlər sistemi təşəkkül tapmışdı. Lakin İslamın dekorativ-tətbiqi sənətə 
təsir prosesi xeyli uzanmış, bəzi sahələrə isə heç bir təsir göstərə bilməmişdi. 
“Azərbaycanda islamiyyətlə bağlı olan, dini xarakter daşıyan adət-ənənələr sənətdə 
çox sonralar, yəni bir neçə əsrdən sonra özünü az-çox büruzə verməyə başlamışdır. 
Araşdırmalar göstərir ki, Azərbaycan sənətkarlığına, onun bədii xüsusiyyət və 
məzmununa İslam dininin təsiri də hər yerdə bir olmamışdır. Bu təsir şəhər 
yerlərində nisbətən güclü olmuşdur. Ucqar, dağlıq olan yerlərdə isə İslam dini 
235 
 
sənətə heç bir təsir göstərə bilməmişdir”.
81
 Bu isə onunla əlaqədardır ki, 
Azərbaycan İslam-ərəb mədəniyyəti sisteminə islamaqədərki mədəni dəyərləri ilə 
daxil olmuşdu və bu dəyərlər xalqın mədəni təkamül prosesində mütərəqqi, zəruri 
element kimi mühafizə edilirdi. ABŞ tədqiqatçısı B.Roulend haqlı olaraq qeyd 
edirdi: “Şərqin və habelə Qərbin incəsənətini ifadə tipinə görə iki növə ayırmaq 
olar: Ənənə ilə bağlı olan və onunla bağlı olmayan incəsənət”.
82 
XVII əsrdə 
feodalizm üçün səciyyəvi olan cəhət-sənətlə incəsənətin sıx əlaqəsi özünü xüsüsi 
vüsətlə büruzə vermişdir. “Azərbaycan dekorativ-tətbiqi sənəti tarixində bu dövrdə 
ilk dəfə olaraq insan təsviri qabarıq bir şəkildə ön plana çıxır”.
83 
Geniş xalq 
kütlələri arasında tanınmış klassik Şərq şairlərinin (Firdovsinin, Hafizin, Sədi 
Şirazinin, Nizaminin, Xaqaninin, Nəsiminin, Xətainin və Füzulinin) əsərlərindən 
əxz edilmiş süjetlər, gerçək məişət səhnələri hazırlanan sənət məmulatının üzvi 
bəzəyinə çevrilmişdi. Keramika məmulatı, toxunan xalça və parçalar artıq yalnız 
məişət obyekti deyildi, onlar incəsənət əsəri nümunələri hesab edilirdi. 
Kaşıkarlıq XVII əsrdə uğurla inkişaf edən sənət sahələrindən biri 
olmuşdur. Kaşı məmulatının üzərində qabarıq və batıq surətdə nəbati və qrafik 
naxışlar həkk edilirdi. Kaşılar mavi, yaşıl, ağ, firuzəyi rənglərlə boyanırdı. Həkk 
edilmiş yazılar isə Qurandan və klassik poeziyadan əxz edilmiş dini mahiyyətli 
sözlər idi. “Kaşılarda təsadüf olunan şeirlərin əksəriyyəti Xaqani Şirvaniyə və 
Cəlaləddin Rumiyə məxsusdur”.
84
 Kaşılar başlıca olaraq dördkünc, səkkizbucaqlı, 
xaçvari və s. formalarda hazırlanırdı. 
Dekorativ, süjetli parçalar hazırlanması işi XVII əsrdə ən yüksək inkişaf 
mərhələsini yaşayırdı. Parçaların üzəri insan, heyvan, quş təsvirləri, yazılarla 
bəzədilirdi. Həndəsi və nəbati naxışlar da həmin parçaların mühüm elementini 
təşkil edirdi. Azərbaycan xalq sənətinin bu növündə süjetli təsvirlərin, canlı 
obyektlərin zənginliyi bu dövrün ictimai, siyasi, hərbi, ideoloji, mədəni həyatının 
ziddiyyətli mahiyyətindən, zənginliyindən irəli gəlirdi. Parçalar üzərindəki yazılar 
əsasən dini mahiyyət daşıyırdı. “Yazılar adətən parçadan hazırlanmış geyimlərin, 
məişət əşyalarının elə yerlərində verilirdi ki, o tez gözə çarpsın. XV əsrdən etibarən 
parça üzərində verilən yazılarda Qurandan götürülmüş sözlər get-gedə öz 
əhəmiyyətini itirərək, daha çox Şərq şairlərinin şeirləri ilə əvəz olunmağa 
başlayırdı. Şeirlər içərisində ən görkəmli yeri Hafizin, Sədinin və Nizaminin 
əsərləri tuturdu”.
85
 Lakin R.Əfəndiyevin aşağıdakı fikri ilə tam razılaşmaq 
mümkün deyildir. “Parça da həyat və məişətdə sırf əməli əhəmiyyətə malik 
olmaqla bərabər, həm də üzərindəki söz və rəsmləri ilə dini təbliğ edərək, ideoloji 
rol oynamışdır”.
86 
Qeyd etmək zəruridir ki, orta əsrlərdə dini məna daşıyan yazılara 
və rəsmlərə yalnız “yuxarıdan” yeridilən ideoloji təbliğat vasitəsi kimi qiymət 
vermək mümkün deyildir. Bu sənət əsərlərinin əsas istehsalçısı geniş xalq kütlələri 
idi. Xalq isə həmin dövrün əsas dünyagörüşünü (dini dünyagörüşünü) labüd 
surətdə sənət əsərlərində yaşadırdı, maddiləşdirirdi. Bədii parça məmulatında 
236 
 
görkəmli, klassik Şərq şairlərinin şeirlərindən istifadə edilməsi isə dövrün 
dünyagörüşünün tədricən dünyəviləşməsi prosesinin təzahürü hesab oluna bilər. 
Zərgərlik Azərbaycan dekorativ-tətbiqi sənətinin ən qədim və geniş 
yayılmış növlərindən biridir. Azərbaycan ərazisində aşkar edilmiş ən qədim 
zərgərlik nümunələri e.ə. II minilliyə aiddir.
87
 Qiymətli metallardan bəzək 
məmulatı, müxtəlif əşyalar hazırlanması işinə qızıl və gümüş sikkələrin ticarət 
dövriyyəsində artmasının da güclü təsiri olmuşdur. Döymə, basma, minasazlıq, 
oyma, həkketmə, hörmə, şəbəkə, qara savad, pardaxlama, hatəmkarlıq zərgərliyin 
ən mühüm texniki üsullarıdır və XVII əsrdə də Azərbaycanın sənətkarlıq 
mərkəzlərində bu üsullardan geniş istifadə edilirdi. XVII əsrdə yaşamış Təbriz 
zərgərlərindən Mirzə Əli, onun oğlu Mirzə Muqim, usta Məstəli, habelə “misilsiz 
zərgər Rəşidan”
88 
Azərbaycan zərgərlik ənənələrini inkişaf etdirən sənətkarlar 
olmuşlar. 
XVII əsrdə Azərbaycanda plastika sənəti özünün yüksəliş mərhələsini 
keçirirdi. Qəbirüstü daşlar, qoyun və at fiqurları daşyonma, daşoyma sənətinin 
klassik nümunələridir. XVII əsrə aid olan bu nümunələrin üzərində süjetli, 
ornamental bəzəklər üstünlük təşkil edir və islamaqədərki, əski türk mənəvi 
dəyərlərinin dirçəldilməsi prosesinin gücləndiyini sübut edir.89 
Azərbaycan dekorativ – tətbiqi sənətinin aparıcı növü xalçaçılıq idi. XVI-
XVII əsrlərdə xüsusi sifarişlə toxunmuş bir çox Azərbaycan xalçaları sırf xalq 
yaradıcılığından daha çox peşəkar saray incəsənəti nümunəsini xatırladır.
90
 Xalça 
məmulatına olan daxili və xarici tələbatı ödəmək üçün Təbrizdə və bir sıra 
Azərbaycan şəhərlərində xüsusi karxanalar fəaliyyət göstərirdi. Karxanalarda 
hazırlanmış məmulat Yaxın və Orta Şərq ölkələrinə, İtaliya dövlətlərinə, Fransaya, 
İngiltərəyə və xüsusilə Moskva dövlətinə də ixrac edilirdi. Süjetli xalçalar əsasən 
Təbrizdə istehsal olunurdu. Xalçaların əsas hissəsi isə ornamental tərtibatlı idi. 
Səfəvi şahları xalça istehsalından və satışından külli miqdarda mənfəət hasil 
edirdilər. 
Folklor və musiqi: XVII əsrin Azərbaycan mədəni həyatının ən səciyyəvi 
cəhətlərindən biri folklorla musiqinin sıx əlaqədə inkişafı olmuşdur. Bu əsr folklor 
janrlarının (xüsusilə dastanların) inkişafında “məhsuldar” dövr idi. “Şah İsmayıl” 
dastanı bitkin bir əsər kimi XVII əsrdə tam təşəkkül tapdı. “Abbas və Gülgəz”, 
“Əsli və Kərəm”, “Aşıq Qərib”, “Koroğlu” dastanları həmin əsrdə meydana gəlmiş 
folklor nümunələridir.
91
 Bu, habelə XVII əsrə qədərki dastanlar yeni folklor 
nümunələri ilə daim zənginləşirdi. Çox dinamik janr olan dastanların 
zənginləşməsini aşıqlar təmin edirdilər. “Aşıq” -  ərəb sözü olub “aşiq” deməkdir. 
Əsil aşıqlar indiki aşıqlardan fərqlənmişlər. Onlar məhəbbətin təsiri ilə şeir və 
musiqi qoşmaq istedadına malik əfsanəvi şəxslər olmuşlar. Sonralar “aşıq” adı əsil 
aşıqlar haqqında dastanlar danışan, həm də öz hekayətini sazın müşayiəti altında 
mahnılarla izah edən şəxslərə verilmişdir. Hökmdarlar, xanlar və başqa tax-tac 
sahibləri ən yaxşı aşıqları saraya cəlb etməyə çalışmış və onları saray musiqiçisi 
237 
 
kimi öz yanlarında saxlamışlar. Saraylarda aşıqlar yarışa girərmişlər”.
92
 XVII əsrin 
ustad aşıqları arasında xüsusilə fərqlənən, daim xalq kütlələrinin içərisində olan, 
sarayların cazibəsinə uymayan Abbas Tufarqanlı “Abbas və Gülgəz” adlı 
məhəbbət dastanının müəllifidir. 
XVII əsrdə meydana gəlmiş dastanlar arasında “Koroğlu” diqqəti xüsusilə 
cəlb edir. Folklorşünasların qənaətinə görə, “Koroğlu” dastanının qoşmaları, 
Koroğlu və onun dəliləri haqqında ilk məlumatı XVII əsr salnaməçisi Təbrizli 
Arakel vermişdir.
93
 O, erməni əlifbası ilə, Azərbaycan dilində tərtib etdiyi şeir 
dəftərlərində Azərbaycanda və Kiçik Asiyanın Şərq hissəsində geniş yayılmış 
üsyan, üsyanın görkəmli iştirakçıları haqqında məlumat vermişdir. 1599-cu ildə 
baş vermiş Cəlali üsyanlarından biri “Koroğlu” dastanının mənbəyini təşkil edir. 
“Koroğlu” dastanının müxtəlif variantları mövcuddur. Dastanın müxtəlif 
variantlarında qolların sayı 17-dən 28-ə qədərdir. Türk xalqları arasında geniş 
yayılmış “Koroğlu” dastanının əsasən Azərbaycan zəmininə bağlılığı və 
Koroğlunun tarixi şəxsiyyət olduğu fikrini tarixşünaslıqda ilk dəfə əsaslandıran 
İ.P.Petruşevski olmuşdur.
94
 “Koroğlu” dastanında dövrün ictimai-siyasi 
ziddiyyətlərinin təsviri ilə yanaşı, qədim türk mifologiyasının bir çox elementləri 
də vardır.
95
 
Azərbaycan milli musiqisinin əsas istiqamətləri arasında aşıq yaradıcılığı 
XVII əsrdə aparıcı mövqedə idi. Musiqiçi, rəqqas, söz ustası kimi cəhətləri özündə 
birləşdirən aşıqlar saray məclislərində, xalq tədbirlərində ən fəal iştirakçı idilər. 
“Azərbaycan türkləri istedadi-musiqicə nə Osmanlı türklərindən, nə də qonşuları 
iranlılardan heç də geri deyildirlər. Qafqaz millətləri içində isə musiqiyə ən 
müstəid olanları Azərbaycan türkləridir desək, zərrəcə mübaliğə olmaz”.
96
 XVII 
əsrdə saray nəzdində inkişaf edən musiqinin səciyyəvi cəhəti onun hərbi-siyasi 
məqsədlərə, feodal ali dairələrinin estetik tələbatını ödəməyə təmayüllü olması idi. 
Alman səyyahı Adam Oleari öz qeydlərində bu cəhətə xüsusi fikir vermişdir: “Biz 
burada yad ölkənin döyüş musiqisini də eşitdik. Bizim qabağımızca at üstündə 
dörd musiqiçi gedirdi. Onlar növbə ilə, zahiri görünüşcə tütəyə bənzəyən, uzunluğu 
4 qulaca yaxın, uc tərəfi isə enli mis alətdə çalırdılar. Bu alət qaraney adlanırdı, 
onu çalanda ucunu göyə tuturlar. Bundan başqa sadə tütəkçilər, həmçinin bir neçə 
təbilçi də vardı. Onlar küvəçə bənzəyən təbillərini yəhərdən asmışdılar. Bundan 
başqa bir neçə uzun, əyri buynuzlara bənzəyən alətləri, qavalları və s. olan 
musiqiçilər də vardı. Şəhər camaatı bizi əl çala-çala, papaqlarını yellədə-yellədə və 
atıb-tuta, sevinc sədaları ilə böyük şənliklə qarşıladı. Bu gün biz elə bir nəşə aldıq 
ki, sanki bu dünyanın cənnətinə düşmüşdük”.
97 
Muğamın Azərbaycan musiqisinin 
əsas janrlarından biri kimi inkişafı əsasən saray mühitində təmin edilirdi. 
Azərbaycan muğamları İran muğam sistemi ilə sıx qarşılıqlı təsir prosesində 
tərəqqi edirdi. Muğam musiqisi 7 əsas avazatdan ibarət idi. Muğam adlarının bir 
çoxu onların Azərbaycan zəmininə, etnik mənşəyinə bağlılığını təsdiq edir.
98
 
Azərbaycan musiqisinə hind musiqisinin də müəyyən təsiri olmuşdur ki, bu da öz 
238 
 
ifadəsini “Mahur-Hindi” muğamında tapmışdır.
99
 Artıq XVII əsrdə Azərbaycan 
muğamları sistemi özünün kamilliyi ilə seçilirdi. 
Elm: XVII əsrin I yarısında Azərbaycanda müxtəlif elm sahələrinin 
inkişafı prosesi ləng gedirdi. Lakin əsrin II yarısından etibarən Azərbaycan alimləri 
Səfəvilər dövlətində elmin bir çox sahələrində yenidən fərqlənməyə başladılar. 
Mirzə Məhəmməd Təbrizi, Molla Mömin İman, Molla Əliqulu Xalxali, uzun 
müddət ərzində Təbrizin şeyxülislamı olmuş Nəcibəddin Rza Təbrizi, Mövlana 
Mirzə Məhəmməd bin Həsən Şirvani bu dövrün görkəmli alimlərindən idilər. Orta 
əsrlərin bir çox elm xadimi kimi onların əksəriyyəti ensiklopedik biliklərə malik 
olmaları ilə məşhurlaşmışdı. 
Mövlana Mirzə Məhəmməd “Maalimül-üsul” (“Başlanğıcların 
təzahürləri”), “Hikmətül-eyn” (“Mahiyyətin hikməti”), “Mətləül-ənvar” (“Şüaların 
çıxması yeri”), “İşarətin şərhi” əsərlərinə əlavələr, izahlar və şərhlər yazmışdır. O, 
riyaziyyat və astronomiyaya dair traktatların müəllifi idi. XII əsrin görkəmli 
Azərbaycan filosofu Şihabəddin Yəhya Sührəvərdinin (1154-1191) yaratdığı 
işraqilik fəlsəfəsi və onun mühüm əsərləri XVII əsr alimlərini də məşğul edirdi. 
Yusif Qarabaği (1645-ci ildə vəfat etmişdir) həmin filosofun “Həyakil ən nur” 
(“İşıq heykəlləri”)  əsərinə şərhlər və haşiyələr yazmışdı. Zərdüştiliyin  
(atəşpərəstliyin) güclü təsiri hiss edilən işraqilik fəlsəfəsi Azərbaycan 
mədrəsələrində tədris obyekti olmuşdur. 
Mirzə Abdulla Əfəndi Təbrizi məşhur alim idi. 1717-ci ildə vəfat etmiş bu 
alim 10 cildlik “Riyazül-üləma” əsərinin müəllifidir.
100
 Əsər müxtəlif alimlərin 
tərcümeyi – halını və əsərlərinin siyahısını ehtiva edən ensiklopedik məcmuə 
səciyyəsinə malikdir. 
Hüseyn Xələfoğlu Bürhan Təbrizi Osmanlı işğalından sonra Hindistana 
getmişdi. Dilçi, filosof və tarixçi olan bu alim Heydərabad şəhərinin hakimi 
Abdulla Qütbşaha həsr etdiyi “Bürhane-qate” adlı məşhur farsdili lüğətini tərtib 
etmişdir.
101 
Həmin lüğət İranda, Hindistanda və digər Şərq ölkələrində tədris vəsaiti 
kimi istifadə olunurdu. 
Dövrün tanınmış filosofu, məntiqşünası Yusif Məhəmmədcan oğlu 
Qarabaği ilk təhsilini Qarabağda almış, Yaxın və Orta Şərqdə “Böyük axund” 
təxəllüsü ilə tanınmışdı. Onun fars və ərəb dillərində fəlsəfəyə, məntiqə aid əsərləri 
vardır. Yusif Qarabaği də Osmanlı işğalı zamanı ölkəni tərk etmişdi. O, Buxara və 
Səmərqənd şəhərlərində yaşamış, elmi fəaliyyət göstərməklə yanaşı mahir müəllim 
kimi də məhşurlaşmışdı.
102
 Bu alimin bəzi əsərləri Orta (Mərkəzi) Asiya 
mədrəsələrində dərs vəsaiti kimi uzun müddət ərzində istifadə edilmişdir. 
Tarix elminin inkişafı saray mühitində təmin edilirdi və həmin dövrün ən 
məşhur tarixçisi İsgəndərbəy Münşi (Türkman) idi. İsgəndərbəy Münşi (Türkman) 
“Tarixe-aləmaraye-Abbasi” (“Aləmi bəzəyən Abbasın tarixi”) əsərini 1630-cu ildə 
bitirmişdir. Əsər müqəddimədən, girişdən və iki cilddən ibarətdir.
103
 İsgəndərbəyin 
əsərinin I cildində hadisələrin təsviri 1616-cı ilədək aparılmışdır. II cilddə 1629-cu 
239 
 
ilə qədərki hadisələr işıqlandırılmışdır. İsgəndərbəy Münşinin “Zeyle-tarixe 
aləmaraye-Abbasi” adlı əsəri də vardır. Əsərdə Şah Səfinin hakimiyyətinin ilk 5 
ilinin hadisələri təsvir olunmuşdur. Tarixçinin bu əsəri natamam qalmışdır.
104
 
Mənşəcə azərbaycanlı olan bu tarixçi əsərlərində vətən tarixinə, Azərbaycana 
xüsusi fikir vermişdir. 
Şah II Abbasın hakimiyyətinin (1642-1666) 1664-cü ilədək olan dövrünü 
saray tarixçisi Məhəmməd Tahir Vahid təsvir etmişdir. Məhəmməd Tahir Vahid 
Şah Süleymanın dövründə (1666-1694) dövlətin baş vəziri vəzifəsini icra edirdi. O, 
“Abbasnamə” adlı əsərin müəllifidir. Bu tarixçi 1699-cu ildə vəfat etmişdir.
105
 
Məhəmməd Yusif Qəzvini Müvərrix XVII əsrin sonlarında vəfat etmiş 
saray tarixçisi idi. Məhəmməd Yusif “Xulde-barin” (“Əbədi cənnət”) adlı 
ümumtarix əsərinin müəllifidir. 8 hissədən ibarət olan bu əsərin son hissəsi 
Səfəvilər hakimiyyəti tarixinə həsr edilmiş, hadisələrin təsviri 1694-cü ilədək 
aparılmışdır. Şeyx Hüseyn ibn Şeyx Abdal Zahidi isə Səfəvilər sülaləsinin 
genealogiyasına həsr olunmuş “Silsilət  ən nəsəbi Səfəiyyə” əsərinin müəllifi idi.
106
 
XVII əsrin əvvəllərində Şeyx Hüseyn Səfəvilərin Ərdəbil kompleksinin vəqf 
mülklərinin himayəçisi vəzifəsini icra etmişdi və buna görə də Səfəvi sülaləsinin 
mənşəyi probleminə yaxından bələd olmuşdu. 
Şərəfəddin Hüseyni Təbrizi-Laləvi 1640-cı ildə İstambulda vəfat etmiş 
tarixçi idi.
107
 Onun 1617-ci ildə yazdığı “Ənfəsül-əxbar” (“Ən dəyərli xəbərlər”) 
adlı əsəri elm aləmində məhşurlaşmışdı. Əsərdə Sasani İranı, Ərəb Xilafəti, 
Teymuri və Osmanlı dövlətlərinin hərbi-siyasi inkişafı məsələləri təsvir edilmişdi. 
Azərbaycan şamlu tayfasından olan Vəliqulubəy 1625/26-cı illərdə 
anadan olmuşdur. O, “Qisasül-xaqani” (“Şahların hekayətləri”) əsərini 1662-1666-
cı illərdə yazmışdır.
108
 3 hissədən ibarət olan bu əsərdə Səfəvilər sülaləsinin 
mənşəyindən Şah II Abbasadək olan tarixi dövrün təsviri verilmişdir. 
Gəncəli Hacı Məhəmmədqulu xan Qacar XVII əsrin Azərbaycan 
tarixçilərindəndir. Bu tarixçi 23 fəsildən ibarət olan “Lübbül-lübab” (“Gövhərlərin 
xalisi”– seçilmişi”) əsərinin müəllifidir. Həmin tarixçinin əsərinin iki əlyazma 
nüsxəsi vardır.
109
 
XVII əsrin Azərbaycan tarixçiləri arasında özünün peşəkarlığı ilə ən çox 
seçiləni İsgəndərbəy Münşi olmuşdur. “İsgəndərbəy Münşi Səfəvi dövrünün digər 
tarixçilərindən o dövrün tarixçiləri üçün nadir olan keyfiyyətlə fərqlənirdi. O, öz 
sələflərinin əsərlərindən məlumatları sadəcə olaraq əxz etmirdi. Bu məlumatları 
təhlil etməyə, təsnifatını verməyə və çox zaman hadisələrə öz münasibətini irəli 
sürməyə can atırdı. O, çox zaman hadisələrin zahiri tərəfini nəzərə almır, əsas 
diqqətini bu hadisələrin məzmununu açmağa yönəldirdi. Bu baxımdan o, yalnız 
faktları qeyd etməklə kifayətlənən tarixçilərdən daha yüksəkdə dururdu”.
110
 
Ümumiyyətlə, orta əsrlərin (habelə XVII əsrin) Azərbaycan tarix elmi salnamə 
səciyyəsinə malik idi.  Lakin hətta gerçək hadisələrin sadəcə qeydə alınması da 
240 
 
xalqın tarixi təfəkkürünün inkişafına, varislik əlaqəsinin təmin olunmasına xidmət 
edirdi. 
Xalq yaradıcılığının geniş vüsət alması, mədəni potensialın Yaxın və Orta 
Şərq regionuna səpələnməsi XVII əsrdə Azərbaycan mədəniyyətinin inkişaf 
xüsusiyyətlərindən idi. Əlverişli olmayan ictimai-iqtisadi, siyasi proseslər ölkədə 
mədəniyyətin inkişafına mənfi təsir göstərmişdi. 
 
§ 2. Azərbaycanın mədəni həyatı XVIII yüzillikdə 
 
Azərbaycan mədəniyyətinin XVIII yüzillikdəki təkamülü xeyli dərəcədə 
ölkədə baş verən ictimai, siyasi, iqtisadi, ideoloji səciyyəli hadisələrin gedişindən 
asılı idi. Öncə onu qeyd etmək lazımdır ki, həmin əsrdə mədəni həyatın bütün 
sahələri qeyri – qənaətbəxş inkişaf zəminində olmuşdur. Bu tarixi gerçəkliyi 
anlamaq üçün Azərbaycanın XVIII əsr tarixinin bir sıra başlıca hadisələrinə qısaca 
nəzər yetirmək zəruridir. 
XVIII yüzilliyin əvvəllərində ölkə təsərrüfatı gerilik, tənəzzül 
mərhələsində olmuşdur. Dövrün neqativ hərbi-siyasi prosesləri Azərbaycanın 
zəngin iqtisadi potensialının gerçəkləşdirilməsinə əngəllər törədirdi. “Azərbaycan 
ərazisində Osmanlı əsgərləri ilə İran sərbazlarının apardıqları müharibə, habelə 
Nadir şahın hərbi yürüşləri nəticəsində ölkənin təsərrüfat həyatına ciddi ziyan 
vurulmuşdu. Yadelli işğalçılar yerli əhalinin ərzağı hesabına dolanır, mal-qarasını 
mənimsəyərək, nəqliyyat vasitəsi kimi istifadə edirdilər”.
111
 Xarici hərbi-siyasi 
yardımın sayəsində Azərbaycanda baş vermiş bir sıra çıxışlar (Hacı Davud, Surxay 
xan və b.), yüzillik ərzində davam etmiş rus müdaxilələri də ölkənin iqtisadi 
həyatının sabit inkişafına maneçilik törətmişdir. Azərbaycanda təsərrüfatın 
müxtəlif sahələrinin sabit inkişafına dövlətin ağır vergi siyasəti də əngəllər 
yaratmışdır. “Ağır vergilər kənd zəhmətkeşlərini dilənçi vəziyyətinə 
salmışdı…Vergilər dövlət xəzinəsini dolduran yeganə maddi mənbə idi. Vergi 
verməkdən boyun qaçırmasınlar deyə, şah hökuməti 15 yaşına çatmış bütün kişi 
cinsindən olanları siyahıya alırdı. Müasirlərin yazdığına görə, hər üç ildən bir 
siyahılar təzələnir və vergi verənlərin sayı artırılırdı. Siyahıyaalmadan sonra dövlət 
məmurları-vergi toplayanlar çəyirtkə kimi kəndlərə daraşır, vəzifələrini yerinə 
yetirərkən həm öz ciblərini unutmur, həm də zorakılığa yol verirdilər”.
112 
Nəzərə 
almaq lazımdır ki, dövlətlərarası gərgin hərbi-siyasi çəkişmələri, müharibələri ilə 
fərqlənən XVIII əsr ərzində Şimali Azərbaycan əhalisi nəinki İranın mərkəzi 
vilayətlərində qərarlaşmış türk (Azərbaycan) siyasi xadimlərinin (Səfəvilər, Nadir 
şah Əfşar, Qacarlar), habelə vaxtaşırı ölkəni öz hakimiyyətinə tabe etməyə can atan 
Osmanlı hərbi-siyasi dairələrinin, rus ekspansionistlərinin basqın, qarət və talan 
obyektinə çevrilmişdi. Əhalisi dilənçi vəziyyətinə düşmüş Səfəvilər dövlətinin 
iqtisadi əsasları sarsılmaqda idi. XVI-XVII əsrlərdə az və ya çox dərəcədə doğma 
zəminə-Azərbaycan vilayətlərinə arxalanmış Səfəvi şahları yeni əsrdə daha çox 
241 
 
beynəlxalq səciyyəli hadisələrin təsiri nəticəsində İran vilayətlərində qərarlaşır, 
tədricən Azərbaycana yad obyekt kimi yanaşırdılar. Dövlət ağır maliyyə böhranı 
keçirirdi. Mərkəzi hakimiyyət bütün dövlət ərazisində baş verən proseslərə nəzarət 
etmək iqtidarını itirmişdi. 1709-cu ildə əfqanlar Səfəvi hakimiyyətinə qarşı üsyan 
qaldırdılar. Bu üsyan nəticəsində Səfəvilər sülaləsinin varlığı sual altına alındı. 
1722-ci ildə 20 minlik əfqan üsyançı ordusu dövlətin paytaxtı İsfahanı mühasirəyə 
aldı. Şəhər 6 aydan artıq mühasirə şəraitində yaşamalı oldu. Əfqanların İsfahanı 
işğal etməsi, Səfəvilər dövlətinin ağır məğlubiyyəti həmin hadisələri şəxsən 
müşahidə etmiş üç müəllif tərəfindən təxminən eyni zamanda qələmə alınmışdır. 
Onların biri Jozef Tiflisi, ikincisi Tadeuş Kruşinski, üçüncüsü müsyö de-Gardan 
olmuşdur. Məsələn, Jozef Tiflisi həmin hadisələr barədə bu qeydləri etmişdir: 
“İsfahan şəhəri əhalisi çox və sıx, torpağı geniş əzəmətli bir şəhərdir. Uzun çəkən 
mühasirə vaxtı qıtlıq, qəhətlik atəşi (əhalinin) canına düşdü, neçə nəfərin bədən 
xırmanını yandırdı. Arpa alovunun şiddəti neçə min canı yandırdı, o biri dünyaya 
göndərdi. Bu qaçılmaz hadisəyə və asiman bəlasına razılıqdan başqa çarə 
olmadığını görən (isfahanlılar) istər-istəməz İsfahan şəhərini uğanlara (əfqanlara –
red.) təslim etməyə razılıq verdilər”.
113 
1708-1726-cı illərdə İsfahanda yaşamış 
polyak müəllifi Tadeuş Kruşinski də bu tarixi hadisənin, Səfəvilər sülaləsinin eniş 
anının canlı şahidlərindən biri olmuş, həmin hadisəyə münasibətini bildirmişdir. 
T.Kruşinskinin “Xristian səyyahın tarixi” (“Tarixi-səyyahi-məsihi”) əsərində bu 
qeydlər dövlətin maliyyə həyatının acınacaqlı olduğuna işarədir: “O (Mahmud),  
Səfəvilərin xəzinəsini zəbt etdi. Xəzinədə hər şey bol idi, lakin nəqd qızıl çox azdı. 
Mahmud qızılbaşlardan çoxlu qızıl və cavahirat tələb edərək onları bu məcburiyyət 
qarşısında qoydu və aldıqlarını xəzinəyə əlavə etdi. İsfahan və Culfa tacirlərindən, 
başqa ticarətçilərdən, hətta xristian məlikləri və Avropa elçilərindən də müxtəlif 
bəhanələrlə böyük məbləğdə pul yığdı. Öz dövlət başçılarından da bu qayda ilə 
çoxlu qızıl və başqa qiymətli şeylər aldı (nəticədə) əfqanlar qızılbaş tayfalarının 
verdikləri qızıl-gümüş sayəsində çox dövlətləndilər”.
114
 Qeyd etmək lazımdır ki, 
həmişə olduğu kimi bu halda da qarət və talan olunan dövlət xəzinəsi, sərvət ölkə 
əhalisinin yaradıcılıq, əmək fəaliyyətinin nəticəsi idi. Əfqan talanları və qarətləri 
də ölkənin iqtisadi potensialına ağır zərbə vurdu. 
Əfqan müdaxiləsi nəticəsində əsir düşmüş Şah Hüseyn oğlu Təhmasibin 
xeyrinə taxtdan imtina etdi. Uğurlu hərbi fəaliyyəti sayəsində siyasi nüfuzu artmış, 
əfşar tayfasından olan Nadir tezliklə təşəbbüsü ələ keçirdi. O, II Təhmasibi 
hakimiyyətdən uzaqlaşdırdı və taxta onun 4 aylıq oğlu III Abbası əyləşdirdi. Sülalə 
dəyişikliyi üçün əlverişli zəmin hazırlandı. Lakin Nadirə ağır iqtisadi böhran 
şəraitində olan dövlət aparatı miras qalmışdı. “Nadir şahın hakimiyyət başına 
gəldiyi vaxt dövlət xəzinəsi Şah Sultan Hüseyn və II Təhmasibin səhlənkarlığı 
nəticəsində demək olar ki, boşalmışdı. Nadir şah dövlətin gəlirini yalnız vergilərin 
miqdarının və sayının çoxaldılması sayəsində müəyyən qədər bərpa etməyə nail 
olmuşdu”.
115
 Təbiidir ki, Nadir şah (1736-1747-ci illər) bütün hallarda zorakı 
242 
 
tədbirlərə əl atmırdı. O, hərbi uğurlar sayəsində də dövlətin iqtisadi, maliyyə 
sabitliyini bərpa etməyə can atırdı. “1739-cu ildə Hindistana uğurlu yürüşündən 
sonra böyük qənimət ələ keçirən Nadir şah nüfuzunu qaldırmaq məqsədilə əhalini 
3 il vergi verməkdən azad etdi”.
116
 Lakin müasirlərin verdikləri məlumata görə, 
Nadir şah 100 min döyüşçüdən ibarət ordu saxlayırdı. Hərbiləşdirilmiş dövlət 
aparatı şahı “özünə qayıtmağa” (yəni sərt tədbirlərə əl atmağa) məcbur edirdi. 
Məsələn, “XVIII əsrin 40-cı illərində Şimali Azərbaycanda və Cənubi Dağıstanda 
Əfşar zülmünə qarşı üsyanlar baş verdikdə Nadir şah çoxsaylı qoşunlarını şimala 
doğru yeritdi. Yürüş zamanı qoşunlar, bir qayda olaraq, yerli əhalinin hesabına 
dolanırdılar. Nadir şah yürüşdən qayıtdıqdan sonra sərf olunmuş xərcləri ödəmək 
üçün 1739-cu ildə xalqa “bağışladığı vergilərin” zorla toplanılması barədə fərman 
verdi. Beləliklə, əhalidən üç illik vergi toplanıldı. Vergi toplanılarkən özbaşınalıq 
və zorakılıq baş alıb gedirdi. Bu isə əhalinin narazılığının daha da artmasına gətirib 
çıxarırdı”.
117
 Nadir şah iqtisadi həyat, maliyyə məsələlərinə hərbi xadim nəzəri, 
mövqeyi ilə yanaşırdı. Bu cəhət də dövlətin, bu dövlətin tərkibində olmuş 
Azərbaycanın təsərrüfat həyatına mənfi təsirini göstərmişdi. 
XVIII əsr ərzində ölkənin başlıca mədəni inkişaf ocaqları olan şəhərlər 
baş vermiş hərbi əməliyyatlar nəticəsində xeyli zərər çəkmişdilər. Bütün xalqların, 
ölkələrin tarixi sübut edir ki, qarşıdurmalar zamanı müxtəlif, rəqib sərkərdələrin, 
hökmdarların başlıca zərbə obyekti ticarətin, sənətkarlığın, mədəni potensialın əsas 
mərkəzləri olan şəhərlər olmuşdur. XVIII yüzillikdə də Azərbaycan hakimləri 
şəhərlərin müdafiə qabiliyyətinin möhkəmləndirilməsinə daha çox fikir verməli 
olurdular. Şəhərlərin memarlıq cəhətdən təkamülü xeyli dərəcədə onların müdafiə 
sisteminin xarakterindən asılı idi. “Qala divarlarından kənarda ev və bina 
tikdirməkdən ehtiyatlanan şəhər zadəganları öz imarətlərini yalnız şəhər daxilində 
inşa etdirməyi daha üstün tuturdular. Belə hallarda özlərinə bina-mülk tikdirən 
varlılar nə şəhərin planlaşdırılmasına, nə də xarici görünüşün pozulmasına 
əhəmiyyət verirdilər. Buna görə də get-gedə şəhərin küçələri daralır, şəhər 
meydanları tədricən aradan çıxırdı”.
118
 Bu cəhətlərinə görə həmin dövrün 
Azərbaycan şəhərlərinin əksəriyyəti oxşar idi.
119
 Azərbaycan şəhərlərində 
sənətkarlığın müxtəlif sahələri-dərzilik, dəmirçilik, zərgərlik, dabbaqlıq, misgərlik, 
xalçaçılıq və s. inkişaf etmişdi. Şəhərlərdə sənətkarlığın müəyyən sahəsinin 
inkişafı yaşayış məntəqələrinin coğrafi mövqeyindən, iqlimindən və ətraf 
mühitindən asılı idi. Bu dövrün Azərbaycan şəhərlərinin vəziyyətini, başlıca 
təkamül yollarını öyrənmək üçün XVIII yüzillikdə ölkənin şəhərlərində olmuş 
Avropa və rus səyyahlarının, hərbi-siyasi xadimlərinin, “elmi məqsədlərlə” 
bölgəyə göndərilmiş elçilərin məlumatları ilə tanış olmaq kifayətdir.
120
 “XVIII 
əsrin birinci yarısında ölkənin ümumi iqtisadi tənəzzülü şəhər təsərrüfatında öz 
əksini tapmışdı. Bu, sənətkarlar tərəfindən hazırlanan malların keyfiyyətcə aşağı 
səviyyədə olmasına gətirib çıxarırdı. Məhz buna görə də Azərbaycan şəhərlərindən 
əksər hallarda xammal ixrac olunurdu”.
121
 
243 
 
XVII əsrin sonunda – XVIII əsrin əvvəllərində ümumi iqtisadi böhran 
bütün Yaxın Şərqi bürüdü. Bu regional hadisə Azərbaycana da mənfi təsir göstərdi. 
“Ölkənin iqtisadi geriliyinə XVIII əsrin 20-30-cu illərində Azərbaycan ərazisində 
aparılan Osmanlı-Səfəvi müharibələri də az təsir etməmişdi. Müharibə nəticəsində 
Azərbaycanın Xəzərboyu əyalətlərində yerləşən şəhərlərindən başqa demək olar ki, 
bütün şəhərləri tranzit əhəmiyyətini itirmişdi”.
122
 Ticarət vergilərinin çoxluğu və 
ağırlığı, ölçü və çəki sistemlərinin müxtəlifliyi, vahid pul sisteminin olmaması, 
feodal çəkişmələri, hərbi əməliyyatlar ölkədə ticarətin məhdudlaşmasının mühüm 
səbəblərindən idi. “Təsadüfi deyildir ki, XVIII əsrin birinci yarısında baş verən 
üsyanlarda şəhər əhalisi, xüsusilə ticarətlə məşğul olanlar və sənətkarlar yaxından 
iştirak edirdilər”.
123
 
XVIII yüzilliyin II yarısına doğru Azərbaycan ictimai-iqtisadi, siyasi və 
bunlara müvafiq olaraq mədəni təkamül prosesində yeni mərhələyə qədəm qoydu. 
“Azərbaycanın XVIII əsrin ikinci yarısındakı tarixi əslində müstəqil və yarımasılı 
dövlət qurumlarının tarixindən ibarətdir… Azərbaycan ərazisində ilk müstəqil 
xanlıqların yaranması XVIII əsrin 40-cı illərinə aiddir”.
124
 Şəki xanlığı, Qarabağ 
xanlığı, Quba xanlığı, Lənkəran (Talış) xanlığı, Bakı xanlığı, Gəncə xanlığı, 
Dərbənd xanlığı, Şamaxı xanlığı, İrəvan xanlığı, Naxçıvan xanlığı, Təbriz, Ərdəbil, 
Urmiya, Xoy, Maku, Sərab xanlıqları, Cavad və Salyan xanlıqları yüzilliyin siyasi 
həyatında iz qoymuş qurumlar idilər. “Xanlıqlar dövrü Azərbaycan tarixində feodal 
dağınıqlığı və şiddətli ara çəkişmələri ilə səciyyələnir. Hakim feodallar-xanlar bir-
biri ilə mübarizə apararaq ərazilərini genişləndirməyə, vergi verməyə qadir olan 
rəiyyətin sayını artırmağa can atırdılar. Müəyyən bir həddən sonra bu, obyektiv 
surətdə Azərbaycan torpaqlarının birləşdirilməsi prosesinə çevrilirdi. Bu baxımdan 
urmiyalı Fətəli xan Əfşarın, şəkili Hacı Çələbi xanın, qarabağlı Pənahəli xanın 
təşəbbüsləri təqdirəlayiq olsa da, heç bir müsbət nəticə verməmişdir”.
125
 
Azərbaycan torpaqlarını vahid dövlət hüdudlarında birləşdirməyə can atmış 
hökmdarlardan biri də Quba xanı Fətəli (1736-1758-1789) olmuşdur. Onun hərbi-
siyasi, diplomatik tədbirləri də uğursuzluqla nəticələndi. Rusiya, Osmanlı, İran 
müdaxilələri, Azərbaycan vilayətlərinin ictimai-iqtisadi və siyasi inteqrasiya 
məqamına hazır olmaması pərakəndəliyin aradan qaldırılmasına mane olmuş 
başlıca əngəllər idi. 
XVIII yüzillikdə Azərbaycanın iqtisadi həyatı təsərrüfat fəaliyyətinin 
əsasən xanlıqlar hüdudunda qapalılığı ilə fərqlənirdi. Əsrin II yarısında Azərbaycan 
şəhərləri əsasən qala divarları ilə əhatə olunmuşdu. Düşmənin qəfil hücumunun 
qarşısının alınması məqsədilə qalaların ətrafında xəndəklər qazılır və həmin 
xəndəklər su ilə doldurulurdu. Hər bir paytaxt şəhərdə əsas, bayır və sənətkarlıq 
məhəllələri yerləşirdi. XVIII əsrin II yarısında da ən çox zərər Şamaxı şəhərinə 
dəydi. Bu şəhər Azərbaycan ərazisindən Osmanlı qoşunları çıxarılarkən, 1734-cü 
ildə Nadir xan tərəfindən yerlə yeksan edilmiş, əhalisi isə yenicə salınmış “Ağsu” 
adlı yaşayış məntəqəsinə köçürülmüşdü. Lakin “Yeni Şamaxı” (Ağsu) da dəfələrlə 
244 
 
dağıntılara məruz qaldı. XVIII əsrin 40-cı illərindən başlayaraq Şəki ətrafında 
xanlıq yarandıqdan sonra şəhər xanlığın, habelə Azərbaycanın siyasi, mədəni 
həyatında nəzərəçarpacaq rol oynamağa başladı. Şəki yalnız 1765-ci ildə qala 
divarları ilə əhatə olunmuşdur. Burada qala ilk Şəki xanı Hacı Çələbinin 
hakimiyyəti dövründə (1743-1755) tikilmişdir. “Qala divarlarının xaricdən ümumi 
uzunluğu 1300 metr, hündürlüyü şimaldan 4 metrə, cənubdan 8 metrə yaxındır. 
Divarın qalınlığı 2,2 metrdir. Qalanın cənub və şimaldan iki tağlı darvazası, 21 
mühafizə bürcü vardır”.
126
 Bakı, Gəncə, Təbriz, Naxçıvan bu dövrün Azərbaycan 
şəhərləri arasında xüsusilə seçilirdilər. Bu dövrdə qədim şəhərlərin tənəzzülü ilə 
yanaşı bir sıra yeni şəhərlər də meydana gəlmişdir. Şuşa, Yeni Şamaxı (Ağsu) və 
Quba bu cür mərkəzlərdən idilər. Şuşa şəhəri, qalası bu baxımdan diqqəti xüsusilə 
cəlb edir. Şuşa qalasını Qarabağ xanlığının banisi Pənahəli xan (1748-1760) inşa 
etdirmişdir. Qala-şəhər dəniz səviyyəsindən 1400 metr ucalıqda yerləşmiş, 
meşələrlə örtülmüş, bir tərəfdən uçurumla, digər tərəfdən isə sıldırım qayalarla 
əhatə olunmuş bir mövqedə salınmışdı. Burada öncə qala divarları, daha sonra isə 
evlər və imarətlər inşa edilmişdi. Qala-şəhər xanlığın banisinin şərəfinə 
“Pənahabad”adlandırıldı.
127
 Tezliklə qalaya Qarabağdan və Azərbaycanın başqa 
vilayətlərindən köçüb sakin olanların sayı artmağa başladı. Köçüb gələnlər şəhərdə 
məhəllə prinsipi əsasında yerləşdirildilər. Hər bir məhəllənin məscidi, hamamı, 
mədrəsəsi və digər ictimai təyinatlı obyekti vardı. Qala-şəhərdə xan sarayı da inşa 
edildi. Şəhərdən aralıda daha iki istehkam tikildi. Mehrəli xanın hakimiyyəti 
dövründə (təqribən 1758-1763) Şuşadan bir qədər aralıda Əsgəran qalası inşa 
olundu. XVIII əsrin II yarısında Şuşa Azərbaycan şəhərləri içərisində yüksək 
inkişaf sürəti ilə fərqlənirdi. Şuşa qalası inşa olunduğu gündən 1797-ci ilədək 
buraya düşmən ordusu bircə dəfə də soxula bilməmişdi.
128
 
Azərbaycan şəhərlərinin əksəriyyətində sənətkarlığın tərəqqisi üçün 
əlverişli şərait vardı. Lakin əsrin II yarısında ölkənin iqtisadi və siyasi 
pərakəndəliyi, aramsız feodal müharibələri onlarla şəhərin xarabalığa çevrilməsinə, 
xeyli sənətkar kütləsinin, şəhər əhalisinin yaşayış yerlərini tərk etməsinə səbəb 
olmuşdur. Yerli hakimlər doğma zəmində təsərrüfat potensialını üzə çıxarmağa 
maraq göstərmir, başqa vilayətlərdən məhsuldar qüvvələr cəlb olunmasına 
üstünlük verirdilər. Aramsız müharibələr, siyasi qeyri-sabitlik sənətkarlığın da 
keyfiyyətcə geriləməsinə səbəb olmuşdu. Bir çox şəhərlərin həyatında yüksəliş və 
eniş məqamları bir-birini əvəz edirdi. XVIII əsrin II yarısında Azərbaycan 
şəhərlərinin əksəriyyəti daxili və xarici ticarət əməliyyatlarında iştirak edirdi. 
Ticarətin vergi ilə əhatə olunmamış sahəsi qalmamışdı. Vergilərin sayı və miqdarı 
elə çox idi ki, xanın vergi yığanları öz vəzifələrini tələb olunan səviyyədə icra edə 
bilmirdilər. Buna görə də çox zaman vergi toplamaq hüququnu iltizama verirdilər. 
Əsrin II yarısında Azərbaycanın ictimai quruluşu iqtisadi əsasları 
baxımından natural təsərrüfat hüdudlarını aşa bilməmişdi. Pul dövriyyəsi də həmin 
təsərrüfat sisteminin təsiri ilə aşağı səviyyədə idi. Məsələn, Qarabağ xanlığında 
245 
 
zərb olunmuş pul vahidi Quba xanlığı ərazisində öz dəyərini xeyli dərəcədə itirirdi. 
Bu dövrdə Azərbaycan xanlıqlarında çəki və ölçü vahidləri də müxtəlif idi. Bu 
cəhət yerli tacirlərin xarici ticarətə cəlb olunması, əcnəbi tacirlərlə işgüzar 
münasibətlərin davam etdirilməsi işini çətinləşdirirdi. Beləliklə, XVIII əsrin 
sonlarına doğru Azərbaycanın iqtisadi həyatının beynəlxalq aləmə “qayıdışı” 
zərurəti meydana çıxmışdı. Bu “qayıdış” isə iqtisadi, siyasi birlik olmadan, əsasən 
qapalı olan təsərrüfat sistemi ləğv olunmadan qeyri-mümkün idi. XVIII əsrin 
Azərbaycan gerçəkliyində meydanda olan bircə, lakin mühüm fakt xalqın mədəni 
birliyi olmuşdur. Bu tamlıq, birlik xalqın siyasi, iqtisadi vəhdətinin mənəvi əsası 
idi. 
Azərbaycanın XVIII əsr həyatı siyasiliyi, hərbi hadisələrin zənginliyi ilə 
fərqlənir. Əsrin 30-cu illərinin II yarısına doğru güclü siyasi qurumundan-Səfəvilər 
dövlətindən (1501-1736) uzaqlaşmış Azərbaycan xalqı, onun doğma torpaqları 
müxtəlif hərbi-siyasi qüvvələrin təzyiqinə məruz qalmışdı. Osmanlı və rus 
müdaxilələri, Azərbaycanı “geri qaytarmaq” şüarları ilə çıxış edən, İran 
vilayətlərinə arxalanan hökmdarların aramsız hərbi yürüşləri, bu və ya digər xarici 
siyasi gücə güvənərək ölkədə hərbi-siyasi fəallıq nümayiş etdirən şəxslərin 
çıxışları, vaxtaşırı baş verən feodal ara müharibələri XVIII əsrin başlıca hadisələri 
olmuşdur. Bütün bunlar ölkənin ictimai-iqtisadi, siyasi, mədəni təkamülü prosesinə 
müəyyən təsir göstərməyə bilməzdi. 1722-1735-ci illər ərzində Səfəvilər dövləti 
daxilində baş verən üsyanlardan, daxili çəkişmələrdən istifadə edən ruslar 
Azərbaycanın Xəzərboyu əyalətlərini işğal etdilər. Rusiya ilə Osmanlı Türkiyəsi 
arasında bağlanmış İstanbul müqaviləsinə (1724-cü ilin 12 iyulu) əsasən “Səfəvi 
irsini bölüşdürmək” haqqında razılıq əldə edildi. Azərbaycan ərazisinin xeyli qismi 
Osmanlı hakimiyyəti altına keçdi. Osmanlı sultanı bu müddət ərzində Şirvanda öz 
planlarını gerçəkləşdirmək üçün öncə Hacı Davuddan, sonra isə Qazıqumuxlu 
Surxay xandan istifadə etdi. XVIII əsrin 30-cu illərində Azərbaycanda vəziyyət 
kəskin şəkildə dəyişdi. Əfşar qəbiləsindən olan Nadirin (Təhmasibqulunun) 
siyasətə qarışması sayəsində İranda mərkəzi hakimiyyət dirçəlməyə başladı. 
Rusiya imperatoru regionda daha güclü rəqib hesab etdiyi Osmanlı dövlətini 
sıxışdırmaq naminə son illərini yaşayan Səfəvi rejimi ilə danışıqlara girişdi. 1732-
ci ilin 21 yanvarında iki dövlət arasında Rəştdə 8 maddədən ibarət olan müqavilə 
imzalandı.
129
 Kür çayının mənsəbindən şimalda olan Xəzərboyu əyalətlər 
Rusiyanın ixtiyarında qaldı. 1730-1734-cü illər ərzində Nadir xan osmanlıları 
Azərbaycanın bir çox vilayətlərindən sıxışdırıb çıxarmağa nail oldu. “1735-ci il 
martın 21-də Gəncə ətrafında Rusiya və İran dövlətlərinin nümayəndələri arasında 
müqavilə imzalandı. Bu müqavilənin şərtlərinə əsasən rus qoşunları Xəzərsahili 
vilayətləri tamamilə tərk edir, burada əvvəlki inzibati idarə bərpa olunurdu”.
130
 
Tezliklə Osmanlı dövlətinin hərbi hissələri Cənubi Qafqazı tamamilə tərk etməli 
oldular.  Rusiyanın hakim dairələri Azərbaycanın genişmiqyaslı işğalı planını 
“əlverişli tarixi məqam”yarananadək təxirə salmalı oldular. 
246 
 
1736-cı ilin martında Nadir xan Muğanda (Cavad adlanan məntəqədə) 
Səfəvi şahı III Abbasın ölümündən istifadə edərək özünü şah elan etdi. Səfəvilər 
sülaləsinin varlığına son qoyuldu. Bəzi Azərbaycan feodalları Nadirin taxta 
çıxmasından fəal şəkildə narazılıq edirdilər. Nadir taxta çıxdıqdan sonra onun 
namizədliyinə qarşı çıxmış, Ziyadoğlu nəslindən olan “Gəncə xanlarını 
cəzalandırdı, hüquqlarını məhdudlaşdırdı və həmin xanları Qazax, Borçalı 
elatlarının hakimləri ilə birlikdə Gürcüstan çarlarına tabe etdi. Yeni şahın 
namizədliyinə qarşı çıxmış Otuzikilər və Kəbirli kimi Azərbaycan tayfalarının 
başçıları da cəzalandırıldılar. Nadir şah onlardan bir çoxunu ailəsi ilə birlikdə 
Xorasana köçürdü”.
131
 Şirvan, Cənubi Dağıstan, bir sıra Şimali Azərbaycan 
vilayətləri Nadir şahın rejimi ilə barışmır, onun hakimiyyəti əleyhinə çıxırdılar. 
Nadir şahın Şəki hakimi Hacı Çələbi ilə münasibətləri xüsusilə gərgin idi. 
Barışmaz mövqe tutan Hacı Çələbi şahın tələblərinə etinasız yanaşdı, 1743-cü ildə 
isə Şəki vilayətini müstəqil xanlıq, özünü isə xan elan etdi. Nadir şah 1744-cü ilin 
payızında 15 minlik qoşunla Hacı Çələbi başda olmaqla Şəki əhalisinin sığındığı 
“Gələrsən-görərsən” qalasına hücum etdi. Bu, Nadirin Şimali Azərbaycana 
dördüncü yürüşü idi. Ətraf ərazilərin əhalisi də Nadir şaha amansız müqavimət 
göstərdi. Şah qoşunu geri çəkilməli oldu, lakin 1745-ci ilin əvvəllərində yenidən 
qala üzərinə yeridi. Qalanı ələ keçirə bilməmiş şah Şəkiyə od vurdurdu. Qala 
üzərinə 5 ay davam etmiş həmlələrdən sonra Nadir şah qala qarşısında 3 min 
döyüşçü qoyaraq vilayəti tərk etdi. Yalnız 1746-cı ilin martında ərzaq qıtlığı 
nəticəsində Hacı Çələbi şah hakimiyyətini tanıdığını elan etdi. Nadir şah da güzəştə 
gedərək Hacı Çələbini Şəkiyə vəkil təyin etdiyini bildirdi. 
Azərbaycanın Xəzərsahili əyalətlərindən Rusiyanın imtina etməsi, 
Osmanlı dövlətinin Cənubi Qafqazdan öz hərbi hissələrini çıxarması İngiltərənin 
Xəzər hövzəsində fəaliyyətinin genişlənməsi üçün əlverişli şərait yaratdı. İngilislər 
Xəzər dənizi vasitəsilə aparılan ticarətdə hakim mövqeyi ələ keçirməyə çalışdılar. 
1734-cü ildə bağlanmış rus-ingilis ticarət müqaviləsinə əsasən (8-ci maddəsinə 
uyğun olaraq) İngiltərə Volqa-Xəzər yolu ilə İranda ticarət etmək hüququ 
qazanmışdı.
132 
İngiltərə bu planı gerçəkləşdirə bilsə idi, Hindistana və digər Şərq 
ölkələrinə dənizlər və okeanlar vasitəsilə uzanan ticarət yollarını xeyli qısalda 
bilərdi. XVIII əsrin əvvəllərindən etibarən ictimai həyatın bütün sahələrində 
avropalaşma xəttini qəbul etmiş, tədricən iqtisadi, siyasi, mədəni yüksəliş yoluna 
qədəm qoyan, hərbiləşməkdə olan, ərazilərini genişləndirməyə çalışan, 
ekspansionist siyasəti ilə qonşularını narahat edən  Rusiyai imperiyası İngiltərənin 
bu cəhdlərinə biganə qala bilməzdi. Rusiya nəinki Xəzərsahili əyalətləri, hətta 
bütün Qafqazı öz təsiri, işğalı altına salmağa çalışırdı. “Rus tacirlərinin ingilis 
tacirləri ilə rəqabət iqtidarında olmadığını görən, ingilislərin Xəzər dənizindəki 
fəaliyyətindən qorxuya düşən rus hökuməti 1746-cı ildə onları Rusiya vasitəsilə 
İran və digər Şərq ölkələrinə getmək hüququndan məhrum etdi”.
133
 Beləliklə,  
247 
 
XVIII yüzillikdə Azərbaycan nəinki özünə qonşu olan dövlətlərin, habelə uzaq 
İngiltərənin maraq (bir çox halllarda əməli fəaliyyət) obyekti olaraq qalırdı. 
XVIII əsrin I yarısının sonlarına doğru Nadir şahın qurduğu dövlət iflas 
etməkdə idi. 1747-ci ilin 19 iyununda (bəzi məlumatlara görə, mayın 9-da) Nadir 
şah sarayda baş vermiş sui-qəsd nəticəsində öldürüldü. İranda taxt uğrunda kəskin 
mübarizə başlandı. Mərkəzi hakimiyyətin iflası Azərbaycanda müstəqil siyasi 
qurumların-xanlıqların yaranması prosesini sürətləndirdi. Azərbaycanda yaranmış 
xanlıqlar içərisində Şəki, Qarabağ və Quba xanlıqları daha fəal mövqelər 
tutmuşlar. Şəki xanlığının yüksəlişi Hacı Çələbinin siyasi fəaliyyəti ilə bağlıdır. 
Hacı Çələbi yeni torpaqlar ələ keçirmək uğrunda Kartli-Kaxeti çarlığı ilə fasiləsiz 
müharibələr aparırdı. Şəki şəhəri ölkənin bənzərsiz mədəni mərkəzlərindən birinə 
çevrilmişdi. Şəhərdə mədrəsələr fəaliyyət göstərirdi. Burada Azərbaycan tətbiqi 
incəsənətinin və memarlığının parlaq nümunələri yaradılmışdı. Şəki xanlarının 
sarayı, Şəkixanovların evi, Cümə məscidi bu nümunələr arasında xüsusilə seçilirdi. 
Qarabağ xanlığının əsasını Cavanşirlər tayfasından olan Pənahəli xan (1748-1763) 
qoymuşdur. Pənahəli xanın Kəbirli mahalında ilk iqamətgahı Bayat qalası idi 
(1748-ci il). Pənahəli xanın dövründə əsası qoyulmuş Şuşa Azərbaycanın ticarət, 
mədəniyyət mərkəzlərindən birinə çevrilmişdi. Burada Qarabağın hüdudlarından 
kənarda da dövriyyədə olan “pənahabadi” adlanan mis sikkə kəsilirdi. Qarabağ 
xanlığı Pənahəli xanın varisi İbrahim xanın dövründə (1763-1806) daha da 
gücləndi. Quba xanlığının banisi Hüseynəli xan (1726-1758) rus imperatoru 
tərəfindən xan vəzifəsinə təyin edilmişdi. Bu, Quba xanlığının Rusiyaya meylli 
olmasını şərtləndirmişdi. Fətəli xanın dövründə (1758-1789) də bu meyl özünü 
büruzə verirdi. Onun hakimiyyəti zamanında Quba xanlığı iqtisadi, hərbi və siyasi 
cəhətdən Azərbaycanın bir çox xanlıqlarından üstün idi və ölkənin siyasi həyatında 
mühüm rol oynamağa başlamışdı. Digər Azərbaycan xanlıqları ölkənin siyasi 
həyatında aparıcı rol oynamaq iqtidarında deyildilər və əsasən lokal (yerli)  
əhəmiyyətli, bir çox hallarda bir-biri ilə çəkişən siyasi qurumlar idilər. Bəzi 
xanların (Urmiyə xanı Fətəli xan Əfşar, Qubalı Fətəli xan, Qarabağlı Pənahəli xan) 
Azərbaycan vilayətlərini öz hakimiyyəti altında birləşdirərək vahid dövlət 
yaratmaq cəhdləri uğursuzluqla nəticələndi. 
XVIII əsrin 80-ci illərinin sonlarında Xorasan istisna olunmaqla bütün 
hakimiyyəti ələ keçirmiş Qacar sülaləsinin banisi Ağa Məhəmməd xan keçmiş 
Səfəvi dövlətinin sərhədlərini bərpa etdikdən sonra şahlıq tacına sahib olmaq 
qərarına gəldi. Ağa Məhəmməd xan vaxtilə Səfəvi dövlətinin tərkibində olmuş 
əraziləri (ilk növbədə Azərbaycanı) öz hakimiyyəti altında birləşdirməyə can atırdı. 
O, hərbi yürüş ərəfəsində “Cənubi və Şimali Azərbaycan xanlıqlarına, habelə 
Kartli-Kaxeti çarlığına fərmanlar göndərdi və onlardan tabelik rəmzi kimi ən yaxın 
qohumlarından onun sarayına girov göndərməyi tələb etdi”.
134
 Lakin o, hakimlərin 
çoxusundan rədd cavabı aldı. 1793-cü ildə Ağa Məhəmməd xan yenidən bu tələblə 
çıxış etdi, lakin “müstəqilliyin faydalarından bəhrələnmiş” Azərbaycan feodalları 
248 
 
tabe olmaq fikrində deyildilər. Qarabağ, Talış, İrəvan xanlıqları, Kartli-Kaxeti 
çarlığı böyük iddialarla çıxış edən Ağa Məhəmməd xana qarşı müqavimətə 
hazırlaşdılar. Bəzi Azərbaycan xanları Rusiyanın hərbi yardım vədlərinə inandılar. 
Tabe olmaqdan imtina etmiş hökmdarların Rusiyaya müraciət etməsi Ağa 
Məhəmməd xanı fəallığa cəlb etdi: O, şimali Azərbaycana 3 istiqamətdə 100 min 
nəfərdən ibarət olan ordu göndərdi (Muğan-İrəvan-Qarabağ). 1795-ci ilin iyun 
ayında Ağa Məhəmməd xanın qoşunları Şuşa qalasını mühasirəyə aldı. 33 günlük 
mühasirədən sonra uğursuzluğa düçar olmuş bu hərbi qüvvə Tiflisə doğru yönəldi. 
Şəhər talan və qarət edildi. 1795-ci ilin 20 sentyabrında Ağa Məhəmməd xanın 
qoşunları xeyli qənimətlə, 20 min əsirlə şəhəri tərk etdi. Lakin 1797-ci ildə Ağa 
Məhəmməd şah Şuşanı ələ keçirə bildi. Tezliklə (1797-ci ilin 4 iyulunda) sui-qəsd 
nəticəsində Ağa Məhəmməd şah öldürüldü. İran qoşunları Şimali Azərbaycan 
hüdudlarını tərk etməli oldular. Öldürülmüş şahın qardaşı oğlu, “Baba xan” ləqəbli 
şəxs Fətəli şah adı altında taxta yiyələndi. O da Cənubi Qafqaz hakimlərinə tabe 
olmaq tələbləri ilə müraciət etdi, rədd cavabı almış Fətəli şah öz qoşunlarına 
Cənubi Qafqaz istiqamətində irəliləmək əmrini verdi. Rusiya imperatoru I Pavel də 
qoşunlarına bu regiona daxil olmaq əmri verdi. Fətəli şah arzularını 
gerçəkləşdirmək fikrindən əl çəkməli oldu. Əsrin sonlarına doğru Azərbaycan 
xanlıqları siyasi varlıqlarını qoruyub saxlaya bildilər. Lakin bu xanlıqların 
varlığına “himayəçi” kimi çıxış edən Rusiya imperiyası son qoydu. Yeni – XIX 
əsrin başlanğıcına doğru iqtisadi və siyasi pərakəndəlik mərhələsini başa vurmamış 
Azərbaycan cəmiyyəti Rusiya ekspansionizminin təcavüz, işğal obyektinə çevrildi. 
Ümumiyyətlə, Azərbaycanın XVIII əsrdəki ictimai-iqtisadi-siyasi tarixinə qısaca 
nəzər belə müddəa irəli sürməyə imkan verir ki, həmin əsrdə hərb, diplomatiya və 
siyasət ictimai həyatın digər sahələrini üstələmişdi. Lakin bu cür mürəkkəb tarixi 
mərhələdə də Azərbaycan mədəniyyətinin potensial imkanları özünü büruzə 
vermişdi. 
XVIII yüzilliyin neqativ, ziddiyyətli hadisələri Azərbaycan 
mədəniyyətinin təkamülü məcrasına əsaslı surətdə təsir etmişdir. Bu mənfi təsir 
maarif sahəsində özünü xüsusilə büruzə verirdi. Qarışıqlıqdan, siyasi qeyri-
sabitlikdən istifadə edən məmurlar və yerli feodallar XVIII əsrə qədərki tarixi 
dövrdə maarif müəssisələrinə bağışlanmış vəqf torpaqlarını zəbt etmişdilər. “1736-
cı ildə Muğanda taxta çıxdıqdan sonra Nadir şah maarif müəssisələrinin və vəqf 
torpaqlarının idarəsi işləri ilə məşğul olan sədr üs-suduru (sədrlər sədrini) 
vəzifəsindən çıxarıb edam etdirərək, vəqf torpaqlarını ələ keçirdi və maarif 
müəssisələrini əsas gəlir mənbələrindən məhrum etdi. Beləliklə, nizami tədris 
müəssisələri aradan çıxdı və yalnız bəzi molla müdərrislərin öz təşəbbüsləri ilə 
yaratdıqları az əhəmiyyətli məktəblər və mədrəsələr fəaliyyət göstərdi. Xanlıqlar 
dövründə (1747-1800) bu sahədə elə bir nəzərəçarpan dəyişiklik baş vermədi”.
135
 
Siyasi pərakəndəlik dövründə maarif obyektlərinin normal fəaliyyətini təmin edə 
biləcək vəqf torpaqları xanların əlinə keçmiş, maarifin inkişafında maraqlı olmayan 
249 
 
ruhanilər tərəfindən mənimsənilmişdi. Məktəblər adətən məscidlərin müəyyən bir 
guşəsində, müxtəlif şəxslərə məxsus olan dükanlarda, şəxsi evlərdə təşkil olunurdu 
və məktəb banilərinin adını daşıyırdı. Məktəbdar həm müəllim, həm də rəis 
vəzifələrini icra edirdi. Təbiidir ki, tədris prosesinin maddi və mənəvi 
problemlərini həll edən məktəbdarlar təhsil alanların valideynlərindən pul və 
peşkəş, bayramlıq formasında “həftəlik” haqq alırdılar. Müəllimlər müəyyən haqq 
müqabilində digər işləri də (məktub, dua yazmaq və s.) yerinə yetirir, tədris 
prosesinin fasiləsizliyini, yüksək keyfiyyətini təmin etməyə çalışırdılar. Uşaqlar 
tədris prosesinə adətən 6 yaşından cəlb olunurdular. Məktəblərdə dərslər əsasən 6-
8 saat davam edirdi. Tədris prosesində ənənəvi dərs vəsaitindən istifadə olunurdu 
(Əlifba, Quran, Sədi Şirazinin “Bustan” və “Gülüstan” əsərləri, “Kəlilə və Dimnə”, 
bəzi hallarda Nizami, Füzuli və başqa klassik Şərq şairlərinin əsərlərindən 
nümunələr).
136
 Məktəblərdə mexaniki əzbərçilik üstünlük təşkil edirdi. Təbiidir ki, 
xeyli vəsait tələb edən təhsil ölkə əhalisinin yoxsul qismi üçün əlçatmaz idi. 
Yoxsullar öz uşaqlarına zəruri əmək vərdişlərini, sənətləri öyrətməklə 
kifayətlənməli olurdular. 
Ali tədris müəssisələri hesab olunan mədrəsələrdə ruhanilər yetişdirilirdi. 
Mədrəsələr adətən cümə məscidlərinin nəzdində təşkil olunurdu. Müdərrislər və 
tələbələr mədrəsədə başlıca tərəf-müqabil idilər. Əlifba, Quran, İslam fəlsəfəsi, 
fiqh (İslam qanunları), ərəb və fars dilləri mədrəsələrin tədris proqramında olan 
başlıca fənlər idi. Dövrün tələblərinə uyğun olaraq burada riyaziyyat, nücum 
(astronomiya) elmləri, ədəbiyyat da tədris edilirdi. Sadalanmış fənlərin hamısı bir 
müdərris tərəfindən tədris olunurdu. Mədrəsələrdə təhsil alan tələbələr yaşca bir-
birilərindən fərqlənsələr də bir yerdə məşğul olurdular. Dərs vəsaiti az olduğuna 
görə tələbələrin əksəriyyətində gözəl xətlə yazmaq qabiliyyətinin artırılmasına 
daha çox diqqət yetirilirdi. Mədrəsə məzunlarının əksəriyyəti gözəl xəttə, lakin zəif 
biliyə malik idi. İstedadlı tələbələr müəyyən müddət ərzində baş ruhaninin-
müctəhidin rəhbərliyi ilə çalışırdı. Vəqf torpaqları mədrəsələrin fəaliyyətinin 
maddi zəminini təşkil edirdi. Məktəb və mədrəsələrdə təhsil müddəti qeyri-
müəyyən idi. Tədris proqramının mənimsənilməsi burada başlıca meyar hesab 
edilirdi. Məktəb və mədrəsələrdə şagird və tələbələrə qarşı ağır cəza növündən-
ayaqların falaqqaya salınıb döyülməsindən geniş istifadə olunurdu. Həmin dövrdə 
fərdi tədris növü də (“Sərxana müəllimi”) mövcud idi. 
XVIII yüzillikdə Azərbaycan elmində nəzərəçarpacaq irəliləyiş baş 
verməmişdir. Coğrafiyaşünaslar – Hacı Zeynalabdin Şirvani və onun kiçik qardaşı 
Hacı Məhəmmədəli Şirvani, tarixçi Əbdürrəzzaq bəy bu yüzilliyin görkəmli elm 
xadimləri olmuşlar. Hacı Zeynalabdin Şirvani (1780-1837 və ya 1838) yalnız 
coğrafiyaşünas deyildi. O, habelə səyyah, tarixçi, etnoqraf, filosof, ədəbiyyatşünas 
və şair kimi tanınmışdı. Hacı Zeynalabdin “Təmkin” təxəllüsü ilə şeirlər yazırdı, 
“Məstəli şah” ləqəbi ilə təriqət təbliğatı aparırdı. Şamaxı şəhərində anadan olmuş 
Hacı Zeynalabdin səyahətlərə o dərəcədə aludə olmuşdu ki, vətənindən uzaqda-
250 
 
gəmidə vəfat etmiş (Qırmızı dənizdə), Ərəbistanın Ciddə şəhərində dəfn 
olunmuşdu. O, ömrünün təqribən 40 ilini Avropa, Asiya və Afrika ölkələrini 
səyahətə həsr etmişdir. Qeyd etmək lazımdır ki, onun alim kimi təşəkkülü İraqın 
Kərbəla şəhərində baş vermişdir (o, 1785-ci ildə valideynləri ilə bu şəhərə 
köçmüşdü). Yaxın və Orta Şərq ölkələri, Orta (Mərkəzi) və Cənubi Asiya əraziləri, 
Balkan yarımadası, Mərmərə və Egey dənizindəki adalar, Kiçik Asiya, İran 
vilayətləri, Orta və Mərkəzi Ərəbistan, Seylon (Şri-Lanka) və Hindistan, Hind-Çin 
meşələri, Nil çayı vadiləri, Hindiquş, Tyanşan, Himalay, Pamir dağ silsilələri, 
Sudan cəngəllikləri Hacı Zeynalabdin Şirvaninin səyahət obyektləri olmuşdur.  
“Alim müxtəlif ölkələri səyahət etməyə üç dəfə çıxmışdır”.
137 
Səyahətlər zamanı 
Hacı Zeynalabdin Şirvani coğrafi, tarixi, etnoqrafik materiallar toplayır, müxtəlif 
ölkələrin ədəbiyyatını və fəlsəfi irsini öyrənməyə çalışırdı. O, müxtəlif xalqların 
nümayəndələri ilə görüşmüşdü, şeyxlərlə, müxtəlif dövlətlərin siyasi xadimləri ilə 
tanış olmuşdu. Alim səyahətlər zamanı müşahidə etdiklərini “Riyaz üs-səyahə” 
(“Səyahət bağçaları”) “Bustan üs-səyahə” (“Səyahət bostanı”), “Kəşfül-maarif” 
(“Mərifətlərin kəşfi”) və bir çox əsərlərində izhar etmişdir. O, təqribən 15 il 
ərzində Nemətullahi dini təriqətinə başçılıq etmiş, bu təriqətin regionda 
yayılmasına can atmışdır. Alim əsərlərinin başlıca kütləsini XIX əsrin 20-ci 
illərində farsca yazmışdır. Lakin təbiidir ki, onun qələmə aldığı faktlar, materiallar 
XVIII əsrin gerçəklikləridir. “Həmin əsərlərdə müşahidə olunmuş ölkələrin 
tarixini, etnoqrafiyasını öyrənmək üçün qiymətli məlumatlar vardır”.
138
 12 il 
Kərbəlada mükəmməl təhsil almış Hacı Zeynalabdin Şirvani elmi bilikləri yüksək 
qiymətləndirirdi, lakin bu biliklərin təcrübədə, əməldə yoxlanılmasına can atırdı. 
O, narazılıqla yazmışdır: “Təhsil (mənəvi təhsil-red.) vaxtı keçirməkdən başqa heç 
bir nəticə vermirdi; qiymətli həyat mənasız və lazımsız məcrada davam edirdi; 
dünyanın əzəli, kainatın sonu haqqında heç nə aydınlaşdırılmamışdı və mən artıq 
on yeddi yaşıma yetmişdim”.
139
 Bu mülahizələrində alim elmi biliklərlə əməlin, 
təcrübənin, həyatın üzvi əlaqəsini, vəhdətini anladığını, hərəkətə mail olduğunu 
(səyahətlərə can atdığını) nəzərə çatdırır. Hacı Zeynalabdin Şirvani dövrünün 
tanınmış alimləri ilə mübahisələrə cəsarətlə girişir, onları əksər hallarda böyük 
elmi-fəlsəfi suallar qarşısında aciz qoyurdu. O, belə qənaətə gəlmişdi ki, dövrün bir 
çox alimləri gerçək həyatdan çox uzaqdırlar. Hacı Zeynalabdin Şirvani elmə və 
səyahətlərə elə aludə olmuşdu ki, yalnız 42 yaşında ailə həyatı qurmuşdu. Özünün 
dediyi kimi, o, “37 il yeddi iqlim üzrə səyahətlər etmiş, müxtəlif çətinliklərlə, 
ağlasığmaz əziyyətlərlə üzləşmiş”
140
 alim elmi fəaliyyətə bağlanmış şəxslər üçün 
parlaq örnəkdir. Hacı Məhəmmədəli Şirvani (təqribən 1783-cü ildə Şamaxıda 
anadan olmuşdur, ölüm tarixi məlum deyildir) də XVIII əsrin tanınmış 
alimlərindən olmuşdur. Hacı Zeynalabdin Şirvaninin qardaşı olan bu şəxs səyyah, 
mütəfəkkir, tarixçi, maarifçi, ədib və şair kimi tanınmışdı. O, “Fani” təxəllüsü ilə 
şeirlər yazmışdır. Hacı Məhəmmədəli də Kərbəla mühitində formalaşmış alim idi. 
O, həyatının təqribən 20 ilini təhsilə, elmi biliklərə yiyələnməyə sərf etmişdir. 
251 
 
Alimi daha çox ictimai-fəlsəfi məsələlər maraqlandırırdı. O, təqribən 30 il ərzində 
Yaxın və Orta Şərq ölkələrini, Hindistanı və Orta (Mərkəzi) Asiyanı səyahət 
etmişdir. Elm aləminə onun 4 başlıca əsəri məlumdur. Alimin əsərləri XIX əsrin 
20-30-cu illərinə aid olsa da XVIII yüzilliyin mühüm tarixi, fəlsəfi, elmi, əxlaqi, 
dini, etnoqrafik, ədəbi, estetik gerçəkliklərinin inikasından ibarətdir. “Həqiqət əl-
həqaiq” (“Həqiqətlərin həqiqəti”, 1836-1837) adlı əsərində alimin səyahət 
təəssüratları öz əksini tapmışdır.
141
 Hacı Məhəmmədəlinin təbabətə dair dəyərli 
əsərləri də vardır. 
Tanınmış tarixçi və şair Əbdürrəzzaq bəy XVIII əsrin II yarısında-XIX 
əsrin əvvəllərində yaşamışdır. O, Təbriz hakimi Nəcəfqulu xanın oğlu idi, 10 
yaşından etibarən 16 il müddətində Kərim xan Zəndin yanında girov saxlanılmış və 
yalnız Kərim xanın ölümündən sonra Təbrizə qayıda bilmişdi. Əbdürrəzzaq bəy 
uzun müddət ərzində Təbriz-Xoy xanlığında vəzir vəzifəsini icra etmişdir. Tarixçi 
“Məasir-i Sultaniyyə” (“Sultan abidələri”), “Tarixi-Dənabilə” (“Dünbulilərin 
tarixi”), “Təcrübat əl-əhr və təsəliyyət əl əbrar” (“Azadələrin təcrübəsi və 
müqəddəslərin təsəllisi”), “Nigaristani-Dara” (“Dara gülüstanı”) və s. əsərlərin 
müəllifidir. Həmin əsərlər Azərbaycan tarixinin bəzi məsələlərinin araşdırılması 
üçün dəyərli mənbə hesab olunur. Nəzərə almaq lazımdır ki, XVIII yüzillikdə də 
ərəb və fars dilləri Yaxın və Orta Şərqdə başlıca elmi dil funksiyalarını 
itirməmişdilər. Yuxarıda adları sadalanmış elm xadimləri öz əsərlərini ərəb və fars 
dillərində yazmışlar. 
XVIII yüzillikdə də Azərbaycan xalqının bədii, fəlsəfi, elmi, etik, estetik, 
ictimai-siyasi baxışları, bütün yaradıcılıq potensialı ədəbiyyatda gerçəkləşirdi. Bu 
zaman ərzində də Azərbaycan mədəni həyatında aparıcı rol və mövqe ədəbiyyata 
məxsus idi. Aramsız ictimai-siyasi, iqtisadi böhranlar, hərbi çəkişmələr 
ədəbiyyatda konkret tənqidi meylləri gücləndirmişdi. Ədiblər gerçəkliyin 
mənfiliklərinə daha çox diqqət yetirirdilər, müqəssirləri tənqid etməyə çalışırdılar. 
Azərbaycan ədibləri istər-istəməz tarixçi, filosof, təbliğatçı kimi çıxış edirdilər. 
“Orta əsrlər poeziyasının müəyyən etdiyi qanun-qaydalardan uzaqlaşma, xalq 
yaradıcılığına məxsus poetik xüsusiyyətlərin yazılı ədəbiyyatda geniş tətbiqinə 
meyl bu dövrün ədəbiyyatı üçün daha səciyyəvi haldır… Orta əsrlər poeziyasının, 
onun əsrlər boyu dəyişilməz sayılan qayda-qanunlarının el ədəbiyyatının güclü 
təsiri ilə sarsılması dövrün başlıca ədəbi prosesinə çevrilir”.
142
 Bu dövrdə klassik 
poeziyaya məxsus olan normativlik prinsiplərinin istər ideya-məzmun, istərsə də 
vəzn sistemi, kompozisiya quruluşu və digər baxımdan pozulması prosesi gedirdi. 
Yeni poetik xüsusiyyətlərin yaranması nəticəsində əski və yeni prinsiplərin 
kəmiyyət nisbəti tədricən keyfiyyət dəyişikliyinə çevrilməyə başladı. Geniş 
kütlələrin anladığı, xalqın istəklərini ifadə və təmin edən, onun estetik görüşlərinə 
və fəlsəfi düşüncə tərzinə çox yaxınlaşmış bu ədəbiyyat “baş verən gündəlik siyasi 
hadisələri” də əks etdirmək iqtidarında idi.
143
 XVIII yüzillikdə mütərəqqi 
ziyalıların çoxusu el ədəbiyyatı örnəklərini toplamağa, şifahi xalq şeiri üslubunda 
252 
 
əsərlər yazmağa meyl göstərirdi. Azərbaycan xanlarının çoxu mənşəcə el 
ədəbiyyatına bağlı olan köçəri tayfalara mənsub olduğu üçün aşıqlar, aşıq şeiri 
saray məclislərinin üzvi, tərkib, ayrılmaz iştirakçılarına, hissəsinə çevrilmişdilər. 
Ədəbiyyatda klassik şeir ənənələrini davam etdirən ədiblər də aşıq şeiri üslubunda 
qoşmalar yazmağa çalışırdılar. Azərbaycan şairləri artıq daha çox heca vəznində 
şeirlər yazmağa mail idilər. Şifahi xalq ədəbiyyatına olan bu meyl tədricən 
güclənir, ədəbi dil sadələşir (yəni xalq üçün anlaşıqlı hala düşür, ərəb və fars 
ifadələri və tərkiblərindən azad olur), şifahi xalq şeirinin forma və janr 
xüsusiyyətləri dövrün ədəbi prosesində qərarlaşırdı.
144
 Bu dövrdə əruz vəznində 
yazan şairlərin xeyli hissəsi bu vəzni xalq danışıq dilinin xüsusiyyətlərinə daha çox 
uyğunlaşdırmağa çalışırdı. Şeir dili canlı xalq dilindən gələn sözlər və ifadələr 
hesabına zənginləşmişdi. XVIII əsrin II yarısında Azərbaycan şeirində janrların 
işlənmə dairəsi baxımından da bir sıra yeniliklər meydana gəldi. Qəsidə janrı 
əvvəlki mövqeyini itirməyə başladı. Əruz vəznində yazan şairlər qəzəl janrını da 
vam etdirirdilər, lakin artıq qəzəldən çox müxəmməs yazılmasına əhəmiyyət 
verilirdi. Tarixi mənzumələr, həcvlər, mədhiyyələr və mərsiyələr müxəmməs 
şəklində yazılırdı. Poema və mənzum hekayələrdə isə məsnəvi formasından 
istifadə edilirdi. Yeni janrlar da yaranırdı. Bu cəhət dövrün yeni yaranan nəsr 
əsərlərində daha aydın surətdə nəzərə çarpırdı.
145
 Bu dəyişikliklər ədəbiyyatın 
məzmunca yeniləşməsindən və daha geniş oxucu kütlələrinin tələblərini ödəmək 
ehtiyacından irəli gəlirdi. XVIII yüzillikdə baş vermiş tarixi hadisələr Azərbaycan 
ədəbiyyatı qarşısında yeni və mühüm vəzifələr qoymuşdu. Təbiidir ki, həmin tarixi 
hadisələr ədəbiyyatın əzəli və əbədi mövzusu olan məhəbbəti arxa plana keçirə 
bilməmişdi. Azərbaycan ədəbiyyatında məhəbbət mövzusu yenə də aparıcı 
mövqedə idi. XVIII əsrdə yazılmış, klassik üsluba bağlı olan lirik əsərlərdə 
“ümumən orta əsr poeziyası üçün səciyyəvi olan bəzi motivlər axtarmaq əbəsdir. 
Məsələn, elmi bilik və təsəvvürlərə aid fikirlər, xüsusi fəlsəfi-ideoloji, dini-təbliği 
ruh XVIII əsr şeiri üçün yabançı idi. Sufi simvollar və obrazlar, əsasən zahiri, 
ənənəvi bədii vasitə kimi işlənirdi. Bu dövrdə xüsusilə xalq aşıq tərzinin təsirilə 
konkret həyati hadisələrin təsvirinə meyl güclənirdi”.
146
 XVIII əsrin I yarısında 
Azərbaycan poeziyasında aşkarlıqla nəzərə çarpan yeni meyllər əsrin II yarısında 
daha da gücləndi və yeni ədəbi cərəyan halını aldı. Ümumiyyətlə, bütövlükdə 
dövrün ədəbiyyatı barədə bəhs olunarkən əsasən poeziyadan danışılması təsadüfi 
deyildir: XVIII əsrdə də Azərbaycan ədəbiyyatının aparıcı sahəsi poeziya 
olmuşdur, ədiblərdən hər şeydən öncə poetik qabiliyyət, məharət, poetik əsərlər 
tələb olunurdu. Nəsr əsərləri dövrün ədəbi prosesində kütləviləşməmişdi, az nəzərə 
çarpırdı. Azərbaycan poeziyasının mövzu dairəsi daha geniş və çoxcəhətli idi. 
Dövrün Azərbaycan poeziyası əsasən orta əsrlər ədəbiyyatı xarakteri daşısa da, 
onda baş verən yeni keyfiyyət dəyişiklikləri artaraq orta əsrlər ədəbiyyatından yeni 
tipli ədəbi sistemə çevrilməyə başlamışdı. Bu keçid klassik poeziyanın mütərəqqi 
ənənələri ilə xalq yaradıcılığı amillərinin birləşməsi şəklində təzahür etmişdir. 
253 
 
Ümumiyyətlə, XVIII əsri ədəbiyyatımızın təkamülü prosesində “keçid dövrü” kimi 
qiymətləndirmək mümkündür. Bu dövrün ədəbi prosesinin öyrənilməsində əsas 
çətinliklərdən biri həmin “dövr nümunələrinin bizim günlərə pərakəndə, səliqəsiz 
və çox natamam gəlib çatması ilə əlaqədardır. Onu demək kifayətdir ki,  XVIII 
əsrdə yaşamış şairlərdən heç birinin küll halında divanı hifz edilməmişdir…Bütün 
bunlar əsrin obyektiv şəraitinin meydana çıxardığı təbii hallar olsa da, ədəbi 
mənzərənin dolğun lövhəsini yaratmağı çətinləşdirir”.
147
 
XVIII yüzilliyin Azərbaycan ədəbi prosesində Şakir Şirvani, Ağa Məsih 
Şirvani, Nəbi, Aşıq Şikəstə Şirin, Məhcur Şirvani, Xəstə Qasım, Baba Şirvani, 
Nişat Şirvani, Arif Təbrizi, Arif Şirvani, Molla Vəli Vidadi, Molla Pənah Vaqif 
nəzərəçarpacaq mövqe qazanmış, milli ədəbiyyatın təkamülü prosesində mühüm 
rol oynamışlar. Şakir Şirvani Nadir şaha məktub şəklində yazdığı “Əhvali-Şirvan” 
adlı müxəmməsində şahidi olduğu viranedici hadisələrdən mütəəssir olduğunu 
bildirirdi. O, mükəmməl mədrəsə təhsili almış, əruz və heca vəznlərində şeirlər 
yazmış, müasirlərinin bədii əsərlərini toplamağa səy göstərmişdir. Şamaxının 
Dədəgünəş kəndində anadan olmuş Ağa Məsih Şirvanı Füzuli ədəbi məktəbinin 
davamçılarından idi, dövrünün görkəmli şairi Nişat Şirvaninin təsirilə ədəbi 
yaradıcılığa başlamış, xalq şeiri ruhunda əsərlər yaratmışdır. Onun şeirləri XVIII 
əsrdə geniş yayılmış, hətta yeni (XIX) əsrdə də Azərbaycan şairləri (Q.B.Zakir, 
M.Ə.Sabir və b.) Ağa Məsihə bənzətmələr yazmışlar. Şair klassik ədəbi üslubda 
qəzəllər, müxəmməslər yaratmışdır. O, bir çox qoşmaların müəllifidir. O, 1749-cu 
ildə baş vermiş hadisələrin gerçək təsvirini vermişdir. Avantürist Əhməd xan 
Şahsevən bir neçə xanı Şamaxını zəbt etməyə, Azərbaycanın digər vilayətlərinə də 
öz təsirini yayamağa çalışırdı. Şamaxının tanınmış şəxsləri bir neçə feodal 
hökmdardan yardım istədilər. Qarabağlı Pənahəli xan, şəkili Hacı Çələbi xan da bu 
çağırışa biganə qalmadılar. Həlledici döyüş qəsbkarların məğlubiyyəti ilə başa 
çatdı, Əhməd xan öldürüldü, talançı ordu darmadağın edildi. Şairin bu hadisələrə 
həsr olunmuş müxəmməsində qaliblərə dərin rəğbət hissi vardır.
148
 Ağa Məsih 
Şirvaninin bu əsərində həlledici döyüşün gedişinin ətraflı təsviri verilmişdir. 
Azərbaycan ədəbiyyatı tarixində Füzuli ənənələrini davam etdirən, milli poeziyada 
bənzərsiz dəst-xətti olan görkəmli sənətkarlardan biri də Nişat Şirvani idi. 
Əsərlərindən məlum olur ki, o, Şamaxıda anadan olmuş, sonra isə Salyan şəhərinə 
köçmüşdü. Nişat Şirvani XVIII əsrin I yarısında yaşayıb-yaratmış ən tanınmış 
Azərbaycan şairlərindən idi. XVIII əsrdə Şəki hakimi Hüseyn xan Müştaqın 
sarayında yaşamış Nəbi əruz və heca vəznlərində şeirlər yazmışdır. O, tarixi 
mənzumələrində dövrünün hadisələri, şəxsiyyətləri haqqında kifayət dərəcədə 
dürüst təsəvvür yarada bilmişdir. İncəsənəti himayə etmiş Şəki hakimi Hüseyn xan 
Müştaq Nəbidən başqa bir neçə şairin (habelə Molla Vəli Vidadi) mədh obyekti 
olmuşdur. Şəki hakimi də şeirlər yazmağa aludəçiliyi ilə tanınmışdı. XVIII əsrdə 
yaşamış Aşıq Şikəstə Şirinin əsəri Ağa Məhəmməd şahın Tiflisə soxulması (1795) 
ilə baş vermiş fəlakətli hadisələrə həsr edilmişdir. Dövrün tanınmış şairlərindən 
254 
 
biri də Məhcur Şirvani idi. Azərbaycan ədəbiyyatşünaslığında “Qisseyi-Şirzad” 
poemasının ona məxsus olduğu barədə qənaət vardır. Bu məsnəvini epik janra aid 
etmək olar, əsər xalq nağıllarının motivləri əsasında yazılmışdır. Şair çox uzaq olan 
tarixi keçmişə müraciət etməklə müasiri olduğu gerçəkliyin başlıca cəhətlərinə 
toxunur. Əsərdə Nadir şahın rejiminə etiraz ruhu duyulmaqdadır. XVIII əsrin II 
yarısında Azərbaycan şeirində meydana gəlmiş realist meyllər Baba Şirvaninin 
yaradıcılığında bariz şəkildə aşkara çıxmışdı. Dünyəvi mövzulara daha çox meyl 
göstərmiş şairin “Can ilə cəsədin bəhsi” əsərində dünyəvi ədəbiyyatla dini 
ədəbiyyat arasındakı mübarizə öz əksini tapmışdır.
149
 Arif Şirvani aşiqanə qəzəlləri 
və həcvləri ilə tanınmışdı. Şirvan hakimi Mustafa xan şairin tənqid obyektinə 
çevrilmiş əsas şəxsiyyətlərdən birincisi idi. Arif Şirvani xanı xeyirli əməllərə 
səsləyir, ona müəyyən məsləhətlər verməyə çalışırdı. XVIII yüzillik aşıq 
poeziyasının yüksəlişi dövrü idi. Xəstə Qasım, Saleh, Saimi, Ürfani, Məlali bu 
zaman yaşayıb-yaratmışlar. Xəstə Qasım yüzilliyin aşıq poeziyasının ən görkəmli 
nümayəndəsi idi. Onun bir çox ustadnamələrindən müxtəlif dastanların giriş 
hissələrində istifadə olunmuşdur. Təbriz yaxınlığındakı Tikmədaş kəndində anadan 
olmuş bu şəxs öz yaradıcılığı ilə aşıq şeirinin inkişafına ciddi təsir göstərmiş 
sənətkarlardan idi.
150
 
Molla Vəli Vidadi (1709-1809) və Molla Pənah Vaqif (1717-1797) XVIII 
yüzilliyin Azərbaycan ədəbi prosesində müstəsna mövqeyi olmuş görkəmli 
şairlərdən idilər. Azərbaycan dilinin və ədəbi dilinin kamilləşməsində onların 
həlledici rolu olmuşdur. “Yeni realist ədəbiyyatın formalaşmasında, Azərbaycan 
şeir dilinin inkişaf edib, zənginləşməsində Vaqifin bir çox müasirlərinin, o 
cümlədən onun yaxın dostu Vidadinin də böyük rolu olmuşdur. Bu şairlərin 
yaradıcılığı Azərbaycan poeziyasının sonrakı inkişafına, onun ərəb-fars təsirindən 
qurtarmasına və daha artıq dərəcədə milli zəminə əsaslanmasına, demokratik və 
realist istiqamətdə irəliləməsinə təkan vermişdir”.
151
 Azərbaycan ədəbiyyatında ilk 
dəfə olaraq sadə xalq üslubunun ədəbi prosesin ümumi simasını müəyyən edən bir 
istiqamətə çevrilməsində Vidadi ilə Vaqifin rolu müstəsna əhəmiyyətə malik idi. 
Molla Vəli Vidadi öncə anadan olduğu Şəmkirdə, sonra isə Qazaxın Poylu 
kəndində təhsil almışdı. O, ərəb və fars dillərini mükəmməl öyrənmişdi. Vidadi 
Şıxlı kəndində mirzəlik və məktəbdarlıq etmiş, maarifin inkişafına çalışmışdır. O, 
əruz və heca vəznlərində şeirlər yazırdı. İctimai zülm, siyasi pərakəndəlik 
dövrünün hərc-mərcliyi şairin daxili aləmində kədər və ümidsizlik, tənhalıq 
hisslərini formalaşdırmışdı. Mənəvi tənhalıqdan şikayət Vidadi yaradıcılığının 
başlıca motivlərindən biridir. O, Şəki xanı, şair Məmmədhüseyn xan Müştaqın 
öldürülməsi münasibətilə “Müsibətnamə” adlı mənzumə yazmış (1780), dövrün 
səciyyəvi və gerçək lövhəsini yaratmışdı. Vidadinin xalq kədərindən doğmuş 
bədbinlik fəlsəfəsi onun Vaqiflə müşairəsində və “Belə qalmaz” rədifli 
müsəddəsində qabarıq şəkildə aşkara çıxır. Şairin aşiqanə şeirləri də vardır. Onun 
lirikası yüksək bədii sənətkarlıq nümunəsidir. Vidadinin heca vəznində yazdığı 
255 
 
şeirləri xalq danışıq dilinə yaxındır, bənzərsiz bədii təsvir vasitələri ilə zəngindir. 
Vidadinin qoşmalarından birində deyilir: 
Yaxşı gündə yarü yoldaş çox olur, 
Yaman gündə heç bulunmaz, yox olur. 
Yad ellərin tənə sözü ox olur, 
Bir gün olur vətən deyib ağlarsan.
152
 
Bir çox ziddiyyətli hadisələrin canlı şahidi olmuş Molla Vəli Vidadi 
gerçəkliyə müdrikliklə yanaşır, həmkarlarını xülyalar aləminə qapılmamağa 
çağırırdı. Bu baxımdan onun nikbin olan Vaqiflə həyat və sənət mübahisələri 
ədəbiyyat tariximizin diqqəti cəlb edən hadisələrindən idi. Şairin kədər fəlsəfəsi 
zəmanənin mənfiliklərinə etirazın nəticəsi kimi meydana çıxmışdı. 
Ümumiyyətlə, Vidadi ilə Vaqif XVIII əsr Azərbaycan ədəbi prosesinin 
başlıca nəhəngləri olmuşlar. “Hər ikisi bizim möhtərəm milli şairimizdir… Bu cür 
məşhur şairlər özgə millətlərin arasında zühur etmiş olsa idilər, bişübhə, indiyə 
kimi onların asarü əşarı dəfəat ilə çapdan çıxıb əbnayi-millət içində yayılmışdı”.
153
 
“Vidadi ədəbi-bədii dilinin keyfiyyəti etibarilə köhnə dövrün son, yeni dövrün ilk 
şairidir”.
154
 Vidadi ilə Vaqifin gerçəkliyə münasibəti müxtəlifdir: Vidadi pessimist 
(bədbin), Vaqif isə optimistdir (nikbindir). Lakin “məzmun və bir sıra ifadələr də 
yenidir; həm də bu, formal deyil, funksional eynilikdir… Məzmun hər iki 
sənətkarın təqdimatında eyni ovqatın (hətta eyni dünyagörüşün) məhsuludur… 
Bununla belə mühüm bir stilistik fərq var; Vidadi “Gördüm”, Vaqif isə 
“Görmədim” deyir, – bu cür oppozitiv münasibət onların təfəkkür tərzindən gəlir… 
Vidadi gördüyünə qarşı çıxır, Vaqif görmək istədiyini görə bilmədiyini deyir”.
155 
Molla Pənah Vaqifin poetik təfəkkürü Vidadinin poetik təfəkkürünün bilavasitə 
davamı kimi meydana çıxmışdır. Vaqif Qazax mahalının Salahlı kəndində anadan 
olmuş, 1797-ci ildə Ağa Məhəmməd şah Qacarın hökmü ilə Şuşada həbs olunmuş, 
şahın öldürülməsindən sonra azad olunmuş, lakin Qarabağda hakimiyyəti ələ 
keçirmiş Məhəmməd bəy Cavanşirin əmrilə qətlə yetirilmişdir. Şairlə birlikdə onun 
“Alim”təxəllüsü ilə şeir yazan oğlu Əliağa da öldürülmüşdür. Vaqif şair olmaqla 
yanaşı dövrünün tanınmış dövlət xadimi idi. O, mədrəsədə təhsil almış, ərəb və fars 
dillərini öyrənmişdi. Şair memarlıq və astronomiya ilə də maraqlanırdı. Vaqif 
XVIII əsrin ortalarında Qarabağa köçmüş, Şuşada məktəbdarlıq etmişdir. 1769-cu 
ildə o, Qarabağ hakimi İbrahim xanın sarayına dəvət olunmuş, eşikağası, sonra isə 
baş vəzir vəzifələrini icra etmişdir. Vaqif Qarabağ xanlığının xarici siyasət 
məsələləri ilə məşğul olmuş, Azərbaycan xanlıqları, Rusiya və gürcü hakimləri ilə 
münasibətləri inkişaf etdirməyə çalışmışdır. Vaqifin yaradıcılığı Azərbaycan 
poeziyası tarixində mühüm mərhələlərdən biridir. O, klassik şeir formalarında 
əsərlər yazmış, lakin şifahi xalq ədəbiyyatı, aşıq şeiri ilə daha çox bağlı olmuşdur. 
Nikbinlik, həyat eşqi onun poeziyasının ümdə xüsusiyyətlərindəndir. Şairin əsərləri 
hələ sağlığında ikən Cənubi Qafqazda geniş yayılmışdı. Vaqifin Azərbaycan 
ədəbiyyatı tarixində ən böyük xidməti klassik üslubla şifahi xalq şeiri ənənələrini 
256 
 
üzvi şəkildə birləşdirə bilməsidir. İstedadı, biliyi, ali mənəvi keyfiyyətlərinə görə 
Azərbaycan xalqı onun haqqında “hər oxuyan Molla Pənah olmaz” məsəlini 
yaratmışdır. Vaqif poeziyasında acı kinayə ilə xoş zarafat, çılğınlıqla müdriklik, 
coşqun sevinclə narahatlıq hissləri üzvi surətdə birləşmişdir. Orta əsr şairlərinin 
çoxundan fərqli olaraq Vaqifin divanı, yaxud şeir toplusu qalmamışdır. Lakin 
Azərbaycan poeziyası ilə maraqlanan onlarla ədəbiyyat həvəskarı böyük söz 
ustasının əsərlərini toplamış, həmin əsərləri müxtəlif cüng və bəyazlara 
köçürmüşlər. Vaqifin əsərləri məzmun zənginliyi ilə seçilir. Onun başlıca diqqət, 
tərənnüm, məhəbbət obyekti gözəldir. Məsələn, şairin qoşmalarından birində 
deyilir: 
Sevdigim, ləblərin yaquta bənzər, 
Sərasər dişlərin dürdanədəndir, 
Sədəf dəhanından çıxan sözlərin, 
Hər biri bir qeybi-xəzanədəndir… 
…Xumar-xumar baxmaq göz qaydasıdır, 
Lalətək qızarmaq üz qaydasıdır, 
Pərişanlıq zülfün öz qaydasıdır, 
 
Nə badi-səbadən, nə şanədəndir… 
Müştaqdır üzünə gözü Vaqifin, 
Yolunda payəndaz üzü Vaqifin, 
Sənsən fikri, zikri, sözü Vaqifin, 
Qeyri söz yanında əfsanədəndir.
156
 
Lakin gözəllik, ülvi insani hisslər, təbiət aşiqi olan Vaqif dövrünün 
ictimai-siyasi problemlərini də nəzərdən qaçırmamışdır. XVIII əsrin tanınmış 
dövlət xadimlərindən olmuş Vaqif bir çox saray fitnə-fəsadlarının şahidi olmuş, 
həmin mənfi hallara fəal münasibətini şeirlərində izhar etmişdir. Onun 
“Görmədim” rədifli müxəmməsində bu münasibət daha aydın surətdə aşkara çıxır: 
Mən cahan mülkündə mütləq doğru halət görmədim, 
Hər nə gördüm əyri gördüm, özgə babət görmədim. 
Aşinalar ixtilatında sədaqət görmədim, 
Biətü iqrarü imanü dəyanət görmədim. 
Bivəfadan lacərəm təhsili-hacət görmədim… 
 
…Hər sədavü səs ki, dünyaya dolub əksər əqəl, 
Cümlə məkrü alü fənnü, fitnədir, cəngü cədəl, 
Dirhəmü dinar üçündür hər şeyə yapışsa əl, 
Müqtədilərdə itaət, müqtədalərdə əməl, 
Bəndələrdə simü, bəylərdə ədalət görmədim… 
…Qədr bilməz həmdəm ilə eylədim ömrü təbah, 
Vaqifə, ya rəbbəna, öz lütfünü eylə pənah, 
257 
 
Səndən özgə kimsədə lütfü inayət görmədim.
157
 
Molla Pənah Vaqif əsrlərlə təcrübədən keçmiş, müxtəlif ölkələrin, 
xalqların tarixi ərzində özünü doğrultmuş obyektiv bir həqiqətin (“üç şeydə vəfa 
yoxdur: atda, padşahda və tacirdə”)
158 
mütləqliyini şəxsi taleyində, təcrübəsində 
anlamış böyük mütəfəkkirdir. Şair anlamışdı ki, mahir, bilikli, istedadlı, xalqın 
hörmətini qazanmış şəxslər hökmdarlara onların məhdud (siyasi) məqsədləri üçün 
lazım olurlar. Həmin məqsədlərinə nail olmuş hökmdarlar son nəticədə istifadə 
etdikləri istedadlı şəxsləri taleyin hökmünə buraxır, bəzi hallarda isə qətlə 
yetirirlər. “Görmədim” rədifli müxəmməsində Vaqif gerçək həyatda (xüsusilə 
saray mühitində) ülvi insani keyfiyyətlərin olmadığını göstərir, yaradana, tanrıya 
müraciət edir. Molla Pənah Vaqif də saray fitnə-fəsadlarının qurbanı olmuşdur: O, 
saray xadimlərinin təhriki ilə Qarabağ hakimi Məhəmməd bəy Cavanşirin əmri ilə 
qətlə yetirilmişdir. Vaqifin poeziyaya bağlı olan oğlu da bu fitnələrin nəticəsində 
dünyasını dəyişmişdir. Bu məqamda istər-istəməz Vaqiflə Vidadinin 
müşairəsindən bəzi epizodlar yada düşür (Vidadinin mülahizələri nəzərdə tutulur): 
Ağlamaq möminin əlamətidir, 
Nəbinin dininin xoş adətidir, 
Əgər bilsən, həqqin kəramətidir, 
Ta gedincə, nuri-bəsər ağlarsan!… 
 
…Billəm çox uşaqsan, ürəyin toxdur, 
Ləhvü ləəb ilə həvəsin çoxdur, 
Qocalıq əsəri könlündə yoxdur, 
Hələ sonra əqlin kəsər, ağlarsan!… 
 
…Oğlan, sən uşaqsan, cavansan hələ, 
Yenicə cisminə düşüb vəlvələ, 
Təzəcə dəyənək alıbsan ələ, 
Qaim tut ki, nagah düşər, ağlarsan… 
 
…Gəl danışma müxəmməsdən, qəzəldən 
Şeri-həqiqətdən, mədhi-gözəldən, 
Sənin ki, halını billəm əzəldən, 
Elə deyib canan, dilbər ağlarsan… 
 
…Dərdlərinə dərman olmaz heç kəsin, 
Əbubəkrə hərgiz yetişməz səsin, 
Mitilin altında qalır nəfəsin, 
Mürği-ruhin göyə uçar, ağlarsan… 
 
…Şeytan ki, dünyada aldadır kimi, 
258 
 
Xoş gəlir o kəsə dünyanın dəmi, 
Çox yığma başına hurü sənəmi, 
Qafil, özgələrə gedər, ağlarsan… 
 
…Çox bulanma bu dünyanın qanına, 
Vəfa yoxdur sultanına, xanına, 
Danasını bir gün qoymaz yanına 
Bizim inək kimi təpər, ağlarsan.
159
 
 
Siyasi fəaliyyətinin sonu faciəli olan Vaqif “ədəbi-bədii təfəkkürün (və 
ədəbi-bədii dilin) milli əsasda inkişafını mütləqləşdirdi, onun xidməti nəticəsində 
folklor üslubu klassik üslubun nüfuzunu sındırıb aparıcı mövqeyə çıxdı”.
160
 
Vaqifdən sonra Azərbaycan ədəbiyyatının inkişafını folklor üslubu müəyyən etdi. 
“Milli şairlərimizdən onun kimi sadə və açıq lisanda və ana dilimizin şivəsində şeir 
və qəzəl yazan az olubdur. Müasirləri ona nəzirə yazmağa səy və təlaş ediblərsə də, 
onun kimi mühəssənatlı, gözəl və açıq kəlam söyləməkdə aciz qalıblar. Vaqif 
ziyadə zövqü səfa əhli olduğu üçün gözəl mədhində xeyli mərğub və nazik şeirlər 
yazmışdır”.
161
 Vaqifin poetik fəaliyyəti əsasən XVIII əsrin II yarısına təsadüf 
etmiş, təqribən 50 il ərzində Azərbaycan ədəbi prosesinin aparıcı şəxslərindən 
olmuş, qətlə yetirildikdən sonra evi Məhəmməd bəy Cavanşir tərəfindən talan 
olunmuş, ədəbi irsinin müəyyən qismi bu talan zamanı məhv edilmişdir. “XVIII 
əsr Azərbaycan mədəniyyəti daha çox dil mədəniyyətidir, ona görə də Vaqif 
rəssam işini də görür; rənglərin nisbətini professional həssaslıqla (intibah 
professionallığı səviyyəsindən) müəyyən edir”.
162
 Molla Pənah Vaqif zəngin, 
çoxcəhətli yaradıcılığı sayəsində nəinki XVIII yüzilliyin, habelə bütövlükdə milli 
ədəbiyyatımızın, mədəniyyətimizin böyük simalarından birinə çevrilmişdir. 
XVIII əsr Azərbaycan ədəbiyyatının ən dəyərli örnəklərindən biri 
“Şəhriyar” əsəridir. Öncə qeyd olunmalıdır ki, “Şəhriyar” nəsr əsəridir. Şeirə 
nisbətən Şərq aləmində (eləcə də Azərbaycanda) nəsrin inkişafı daha ağır və ləng 
olmuşdur. Bu isə əsasən Şərqdə poeziyaya meyl, mənəvi tələbatın üstünlük 
qazanması, Şərqin özünəməxsus bədii-estetik görüşlərindən doğmuş fenomen idi. 
XVIII yüzillikdə Azərbaycan bədii nəsri formalaşaraq yeni təkamül məcrasına 
düşməyə başladı. Bir sıra şifahi ədəbiyyat nümunələrinin məhz bu dövrdə yazıda 
maddiləşməsi və geniş yayılması da mənəvi ehtiyacdan doğmuşdu. “Şəhriyar” 
dastanı nəsrimizin qanunauyğun təkamülünün nəticəsi kimi səciyyəvidir. Klassik 
səciyyəli nəsr ilə yeni nəsr arasında körpü rolunu oynamış əsərlərdən biri kimi 
“Şəhriyar” əsəri diqqətəlayiq ədəbi nümunədir. Əsərdə əski dastan-epos irsi ilə 
XVIII əsrin ənənələri üzvi surətdə birləşmişdir. Əsərdə olan bu şeir parçasına 
əsasən ədəbiyyatşünaslıqda “Şəhriyar” dastanının Məhəmməd adlı şəxsə məxsus 
olduğu qənaəti mövcuddur: 
Bağda bülbül həmrah ola güliylən, 
259 
 
Ona şeyda qıla sidqi-diliylən, 
Həsrət çəkə-çəkə uzun iliylən, 
Məhəmməd kuyində qalan yar hanı?!
163
 
Dastanın başqa bir yerində Məhəmməd Əmirli adlı bir şəxsin adı yad 
olunur və güman edilir ki, adları çəkilmiş hər iki şəxs eyni simadır. “Şəhriyar” 
dastanı şifahi deyil, yazılı ədəbiyyat nümunəsidir. Əsərin qəhrəmanı Şəhriyar tacir 
oğlu, onun sevgilisi Sənubər isə cəmiyyətin yuxarı təbəqəsindən çıxmış şəxsdir. Bu 
əsərdə XVIII yüzillikdə bədbəxt və nakam qəhrəman deyil, sevgilisinə qovuşan, 
istəyinə çatan aşiq daha çox sevilir, məsnəvi dastanların qəhrəmanına çevrilirdi. 
“Şəhriyar” dastanında söz ilə saz, şeirlə musiqi birləşir, əhvalat bu hadisələri, 
təhkiyəni qoşma, gəraylı, qəzəl, müxəmməs və təkbeytlər müşayiyət edir və 
tamamlayır. Dastanda hadisələr Azərbaycanda – Qazaxda, Şəmşədilli mahalında, 
Gəncədə, Ozan və Bağban məhəllələrində, Ortaçalada, Soğanlıda, Qarayazı 
meşəsində, Tiflisdə, Kirmanda və s. yerlərdə cərəyan edir. Əsərdə şah Abbasın 
adının xatırlanması göstərir ki, əhvalat onun zamanında baş verir. Ehtimal olunur 
ki, “Şəhriyar” dastanı Qazax və Borçalı nahiyələrində yaranmışdır.
164 
Bu dastan 
“məcnunluq təfəkkürünün süqut edib, məhəbbətə intibah münasibətinin 
normalaşdığı dövrün məhsuludur – ehtiva etdiyi ictimai-tarixi münasibətlərin və 
coğrafiyasının məzmunu etibarilə milli təfəkkürün faktıdır”.
165
 Şeirlə deyişmələr 
əsər mətninin təxminən 40, dialoqlar 50, təhkiyə isə cəmisi 10 faizini təşkil edir.
166
 
Bu, əsərin güclü dramaturji potensiyaya malik olmasının göstəricisidir. 
“Şəhriyar”ın dilində kobud ifadələr adətən saray mühitində işlənilir. Bu, 
gerçəkliyin inikası idi. Səmimilik, xoş rəftar, ülvi insani keyfiyyətlər daha çox 
saray mühitinin deyil, xalq həyatının fərqləndirici xüsusiyyətləridir. Beləliklə, 
XVIII əsr ərzində ədəbiyyat Azərbaycan mədəniyyətinin aparıcı sahəsi kimi inkişaf 
etmiş, ədəbiyyat tariximizin əsaslı keyfiyyət mərhələsini keçirmişdir. 
XVIII əsrdə Azərbaycan dilində müxtəlif elmi bilik sahələrinə aid olan 
ilk, lakin həcmcə kiçik əsərlər meydana çıxdı. Məsələn, hesaba aid olan “Üsul 
asaba” (“Yeddiliklər üsulu”), astronomiyaya aid olan, ilin fəsillərinin və aylarının 
xarakteristikasını təqdim edən “Kitabi-ruznamə” əsərləri bu qəbildən idi. Kitabda 
astronomik cədvəllər vardır və həmin cədvəllərə izahlar əsərin giriş hissəsindədir. 
“Kitabi-tibbi-mənafeül nas” (“Təbabətə dair faydalı kitab”) əsəri təbabət üzrə 
dəyərli əsərlərdən idi. Bu dövrdə tarix problemləri üzrə də Azərbaycan dilində bəzi 
əsərlər meydana gəlmişdi. Məsələn, 1711-ci ildə “Təvarixi-zamani Şah Abbas ibn 
Xudabəndə” sərlövhəsi ilə anonim əsər yazılmışdı. Əsər müəllifinin başlıca diqqət 
obyekti Şah I Abbasın müharibələridir.
167
 1733-cü ildə yazılmış “Səfəviyyə 
padşahları” adlı əsərdə Səfəvilər sülaləsinin tarixindən bəhs olunur. Bu tarixi 
əsərlərdə hərbi anlayışların Azərbaycan dilində təqdim olunması, “dilimizin qanun 
və qaydalarının pozulmaması”
168
 diqqəti cəlb edir. 1784-cü ildə ərəb dilinin 
sintaksisinə həsr olunmuş kitab yazılmışdı. Azərbaycan dilində yazılmış bu kitab 
mədrəsələrdə təhsil alanlar üçün nəzərdə tutulmuşdu. Həmin dövrdə üslubiyyata 
260 
 
dair əsər ərəb dilindən Azərbaycan dilinə tərcümə edilmişdi. XVIII əsrin II 
yarısında əsasən əlifba prinsipi əsasında Azərbaycan dilində bir sıra lüğətlər tərtib 
olunmuşdur. Beləliklə, ədəbiyyatda aparıcı olan Azərbaycan dili biliklərin geniş 
kütlələr arasında yayılması üçün əlverişli zəmin hazırlamışdı. 
Dövrün epiqrafik abidələri eyni zamanda xalq sənəti nümunələridir. Bu 
abidələr sayəsində tarixçilər həmin dövrün ictimai-siyasi, dini-ideoloji, mədəni 
həyatının epizodlarını, sənətşünaslar isə xalq sənətinin bədii-estetik 
xüsusiyyətlərini araşdırırlar. Memarlıq abidələri, məzar daşları, saxsı, metal, taxta 
və s. əşyaların üzərindəki müxtəlif formalı sənduqələr, başdaşı, sinədaşı, qoç və at 
fiqurlu məzar daşları, məscid, hamam, ovdan, karvansara, mədrəsə, qala divarları, 
istehkamlar və ictimai binalar üzərində qoyulmuş yazılı lövhələr (daş kitabələr) 
epiqrafikanın tədqiqat obyektidir. Həmin abidələrin özləri, onların bədii 
keyfiyyətləri isə sənətşünasların araşdırma predmetidir. Mətnlərin məzmununa 
görə XVIII yüzilliyin kitabələrini beş qrupa bölmək mümkündür: İnşaat xarakterli 
(yəni tikinti tarixindən bəhs edən) kitabələr (1); mətni nisbətən geniş, lakin sayı 
çox az olan sənədlərin lapidar nüsxələri (2); epitafiyalar məzar daşlarına qısaca 
həkk olunmuş yazılar (3); dini mətnlər (4); adətən məzar daşları üzərinə həkk 
olunmuş mənzum parçalar (5).
169
 Əhəngdaşı üzərində həkk edilmiş kitabələr 
əsasən Bakı, Şamaxı, Qarabağ, Dərbənd, Quba xanlıqlarının ərazisində, Qəbələdə 
tapılmışdır. Şimal-qərb bölgələrində yaşayıb yaratmış xəttat – həkkaklar çay 
daşları üzərində işləmişlər. Yerli material ustaların iş üslubuna ciddi təsir 
göstərmişdir. Epiqrafik araşdırmalar sübut edir ki, Nadir şahın apardığı amansız 
müharibələr, Nadirə qədərki zaman ərzində baş vermiş hərbi-siyasi çəkişmələr 
nəticəsində “XVIII əsrin I yarısında Azərbaycanda tikinti işləri əsasən aparılmamış 
və bununla əlaqədar kitabələr də yazılmamışdır”.
170
 Epiqrafik materiallar təsdiq 
edir ki, əsrin II yarısında tikinti fəaliyyəti canlanmış, Şəki, Şuşa və Naxçıvanda xan 
sarayları, Ağdamda imarətlər, Pənahəli xana və onun nəslinə aid olan günbəzlər 
tikilmiş, Bayat və Şahbulaq, Pənahabad (Şuşa) qalaları salınmış, həmin qalalarda 
bazar, karvansara, hamam, məscid və s. ictimai təyinatlı obyektlər tikilmişdir. Bu 
dövrdə Ordubad, Şamaxı, Dərbənd, Quba, Bakı şəhərlərində hərbi istehkamlar, 
ictimai-mülki binalar inşa olunmuşdur. Kitabələrdə memarlıq obyektlərinin inşası 
tarixinə, onların bərpa və təmir olunması zamanına, həmin obyektlərin inşasında 
rolu olmuş sənətkarlara, bir çox ictimai-iqtisadi və siyasi, inzibati məsələlərə dair 
materiallar mövcuddur. 
Azərbaycanda nisbi siyasi sabitlik (xanlıqların meydana gəlməsi və 
təşəkkülü) bərqərar olunanadək memarlıqda canlanma müşahidə olunmamışdır. 
Aramsız müharibələr, xarici qoşunların müdaxilələri, feodal ara çəkişmələri 
memarlığı inkişaf stimulundan məhrum edirdi. XVIII əsrin II yarısında memarlıq 
üçün müəyyən əlverişli şərait yarandı. Azərbaycanın şimal-qərb bölgəsində və 
Şamaxıda bir çox sufi mürşidlərinin, ruhani alimlərin, müqəddəs hesab olunan 
şəxslərin məzar daşlarının aşkar olunması təsdiq edir ki, XVIII yüzillikdə 
261 
 
ölkəmizdə “Nəqşbəndiyə”, “Ələviyyə” təriqətləri geniş yayılmışdı. Bu dövrdə xalq 
memarlıq ənənələri memarlıq fəaliyyətinin başlıca ünsürü idi, lakin əski 
zamanların monumental memarlıq ənənələri yenə də mühüm təsirini qoruyub 
saxlamışdı. Azərbaycanda xanlıqlar dövrünün əsas cəhətlərindən biri iqamətgah və 
onun müvafiq istehkamı kimi saray komplekslərinin yaradılması zərurəti olmuşdur. 
Azərbaycan xanları başlıca şəhərlərin ətrafında və xanlıqların ərazilərində güclü 
müdafiə qurğuları sisteminin inşasına xüsusi diqqət yetirirdilər. Məhəllə məscidləri 
bu dövrün mühüm ibadət və tədris ocaqları idi. XVIII əsrin Azərbaycan 
memarlığında aparıcı yeri kiçik həcmli, səkkizguşəli türbələr tuturdu. Əsrin 
şəhərsalma işində iki başlıca meyl nəzərə çarpırdı. Birinci meyl xanlar tərəfindən 
paytaxt kimi Azərbaycanın qədim şəhərlərinin seçilməsi idi. Bakı, Naxçıvan və 
Gəncə bunlara misal ola bilər. 1734-cü ildə Nadir xan tərəfindən dağıdılmasına 
baxmayaraq, Şamaxını bu tip şəhərlərə aid etmək mümkündür. Lakin XVIII 
yüzillikdə bir sıra xanlıqların mərkəzləri də meydana çıxdı, bununla bağlı 
şəhərsalmada mühüm tədbirlərin aparılması müşahidə edildi. Quba və Şuşa bu tipli 
şəhərlərdən idi. 1772-ci ildə baş vermiş güclü sel nəticəsində qədim Şəki əsaslı 
surətdə dağıldı
171
 və şəhər yeni ərazidə salındı. Şuşa və Şəki XVIII əsrin 
şəhərsalma fəaliyyəti üçün ən səciyyəvi olan memarlıq obyektlərinin məskənləri 
idi. Azərbaycan şəhərlərində memarlığın təkamülü bu zaman ərzində saray 
komplekslərinin inkişafından, yaşayış məntəqəsinin təbii-coğrafi mövqeyindən, 
müdafiə qurğularının tikilməsindən başlanmış, həmin amillərdən asılı olmuşdur. 
Şəki öz dövrü üçün yüksək dərəcədə abad olan bir şəhər idi. Şəhərin küçələrinə daş 
döşənmişdi, saxsı borularla çəkilmiş su kəməri əhalinin tələbatını ödəyirdi. 1765-ci 
ilədək digər orta əsr şəhərlərindən fərqli olaraq Şəki qala divarları ilə əhatə 
olunmamışdır. Ona görə də düşmən hücumu zamanı şəhər əhalisi “Gələrsən-
görərsən” qalasına sığınırdı. 1765-ci ildə Şəki qala divarları ilə əhatə olundu. 
Qalanın iki darvazası vardı. Lakin hərbi-siyasi təhlükənin qarşısını ala biləcək 
müdafiə qurğuları sistemi təbii fəlakət qarşısında aciz idi (1772-ci ilin seli nəzərdə 
tutulur). Şəki qalasının daxilində tikilmiş Xan sarayı XVIII əsr Azərbaycan 
memarlığının incilərindəndir. 1763-cü ildə inşa olunmuş bu saray geniş saray 
kompleksinin hissəsidir. Sarayı “Müştaq” təxəllüsü ilə şeirlər yazmış Şəki xanı 
Hüseyn xan tikdirmişdir. Sarayda şəbəkə sənətinin bənzərsiz nümunələri vardır. 
Yalnız onu göstərmək kifayətdir ki, “hər kvadratmetr şəbəkə beş min bir-birinə 
geydirilən hissələrdən ibarətdir”
172
.  Saray qala içərisindədir, lakin əlavə divarlarla 
əhatələnmişdir. Şəki xanları sarayının ön fasadı cənuba baxan ikimərtəbəli binadan 
ibarətdir. Mərtəbələrin planı eynidir. Bir cərgədə yerləşən üç ev bir-birindən 
dəhlizlə ayrılır. Mərtəbələr arasında daxili əlaqə olmamışdır. Birinci və ikinci 
mərtəbələr arasında daxili yolun olmaması sarayın iki hissəyə – rəsmi qonaq və 
şəxsi, xüsusi hissəyə ayrılması ilə aydınlaşdırılır. Sarayın birinci mərtəbəsinə 
yalnız kənar şəxslər daxil ola bilərdilər, “yuxarı mərtəbəyə isə xan ailəsinin üzvləri 
və ya onlara qulluq edən adamlar buraxılırdılar”.
173
 Sarayın baş-cənub fasadı 
262 
 
şəhərə tərəfdir.  Sarayın bütün otaqları divar rəsmləri ilə bəzədilmişdir. “Saray 
naxışları əsasən dörd qrupa bölünür: həndəsi və bitki naxışlar, süjetli və quşların 
təsviri həkk olunmuş naxışlar”.
174
 Şəki xanları sarayının naxışları koloritinin 
zənginliyi, qızılı rəngin geniş surətdə tətbiqi ilə səciyyəvidir. Bu saraya müxtəlif 
vaxtlarda naxış vurmuş rəssamlardan beşinin adı bizə məlumdur. Ustad Abbasqulu 
Şəki xan sarayındakı təsvir və naxışların yaradıcısı hesab olunur. Usta Qarabaği (II 
mərtəbə), Usta Mirzəcəfər (I mərtəbə), Usta Qurbanəli (yan otaqlar) burada 
fəaliyyət göstərmiş rəssamlar olmuşlar. “Şəki xanları sarayı Azərbaycanda tikinti 
işinin aşağı səviyyədə olduğu dövrdə tikilmişdir, ancaq Şəki xanları sarayı bir daha 
göstərir ki, keçmişin ənənələrini qoruyub saxlayan ustalar hələ bu dövrdə də 
yüksək sənətkarlıq nümunəsi yaratmağa qadir idilər”.
175
 Bu saray həm 
rəngarənglik, həm də dekorativ – tətbiqi sənətin sintezinin nümunəsidir.
176
 XVIII 
yüzillikdə Bakıda, İçəri şəhər qala divarları daxilində, Şamaxı darvazası 
yaxınlığında böyük xan sarayı kompleksi tikilmişdi. Həmin kompleks xan ailəsi 
üçün nəzərdə tutulmuşdu. Bu kompleksdən “Bakıxanovlar evi” adı ilə məlum olan 
böyük fraqmentlər qalmışdır. Bu dövr memarlığının diqqəti cəlb edən 
nümunələrindən biri Şuşa şəhər qalasıdır. Qala salınarkən təbii-coğrafi şəraitdən 
məharətlə istifadə olunmuşdur. Şəhərin yerləşdiyi əraziyə yalnız şimal 
istiqamətindən yaxınlaşmaq mümkün idi. Ona görə də məhz burada güclü qala 
divarları ucaldılmışdı. Şuşa istehkamları, güclü müdafiə qurğuları, təbii – coğrafi 
mövqeyi sayəsində XVIII əsrin 97-ci ilinədək ələ keçirməmişdir. Şamaxı şəhəri 
dağıldıqdan sonra Şamaxı xanı Mustafa öz iqamətgahını Fitdağ adlanan yeni, 
alınmaz bir əraziyə köçürmüşdü. Bu ərazidə geniş saray kompleksi təşəkkül 
tapmış, inkişaf etmişdi. Azərbaycan xanları inşa etdirdikləri şəhər-qalalardan əlavə 
müxtəlif qəsrlər də tikdirmişdilər. Pənahəli xanın ilk iqamətgahı olmuş 
“Şahbulağı” qəsri bu baxımdan xüsusilə seçilirdi. Qəsrlər şəhər daxilində də 
tikilirdi. Şuşadakı “Qara Böyükxanım” qəsri bu cür tikililərdən idi. Əsgəran qalası 
da dövrün mühüm müdafiə qurğuları, memarlıq obyektləri sırasındadır. Dini 
təyinatlı və memorial tikililər XVIII yüzillikdə də inşa edilmiş, əhalinin mənəvi-
ideoloji tələbatlarını ödəmişdir. Məhəllə məscidləri bu əsrin başlıca dini tikililəri 
idi. Bu əsrdə tikilmiş cümə məscidləri içərisində Şuşadakı “Gövhər ağa” və 
İrəvandakı “Göy məscid” seçilirdilər. XVIII yüzillikdə Şamaxı, Şuşa və Qazaxda 
səkkizbucaqlı türbələr inşa edilmişdi. Maraqlı dini tikililər arasında Bakının 
Suraxanı kəndindəki “Atəşgah” xüsusilə fərqlənir. Abidənin əsası XVII əsrdə 
Hindistandan gəlmiş mühacirlər tərəfindən qoyulmuşdur. Ümumiyyətlə, 
“Atəşgah”ın meydana gələrək təşəkkül tapması, inkişafı prosesi XVII-XIX 
yüzilliklərdə baş vermişdir. Atəşpərəstlik məbədini və onun ətrafında olan müxtəlif 
tikililəri Şimali Hindistandan gəlmiş, Bakıda məskunlaşmış hind sikx icması inşa 
etdirmişdi. Kompleksdə olan hücrələr XVIII əsrin sonlarında ümumi divarla 
əhatələnmişdir. Qapalı beşgüşə şəklində olan, karvansaranı xatırladan kompleksdə 
ziyarətçilərin yerləşməsi üçün 24 hücrə və otaq vardır.
177
 Hücrələrdən, 
263 
 
karvansaralardan və mehrabdan ibarət olan “Atəşgah” kompleksi imkanlı hind 
tacirlərinin vəsaiti sayəsində XVIII əsr ərzində tikilmiş, həmin əsrdə inkişafının 
çiçəklənmə mərhələsini keçirmişdir.
178
 Kompleksdə olan daş kitabələrdən biri 
əsasında bu kompleksin hindlilərə qədər atəşpərəstlik məbədi olduğu qənaəti 
mövcuddur. Şübhəsizdir ki, “mərkəzi məbəd tikilisi, daha doğrusu, Atəşgahın 
mehrabı Azərbaycanda hələ Midiya dövründə geniş yayılmış bu cür mehrabların 
qədim inşası ənənəsini bir növ özündə əks etdirir”.
179
 Beləliklə, XVIII əsrin hərbi-
siyasi hadisələri ölkədə memarlığın inkişafını müəyyən dərəcədə məhdudlaşdırsa 
da, onun təkamülünün yeni istiqamətlərini, cəhətlərini müəyyənləşdirdi (yeni 
şəhərlərin yaranması və s.). Lakin Azərbaycan memarlığının inkişaf potensialı tam 
şəkildə gerçəkləşmədi. 
Dekorativ-tətbiqi sənət sahələri Azərbaycan mədəniyyətinin çoxəsrlik 
təkamülü prosesində özünəməxsus yer tutur. XVIII yüzillikdə də milli dekorativ-
tətbiqi sənətin inkişafının başlıca ocaqları şəhərlər idi. Bu əsrdə hazırlanmış sənət 
nümunələri qədimlərdən gələn irslə üzvi surətdə bağlı olmuşdur. Xalçaçılıq bu 
zamanın da ən geniş yayılmış sənət sahəsi idi. Azərbaycan xalçaları bu əsrdə bir 
çox Şərq ölkələri xalçalarından davamlılığı, rəngi və toxunma texnikası ilə 
seçilirdi. Quba xalçaları daxili və xarici bazarda xüsusilə şöhrət qazanmışdı. 
Xalçalar həm əhalinin maddi tələbatını ödəyir, həm də onun estetik ehtiyaclarına 
xidmət edirdi. Xalçalara ornamental (naxış) və süjet səciyyəli bəzəklər vurulurdu. 
Bu dövrdə süjet səciyyəli xalçalar nisbətən az olmuş, “həm də xeyli qaba və 
sxematik bir səpgidə toxunmuşdur”.
180
 Qarabağ, Quba, Gəncə, Şamaxı, Qazax, 
Təbriz, Bakı XVIII əsrdə Azərbaycan xalçaçılıq sənətinin başlıca mərkəzləri idi. 
Mənbələr göstərir ki, XVIII yüzillikdə Azərbaycanda xovlu xalçalarla yanaşı xeyli 
miqdarda, yüksək keyfiyyətli, həyat və məişətdə geniş surətdə istifadə olunan 
xovsuz xalça (kilim, palaz, vərni, şəddə, sumax, zili) də hazırlanırdı.
181
 Azərbaycan 
xalqının sənət tarixində bədii parça istehsalı önəmli yer tutur. XVIII əsrdə 
Azərbaycan şəhərlərində toxunan parçaların keyfiyyəti Səfəvi dövrünə nisbətən 
xeyli aşağı səviyyədə idi, lakin onlar dünya ticarətində hələ də mühüm alış-veriş 
obyekti olaraq qalırdı. Təbriz, Şamaxı, Naxçıvan, Şəki, Gəncə şəhərləri bədii parça 
məmulatının hazırlandığı əsas mərkəzlər idi. İpəkçilik yerli hakimlərə xeyli gəlir 
verdiyinə görə onlar bu sənətin inkişafına himayəçilik edirdilər. Səyyah 
S.Qmelinin verdiyi məmulata görə, yalnız Məhəmməd Seyid xan Şamaxıda 
ipəkçiliyi bərpa etmək məqsədilə Təbrizdən 100 nəfərə yaxın ustanı dəvət etmişdi. 
Lakin qeyd olunmalıdır ki, XVIII əsrdə toxunan müxtəlif parça növlərinin bəzək 
ünsürləri artıq əvvəlki dövrlərlə müqayisədə incəliyini və şairanəliyini itirmişdi. Bu 
əsrdən başlayaraq ölkədə toxunan parçalarda Qərbi Avropa naxış ünsürlərinə 
təsadüf olunur. Həmin yüzillikdə müxtəlif məzmuna malik olan sujetli parça 
naxışları tamamilə sıradan çıxır, nəbati və həndəsi naxışlarla əvəz olunurdu. 
Parçalar üzərində təsadüf olunan bəzəklər əsasən basma və tikmə üsulu ilə icra 
edilirdi. Bədii tikmə sənəti bu əsrdə də xalq yaradıcılığının tərkib hissəsi idi. Tikmə 
264 
 
növləri arasında təkəldüz, saya, güləbətin, pilək, cülmə, muncuqlu, qurama və 
oturtma (qondarma) xalq arasında daha çox yayılmışdı. Bu tikmə növləri arasında 
yalnız biri (pilək) XVIII əsrin məhsulu hesab olunur. Pilək əsasən müxtəlif ölçülü 
taxta və pəncərələr üçün hazırlanmış pərdələrin üzərində işlənirdi (dəmir, gümüş, 
bürünc, qızıl parçalarından). XVIII əsrdə Azərbaycanda müxtəlif metallardan 
məişət avadanlığı, bəzək əşyaları hazırlamaq işi geniş yayılmışdı. Mənbələrdən 
məlum olur ki, həmin əsrdə ölkədə misgərlik daha çox inkişaf etmişdir. Əcnəbi 
səyyahların əksəriyyəti Azərbaycan şəhərlərində misgər məhəllələrinin olduğunu 
xüsusilə qeyd etmişdir. Şamaxı xanlığı tərkibində olmuş Lahıc yaşayış məntəqəsi 
əhalisinin əksəriyyəti misgərliklə məşğul olurdu. Lahıc ustaları ən gözəl işlərini bir 
çox hallarda Şamaxıya gətirir, burada çalışan qravürçülərlə birlikdə başa 
çatdırırdılar. Qravürçülər hazır qab-qacaqların üzərində bəzəklər açırdılar. Bu 
zaman Şəki şəhəri də metalişləmə sənətinin mərkəzlərindən idi. Zərgərlik bu 
yüzillikdə xalqın sənətkarlıq fəaliyyətinin başlıca sahələrindən olmuşdur. Qadın 
bəzəkləri gəzdirilməsinə və taxılmasına görə 4 qismə bölünürdü: boyun, qol, 
barmaq, baş libaslarına bənd olunan bəzəklər. Boyun bəzəkləri ən geniş yayılmış 
zərgərlik məmulatı idi (sinəbənd, boğazaltı, çiçək, qarabatdaq və s.). Zərgərlik 
nümunələrinin keçmiş irslə üzvi bağlılığını bu əsrdə hazırlanmış qadın və kişi 
kəmərləri xüsusilə əyani surətdə təsdiqləyir. Tədqiqatlar göstərir ki əski 
zamanlarda kəmərlə onu gəzdirən şəxsin vəzifəsini, var-dövlətini, dini əqidəsini, 
milliyyətini və hətta yaşını müəyyənləşdirmək mümkün idi. XVIII əsrdə kəmər 
daha çox əməli səciyyə daşımışdır. İlk növbədə sənət əsəri olan kəməri bu dövrdə 
həm kişilər, həm də qadınlar taxırdılar. Adətə əsasən qadınlar enli, kişilər isə nazik 
kəmərlər qurşayırdılar. Kəmərlər fiqurlu və bəzəkli, bürünc, gümüş və ya qızıl 
hissələrdən hazırlanırdı. Bu əsrdə Azərbaycanda ən geniş yayılmış kəmərlərdən 
biri “çərkəzi kəmər” idi. Bu kişi kəmərləri nazik meşindən hazırlanır, yanlarından 
ətəyə sallanan qotazları olurdu. XVIII əsrdə Azərbaycanda daşoyma sənəti xüsusi 
vüsətlə inkişaf etmişdi. Daşoyma sənətinin ən bariz nümunələrinə məzar daşlarında 
təsadüf edilir.
182
 Bu cür nümunələr bütün Azərbaycan ərazisində yayılmışdır. 
XVIII əsrin məzar daşlarının bəzəklərində süjet səciyyəli kompozisiyalara təsadüf 
olunmur. XVIII əsrdən etibarən Azərbaycanın daş plastikası tədricən sənət forması 
kəsb etməyə başlamışdı. “Bu isə abidələrin həm texniki, həm də bədii səviyyəsinin 
kəskin surətdə aşağı düşməsinə gətirib çıxarmışdı”.
183
 XVIII yüzillikdə ustalar 
daşdan at və qoç fiqurları hazırlayır, həmin fiqurların üzərində müxtəlif bəzəklər, 
yazılar həkk edirdilər. Ölkənin qərb, dağlıq bölgələrində bu cür fiqurlar daha çox 
hazırlanırdı. Bu əsrdə təsviri sənət sahəsində müəyyən uğurlar qazanılmışdı. 
Əvvəlki əsrlərdən memarlıq abidələrinin dekorativ bəzəyinin əsasını polixrom kaşı 
təşkil edirdisə, bu əsrdə onu daha ucuz və asanlıqla başa gələn boyakarlıq sənəti 
əvəz etməyə başladı. Boyakarlıq əsərlərində çox zaman müharibə və ov səhnələri, 
kef və musiqi məclisləri, klassik irsdən və folklordan qaynaqlanan süjetlər və 
obrazlar, konkret tarixi şəxsiyyətlərin portretləri əks olunurdu. Bu zaman 
265 
 
Azərbaycanda divar rəssamlığı geniş yayılmışdı, özünün məzmun və forma 
müxtəlifliyi ilə fərqlənirdi. Azərbaycan xanları, dövrün imkanlı şəxsləri sarayların, 
imarətlərinin bədii tərtibatı gedişində boyakar rəssamların sənətindən 
faydalanmışdılar. Azərbaycan divar rəsmlərinin əsasını xalq yaradıcılığının ən 
geniş yayılmış və mükəmməl növü olan ornamental kompozisiyalar təşkil edir. 
Şəki xan sarayının divar rəsmləri XVIII yüzilliyin təsviri sənətinin mükəmməl 
örnəklərindən biridir.
184
 
XVIII əsrdə Azərbaycan şəhərlərinin iqtisadi və mədəni baxımdan 
tənəzzülü, ölkənin ictimai-siyasi həyatında sənətkarların rolunun zəifləməsi dövrün 
dünyagörüşünün təkamül sürətinə, səviyyəsinə mənfi təsir göstərmişdir. Lakin bu 
hal dövrün istedadlı, arif, müdrik, bilikli şəxslərinin keçmişlə, müasir zamanla 
maraqlanmasının qarşısını ala bilməzdi. XVIII əsrin fəlsəfi fikir tarixində klassik 
mədəni irsin araşdırılması və təbliği davam etməkdə idi. Öncə onu qeyd etmək 
lazımdır ki, fəlsəfi görüşlərin, biliklərin başlıca daşıyıcıları, təbliğatçıları həmin 
dövrdə də Azərbaycanda və vətəndən kənarda yaşayıb-yaradan ədiblər idilər. 1751-
ci ildə anadan olmuş, vəfatı tarixi bəlli olmayan Mirzə Əbutalib xanın yaradıcılığı 
diqqəti cəlb edən faktlardandır. O, Nadir şahın dövründə Hindistana mühacirət 
etmiş azərbaycanlı ailəsində dünyaya göz açmışdır. Onun tarixə həsr olunmuş, orta 
əsr Şərq poeziyasına aid olan əsərləri vardır. Alim 1791-ci ildə orta əsr şairləri 
haqqında “Xülasət ül-əfxar” adlı təzkirə yazmışdır. Sufilik bu əsrdə də 
Azərbaycanda mövqeyi olmuş təlim idi. Dövrün panteist fəlsəfəsi sufizmin 
ideoloqu Mirzə Həsən Zünuzinin (1758-ci ildə Xoy şəhərində anadan olmuşdur) 
yaradıcılıq fəaliyyəti ilə təmsil olunur. O, “Bəhr əl-ümum” və “Riyaz ül-cənnət” 
əsərlərinin müəllifidir. Əbdürrəzzaq bəy Dünbulinin (1762-1828) fəaliyyəti də 
əsasən XVIII əsrə təsadüf etmişdir. O, Təbriz bəylərbəyisi Nəcəfqulu xan 
Dünbulinin oğlu idi. Bu şəxsin mənşəcə kürd olduğu məlumdur. O, müəyyən 
müddət ərzində Abbas Mirzənin xidmətində olmuş, Fətəli şahın (1797-1834) 
göstərişilə farsca “Məasiri-sultaniyyə” (“Sultan abidələri”) əsərini yazmışdır. 
Əsərdə XVIII əsrin sonunda-XIX əsrin əvvəllərində İranda, Azərbaycanda baş 
vermiş hadisələr təsvir edilmişdir. Qacarların hakimiyyət uğrunda mübarizəsi, Ağa 
Məhəmməd şah Qacarın həyatı, Fətəli şahın hakimiyyəti, Abbas Mirzənin hərbi 
islahatları, Qarabağ, Şəki, Gəncə, Quba, Bakı, Talış xanlıqları haqqında 
məlumatlar da bu əsərdə vardır. Onun kürd tayfası olan dünbulilərin tarixinə aid 
əsəri də mövcuddur. Tarixçi “Məftun”təxəllüsü ilə şeirlər yazmışdır.
185
 O, 
ensiklopedik biliyə malik idi, antik və Şərq fəlsəfəsinin dərin bilicisi, tarixə və 
fəlsəfəyə, etnoqrafiyaya və ədəbiyyata dair bir sıra əsərlərin müəllifi kimi 
tanınmışdı. “Hümayunnamə”,  “Həqaiq əl-ənvar”, “Həqaiq əl-üdəba”, “Məsnəvi” 
əsərləri Əbdürrəzzaq bəy Dünbulinin yaradıcılığının məhsuludur. Mirzə Mehdi 
İlahi Təbrizi ictimai və fəlsəfi fikir tarixində skeptisizmi ilə tanınmışdı, dövrünün 
görkəmli şairi və alimi idi. Molla Vəli Vidadi ilə Molla Pənah Vaqif XVIII əsrin 
fəlsəfi fikir tarixində dərin izlər qoymuş mütəfəkkirlər olmuşlar. Vaqiflə Vidadinin 
266 
 
deyişməsi (müşairəsi) onların aləmə (kainata, cəmiyyətə, insana, yaradana) 
baxışlarının müxtəlifliyini aşkara çıxarmaqla yanaşı mükəmməl söz ustası, 
humanist, filosof olduqlarını təsdiqləyir.
186
 Bu mütəfəkkirlərlə çağdaş olan folklor 
nümunələrində – “Aşıq Qərib” və “Əsli və Kərəm” dastanlarında cəmiyyətdəki 
zorakılıq, zülm, riyakarlıq bədbinlik bəsləmir, zülmə qarşı fəal mübarizə hissləri 
açıqlanır. Zəmanəsinin hərbi-siyasi hadisələri nəticəsində Azərbaycandan 
uzaqlarda (İraqın Kərbəla şəhərində) formalaşmış Zeynalabdin Şirvani həm 
səyyah, həm alim, həm də sufiliyin başlıca ideyalarının fəal təbliğatçısı idi. Bir çox 
fəlsəfi problemlər onun əsərlərinin başlıca araşdırma obyektidir. Alim İslam 
fəlsəfəsi hüdudlarında qapılıb qalmamış, antik fəlsəfi irsin, qədim Şərq fəlsəfəsinin 
uğurlarından da lazımi səviyyədə bəhrələnmiş, bu fəlsəfi biliklərin fəal təbliğatçısı 
kimi çıxış etmişdir. 
XVIII əsr Azərbaycan mədəniyyətinin təkamülü prosesində bənzərsizliyi 
ilə fərqlənən mərhələdir. Artıq bu mərhələdə aydınlaşdı ki, mədəniyyətimizin əski 
zəmində (feodal münasibətləri şəraitində), qapalı şəraitdə inkişaf imkanları 
tükənmişdir. Azərbaycan cəmiyyətinin, mühitinin, mədəniyyətinin normal inkişafı 
üçün yeni zamanın tələbatlarına uyğunlaşmaq zərurəti yetişmişdi. Artıq XVIII 
əsrin sonlarına  doğru Osmanlı dövləti əski əzəmətini itirmişdi, iri (kapitalist 
inkişaf yoluna qədəm qoymuş) Avropa dövlətləri və Rusiya yeni xammal 
mənbələri və satış bazarları əldə etmək uğrunda kəskin mücadiləyə başlamışdılar. 
Rusiya və Avropa dövlətləri tarixin orta çağlar mərhələsində qapılıb qalmış, 
ictimai-iqtisadi, siyasi cəhətdən geridə qalmış, başlıca olaraq siyasi 
pərakəndəlikdən əziyyət çəkən Şərq ölkələrini (eləcə də Azərbaycanı) iqtisadi və 
hərbi-siyasi təcavüz obyekti kimi seçmişdilər. Coğrafi yaxınlıq ucbatından XVIII 
əsrin sonlarından etibarən Azərbaycan Rusiya imperiyasının təcavüz obyektinə 
çevrildi. Yeni (XIX) əsrin əvvəllərindən başlayaraq vətənimizin əraziləri “şimal 
imperiyası”nın tərkibinə ilhaq olunmağa başlandı. Siyasi müstəqillik imkanlarını 
itirmiş Azərbaycanın həm ictimai-iqtisadi, həm də mədəni inkişaf istiqamətləri 
müəyyən dərəcədə dəyişdi. Lakin Azərbaycan mədəniyyətinin çoxəsrlik təkamül 
tarixi, xalqın zəngin mədəni-mənəvi potensialı yeni əsrdə də onun bənzərsizliyini, 
spesifikliyini, etnik, milii zəmində təkamülünü təmin edəcək möhkəm təməl idi. 
 
1
Эволюция восточных обществ: Синтез традиционного и современного, с. 73. 
2
 Рахмани А.А. Азербайджан в конце XVI и в XVII веке (1590-1700 годы), с. 
38. 
3
Эфендиев О.А. Азербайджанское государство Сефевидов в XVI веке, с. 200. 
4
 Bax: Аkdağ М. Celali isyanları (1550-1603). Ankara, 1963. 
5
Петрушевский И.П. Очерки по истории феодальных отношений в 
Азербайджане и …, с. 326. 
6
 Yenə orada, s. 326. 
7
 Рахмани А.А. Азербайджан в конце XVI  и в XVII веке, с. 45. 
267 
 
8
 Bax: Рахмани А.А. Азербайджан в конце XVI и в XVII веке (1590- 
1700), с. 77-105. 
9
 Рахмани А.А. Азербайджан в конце XVI и в XVII веке, с. 38. 
10 
Петрушевский И.П. Азербайджан в XVI-XVII вв. Баку, 1949, с. 277. 
11
 Гейдаров М.Х. Города и городское ремесло, с. 107. 
12
 Рахмани А.А. Азербайджан в конце XVI и в XVII веке, с. 85. 
13
 Azərbaycan tarixi üzrə qaynaqlar, s. 233-234. 
14
 Yenə orada, s. 232. 
15
 Ашурбейли С.Б. Экономические и культурные связи, с. 33. 
16
 Yenə orada, s. 34. 
17
 Гейдаров М.Х. Города и городское ремесло, с. 112. 
18
 Гончаренко Н.В. Духовная культура, с. 221. 
19
 Hacıyev Т., Vəliyev K. Azərbaycan dili tarixi, s. 51-52. 
20
 Azərbaycan ədəbiyyatı tarixi. 3 cilddə, I cild, s. 444. 
21
 Azərbaycan klassik ədəbiyyatı kitabxanası. 20 cilddə. III cild, s. 23. 
22
 Рахмани А.А. Азербайджан в конце XVI и в XVII веке, с. 201. 
23
 Ашурбейли С.Б. Экономические и …, с. 97-98. 
24
 Səfərli Ə. XVII-XVIII əsrlər Azərbaycan epik şeiri, s. 68. 
25
 Məhəmmədəli Tərbiyət. Göstərilən əsəri, s. 280. 
26
 Yenə orada, s. 284. 
27
 Azərbaycan klassik ədəbiyyatı kitabxanası. 20 cilddə. VI cild, s. 119. 
28
 Məhəmmədəli Tərbiyət. Göstərilən əsəri, s. 285. 
29
 Saib Təbrizi. Seçilmiş əsərləri. Bakı, 1980, s. 335. 
30
 Azərbaycan klassik ədəbiyyatı kitabxanası. 20 cilddə. VI cild, s. 119. 
31
 Yenə orada, s. 53. 
32
 Bax: Məsihi. Vərqa və Gülşa. Bakı, 1977. 
33
 Azərbaycan klassik ədəbiyyatı kitabxanası, 20 cilddə. VI cild, s.216-267. 
34
 Məhəmmədəli Tərbiyət. Göstərilən əsəri, s. 17. 
35
 Səfərli Ə. XVII-XVIII əsrlər Azərbaycan epik şeiri, s. 113. 
36
 Məhəmmədəli Tərbiyət. Göstərilən əsəri, s. 298-299. 
37
 Конрад Н.И. Запад и Восток, с. 282. 
38
Onullahi S.М., Həsənов А.Q. Səfəvi  hökmdarlarının daha 2 naməlum məktubu 
haqqında (Azərbaycan dilində dövlətlərarası yazışma tarixindən) // ADU-nun Elmi 
əsərləri, tarix və fəlsəfə seriyası. 1974, №4, s. 85. 
39
Эфендиев О.А. Азербайджанское государство Сефевидов в XVI веке, с. 37. 
40
Bax: Azərbaycan tarixi üzrə qaynaqlar, s. 184-185; Onullahi S.М. Azərbaycan 
dilində daha 4 sənəd // Ədəbiyyat və incəsənət, 22 iyun 1990. 
41
 Dəmirçizadə Ə.М. Azərbaycan ədəbi dilinin tarixi, s. 101. 
42
 Hacıyev Т., Vəliyev K. Azərbaycan dili tarixi, s. 51-52. 
43
 Dəmirçizadə Ə.М. Göstərilən əsəri, s. 229. 
44
 Yenə orada, s. 224. 
268 
 
45
 Гейдаров М.Х. Города и городское ремесло, с. 274. 
46
 Mahmudov Y.М. Səyyahlar, kəşflər, Azərbaycan, s. 154-155. 
47
 Стрейс Ян. Три путешествия, с. 290-291. 
48
 Onullahi S.М. XIII-XVII əsrlərdə Təbriz şəhəri, s. 128. 
49
 Yenə orada, s. 211. 
50
 Эвлия Челеби. Книга путешествия, с. 121-130. 
51
 Yenə orada, s. 163. 
52
 Yenə orada, s. 164. 
53
 Олеарий Адам. Описание путешествия …, с. 463-465. 
54
 Антология педагогической мысли Азербайджанской ССР, с. 18. 
55
 Рахмани А.А. Азербайджан в конце XVI и в XVII веке, с. 200. 
56
 Azərbaycan tarixi. 7 cilddə. III cild (XIII-XVIII əsrlər). Bakı, Elm, 1999, s. 297. 
57
 Усейнов М. и др. История архитектуры Азербайджана, с. 239. 
58
 Саламзаде А.В. Архитектура Азербайджана XVI-XIX вв., с. 147. 
59
 Yenə orada, s. 13. 
60
 Yenə orada, s. 15. 
61
Hacıyev Maqsud. İsfahanda Azərbaycan abidələri. “Qobustan” incəsənət toplusu, 
1967, № 3, s. 24. 
62
 Qiyasi C. Yaxın-uzaq ellərdə, s. 69. 
63
 Onullahi S.М. XIII-XVII əsrlərdə Təbriz şəhəri, s. 200. 
64
 Рахмани А.А. Азербайджан в конце XVI и в XVII веке, с. 158-159. 
65
 Ибрахим Эфенди Печеви. История, с. 65. 
66
 Джидди Г.А. Средневековый город Шемаха, с. 104. 
67
 Məmmədzadə K., Salamzadə Ə.V. Şəkinin memarlıq abidələri, s. 4-5. 
68
 Bax: Саламзаде А.В. Архитектура Азербайджана XVI-ХЫХ вв. 
69
 Усейнов М. и др. История архитектуры Азербайджана, с. 297. 
70
 Джавахарлал Неру. Открытие Индии. Книга первая, с. 228. 
71
 Баранников П.А. Бхарат-Индия. Л., 1977, с. 62. 
72
 Qiyasi C. Yaxın-uzaq ellərdə, s. 56. 
73
 Ашурбейли С.Б. Экономические и культурные связи, с. 105. 
74
 Kərimov Kərim. Azərbaycan miniatürləri, s. 32. 
75
 Onullahi S.М. XIII-XVII əsrlərdə Təbriz şəhəri, s. 205. 
76
 Веймарн Б.В. Искусство арабских стран и Ирана, с. 127-128. 
77
 Yenə orada, s. 125-126. 
78
 Ашурбейли С.Б. Экономические и культурные связи, с. 111. 
79
 Məhəmmədəli Tərbiyət. Göstərilən əsəri, s. 413. 
80
 Bax: Садиг-бек Афшар. Ганун-ас-сувар. Баку, 1963. 
81
 Əfəndiyev R. Azərbaycan xalq sənəti, s. 24. 
82
 Роуленд Б. Искусство Запада и Востока, с. 7. 
83
 Əfəndiyev R. Azərbaycan xalq sənəti, s. 74. 
84
 Əfəndiyev R. Azərbaycan bədii sənətkarlığı dünya muzeylərində, s. 24. 
269 
 
85
 Yenə onun. Azərbaycan xalq sənəti, s. 65. 
86
 Yenə orada, s. 65. 
87
 Bax: Əfəndiyev R. Azərbaycan dekorativ tətbiqi sənətləri. Bakı, 1976. 
88
 Onullahi S.М. XIII-XVII əsrlərdə Təbriz şəhəri, s. 126. 
89
 Расим Эфенди. Каменная пластика Азербайджана, с. 11. 
90
 Yenə onun. Azərbaycan xalq sənəti, s. 67. 
91
 Bax: Azərbaycan dastanları. 5 cilddə. Bakı, 1965-1972; Azərbaycan ədəbiyyatı 
inciləri. 12 cilddə. Dastanlar. II cild, Bakı, 1987; Azərbaycan klassik ədəbiyyatı 
kitabxanası. 20 cilddə. I-VIII cildlər. Bakı, 1982-1989; Azərbaycanın məhəbbət 
dastanları. Bakı, 1979. 
92
 Hacıbəyov Ü. Seçilmiş əsərləri. Bakı, 1985, s. 205. 
93
 Петрушевский И.П. Очерки по истории феодальных отношений, с. 326-328. 
94
 Yenə orada, s. 326-328. 
95
Bax: Короглы Х. Новая версия «Кероглу»; Yenə onun. Огузский 
героический эпос. М., 1976. 
96
 Hacıbəyov Ü. Seçilmiş əsərləri. Bakı, 1985, s. 177. 
97
 Олеарий Адам. Описание путешествия …, с. 525. 
98
 Mənsurov Eldar. Muğam adlarının yaranması haqqında // “Qobustan” incəsənət 
toplusu, 1986, №3, s. 66-68. 
99
 Ашурбейли С.Б. Экономические и культурные связи …, с. 122-123. 
100
 Məhəmmədəli Tərbiyət. Göstərilən əsəri, s. 18-19. 
101
 Ашурбейли С.Б. Экономические и …, с. 98. 
102
 Azərbaycan tarixi. 7 cilddə. III cild (XIII-XVIII əsrlər), s. 297. 
103
 Рахмани А.А. Азербайджан в конце XVI и …, с. 6. 
104
 Yenə orada, s. 7. 
105
 Yenə orada, s. 8. 
106
 Yenə orada, s. 9. 
107
 Məhəmmədəli Tərbiyət. Göstərilən əsəri, s. 427. 
108
 Рахмани А.А. Азербайджан в конце …, с. 8. 
109
 Musalı N. Orta əsr əlyazmaları və Azərbaycan mədəniyyəti tarixi problemləri // 
Х Respublika Elmi konfransının materialları. Bakı, Nurlan, 2006, s. 279-287. 
110
Эфендиев О.А. Азербайджанское государство Сефевидов в XVI веке, с. 25. 
111
Azərbaycan tarixi. 7 cilddə, III cild (XIII-XVIII əsrlər), s. 395. 
112
Yenə orada, s. 394-395. 
113
Jozef Tiflisi. Vaqiati-Mir Veys və Şah Hüseyn (“Mir Veys və Şah Hüseyn 
arasında baş verən hadisələr”), s. 42. 
114
Y.Т.Krutinski. Xristian səyyahının tarixi (Səfəvilər dövlətinin süqutuna dair 
qiymətli ilkin mənbə), s. 72. 
115 
Azərbaycan tarixi. 7 cilddə, III cild (XIII-XVIII əsrlər), s. 395. 
116
 Yenə orada, s. 395. 
117
 Yenə orada, s. 395. 
270 
 
118 
Yenə orada, s. 396. 
119
Bax: Ашурбейли С. История города Баку (Период средневековья), с. 202-
332; Gəncə (Tarixi oçerk), Bakı, 1994, s. 33-51; Salamzadə Ə.R., İsmayılaov 
М.Ə., Məmmədzadə K.М. Şəki. Tarixi-memarlıq oçerki, s. 11-16; Salamzadə 
Ə.R., Məmmədzadə K.М. Şəkinin memarlıq abidələri; Mustafazadə Т.Т. Naxçıvan 
vilayəti XVIII yüzillikdə // Naxçıvan Muxtar Respublikası (Məqalələr toplusu), s. 
38-61 və b. 
120
Bax: Алиев Ф.М. Миссия посланника Русского государства 
А.П.Волынского в Азербайджане (1716-1718 гг.); Yenə onun. Азербайджано- 
русские отношения (XV-XIX вв.), часть I; Юнусова Л.И. Торговая экспансия 
Англии в бассейне Каспия в первой половине XVIII века; Мамедова Г. 
Русские консулы об Азербайджане (20-60-е годы XVIII века). 
121
 Azərbaycan tarixi. 7 cilddə. III cild, s. 397-398. 
122
 Yenə orada, s. 398. 
123
 Yenə orada, s. 401. 
124
 Yenə orada, s. 404. 
125
 Yenə orada, s. 416. 
126
Salamzadə Ə.R., İsmayılov М.Ə., Məmmədzadə K.М. Şəki. Tarixi-memarlıq 
oçerki, s. 110-111. 
127
Qarabağnamələr. Birinci kitab, s. 40; Azərbaycan tarixi üzrə qaynaqlar, s. 261. 
128
 Azərbaycan tarixi. 7 cilddə. III cild, s. 450. 
129
 Алиев Ф.М. Азербайджано-русские отношения, с.151-152. 
130
 Azərbaycan tarixi. 7 cilddə. III cild, s. 378. 
131
 Yenə orada, s.378. 
132
 Юнусова Л.И. Торговая экспансия Англии в бассейне Каспия в первой 
половине XVIII века, с. 130. 
133
 Azərbaycan tarixi. 7 cilddə. III cild, s. 386. 
134
 Yenə orada, s. 426. 
135
 Yenə orada, s. 460. 
136
 Антология педагогической мысли Азербайджанской ССР, с. 22. 
137
 Хаджи Зайн ал-Абидин Ширвани. Рийаз ас-сийахат, в 3-х книгах. 
(«Райские сады путешествия»), Том 11, подготовка текста и предисловие 
Агамира Кулиева, книга 1, М., 1974, с. 5. 
138 
Azərbaycan tarixi. 7 cilddə. III cild, s. 462. 
139
 Хаджи Зайн ал-Абидин Ширвани. Рийаз ас-сийахат, в 3-х книгах, Том 11, 
книга 1, с. 10. 
140
Yenə orada, s. 6. 
141
Bax: Хаджи Мухаммедали Ширвани. Хакикат ал-хакаик («Истина истин»). 
Крит. текст, пред., прим. и указатели Агамира Кулиева, тт. III. М., 1981. 
142
 Azərbaycan klassik ədəbiyyatı kitabxanası. 20 cilddə. VI cild. XVII-XVIII 
əsrlər Azərbaycan ədəbiyyatı, s.12-13. 
271 
 
143
 Araslı H. XVII-XVIII əsr Azərbaycan ədəbiyyatı tarixi, s. 179. 
144
 Bax: Dəmirçizadə Ə.М. Azərbaycan ədəbi dilinin tarixi, s. 230-248. 
145
 Bax: Azərbaycan ədəbiyyatı tarixi. 3 cilddə. I cild, s. 449-450. 
146
Dadaşzadə А. XVIII əsr Azərbaycan lirikası, s. 51-52. 
147
 Yenə orada, s. 17-18. 
148
 Azərbaycan klassik ədəbiyyatı kitabxanası. 20 cilddə. VI cild. XVII-XVIII 
əsrlər Azərbaycan ədəbiyyatı, s. 312-318. 
149
 Yenə orada, s. 325-326. 
150
 Yenə orada, s. 327-352. 
151
 Azərbaycan klassik ədəbiyyatı kitabxanası. 20 cilddə. VI cild, s. 17. 
152
 Yenə orada, s. 367. 
153
 Köçərli F. Azərbaycan ədəbiyyatı. I cild, Bakı, 1978, s. 214. 
154
 Cəfərov N. Füzulidən Vaqifə qədər, s. 93. 
155
 Yenə orada, s. 109. 
156
 Molla Pənah Vaqif. Əsərləri, s. 78-79. 
157
 Yenə orada, s. 127-129. 
158
Məhəmmədi А. Ərəbcə-Azərbaycanca qarşılıqlı atalar sözləri və zərbi-məsəllər. 
Bakı, 1978, s. 39. 
159
 Azərbaycan klassik ədəbiyyatı kitabxanası. 20 cilddə. VI cild, s. 477-489. 
160
 Cəfərov N. Göstərilən əsəri, s. 109. 
161
 Köçərli F. Azərbaycan ədəbiyyatı. I cild, s. 159. 
162
 Cəfərov N. Göstərilən əsəri, s. 120. 
163 
Məhəmməd Şəhriyar. Tərtib, ön söz və lüğət Əliyar Səfərlinindir. Bakı, 1987, s. 
25. 
164
 Bax: Araslı H. ХVII-ХVIII əsr Azərbaycan ədəbiyyatı tarixi; Səfərli Ə. ХVII-
ХVIII əsrlər Azərbaycan epik şeiri; Səfərli Ə., Yusifov Х. Qədim və Orta əsrlər 
Azərbaycan ədəbiyyatı. 
165
 Cəfərov N. Göstərilən əsəri, s. 136. 
166 
Yenə orada, s. 141. 
167
Сумбатзаде А.С. Азербайджанцы - этногенез и формирование народа, с. 
265. 
168
Dəmirçizadə Ə. Azərbaycan ədəbi dilinin tarixi, s. 255. 
169
 Bax: Nemətova М.Х. Azərbaycanın epikrafik abidələri (ХVIII-ХVIII əsrlər). 
Bakı, 1963. 
170
Azərbaycan tarixi. 7 cilddə. III cild, s. 473. 
171
 Salamzadə Ə.R., İsmayılov М.Ə., Məmmədzadə K.М. Şəki. Tarixi-memarlıq 
oçerki, s. 15. 
172
 Yenə orada, s. 114. 
173
Salamzadə Ə.R., Məmmədzadə K.М. Şəkinin memarlıq abidələri, s. 41. 
174
 Salamzadə Ə.R., Məmmədzadə K.М. Şəki, s. 127. 
175
 Yenə orada, s. 139-142. 
272 
 
176
 Bax: Azərbaycan incəsənəti. Bakı, 1992, s. 198-202. 
177
Ашурбейли С. Экономические и культурные связи Азербайджана с Индией 
в средние века, с. 38. 
178
 Yenə onun. История города Баку (Период средневековья), с. 328. 
179
 Azərbaycan tarixi. 7 cilddə. III cild, s. 485. 
180
 Azərbaycan incəsənəti, s. 183. 
181
 Əfəndiyev R. Azərbaycan xalq sənəti, s. 103. 
182
Bax: Расим Эфенди. Каменная пластика Азербайджана, Баку, 1986. 
183
 Yenə orada, s. 15. 
184
Bax: Salamzadə Ə.R., Məmmədzadə K.М. Şəkinin memarlıq abidələri, s. 47-56. 
185
Hüseynzadə Ə,. ХIХ əsrin ikinci yarısında Azərbaycan tarixşünaslığı. Bakı, 
1967. 
186
 Bax: Azərbaycan klassik ədəbiyyatı kitabxanası. 20 cilddə. VI cild, s. 476-491. 
 
NƏTİCƏ 
 
Orta çağlar Azərbaycan xalqının, mədəniyyətinin təkamülü prosesində 
zənginliyi, ziddiyyətliliyi, bənzərsizliyi ilə fərqlənən böyük tarixi mərhələ 
olmuşdur. Eramızın III əsrinə doğru Azərbaycan mədəni inkişaf səviyyəsi, 
potensialı baxımından Şərqin aparıcı ölkələri sırasında idi. Vətənimiz insanın 
əmələ gəlməsi, ilkin cəmiyyətlərin, qədim dövlətlərin yaranması mərkəzlərindən, 
ocaqlarından biridir. Araşdırma obyektinə çevrilmiş dövrdə tədricən 
formalaşmaqda olan Azərbaycan xalqı Şərq, İslam və türk mədəni dəyərlərinin 
bənzərsiz örnəklərini yaratmışdır. Təqdim olunan monoqrafiyada Azərbaycan 
mədəniyyətinin təkamülü prosesi VII əsrin ilk onilliklərindən, yəni ərəb işğalları, 
bir çox Yaxın və Orta Şərq xalqlarının (eləcə də Azərbaycan xalqının), 
islamlaşması dövründən izlənilir. Lakin xalqımızın islamaqədərki mədəni keçmişi 
vardır. İslam dinini artıq VII əsrin ilk onilliklərindən qəbul etmiş Azərbaycan 
əhalisinin (xalqının) mədəni – mənəvi həyatında, düşüncə tərzində islamaqədərki 
dini baxışların (bütpərəstlik, atəşpərəstlik, xristianlıq), adət-ənənələrin yüzilliklər 
boyu yaşarı olduğu şübhəsizdir. Azərbaycan tarixinin, mədəniyyətinin 
islamaqədərki təkamül mərhələsinə doğma münasibətin formalaşdırılmasına, 
həmin tarixi mərhələnin daha dərindən araşdırılmasına kəskin ehtiyac vardır.  
Azərbaycanın islamlaşması, İslam mədəni-tarixi sisteminə daxil olması, 
xeyli müddət ərzində vahid dövlət (Ərəb Xilafəti) daxilində inkişaf etməsi xalqın 
etnik, mədəni baxımdan bütövləşməsinə yardım etmiş mühüm amil idi. Halbuki 
ərəb işğalına qədərki dövrdə ölkənin cənub və şimal vilayətlərinin müxtəlif 
dövlətlər (Atropatena, Albaniya, Sasanilər imperiyası) tərkibində olması, əhalinin 
müxtəlif dinlərə tapınması (bütpərəstlik, atəşpərəstlik, xristianlıq) həmin 
konsolidasiya (bütövləşmə) prosesini ləngidirdi. Təqribən XII əsrə qədərki dövrdə 
Azərbaycan mədəniyyəti Yaxın və Orta Şərq xalqları üçün ümumi olan “müsəlman 
273 
 
mədəniyyəti” sisteminin daxilində inkişaf etmiş, həmin mədəniyyət xəzinəsini 
özünəməxsus, nadir dəyərlərlə zənginləşdirmişdir. İspaniyadan Hindistanadək bir  
çox ölkələri və xalqları hərbi və ideoloji (dini) baxımdan tabe etmiş ərəblər fəth 
olunmuş böyük ərazidə yaşayan xalqların (eləcə də Azərbaycan xalqının) VII əsrə 
qədərki zəngin mədəni, siyasi, iqtisadi potensialının təsirinə məruz qaldılar. 
Mədəniyyətlərin qarşılıqlı təsiri prosesində Azərbaycanın rolu və mövqeyi mühüm 
olmuşdur. Ərəb Xilafətinin tənəzzülü və süqutu, yerlərdə müstəqil siyasi 
qurumların yaranması və möhkəmlənməsi prosesi çox uzun çəkdi. Bir imperiya 
dağılmamış yeni (Səlcuqilər) imperiya yaranmağa başladı və bu proses 
Azərbaycanın (eləcə də bir çox İslam Şərqi ölkələrinin) böyük bölgə daxilində 
mədəni-tarixi təkamülünü təmin etdi. Siyasi müstəqilliyini müxtəlif vasitələrlə 
qoruyub saxlamış Şirvanşahlar dövləti bu dövrdə Azərbaycan mədəniyyətinin 
mühüm inkişaf mərkəzlərindən olmuşdur. Atabəylər (Eldənizlər) dövləti (1136-
1225) nəzərdən keçirilən dövrün güclü siyasi gərçəkliklərindən idi və 
Azərbaycanın mədəni baxımdan uğurlu tərəqqisini təmin etmişdi. Ədəbiyyatda 
Əfzələddin Xaqani Şirvani, Nizami Gəncəvi zirvələri, görkəmli Azərbaycan 
alimləri, filosofları, memarlıq inciləri və s, bu ziddiyyətli, böyük tarixi dövrün 
faktlarındandır. Ərəb işğalından XII əsrin sonunadək olan uzun, ziddiyyətlərlə 
zəngin, dövlətlərin və imperiyaların yaranışı, inkişafı, tənəzzülü və süqutu, daxili 
(Azərbaycan miqyaslı) və regional səciyyəli çəkişmələri, etnik və dini, mədəni və 
ideoloji səciyyəli prosesləri ilə fərqlənmiş tarixi mərhələdə Azərbaycan 
mədəniyyəti öz təkamülünün yeni, keyfiyyətcə daha zəngin səviyyəsinə çatmış, 
dünya mədəniyyəti xəzinəsinə elmin, ədəbiyyatın, incəsənətin müxtəlif sahələrində 
fərqlənmiş dahilərin bənzərsiz irsini əlavə etmiş, Şərq-islam-türk mədəniyyəti 
məcmusunu Azərbaycan özəllikləri ilə zənginləşdirmişdir. Azərbaycanın antik 
dövrünün, atəşpərəstlik və xristianlıq mərhələsinin mədəni dəyərlər sisteminə 
İslami dəyərlər, ərəb dünyası vasitəsi ilə isə qədim yunan və Roma mədəni faktları 
da əlavə olundu. Azərbaycan bu zaman kəsimində də dünyada baş vermiş mədəni 
inteqrasiya prosesinin ən fəal obyekti və subyekti olmuşdur. 
XIII-XIV əsrlərdə Azərbaycan mədəni həyatı regional miqyaslı hərbi-
siyasi hadisələrin böyük təsiri şəraitindən asılı idi. Monqol işğalçılarının talan və 
qarətləri, mədəniyyət ocaqları olan Azərbaycan şəhərlərinin tənəzzülü XIII əsrin 
ikinci yarısının gerçəkliklərindən olmuşdur. 1256-cı ildə Azərbaycanın ictimai-
iqtisadi, siyasi, mədəni potensialına arxalanaraq, bu ölkəni mərkəz seçərək yeni 
dövlət (Hülakülər-Elxanilər) qurmuş monqollar dağıdıcılıq fəaliyyətindən 
yaradıcılıq yoluna əsaslı dönüş etdilər. Azərbaycanın mədəni həyatında yeni 
canlanma məhz bu zamandan başlandı. XIII əsrin sonlarında-XIV əsrin 
əvvəllərində monqolların (və onlarla birgə kütləvi surətdə yeni ərazilərdə 
məskunlaşmış türk tayfalarının) İslam dinini qəbul etməsindən sonra onların yerli 
türklərlə bütövləşməsi prosesinin əsası qoyuldu. Fəth olunmuş Azərbaycana yeni 
vətən kimi yanaşan Elxanilər şəhər həyatının, iqtisadiyyatın, ticarətin, 
274 
 
mədəniyyətin inkişaf etdirilməsi qayğısına qalmağa başladılar və bu hal Elxanilər 
dövlətinin süqutu zamanınadək davam etdi. Təbriz şəhərinin yeni mədəni, siyasi, 
iqtisadi yüksəlişi, onun İslam Şərqinin aparıcı mərkəzlərindən birinə çevrilməsi, 
memarlıqda, şəhərsalma sahəsində, miniatür rəssamlığında, tarixçilik və 
salnaməçilik sahəsində, ədəbiyyatda böyük canlanma Elxanilər hakimiyyəti 
dövrünün mühüm üğurları olmuşdur. Nəsirəddin Tusinin elmi fəaliyyəti, Marağa 
rəsədxanasının Şərq elminin başlıca ocaqlarından birinə çevrilməsi həmin dövrün 
diqqəti cəlb edən faktlarından idi. Hülakülər (Elxanilər) dövləti Azərbaycanda bir 
əsr (1357-ci ilədək) fəaliyyət göstərdi. Bu dövlətin yaranması və yüz il ərzində 
mövcud olması tədricən Azərbaycanın ictimai-iqtisadi, siyasi və mədəni həyatına 
təsir etdi, onun hüdudlarında, əhalisinin etnik tərkibində, dini görüşlərində, 
mədəni-mənəvi həyatında, dilində, ədəbiyyatında nəzərəçarpacaq dəyişikliklər baş 
verdi. Lakin qeyd olunmalıdır ki, bu dövlətin varlığının son 20 ili ərzində Çobani 
əmirlərinin siyasi idarəçilikdə aparıcı yer tutması, elxanların hakimiyyətinin 
zəifləməsi, Qızıl Orda xanlarının Azərbaycana vaxtaşırı hərbi yürüşləri mədəni 
həyatın axarına müəyyən mənfi təsirini göstərdi. Əməli olaraq hakimiyyəti ələ 
keçirmiş Çobaniləri qonşu dövlətlər müstəqil, tamhüquqlu dövlətin hökmdarları 
kimi tanımadılar və 1359-cu ildə Azərbaycan ərazisi Şeyx Üveys (1360-1374) 
tərəfindən Cəlairidər dövlətinin tərkibinə daxil olundu. Bu hökmdarın dövründə 
Azərbaycanın mədəni həyatında nəzərəçarpacaq canlanma baş verdi. Cəlairilərin 
Azərbaycanda hökmranlığı 1410-cu ilədək davam etdi. Cəlairilər dövlətinin də 
başlıca mərkəzi Azərbaycan olmuş, bu isə ölkənin sabit mədəni tərəqqisini təmin 
etmişdir. XIII-XIV əsrlərdə də Şirvanşahlar dövləti regionda bir-biri ilə amansız 
çəkişmələrdə olan dövlətlərdən asılı olmamaq uğrunda mübarizə aparmış, ölkənin 
şimal vilayətlərinin qismən sabit mədəni inkişafına müəyyən şərait yaratmışdır. 
Azərbaycan mədəniyyət xadimləri bu yüzilliklər ərzində də Yaxın və Orta Şərqin 
elmi, mədəni həyatında konkret zaman və məkan hədlərinə sığmayan əməlləri ilə 
aparıcı mövqelər, şöhrət qazanmışdılar. 
XIV əsrin sonlarına doğru Yaxın və Orta Şərqdə hərbi-siyasi vəziyyət 
yenidən əsaslı surətdə dəyişdi və bu dəyişmə regionun (xüsusilə Azərbaycanın) 
mədəni həyatına təsirini göstərdi. Qızıl Orda xanlarının, Əmir Teymurun 
hökmranlıq iddialarının toqquşduğu başlıca məkan Azərbaycan olmuşdur. Hərbi 
yürüşlərin, feodal çəkişmələrinin, qarət və talanların əsas obyektinə çevrilmiş 
Azərbaycan elmdə, ədəbiyyatda, fəlsəfədə rəsmi, mühafizəkar baxışlara əks olan 
müxalif təlimlərin, dahi şəxslərin vətəni, fəaliyyət məkanı kimi tanındı. XV əsrin 
Azərbaycan mədəni mühiti hürufiliklə, Fəzlullah Nəiminin və İmadəddin 
Nəsiminin ədəbi-fəlsəfi fəaliyyəti, Qaraqoyunlu və Ağqoyunlu dövrünün mədəni 
yüksəlişi, Şirvanşahların əzəmətli saray kompleksi və bir çox mədəni dəyərləri ilə 
diqqəti cəlb edir. Bu yüzillikdə Azərbaycan torpaqları Qaraqoyunlu, Ağqoyunlu və 
Şirvanşahlar dövlətlərinin tərkibində olmuş, həmin dövlətlərin hərbi-siyasi qüdrəti 
Azərbaycanın potensialına əsaslanmışdır. Azərbaycanın bu dövlətlərin mərkəzi, 
275 
 
aparıcı qismi olması mədəniyyətimizin müxtəlif sahələrinin (xüsusilə ədəbiyyatın, 
memarlığın, təsviri sənətin) inkişafını təmin etmişdir. XV əsr Azərbaycan tarixində 
siyasi sabitliyə doğru güclənməkdə olan meyllə əlamətdardır. Bu yüzillik 
Azərbaycanın siyasi-iqtisadi, mədəni həyatında yeni yüksəliş dövrüdür. Əbdülqadir 
Marağayı, Cahanşah Həqiqi, İmadəddin Nəsimi, Təbriz miniatür məktəbi, bu 
şəhərdə inşa olunmuş “Həşt-behişt” saray kompleksi, qızılbaş ideologiyası, İslam 
Şərqinin mədəniyyət mərkəzlərindən biri kimi Təbriz şəhərinin yenidən ön 
mövqeyə keçməsi, Seyid Yəhya Bakuvi bu tarixi dövrün mühüm Azərbaycan 
mədəniyyət faktları idi. XV əsrdə də Azərbaycan qonşu ölkələrin hökmdarlarının 
(əsasən Teymurilərin) hərbi yürüşlərinin obyekti olmuş və bu yürüşlər nəticəsində 
Azərbaycan mədəniyyət xadimlərinin müəyyən qismi Herata aparılmış, bu dövlətin 
paytaxtında yaradıcılıq imkanlarını gerçəkləşdirmişdir. Əsrin sonlarına doğru 
bölgədə yeni hərbi-siyasi situasiya yarandı. Qərbdən (Osmanlı dövləti 
istiqamətindən) və Şərqdən (Teymuri müdaxilələri) aramsız təzyiqlərdən hərbi-
siyasi potensialı tükənmiş, daxili çəkişmələr nəticəsində zəifləmiş Ağqoyunlu 
hakimiyyəti şiə-qızılbaş hərəkatının, Səfəvi xanədanının getdikcə güclənən və 
geniş ictimai dəstəyə əsaslanan təzyiqləri qarşısında ideoloji, hərbi siyasi cəhətdən 
tərksilah olundu. Azərbaycan yeni - Səfəvilər dövlətinin mərkəzi oldu. Azərbaycan 
Səfəvilər dövləti Şərq, İslam və xüsusilə türk mədəni irsinin qorunması və inkişaf 
etdirilməsi prosesinin mühüm təminatçısına çevrildi. 
XVI-XVII əsrlər Azərbaycan xalqının, onun mədəniyyətinin təkamülü 
prosesində əsaslı keyfiyyət mərhələsi kimi qiymətləndirilə bilər. Azərbaycan 
mədəniyyətinin həmin yüzilliklərdəki ziddiyyətli inkişafı, bu inkişafın səciyyəvi 
xüsusiyyətləri XVI əsrə qədərki çox əsrlik mədəni-tarixi inkişaf prosesi ilə 
şərtlənmişdi. Bu dövrün mədəniyyəti habelə XVII əsrdən sonrakı mədəni-tarixi 
tərəqqi üçün möhkəm zəmin idi. 
Şərq, türk və İslam mədəni dəyərlərinin daşıyıcısı olan, özünəməxsus 
təkamül yolu keçmiş Azərbaycan xalqının özgünləşməsi və yeniləşməsi prosesi 
XV əsrin sonlarından başlanmışdır. Bu mədəni-tarixi proses XVI-XVII əsrlərdə 
daha da güclənmiş və mədəniyyət faktlarında /ədəbiyyat və incəsənət, dil və ədəbi 
dil, folklor, fəlsəfə və elm, maarif/ bariz surətdə aşkara çıxmışdır. 
Azərbaycan xalqının etnogenetik təkamülündə yeniləşmə prosesinin 
uğurlu gedişini XVI əsrdə Səfəvilər dövləti təmin etmişdir. Bu yüzillikdə bütün 
Azərbaycan torpaqlarının nisbətən vahid, mərkəzləşdirilmiş siyasi qurumda 
birləşməsi mədəniyyətin uğurlu inkişafına, xalqın etnik konsolidasiyasına həlledici 
təsir göstərmişdir. 
Mədəniyyətin tərəqqisi xeyli mənada ölkə daxilində baş vermiş ictimai-
iqtisadi, siyasi proseslərdən, ideoloji amillərin təsir dairəsindən asılı idi. 
Ümumdünya əhəmiyyətinə malik olan Böyük coğrafi kəşflər və XVI əsrin 
əvvəllərindən XVII əsrin 40-cı illərinədək baş vermiş Osmanlı-Səfəvi müharibələri 
(bu müharibə Nadir şah Əfşarın hakimiyyəti zamanında - 1746-cı ildə başa çatdı) 
276 
 
də Azərbaycan mədəniyyətinin inkişafına mühüm təsir göstərmişdi. Azərbaycanın 
mədəni potensialının /ədib, rəssam, xəttat, memar və s./ Yaxın və Orta Şərq 
regionuna səpələnməsi bilavasitə Osmanlı-Səfəvi qarşıdurmasının labüd nəticəsi 
idi. Lakin neqativ proseslər məcmusunun nəzərəçarpacaq təsiri labüd olaraq güclü 
Azərbaycan mədəniyyətinin təşəkkülünə səbəb oldu. Güclü potensiala malik olan 
Azərbaycan ədəbiyyatı, incəsənəti, elmi, fəlsəfəsi Yaxın və Orta Şərq 
mədəniyyətinin inkaşafına da mühüm təsir göstərmişdir. XVI əsrin Azərbaycan 
mədəniyyəti dünya mədəni sisteminə Şah İsmayıl Xətai, Məhəmməd Füzuli, 
Məhəmməd Əmani kimi ədibləri, əzəmətli və mükəmməl Təbriz miniatür 
məktəbini, memarlığın, musiqinin, folklorun, xəttatlığın və s. mühüm uğurlarını 
əlavə etdi. 
XVII yüzillik Azərbaycan mədəniyyətinin inkişafı üçün əlverişli deyildi. 
XVI əsrin sonlarından etibarən mədəniyyətin inkişafı prosesində Səfəvilər 
dövlətinin rolu azaldı. Obyektiv (hərbi-siyasi) səbəblər üzündən dövlət paytaxtının 
1598-ci ildə İsfahana köçürülməsi, başlıca Azərbaycan vilayətlərinin Səfəvilərin 
nəzarətindən çıxması bu neqativ halın əsasında dayanırdı. Azərbaycan 
mədəniyyətinin inkişafı zərurət və tələbat üzündən daha demokratik zəminə keçdi 
(yəni xalqın təşəbbüsünə arxalanırdı). Folklorun, dekorativ-tətbiqi sənət növlərinin 
xüsusilə güclü tərəqqisi, Azərbaycan ədəbi dilində ərəb-fars tərkiblərinin xeyli 
azalması, memarların, kalliqrafların, miniatür rəssamlarının, əsərlərini klassik, 
mühafizəkar üslubda yazmaqda davam edən şairlərin, bir çox alimlərin əsasən ölkə 
xaricində fəaliyyət göstərməsi bu dövrün mədəniyyəti üçün səciyyəvi olmuşdur. 
Tarix elmində yeni uğurlar qazanılmışdı. 
Mədəniyyətin inkişafı üçün şəraitin müxtəlifliyi baxımından fərqlənən 
XVI və XVII yüzilliklər xalqımızın mədəni-tarixi təkamülündə vahid, ziddiyyətli 
İntibah mərhələsinin xronoloji hüdudları hesab oluna bilər. İntibahın ən başlıca 
əlaməti uzun, fasiləsiz, zəngin tarixə və mədəniyyətə malik olan xalqın mədəni-
tarixi təkamül prosesində özünün antik /qədim/ irsinə “qayıdışıdır”, etnogenetik 
inkişaf prosesində xalqın yeniləşməsidir, qədim irsin mühüm əlamətlərinin 
“oyanışıdır”. İntibahın digər əlamətləri /mədəniyyət faktlarının dünyəvi səciyyə 
daşıması, humanizm və s./ də bu mədəni-tarixi hadisə üçün səciyyəvidir. İntibah 
ziddiyyətli prosesdir. Azərbaycan xalqının etnogenetik təkamülündə aparıcı rol 
oynamış türklərin qədim irsi XV əsrin sonları - XVI əsrin əvvəllərindən etibarən 
yenidən dirçəlməyə başladı. Halbuki bu dövrə qədər türk irsi /dili, ədəbiyyat 
faktları, folklor və s./ potensial imkanlarını tam şəkildə gerçəkləşdirməmişdi. Əgər 
XVI əsrə qədərki tarixi mərhələdə Azərbaycan mədəniyyəti özünü Şərq, müsəlman 
kontekstində təzahür etdirmişdisə, XVI-XVII əsrlərin Azərbaycan İntibahı 
ümumtürk kontekstinə qayıdışla səciyyəvi olmuşdur. Ümumtürk İntibahının 
mühüm xüsusiyyətlərindən biri Yaxın və Orta Şərqdə XVI-XVII əsrlərdə hakim 
mövqelər tutaraq, uzunmüddətli qarşıdurma şəraitində olmuş Osmanlı və Səfəvi 
dövlətlərinin timsalında türk siyasi birliklərinin sabitləşməsi prosesi idi (türk 
277 
 
mənşəli Şeybanilər və Moğollar dövlətləri də dövrün önəmli siyasi qurumlarından 
olmuşdur). 
XVI əsrdə iqtisadi sahədə baş vermiş yüksəliş prosesi Azərbaycan 
İntibahının möhkəm maddi əsası olmuşdur. İqtisadi yüksəlişə xeyli mənada şimali 
və cənubi Azərbaycan vilayətlərinin vahid, mərkəzləşmiş Səfəvilər dövləti 
hüdüdlarında birləşdirilməsi təkan vermişdi. İqtisadi inteqrasiya prosesinin 
güclənməsi Azərbaycan mədəniyyətinin vahid bir sistem kimi inkişafını təmin 
edirdi. 
XVI-XVII əsrlərdə Azərbaycan İntibahı Səfəvilər imperiyası hüdudlarında 
türk dilinin hakim rol oynaması ilə səciyyəvi olmuşdur. Bu dövrdə Azərbaycan dili 
və ədəbi dilinin inkişafında dönüş yarandı, yeni dövr başlandı, XVI əsrin 
sonlarından başlayaraq türk dillərində differensiasiya prosesi aydınlaşmağa başladı. 
Ədəbiyyat sahəsində bu İntibah türk dilində yazılmış bədii əsərlərin xeyli 
artması ilə səciyyəvidir. Şah İsmayıl Xətai, Məhəmməd Füzuli, Fədai Təbrizi, 
Məhəmməd Əmani, Nemətullah Kişvəri, Həqiri Təbrizi kimi şairlərin Azərbaycan 
/türk/ ədəbi dilinin inkişafında rolu mühüm olmuşdur. 
XVI-XVII əsrlərdə incəsənətin bir çox sahələrində /miniatür rəssamlığı, 
dekorativ və tətbiqi sənət, plastika, memarlıq, musiqi və s./ islamaqədərki 
inamların, qədim türk irsinə, dünyagörüşünə “müraciətin” səciyyəvi olduğu 
obyektiv fakt idi. 
Azərbaycan İntibahının mühüm təzahürlərindən biri folklorun güclü 
tərəqqisi və onun klassik, rəsmi üslublara mühüm təsiri olmuşdur. Azərbaycan 
eposunun çoxşaxəli qaynaqlarına və əsrlərin dərinliyinə gedən, qədim kökə bağlı 
olan “Şah İsmayıl”, “Koroğlu”, “Aşıq Qərib”, “Abbas və Gülgəz”, “Əsli və 
Kərəm” dastanları XVI-XVII əsrlərin “məhsuldar dövrünün” folklor faktlarıdır. 
XVI-XVII əsrlərdə vahid, qanunauyğun proses olan Azərbaycan 
mədəniyyətinin təkamülündə yeni dövr başlandı. Həmin dövrdən etibarən 
yeniləşən Azərbaycan mədəniyyət sistemi XVI əsrə qədərki bütün tarixi dövrlərin 
mədəni dəyərlərinə istinadlanmışdı. 
XVIII yüzillikdə Azərbaycan mədəni həyatının bütün sahələri qeyri-
qənaətbəxş inkişaf zəminində olmuşdur. Lakin XVIII əsr Azərbaycan 
mədəniyyətinin təkamülü prosesində bənzərsizliyi ilə seçilən mərhələdir. Artıq bu 
mərhələdə aydınlaşdı ki, mədəniyyətimizin əski zəmində (feodal münasibətləri 
şəraitində), qapalı şəraitdə inkişaf imkanları tükənmişdir. Azərbaycan 
cəmiyyətinin, mühitinin, mədəniyyətinin normal inkişafı üçün yeni zamanın 
tələbatlarına uyğunlaşmaq zərurəti yetişmişdir. Artıq XVIII əsrin sonlarına doğru 
Osmanlı dövləti əski əzəmətini itirmişdi, yeni inkişaf yoluna qədəm qoymuş) 
Avropa dövlətləri və Rusiya yeni xammal mənbələri və satış bazarları əldə etmək 
uğrunda kəskin mücadiləyə başlamışdılar. Rusiya və Avropa dövlətləri tarixin orta 
çağlar mərhələsində qapılıb qalmış, başlıca olaraq siyasi pərakəndəlikdən əziyyət 
çəkən Şərq ölkələrini (eləcə də Azərbaycanı) iqtisadi və hərbi-siyasi təcavüz 
278 
 
obyekti kimi seçmişdilər. Coğrafi yaxınlıq ucbatından XVIII əsrin sonlarından 
etibarən Azərbaycan Rusiya imperiyasının təcavüz obyektinə çevrildi. Yeni (XIX) 
əsrin əvvəllərindən başlayaraq vətənimizin əraziləri “şimal imperiyası”nın 
tərkibinə ilhaq olunmağa başlandı. Siyasi müstəqillik imkanlarını itirmiş 
Azərbaycanın həm ictimai-iqtisadi, həm də mədəni inkişaf istiqamətləri müəyyən 
dərəcədə dəyişdi. Lakin Azərbaycan mədəniyyətinin çoxəsrlik təkamül tarixi, 
xalqın zəngin mədəni-mənəvi potensialı yeni əsrdə də onun bənzərsizliyini, 
spesifikliyini, etnik (milli) zəmində təkamülünü təmin edən möhkəm təməl idi. 
 
 
İstifadə olunmuş mənbələr və ədəbiyyat 
I. Mənbələr 
1. Azərbaycan dilində 
 
1. Azərbaycan dastanları. 5 cilddə. Bakı, Azərb. SSR EA nəşri, 1965-1972 (I c. 
1965, 380 s.; II c. 1966, 476 s.; III c. 1967, 340 s., IV c. 1969, 509 s.; V c. 1972, 
447 s.). 
2. Azərbaycan ədəbiyyatı inciləri. 12 cilddə. Dastanlar. II c. Bakı, Yazıçı, 1987, 
571 s. 
3. Azərbaycan ədəbiyyatı tarixi. 6 cilddə. I c. (Şifahi xalq ədəbiyyatı). Bakı, Elm, 
2004, 760 s. 
4. Azərbaycan klassik ədəbiyyatı kitabxanası. 20 cilddə. I-VIII cildlər. Bakı, Elm, 
1982-1989. 
5. Azərbaycan mifoloji mətnləri. Tərtib edəni, ön sözün və şərhlərin müəllifi Arif 
Acalov. Bakı, Elm, 1988, 196 s. 
6. Azərbaycan tarixi üzrə qaynaqlar. Bakı, Azərbaycan Universiteti nəşriyyatı, 
1989, 328 s. 
7. Bayatılar. Bakı, Yazıçı, 1985, 199 s. 
8. Bəxtiyarnamə (yazılı dastan abidəsi). Nəşrə hazırlayan və ön sözün müəllifi: Əli 
Məmmədbağıroğlu. Bakı, Nurlan, 2002, 71 s. 
9. Əbu Bəkr əl-Qütbi əl-Əhəri. Tarixe Şeyx Üveys. Fars dilindən tərcümə və 
müqəddimə M.D.Kazımov və V.Z.Piriyevin, şərhlər və qeydlər Z.M.Bünyadov, 
M.F.Kazımov və V.Z.Piriyevindir. Bakı, Elm, 1984, 152 s. 
10. Əbu Əli Həsən ibn Əli Xacə Nizamülmülk. Siyasətnamə. Bakı, Elm, 1984, 208 
s. 
11. Əssar Təbrizi. Mehr və Müştəri. Bakı, Yazıçı, 1988, 272 s. 
12. Həmdullah Mustovfi Qəzvini. Zeyl-e tarixe qozide (“Seçilmiş tarixə əlavə”). 
Giriş, tərcümə, şərhlər və göstəricilər M.D.Kazımovun və V.Z.Piriyevindir. Bakı, 
Elm, 1986, 148 s. 
13. Xacə Nəsirəddin Tusi. Əxlaqi-Nasiri. II nəşri. Farscadan Azərbaycan dilinə 
tərcümə, müqəddimə və şərhi Rəhim Sultanovundur. Bakı, Elm, 1989, 256 s. 
279 
 
14. Xacə Nəsirəddin Tusi. Övsafül-əşraf (“Şərafət sahiblərinin vəsfi”). Fars 
dilindən tərcümə edən: Rauf Şeyxzamanlı. Bakı, Nurlan, 2002, 34 s. 
15. Xacə Nəsirəddin Tusi. Si fəsl (“Otuz fəsil”). Fars dilindən tərcümə edən: 
Kamal Abdullayev. Bakı, Nurlan, 2002, 31 s. 
16. Xacə Nəsirəddin Tusi. Təzkirə: “Ağazü əncam”, “məbdə və məad”. (Fars və 
ərəb dillərindən çevirən, ön sözün, çıxarış və şərhlərin müəllifi: Əmirşah 
Əmirəhmədov). Bakı, Nurlan, 2002, 70 s. 
17. Xaqani Şirvani. Seçilmiş əsərləri. Azərbaycan dilinə tərcümə. Bakı, Yazıçı, 
1987, 647 s. 
18. Xətai Təbrizi. Yusif və Züleyxa (elmi-tənqidi mətnin tərtibçisi və ön sözün 
müəllifi: T.V.Əkbərov). Bakı, Nurlan, 2004, 92 + 172 s. 
19. İsa. Mehri və Vəfa (mətni transfoneliterasiya və tədqiq edən: Kamandar 
Şərifli). Bakı, Örnək, 2000, 61 s. 
20. Kitabi-Dədə Qorqud. Tərtib, transkripsiya, sadələşdirilmiş variant və 
müqəddimə F.Zeynalov və S.Əlizadənindir. Bakı, Yazıçı, 1988, 265 s. 
21. Kruşinski Y.T. Xristian səyyahın tarixi (Səfəvilər dövlətinin süqutuna dair 
qiymətli ilkin mənbə). Farscadan tərcümə edəni Şahin Fazil. Bakı, Azərnəşr, 1993, 
105 s. 
22. Qarabağnamələr. I kitab. Tərtib edəni və çapa hazırlayanı A.Fərzəliyev. Bakı, 
Yazıçı, 1989, 192 s. 
23. Qarabağnamələr. II kitab. Tərtib edəni və çapa hazırlayanı N.Axundov. Bakı, 
Yazıçı, 1991, 450 s. 
24. Qaracaoğlan. Aramızda qarlı dağlar dayanıb (şerlər). Bakı, Yazıçı, 1991, 216 s. 
25. Qazi Bürhanəddin. Divan. Bakı, Azərnəşr, 1988, 656 s. 
26. Qövsi Təbrizi. Divan (nəşrə hazırlayan: Paşa Kərimov). Bakı, Nurlan, 2005, 
449 s. 
27. Qurbani. Tərtibçi, ön söz, qeyd və izahların müəllifi Q.Kazımov. Bakı, BDU 
nəşriyyatı, 1990, 280 s. 
28. Məhəmməd Füzuli. Əsərləri. 5 cilddə. V cild, Bakı, Elm, 1985, 216 s. 
29. Məhəmməd Füzuli. Seçilmiş əsərləri. Bakı, Maarif, 1983, 244 s. 
30. Məhəmməd Füzuli. Seçilmiş əsərləri. Bakı, Yazıçı, 1984, 272 s. 
31. Məhəmməd Füzuli. Seçilmiş əsərləri. 2 cilddə. I c. 581 s.; II c. 392 s. Bakı, 
Azərnəşr, 1988. 
32. Məsihi. Vərqa və Gülşa. Bakı, Azərnəşr, 1977, 288 s. 
33. Məhəmməd Şəhriyar. Bakı, Yazıçı, 1987, 207 s. 
34. Moisey Kalankatlı. Albaniya tarixi. Mxitar Qoş. Alban salnaməsi. Müqəddimə, 
tərcümə, qeyd və şərhlər Z.M.Bünyadovundur. Bakı, Elm, 1993, 272 s. 
35. Molla Pənah Vaqif. Əsərləri (Şerlər). Bakı, Yazıçı, 1988, 192 s. 
36. Nəsimi. Seçilmiş əsərləri. Bakı, Azərnəşr, 1973, 674 s. 
37. Nizaməddin Şami. Zəfərnamə. Azərbaycanın və qonşu ölkələrin tarixinə dair 
iqtibaslar. Türk dilindən tərcümə edəni Z.M.Bünyadov. Bakı, Elm, 1992, 36 s. 
280 
 
38. Nizami. Xəmsə, miniatürlər. Bakı, Yazıçı, 1983, 144 s. 
39. Nizami Gəncəvi. Sirlər xəzinəsi. Fars dilindən tərcümə edənlər Süleyman 
Rüstəm və Abbasəli Sarovlu. Bakı, Yazıçı, 1981, 195 s. 
40. Nizami Gəncəvi. Xosrov və Şirin. Tərcümə edəni Rəsul Rza. Bakı, Yazıçı, 
1982, 401 s. 
41. Nizami Gəncəvi. Leyli və Məcnun. Tərcümə edəni Səməd Vurğun. Bakı, 
Yazıçı, 1982, 303 s. 
42. Nizami Gəncəvi. Yeddi gözəl. Tərcümə edəni Məmməd Rahim. Bakı, Yazıçı, 
1983, 355 s. 
43. Nizami Gəncəvi. İsgəndərnamə. Tərcümə edənlər Abdulla Şaiq və Mikayıl 
Rzaquluzadə. Bakı, Yazıçı, 1982, 688 s. 
44. Orta əsr ərəb mənbələrində Azərbaycan tarixinə aid materiallar (ön söz: 
F.Əsədov; tərcümə edənlər: Z.Bünyadov, C.İsgəndərli, H.Əkbərov, 
S.Süleymanova, E.Ağayeva). Bakı, Nurlan, 2005, 336 s. 
45. Saib Təbrizi. Seçilmiş əsərləri. Bakı, Yazıçı, 1980, 345 s. 
46. Sədi Şirazi. Gülüstan. Bakı, Azərnəşr, 1987, 284 s. 
47. Şah İsmayıl Xətai. Keçmə namərd körpüsündən (Əsərləri). Bakı, Yazıçı, 1988, 
344 s. 
48. Şeyx Səfiəddin Ərdəbili. Qara məcmuə (transliterasiya edib çapa hazırlayan, ön 
söz, izah və şərhlərin müəllifi İslam Qəribli; redaktoru, farsca mətn və beytlərin 
tərcüməçisi Məsiağa Məhəmmədi). Bakı, Cavidan–T, 2004, 139 s. 
49. Şeyx Səfi təzkirəsi (“Səfvətüs-səfa”nın XVI əsr türk tərcüməsi). Tərtibçilər və 
nəşrə hazırlayanlar: Möhsün Nağısoylu, Sevər Cabbarlı, Rauf Şeyxzamanlı. Bakı, 
Nurlan, 2006, 932 s. 
50. Tiflisi Josef. Vaqiati Mir Veys və Şah Hüseyn. Osmanlıcadan tərcümə edəni və 
ön sözün müəllifi Şahin Fazil. Bakı, Azərnəşr, 1992, 52 s. 
 
2. Rus dilində 
51. Абу-Бакр ибн Хосров ал-Устад. Мунис-Наме, Перевод и примечания 
Р.М.Алиева. Баку, Язычы, 1991, 584 с. 
52. Абу Мухаммед Ахмед ибн Асам ал-Куфи. Книга завоеваний (Извлечения 
по истории Азербайджана VII-IX вв.). Перевод с арабского З.М.Буниятова. 
Баку, Элм, 1981,84 с. 
53. Английские путешественники в Московском государстве в XVI веке. 
Перевод с английского Ю.В.Готье. М, Соцэкгиз, 1938, 308 с. 
54. Бидлиси Шараф-хан ибн Шамсаддин. Шараф-наме. Перевод, 
предисловие, примечания Е.И.Васильевой. Т. I. М., Наука, 1967; т. II. М., 
Наука, 1976, 350 с. 
281 
 
55. Гандзакеци Киракос. История Армении. Перевод с древнеармянского, 
предисловие и комментарии А.А.Ханларян. М., Наука, 1976, 357 с. 
56. Есаи Хасан-Джалалян. Краткая история страны Албанской (1702-1722). 
Перевод с древнеармянского языка Т.И.Tер-Григоряна. Предисловие и 
подготовка к изданию З.М.Буниятова. Баку, Элм, 1989, 48 с. 
57. Ибн Хордадбех. Книга путей и стран. Перевод с арабского, комментарии, 
указатели и карты Н.Велихановой. Баку, Элм, 1986, 428 с. 
58. Ибрахим Эфенди Печеви. История (Извлечения по истории Азербайджана 
и сопредельных стран и областей периода 1520-1640 гг.). Перевод с 
турецкого языка и примечания З.М.Буниятова. Баку, Элм, 1988, 
100 с. 
59. Иоанн де Галонифонтибус. Сведения о народах Кавказа (1404 г.). Из 
сочинения «Книга познания мира». Перевод с английского З.М.Буниятова. 
Баку, Элм, 1980,42 с. 
60. Иоганн Шильтбергер. Путешествие по Европе, Азии и Африке с 1394 года 
по 1427 год. Перевод со старонемецкого Ф.К.Бруна. Баку, Элм, 1984, 86 с. 
61. Йакут ал-Хамави. Муджам ал-булдан (сведения об Азербайджане). 
Перевод с арабского З.М.Буниятова и П.К.Жузе. Баку, Элм, 1983, 34 с. 
62. Кази Ахмед. Трактат о каллиграфах и художниках 1596-1597 гг. (1005 
г.х.). Введение, перевод и комментарии Б.Н.Заходера. М.-Л, Искусство, 1947, 
201 с. 
63. Книга Орудж-бека Баята Дои Жуана Персидского. Перевод с английского 
О.Эфендиева и А.Фарзалиева. Баку, Язычы, 1988,216 с. 
64. Олеарий Адам. Описание путешествия в Московию и через Московию в 
Персию и обратно. Перевод А.М.Ловягина. СПб., Изд-во А.С.Суворина, 
1906, 582 с. 
65. Рашидаддин Фазлуллах. Сборник летописей. В 3-х томах. Т. I, книги 1-2; 
т. И-3, т. III. Перевод с персидского А.К.Арендса. М.-Л., 1946-1960 гг. 
66. Рашидаддин Фазлуллах. Огузнаме. Перевод с персидского 
Р.М.Шукюровой. Баку, Элм, 1987, 128 с. 
67. Садиг-бек Афшар. Ганун-ас-сувар. Введение, перевод, комментарии и 
примечания А.Ю.Казиева. Баку Изд-во АН Азерб. ССР, 1963, 101 с. 
68. Тадж ад-Дин ас-Салмани. Тарих-наме. Перевод с турецкого 
З.М.Буниятова. Баку, Элм, 1997, 142 с. 
69. Хамдаллах Казвини. Нузхат ал-кулуб. Перевод с английского 
З.М.Буниятова, перевод с персидского И.П.Петрушевского. Баку, Элм, 1983, 
31 с. 
70. Хунджи Фазлуллах ибн Рузбихан. Тарих-и Амини. Перевод с английского 
Т.А.Минорской. Баку, Элм, 1987, 172 с. 
71. Ширази Абди-бек. Айин-и Искандари. Составление текста и предисловие 
А.Г.Рагимова. М., Наука, 1977, 151 с. 
282 
 
72. Эвлия Челеби. Книга путешествия (Извлечения турецкого 
путешественника XVII века). Выпуск III. Предисловие Ф.М.Алиева, 
А.Д.Желтякова, М.К.Зулаляна, Г.В.Путуридзе. Примечания и комментарии 
А.Д.Желтякова, М.К.Зулаляна, Г.В.Путуридзе. М., Наука, 1983,376 с. 
 
II. Ədəbiyyat 
1. Azərbaycan dilində 
 
73. Ağayev R.Ə. Azərbaycan və Mərkəzi Asiya dövlətlərinin qarşılıqlı 
münasibətləri (XV-XVI əsrlər). Bakı, Kür, 2004, 151 s. 
74. Axundov N. Qarabağ salnamələri. Bakı, Yazıçı, 1989, 232 s. 
75. Anar (Rzayev). Dədə Qorqud dünyası // Dünya bir pəncərədir. Bakı, Gənclik, 
1986, s. 125-217. 
76. Anar (Rzayev). Şairin zəfəri // Şah İsmayıl Xətai. Məqalələr toplusu. Bakı, 
Elm, 1988, s. 41-58. 
77. Araslı H. Açıq məktub // Ədəbiyyat və incəsənət, 17 iyul 1981, № 29. 
78. Araslı H. Azərbaycan ədəbiyyatı tarixi. Bakı, SSRİ EA Azərb. F. nəşri, 1943, 
288 s. 
79. Araslı H. XVII-XVIII əsrlər Azərbaycan ədəbiyyatı tarixi. Bakı, ADU 
nəşriyyatı, 1956, 324 s. 
80. Araslı H. Şah İsmayıl Xətainin poeziyası // Şah İsmayıl Xətai. Məqalələr 
toplusu. Bakı, Elm, 1988, s. 9-17. 
81. Asif Ata (Əfəndiyev). Muğam fəlsəfəsi // Yeni fikir, 4 iyun 1990, № 13. 
82. Aslanov E. Azərbaycan miniatürünün tacı // “Qobustan” incəsənət toplusu, 
1988, № 4, s. 8-14. 
83. Azərbaycan dastanları. Bakı, Gənclik, 1977, 171 s. 
84. Azərbaycan etnoqrafik məcmuəsi. IV buraxılış. Bakı, Elm, 1981, 169 s. 
85. Azərbaycan etnoqrafiyası. 3 cilddə, I cild. Bakı, Elm, 1986, 456 s. 
86. Azərbaycan ədəbiyyatı tarixi. I cild. Bakı, EA Az. F. nəşri, 1943, 288 s. 
87. Azərbaycan ədəbiyyatı tarixi. 3 cilddə. Bakı, ƏDİ, 1957-1960 (I c. 1960, 592 
s.; II c. 1961, 905 s.; III c. 1957, 560 s.). 
88. Azərbaycan filologiyası məsələləri. Bakı, Elm, 1983, 208 s. 
89. Azərbaycan incəsənəti. Monoqrafiya. Bakı, İşıq, 1992, 344 s. 
90. Azərbaycan tarixi. 7 cilddə. II cild (III-XIII əsrin birinci rübü). Bakı, Elm, 
1998, 596 s. 
91. Azərbaycan tarixi. 7 cilddə. III cild (XIII-XVIII əsrlər). Bakı, Elm, 1999, 584 s. 
92. Azərbaycanın məhəbbət dastanları. Bakı, Elm, 1979, 501 s. 
93. Azərli M.İ. IX əsrin ərəbdilli mənbəyi qədim Azərbaycan haqqında // Azər. 
SSR EA-nın Məruzələri. XXX c., 1974, s. 86-89. 
94. Azəroğlu B. Məhəmməd Əmani. Bakı, Elm, 1977, 129 s. 
283 
 
95. Belinski V.Q. Seçilmiş əsərləri. Bakı, Azərb. SSR EA nəşri, 1948, 270 s. 
96. Belinski V.Q. Seçilmiş məqalələri. Bakı, Gənclik, 1979, 228 s. 
97. Bünyadov Z.M. Azərbaycan Atabəyləri dövləti (1136-1225- ci illər). Bakı, 
Elm, 1985, 268 s. 
98. Bünyadov Z.M. Azərbaycan VII-IX əsrlərdə. Bakı, Azərnəşr, 1989, 334 s. 
99. Cavad Heyət. Azərbaycan şifahi xalq ədəbiyyatı. Bakı, Azərnəşr, 1990, 165 s. 
100. Cavad Heyət. Türklərin tarix və mədəniyyətinə bir baxış. Bakı, Azərnəşr, 
1993, 176 s. 
101. Cəfərov N. Füzulidən Vaqifə qədər. Bakı, Yazıçı, 1991, 168 s. 
102. Cəfərov N. Azərbaycan milli mədəniyyətinin təşəkkül mərhələləri // 
Qobustan, 1988, № 4, s. 3-7. 
103. Cəfərov N. Azərbaycan ədəbiyyatı (Mülahizələr) // Ədəbiyyat və incəsənət, 
17 mart 1989, № 11. 
104. Cəfərov N. Azərbaycan İntibahi (Mülahizələr) // Ədəbiyyat və incəsənət, 21 
oktyabr 1988, № 43. 
105. Cəfərzadə M. Xalqa doğru söz deməyin vaxtı çatmışdır // Elm və həyat, 1990, 
№ 3-4. 
106. Cəmşidov Ş. Azərbaycan yazılı dastan abidələrinin tədqiqi. Bakı, Nurlan, 
2002, 188 s. 
107. Cəvahirləl Nehru. Ümumdünya tarixinə nəzər. Azərbaycan dilinə tərcümə. 
Bakı, Gənclik, 1986, 364 s. 
108. Dadaşzadə M.A. Azərbaycan xalqının orta əsr mənəvi mədəniyyəti (tarixi-
etnoqrafik tədqiqat). Bakı, 1985, 216 s. 
109. Devitt V. Şah İsmayıl Xətai Azərbaycan ədəbiyyat muzeyinin sərgisində // 
Şah İsmayıl Xətai. Məqalələr toplusu. Bakı, 1988, s. 217-228. 
110. Dəlili H.Ə. Azərbaycanın cənub xanlıqları. Bakı, Elm, 1979, 144 s. 
111. Dəmirçizadə Ə.M. Azərbaycan ədəbi dilinin tarixi. I hissə. Bakı, Maarif, 
1979, 268 s. 
112. Engels F. Təbiətin dialektikası. Bakı, Azərnəşr, 1966, 360 s. 
113. Ədəbiyyatşünaslıq terminləri lüğəti. IV nəşri. Tərtib edəni: Əziz Mirəhmədov. 
Bakı, Maarif, 1988, 268 s. 
114. Əfəndiyev O.Ə. Azərbaycan Səfəvilər dövləti. Bakı, Azərnəşr, 1993, 299 s. 
115. Əfəndiyev O.Ə. Xətainin şəxsiyyəti // Ədəbiyyat və incəsənət, 29 yanvar 
1989, № 5. 
116. Əfəndiyev O.Ə. Salnaməçi Bijən Şah İsmayıl Xətai haqqında // Şah İsmayıl 
Xətai. Məqalələr toplusu. Bakı, 1988, s. 17-28. 
117. Əfəndiyev R. Azərbaycan xalq sənəti. Bakı, İşıq, 1984, 203 s. 
118. Əfəndiyev R. Azərbaycan bədii sənətkarlığı dünya muzeylərində. Bakı, İşıq, 
1980, 166 s. 
119. Əfəndiyev R. Azərbaycan dekorativ-tətbiqi sənətləri (orta əsrlər). Bakı, İşıq, 
1976, 190 s. 
284 
 
120. Əfəndiyev R. Daşlar danışır. Bakı, 1980, 30 s. 
121. Əliyev F.M. XVIII əsrin II yarısında Şimali Azərbaycan şəhərləri. Bakı, 
Azərb. SSR EA nəşri, 1960, 160 s. 
122. Əliyev İ.H., Qədirov F.V. Qəbələ. Bakı, Elm, 1985, 88 s. 
123. Əliyev R. Nizami. Qısa biblioqrafik məlumat. Bakı, Yazıçı, 1982, 379 s. 
124. Əliyev S. Xətai şeirinin vəzni // Şah İsmayıl Xətai. Məqalələr toplusu. Bakı, 
1988, s. 134-145. 
125. Əliyeva N.A. Azərbaycan Yaqut əl-Həməvinin əsərlərində. Bakı, Çaşıoğlu, 
1999, 244 s. 
126. Ərəb və fars sözləri lüğəti. Bakı, Yazıçı, 1985, 1037 s. 
127. Əsədov M.Ə. Azərbaycan XIII-XV əsrin birinci yarısında (Bədrəddin 
Mahmud əl-Ayninin “İqdül cüman fi-tarix əhl əz-zaman” əsəri üzrə). Tarix elmləri 
namizədi alimlik dərəcəsi almaq üçün təqdim olunmuş dissertasiyanın avtoreferatı. 
Bakı, 1996, 32 s. 
128. Fazili A. Azərbaycanın qədim və ilk orta əsrlər tarixi İran tarixşünaslığında 
(III-VII əsrlər). Bakı, Elm, 1984, 196 s. 
129. Feyzullayeva V. Xətai ədəbi irsinin tədqiqi tarixindən // Şah İsmayıl Xətai. 
Məqalələr toplusu. Bakı, 1988, s. 28-40. 
130. Fərzəlibəyli Ş.F. XV əsr Azərbaycan dövlətlərinin quruluşu (təkmilləşdirilmiş 
II nəşri). Bakı, “Elnur P”, 2003, 118 s. 
131. Fərzəliyev Ş.F. Azərbaycan XV-XVI əsrlərdə (Həsənbəy Rumlunun 
“Əhsənüt-təvarix” əsəri üzrə). Bakı, Elm, 1983, 151 s. 
132. Fərzəliyev Ş.F. Azərbaycan və Osmanlı imperiyası XV-XVI əsrlərdə. Tarix 
elmləri doktoru alimlik dərəcəsini almaq üçün elmi məruzə şəklində təqdim 
olunmuş dissertasiya. Bakı, 1996, 113 s. 
133. Fərzəlibəyli Ş.F.Azərbaycan və Osmanlı İmperiyası (XV-XVI əsrlər). Bakı, 
Azərnəşr, 1994, 200 s. 
134. Fərzəliyev Ş.F. Həsənbəy Rumlu xətt və xəttatlar haqqında. ADU-nun Elmi 
əsərləri. Şərqşünaslıq. 1971, №2, s. 45-53. 
135. Fərzəliyev Ş.F. Qiyasəddin Xondəmir və Həsənbəy Rumlu Şah İsmayıl 
Xətainin fərdi xüsusiyyətləri haqqında // Şah İsmayıl Xətai. Məqalələr toplusu. 
Bakı, 1988, s. 78-87. 
136. Firudin Q. “Şah İsmayıl”lar Şah İsmayıldırmı? // Şah İsmayıl Xətai. 
Məqalələr toplusu. Bakı, 1988, s. 228-239. 
137. Göyüşov R.B. Amaras-Ağoğlan. Bakı, Elm, 1975, 92 s. 
138. Göyüşov R.B. Azərbaycan arxeologiyası. Bakı, İşıq, 1986, 186 s. 
139. Hacıbəyov Ü. Azərbaycan xalq musiqisinin əsasları. IV nəşri, Yazıçı, Bakı, 
1985, 154 s. 
140. Hacıbəyov Ü. Seçilmiş əsərləri. Bakı, Yazıçı, 1985, 653 s. 
141. Hacıyev A. Nizami adına muzey // Ədəbiyyat və incəsənət, 30 dekabr 1989-
cu il, № 52. 
285 
 
142. Hacıyev Q. Bərdə şəhərinin tarixi (b.e.ə. III- b.e. XVIII). Bakı, “T” Nəşriyyat-
Poliqrafiya Mərkəzi. 2000, 324 s. 
143. Hacıyev M. İsfahanda Azərbaycan abidələri // “Qobustan” incəsənət toplusu. 
1987, № 3, s. 19-24. 
144. Hacıyev T., Vəliyev K. Azərbaycan dili tarixi (Oçerklər və materiallar). Bakı, 
Maarif, 1983, 188 s. 
145. Hacıyev T.İ. Qış getdi, yenə bahar gəldi // Şah İsmayıl Xətai. Məqalələr 
toplusu. Bakı, 1988, s. 97-122. 
146. Hacıyeva Z.T. Suli Fəqih. Yusif və Züleyxa (XIV əsr Azərbaycan yazılı 
abidəsi. Mətn və leksik oçerk). Bakı, Maarif, 1991, 180 s. 
147. Həmidova Ş.P. XVIII əsrin II yarısında Azərbaycan-Gürcüstan münasibətləri 
tarixindən. Bakı, Elm, 1985, 116 s. 
148. Həsənli İ. Səfəvilər dövrü Kanada aliminin tədqiqatında // Şah İsmayıl Xətai. 
Məqalələr toplusu. Bakı, Elm, 1988, s. 179-185. 
149. Həsənzadə N. Kulturologiya (Dünya mədəniyyəti tarixi). Bakı, 2005, 278 s. 
150. Hüseyni M. Ədəbiyyat tariximizdən səhifələr. Bakı, 2003, s. 9-22. 
151. Hüseynov M. Uzaq daş dövrü. Bakı, Gənclik, 1973, 71 s.  
152. Hüseynov M., İsmayılov Q., Quliyev N. Azərbaycanın arxeoloji abidələri 
(qədim daş dövrü – orta əsrlər). Bakı, ADU nəşri, 1981, 70 s. 
153. İbrahimov C. Qaraqoyunlu dövləti, Bakı, Azərnəşr, 1948, 83 s. 
154. İbrahimov C.M. Azərbaycanın XV əsr tarixinə dair oçerklər. Bakı, APİ nəşri, 
1958, 210 s. 
155. İbrahimov T.Ə. Qaşqaylar. Bakı, Elm, 1988, 212 s. 
156. İslam, Qısa məlumat kitabı. Bakı, Azərnəşr, 1985, 164 s. 
157. İsmayılov M., Bağırova M. Şəki xanlığı. Bakı, Azərnəşr, 1997, 75 s. 
158. İsmayılov M.S. Azərbaycan xalq musiqisinin janrları. Bakı, Azərb. EA 
nəşriyyatı, 1960, 113 s. 
159. Kərimov K. Azərbaycan miniatürləri. Bakı, İşıq, 1980, 222 s. 
160. Kərimov Q. Şəriət və onun sosial mahiyyəti. Bakı, Azərnəşr, 1987, 222 s. 
161. Qasımov X.S. “Avropasentrizm” və tariximizin bəzi problemləri // 
Azərbaycan EA-nın Xəbərləri. Tarix, fəlsəfə və hüquq seriyası, 1991, № 1, s. 86-
93. 
162. Qasımov X.S. Azərbaycan dövlətçiliyi ideologiyasının tarixi köklərinə dair // 
Azərbaycan Elmlər Akademiyasının Xəbərləri. Tarix, fəlsəfə və hüquq seriyası. 
1999 № 2, s. 81-85. 
163. Qasımov X.S. Azərbaycan İntibahı probleminin öyrənilməsi tarixindən // 
Azərbaycan Elmlər Akademiyasının Xəbərləri. Tarix, fəlsəfə və hüquq seriyası. 
1997, № 1-4, s. 108-115. 
164. Qasımov X.S. Azərbaycan İntibahının dünya mədəniyyətində yeri // 
Azərbaycan beynəlxalq çoxtərəfli qarşılıqlı əlaqələrdə. II Bakı Beynəlxalq 
Simpoziumunun (22-24 noyabr 1995-ci il) məruzələri. Bakı, 1997, s. 151-152. 
286 
 
165. Qasımov X.S. Azərbaycan mədəniyyəti (XVI-XVII əsrlər). Bakı, Nurlan, 
2002, 170 s. 
166. Qasımov X.S. Azərbaycan mədəniyyəti və İslam (Orta çağlar). Şah İsmayıl 
Xətai // Elmi-praktik konfransın materialları. Bakı, 2006, s. 55-58. 
167. Qasımov X.S. Azərbaycan Renessansı (İntibahı) probleminə dair bəzi 
mülahizələr (Birinci məqalə) // Azərbaycan MEA xəbərləri. Tarix, fəlsəfə, hüquq 
seriyası. Bakı, 2006, №7, s. 173-185. 
168. Qasımov X.S. Etnogenezis problemi və mədəniyyət tariximiz // Elm, 8 aprel 
1994. 
169. Qasımov X.S. M.Ə.Rəsulzadənin elmi-ədəbi irsində orta çağların Azərbaycan 
mədəniyyəti məsələləri // Azərbaycan Səfəvilər dövlətinin yaranmasının 505 
illiyinə həsr olunmuş “Şah İsmayıl Xətai” III elmi-praktik konfransın materialları. 
Bakı, 2006, s. 55-64. 
170. Qasımov X.S. XVI əsrdə Azərbaycan memarlığının bəzi inkişaf cəhətləri 
haqqında (dövrün tarixi prosesləri kontekstində) // Azərbaycan tarixinin 
problemləri, müasir tədris və elmi nəşrlərdə onların əksi. Ümumrespublika 
konfransının (15 aprel 1995-ci il) materialları. Bakı, 1995, s. 59-61. 
171. Qasımov X.S. XVII əsrin Azərbaycan ictimai-iqtisadi, siyasi mühitinə ümumi 
baxış // Şah İsmayıl Xətai. IV elmi-praktik konfransın materialları. Bakı, 2007, s. 
82-84. 
172. Qasımov X.S. XVI əsrin Azərbaycan memarlığı dövrün beynəlxalq qarşılıqlı 
əlaqələrində // Azərbaycan çoxəsrli qarşılıqlı çoxşaxəli mədəni əlaqələrdə. IV Bakı 
Beynəlxalq Simpoziumunun (4-6 iyun 1998-ci il) məruzələrinin məcmuəsi. Bakı, 
1999, s. 125-127. 
173. Qasımov X.S. XVI-XVII əslərin Azərbaycan mədəniyyətinə dair mülahizələr 
// Tarix, 26 oktyabr 1991-ci il. 
174. Qasımov X.S. Sara Aşurbəylinin elmi fəaliyyətinə dair // Şah İsmayıl Xətai. V 
elmi-praktik konfransın materialları. Bakı, 2007, s. 45-49. 
175. Qasımov X.S. Səfəvilər dövründə dinin mövqeyi və roluna dair // Şah İsmayıl 
və onun dövrü. Beynəlxalq konfrans (24-26 sentyabr 1997-ci il). Bakı, 1997, s. 74-
77. 
176. Qasımov X.S. Tariximiz, tədqiqatımız, problemlərimiz // Tarix, 29 yanvar 
1992. 
177. Qasımov X.S. Naxçıvan Azərbaycan mədəniyyəti ocaqlarından biri kimi 
(Səfəvilər dövrü) // Naxçıvan Muxtar Respublikası. Məqalələr toplusu. Bakı, 1999, 
s. 73-78. 
178. Qasımov X.S. Azərbaycan mədəniyyətinin inkişafı prosesində Səfəvilər 
dövlətinin rolu // Azərbaycanın dövlətçilik tarixində Səfəvilər dövlətinin yeri. 
Elmi-nəzəri konfransın materialları. Bakı, 2001, s. 74-77. 
287 
 
179. Qasımov X.S. Səfəvilər dövründə din amili // Şərqin aktual problemləri: Tarix 
və müasirlik. Z.M.Bünyadovun 80 illiyinə həsr olunmuş elmi-nəzəri konfransın 
materialları. Bakı, Nurlan, 2003, s. 38-40. 
180. Qasımov M. Xətainin qəzəllərində real məhəbbətin tərənnümü // Şah İsmayıl 
Xətai. Məqalələr toplusu. Bakı, Elm, 1988, s. 70-78. 
181. Qəhrəmanov C., Xəlilov Ş. Mustafa Zərir. Yusif və Züleyxa (poemanın mətni 
və tarixi-qrammatik oçerk). Bakı, Elm, 1991, 312 s. 
182. Qiyasi C. Yaxın-uzaq ellərdə (Orta əsr Azərbaycan memarlığının beynəlxalq 
əlaqələri haqqında). Bakı, İşıq, 1985, 92 s. 
183. Qiyasi C. Nizami dövrü memarlıq abidələri. Bakı, İşıq, 1991, 264 s. 
184. Qiyasi C. Ərdəbil (Planlaşma-memarlıq inkişafı) // “Qobustan” incəsənət 
toplusu, 1987, № 2, s. 39-46. 
185. Qurbanov F. Şah İsmayıl Xətai Məhəmməd Füzulinin sənət güzgüsündə // 
Şah İsmayıl Xətai. Məqalələr toplusu. Bakı, 1988, s. 186-194. 
186. Mahmud İ. Azərbaycan xalqının yaranması, Bakı, Azərnəşr, 1994, 64 s. 
187. Mahmudlu Y.M. Azərbaycan diplomatiyası. Bakı, Azərbaycan diplomatiyası., 
1996. 
188. Mahmudov M. Xətib Təbrizinin həyat və yaradıcılığı. Bakı, Elm, 1972, 205 s. 
189. Mahmudov Y.M. Səyyahlar, kəşflər, Azərbaycan. Bakı, Gənclik, 1985, 188 s. 
190. Məhəmmədəli Tərbiyət. Danişməndani-Azərbaycan. Azərbaycanın görkəmli 
elm, sənət adamları. Bakı, Azərnəşr, 1987, 464 s. 
191. Məmmədli A. “Məbədlər diyarı”nın tarixinə dair: Etnoqrafiya, etnogenez və 
tarixi abidələr. Bakı, 1999, 91 s. 
192. Məmmədli A. Balakən-Zaqatala bölgəsi: Tarixi, etnoqrafiyası. Bakı, Adıloğlu, 
2001, 146 s. 
193. Məmmədov Ə. Şah İsmayıl Xətai. Həyat və yaradıcılığı haqqında. 
Uşaqgəncnəşr, 1961, 160 s. 
194. Məmmədov Ə. Şah İsmayıl Xətai əsərlərinin əlyazmaları // Şah İsmayıl Xətai. 
Məqalələr toplusu. Bakı, Elm, 1988, s. 122-134. 
195. Məmmədov S. Azərbaycan XV-XVIII əsrin birinci yarısında. Bakı, APİ 
nəşriyyatı, 1982, 108 s. 
196. Məmmədova F. Azərbaycanın (Albaniyanın) siyasi tarixi və tarixi coğrafiyası 
(er.ə. III əsr–er. VIII əsri). Bakı, Azərnəşr, 1993, 262 s. 
197. Məmmədova M.Q. Lütfəli bəy Azər və Azərbaycan ədəbiyyatı. Bakı, Örnək, 
2001, s. 140 s. 
198. Məmmədova Ş.K. Müasir İran tarixşünaslığı Şah İsmayıl Xətai haqqında // 
Şah İsmayıl Xətai. Məqalələr toplusu. Bakı, Elm, 1988, s. 210-217. 
199. Məmmədova Ş. “Xülasət ət-təvarix” Azərbaycan tarixinin mənbəyi kimi. 
Bakı, Elm, 1991, 120 s. 
200. Məmmədov Z.C. Azərbaycan fəlsəfəsi tarixi, Bakı, İrşad, 1994, 340 s. 
288 
 
201. Məmmədov Z.C. Azərbaycanda XI-XIII əsrlərdə fəlsəfi fikir. Bakı, Elm, 
1978, 204 s. 
202. Məmmədov Z.C. Bəhmənyarın fəlsəfəsi. Bakı, Elm, 1983, 208 s. 
203. Məmmədov Z.C. Orta əsr Azərbaycan filosofları və mütəfəkkirləri. Bakı, 
Azərnəşr, 1986, 66 s. 
204. Mənsurov E. Muğam adlarının yaranması haqqında // “Qobustan” incəsənət 
toplusu, 1986, № 3, s. 66-68. 
205. Muradov V. Orta əsr Azərbaycan şəhərləri. Bakı, Maarif, 1983, 157 s. 54 
şəkil. 
206. Musayeva A.Ş. Dədə Ömər Rövşəni əlyazmaları üzərində araşdırmalar (iki 
cilddə). I cild (filoloji-tekstoloji tədqiqat və transfonoliterasiya) ödəniş Bakı, 
Nurlan, 2003, 476 + 6 s. 
207. Musayeva A.Ş. Əlyazma kitabı və XV-XVI əsrlər Azərbaycan ədəbiyyatı: 
poemalar, araşdırmalar (tekstoloji, filoloji tədqiqat). Bakı, Nurlan, 2002, 240 s. 
208. Musalı N. Orta əsr əlyazmaları və Azərbaycan mədəniyyəti tarixi problemləri 
// X Respublika elmi konfransının materialları. Bakı, Nurlan, 2006, s. 279-287. 
209. Musəvi T.M. Orta əsr Azərbaycan tarixinə dair farsdilli sənədlər (XVI-XVIII 
əsrlər). Bakı, Elm, 1977, 238 s. 
210. Musəvi S. Şah İsmayıl Xətai Eduard Braunun yaradıcılığında // Şah İsmayıl 
Xətai. Məqalələr toplusu. Bakı, Elm, 1988, s. 194-205. 
211. Mustafayeva N.İ. Azərbaycanın cənub xanlıqları. Bakı, Azərnəşr, 1995, 96 s. 
212. Mustafazadə T.T. XVIII yüzillik – XIX əsrin əvvəlində Osmanlı–Azərbaycan 
münasibətləri. Bakı, Elm, 2002, 370s. 
213. Müxtəsər Azərbaycan ədəbiyyatı tarixi. Bakı, SSR EA Azərb.F. nəşri, 1943, 
288 s. 
214. Nağıyeva C.M. Azərbaycanda Nəvai. Bakı, Tural-Ə, 2001, 264 s. 
215. Nağıyeva C.M. Özbək ədəbiyyatında Füzuli ənənələri. Bakı, Nurlan, 2005, 76 
s. 
216. Nağısoylu M.Z. Əhmədinin “Əsrarnamə” tərcüməsi (filoloji-tekstoloji 
araşdırma, mətnin transfoneliterasiyası). Bakı, Nurlan, 2005, 244 s. 
217. Nağısoylu M.Z. XVI əsr Azərbaycan tərcümə abidəsi “Şühədanamə” 
(paleoqrafiya, orfoqrafiya və tərcümə məsələləri). Bakı, Nurlan, 2003, 192 s. 
218. Nağısoylu M.Z. Orta əsrlərdə Azərbaycanda tərcümə sənəti. Bakı, Elm, 2000, 
264 s. 
219. Nağısoylu M.Z. Şirazinin “Gülşəni-raz” tərcüməsi (filoloji-tekstoloji 
araşdırma, mətnin transfoneliterasiyası). Bakı, Nurlan, 2004, 380 s. 
220. Naxçıvan Muxtar Respublikası. Məqalələr toplusu. Bakı, Elm, 1999, 184 s. 
221. Nemətova M.X. Şirvanın XIV-XVI əsrlər tarixinin öyrənilməsinə dair 
(epiqrafik abidələr əsasında). Bakı, Azərb. SSR. EA nəşriyyatı, 1959, 142 s. 
222. Nemətova M.X. Azərbaycanın epiqrafik abidələri (XVII-XVIII əsrlər). Bakı, 
Azərb. SSR EA nəşriyyatı, 1963, 157 s. 
289 
 
223. Nemətova M.X. İslam ideyaları ilə bağlı yaranmış mərkəzlər // Elm və həyat. 
1990, № 4. 
224. Nemət M. Azərbaycanda pirlər (Sosial-ideoloji və iqtisadi-siyasi mərkəzlər). 
Bakı, Azərnəşr, 1992, 104 s. 
225. Nəcəfli T. Qaraqoyunlu və Ağqoyunlu dövlətlərinin tarixi müasir türk 
tarixşünaslığında. Bakı, Çaşıoğlu, 2000, 198 s. 
226. Nəcəfzadə A.İ. Azərbaycan çalğı alətlərinin izahlı lüğəti (düzəliş və əlavələr 
edilmiş ikinci nəşri). Bakı, Min bir mahnı, 2004, 204 s. 
227. Nəfisi S. Azərbaycan qəhrəmanı Babək Xürrəmdin. Bakı, Elm, 1990, 128 s. 
228. Nuriyev A., Babayev Ə. Bərdə şəhərinin tarixi-arxeoloji oçerki (Antik və orta 
əsrlər). Bakı, Nurlan, 2001, 182 s. 
229. Onullahi S.M. Azərbaycan dilində daha 4 sənəd // Ədəbiyyat və incəsənət, 22 
iyun 1990-ci il, №23. 
230. Onullahi S.M. XIII-XVII əsrlərdə Təbriz şəhəri (Sosial-iqtisadi tarixi). Bakı, 
Elm, 1982, 280 s. 
231. Onullahi S.M. Təbrizin mədəniyyət tarixindən (X-XVII əsrlər) // “Qobustan” 
incəsənət toplusu, 1974, №3, s. 54-56. 
232. Onullahi S.M., Həsənov A.Q. Səfəvi hökmdarlarının daha 2 naməlum 
məktubu haqqında (Azərbaycan dilində dövlətlərarası yazışma tarixindən) // ADU-
nun Elmi əsərləri. Tarix və fəlsəfə seriyası, 1974, № 4. 
233. Osmanov F.L. Qafqaz Albaniyasının maddi mədəniyyəti (e.ə. IV– b.e. III 
əsrləri). Bakı, Elm, 1982, 158 s. 
234. Piriyev V.Z. Azərbaycan Hülakülər dövlətinin tənəzzülü dövründə (1316-
1360-cı illər). Bakı, Elm, 1978, 162 s. 
235. Piriyev V.Z. Azərbaycan XIII-XIV əsrlərdə. Bakı, Nurlan, 2003, 458 s. 
236. Piriyev V.Z. Məhəmməd bin Hinduşah Naxçıvani. Bakı, Elm, 2001, 72 s. 
237. Piriyev V. Naxçıvan tarixindən səhifələr (XIII-XIV əsrlər). Bakı, Müəllim, 
2004, 126 s. 
238. Piriyev-Buduqlu V. Buduq və buduqlular. Bakı, Sabah, 1994, 138 s. 
239. Rəsulzadə M.Ə. Azərbaycan Cümhuriyyəti. Bakı, Elm, 1990, 116 s. 
240. Rəsulzadə M.Ə. Azərbaycan şairi Nizami. Bakı, Azərnəşr, 1991, 232 s. 
241. Rəsulzadə M.Ə. Əsrimizin Siyavuşu. Çağdaş Azərbaycan ədəbiyyatı. Çağdaş 
Azərbaycan tarixi. Bakı, Gənclik, 1991, 112 s. 
242. Sadıqoğlu Ç. Azərbaycan təsəvvüfü tarixində “Səfəviyyə” və onun Xətai 
yaradıcılığında yeri // Şah İsmayıl Xətai. Məqalələr toplusu. Bakı, Elm, 1988, s. 
58-70. 
243. Sadıqzadə F. Qətran Təbrizinin Azərbaycan və sovet ədəbiyyatşünaslığında 
tədqiqi (I məqalə) // S.M.Kirov adına ADU-nun Elmi əsərləri. 1960, № 1. 
244. Sadıqzadə F. Qətran Təbrizinin Azərbaycan və sovet ədəbiyyatşünaslığında 
tədqiqi (II məqalə) // S.M.Kirov adına ADU-nun Elmi əsərləri. 1960, № 6, s. 3-9. 
290 
 
245. Salamzadə Ə.V., İsmayılov M.Ə., Məmmədzadə K.M. Şəki. Tarixi-memarlıq 
oçerki. Bakı, Elm, 1988, 240 s. 
246. Salamzadə Ə.R., Məmmədzadə K.M. Şəkinin memarlıq abidələri. Bakı, Elm, 
1987, 140 s. 
247. Salamzadə Ə.V. və başqaları. Azərbaycan incəsənəti. Bakı, Maarif, 1977, 221 
s. 
248. Seyidov M. Azərbaycan xalqının soykökünü düşünərkən. Bakı, Yazıçı, 1989, 
496 s. 
249. Seyidov M. Azərbaycan mifik təfəkkürünün qaynaqları. Bakı, Yazıçı, 1983, 
326 s. 
250. Səfərli Ə. XVII-XVIII əsrlər Azərbaycan epik şeiri. Bakı, Yazıçı, 1982, 206 s. 
251. Səfərli Ə., Yusifov X. Qədim və orta əsrlər Azərbaycan ədəbiyyatı. Bakı, 
Maarif, 1982, 238 s. 
252. Səfərova Z.Y. Azərbaycanın musiqi elmi (XIII-XX əsrlər). Bakı, Elm, 1998, 
583 s. 
253. Səfərova Z.Y. Səfiəddin Urməvi. Bakı, Ergün, 1995, 157 s. 
254. Şah İsmayıl Xətai (məqalələr toplusu). Bakı, Elm, 1988, 240 s. 
255. Şərifli M. IX əsrin II yarısı-XI əsrlərdə Azərbaycan feodal dövlətləri. Bakı, 
Elm, 1978, 344 s. 
256. Şuşinski F. Azərbaycan xalq musiqiçiləri. Bakı, Yazıçı, 1985, 478 s. 
257. Tariximiz, mədəniyyətimiz, tədqiqatımız (ABŞ Orta Şərq tarixi professoru 
Kamal Karpat ilə söhbət) // Ədəbiyyat və incəsənət, 4 avqust 1989-cu il, № 31. 
258. Vəliyev V. Azərbaycan folkloru. Bakı, Maarif, 1985, 414 s. 
259. Vəlixanlı N. Ərəb Xilafəti və Azərbaycan. Bakı, Azərnəşr, 1993, 157 s. 
260. Zeynaloğlu C. Müxtəsər Azərbaycan tarixi (Elmi-publisistik və tarixi kitab). 
Bakı, ADKP, 1992, 144 s. 
 
2. Rus dilində 
 
261. Абдуллаева Н. Ковровое искусство Азербайджана. Баку, Элм, 1971, 150 
с. 
262. Агахи А.М. К вопросу о взаимоотношении философии и религии в 
средневековой истории народов Ближнего и Среднего Востока // 
Методологические вопросы истории развития средневековой философии 
народов Закавказья. Баку, 1982, с. 20-34. 
263. Агости Э. Нация и культура. Перевод с испанского. 
М., Изд-во иностр. Литературы, 1963, 244 с. 
264. Азимов К.А. Азербайджанские мыслители о человеке. Баку, Язычы, 
1986, 207 с. 
265. Айдамиров Т., Гасымов X. Большие амбиции малого 
этноса. Баку, Нурлан, 2003, 63 с. 
291 
 
266. Акимушкин О.Ф., Иванов А.А. Персидские миниатюры XVI-XVII вв. 
Под редакцией Ю.Е. Борщевского. М, Наука, 1968, 50 с, 44 л. илл. 
267. Алексеев В.П. Этногенез. М., Высшая школа, 1986 176 с. 
268. Алиев И.Г. История Мидии. Баку, Изд-во АН Азерб ССР, 1960,361 с. 
269. Алиев И.Г. Очерки истории Атропатены. Баку, Азернешр, 1989, 160 с. 
270. Алиев К. Античные источники по истории Азербайджана. Издание 
второе. Баку, Элм, 1987, 132 с. 
271. Алиев СМ. Работы Ахмеда Кесрави по средневековью // Ближний и 
Средний Восток, М., Наука 1962, 187 с. 
272. Алиев Ф.М. Азербайджано-русские отношения (XV-XIX вв.). Часть 1. 
Баку, Элм, 1985, 173 с. 
273. Алиев Ф.М. Миссия посланника русского государства 
А.П.Волынского в Азербайджане (1716-1718 гг.). Баку, Элм, 1979, 122 с. 
274. Ализаде А.А. О произведении и родном языке Мухаммада бин 
Хиндушаха Нахчивани // Изв. АН Азерб. ССР. Серия истории, философии, 
права, 1973, № 3, с. 60-65. 
275. Ализаде А.А. Социально-экономическая и политическая история 
Азербайджана XIII-XIV вв. Баку, 1956,420 с. 
276. Андреев А.Л. Место искусства в познании мира. М., 
Политиздат, 1980, 255 с. 
277. Антипов Г.А., Кочергин А.Н. Проблемы методологии исследования 
общества как целостной системы. Новосибирск, Наука, 1988, 258 с. 
278. Антология педагогической мысли Азербайджанской ССР. М., 
Педагогика, 1989, 592 с. 
279. Артановский С.Н. Историческое единство человечества и 
взаимовлияние культур. Л., Просвещение, 1967, 268 с.  
280. Артановский С.Н. Некоторые проблемы истории культуры. Л., АГИК, 
1977, 83 с. 
281. Архитектура Азербайджана III-XIX веков. Сост. Дадашев С.А., Усейнов 
М.А. М., 1948, 96 с. 
282. Атеистический словарь. II издание. М., Политиздат, 1985,512 с. 
283. Ахмедов Г.М. Города Азербайджана XI-XII вв. как центры ремесла и 
торговли // Проблемы азербайджан ского Ренессанса. Книга первая. Баку, 
Элм, 1984, с. 126-138. 
284. Ахмедов Г.М. Средневековый город Байлакан. Баку, Элм, 1986,29 с. 
285. Ахундов Д.А. Архитектура древнего и раннесредневекового 
Азербайджана. Баку, Азернешр, 1986, 311с. 
286. Ашурбейли С. Государство Ширваншахов (VI-XVI вв.). Баку, Элм, 
1983,344 с. 
287. Ашурбейли С. Очерк истории средневекового Баку (VIII- начало XIX 
века). Баку, Изд-во АН Азерб. ССР, 1964,336 с. 
292 
 
288. Ашурбейли С. Экономические и культурные связи Азербайджана с 
Индией в средние века. Баку, Элм, 1990, 152 с. 
289. Ашурбейли СБ. История города Баку. Период средневековья. Баку, 
АГИПО, 1992, 404 с. 
290. Бакиханов А.К. Гюлистани-Ирам. Редакция, комментарии, примечания 
и указатели З.М.Буниятова. Баку, Элм, 1991,304 с. 
291. Бакиханов А.К. Сочинения, записки, письма. Баку, Элм, 1983,344 с. 
292. Баллер Э.А. Преемственность в развитии культуры. М., Наука, 1969, 294 
с. 
293. Баранников П.А. Бхарат-Ипдия. Л., Наука, 1977, 205 с. 
294. Бартольд В.В. Туркестан в эпоху монгольского нашествия. Сочинения, 
том II, часть I. М., Изд-во вост. литературы, 1963, 759 с. 
295. Бартольд В.В. Сочинения, том I. М., Наука, 1963, 759 с. 
296. Бартольд В.В. Сочинения, том VII. М., Наука, 1971, 663 с. 
297. Бахтин М.М. Творчество Франсуа Рабле и народная культура 
Средневековья и Ренессанса. М., Художественная литература, 1965, 527 с. 
298. Безклубенко С.Д. Природа искусства. М., Полит-издат, 1982, 166 с. 
299. Беленицкий А.М., Бентович И.В., Большаков О.Г. Средневековый город 
Средней Азии. Л., Наука, 1973, 389 с. 
300. Беляев Е.А. Арабы, ислам и арабский халифат в раннее средневековье. 
М., Наука, 1966, 280 с. 
301. Бердяев Н. Смысл истории. М., Мысль,1990, 175 с. 
302. Бердяев Н. Судьба России. М., Изд-во МГУ, 1990, 256 с. 
303. Бертельс Е.Э. Суфизм и суфийская литература. Избранные труды. 
Наука, 1965, 522 с. 
304. Бертельс Е.Э. Низами (Творческий путь поэта). М., Изд-во АН СССР, 
1956, 262 с. 
305. Ближний и Средний Восток. Товарно-денежные отношения при 
феодализме. М., Наука, 1980, 264 с. 
306. Боголюбова Е.В. Культура и общество. М., Изд-во МГУ, 1978,232 с. 
307. Бойс М. Зороастрийцы. Верования и обычаи. Перевод с английского. М., 
Наука, 1987, 301 с. 
308. Большаков О.Г. Средневековый арабский город Ближнего Востока (VII- 
середина XIII века). М., Наука, 1984,342 с. 
309. Большаков О.Г. Средневековый арабский город // Очерки истории 
арабской культуры V-XV вв. М., Наука, 1982,440 с. 
310. Босворт К.Э. Мусульманские династии. Справочник по хронологии и 
генеалогии. М., Наука, 1971, 324 с. 
311. Брагинский И.С. Иранское литературное наследие. М., Наука, 1984,296 
с. 
312. Брагинский И.С. Проблемы востоковедения. М-, Наука, 1974,494 с. 
293 
 
313. Бретаницкий Л.С. Зодчество Азербайджана XII-XV вв. и его место в 
архитектуре Переднего Востока. М., Наука, 1966,558 с. 
314. Бретаницкий Л.С. Особенности застройки феодального Баку как 
отражение гражданской истории города // Ближний и Средний Восток 
(Товарно-денежные отношения при феодализме). Бартольдовские чтения, 
1978., М., 1980, с. 36-42. 
315. Бретаницкий Л.С, Веймарн Б.В. Искусство Азербайджана IV-XVIII 
веков. М., Искусство, 1976, 271 с. 
316. Бромлей Ю.В. Этносоциальные процессы: Теория, история, 
современность. М., Наука, 1987, 334 с. 
317. Буниятов Дж.З. Материалы из сочинений Закарийи ал-Казвипи об 
Азербайджане // Известия АН Азербайджанской ССР. Серия истории, 
философии, права. 1976, №3. 
318. Буниятов З.М. Ремесленники-выходцы из Азербайджана, других 
областей Кавказа, России и Молдавиина службе в придворных мастерских 
османских султанов // Известия АН Азерб.ССР. Серия истории, 
философии, права. 1987, № 1, с. 72-78. 
319. Буниятов З.М. Азербайджан в VII-IX вв. Баку, Изд-во АН Азерб. ССР, 
1965, 383 с. 
320. Буниятов З.М. Государство Хорезмшахов - Ануштегинидов (1097-1231). 
М., Наука, 1986, 248 с. 
321. Буниятов З.М., Жузе П.К. Йакут ал-Хамави. Муджам ал-булдан 
(Сведения об Азербайджане). Хамдаллах Казвини. Нузхат ал-кулуб 
(Материалы по Азербайджану). Баку, Элм, 1983, 65 с. 
322. Васильев Л.С. История религий Востока (религиозно-культурные 
традиции и общество). М., Высшая школа, 1983,368 с. 
323. Вебер Б.Г. Историографические проблемы. М., Наука, 1974,336 с. 
324. Веймарн Б.В. Искусство арабских стран и Ирана VII-XVII веков. М., 
Искусство, 1974, 187 с. 
325. Велиев Сейран. Древний, древний Азербайджан. Историко-
географические очерки. Баку, Гянджлик 1987, 172 с. 
326. Веселовский А.Н. Историческая поэтика. М., Высшая школа, 1980, 404 
с. 
327. Виноградов В.В. Основные проблемы изучения образования и развития 
древнерусского литературного языка. М., Изд-во АН СССР, 1958, 138 с. 
328. Гаджиев А.А. Ренессанс и поэзия Низами Гянджеви. Баку, Элм, 
1980,205 с. 
329. Гасратян М.А., Орешкова СР., Пегросян Ю.А. Очерки истории Турции. 
М., Наука, 1983, 294 с. 
330. Гасымов Х.С. Переломный этап в развитии азербайджанской культуры // 
Азербайджан и азербайджанцы. 2005, №1-VI с. 167-173. 
294 
 
331. Гегель. Политические произведения. М., Наука, 1978, 438 с. 
332. Гейдаров М.Х.  Города и городское ремесло Азербайджана   XIII-XVII   
вв.   Ремесло   и   ремесленны центры. Баку, Элм, 1982, 281 с. 
333. Гейдаров М.Х. Социально-экономические отношения и ремесленные 
организации в городах Азербайджана в XIII-XVII вв. Баку, Элм, 1987, 212 с. 
334. Геюшев З.Б. Философская мысль в советском Азербайджане (Краткий 
очерк). Баку, Элм, 1979, 210 с. 
335. Геюшев Р.Б. Христианство в Кавказской Албании (По данным 
археологии и письменных источников). Баку, Элм, 1984. 192 с. 
336. Гончаренко Н.В. Духовная культура: Источники и движущие силы 
прогресса. Киев, Наукова Думка, 1980,379 с. 
337. Гордлевский В.А. Государство Сельджукидов в Малой Азии. М., Изд-во 
АН СССР, 1941, 198 с.  
338. Горфункель А.Х. Философия эпохи Возрождения. М., Высшая школа, 
1980, 368 с  
339. Гумилев Л.Н. Тысячелетие вокруг Каспия. Баку, Азернешр, 1991,312 с. 
340. Гумилев Л.Н. Этнос: Мифы и реальность // Дружба народов, 1988, № 
10, с. 218-231. 
341. Гуревич А.Я. Категории средневековой культуры. М., Искусство, 1972, 
318 с. 
342. Гуревич А.Я. Проблемы средневековой народной культуры. М., 
Искусство, 1981, 359 с. 
343. Гусейнов Р.А. Историография истории Закавказья XI-XII вв. 
Тюркологический сборник-1976. М., Наука, 1978, с. 26-53. 
344. Гусейнов Р.А. Концепция истории Азербайджана. Баку, Элм, 1999,24 
с. 
345. Гутнова Е.В. Историография истории средних веков. II издание. М., 
Высшая школа, 1985, 479 с. 
346. Давидович В.Е., Жданов Ю.А. Сущность культуры. Изд-во 
Ростовского Университета, 1979, 264 с. 
347. Дадашзаде М.А. Азербайджанская литература. М., Высшая школа, 
1979, 232 с. 
348. Дербов Л.А. Введение в изучение истории. М., Высшая школа, 1981, 
184 с. 
349. Джавахарлал Неру. Открытие Индии. Перевод с английского. В двух 
книгах. М., Политиздат, 1989; Книга I, 460 с; Книга II, 507 с. 
350. Джафарзаде И.М. Гобустан (Наскальные изображения). Баку, Элм, 
1973, 347 с. 
351. Джафаров Ю. Гунны и Азербайджан. Баку, Элм, 1985, 124 с. 
352. Джидди Г.А. Средневековый город Шемаха (IX-XVII вв.). Историко-
археологическое исследование. Баку, Элм, 1981, 175 с. 
295 
 
353. Дружинин Н.М. Воспоминания и мысли историка. II издание. М., 
Наука, 1979, 167 с. 
354. Еремеев Д.Е. Этногенез турок. М., Наука, 1971, 272 с. 
355. Заходер Б.Н. Государство Сефевидов // Всемирная история. Том IV 
(глава XXIV). М., Наука, 1958, 823 с. 
356. Зевелев А.И. Историографическое исследование: Методологические 
аспекты. М., Высшая школа, 1987, 160 с. 
357. Зотов А.Р., Мельвиль Ю.К. Буржуазная философия середины XIX - 
начала XX века. М., Высшая школа, 1988,520 с. 
358. Зотов В.Д. Исторический материализм. О проблемах единства и 
многообразия общественного развития Запада и Востока. М., Прогресс, 1985, 
350 с. 
359. Ибрагимов Дж.М. Феодальные государства на территории 
Азербайджана XV века. Баку, изд-во АГПИ, 1962, 112 с. 
360. Ибрагимов М.А. Азербайджанский Ренессанс и его реализм // Проблемы 
азербайджанского Ренессанса. Книга I. Баку, Элм, 1984, с. 57-78. 
361. Иванов В.В. Методология исторической науки. М., Высшая школа, 
1985, 168 с. 
362. Исмайлов Ш.Ю. Пантеизм XIV века и его значение в истории развития 
материалистической философии в Азербайджане // Методологические 
вопросы истории развития средневековой философии народов Закавказья. 
Баку, Элм, 1982, с. 169-186. 
363. Историография истории СССР. Эпоха социализма. Под редакцией 
И.И.Минца. М., Высшая школа, 1982, 336 с. 
364. Историография новой и новейшей истории стран Европы и Америки. 
М., Изд-во МГУ, 1977, 576 с. 
365. Историческая география Азербайджана. Сборник статей. Баку, Элм., 
1987, 148 с. 
366. История Азербайджана. В 3-х томах. Том I. Баку, Элм, 1958,423 с. 
367. История Азербайджана. С древнейших времен до начала XX века. Баку, 
Элм, 1995, 432 с. 
368. История древнего Востока. Под редакцией В.И.Кузищина. II издание. 
М., Высшая школа, 1988, 416 с. 
369. История древнего мира.  Часть И.,  Греция и  Рим. II издание. М., 
Просвещение, 1981, 431 с. 
370. История и теория атеизма. II издание. М., Мысль, 1982,430 с. 
371. История Ирана с древнейших времен до конца XVIII века. Л., Изд-во 
ЛГУ, 1958, 390 с. 
372. История отечественного востоковедения до середины XIX века. М., 
Наука, 1990, 435 с. 
296 
 
373. История политических и правовых учений. II изда ние. М., 
Юридическая литература, 1988, 816 с. 
374. История средних веков. Под редакцией Н.Ф.Колесницкого. М., 
Просвещение, 1980, 576 с. 
375. История стран зарубежной Азии в средние века. М., Наука, 1970,640 с. 
376. История экономических учений. М., Высшая школа, 1983,559 с. 
377. Итальянское Возрождение. Сборник статей. Л., Изд-во ЛГУ, 1966, 142 с. 
378. Казиев А.Ю. Художественное оформление азербайджанской 
рукописной книги XIII-XVII веков. М., Книга, 1977,359 с. 
379. Касаткин А.А. Никколо Макиавелли как теоретик языка // Проблемы 
культуры итальянского Возрождения. Л., 1979, с.85-92. 
380. Касумова СЮ. Южный Азербайджан в III-VII вв. (Проблемы 
этнокультурной и социально-экономической истории). Баку, Элм, 1983, 166с. 
381. Керимов К. Султан Мухаммед и его школа. М., Искусство, 1970, 103 с. 
382. Керимов Л. Азербайджанский ковер. Том II. Баку, Гянджлик, 1983, 242 
с, 32 илл. 
383. Керимов Л. Азербайджанский ковер. Том III. Баку, Гянджлик, 1983, 303 
с, 144 илл. 
384. Кертман Л.Е. История культуры стран Европы и Америки. М., Высшая 
школа, 1987, 304 с. 
385. Кертман Л.Е. К методологии изучения культуры и критики ее 
идеалистических концепций // Новая и новейшая история, 1973, №3. 
386. Колесников А.И. Завоевание Ирана арабами (Иран при «праведных» 
халифах). М, Наука, 1982, 269 с. 
387. Колесников А.И. Иран в начале VII века. Источники внутренней и 
внешней политики, вопросы административного деления. Л., Наука, 1970, 
144 с. 
388. Конрад Н.И, Запад и Восток. Статьи. Издание второе. М., 1972,496 с. 
389. Короглы X. Новая версия «Кероглу» // Теоретические проблемы 
восточных литератур. М., Наука, 1969, 416 с. 
390. Короглы X. Огузский героический эпос. М., Наука, 1976,239 с. 
391. Краснобаев Б.И. Некоторые проблемы становления истории культуры 
как научной дисциплины // История СССР, 1979, №6. 
392. Краткий очерк истории философии. IV издание. М., Мысль, 1981,927 с. 
393. Кропоткин П.А. Этика: Избранные труды. М., Политиздат, 1991,496 с. 
394. Крымский А.Е. Низами и его современники. Баку, Наука, 1981,487 с. 
395. Кудрявцев А.А. Древний Дербент. М., Наука, 1982, 173с. 
396. Кузнецов В.Н. Немецкая классическая философия второй половины 
XVIII-начала XIX века. М., Высшая школа, 1989, 480 с. 
397. Кулизаде З.А. Закономерности развития восточной философии XIII-XVI 
вв. и проблема Запад-Восток. Баку, Элм, 1983.283 с. 
297 
 
398. Кулизаде З.А. Теоретические проблемы истории культуры и 
низамиведенис. Баку, Элм, 1987, 232 с. 
399. Кулизаде З.А. Хуруфизм и его представители в Азербайджане. Баку, 
Элм, 1970, 265 с. 
400. Культура Византии. Вторая половина VII-XII века. М., Наука, 1989,680 
с. 
401. Культура и общественная мысль. Античность, средние века, эпоха 
Возрождения. М., Наука, 1988, 248 с. 
402. Культура эпохи Возрождения и Реформация. Сборник статей. Л., Наука, 
1981, 267 с. 
403. Ларченко С.Г., Еремин С.Н. Межкультурные взаимодействия в 
историческом процессе. Новосибирск, Наука, 1991, 174 с. 
404. Леопольдо Сеа. Философия американской истории. Перевод с 
испанского. М., Прогресс, 1984, 352 с. 
405. Лихачев Д.С. Самое страшное - это полукультурный человек // Рабочая 
трибуна, 1990, 16 сентября, № 212. 
406. Лосев А.Ф. Эстетика Возрождения. М., Мысль, 1978, 623 с. 
407. Лотман Ю.М, Статьи по типологии культуры. Изд-во Тартуского 
Университета, 1973, 95 с. 
408. Луконин В.Г. Древний и раннесредневековый Иран. Очерки истории 
культуры. М., Наука, 1987, 295 с. 
409. Луконин В.Г. Культура Сасанидского Ирана. М., Наука, 1969,242 с. 
410. Мамедбейли Г. Основатель Марагинской обсерватории Насираддин 
Туси. Баку, Изд-во АН Азерб. ССР., 1961,313 с. 
411. Мамедзаде К. Строительное искусство Азербайджана (С древнейших 
времен до XIX века). Баку, Элм, 1983,334 с. 
412. Мамедов А.С. Свободомыслие просветителей Азербайджана. Баку, 
Азернешр, 1987, 142 с. 
413. Мамедов З.Дж. Основные философские течения в Азербайджане в XI-
XIII веках. Методологические вопросы истории развития средневековой 
философии народов Закавказья. Баку, Элм, 1982, с. 208-226. 
414. Мамедов С.А. Азербайджан по источникам ХV-первой половины 
XVIII века. Баку, Элм, 1993, 240 с. 
415. Мамедов Т.М. Албания и Атропатена по древне-армянским 
источникам (IV-VII вв.). Баку, Элм, 1977 147 с. 
416. Мамедов Ф.Т. Культурология как путь к эффективной 
жизнедеятельности. Баку, Абилов, Зейналов и сыновья, 2006, 576 с. 
417. Мамедова Г.Н. Русские консулы об Азербайджане (20-60-е годы XVIII 
века). Баку, Элм, 1989, 128 с. 
298 
 
418. Мамедова Ф. «История Албан» Моисея Каланкатуйского как источник 
по общественному строю ранне-средневековой Албании. Баку, Элм, 1977, 
196 с. 
419. Мамедова Ф. Политическая история и историческая география 
Кавказской Албании (III в. до н.э. – VIII в.н.э. и ХП-ХШ вв.). Баку, Элм, 
1986, 280 с. 
420. Маркарян Э.С. Очерки теории культуры. Ереван, Изд-во АН Арм. ССР, 
1969, 228 с. 
421. Маркс К., Энгельс Ф. Немецкая идеология. М., Политиздат, 1988,574 с. 
422. Мастера искусств об искусстве. М., Искусство, 1965, 269 с. 
423. Махмудов Я.М. Взаимоотношения государств Аккоюнлу и Сефевидов 
с западноевропейскими странами (II половина XV- начало XVII века). Баку, 
Изд-во Бакинского Университета, 1991, 262 с. 
424. Межуев В.М. Культура и история (Проблема культуры в философско-
исторической теории марксизма). М.. Политиздат, 1977, 199 с. 
425. Мец А. Мусульманский Ренессанс. Перевод с немецкого. II издание. 
М., Наука, 1973, 473 с. 
426. Минорский В.Ф. История Ширвана и Дербенда Х-ХI 
веков. М., Изд-во вост. литературы, 1963, 265 е. 
427. Мирзоева Э. Городское управление Азербайджана (ХI-ХШ вв.). Баку, 
Нурлан, 2002, 155 с. 
428. Муравьев А.В., Сахаров А.М. Очерки истории русской культуры ХI-
ХVII веков. II издание. М., Просвещение, 1984, 336 с. 
429. Мустафазаде Т.Т. Азербайджан и русско-турецкие 
отношения в первой трети XVIII века. Баку, Элм, 1993,238 с. 
430. Нейматова М.С. Корпус эпиграфических памятников Азербайджана. 
Том I. Баку, Элм, 1991, 248 с. 
431. Немировский А.И. Рождение Клио: У истоков исторической мысли. 
Воронеж, Изд. Воронежского Университета, 1986. 349 с. 
432. Никифоров В.Н. Восток и всемирная история. II издание. М., Наука, 
1977, 359 с. 
433. Новичев А.Д. Турция. Том I. Эпоха феодализма (XI-XVIII вв.). Л., Изд-
во Ленинградского Университета, 1963,314 с. 
434. Нуцубидзе Ш.И. Руставели и восточный Ренессанс. Тбилиси, Заря 
Востока, 1947, 378 с. 
435. Общественное сознание и его формы. М., Политиздат, 1986,367 с. 
436. Ольденбург С.Ф. Связи Запада с Востоком старинные // Восток-Запад. 
Исследования, переводы, публикации. М., Наука. 1982, 293 с, с. 5-8. 
437. Очерки по истории азербайджанской философии. В двух томах. Том 1. 
Баку, Изд-во АН Азерб.ССР. 1966, 348 с. 
299 
 
438. Петроcян Ю.А. Османская империя. Могущество и гибель. 
Исторические очерки. М., Наука, 1990, 279 с. 
439. Петрушевский И.П. Земледелие и аграрные отношения в Иране ХШ-
ХIV вв. М.-Л., Изд-во АН СССР, 1960. 492 с. 
440. Петрушевский И.П. Ислам в Иране в VII-ХV вв. Курс лекций. Л., Изд-
во Ленинградского Университета, 1966, 460 с. 
441. Петрушевский И.П. Очерки по истории феодальных отношений в 
Азербайджане и Армении в ХVI-начале XIX века. Л., Изд-во ЛГУ им. 
А.А.Жданова,  1949 383 с. 
442. Полиeвктов М.А. Европейские путешественники ХШ-ХVШ вв. по 
Кавказу. Тифлис, Изд-во АН СССР 1935, 222 с. 
443. Поршнев Б.Ф. Социальная психология и история. II издание. М., 
Наука, 1979, 232 с. 
444. Предмет и метод истории культуры // История СССР, 1979, №6, с. 95-
150. 
445. Проблемы азербайджанского Ренессанса. Книга первая. Сборник 
статей. Баку, Элм, 1984, 313 с. 
446. Раджабли А.А. Нумизматика Азербайджана. Баку, 1997, 232 с. 
447. Расим Эфенди. Каменная пластика Азербайджана. Баку, Ишыг, 1986, 
Альбом. 18 с, 103 илл. 
448. Рафили М. Избранное. Баку, Азернешр, 1973, 488 с. 
449. Рафили М. Ранний азербайджанский Ренессанс // Проблемы 
азербайджанского Ренессанса. Книга первая. Баку, Элм, 1984, с. 93-113. 
450. Рахмани А.А. Азербайджан в конце XVI и в XVII веке (1590-1700 
годы). Баку, Элм, 1981, 238 с. 
451. Редер Д.Г., Черкасова Е.А. История древнего мира. В двух частях. 
Часть I. Первобытное общество и Древний Восток. М., Просвещение, 1985, 
288 с. 
452. Рзаев А.К. Очерки истории политико-правовых учений Азербайджана. 
Баку, Азернешр, 1983, 195 с. 
453. Рзакулизаде С.Дж. Мировоззрение Баба Кухи Бакуви. Баку, Элм, 1978, 
95 с. 
454. Рзакулизаде С.Дж. Пантеизм в Азербайджане в Х-ХII вв. Баку, Элм, 
1982, 124 с. 
455. Рогинский Я.Я. Проблемы антропогенеза. II издание. М., Высшая 
школа, 1977, 263 с. 
456. Роуленд Б. Искусство Запада и Востока. Перевод с английского. М, 
Изд-во вост. литературы, 1958, 143 с. 
457. Рутенбург В.И. Возрождение и Реформация в советской литературе // 
Культура эпохи Возрождения и Реформация. Л., Наука, 1981, 267 с. 3-7. 
300 
 
458. Рутенбург В.И. Титаны Возрождения. II издание. Санкт-Петербург, 
Наука, 1991, 153 с. 
459. Саламзаде А.В. Архитектура Азербайджана ХVI-ХIХ вв. Баку, Изд-во 
АН Азерб. ССР, 1964, 255 с. 
460. Самосознание европейской культуры XX века. Мыслители и писатели 
Запада о месте культуры в современном обществе. М., Политиздат, 1991, 366 
с. 
461. Санцевич А.В. Методика исторического исследования. Киев, Наукова 
Думка, 1984, 190 с. 
462. Сборник статей по истории Азербайджана. Выпуск I. Баку, Изд-во АН 
Азерб. ССР., 1949, 310 с. 
463. Сеидбейли М.Г. Научно-культурная жизнь Азербайджана (вторая 
половина XIII-начало XIV века). Баку,Чашыоглы, 1999, 140 с. 
464. Сейфеддини М.А. Монетное дело и денежное обращение в 
Азербаджане ХII-ХV вв. Книга II. ХIV-ХV вв. Баку, Элм, 1981, 244 с. 
465. Сейфеддини М.А. Монетное дело и денежное обращение в 
Азербайджане ХII-ХV вв. Книга I. ХII-начало XIV века. Баку, Элм, 1978, 265 
с. 
466. Сейфеддини М.А., Гулиев А.А. Нумизматика Азербайджана, том III. 
Баку, Элм, 2002, 304 с. 
467. Соловьев СМ. Чтения и рассказы по истории России. Составление и 
вступительная статья С.С.Дмитриева, комментарии С.С.Дмитриева и 
Л.П.Дойниковой. М., Правда, 1989,768 с. 
468. Султанов Т.И. Некоторые вопросы тюркской средневековой 
переводной исторической литературы // Тюркологический сборник, 1976, М., 
Наука, 1978, с. 141-152. 
469. Сумбагзаде А.С. Азербайджанская историография ХIХ-ХХ веков. Баку, 
Элм, 1987, 316 с. 
470. Сумбатзаде Л.С. Азербайджанцы - этногенез и формирование народа. 
Баку, Элм, 1990, 304 с. 
471. Тахмасиб М.Т. Антология азербайджанской поэзии. В 3-х томах. Том I. 
М., 1960, 383 с. 
472. Типология и взаимосвязи средневековых литератур Востока и Запада. 
Сборник статей. М., Наука, 1974, 575 с. 
473. Типология и периодизация культур Возрождения. Сборник статей. М, 
Наука. 1978, 280 с. 
474. Токарев С.А. Религия в истории народов мира. М., Политиздат, 1986, 
575 с. 
475. Туманович Н.Н. Европейские державы в Персидском заливе в 16-19 вв. 
М., Наука, 1982, 190 с. 
301 
 
476. Тэн И. Лекции об искусстве (Философия искусства). Перевод с 
французского Н.Соболевского. М., Гос. изд-во, 1919-1922, 326 с. 
477. Усейнов М., Бретаницкий Л.С, Саламзаде А. История архитектуры 
Азербайджана. М., Госстройиздат, 1963,396 с. 
478. Фараджeв А.С. Зарождение и развитие экономической мысли в 
Азербайджане в эпоху феодализма. Баку, Элм, 1986,228 с. 
479. Философия: Основные идеи и принципы. М., Политиздат, 1985,368 с. 
480. Философские проблемы исторической науки. М, Наука, 1969,319 с. 
481. Философский словарь. Под редакцией И.Т.Фролова. V издание. М., 
Политиздат. 1987, 590 с. 
482. Фиш Р. Джалаледдин Руми. Издание второе. М., Наука, 1985,268 с. 
483. Фрай Р. Наследие Ирана. Пер. с английского. Под редакцией и с 
предисловием М.А.Дандамаева. М., Наука, 1972,468 с. 
484. Хаджи Зайн ал-Абидин Ширвани. Рийаз ас-сийахат («Райские сады 
путешествия»). В 3-х книгах. Том II. Подготовка текста и предисловие 
Агамира Кулиева. М., Наука, 1974., 1153 с; русский текст в I книге -33 с. 
485. Халилов Дж.А. Материальная культура Кавказской Албании (IV в. до 
н.э. - III в. н.э.). Баку, Элм, 1985, 276 с. 
486. Хейзинга И. Осень средневековья. Перевод с голландского. М.. Наука, 
1988, 539 с. 
487. Чалоян В.К. Армянский Ренессанс. М., Изд-во АН СССР, 1963, 176 с. 
488. Чeбоксаров Н.Н., Чебоксарова И.А. Народы. Расы. Культуры. Издание 
второе. М., Наука, 1985, 271 с. 
489. Шапиро А.Л. Историография с древнейших времен по XVIII век. Курс 
лекций. Л., Изд-во ЛГУ, 1982, 239 с. 
490. Щепаньский Ян. Элементарные понятия социологии. Перевод с 
польского А.М.Румянцева. М., Прогресс, 1969,240 с. 
491. Эволюция восточных обществ: Синтез традиционного и современного. 
М., Наука, 1984, 581 с. 
492. Эльбрус Ахмед. Поэтика и математика (Хуруфизм в средневековой 
восточной поэзии и его математическое раскрытие). Баку. Элм, 1979, 188 с. 
493. Эстетика. Словарь. М., Политиздат, 1989, 447 с. 
494. Эудженио Гарэн. Проблемы итальянского Возрождения. Избранные 
работы. Перевод с итальянского. М., Прогресс, 1986,394 с. 
495. Эфендиeв О.А. Азербайджанское государство Сефeвидов в XVI веке. 
Баку, Элм, 1981, 307 с. 
496. Эфендиев О.А. К освещению некоторых вопросов истории Сефевидов 
в современной иранской историографии // Против буржуазной 
фальсификации истории и культуры Азербайджана. Баку, 1978, с. 
125-140. 
302 
 
497. Эфендиев О.А. Новый труд по истории Сефевидского  государства.  
Известия АН Азербайджанской ССР. Серия истории, философии, права. 
1979, № 4, с. 133-138. 
498. Эфендиев О.А. Образование Азербайджанского государства 
Сефевидов в начале XVI века. Баку, Изд-во АН Азерб.ССР, 1961, 208 с. 
499. Юнусова Л.И. Торговая экспансия Англии в бассейне Каспия в первой 
половине XVIII века. Баку, Элм, 1988, 160 с. 
500. Яблоков И.Н. Социология религии. М., Мысль, 1979, 182 с. 
501. Яковлев Е.Г. Искусство и мировые религии (система искусств в 
структуре религий). М., Высшая школа, 1977,224. 
 
3. Türk dilində 
 
502. Akdağ M. Celali isyanları (1550-1603). Ankara, 1963. 
503. Erendil M. Tarihte türk-İran İlişkileri. Ankara, 1976, 120 s. 
504. Yılmaz Öztuna. Başlanğıcdan zamanımıza kadar Türkiye tarihi. C. V-VI. 
İstanbul, Hayat yayınları, 1964-1965, 572 s. 
505. Yücel Yaşar. Kadi Bürhaneddin. Ankara, Kültür ve Turizm Bakanlığı 
yayınları, 1987. 
506. Kayabalı Y., Arslanoğlu Ç. Doğu problemi. Ankara, 1990. 
507. Karahan Abdulkadir. Fuzuli (Muhiti, hayatı ve şahsiyyeti). I Baskı. İstanbul, 
Milli Egitim Basımevi, 1996, 465 s. 
508. Karacalıoğlu Seyit Kemal. Türk edebiyyatı tarihi. İstanbul, I cilt, II basım, 
1973, 813 s. 
509. Kölpinarlı Abdulbaqı. Fuzuli divanı. İstanbul, 1965. 
510.Kütükoğlu Bekir. Osmanlı-İran siyasi munasibetleri (1576- 1590). I cilt. 
İstanbul, 1962, 232 s. 
511.Mazioğlu Hazibe. Fuzuli ve türkce divanından seçmeler. Eskişehir, 1992, 243 
s. 
512.Muharrem Ergin. Dede Korkut kitabı. II cilt. Ankara, TTK Basımevi, 1963, 
483 s. 
513.Muharrem Ergin. Dede Korkut kitabı. Ankara, Ankara Universitetinin 
Basımevi, 1964, 217 s. 
514. Orhan Şaik Cökyay. Dedem Korkutun kitabı. İstanbul, 1973, 1000 s. 
515.Saray Mehmet. Türk-İran munasibetlerinde şiiliğin rolu. I Baskı, Ankara, 
Sistem ofset Matbaaçilik LTD, 1990, 162 s. 
516.Sümer Faruk. Safevi devletinin kuruluşu ve gelişmesinde Anadolu türklerinin 
rolu. Ankara, Güven matbaası, 1976., 232 s. 
517.Sümer Faruk. Kara-koyunlılar (Başlanğıcdan Cihan şaha kadar), c. I. Ankara, 
TTK basımevi, 1984, 169 s. 
303 
 
518.Toqan A.Z. Ümumi türk tarihine giriş. c. I (En eski devirlerden 16 asra kadar). 
İstanbul, Aksi-Seda Matbaası, 1970, 537 s. 
519.Turan O. Selcuklular zamanında Turkiye siyasi tarihi. Alp Arslandan Osman 
Qaziye (1071-1318). 8 basım. İstanbul, Özener Matbaası, 2004, 761 s. 
520. Uzunçarşılı İsmail Hakkı. Osmanlı tarihi. II cilt. İstanbulun fethindən Qanuni 
Sultan Süleymanın ölümüne kadar. Ankara, TTK Basımevi, 1988, 756 s. 
 
 
КУЛЬТУРА АЗЕРБАЙДЖАНА В 
СРЕДНИЕ ВЕКА 
 
РЕЗЮМЕ 
 
В начале XXI столетия азербайджанское общество, историческая 
наука Азербайджана вновь оказались перед необходимостью решения ряда 
значительных, острых проблем. Необходимость создания единой, 
стабильной, объективной концепции истории Азербайджана, 
соответствующей и отражающей исторические реалии, особенно актуальна 
для нашей страны, завоевавшей в начале 90-х годов прошлого века 
политическую независимость. Но создание этой концепции невозможно без 
комплексного, углубленного исследования истории культуры (в частности, 
средневековой культуры) азербайджанского народа. Данная монография 
является существенным шагом в этом направлении исследований в 
азербайджанской исторической науке. 
Впервые в азербайджанской историографии главными объектами 
исследования являются культура Азербайджана всего средневековья, 
основные этапы еѐ эволюции, оснавные направления и особенности еѐ 
развития. Монография состоит из введения, шести глав, заключения, списка 
использованных источников и литературы. В первой главе монографии 
раскрыта источниковая база исследования, определена степень изученности 
темы в историографии, искусствоведении, культурологии, 
литературоведении, философии, кратко рассмотрена эволюция 
азербайджанской культуры доисламского периода. В последующих главах 
труда в хронологической и типологической последовательности исследована 
культура Азербайджана средневековья. При этом максимально учтены 
социально-экономические, политические, религиозно-идеологические 
факторы, повлиявшие на культурную жизнь страны и народа на каждом 
историческом этапе развития. 
В ходе исследования были выполнены нижеследующие научные 
задачи: 
304 
 
1) Исследованы методологические проблемы теории и истории культуры 
Азербайджана, определены составные элементы культуры азербайджанского 
народа, кратко прослежена история эволюции азербайджанской культуры до 
VII столетия; 
2) определены главные этапы эволюции средневековой культуры 
Азербайджана после VII века; 
3) рассмотрены и анализированы социально-экономические, политические, 
религиозно-идеологические факторы, существенно повлиявшие на 
культурную жизнь средневекового Азербайджана на каждом этапе еѐ 
развития; 
4) определены существенные, значительные особенности развития 
литературы, литературного языка, просвещения, философии, науки, 
миниатюрной живописи, каллиграфии, музыки, архитектуры, фольклора, 
декоративно-прикладного искусства Азербайджана исследуемого 
исторического периода, роль и место этих элементов культуры 
в средневековом азербайджанском обществе; 
5) дан критический анализ проблем Возрождения (Ренессанса), Восточного 
Ренессанса, азербайджанского Ренессанса, «евроцентризма» и 
«востокоцентризма»; 
6) предпринята попытка определения основных этапов этногенетической 
эволюции азербайджанского народа. 
Процесс эволюции средневековой азербайджанской культуры не 
знал этнических и политических границ. В течение столетий Азербайджан 
был центром многих государств-империй и именно это обстоятельство 
способствовало развитию, влиянию культуры азербайджанского народа на 
огромном пространстве Ближнего и Среднего Востока. Средневековый 
Азербайджан был объектом и активным субъектом в глобальном, 
региональном процессе взаимовлияния культур. В течение средневековья 
азербайджанский народ создал оригинальные, неповторимые образцы 
восточной, исламской и тюркской культуры, вошедшие в сокровищницу 
культуры человечества. 
Процесс эволюции азербайджанской культуры рассматривается в 
монографии с первых десятилетий VII века, т.е. с момента арабских 
завоеваний, исламизации многих народов (в том числе азербайджанского 
народа) Ближнего и Среднего Востока. Исламизация населения 
Азербайджана, вовлечение его в мусульманскую культурно-историческую 
систему, развитие народа в течение длительного времени в пределах единого 
государства (Арабского халифата, а впоследствии государств. Саджидов, 
Саларидов, Шеддадидов, Раввадидов, Ширваншахов, Атабеков-
Эльденизидов, Хулагуидов-Эльханидов, Джелаиридов, государств 
Каракоюнлу и Аккоюнлу, государства Сефевидов) были существенными 
305 
 
факторами, содействовавшими его этнической и культурной консолидации. 
Азербайджанский народ стал активным субъектом в процессе создания, 
формирования и развития «мусульманской культуры». Бахманъяр аль-
Азербайджани, Афзаладдин Хагани Ширвани, Низами Гянджеви, Абубекр 
Аджеми-Нахчивани, Сафиаддин Урмави, Насираддин Туси, Шамс Тебризи, 
Абдулкадир Мараги, Фазлуллах Найми, Имадеддин Насими, Махмуд 
Шабустари, Мухаммед Физули, Шах Исмаил Хатаи, Саиб Тебризи и многие 
другие представители азербайджанской литературы, искусства и науки 
прославили свою страну и обогатили сокровищницу мировой культуры 
своими творениями. Архитектура и миниатюрная живопись, каллиграфия, 
декоративно-прикладное искусство, фольклор, музыка Азербайджана 
исследуемого исторического периода занимали ведущие позиции в системе 
культуры Ближнего и Среднего Востока. 
С конца XV столетия начался новый этап обновления системы 
культурных ценностей азербайджанского народа. Азербайджанское 
государство Сефевидов, возникшее в 1501-ом году, в течение всего XVI 
столетия обеспечило успешное развитие культуры народа. Автор 
монографии, исследовав основные направления и особенности развития 
культуры Азербайджана, пришѐл к такому выводу, что XVI век был 
качественно новым этапом в этногенетической и культурной эволюции 
азербайджанского народа, этапом Возрождения (Ренессанса) собственных 
(тюркских), античных культурных ценностей этноса в новых исторических 
условиях. Азербайджанское Возрождение было составной частью более 
глобального культурно-исторического процесса - общетюркского Ренессанса 
(Возрождения). Оригинальные образцы литературы, миниатюрной живописи, 
декоративно-прикладного искусства, науки, фольклора XVI столетия 
неопровержимо доказывают эту историческую истину. Особенно важным 
фактом культурной жизни Азербайджана XVI века было резкое повышение 
роли тюркского языка в пределах и за пределами Сефевидской империи, 
площадь которой превышала временами 2 миллиона квадратных километров. 
С конца XVI века Азербайджан под воздействием объективных 
причин утратил ведущие позиции в социально-экономической, политической 
системе Сефевидского государства. Страна снова превратилась в арену 
османо-сефевидских войн. Возвращение в 30-х годах XVII столетия 
территорий Азербайджана, завоеванных к концу XVI века османами, в состав 
государства Сефевидов, мало содействовало развитию культуры народа. 
XVIII век примечателен в истории Азербайджана политической 
раздробленностью и это обстоятельство оказало негативное влияние на 
культурную жизнь страны. Кратковременное правление Надир шаха Афшара 
(1736-1747) не было в силах приостановить объективный процесс распада 
огромного, но ослабевшего государства. Ослабевший, раздробленный в 
306 
 
политическом отношении Азербайджан с первых десятилетий XVIII столетия 
превратился в объект «ползучей» агрессии Российской империи. Но 
многовековая история эволюции культуры Азербайджана, богатый 
культурный потенциал народа были мощными основами, обеспечившими 
успешное развитие культуры народа и в новом (XIX) столетии. 
 
 
 
CULTURE OF AZERBAIJAN IN 
MIDDLE AGES 
 
RESUME 
 
In the beginning XXI century the Azerbaijan society, a historical science 
of Azerbaijan again appeared before necessity of solution of some significant, 
acute problems. Necessity of creation of the uniform, stable, objective concept of a 
history of Azerbaijan corresponding and reflecting historical realities is especially 
actual for our country which have won political independence in the beginning of 
the 90s years of the last century. But creation of this concept is impossible without 
the complex, profound research of a history of culture (in particular medieval 
culture) of the Azerbaijan people. The given monograph is an essential step in this 
direction of researches in the Azerbaijan historical science. 
For the first time in the Azerbaijan historiography the main object of 
research is the culture of Azerbaijan of all Middle Age the basic stages of its 
evolution, mainstreams and features of its development. The monograph consists 
of the introduction, six chapters, the conclusion, the list of the used sources and the 
literature. In the first chapter of the monograph the source base of research is 
opened the degree of a level of scrutiny of a theme in a historiography, in art 
criticism, in cultural science, in literary criticism, in philosophy is determined, 
evolution of the Azerbaijan culture of the properiod is briefly considered. In the 
next chapters of work in chronological and typological sequence the culture of 
Azerbaijan of the Middle Ages is investigated. Thus the social and economic, 
political, religious – ideological factors which have influenced on cultural life of 
the country and people at each historical stage of development are taken as much 
as possible into account. 
During research below-mentioned scientific problems have been 
executed: 
1) Methodological problems of the theory and history of culture of 
Azerbaijan are investigated, components of culture of Azerbaijani people are 
determined, the history of evolution of the Azerbaijan culture up to VII centuries is 
briefly tracked; 
307 
 
2) The main stages of evolution of medieval culture of Azerbaijan after 
VII century are determined; 
3) Are considered and analyzed the socio-economic, political, religious - 
ideological factors which have essentially influenced on cultural life of medieval 
Azerbaijan at each stage of its development; 
4) Essential, significant features of development of the literature, literary 
language, education, philosophy, science, tiny painting, calligraphy, music, 
architecture, folklore, arts and crafts of Azerbaijan of the researched historical 
period, a role and places of these elements of culture in a medieval Azerbaijan 
society are determined; 
5) The critical analysis of problems of Renaissance, East Renaissance, the 
Azerbaijan Renaissance, “eurocentrism” and “eastcentrism” is given; 
6) Attempt of definition of the basic stages of ethnogenetic evolution of 
Azerbaijani people is undertaken. 
Process of evolution of medieval Azerbaijan culture did not know ethnic 
and political borders. Within centuries Azerbaijan was the center of many state - 
empires and this circumstance promoted development, influence of culture of 
Azerbaijan people on huge space of near and the Middle East. Medieval 
Azerbaijan was the object and the active subject in global, regional processes of 
interference of cultures. During the Middle Ages the Azerbaijani people has 
created the original, unique samples of eastern, Islamic and Turkic culture 
including in pearls of culture of mankind. 
Process of evolution of the Azerbaijan culture is considered in the 
monograph from the first decades of the VII century, i.e. from the moment of the 
Arabian gains, Islamization of many peoples (including the Azerbaijan people) of 
near and Middle East. Islamization the population of Azerbaijan, involving in 
Muslim cultural - historical system, development of people for a long time within 
the limits of the uniform state (Arabian Caliphate, and subsequently the states of 
Saji, Salari, Shaddadi, Ravvadi, Shirvanshah, Atabey-Eldanisi, Hulaku-Elkhani, 
Jalairi, the states the Garagoyunlu and Aghgoyunlu, the states Sefevidov) were the 
essential factors assisting ethnic and cultural consolidation. Azerbaijan people 
became the active subject during the creation, formation and development of 
“Muslim culture”. Baxmaniar al-Azerbaijani, Afzalladdin Khagani Shirvani, 
Nizami Ganjavi, Abybakr Ajami Nakhchivani, Safiaddin Urmavi, Nasiraddin Tusi, 
Shams Tabriz, Abdulgadir Maragai, Fazlullah Naimi, Imadaddin Nasimi, Mahmud 
Shabustari, Mohammed Fizuli, Check Shah Ismail Khatai, Sahib Tabrizi and many 
other representatives of the Azerbaijan literature, art and a science have glorified 
the country and with the creations have enriched pearls of world culture. The 
architecture and tiny painting, a calligraphy, arts and crafts, folklore, music of 
Azerbaijan of the researched historical period took leading positions in the system 
of culture of the Near and Middle East. 
308 
 
From the end of the XV of century began a new stage of updating of 
system a cultural value of the Azerbaijani people. The Azerbaijan state of Sefevid 
which has arisen in the year 1501 during all XVI century has provided a successful 
development of culture of the people. The author of the monograph, having 
investigated the basic directions and features of development of culture of 
Azerbaijan, has come to such a conclusion, that the XVI century was qualitatively 
new stage in ethno genetic and cultural evolution of Azerbaijan people, a stage of 
Renaissance own (Turkic), antique a cultural value of ethos in new historical 
conditions. The Azerbaijan Revival was a component of more global cultural - 
historical process - all Turkic of the Renaissance (Revival). Original samples of the 
literature, tiny painting, arts and crafts, a science, folklore of the XVI century are 
incontestable proves for this historical true. Especially important fact of a cultural 
life of Azerbaijan of the XVI a century was a sharp increase of role of Turkic 
language in limits and outside Sefevid empire which area exceeded from time to 
time to 2 million square kilometers. 
From the end of the XVI a century Azerbaijan under influence of the 
objective reasons has lost leading positions in social and economic, political 
system of the state Sefevid. The country has again turned to arena Ottoman-
Sefevid wars. Returning in 30th years of XVII century of territories of Azerbaijan 
won by end XVI of a century by Ottoman turks, in structure of the state 
Sefevidov, promoted development of culture of people a little. XVIII the century is 
remarkable in a history of Azerbaijan political dissociation and this circumstance 
rendered negative influence on a cultural life of the country. Short-term rale of 
Nadir shah Afshar (1736-1747) was not able to suspend objective process of 
disintegration of the huge, but the weakened state. Weakened, shattered in political 
aspects Azerbaijan since the first decades of XVIII century has turned to object of 
“creeping” aggression of Russian empire. But the centuries-old history of evolution 
of culture of Azerbaijan, rich cultural potential of people were the powerful bases 
which have provided successful development of culture of people in new (XIX) 
century too. 
 
 
 
 
 
 
 
 
 
 
 
309 
 
 
 
Redaktor: Gülər Mehdiyeva 
Texniki redaktor: Abdulla Ələkbərov 
Kompyuterçi-dizaynerlər: Səbinə Məmmədova, 
Aqil Əmrahov, Elmar Məhərrəmov 
Kompyuter yığımı: Nailə Məmmədova, 
Ruqiyyə Talıbova, Pərvanə Məmmədova 
Korrektor: Sevinc Hacıyeva 
 
 
 
 
Çapa imzalanmışdır 24.10.08. Kağız formatı 60×84
1
/16.  
 Fiziki çap vərəqi 28,0. Sifariş 45.   
Tiraj 500. 
 
 
 
 
 
“Aspoliqraf” Nəşriyyat-Poliqrafiya MMC 
Bakı, AZ 1052, F. Xoyski küç., 121
A
 
 
 
 
 
 
 
 
 
 
 
Xeyirbəy Sabir oğlu Qasımov 
 
ORTA ƏSRLƏRDƏ AZƏRBAYCAN MƏDƏNİYYƏTİ 
 
Bakı, “Aspoliqraf”, 2008. 
