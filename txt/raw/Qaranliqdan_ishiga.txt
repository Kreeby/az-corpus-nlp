                                     1
 
ġəlalə Məhyəddin qızı 
 
 
 
 
 
 
 
 
 
 
 
 
 
 
QARANLIQDAN  ĠġIĞA 
 
           
 
 
 
 
 
 
 
 
 
 
 
«Nasir» nəĢriyyatı 
Bakı – 2012 
                                     2
 
 
 
ġəlalə Məhyəddin qızı.  «Qaranlıqdan iĢığa». Bakı,  
                                   «Nasir» nəĢriyyatı, 2012, 192 
səh. 
 
 
 
 
 
 
Bu kitab dünya şöhrətli göz cərrahı, Azərbaycan 
oftalmologiyasının banisi professor Ümnisə Musa-
bəylinin 110 illik yubileyinə həsr olunub. 
Kitabda alimin elmi fəaliyyəti ilə bağlı xatirələr 
toplanıb.  
 
 
 
 
Kitabın işıq üzü görməsində maddi və mənəvi kö-
məklik göstərən həmyerlilərimiz, iş adamı Dağlar Sə-
fərova və «Nasir» nəşriyyatın direktoru Famil Kəri-
mova minnətdarlığımızı bildiririk. 
 
 
 
 
 
                                     3
M 087 – 2012                  © «Nasir» nəĢriyyatı,2012 
 
 
 
ÖN SÖZ 
 
Qeyri-adi zəka sahibləri bilik və bacarıqlarını elmin inkişa-
fına sərf edəndə daha çox fayda verir, onların əməyinin nəti-
cəsində daha çox insan bəhrələnir. Ömrü boyu insanlara nur 
verən akademik Ümnisə Musabəyli də  belə insanlardan biri idi. 
O, təkcə Azərbaycanda, keçmiş Sovetlər İttifaqında deyil, 
dünyada sevilib-seçiliən nadir oftalmoloqlardan biri kimi 
tanınırdı. Hətta onu dövlət başçıları səviyyəsində müxtəlif 
ölkələrə dəvət edir, böyük hörmət və ehtiram göstərirdilər. 
Təkcə bu faktın özü onun çox böyük nüfuza malik olduğunu 
şərtləndirən amillərdən biridir. Odur ki, Ü.Musabəylinin 
gözlərinə şəfa verdiyi insanlar arasında adi vətəndaşlardan 
tutmuş yüksək rütbəli məmurlar, dövlət başçıları da olub. 
Beynəlxalq səviyyəli simpoziumlarda, elmi konfranslarda 
etdiyi çıxışlar da həmişə maraqla qarşılanır, böyük əks-səda 
doğururdu. Sağlığında «Ümnisə xanım» adlı sənədli film 
çəkilmiş, elmi məqalələri dünyanın bir çox nüfuzlu jurnallarında 
çap olunmuşdur. Ümnisə xanım neçə insanın gözünə nur 
vermişdi, neçə təşəkkür məktubu almış, haqqında neçə xatirə 
yazılmışdı? Bunu rəqəmlə  ifadə etmək qeyri-mümkündür.  
Artıq Ümnisə xanımın vəfatından 40 ilə yaxın vaxt keçir. 
Buna baxmayaraq, o, indi də ehtiramla yad edilir, böyük məhəb-
bətlə xatırlanır. Vaxtilə onunla birlikdə çalışan iş yoldaşlarından, 
dərs dediyi tələbələrdən, müalicə etdiyi insanlardan kimisi onun 
haqqında məqalə, kimisi xatirə, kimisi şeir, kimi də hətta elegiya 
və poema da yazmışdır. 
Jurnalist Şəlalə Məhyəddin qızı həmin yazıların və xatirələrin 
bir çoxunu arayıb-axtarıb taparaq bu kitabı ərsəyə gətirmişdir. 
                                     4
Kitaba çəkilən zəhməti görmək üçün onun mündərəcatına nəzər 
salmaq kifayətdir.  
Ümnisə Musabəyli Azərbaycan təbabətinə nə kimi yeniliklər 
gətirib, dünya tibb elminə hansı töhfələri verib, xəstələri necə 
müalicə edirdi, necə dərs deyirdi, tələbələrinə hansı tövsiyələrini 
verirdi, anadangəlmə kor olan insan gözlərini açanda nə kimi 
hisslər keçirdirdi? Kitabda bu və ya digər suallara ətraflı cavab 
verilir.  
Kitabın üstün cəhətlərindən biri də oradakı insan mənəviy-
yatını zənginləşdirən faktların çoxluğudur. Bu da Ümnisə 
Musabəylinin özünün daxili aləminin zənginliyindən, yüksək 
əxlaqi xarakterindən irəli gəlirdi. Başqa sözlə desək, Ümnisə 
xanım təkcə qeyri-adi istedadı ilə deyil, yüksək insani əxlaqi 
dəyərləri ilə də xatirələrdə silinməz izlər qoyub. Onu əbədiyaşar 
edən  də budur. Bu isə o deməkdir ki, kitabdan görüb götürüləsi, 
öyrəniləsi çox şey var.  
Bütün hallarda kitaba əsl qiyməti oxucu verir. Bu kitab da 
mənalı, düşündürücü, insanları xeyirxah əməllərə çağıran, 
onların daxili aləmini, mənəviyyatını zənginləşdirən kitabdır. 
Bütün dövrlərdə belə kitablara ehtiyac olub. Bundan sonra da 
olacaq. Odur ki, oxucular tərəfindən bu kitabın böyük maraqla 
qarşılanacağı şübhəsizdir. Müəllif üçün isə bundan böyük sevinc 
payı ola bilməz.   
 
 
Rüstəm RÜSTƏMOV, 
əməkdar jurnalist 
 
 
 
 
 
 
 
                                     5
 
 
 
 
ÜMNĠSƏ MUSABƏYLĠNĠN HƏYATINDAN QISA 
FRAQMENTLƏR 
 
Gecə birə işləyirdi. Şəhər bəlkə də çoxdan yuxuya getmişdi. 
Bərkdən döyülən qəfil qapı səsi gecənin sakitliyində əks-səda 
yaratdı. Səsə qonşular da diksindi.   
- Xeyir ola, bu vaxt?  
Ümnisə xanım dodaqaltı pıçıldadı:  
- Kimdir görəsən?  
Çevrilib professora baxdı. Həmişə gülərüzlü olan həyat yol-
daşını elə bil ilk dəfə görürdü. Ərinin rəngi bəyazımış çöhrəsi və 
nigaran baxışları onu ildırım kimi vurdu. Dağdan ağır sandığı 
kişinin birdən-birə yazıqlaşan görkəmi nəzərindən qaçmadı. 
Hərəkətsiz qaldığını görüb, özü qapıya yaxınlaşdı. İçəri daxil 
olan bir neçə şəxs bircə kəlmə soruşdu:  
- İsmayılzadə İbrahim?  
- Bəli.  
- Yığışın, bizimlə getməlisiniz.  
- Hara?...  
- ...  
Susmuş və zəhmli baxışlardan, dilindən qəfil çıxan sualdan  
İbrahim müəllim daha da pərt oldu. Həmişə cəsarəti, dilavərliyi 
ilə seçilən Ümnisə xanım da susmuşdu. Bu sualın cavabı yox 
idi. 
Ötən il minlərlə qapısı döyülən insanlar nəyin qurbanı 
olduğunu bilmədikləri halda gedər-gəlməzə yola salınmışdılar. 
Tanıdıqları bu insanların aqibəti hamının başına gələ bilərdi. 
Xüsusilə ziyalıların, milləti canı-qanı qədər sevdiyi şəxslərin 
alın yazısına çevrilirdi. Bu dəfə İbrahim İsmayılzadə hədəfə 
alınmışdı.  
                                     6
Almaniyada birgə oxuduqları, ən yaxın dostu Əlirzanın 
tutulması xəbərini eşidəndən sonra bu anı hər gün gözləyirdi. 
Sorğu-suala tutulacağı şübhəsiz idi.  
Güclü tufanın, amansız fırtınanın caynağından xilas olmağa 
çalışan iri gövdəli ağactək o da yıxılmamağa çalışdı. Yerdən 
ayağının üzüldüyünü hiss eləsə də, təmkinini pozmadan, 
taqətdən düşən dizlərini, keyləşmiş qollarını güclə açaraq körpə 
qızını bağrına basdı. Səs-küyə yuxudan oyanan, qorxu içərisində 
çaş-baş qalan, gələn “dayılar”ı tanımayan balaca Dilarə nə baş 
verdiyini anlamasa da,  atasının öpüşlərindən məmnun halda 
həmişəki kimi nazlanmağa başladı. “Qonaq”larla evdən çıxan 
atasının arxası ilə baxan anasını ağlayan görəndə isə dodaqlarını 
büzdü. Ana-bala bir-birlərinə sarmaşdılar. Hər dəfə ağlayan 
qızını sakitləşdirən ananın bu gün özünün hıçqırması balacanı 
heyrətdə qoydu. Donuq gözlərini mat-məəttəl ona dikdi. Kiçik 
ovucları ilə anasının islanmış üzünü, göz yaşlarını silməyə 
başladı, əllərini boynuna dolayıb, bərk-bərk qucaqladı.  
Həmin gün Ümnisə xanımın həyatına yazılan ən dəhşətli gecə 
oldu. Yoldaşının taleyindən nigaran qaldı, onun başına nə 
gələcəyini bilmirdi. Tanış olduqları günü, tələbəlik illərini 
xatırladı. Hər ikisi həkim idi. Ən yaxşı təbib olmaq uğrunda 
mübarizə aparırdılar, təkcə sənətləri ilə yox, həm də alimlik 
səviyyəsi ilə öyünürdülər.  
- Birdən onu da güllələyərlər?!.  
Qorxu, təlaş ürəyinə soxuldu, vücudunu titrətdi, həyatı qədər 
sevdiyi, ən əziz bir insanı itirmək təhlükəsiylə üzləşdiyini hiss 
etdi...  
Professor İbrahim İsmayılzadə həmkarları kimi 1938-ci ildə 
həbsə alındı. Müxtəlif bəhanələr səsləndi. Təqsirkar olduğunu 
isbatlamağa çalışdılar. Axırda əlacsız qalıb, onu “Trotskinin 
tərəfdarı” adlandırdılar. Tutarlı dəlil olmadığından istintaq 
prosesi iki il çəkdi. Məhkəməsi isə 15 dəqiqə. Bu müddət 
ərzində,  dəmir barmaqlıqlar arasında yaşayan Azərbaycan 
alimi, nəhayət, Sibirə sürgünə göndərildi. Həyatının növbəti 10 
                                     7
ilini ailəsindən, doğmalarından, el-obasından ayrı yaşamağa 
məhkum edildi… İbrahim İsmayılzadənin repressiyaya məruz 
qalmasına səbəb bəlkə də onun vaxtilə Azərbaycan Demokratik 
Respublikasında Parlamentin deputatı seçilməsi faktı idi. 
Millətini azad görmək istəyən insanların sırasında adı çəkilən 
ziyalı oldğu üçün qara siyahıya alınmışıdı...  
Uşaqlıq dostu Əlirza Atayevlə Almaniyaya oxumağa gön-
dərilən İbrahim İsmayılzadə repressiyanın neçə-neçə günahsız 
qurbanlarından biri idi. Sürgün həyatında da hər an ölümünü 
gözləyən minlərlə insanlardan biri...  
                                                           
* * * 
Ümnisə xanım ağlı, dərin zəkası ilə ətrafından seçilirdi. Hələ 
Tağıyevin Qızlar seminariyasında təhsil alanda onu digər 
uşaqlardan qeyri-adi bacarığına görə fərqləndirirdilər. Ali 
təhsildəki uğurları isə onun əl-qolunu açmış, elmin bütün 
sirlərinə yiyələnmək həvəsi onu mükəmməl alimlik səviyyəsinə 
qaldırmışdı.  
Ailənin düşdüyü faciə onun həyat mübarizəsini daha da 
alovlandırdı. İbrahim uzaqlara aparılsa da, o özünü ərinin ya-
nında hiss edir, onun çətin günlərində ən yaxın könül sirdaşı idi.  
Ümnisənin “Sən evinə qayıdacaqsan, görərsən!”-sözləri İb-
rahimin yaddaşında əks-səda yaratdı.  “Ümidini üzmə, səbrli ol, 
hər qaranlıq gecənin bir aydın səhəri olur” kəlmələri həyat boyu 
qulaqlarında səsləndi...  
                                
* * * 
 Ümnisə xanımın başı elmə qarışdı, elmin ən dərin qatlarına 
qədər irəlilədi. Sonda isə elmi tapıntıları, yeni fikirləri ilə alimlər 
arasında zəka sahibinə çevrildi. Dünyanın müxtəlif ölkələrinə 
dəvətlər aldı, oftalmoloqların elmi tədbirlərinə qatıldı. Hara 
getdisə, harda söz dedisə, dəyərli fikir sahibi oldu. Hər yerdə 
sevildi.  
                                     8
İllərlə həsrətində olduğu İbrahimin yoxluğunu ona, qismən də 
olsa, xəstələri unutdurdu. Həyat sevgisindən insanlara işıq 
payladı. Qaranlıqlardan qurtulmaq istəyənləri nur dünyasına 
qərq elədi...  
Ümnisə xanım zamanı öz dünyasına salmışdı. Həm elmi 
sahədə uğurlar bir-birini əvəzləyir, oftalmologiya aləminə də-
yərli əsərlər bəxş edir, bu sahədə kadrların artmasına çalışır, öz 
biliyini istedadlı tələbələrə bəxş edir,  həm də sorağını eşidib 
onun yanına gələn yüzlərlə insanın gözündə cərrahiyyə 
əməliyyatı apararaq, tutulan gözləri açır.  
                            
* * * 
Ümnisənin səmada qıy vurduğu, qartal təki zirvələrdə qanad 
açdığı məqamlarda, İbrahim əli-qolu bağlanmış, azadlığa həsrət 
qalmış anlarında, qəfəsə qısılan quşa bənzəyirdi. Qartal cüssəli 
bir quşun xırda balaca məkandakı çırpıntıları qol-qanadı qırılmış 
quşa yaşamağı zillət etdiyi kimi, bu Azərbaycan aliminin də 
zindan həyatı bütün amalını çilikləmişdi. Usta yanında köməkçi 
işləyən, divar hörgüsü ilə məşğul olan İbrahim İsmayılzadə 
ömrünün bir neçə ilini ağ xalata, kitab dəftərə, yazı-pozuya 
həsrət qalır... 
Günlərin birində “ekzema”dan əziyyət çəkən Azərbaycanın 
rəhbəri Mir Cəfər Bağırov eşidəndə ki, Almaniyada təhsil almış, 
yeganə mütəxəssis olan İbrahim İsmayılzadə adlı bir həkim 
onun dərdinə əlac edə bilər. Tələsik onu sürgündən geri 
qaytarırlar. Bu dəfə də ona hara aparıldığı deyilmir. Bakıya 
çatanda elə fikirləşir ki, yəqin güllələnmək üçün gətirilib. Ancaq 
rəhbərin yanına aparılanda məsələdən hali olur. Nəzarət altında 
öz missiyasını yerinə yetirir. Bağırovun dərisindəki yaranı 
sağaldır. Onu yenidən sürgünə yollayırlar.  
Bu dəfə isə İbrahimin həkimlik məharəti dilə-dişə düşür. 
Sürgündə “baş həkim” kimi fəaliyyət göstərir. Dustaqxanada 
məhbusun “baş həkim” olması onun həyat tablosuna daha qa-
rışıq ilmələr atır. Xəstələri ona göz verib, işıq verməyən 
                                     9
nəzarətçiləri olur. Heysiyyatı ilə oynayan bu insanların ayağına 
xırda bir daş dəyəndə, barmağına tikan batanda həkimdən 
tezliklə sağaltmağı tələb edirlər, “yoxsa həyatından keçməli 
olacaqsan” deyib, onu ölüm qorxusu ilə hədələyirlər. Əlində 
iynə dərmanın olmadığı həkim xəstələrini ancaq el yolu ilə, 
türkəçarəylə, ərazidəki bitkilərin gücünə müalicə etmək 
məcburiyyətində qalır... 
                             
* * * 
İbrahim İsmayılzadə qürbət həyatından, dözülməz şəraitdən 
çətinliklə də olsa, yaxa qurtara bilir.  Uzun müddətdən sonra 
vətəninə qayıdan alimin  burada da taleyi yenə gətirmir ki, 
gətirmir... Ona paytaxtda yaşamağa icazə verilmir. Məcburiyyət 
qarşısında qalıb, Gəncəyə - qardaşının yanına sığınır. Bu 
şəhərdə də həkim işsiz qalır. Şəxsi həyətyanı sahədə, torpaqda 
çalışaraq  qədərinə boyun əyir. Kədərini isə qızı Dilarənin tətil 
zamanı  yanına gəlməsi, ata-qız başa-başa qaldığı məqamlarda 
unudur. Əslində Dilarə üçün də bu görüş ürək açan idi. Anasının 
gərgin fəaliyyətindən darıxan qızcığaz, özünü atasının yanında 
xoşbəxt hiss edir, sanki tənhalıqdan qurtulmuş sayılırdı. 
Nəhayət, İbrahim İsmayılzadənin Bakıya qayıtmasına razılıq 
verilir... 
Professor İbrahim İsmayılzadə çox az insanlardan biridir ki, 
ölümün pəncəsindən xilas edilib. Pepressiya illərindən sağ 
qurtulan dəyərli alim qalan bütün ömrünü Azərbaycan elminin 
inkişafına həsr edir. Gözəl həkim, böyük alim xeyli sayda 
mütəxəssis yetişdirib, tibb aləminə bir-birindən dəyərli tədqiqat 
işləri, qiymətli əsərlər bəxş edib.  
Azərbaycan Sovet Ensiklopediyasının IV cildində,  549-cu 
səhifədə alim haqqında deyilir: “İsmayılzadə İbrahim Məmməd 
oğlu (25.10. 1898-ci il) Gəncədə doğulub, (21.10.1962.) Bakıda 
vəfat edib. Azərbaycan SSR-da dermoto-venerologiyanın 
banilərindən biridir. 1929-cu ildə Tibb elmləri doktoru, 1932-ci 
ildə professor, 1960-cı ildə Azərbaycan SSR –nin əməkdar elm 
                                     10
xadimi adına layiq görülüb. 1922-ci ildə 1-ci Moskva Dövlət 
Universitetinin Tibb fakültəsini bitirib. 1923-25-ci illərdə 
Berlin, Heydelberq və Münhen dermoto-veneroloji 
klinikalarında ixtisasını artırmışdır. 1925-ci ildən Azərbaycan 
Dövlət Tibb institutunda assistent, elmi katib, dekan və 
prorektor vəzifələrində çalışmışdır. Tədqiqatı əsasən, ölkə pa-
tologiyasına, dəri xəstəliklərinin naftalanla müalicəsinə həsr 
olunmuşdur. Abşeron neft məhsullarında ilk dəfə onkogen 
faktorunu tapmışdır. 1948-ci ildən ömrünün sonuna kimi 
Respublika Dermatoloqlar Cəmiyyətinin sədri olub...” (ASE, 
cild IV, səh 549). 
Əziz Əliyev adına Həkimləri Təkmilləşdirmə İnstitutunun 
www.adhti.edu.az saytında yazılıb: “İsmayılzadə İbrahim Məm-
məd oğlu Ə.Əliyev adına ADHTİ-nin dəri-zöhrəvi xəstəlikləri 
kafedrasının müdiri işləyib. 1960-cı ildə Azərbaycanın əməkdar 
elm xadimi fəxri adına layiq görülüb. 1948-ci ildə 
dermatologiya üzrə Azərbaycanda ilk tibb elmləri doktoru, 
əməkdar elm xadimi, professor İbrahim Məmməd oğlu 
İsmayılzadə kafedraya ikinci professor seçilmişdir. I Moskva 
Tibb Universitetini bitirdikdən sonra 1923-1925-ci illərdə 
Almaniyanın mərkəzi şəhərlərində (Berlin, Münhen, Heydelberq 
və s.) 2 illik təkmilləşməyə göndərilmişdir. Almaniyanın dünya 
şöhrətli alimi Tsumbuşla dostluq etmiş, onunla birgə elmi iş 
aparmışdır. Prof. İ.M.İsmayılzadə dəri və uroloji xəstəliklərin 
naftalanla müalicəsini ətraflı öyrənmiş və bu mövzuya həsr 
olunmuş monoqrafiya nəşr etdirmişdir. Abşeronun sənaye 
neftinin onkoloji xassələrini 1929-cu ildə məhz professor 
İ.M.İsmayılzadə öyrənmişdir və onun doktorluq 
dissertasiyasının əsasını təşkil etmişdir.  
Prof. İ.M.İsmayılzadənin Azərbaycan dilində tədrisin təş-
kilində böyük əməyi olmuşdur. Onun Azərbaycan dilində nəşr 
etdiyi bir neçə dərs vəsaiti və latın-rus-azərbaycan dilində tibbi 
terminoloji lüğəti həkimlərə böyük kömək etmişdir. Alimin elmi 
                                     11
əsərləri institun, respublikanın və Moskvanın jurnallarında dərc 
olunmuşdur....”.  
 
* * * 
 
Ümnisə Musabəyli isə Azərbaycan Oftalmologiyasının ba-
nisidir. Anadangəlmə kor doğulan uşaqların gözlərini dünyada 
ilk dəfə cərrahiyyə yolu ilə açan Azərbaycan alimi. Səsi-sorağı 
dünyanın hər tərəfindən eşidilən Qutqaşının (İndiki Qəbələ) alim 
qızı. Musabəyovlar nəslinin daha bir şan-şöhrət sahibi, alim 
övladı.  
Zirvələri fəth edən bu yeganə alimin xidmətlərindən nəinki 
Azərbaycan oftalmoloqları, eyni zamanda dünya səhiyyəsi 
bəhrələnib.  
Azərbaycan Sovet Ensiklopediyasının VII cildində alimin 
elmi fəaliyyəti qeyd olunub. (ASE, VII cild, səh 95). 
O, Azərbaycan elminə dəyərli alimlər bəxş etməklə, özündən 
sonra qoyduğu kadr potensialı ilə oftalmologiyanın prob-
lemlərini həll edərək dünyasını dəyişib. İncə duyğulu, həssas 
qəlbli insan olaraq, xəstələrlə mədəni davranış qaydalarını 
təcrübədə öz fəlsəfi prizmasından tətbiq edib. Əməliyyatdan 
öncə xəstənin psixoloji hazırlığına önəm verən həkim  sonda hər 
şeyin yaxşı qurtaracağına əmin olan yeganə cərrah idi ki, heç 
vaxt uğursuz nəticə ilə üzləşməyib.  
Alimlər danışır ki, Ümnisə Musabəyliyə həkimlik Tanrı tə-
rəfindən verilmiş istedad olub. O yeri gələn anda elmin hü-
dudlarından kənara çıxaraq özü əmin olduğu və istədiyi kimi 
əməliyyatlar aparıb.  Anadan kor doğulan uşaqların gözünə işıq 
verməsi xəbəri bütün SSRİ-yə yayılanda, onun yanına nəinki 
ittifaqın hər yerindən, hətta xaricdən də xəstələr gəlməyə 
başladı... 
O vaxtlar İttifaqın ən tanınmış Oftalmologiya mərkəzi Odessa 
idi. Bu tibb ocağının həkimləri Azərbaycan aliminin 
praktikasına üstünlük verdiyindən, Ümnisə xanımı dəfələrlə öz 
                                     12
klinikalarına dəvət edirdilər. Elə buranın sakini olan, 
anadangəlmə kor doğulan Slavik adlı bir uşağı Odessanın 
özündə əməliyyat edərək gözünü açması da sübut edir ki, o, 
dünyada bu əməliyyata imza atan yeganə cərrah olub. ( Bu 
barədə Respublika Dövlət Elm və Texnika Sənədləri Arxivində, 
“Ümnisə Musabəylinin şəxsi fondu”nda sənədlər var )                 
Azərbaycan Tibb Universitetinin arxiv sənədləri arasında 
Ümnisə Musabəylinin 1926-33-cü illəri əks etdirən şəxsi qovlu-
ğunda soyadı öz əli ilə Musabəyli yazılıb. Tərcümeyi-halının 
üstündəki şəklinin altında da qələmlə Musabəyli qeydini aparıb 
(bax, şəkil, arxiv sənədləri). Sonrakı vaxtlar, məlum səbəblərdən 
bir neçə il Musabəyova kimi təqdim olunsa da, ömrünün sonuna 
kimi əvvəlki soyadını əziz tutub, yeri düşən məqamlarda özünü 
olduğu kimi təqdim edib.  
Onun tələbələrindən biri olmuş professor Mübariz Allah-
verdiyev xatirələrində yazır: “Ümnisə xanımın daxilində böyük 
Azərbaycançılıq eşqi yaşayırdı, hara gedirdisə, orada fəxrlə 
millətini təmsil edir, azərbaycanlı olması ilə öyünür, bütün 
çıxışlarında ölkəsinin adını iftixarla açıqlayırdı”. Bu fikirlər 
Respublika Dövlət Elm və Texnika Sənədləri Arxivindəki Şəxsi 
fondunda da öz əksini tapıb. “Ümnisə Musabəylinin şəxsi 
fondu” başlıqlı yazıda arxivin direktoru Şahsuvar Haşımov 
sənədlərin dili ilə danışır. Alim Yaponiyada çıxışa bu cümlələrlə 
başlayır. “Mən gündoğar ölkəyə qonaq gəlmişəm, bilirsinizmi 
haradan, dünyanın gündoğar ölkəsindən, odlar diyarı 
Azərbaycandan gəlmişəm...”.  
                            
* * * 
Ümnisə Musabəyli dünya şöhrətli alim olub.  O dəfələrlə xa-
rici ölkələrə səfər edib, gördüklərini qeydə alıb. Bu səfərlərin 
fonunda bir neçə kitabı işıq üzü görüb. Bir neçə dəfə Ameri-
kanın ayrı-ayrı ştatlarında olan Azərbaycan oftalmoloqu zəngin 
təəssüratlara köklənərək  “Amerikalılara qonaq” (1962-ci il, 
ABŞ səyahətləri haqqında) kitabında maraqlı məqamlara 
                                     13
toxunub.  O, mötəbər konfranslarda iştirak etməklə yanaşı, 
olduğu ölkələrin ictimai-siyasi həyatı ilə də yaxından 
maraqlanıb. 
Tibb dünyasında Azərbaycan aliminin yenilikləri sensasiya 
doğurduğundan, elmi tədbirdən sonra qəzetlərə çağırılan Ümnisə 
Musabəyli haqqında Amerika mətbuatında bir neçə yazı işıq üzü 
görür. Kaliforniyanın paytaxtı Sakramento şəhərinin gözəlliyi, 
sakit məkan olduğu, buranın maraqlı görüntüləri onun 
yaddaşında xoş hisslər oyadır. Kitabda “Sakramento-Bi” 
qəzetinin redaksiyasında olması, qəzetin çap prosesini izləməsi, 
müxtəlif ştatlarda çəkilən şəkillər verilib.  
Afrika,  Asiya ölkələri göz həkimlərinin 1-ci (Qahirə, 1958), 2-
ci (Tunis, 1960), 3-cü (İstanbul, 1964), 4-cü (Beyrut, 1968) kon-
qreslərinin iştirakçısı olub. Bu konqreslər haqqında yazdığı 
kitabdan bəzi sətirlər: “...1958-ci il yenicə başlamışdı. Mən qış 
tətilini Bakı ətrafında, Mərdəkan sanatoriyasında bir neçə gün 
dincəlmək qərarına gəldim. Hətta bir neçə gün kitabların üzünü 
açmamaq, təbiətlə baş-baş qalmaq barədə fikirləşirdim ki, tibb 
bacısı mənə telefona çağırıldığımı söylədi. Səhiyyə 
nazirliyindən zəng vurmuşdular.  
-“Şad xəbərimiz” var, - dedilər mənə. – “Siz, Afrika, Asiya 
ölkələri göz həkimlərinin konqresində iştirak edəcək oftalmo-
loqların nümayəndə heyətinin rəhbəri təyin edilmisiniz. Konq-
resdə Azərbaycan oftalmoloqlarının traxoma ilə mübarizəsi 
haqqında çıxış edəcəksiniz. Razısınız?” 
- Əlbəttə, razıyam....təbii ki, sevindim. Mən istirahəti yarım-
çıq qoyub, təcili evə qayıtdım və səfərə hazırlaşdım..”. 
                                                           
* * * 
“Musabəyovlar haqqında bir neçə kəlmə, yaxud əziz xalam 
Ümnisə Musabəyova ilə bağlı xatirələrim” başlıqlı yazıda 
professor Çingiz Əfəndiyev deyir:  “Xalam öz sənətinin vurğunu 
idi. Hətta öz qızından, ailəsindən və özündən də çox peşəsini 
sevirdi. O həmişə xəstəyə öz doğması kimi yaxınlaşıb. O qədər 
                                     14
sadə, təvazökar insan idi ki, ünsiyyət qurduğu insanla asan dil 
tapır, onun qəlb yoldaşına çevrilirdi. O, qaranlıq gözlərə işıq 
verəndə sevincindən yerə-göyə sığmırdı.   Təsadüfi deyil ki, 
onun yanında olmuş yüzlərlə xəstə uzun illər boyu Ümnisə 
xanıma minnətdarlıq məktubları yazırdılar. Bu məktublara, 
aldığı ordenlərindən və medallarından deyərdim ki, daha çox 
dəyər verir, ən böyük hədiyyə hesab eləyirdi, adına yazılan 
məktubların hamısını da saxlayırdı...» 
Ümnisə Musabəyli öz intellektual səviyyəsi, mədəni dünya-
görüşü, gənclərə qayğısı ilə cəmiyyətdə nüfuz sahibi olmuşdu. 
Mehriban xasiyyəti, zəngin mütaliəsi sayəsində hər yerdə söz 
demək, iradə nümayiş etdirmək gücünə malik idi. 
Alimin həmyerlisi, professor Dursun Hüseynov Qəbələdən 
yetişən bu ziyalı xanımla fəxr edərək “Mənalı Ömürlər” kita-
bında yazır: “Ümnisə Süleyman bəy qızı Musabəyli 1902-ci ildə 
Qəbələ mahalının Qutqaşın qəryəsində qulluqçu ailəsində 
anadan olub. 1926-cı ildə Azərbaycan Dövlət Universitetinin 
Tibb fakültəsini bitirib. 1930-cu ildən Göz xəstəlikləri 
klinikasında assistent, 1932-ci ildən dosent işləyib. 1935-ci ildə 
namizədlik, 1936-cı ildə doktorluq dissertasiyasını müdafiə 
etmişdir.  Məşhur Sovet – Azərbaycan oftalmoloqu idi. 1957-ci 
ildə “Əməkdar elm xadimi” fəxri adına layiq görülüb. 1967-ci 
ildə Azərbaycan EA-na müxbir üzvü seçilib. 1945-ci ildən 
ömrünün sonuna kimi N.Nərimanov adına Azərbaycan Dövlət 
Tibb İnstitutunun Göz xəstəlikləri kafedrasına rəhbərlik 
etmişdir... 
Yaxın Şərq və Afrika ölkələrində əhalini traxomadan xilas 
etmək məqsədi ilə yaradılan ekspedisiyanın rəhbəri olmuş, 
xaricdə xeyli sayda cərrahiyyə əməliyyatı aparmışdır. Həmin 
ekspedisiya zamanı katarakta olan İndoneziyanın ilk prezidenti 
Əhməd Sukarnonun da gözlərini əməliyyatla açır... 
“Göz xəstəlikləri” adlı Azərbaycan dilində çap olunan ilk 
dərsliyin müəllifidir...”. 
                                     15
...Ümnisə Musabəyli haqqında yazılan bu kitabın araya-
ərsəyə gəlməsini ən çox istəyən alimlərdən biri professor 
Dursun Hüseynov olub. Onunla yaxın ünsiyyətdə olan «Nasir» 
nəĢriyyatının direktoru Famil Kərimov bildirdi ki, alimin bu 
xanımın elmi və ictimai fəaliyyəti ilə bağlı kifayət qədər maraqlı 
söhbətləri var. Əfsuslar olsun ki, onunla görüşmək və həmin 
materialları əldə etmək mümkün olmadı. Dünyasını dəyişən 
alimin şəxsi arxivindəki qiymətli faktların heç biri ilə tanış ola 
bilmədim.  
Dursun Hüseynovun tələbəsi, professor Məhbubə Vəliyeva 
öz müəlliminin ona necə dəyər verdiyini xatırlayaraq, bəzi 
kitablardakı yazılarını təqdim etməklə yardımını əsirgəmədi. 
Elmi rəhbəri olmuş bu insanın illər boyu Ümnisə xanımdan söz 
açmasını, onu gənclərə örnək saymasını dilə gətirərək, hər iki 
alimi xoş xatirələrlə yada saldı. Yeri gəlmişkən, kitabda 
“Haqqında çox eşitdiyim Ümnisə xanım Musabəylinin əziz 
xatirəsinə” adlı məqalədə ATU-nun “Əczaçılığın texnologiyası 
və təşkili kafedrası”nın müdiri, əczaçılıq elmləri doktoru elmi 
dərəcəsinə layiq görülən ilk və yeganə azərbaycanlı qadın 
professor, əməkdar müəllim Məhbubə Vəliyevanın maraqlı 
qeydləri yer alıb. Həmin məqalə kafedra əməkdaşları adından 
alimin 110 illik yubileyinə həsr olunub…  
“Azərbaycan Səhiyyəsinin tarixi” kitabında Ümnisə Musa-
bəyli haqqında yazılıb. “...Alimin elmi fəaliyyətində qlaukoma 
və traxomanın diaqnostikası, klinikası və müalicəsi, hamiləlik 
patalogiyası və başqa xəstəliklər zamanı görmə orqanının 
zədələnməsinin tədqiqinə dair məsələlər əsas yer tutur. 
Oftalmologiya üzrə latın-rus-azərbaycan terminoloji lüğətin, göz 
xəstəlikləri barədə bir neçə dərsliyin və bəzi göz xəstəliklərinin 
diaqnostikası və profilaktikasına dair metodik tövsiyyələrin, 3 
monoqrafiyanın və 200-yə yaxın elmi məqalənin müəllifidir. 
Azərbaycanda Oftalmologiya elminin banilərindən biridir...” 
(Azərbaycan Səhiyyəsinin Tarixi. Azərbaycan nəşriyyatı, 2002-
ci il, səh 152-153). 
                                     16
“Göz xəstəlikləri kafedrası”na rəhbərlik edən ilk Azərbaycan 
alimidir. ATU-nun “Oftalmologiya” kafedrasının  “atueye.com”  
saytında yazılıb:  “Azərbaycanda göz xəstəlikləri kafedrası 
1922-ci ildə yaranıb, qısa müddət ərzində kafedraya 
Y.K.Varşavski rəhbərlik edib. Azərbaycanın iqlim şəraitinə 
uyğunlaşa bilmədiyindən onu tez bir zamanda tanınmış xadim 
K.X.Orlov əvəz edib. 1923-cü ildən 1945-ci ilədək kafedra 
professor A.Q.Trubinin rəhbərliyi altında fəaliyyət göstərib. 
1945-ci ildən 1974-cü ilədək kafedraya  ə.e.x., Azərbaycan SSR 
EA-nın müxbir üzvü, professor Ümnisə Süleyman qızı 
Musabəyova rəhbərlik edib.    
Tədris işini təkmilləşdirmək məqsədilə kafedra hər il müha-
zirə, həm də praktik dərslər üçün illüstrasiyalı materiallar, 
şəkillər, diapozitivlər, aparatlarla təchiz olunurdu. Kafedranın 
rəngli filmləri də vardır ki, bunlardan biri professor 
Ü.Musabəyova ilə Azərbaycan film kinostudiyasının birgə işi 
sayəsində yaranmışdır. Bu göz almasının quruluşu, refraksiya, 
akkomodasiya və optik şüşələrin seçilməsindən bəhs edən rəngli 
film mühazirədir... 1945-ci ilədək kafedraya rəhbərlik edən 
professor A.Q.Trubin gözəl klinisist olmaqla gözün 
embriologiyasını, teratologiyasını və morfologiyasını da çox 
mükəmməl bilirdi. Bu hal özünü onun məşhur alman arxivində 
nəşr olunan tədqiqat və məqalələrində əks etdirməklə yanaşı, 
tələbələrinin işlərində də nəzərə çarpır (S.İ.Vəlixan, X.O.Bulac, 
Q.K.Qambay və başqaları).  Azərbaycanda traxoma xəstəliyi ləğv 
edilənə qədər kafedranın əməkdaşlarının, demək olar ki, bütün 
tədqiqatları bu problemə həsr olunmuşdur. Baxmayaraq ki, 
Azərbaycan Dövlət Universitetinin tibb fakültəsi artıq 1930-cu 
ildən sərbəst instituta çevrilmişdir, dərslər 1932-ci ilədək yalnız 
rus dilində aparılırdı. Lakin, getdikcə dərslərin Azərbaycan 
dilində də aparılması labüd oldu və 1932-ci ildən etibarən 
oftalmologiya üzrə mühazirələri dosent Ü.Musabəyova oxu-
mağa başladı. Bu dövlət əhəmiyyətli tədbir oftalmologiya 
sahəsində milli kadrların yetişməsi üçün yol açmaqla yanaşı 
                                     17
latın-rus-azərbaycan tibb terminologiyasının, eləcə də Azər-
baycan dilində dərsliklərin yazılması üçün şərait yaratdı. 1934-
cü ildə Ü.Musabəyova oftalmologiya üzrə terminologiya lüğəti 
tərtib etdi. 1935-ci ildə isə 20 çap vərəqi həcmində Azərbaycan 
dilində ilk “Göz xəstəlikləri” dərsliyini yazdı. 1972-ci ildə isə 
onun oftalmologiya üzrə mühazirələri nəşr olundu. 1977-ci ildə 
Ü.Musabəyova və R.M.Axundovanın müəllifləri olduqları 
“Refraksiya, akkomodasiya və optik şüşələrin seçilməsi” kitabı çap 
olundu.  
Ü.Musabəyovanın rəhbərliyi ilə kafedranın kollektivi oftal-
mologiyanın çox vacib problemi - görmənin fiziologiyası və 
onun qorunması ilə məşğul olmuşdur. Bu tədqiqatlar görmə 
orqanlarının vacib funksiyası-akkomodasiyanı öyrənməyə həsr 
olunmuş və bir çox nəzəri, praktik suallara cavab tapılmışdır. 
Məktəb yaşlarında yaxındangörmənin qarçısını almaq üçün yeni 
tədbirlər hazırlanmışdır. Akkomodasiyanın rəng duyğusuna, 
binokulyar görməyə və s. təsiri öyrənilmişdir.  
Katarakta zamanı cərrahi müdaxilənin problemləri və bu-
lanmış bülluru xaric etdikdən sonra gözün dioptik aparatında baş 
verən dəyişiklikləri də diqqətə layiq işlərdən olmuşdur.  
Professor Ü.Musabəyova Beynəlxalq oftalmoloqların 1958-ci 
ildə Brüsseldə keçirilən XVIII konqresinə nümayəndə seçilmiş 
və bütün 5 Avroasiya göz həkimlərinin konqreslərində məru-
zələrlə çıxış etmişdir. 1960-cı ildən Avroasiya konqresinin 
daimi heyətinin yeganə nümayəndəsi olub. O,  həm də Azər-
baycan oftalmoloqlarının ümumittifaq nümayəndə heyətinin 
üzvi olub...  
Azərbaycanda dermatovenerologiyanın banisi olan professor  
İbrahim İsmayılzadənin ölümündən sonra Ümnisə xanım 
yaxınlarına vəsiyyət etmişdi ki, onu həyat yoldaşının yanında 
dəfn etsinlər. Öz İstəyi ilə yaxın sirdaşının, əqidə-məslək dos-
tunun yanında torpağa tapşırılıb. Allah hər iki alimin ruhunu şad 
eləsin.      
                               ġəlalə Məhyəddin qızı 
                                     18
AKADEMIK  ZƏRĠFƏ ƏLĠYEVA 
 
Zərifə Əliyeva professor Ümnisə Musabəylinin sevimli tələ-
bəsi olub. Azərbaycan oftalmologiyasına uğurlar gətirən bu iki 
xanımın bir-birinə doğma münasibəti müəllim-tələbə sev-
gisindən boy ataraq,  ana-bala səviyyəsinə qədər yüksəlmişdi. 
Ümnisə xanım Zərifənin hər uğuruna sevinirdi.  
Professor Tamara Hüseynova danışır ki, “...Mən Tibb İnsti-
tutunda oxuyurdum. Şahidiyəm ki, Zərifə xanımın traxomanın 
müalicəsində tətbiq etdiyi dərman preparatına aid elmi mövzusu 
müzakirə olunanda Ümnisə xanım sevincindən qanad açırdı. 
Gənc alimin tədqiqatları ürəyincə olduğundan onun  müəllim 
sevinci çöhrəsindən hiss olunurdu ”.   
Zərifə Əliyeva da müəllimi kimi elmin aktual sahələrinə 
nüfuz edir, oftalmologiyanın ən çətin problemlərini öyrənirdi. O 
sevdiyi sənətin bütün sirrlərini açmağa çalışır,  mükəmməl alim 
olmaq istəyirdi. Göz həkimi olmaq, qaranlıq aləmə işıq salmaq 
arzusu ilə Tibb İnstitutuna daxil olmuşdu... 
Görkəmli Azərbaycan yazıçısı və publisisti Hüseynbala 
Mirələmov “Akademik Zərifə Əliyeva” kitabında yazır: “...Döv-
lət imtahanları başlamışdı, əla oxuyanlar da, bir o qədər yaxşı 
oxumayanlar da həyəcanlı, narahat idi. İmtahan hamı üçün 
imtahandır.  
Zərifə suallara cavab verdikcə professor Ümnisə Musabə-
yovanın üzünün güldüyünü hiss edirdi. Gənc tələbə müxtəlif göz 
xəstəlikləri, onların müalicəsi və profilaktikası haqqında elə 
ətraflı, dolğun və həvəslə danışırdı ki, elə bil bu sahədə uzun 
müddət işləmiş və təcrübə toplamışdı.  
İmtahanlardan sonra professor Zərifəni yanına çağırdı və 
dedi: “Həkimlik, ümumiyyətlə çox gözəl, xeyirxah peşədir. 
Ancaq tibb elmlərində ən xeyirxah oftalmologiya elmidir. Mən 
istəyirəm ki, sən oftalmoloq olasan”. Professorun təklifi 
Zərifənin arzuları ilə üst-üstə düşürdü.  Qız özü çoxdan bu 
haqda fikirləşirdi...”  
                                     19
Akademik Püstəxanım Əzizbəyova xatirələrində danışır: "... 
1949-50-ci illərdə bu nəcib və şərəfli ixtisas üzrə ordinatura 
keçir, 1950-1953-cü illərdə isə aspiranturanı bitirir. Zərifə xanım 
1960-cı ildə “Traxoma xəstəliyinin sintomisin və onun başqa 
terapiya metodları ilə əlaqəli müalicəsi” mövzusunda elmi işini 
uğurla müdafiə edərək oftalmologiya üzrə tibb elmləri namizədi 
alimlik dərəcəsi alır. 1976-cı ildə Moskvada çox çətin bir 
mövzuda “Azərbaycanın kimya sənayesinin bəzi müəssisələrinin 
işçilərində görmə üzvünün vəziyyəti” mövzusunda doktorluq 
dissertasiyası müdafiə edərək, tibb elmləri doktoru elmi dərəcəsi 
alır, 1977-ci ildə professor, 1983-cü ildə isə akademik seçilir...”. 
Professor A.İmaməliyev akademik Zərifə Əliyeva haqqında 
öz xatirələrində yazır. “Tibb institutunun oftalmologiya 
kafedrasının rəhbəri, professor Ümnisə xanım Musabəyova 
mənim işlədiyim klinikaya müalicəyə gəlmişdi. Növbədən 
sonrakı boş vaxtlarda onunla söhbətləşərdik. O, mənə öz 
tələbələrindən danışardı. Həmişə söhbətinin əvvəlində də, so-
nunda da Zərifə xanımdan söz açardı. Professor Zərifəni iste-
dadlı həkim və alim, həssas yoldaş, əməksevər insan kimi səciy-
yələndirirdi. Deyirdi ki, Zərifə xəstəni müalicə edəndə onun 
ağrılarını özü də yaşayır, özgəsinin ağrı-acısını və sevincini 
dərindən duymaq və bunları özününkü kimi qəbul etmək Zərifə 
xanımın adamlarla ünsiyyətdə başlıca keyfiyyəti idi...”. 
Daima fəhlələrlə təmasda olan alim həmişə öz elmi nəticələ-
rini təcrübədə sınaqdan keçirərdi. O, tez-tez respublikanın iri 
sənaye müəssisələrində fəhlə və qulluqçular qarşısında çıxışlar 
edərdi. Buna görə də istehsalçılar arasında yaxşı tanınırdı. Get-
gedə onun bu araşdırmaları respublika miqyasını aşmağa 
başlayırdı və vaxt gəldi ki, həmin elmi işlər yeni mərhələyə 
keçdi. Bu mərhələdə Zərifə xanım sənayenin tibbi problemlərini 
Moskva alimləri ilə birgə həll etməyə başladı. Azərbaycan 
aliminə təntənəli şəkildə akademik M.P.Averbax adına mükafat 
təqdim olundu. O, həmin ali mükafata layiq görülmüş ilk qadın 
alim idi... 
                                     20
Professor  Nazim Əfəndiyevin xatirələrindən oxuyuruq:  
“Mən özümü xoşbəxt insan sayıram. Çünki A.A.Abbasov, Sona 
xanım Axundova, Sona xanım Vəlixan, Ümnisə xanım 
Musabəyova kimi təcrübəli və dərin bilikli klinistlər mənim 
müəllimlərim olmuşlar. İnstitutda çalışdığım zaman özümə çox-
lu dost-tanış tapmışdım. Bunlardan biri də Zərifə xanım Əliyeva 
idi. Zərifə xanım yaddaşımda həqiqətən də silinməz izlər 
buraxmışdır. Bu, ilk növbədə dərin hörmət və minnətdarlıq 
duyğularıdır. Zərifə xanım işgüzarlığı, xeyirxahlığı, 
qayğıkeşliyi, nəcibliyi, istiqanlılığı və qeyri-adi nikbinliyi ilə 
min adamın içində seçilirdi. O, əsl dost idi və yalnız şad günü-
müzdə deyil, həm da qəmli anlarımızda Zərifə xanım bizim 
hamımıza öz kömək əlini uzadırdı. O, nadir adamlara məxsus 
olan natiqlik qabiliyyətinə və söz duyğusuna malik idi. Yəqin 
elə buna görə də institutumuzda təntənəli yığıncaqların 
aparılmasını, yubiley günlərinin qeyd olunmasını bir qayda 
olaraq Zərifə xanıma həvalə edirdilər. Hər dəfə xəstələrə baş 
çəkərkən və ya məsləhət saatlarında mən onun parlaq klinik 
bacarığının şahidi olurdum. Zərifə xanımın elmi fəaliyyəti, ilk 
növbədə onun düzgün klinik düşüncəsinə və həkim intiusiyasına 
əsaslanırdı. O, çox oxuyur və həmişə tibbi yeniliklərdən, 
təbabətə dair təzə çap olunan ədəbiyyatlardan xəbərdar olurdu 
və istər alim, istərsə də həkim kimi düşüncələri də məhz dərin 
savadına əsaslanırdı. Zərifə xanım xəstələrə qarşı olduqca 
diqqətli idi, onları səbirlə dinləyir, xahişlərinə, şikayətlərinə 
axıra qədər qulaq asırdı. O deyirdi: "Gərək həmişə özünü 
xəstənin yerinə qoyasan, gərək xəstə həmişə həkimin yanından 
xoş duyğularla getsin”. 
Professor Q.M. Nəsrullayeva Zərifə Əliyevanı uşaqlıq illərin-
dən tanıdığını yazır: “...Hər ikimiz Azərbaycan Tibb İnstitutuna 
daxil olduq. Ali təhsilimizi bitirəndən sonra eyni ixtisası seçdik 
və düz 18 il mərhum professor Ümnisə Musabəyovanın 
rəhbərliyi altında Elmi-Tədqiqat Oftalmologiya İnstitutunda 
                                     21
çiyin-çiyinə çalışdıq. Burada dostluğumuz daha da 
möhkəmləndi… 
1964-cü ildən etibarən, o, görmə orqanlarının peşə patalo-
giyasına həsr edilmiş doktorluq dissertasiyası üzərində işə baş-
ladı. Üç il ərzində, 1967-ci ilə qədər dissertasiya işinin ayrı-ayrı 
fraqmentləri yerinə yetirildi, Bakı Şin Zavodunun müxtəlif 
sexlərində çalışanların görmə orqanlarının bir sıra funksiyaları 
öyrənildi. Sonradan iş yerini dəyişdiyi üçün dissertasiyasının 
yeni hissələrini də Ə.Əliyev adına Azərbaycan Həkimləri 
Təkmilləşdirmə İnstitutunun göz xəstəlikləri kafedrasında yerinə 
yetirdi. Zərifə xanımın yüksək ixtisaslı mütəxəssis, alim kimi 
pedaqoji fəaliyyət sahəsində qazandığı uğurlar da həmin 
müəssisənin adı ilə bağlıdır. Qeyd etməliyəm ki, Zərifə Əliyeva 
böyük bir həyat yolu keçmiş, həkim-oftalmoloqdan Azərbaycan 
EA-nın akademiki, professor,  Ə.Əliyev adına Azərbaycan 
Həkimləri Təkmilləşdirmə İnstitutunun göz xəstəlikləri 
kafedrasının müdirliyinə qədər yüksəlmişdi. O, bütün bunlarla 
bərabər, həm də gözəl ictimai xadim idi…  
70-ci illərin əvvəllərinə qədər N.Nərimanov adına Azər-
baycan Tibb İnstitutunda professor Ümnisə Musabəyovanın 
rəhbərlik etdiyi “Göz xəstəlikləri kafedrası” Elmi-Tədqiqat 
Oftalmologiya İnstitutunun terapevtik şöbəsinin bazasında 
yerləşirdi. Zərifə xanım bu şöbənin böyük elmi işçisi idi. O vaxt 
şöbə ilə kafedra vahid bir tam kimi qaynayıb-qovuşmuş üzvi bir 
orqanizmə bənzəyirdi. Biz burada bir ailə kimi çiyin-çiyinə 
çalışırdıq. Kollektivimiz mehriban, sıx və möhkəm idi, 
müəllimlərimiz, yaşlı yoldaşlarımız bizim üçün məxsusi ənə-
nələr qoyub getmişdilər. Ayda bir dəfə biz hamımız işdən sonra 
kollektivimizin bir üzvünün evində çay süfrəsinə toplaşardıq. Bu 
məclislərin sırasını hər ilin əvvəlində Zərifə xanımın böyük 
bacısı, Tibb İnstitutunun göz xəstəlikləri kafedrasında dosent 
işləyən Ləzizə xanım tərtib edirdi. Harada yığışmağımızdan asılı 
olmayaraq, görüşlərimiz şən və maraqlı keçirdi. Kollektivimizin 
                                     22
canı və qəlbi isə həmişə Zərifə xanım olardı. Taleyim mənə düz 
əlli il onunla ünsiyyətdə yaşamaq xoşbəxtliyi bəxş edib…”. 
Professor Nurlana Əliyevanın “Mənəviyyat tariximizin örnə-
yi” məqaləsində akademik Zərifə Əliyevanın dolğun portreti əks 
olunub. Məqalədə deyilir: “…1947-ci ildə Zərifə xanım nəhayət 
ki, Tibb İnstitutunu bitirmək barədə diplomunu aldı. Hələ 
tələbəlik illərində görkəmli həkim, institutun müəllimi Ümnisə 
Musabəyova onun çalışqanlığını görüb göz xəstəlikləri üzrə 
ixtisaslaşmağı məsləhət bilmişdi. Həyat göstərdi ki, müdrik 
müəllimə yanılmamışdı. Zərifə xanım ömrü boyu öz elmi 
seçiminə sadiq oldu və nadir əsərləri ilə oftalmologiya elmini 
zənginləşdirdi... 
Ailədə və cəmiyyətdə apardığı işlərin ağırlığına baxmayaraq, 
o, 140 elmi məqalə, bir necə monoqrafiya və kitab dərc etdirdi. 
Çoxillik elmi təcrübədən o bir qənaətə gəlmişdi: insanların xəstə 
gözlərinin müalicəsi çətin və ağrılı bir proses idi. Ona görə göz 
xəstəlikləri sahəsində profilaktika metodikalarına artıq 
əhəmiyyət verməyə başladı. Bu, uzaqgörən və müasir bir elmi 
nəticə idi, oftalmologiyanın gələcək inkişafını qabaqlayırdı. 
Onun 70-ci illərdən sonrakı bütün elmi axtarışları bu nəticə ilə 
bağlı oldu. Zərifə xanım göz xəstəliklərinin profilaktikası üçün 
öz metodikasını hazırladı və bu metodika ona oftalmologiyada 
şöhrət gətirdi. O, gənc vaxtlarından axtardığı elmin böyük 
yolunu tapmışdı. Bu həm də Azərbaycan tibb elminin nailiyyəti 
idi. Bütün bunlar 1983-cü ildə Zərifə Əliyevanın Azərbaycan 
Elmlər Akademiyasının həqiqi üzvü seçilməsi ilə elmi etirafını 
tapdı. Onun alim şöhrəti artıq Azərbaycanın sərhədlərini çoxdan 
aşmışdı...”. 
Professor Zəhra Quliyeva xatirələrində  yazır: “Tale məni 
həyatda Heydər Əliyevlə qarşılaşdırdı. Bu dahi şəxsiyyət həya-
tıma mayak kimi yaşıl işıq yandırdı, yüksəlişimdə, cəmiyyətdə 
mövqe tutmağımda həmişə mənə qayğı göstərdi. Rektor təyin 
olunmağım, komitə sədri olmağım Heydər Əliyevin mənə 
göstərdiyi etimadın, qayğının, münasibətin təzahürüdür. 
                                     23
Özümü xoşbəxt sayıram, ona görə ki, Heydər Əliyevin həyat 
yoldaşı, gözəl insan, akademik Zərifə xanımla bir yerdə 
işləmişəm, dostluq etmişəm. Xoşbəxtəm ki, mənəviyyatca yük-
sək, qüdrətli insanlarla birgə yaşamışam, çalışmışam, onları 
özümə arxa-dayaq saymışam...”. 
Zərifə xanım Əliyeva nadir sahə olan iridodiaqnostika və 
iridoterapiya problemləri ilə ciddi məşğul olub, bu sahəyə dair 
iki monoqrafiya hazırlayıb. “İridodiaqnostikanın əsasları” rəngli 
illüstrasiyalarla “Azərnəşr” tərəfindən, digər monoqrafiya isə 
“İridodiaqnostika” adı ilə 1988-ci ildə Moskvada nəşr edilib. 
Xüsusi qeyd etmək lazımdır ki, dünya miqyasında 
iridodiaqnostikaya aid kitabları ilk dəfə Zərifə xanım Əliyeva 
yazıb.  
Zərifə Əliyeva yaxşı alim olmaqla yanaşı, həm də gözəl 
həkim kimi də yadda qalıb. Xalçaçı rəssam Hacı Baladayı 
Hüseynov yazır: - “Atam Məhəmmədin hər iki gözü tutulmuşdu, 
anam isə mən dünyaya gələndə gözlərindən birinin nurunu 
itirmişdi. Onların hər ikisi Respublika Göz Xəstəlikləri 
İnstitutunda müalicə olunublar. Atamın gözlərini Ümnisə 
Musabəyova əməliyyat etmişdi, onun müalicə həkimi isə 
görkəmli oftalmoloq Zərifə xanım Əliyeva idi. Əməliyyatdan 
sonra gözlərində yaxşılaşma baş vermişdi. Zərifə xanım öz xoş, 
ümidverici sözləri ilə atamda yüksək əhval-ruhiyyə yaradır, 
onun gözlərinin sağalacağına inamını artırırdı. Evə yazıldıqdan 
sonra valideynlərim demək olar ki, hər gün bu gözəl insandan 
söz açar, şəfqət və mərhəmətindən danışardılar. Elə o 
zamanlarda mənim uşaq qəlbimdə Zərifə xanıma qarşı məhəbbət 
və ehtiram hissi baş qaldırmışdı. İllər ötdükcə bu məhəbbət daha 
da dərinləşirdi. 2005-ci ildə onun xalça üzərində portretini 
yaratmaq istədim. Yaratdım da. Mən onu bütün məziyyətləri ilə 
təsvir etməyə çalışmışdım. Həmin iş hazırda Heydər Əliyev 
Fondunda saxlanılır"... 
Professor Q.Ə.Adıgözəlova-Polçayevanın xatirələrindən oxu-
yuruq:  “... Zərifə xanım öz həmkarları içərisində xəstələrə 
                                     24
humanist münasibəti, onlara qayğıkeşliklə yanaşması ilə 
fərqlənirdi. Həkimlik fəaliyyətinin ilk günlərində biz onun bu 
xüsusiyyətini hiss etmişdik. Təsadüfi deyildi ki, professor 
Ü.S.Musabəyova ən şıltaq və ərköyün xəstələrin müalicəsini 
məhz ona tapşırırdı. Zərifə xanım xəstələrə hədsiz diqqət gös-
tərirdi, onlar da bunu anladıqlarından ona müdrik bir insan və 
qayğıkeş həkim kimi böyük hörmət bəsləyirdilər. Zərifə xanım 
bu sadəliyini və qayğıkeşliyini ömrünün axırına qədər qoruyub 
saxlamışdı...”. 
Akademik Zərifə Əliyeva Azərbaycanda Oftalmologiyanın 
inkişafında misilsiz xidmətləri olan elm xadimidir. O, bu sahəyə 
dair sanballı tədqiqat əsərləri bəxş etməklə yanaşı, həm də 
respublikanın klinikalarını zəruri tibbi avadanlıqlarla təmin edib, 
ölkədə oftalmoloqların fəaliyyəti üçün geniş imkanlar yaradıb. 
Elqızının misilsiz xidmətlərini unutmayan qədirbilən xalqımız 
akademik övladının xatirəsini daima əziz tutur, məzarı hər gün 
tər çiçəklərlə bəzənir. Böyük alimin ruhu şad olsun.  
 
  
                             ġəlalə Məhyəddin qızı 
 
 
 
 
 
 
 
 
 
ÜMNĠSƏ MUSABƏYLĠNĠN YETĠRMƏLƏRĠ 
 
...Ümnisə Musabəyli tələbələrini çox sevərmiş. İstedadlı 
uşaqlara özü yardımçı olur, onların təhsili ilə maraqlanır və əsl 
ziyalı kimi yetişməsindən ötrü hər cür köməklik göstərərmiş. Bu 
                                     25
xanımın dəstəyi ilə üzləşən həmin tələbələr müəllimlərini  xoş 
təəssüratlarla yada salırlar. O tələbələr ki, hazırda özləri kafedra 
müdirləridir, Azərbaycan elmini xarici aləmdə təmsil edir, tibbə, 
təbabətə yeniliklər gətirir, bir sözlə, Ümnisə Musabəylinin 
ideyalarını həyata keçirirlər.  
Hələ tibb institutunun birinci kursunda oxuyarkən, 17 yaşında 
adi bir təsadüf nəticəsində Ümnisə xanımla rastlaşan və onun 
maraqlı söhbətlərini, ali insani xüsusiyyətlərini həyatı boyu 
unuda bilməyən ATU-nun Epidemiologiya kafedrasının müdiri, 
tibb elmləri doktoru, professor, əməkdar elm xadimi, əməkdar 
müəllim İbadulla Ağayevin “Vətən təbabətinə adı qızıl hərflərlə 
həkk edilən insan” başlıqlı yazısında alimin sadə tələbəyə 
verdiyi böyük qiymətdən danışılır. Onun üçün savadlı tələbə hər 
şey demək idi, gələcəyin aynası, sabahın dahi şəxsiyyəti… 
Ümnisə Musabəyli dünya oftalmologiyasına şəxsiyyətlər 
bəxş edib... Professor Çingiz Cərullazadə yazır ki, “ Tibb 
institutunu bitirib, Almaniyada əsgərlikdə idim. Həkim işlə-
diyim hərbi hissədə, Ümnisə xanımın tələbəlik illərində dediyi 
sözlərlə bir əsgəri “göz”lərinin köməyi ilə  ölümün caynağından 
ala bildim. Bu mənim həyatını xilas elədiyim ilk “göz”, “ilk 
xəstə” idi. Həmin andaca düşündüm ki, mən Ümnisə xanımın 
dediyi kimi oftalmoloq olmalıyam. Məzuniyyət alaraq, Ümnisə 
xanımın görüşünə tələsdim, ona istəyimi bildirdim və xeyir-
duasını aldım... 
Bu gün həyatda qazandığım bütün uğurlara görə Ümnisə 
xanıma minnətdaram”.  
Bir ildə dörd dəfə beynəlxalq konfranslarda iştirak edən, 
Katarakta barədə 20-dən artıq,  beş dənə süni büllur və süni 
büllurun gözə qoyulması üçün dörd materialın, qlaukoma, 
buynuz qişanın köçürülməsi istiqamətində, süni qüzeyli qişa 
barəsində xeyli sayda ixtiraların müəllifi olan  Çingiz Cərulla-
zadə dünyanın tanıdığı və bəhrələdiyi, adını fəxrlə çəkdiyimiz 
Azərbaycan alimidir. Alim öz müəllimini  “Həyatıma düşən 
işıq” adlandırır və xatirəsini böyük ehtiramla anır... 
                                     26
Ümnisə Musabəylinin savadına güvəndiyi gənclərdən biri də 
Tamilla Ağayeva olub. “Ümnisə xanım nəinki həm böyük alim, 
həm də gözəl insan idi” adlı yazıda bu barədə daha ətraflı söhbət 
açılıb.  Müəllif yazır ki, “...hər şeydən əvvəl Ümnisə xanım 
gözəl insan idi. Dilindən çıxan hər sözün ağası idi və heç vaxt 
kiminsə qəlbinə toxunacaq bir kəlmə işlətməzdi. O nəinki 
mənim Tibb institutunda ən çox sevdiyim müəllimim, həm də 
həyat mübarizəsini öyrəndiyim əsl qəlb yoldaşım idi...”  
Tamilla Ağayevanın bədii duyumu və  poeziya dili ilə da-
nışması professorun xoşuna gələrmiş. O, zəruri olan bir möv-
zunu araşdırmağı tələbəsindən xahiş edir və bildirir ki, tibb 
elmində bu məsələnin öyrənilməsinə böyük ehtiyac var. Ümnisə 
xanımın verdiyi tapşırıq üzərində işləyən Tamilla Ağayeva 
bugünkü gündə də  həmin aktual problem üzərində elmi fəaliy-
yətini davam etdirir. Nəticədə Azərbaycan aliminin yeni kəşfi 
dünyanın təbabət tarixinə daha bir həmvətənimizin adını böyük 
hərflərlə yazır. 
Alimin yeniliyi nədədir? Haqqında yazılan məqalədən bəzi 
sətirlər: “...İndiyədək bütün xəstəliklərdə olduğu kimi, katarak-
tanın da inkişaf mexanizmi hüceyrə səviyyəsində tədqiq edilirdi. 
Büllur histokimyəvi, biokimyəvi, hüceyrə morfologiyasının 
dəyişiklikləri öyrənilirdi. Aparılan tədqiqatlar göstərirdi ki, 
katarakta zamanı büllur toxumalarında zülalların, qlükozanın, 
qlutationun, mikroelementlərin miqdarı azalır, metabolik 
proseslərdə iştirak edən fermentlərin aktivliyi zəifləyir. Ancaq 
nə üçün belə olur? Bu suala heç bir tədqiqatçı cavab axtarmayıb. 
Bu suala Tamilla xanım Ağayeva "Katarakta - put k istine" 
kitabında cavab verir. 
Doktor T.Ağayeva müəyyən edir ki, bu əlamətlərin meydana 
çıxmasına səbəb şəkər xəstəliyində toxumalarda müşahidə 
edilən oksigen çatmamazlığı - hipoksiyadır. Hipoksiyaya daha 
həssas olan damarsız buynuz qişasında təzə damarlar gözün 
digər qişalarına nisbətən daha erkən müşahidə olunur. Tamilla 
xanımın, buynuz qişasinda patoloji damarlanmaya qarşı təklif 
                                     27
etdiyi patogenetik müalicə tədbirləri gözün digər qişalarında 
təzə damarların əmələ gəlməsinin və korluqla nəticələnməsinin 
qarsısını alır. İlk dəfə Tamilla Ağayevanın müşahidə etdiyi bu 
simptoma Moskvada Ümumittifaq Patentləşdirmə və Ekspertiza 
Elmi-Tədqiqat İnstitutu tərəfindən “Gözün diabetik 
dəyişikliklərinin ağırlıq dərəcəsinin göstəricisi simptomu” adlı 
müəlliflik şəhadətnaməsi verilir...”. 
Dəyərli oxucular, Tamilla Ağayeva ilə görüşümüzdən bir 
neçə gün sonra mətbuatda bu xəbəri oxudum: “Akademik Zərifə 
Əliyeva adına Milli Oftalmologiya Mərkəzinin aparıcı elmi 
işçisi, tibb elmləri namizədi Tamilla Ağayevanın yazdığı 
"Katarakta - put k istine" monoqrafiyası Dövlət Mükafatına 
təqdim edilib”. Bu sevindirici  hadisə bir daha Ümnisə Musa-
bəylinin uzaqgörənliyindən xəbər verir. Onun tələbəsinə həvalə 
etdyi problem ətraflı öyrənildiyi və təbabət üçün əhəmiyyətli 
olduğu üçün Tamilla Ağayevanın elmi nailiyyəti dövlətin ali 
mükafatına layiq görülür. Tamilla xanım həm də bədii duyumu 
ilə diqqət çəkən poetik misralar müəllifidir.   Mətbuatda 
“Tamilla Şəfəq” imzası ilə tanınan şairə gözəl şeiriyyatı ilə 
seçilir və bu kitabda müəlliminə ithaf elədiyi bir neçə şeiri də 
yer alıb... 
Kitabda Ümnisə xanım haqqında Professor Zəhra Quli-
yevanın da bir neçə xatirəsi verilib. Hər dəfə Ümnisə xanımı 
dərin məhəbbətlə xatırlayan alimin özünün də Azərbaycan 
oftalmologiyasında xidmətləri misilsizdir. Ancaq o, bunun 
özülünün müəllimi tərəfindən qoyulduğunu, Ümnisə xanımın 
sayəsində oftalmologiya elminə gəldiyini, onun zəngin intellek-
tindən bəhrələndiyini və bu elm dühasından örnək aldığını dilə 
gətirir.  
Təcrübəli pedaqoq, istedadlı alim, bilikli həkim, mahir of-
talmoloq-cərrah Zəhra Quliyeva Ümnisə Musabəylidən sonra 
uzun müddət oftalmologiya kafedrasına rəhbərlik edib. Sevimli 
müəllimi Azərbaycan Elmlər Akademiyasının müxbir üzvü 
Ümnisə xanım Musabəylinin ənənələrinə sadiq qalaraq həkim və 
                                     28
elmi-pedaqoji kadrların yüksək səviyyədə hazırlanması 
sahəsində əzmlə çalışıb. Dörd namizədlik dissertasiyasının elmi 
rəhbəri, 4 monoqrafiyanın, 160-dan artıq elmi məqalənin, "Göz 
xəstəlikləri" kitabının, 4 dərs vəsaitinin, 1 ixtira və 4 
səmərələşdirici təklifin müəllifidir. 
“Müəllimlər müəllimi, alimlər alimi, Milli Akademiyanın 
müxbir üzvü, tibb elmləri doktoru, professor Ümnisə xanım 
Musabəylinin xatirəsinə həsr edilmiş bir neçə kəlmə söz və 
fikirlərim” və “Oftalmologiyanın mayakı Ümnisə xanım” adlı 
xatirələri  ayrı-ayrı illərdə yazılıb. Hər iki yazını oxucuların 
ixtiyarına verməyimizin səbəbi də odur ki, bu qeydlərdə əslində 
bir-birini təkrarlayacaq sözlər yoxdur. Zəhra xanımın sözləri ilə 
desək, Ümnisə xanım uca bir zirvədir və bu yüksəkliyə baxanda 
onun daha əlçatmaz olduğunu dərk edirsən...  
Alimin yetirmələrindən olan professor Nazim Əfəndiyev 
(1926, 7 iyun - 1998, 5 yanvar) Azərbaycanın tibb tarixinə izi 
düşən simalardan biridir.  Oftalmoloq alim on minlərcə əmə-
liyyat aparmış, mikrocərrahi əməliyyatların yeni üsullarını iş-
ləyib hazırlamışdır. 150-yə yaxın elmi əsərin, o cümlədən 3 
monoqrafiya, 3 ixtira, 20-dən artıq metodik tövsiyə, bir sıra 
səmərələşdirici təkliflərin müəllifidir. Onun işləri yaxın xaricdə 
aparıcı oftalmoloji müəssisələrdə tətbiq edilirdi. Daha çox isə, 
respublikada gözün mikrocərrahiyyə üsullarını ilk tətbiq edən 
yüksək oftalmoloq-cərrah kimi tanınırdı. Nazim Əfəndiyev də 
öz sevimli müəllimi Ümnisə Musabəyli ilə birlikdə traxoma ilə 
mübarizə aparan alimlərdən biri idi. Mil, Muğan, Şirvan 
düzlərində, Abşeron torpağında bu xəstəliyin kökünü kəsənlər 
sırasında adı çəkilir... 
Ümnisə xanımın tələbəsi olmuş Azərbaycan Tibb Univer-
sitetinin Oftalmologiya kafedrasının rəhbəri, professor Paşa 
Qəlbinur da bu fikri təsdiqləyir ki, “Təkrarsızdır Ümnisə xa-
nım.”  Müəllimi haqqında deyir:  “...Ali məktəbdə oxuduğum 
illərdə dünya şöhrətli alim, göz həkimi Ümnisə xanım Mu-
sabəyli mənim xeyirxahım, elmdə yeganə ümidgahım oldu. 
                                     29
Onun şəxsiyyəti ilə sənəti ilahi bir vəhdətdə idi, bir-birindən 
ayrılmazdı. O, Azərbaycan oftalmologiyasının özü demək idi. 
Gözdə ilk cərrahiyyə əməliyyatını məhz Ümnisə xanımın 
məsləhəti ilə V kursda oxuyanda apardım. İndiyə kimi də o günü 
yaddan çıxara bilmirəm. Tələbə idim. Göz xəstəlikləri kafedrası 
ilə mütəmadi əlaqə saxlayırdım. İlk kursdan Ümnisə xanım 
Musabəylinin əməliyyatlarına gedib baxırdım. Bir dəfə çox 
yüngül bir əməliyyat vardı - qanadvari pərdənin kəsilməsi. Dedi 
ki, əlini yu, əməliyyatı apar. Dosent Vasilyeva vardı, tapşırdı ki, 
mənə assistentlik eləsin. Mənimçün olduqca gözlənilməz oldu. 
Uğurlu əməliyyatdan sonra sanki çəkisizliyə düşdüm: demək 
olar ki, bir neçə gün göylərdə uçdum. 
- Müəllimlərinizi necə sıralayardınız ?- deyə soruşanda, 
böyük iftixar hissilə, "Oftalmologiya kafedrası"na rəhbərlik 
etmiş, tibb elmləri doktoru,  professor, AMEA-nın müxbir üzvü, 
Azərbaycan oftalmoloqlarının hamısının böyük müəllimi - 
mərhum Ümnisə xanım Musabəylinin, onun iki layiqli tələbəsi 
olmuş akademik Zərifə xanım Əliyevanın, tibb elmləri doktoru, 
professor Zəhra xanım Quliyevanın, həmçinin Moskvadakı 
müəllimim akademik M.M.Krasnovun adlarını qürurla 
çəkirəm”... 
 ...1969-cu ildə “Azərbaycanfilm” kinostudiyası “Ümnisə 
xanım” adlı sənədli qısametrajlı bioqrafik film çəkib. Vladimir 
Sinitsinin ssenarisi əsasında çəkilən filmin rejissoru Zeynəb 
Kazımova, operatoru Əlibala Ələkbərovdur. Filmdə qısa da olsa, 
Ümnisə xanımın bütün yaradıcılıq sahələrinə toxunulub. Onun 
gözəl insan, istedadlı həkim, təcrübəli cərrah, alim və ictimai 
xadim kimi fəaliyyəti işıqlandırılıb.  Hadisələr çalışdığı Mərkəzi 
Göz Klinikasında lentə alınıb. Kadrlarda həkimin xəstələrlə 
tanışlığı, cərrahiyyə əməliyyatı aparması, həkimlərlə söhbəti 
lentə aydın alınıb. Bu epizodlarla bərabər onun haqqında ictimai 
xadim kimi də söhbət gedir. Filmdən bəlli olur ki, o bir çox 
ölkələrdə olmuş, beynəlxalq konfranslarda, simpoziumlarda iştirak 
etmişdir. Ümnisə xanım kimi dəyərli bir simanın gələcək 
                                     30
nəsillərə tanıdılması üçün bu film müasir dövrdə əvəzsiz sənəd 
tapıntısıdır. 
Ümnisə xanım Qəbələnin qədim nəsillərindən olan  Musabə-
yovların ziyalı nümayəndələrindən biridir. Bu nəslin yüzlərlə 
tanınmış siması tək Azərbaycanda deyil, dünyanın müxtəlif 
yerlərində ad-san qazanıblar.  
Süleyman bəyin ailəsində dünyaya göz açan Ümnisə, Yusif, 
Əfruz dünya şöhrətli Azərbaycan alimləridir. Kimya elmlər 
doktoru, professor, Paris Beynəlxalq Elm tarixi və Fəlsəfə 
Akademiyasının müxbir üzvü Yusif Süleymanbəy oğlu Musa-
bəyovun adı da ASE–na düşüb. Ölkəmizdən kənarda Yaroslavl 
şəhərinin mərkəzində Yusif Musabəyovun heykəlinin ucalması, 
kimyaçı alimin xatirəsinin əziz tutulması bu diyarda onun 
şöhrətindən xəbər verir.  Hazırda Qəbələ rayon Tarix-
Diyarşünaslıq muzeyində Musabəyovlar nəsli haqqında qiymətli 
materiallar var. Muzeyin direktoru, əməkdar mədəniyyət işçisi 
Xalis Məmmədov bu barədə zəngin faktlar toplayaraq xeyli 
sayda sənəd əldə edib. Kitabdakı bir neçə şəkil bu muzeydən,  
Xalis müəllimdən əldə edilib.... 
Ümnisə Musabəylinin 110 illiyi münasibəti ilə yazılan bu 
kitabda alimin elmi fəaliyyəti ilə yanaşı, onun ictimai xadim 
kimi fəaliyyətinə də nəzər salınır. Kitabda alimin zəkasından 
nurlanan, onun tələbi və təkidi ilə oftalmologiyaya qədəm qoyan 
və sonradan Ümnisə xanımın ideyalarını doğruldaraq, özlərini 
elm aləmində təsdiqləyən yetirmələri  müəllimləri ilə bağlı ən 
kövrək xatirələrini bölüşürlər.  
Bu insanlar aradan uzun illər keçməsinə baxmayaraq Ümnisə 
xanımı dünən kimi xatırlayır, ən kiçik nüansı belə, olduğu kimi 
hafizələrində saxlayırlar. Professor Rafiq Əsgərov danışır ki, 
Ümnisə xanım unudulan müəllimə deyil, o kimə dərs deyibsə 
hamının yaddaşına əbədi yazılıb.  “Yaddaşlara əbədi yazılan 
insan” adlı yazıda ATU-nun “İnsan anatomiyası” kafedrasının 
professoru, tibb elmləri doktoru, əməkdar elm xadimi  Rafiq 
Əsgərovun kövrək düşüncələri öz əksini tapıb... 
                                     31
Dəyərli oxucular, Ümnisə xanım haqqında topladığım ma-
teriallar kifayət edərdi ki, bu faktlara əsaslanaraq müəllif kimi 
alimin fəaliyyəti ilə bağlı bəzi mülahizələr söyləyim. Ancaq 
qərara gəldim ki, onu yaxından görən, alimlə ünsiyyətdə olan 
insanların, onun tələbələrinin söhbətlərini olduğu kimi, 
nöqtəsinə, vergülünə toxunmadan, necə varsa, eləcə oxuculara 
təqdim edim. Düşündüm ki, dinlədiyim bu ziyalıların 
söhbətlərini öz dillərindən eşitmək daha inandırıcı olar və 
onların hər birinin həqəqətdə, reallıqda tanıdığı Ümnisə 
Musabəylinin şəxsiyyəti oxuculara, gənc nəsilə daha gözəl 
tanıdıla bilər.  
Bu kitabın araya-ərsəyə gəlməsində müəllifə yardımçı olan 
bütün insanlara, kitabın çapını təmənnasız boynuna götürən 
«Nasir» nəĢriyyatının direktoru Famil Kərimova, şəxsi arxi-
vindən aldığımız bir  neçə fotoya və soykökü ilə bağlı yazıya 
görə tarixçi alim Ədalət Tahirzadəyə, Qəbələ Tarix və Diyar-
şünaslıq muzeyinin direktoru, əməkdar mədəniyyət işçisi Xalis 
Məmmədova, Qəbələ rayon icra hakimiyyətinin məsul işçisi 
Zahir Kərimova, “Ümnisə Musabəylinin şəxsi fondu” ilə bizi 
yaxından tanış  edən Respublika Dövlət Elm və Texnika 
Sənədləri arxivinin direktoru Şahsuvar Haşımova, eyni 
zamanda, Ümnisə xanımla bağlı həmsöhbət olduğum dəyərli 
ziyalıların hamısına bir daha təşəkkürümü bildirirəm. Ümnisə 
xanım haqqında danışan bu insanların hamısının bircə qayəsi 
budur ki, alimi gənc nəsilə tanıda bilək, Azərbaycan aliminin 
doğum gününü, yubileyini xatırlatmaqla, elm tariximizin bu 
əfsənəsini sabahkı nəsillərə tanıdaq…  
Ümnisə xanım sənətini özündən də çox sevirdi. Bi fikirlər 
kitabdakı əksər yazılarda qeyd olunub. Çünki o özünü cərra-
hiyyə stolundan ayrı təsəvvür edə bilmirdi, qaranlıq aləmin 
nurlandırması missiyasını üzərinə götürən cərrah alim bu amalla 
yaşayır, yaradırdı. Günlərin bir günü fikirləşəndə ki, daha 
əməliyyat otağına girə bilməyəcək, kiminsə gözünə işıq 
                                     32
verməyəcək, onun özünün gözlərində işıqlı aləm qaranlığa 
büründü. Demək həyatının sonu imiş...Allah rəhmət eləsin. 
Alimin ölümü təkcə tibb aləmində deyil, bütün el-obada ağır 
faciə sayıldı. Hamı Ümnisə xanımın itkisinə təəssüflənir, 
qüdrətli bir elm xadiminin yoxluğuna sarsılırdı.  Həkim en-
dokrinoloq Lalə Səlimxanova danışır ki, “1974-cü ildə birinci 
kursda oxuyurdum. Mühazirə vaxtı institun rəhbəri və dekan 
içəri girdi və göz yaşları içərisində bizə elan etdi: “Bu gün tibb 
elminə ağır faciə üz verib, dünya şöhrətli Ümnisə Musabəyli 
vəfat edib”. Həmin günü, alimlərin göz yaşlarını ömrüm boyu 
unuda bilmirəm. Professor Dəmir Hacıyevin hönkürtüsü  indi də 
qulağımdadır. Onu tanıyanların hamısı ağlayırdı, bütün institut 
Ümnisə xanıma yas saxlayır, auditoriyaların hər birində Ümnisə 
xanımın şəxsiyyətindən söz açılırdı... Böyük alimin ruhu şad 
olsun. Sağlığında əbədiləşən, ürəklərdə heykəlləşən Ümnisə 
xanımın əziz xatirəsi qarşısında bir daha baş əyirəm”.... 
 
                                                    ġəlalə Məhyəddin qızı 
 
 
 
 
 
ÜMNĠSƏ XANIM MUSABƏYOVA 
- QƏBƏLƏ SULTANLIĞININ YADĠGARI 
 
Ümnisə xanımım ulu babaları yüzillər boyunca Qəbələnin ən 
adlı-sanlı sülalələrindən – sultanlardan olub və təəssüf ki, qanlı 
kommunist itticası illərində bu nəslin bütün davamçıları öz 
zədagan köklərini danmağa, bu haqda susmağa məcbur ediliblər, 
çünki hakimiyyəti qanla ələ keçirmiş tərbiyəsiz, nadan və 
savadsız muzdur və dilənçi balaları yüksək mədəniyyətli kübar 
insanları özlərinin allahsız və qaniçən “proletariat diktaturası”na 
ən böyük qorxu sayaraq onları kütləvi şəkildə məhv edirdilər. 
                                     33
Bu zadəganların tarixi yazılmış əsərlər, soykötükləri yandırıldı, 
cırıldı, onlara məxsus bütün madd-mədəniyyət izləri aradan 
götürüldü, sonucda, o şəxslərin indiki nəsilləri əsl tarixi 
gerçəkliyi bütünlüklə unutdu. Ancaq nə yaxşı ki, Ulu Tanrı 
allahsız kommunistlərin Tarixi yerli-dibli məhv etməsinə imkan 
vermədi-bir çox dəyərli sənədlər indiyədək qorunub 
saxlanmaqdadır. Məncə, bu yazıda ortaya qoyulan faktların 
əksəriyyəti nəinki ümumən Azərbaycan oxucusuna və özəlliklə  
Qəbələnin adlı-sanlı ziyalılarına, hətta Ümnisə xanımın ən yaxın 
qohumlarına belə ilk dəfə bəlli olacaq. 
Ondan başlayaq ki, Azərbaycan ədəbiyyatı və elminin üç 
korifeyi-Hacı ismayıl Qutqaşınlı (1809-1861), İbrahim bəy 
Musabəyov (1880-1942) və Ümnisə xanım Musabəyova (1902-
1974) eyni nəsildən çıxıb və bu nəslin bizə bəlli ilk böyüyü Hacı 
Şəfi sultandır. Faktların şərhinə keçməzdən  öncə bildirim ki, 
Hacı Şəfi sultan sonrakı Qəbələ sultanlığının patriarxıdır. 
Qəbələ rayonunun Həmzəli kəndindəki qədim Şıx bab 
pirindən 1978-ci ildə tapdığım Hacı İsmayıl bəy Qutqaşınlı 
“Səfərnamə”sinin əlyazmasında görkəmli bu şəxs haqqında belə 
yazır: “Bu torpaqları mühafixət etməyə (qorumağa. –Ə.T.) nə 
qədər qanlar babamız töküb və özümüz nə qədər zəhmət 
çəkmişik abadan etməyə. Bu saatda nəzərə Dəvəbatan 
sərkərdəsinin müqabilində şikəst olub (qarşısında məğlub olub. 
Ə.T.), tərki-vətən edib, əlhal (indi. –Ə. T.) nəslinin Ərəbistan və 
Şam məmləkətində vətən qərar tutmağı xatirimə gəldi”. 
Xatırladım ki, Səfəvilərin adından imperiyanı idarə edən 
naibüssəltənə Nadir xan (sanrakı Nadir şah) Osmanlılara arxayın 
olaraq ona itaətdən boyun qaçırmış Qəbələ ağası Surxay xana 
(eləcə də Dağıstan xanlarına) “qulaqburması” verməkçün 
Təhmasib xan Cəlayirin başçılığı altında quzeyə 12 minlik 
qoşun yollamışdı. Həmin qoşun 1734-cü ilin 3 oktyabrında 
Qəbələ ilə Şamaxı arasında bir tərəfi dağa, o biri tərəfi meşəyə 
bitişik “Dəvəbatan” adlı yerdə Surxay xanın 20 minlik ordusunu 
darmadağın etdi (bu hadisədən  A.A. Bakıxanovun “Gülüstani-
                                     34
İrəm”ində geniş danışılıb). Bu vuruşmada Surxay xanın 
qoşununda döyüşən Hacı Şəfi sultan yurdundan didərgin düşdü 
və ailəsini də götürərək Ərəbistana (indiki Suriyaya ) köçdü.  
Sonrakı 25 ildə nələrin baş verdiyi haqqında sənədlər sussa 
da, 1759-da tarix səhnəsində yenə həmin Hacı Şəfi sultanın nəsli 
ilə-onun oğlu olan Qəbələ ağası Kəlbəli sultanla qarşılaşırıq.  
Bir tarixi qaynaq yazır ki, urmiyalı sərdar Fətəli xan Əfşar 
“Şuşa qalası üstünə gəlib Qarabağ xanı Pənah xanı özünə tabe 
etməyə məşğul bulunduğu zaman (1759-da.- Ə.T.)...Şəki xanı 
Hüseyn xan, qutqaşınlı Kəlbəli sultan və sair Şəki böyükləri ilə 
hədiyyələr götürüb Fətəli xanın hüzuruna gələrək əczi-izhar edib 
mərhəmət və kömək dilədilər. Bu vasitə ilə Fətəli xan Şəki 
xanlığına Hüseyn xanı qoydu”.  
Qəbələ ağası Kəlbəli sultan (Məhəmməd) Hüseyn xan Müş-
taqla çox yaxındı. Ancaq Şəki xanı gələcək qatili- əmisi Hacı 
Əbdülqadirlə düşmən olduqdan və Kəlbəli sultan da onun 
əmisinə tərəfdar çıxdıqdan sonra bu yaxınlıq yağılığa çevrildi, 
xanın qəzəbinə tuş gələn Kəlbəli sultan dustaq edilərək, 1779-da 
öldürüldü. Ancaq hakimiyyətdə yenə onun övladları qaldı. 
Kəlbəli sultanın varisləri haqqında ən inanmalı qaynaq 
“Kəlbəli Sultanovlar”ın Azərbaycan Mərkəzi Tarix  Arxivində 
saxlanılan soykötüyü-nəsil şəcərəsidir; həmin soykötüyü “Nuxa 
qəzası Qutqaşın kəndinin” sakinləri Mehdi bəy və Alı bəy 
Sultanovların nəsillərinin bəylərdən sayılması haqqında 10 iyun 
və 2 iyul 1874-də verdikləri ərizəyə əsasən tərtib edilib. 
 Adı çəkilən soykötüyündən Kəlbəli sultanın dörd oğlunun: 
Əhməd sultan, Məhəmməd sultan, Nəsrullah sultan və (Hacı) 
Şəfi sultanın adları çəkilir və onların nəsilləri incəliklə sadalanır. 
(Qutqaşınlının qohumu Zabitə Mustafayeva bu sənətdə adı 
keçməyən İbrahim sultanın da Kəlbəli sultanın oğlu olduğunu 
mənə bildirmiş və demişdi ki, onun nəsli indi Türkiyədədi, 
ancaq bu fikri təsdiqləyəcək heç bir qaynaqla üzləşməmişəm). 
 Əhməd sultanın nəsli Kəlbəli sultan övladları içərisində ən 
qol-budaqlısıdır. 
                                     35
Ümnisə xanım Musabəyova da məhz bu nəsildən olduğuna 
görə onun üzərində ayrıca dayanıram. 
Sözü gedən soykötüyündə Əhməd sultanın dörd oğlunun 
olduğu göstərilib, poriçik Hacı Bala bəy, praporşik Hacı Musa 
bəy, Əzim bəy, Hacı Ağarazi bəy (1824-?).Burada onların 
övladları da sadalanır: 
1) Hacı Bala bəyin övladları: Qutqaşın naibi praporşik Hacı 
İbrahim bəy (1814-?), Hacı Nuh bəy, Hacı Qədir bəy, Əhməd 
bəy; 
2) Hacı Musa bəyin övladları: Züleyxa xanım(1834-?), 
Zöhrəncə xanım (1837-?), Mehdi bəy (1837-?), Xacə xanım 
(1849-?), Yusif bəy (ölüb) 
3) Əzim bəyin övladları: Şirin bəy (1846-?), Məhəmməd 
bəy (1854-?): 
4) Hacı Ağarazi bəyin övladları: Ağasi bəy (ölüb), Abdulla 
bəy (1854-?), Ümnisə xanım(1862-?). 
 Beləliklə, bu gün əlimdə olan bütün yazılı və şifahi tutarqa-
lara söykənərək bildirirəm ki, Ümnisə xanım Musabəyova 
Əhməd xanın kötükcəsidir - o, sultanın oğlu Hacı Musa bəyin 
oğlu, Sarya xanımla ailə qurmuş Mehdi bəyin (1837-?) oğlu 
Süleyman bəyin qızıdır.(Süleyman bəy Ümnisə xanımdan başqa 
Yusif, Fatma, Əfruz və Şamilin də atasıdır). 
Yuxarıda dedim ki, görkəmli yazıçımız ilk Azərbaycan 
kinofilminə adı verilmiş “Neft və milyonlar səltənətində” kimi 
möhtəşəm bir əsərin müəllifi İbrahim bəy Musabəyov (1880-
1942) da Əhməd Sultanın soyundandır. O, Ümnisə xanımın 
babası Mehdi bəyin (1837-?) oğlu, başqa sözlə, professorun 
dostdoğma əmisidir. İbrahim bəyin üç övladı olub: Mehdi bəy 
(uşaqkən ölüb), Sarya xanım (?-1924), Zemfira xanım 
(20.05.1912-də doğulub, bir neçə il bundan qabaq Astaranın 
Ərçivan kəndində dünyasını dəyişib). 
İndiyədək verdiyim bilgidən aydınlaşır ki, Hacı Şəfi sultan və 
Kəlbəli sultan həm hacı İsmayıl bəy Qutqaşınlının, həm də 
İbrahim bəy və Ümnisə xanım Musabəyovların ortaq ulu baba-
                                     36
larıdır. Onların kökü yalnız Kəlbəli sultandan sonra ayrılır. 
Beləki Kəlbəli sultanın bir oğlu Hacı Nəsrullah sultan 
H.İ.B.Qutqaşınlının atası, o biri oğlu - Əhməd sultansa Mu-
sabəyovların ulu babasıdır. 
Yeri gəlmişkən, 1874 tarixli soykötüyündə Nəsrullah sultanın 
oğullarından yalnız poruçik Hacı Ağa bəy Qutqaşınlıyla, Hacı 
İsmayıl bəy Qutqaşınlının adları çəkilib. Ancaq mən Nəsrulla 
sultanın Hüseyn bəy Qutqaşınlı və Hacı Yəhya əfəndi Qutqaşınlı 
adlı oğullarının olduğunu da müəyyənləşdirmişəm.Hüseyn bəyin 
(?-1861/62) məzarı Hacı İsmayıl bəyin Qəbələdəki qəbrinin 
yaxınlığındadır və onun indi yox edilmiş başdaşını 1981-də 
şəxsən özüm oxumuş və estampını da çıxarmışam (indi də 
məndədir). Hacı Yəhya əfəndiyə gəlincə, onun fəlsəfi-əxlaqi 
mövzudakı “Hüsni-xülq” adlı türkcə əlyazmasını (1844) taparaq 
mətbuatda dərc etdirmişəm. Hacı Yəhya əfəndi dünyasını 
dəyişəndən sonra həmin əsərin üzünü köçürmüş şagirdləri onu 
“islamın şeyxlər şeyxi”, “bilicilərin və görkəmli adamların 
xaqanı”, “müctəhidlərin varisi”, “millətin və dinin alovu”, 
“həzrət” adlandırıb, bu isə alimin öz dövründə çox nüfuzlu 
adamlardan biri olduğuna sübutdur. 
Böyük Salman Mümtazın (1884-1941) araşdırmalarında Hacı 
İsmayıl bəyin Hacı Abdulla bəy adlı qardaşının da olduğu və 
onun  öncə İstanbula, sonra Məkkəyə köçdüyü, orada uzun 
müddət yaşayaraq vəfat etdiyi bildirilir. 
Beləliklə, buradək deyilənlərə belə yekun vurmaq olar: gör-
kəmli alim Ümnisə xanım Musabəyova da öz yaxın qohumları 
Hacı İsmayıl bəy Qutqaşınlı və İbrahim bəy Musabəyov kimi 
çox qədim bir zadəgan nəslindən çıxıb və həmin nəsil Qəbələ 
torpağında ən azından üç yüz ildir yaşamaqdadır. 
 
Filoloq-mətnĢünas, tarixçi, publisist, filologiya üzrə fəlsəfə 
doktoru, professor Ədalət Tahirzadə 
 
 
                                     37
 
 
 
 
 
 
 
 
 
 
 
 
 
 
MUSABƏYOVLAR HAQQINDA BIR NEÇƏ KƏLMƏ, 
YAXUD ƏZIZ XALAM ÜMNISƏ MUSABƏYLI  ILƏ 
BAĞLI XATIRƏLƏRIM 
 
Mən adlı-sanlı bir soyun, məşhur Musabəyovlar nəslinin 
nümayəndəsiyəm. Babam Süleyman bəy hüquqşünas idi. Sənəti 
ilə bağlı bir neçə yerdə yaşayıb. O, Qərbi Azərbaycanda ciddi 
cinayət işləri üzrə müstəntiq işləyərkən, xalam Ümnisə xanım 
dünyaya gəlib. Anam Əfruz xanım isə Ağdaşda doğulub. Ancaq 
harada işləsə də, babama öz doğma ata ocağı daha əziz idi... 
Süleyman bəyin səkkiz övladı olub. Musabəyovlar ailəsində 
xüsusi nizam-intizam hökm sürürdü. Babamın əlində həmişə 
qamçı olardı. Atdan düşən kimi sürahının dirəyindən asırdı. Adi 
yemək mədəniyyəti, süfrə arxasında oturuşu-duruşu ilə seçilirdi. 
Tünd xasiyyətli insan olduğundan onun üçün açılan süfrədə 
çəngəli, biçağı öz yerində olmalı, hər şey nizamla düzülməli idi. 
Kimsənin cürəti tapılmazdı ki, sözünün üstünə söz qoya. 
Süleyman bəyin Qutqaşında (indiki Qəbələ)  varlı mülkü olub. 
İnqilab gələndə o bütün varidatını satıb. O zaman deyirmişlər ki, 
Süleyman bəyin başına hava gəlib, varını-yoxunu dağıdır. 
                                     38
Babam isə sonralar bizə deyirdi ki, əgər mən satmasaydım, gəlib 
əlimdən alacaqdılar. Sovet dövründə isə vəkilliklə məşğul olub. 
 Nənəm Məryəm xanım isə əsl xanım-xatın, uşaqlarına gözəl 
ana və mehriban ömür-gün yoldaşı idi. Bir vaxtlar Qori 
şəhərində işləyən babam Süleymanın ağlını başından alan 
Məryəm xanım ömrünün sonuna kimi əhdinə vəfalı, sevgisinə 
sadiqlik nümayiş etdirdi. 
O, övladlarının ziyalı yetişməsi üçün öz üzərinə düşən bütün 
vəzifələri yerinə yetirib. Məsələn, nənəm Cənubi Qafqazın 
canişini Vorontsov-Daşkova məktub yazıb, xahiş eləyir ki, 
qızlarının təhsil alması üçün himayədarlıq etsinlər. Məktuba 
müsbət cavab verilir. Vəsilə, Fatma və Ümnisə Musabəyovalar  
H.Z.Tağıyevin tikdirdiyi məktəbdə, Qızlar seminariyasında 
təhsil alırlar...  
Böyük xalam Vəsilə xanımın əri Yaqub bəy Axmetyev sovet-
lərə qarşı Zaqatalada üsyan etmiş üsyançıların qərargah müdiri 
idi. Onları məğlub etdilər,  üsyanda iştirak edənləri isə 
cəzalandırmağa başladılar.  
Həmin vaxt onların 2 yaşında Orxan adlı bir oğlanları var idi. 
Bir gün xəbər verirlər ki, Vəsilə xanımın axtarışda olan əri gecə 
evində olub. Xəbəri eşidən kimi gəlib xalamı aparırlar.  Mənim 
nənəm Məryəm xanım bu işə baxan erməni komissarı Atayanın 
yanına gedir, ondan xahiş eləyir ki, qızının cavan yaşını, 
(Vəsilənin 21 yaşı var idi)  ikiyaşlı körpə övladının olmasını 
nəzərə alsınlar. Həmin Atayan nənəmə deyur ki, “ xala, sən get, 
axşam qızın evə qayıdacaq”. Məryəm nənə evə qayıdır və axşam 
isə ailəyə qızın ölüm xəbəri verilir. Nargin adasında Vəsilə 
xanım güllələnir və çox ehtimal ki, dənizə atılır. Nə məzarı 
bəllidir, nə də əlavə məlumat yoxdur. Hər iki talesizin qara bəxti 
Orxandan da yan keçmir. 1942-ci ildə orduda xidmət edərkən, 
hospitalda vəfat edir... 
(Yazıçı, jurnalist Şəmistan Nəzirli yazır: Kapitan Yaqub bəy 
Sadıq bəy oğlu Axmetyev - milliyyətcə tatardır. 1894-cü ildə 
Tiflisdə anadan olub. 1914-cü ilin sentyabrında Tiflisdəki kadet 
                                     39
korpusunu bitirmişdir. 1917-ci ilə kimi Türkiyənin Ərzincan 
şəhərində yerləşən 39-cu diviziyanın Quba alayında xidmət 
etmişdir. 1918-ci ildə Azərbaycan Milli Ordusuna könüllü daxil 
olmuşdur. Bir il sonra Zaqatalaya komendant təyin edilmişdir. 
1920-ci il iyulun 9-da Şəki və Zaqatalada bolşeviklərlə qarşı 
başlanan üsyanın başçılarından biri idi. Zaqatala qalasını tutan 
üsyançılar kapitan Yaqub bəyin başçılığı ilə on beş gün 
bolşeviklərə qarşı vuruşur. İyunun 20-də komendant - kapitan 
Yaqub bəy Axmetyev yaralanıb ələ keçmiş və bolşeviklər 
tərəfindən edama məhkum edilmişdir. Az müddət Zaqatala 
qalasında saxlanan mərd kapitan Yaqub bəy ağır yaralı halda 
kameranın divarına yazmışdır: “Mən kapitan Axmetyev ölüm 
hökmü altında yatıram. Heç bir cinayət eləməmişəm. Vətənim 
Azərbaycanın azadlığı uğrunda bolşeviklərə qarşı vuruşdum. 
Müsavat zabiti olduğuma görə güllələnməyə məhkum 
olmuşam”. Həyat yoldaşı Vəsilə xanım Musabəyova Bakı rus-
müsəlman qız məktəbində müəllimə idi. Bolşeviklər Yaqub 
bəyə edam olunması haqqında qərar oxuyanda, “Qorxma, mətin 
ol, nahaq axıdılan qanın intiqamını unutmarıq.” - deyə 
hayqırdığı üçün Vəsilə xanımı Cənub cəbhəsi tribunalının sədri 
cəllad Georgi Atarbekov (Atarbekyan) özü güllələmişdir. 
Qadına əl qaldıran nadan Atarbekyan sonralar da “fəxrlə” 
deyirmiş ki, Vəsilə xanım Musabəyovanı və əri Yaqub bəy 
Axmetyevi özüm güllələdim...Müəllif Ş. Məhyəddin qızı ). 
Süleyman bəyin oğlu Əmirin də taleyi gətirməyib. Lenin-
qradda ali təhsil alıb, elə orada da işləyirdi. 1942-ci ildə,  mü-
haribə dövründə maliyyə işləri üzrə komissar idi. Diviziyaların 
birində yoxlamada olarkən, orda mərmi partlayır, o da hadisə 
yerində ölüb. Həmin yerdə də dəfn olunur.  
Xalam Fatma xanımın birinci ixtisası mühasib idi. 44 yaşında 
birdən-birə həkimlik sevdasına düşür. O zaman Ümnisə xanım 
əlaqədar orqanlara məktubla müraciət etdi və onun məktubuna 
müsbət cavab gəldi. Fatma xanımı Tibb institutuna qəbul etdilər. 
Tibb institutunu bitirdi və Ümnisə xanımın təkidlərinə 
                                     40
baxmayaraq şəhərdən kənarda, kənddə çalışmaq istədiyini 
söylədi. Taleyini Kürdəxanı kəndinə  bağladı. Əri Hacıbala 
Abbasov da həkim idi. Repressiya illərində onu və Ümnisə 
xanımın həyat yoldaşı İbrahim müəllimi  qara siyahıya saldılar. 
Ancaq İbrahim müəllimdən fərqli olaraq, onu tez buraxdılar. 39-
cu ildə vəfat etdi. İbrahim müəllimlə yaxın dost idilər. Onun 
ölüm xəbərini də İbrahim müəllimdən gizlətdik, ancaq 1944-cü 
ildə ölümünü eşitdi və çox sarsıntı keçirtdi... 
Ailədə Fatma xanımdan sonra Ümnisə xanım idi.... 
Dayım Yusif də məşhur alim idi. Görkəmli kimyaçı, böyük 
alim Yusif Musabəyov Pedoqoji institutu bitirmişdi. Bir müddət 
Gəncədə işləyib, Kənd Təsərrüfatı institutunda dərs deyib. O 
ixtiraçı alim idi. Müharibə vaxtı onun elmi tapıntılarından 
istifadə edilib. Məsələn, quru spirti icad etmişdi. Cəbhədə 
yeməklərin qızdırılmasında və digər əhəmiyyətli işlərdə istifadə 
edilirdi.  
O, Azərbaycandan kənarda yaşadı. Millətsevər insan idi, 
ölkədən gedəndə də ağlaya-ağlaya yola düşdü. Biz onu qatarla 
yola saldıq. Əvvəllər Saratovda işlədi, sonra Moskvada 
namizədlik və doktorluq dissertasiyalarını müdafiə etdi. Onu 
Yaroslavl universitetinə dəvət etdilər. Həmin universitetdə ka-
fedra müdiri oldu. Son illər isə kimya tarixi ilə məşğul olmağa 
başlamışdı. Bu mövzuda bir neçə ciddi əsərləri çap olundu. Bəzi 
fransız alimləri haqqında kitablar yazdı. YUNESKO-nun müxbir 
üzvü seçilmişdi. 1966-cı ildə Parisdəki Beynəlxalq Elmi-Tarixi 
və Fəlsəfə Akademiyasının müxbir üzvü idi. . 
Yaroslavlın fəxri vətəndaşı kimi, şəhərin mərkəzində onun 
heykəli ucaldılıb.Yusif dayımın oğlu da elmlər namizədi,  kim-
yaçıydı. Cavan ikən dünyasını dəyişib. Peşəsi ölümünə səbəb 
olub. İş yerində kimyavi maddələrlə xeyli çalışır və evə 
qayıdarkən, yolda yıxılır. Keçdiyi yol isə daldada olduğundan, 
onu görən olmur, yıxıldığı yerdə donur. Biz onun dəfnində 
iştirak eləyəndə şəhərdə 37 dərəcə şaxta var idi. Həmin gün 
Musabəyovların ən ağır faciələrindən biri idi...  
                                     41
Anam Əfruz xanım da tanınmış alim olub. Elmlər namizədi 
idi, Torpaqşünaslıq institutunda laborotoriya müdiri işləyib. 
Onun doktorluq işinə  maneçilik törətmək istəyənlərə qarşı 
amansızlıq etdi. Haqqını tələb edən, elmi axtarışlardan 
yorulmayan, əsl fədakarlıq nümayiş etdirən ziyalı olduğunu 
təsdiqlədi. Doktorluğu müdafiə edərkən ondan püşvət istədilər. 
O zaman mənim DTK-da yaxın dostum çalışırdı. Onun tapşırığı 
ilə həmin adama bağlama və istədiyi 500 manat pulu göndərdik. 
Əfruz xanım ondan haqq uman həmin o insanı həbs etdirdi. 
Məhkəmənin gedişində məlum oldu ki, həmin rüşvətxor xüsusən 
azərbaycanlılara qarşı belə mövqe tuturmuş. 10 il həbsə 
məhkum edildi....  
Qardaşım Yavuz dosentdir, hazırda İsraildə yaşayır. Mən bir 
müddət Türkiyədə çalışdım və Azərbaycandan kənarda yaşaya 
bilmədim. 10 ilə yaxın qonşu ölkədə olsam da, yenə də vətəndan 
ayrı yaşamağa alışa bilmədim. Yenidən öz doğma iş yerimə, 
Texniki Universitetə qayıtdım... 
Əfruz xanım öz el – obasını sevən bir xanım idi. Musabə-
yovlarla bağlı hər nişanə onun üçün əziz idi. Hətta o bu nəsilə 
aid nə varsa, hamısı toplayıb, Qəbələ tarix diyarşünaslıq 
muzeyinə təqdim elədi ki,  bu məşhur nəsil haqqında məlumatlar 
tarixdən silinməsin. Qəbələdə, muzeydə Musabəyovlarla bağlı 
guşədə yetərincə məlumatlar toplanıb. Hətta anam bu nəsilə aid 
bütün qiymətli materialları o muzeyə etibar edib. 
O, dəfələrlə deyirdi ki, azəri qızla ailə həyatı qurun, eldən-
obadan qız alın ki, doğulan uşaq da əsil azərbaycanlı olsun. 
Milli əqidəli xanım idi və istəyirdi ki, yer üzünə səpələnən bütün 
Musabəyovlar bir-birini tanısın. Ən uzaq yerdə yaşayan 
qohumunu yada salır, çalışırdı ki, onunla da əlaqəni itirməsin. 
Bizə daim məsləhət verirdi ki, insan birləşəndə bütöv olur, siz 
bir-birinizə arxa olun, dayaq olun.  
Prinsipiallıq bu nəslin qanında idi. Onlar özlərini hər sahədə 
göstərə bilirdilər. Sözlərini harda yaşamasından asılı olmayaraq 
yeritməyi bacarırdılar.  
                                     42
Süleyman bəyin sonuncu övladı olan Şamil dayım oğluna öz 
atasının adını qoyub və hazırda babasının adını daşıyan nəvə 
Süleyman Türkiyədə yaşayır. Onun qızına, yəni Şamilin 
nəvəsinə isə Ümnisə xanımın adı verilib.... 
Ümnisə xanım böyük alim idi. Elm aləminin tanınmış siması 
olduğu kimi, həm də gözəl insan idi. O, doğmalarını da 
unutmur, işlərinin çox olmasına baxmayaraq bizə, yaxınlarına 
imkan daxilində vaxt tapırdı. Tez-tez xarici ölkələrə gedir, 
cərrahi əməliyyatları çox olur, bununla bahəm bizimlə görüşə də 
zaman ayırırdı. Onun o gərgin həyat tərzindən çox şey 
öyrənirdik, həyatda uğur qazanmaqdan ötrü çalışmağın, 
durmadan zəhmət çəkməyin bəhrəsini biz Ümnisə xanımda 
görmüşdük və işgüzarlığı ilə hər birimizə stimul verirdi... 
Xalamla biz çox yaxın idik. Xüsusən müharibə illərini yaxşı 
xatırlayıram. 1943-44-cü illərdə çox vaxt ona sığınardıq. Az-çox 
onun evində yeyəcək bir şey tapmaq mümkün idi. O zaman 
mənim 10 yaşım vardı.  Axşamlar onlara gedirdik. Xalam bizə 
yumru qoğallar bişirirdi. Hətta yadımdadır ki, qardaşım qoğalı 
tez qurtarmasın deyə, onu fırlada-fırlada çox ehtiyatla yeyərdi. 
Onlar  İçəri Şəhərdə, böyük bir mənzildə yaşayırdılar... 
Xalam hamıdan çox məni istəyir, nəyə maraqlı olduğuma 
fikir verirdi. Mən uşaqlıqdan texnologiya ilə məşğul olurdum. 4-
cü sinifdən radio həvəskarı olmuşam. Xalamın dünyagörüşü 
geniş idi. Bütün sahələrlə maraqlanırdı. Təbii ki, mən də ondan 
faydalanırdım...  
Bizim kafedramız tətbiqi televiziya ilə bağlı olduğundan bizə 
bəzi obyektlər lazım idi. Yəni yayım televiziyası  ilə yox, 
müxtəlif istiqamətlərdə, elmin, texnikanın ayrı-ayrı sahələrində 
televiziyanın tətbiqi ilə məşğul olurdu. Məni də tibb aləmi 
maraqlandırırdı ki, burada görəsən faydalı ola bilərmi?. Elə o 
vaxt xalam mənə iki ideya vermişdi. Birincisi göz dibinin 
yoxlanılması, orada məsələn televiziya qurğularından istifadə 
oluna bilər. Ya da sadə gözün irisində, iridodiaqnostikada tətbiqi 
mümkündür. Elə o vaxtdan üzü bəri,  70 ildən çoxdur ki, kafedra 
                                     43
bu məsələni araşdırır. Hətta bu sahə ilə bağlı bir mütəxəssis 
kimi, Türkəyə dəvət olunmuşam. Bir müddət qonşu ölkədə bu 
sahəni inkişaf etdirmişəm.  
İridodiaqnostikada televiziyanın tətbiqi bizə nə verir? Bilirik 
ki, televiziya insanla obyekt arasında bir vasitədir. Obyektin 
təsviri hansısa şəkildə ekranda canlandırılır və izləyici onu 
müşahidə edir. Amma iridodiaqnostikada ola bilsin ki, bəzi 
şeyləri həkim görməyə bilər. Məsələn, bəzi fəsadlar olduğu 
halda irisin üzərində o ləkələr aydın görünməyə bilər. Biz 
texniki üsullarla onları daha aşkar hala gətirə bilirik. Hətta 
iridodiaqnostikadan başqa, maqnit-rezonans tədqiqatlarında da 
mən onu Türkiyədə tətbiq etmişəm. Bəzi xəstəlikləri maqnit-
rezonans üsullarla yoxlayırlar, ancaq ekranda lazımi məlumatlar 
olmur. Onu deməli daha aşkar hala gətirmək mümkündür. Yəni 
bu ideyanı mənə Ümnisə xanım vermişdi ki, belə bir şey ola 
bilər?. Mən də dedim ki, texniki üsullarla biz o şəkilləri istənilən 
dərəcədə dəyişdirə bilərik, yəni aşkar olmayan şeyləri daha 
aşkar hala gətirə bilərik... 
Mən Türkiyədə olanda bir dəfə bir göz həkiminə müraciət 
elədim. O məni müayinə elədi və sonra dedi ki, xocam, siz 
Azərbaycandansınız?. 
- Dedim bəli. Bildirdi ki, mən Azərbaycanda oftalmologiya 
institutunda magistr olmuşam. Orada Ümnisə Musabəyovanın 
işləri ilə tanış oldum. Dedim, ancaq siz onun ideyalarına əməl 
etmirsiniz. Dedi necə? Xalam həmişə deyərdi ki, əgər sizin 
yanınıza bir xəstə gəlirsə, bu xəstənin yaşı 40-dan keçibsə, ilk 
növbədə, onun göz dibini yoxlamalısınız. Çünki hələ üzə 
çıxmayan xəstəliklər barədə göz dibində informasiya var. Və siz 
göz dibinə baxıb, qabaqcadan diaqnoz qoya bilərsiniz. Heç 
olmasa ekspres diaqnoz. Sonra şübhələnən sahənin ixtisaslı 
həkimi ilə xəstəliyin dəqiq diaqnozu təyin edilər... 
Yadımdadır ki, bir gün xalam bizə gələndə gördü ki, mənim 
oğlumun dırnaqları lay-lay qopur. 
                                     44
Dedi ki, Fuad göstər barmaqlarını, biz də dedik ki, nə elə-
yirik, xeyri yoxdur. Dedi sabah gələrsən klinikaya, mən 
yoxlayacam. Mən qayıdıb dedim ki, dırnaq hara, göz hara?. 
Dedi yox, əlaqəsi var. Apardım uşağa xalam baxdı və dedi ki, 
belə bir şey var. Çəngəlvari vəz, “viloçkova jeleza”. Bu 
oğlanlarda yetkinlik dövründə başlayır və inkişafda geriləmə 
müşahidə olunur. Xalamın məsləhəti ilə endokrinoloqa müraciət 
elədik. Endokrinoloq diaqnozu təsdiqlədi və bir tabletka yazdı, 
iki günə getdi. Ümnisə xanımın həkimliyi yüksək səviyyədə idi.  
Yaxşı yadımdadır. 1968-ci ildə mən namizədlik disser-
tasiyasını müdafiə eləyəndə “İnturist”də ziyafət verildi. Məslicə 
gələnlər Ümnisə xanımı tərifləməyə başladılar. Dedi ki,   “yox, 
bu gün mənim günüm deyil, bu məclis Çingiz üçün təşkil 
olunub, bu gün məhz onun günüdür. Biz hamımız Çingizin 
uğurlarından danışmalıyıq, ona dəyər verməliyik...”. Həqiqətən 
Ümnisə xanım yaşından asılı olmayaraq hamıya hörmət edər, 
dəyər verərdi.  
Xalamın əri İbrahim İsmayılzadə görkəmli elm xadimi idi. 
Tibbi təhsilini Almaniyada davam etdirib. Çox bilikli insan idi. 
1938-ci ildə repressiya zamanı, həbs olundu. Onun Əlirza 
adında Almaniyada birgə oxuqları yaxın uşaqlıq dostu var idi. 
Əvvəlcə, o tutuldu. Sonra ən yaxın dostu olduğundan İbrahim 
müəllimi göz altına saldılar. İki ildən sonra,  1940-cı ildə 
məhkəməsi oldu. Məhkəmə onun Trotski dərnəyinə qatıldığını 
isbat etməyə çalışsa da, heç nə sübut edə bilmədi. Bilirik ki, o 
dövrdə dəlil-sübuta ehtiyac yox idi, kimdən şübhələnirdilərsə, 
onu da aradan götürürdülər. Həqiqəti gizlədən insan deyildi, 
hətta illər keçəndən sonra da İbrahim müəllim günahsız yerə 
tutulduğunu söyləyirdi. 2 il burda yatdı.  Məhkəmə ona 5 il iş 
kəsdi. Göndərdilər Sibirə...  
1944-cü ildə Mir Cəfər Bağırovda ekzema xəstəliyi əmələ 
gəlir. Heç kəs də müalicə eləyə bilmir. XDİK-dən (rus dilində 
NKVD adlanırdı) deyirlər ki, ekzema üzrə Almaniyada yetiş-
dirilən çox böyük bir professor var.  Amma o indi Sibirdədir. 
                                     45
Bağırov tapşırır ki, “gətirin onu”. İbrahim müəllim danışır ki, 
“bir gün dedilər ki, geyin, gedirik”. Mən də dedim ki, görəsən 
indi neyləyəcəklər. Vaqona mindirib, Bakıya gətirdilər. Düzdür 
Bakıda sərbəst buraxdılar, ancaq hər həftə qeydiyyata gedirdi. 
Bizimlə xudafizləşib yola düşürdü ki, “bilmirəm qayıdacam, ya 
yox?”. 
Bağırovu müalicə eləyəndən sonra onu göndərdilər Türk-
mənistanın Xəzər sahilinə, Nebitdağ şəhərinə. Orada bənna 
işləyirdi. 46-cı ildə qayıtdı Bakıya. Bakıda da iş vermədilər. 
Məcbur olub, Gəncədə, qardaşının yanında yaşamalı oldu. 
Müharibə vaxtı atam Gəncədə energetik işləyirdi, mən də onun 
yanında idim.  
Ümnisə xanım bir müddət sevdiyi insandan ayrı qaldı. Qızları 
Dilarəni tez-tez atasının yanına göndərsə də, özü ondan ayrı 
yaşamaq məcburiyyətində idi.   
Nəhayət, 1948-ci ildə ömür gün yoldaşının Bakıya qayıt-
masına icazə verdilər. O, Dəri Zöhrəvi Dispanserdə işə düzəldi. 
Ancaq həyatı boyu yaşadığı mərhumiyyətlər qəlbində izini 
qoyubmuş. 1962-ci ilin dekabrında infarkt oldu, bir neçə gündən 
sonra xəstəlik yenidən təkrarlandı. Böyük alimin ömür yolu bura 
qədər imiş.  
O danışırdı ki, sürgünlükdə yaşadığı illərdə nələrin şahidi 
olmayıb. “Düşərgədə mənə “baş həkim” vəzifəsi  tapşırılsa da, 
işləmək üçün bizə dərman vermirdilər və özümüz bitkilərlərdən 
müalicə vasitəsi hazırlamalı olurduq. Dəri xəstəliyinə tutulan 
vəzifə sahibləri şərt kəsirdilər ki, ya məni sağaldacaqsan, ya da 
öldürüləcəksən”. Belə ağır şəraitdə yaşayan alim həkimin hər 
günü bir ilə bərabər imiş... 
O, sağ ikən biz həkimə müraciət etməzdik.  Çünki o, hər-
tərəfli yüksək biliyə malik idi. Ancaq repressiya illərində Üm-
nisə xanımı incitmədilər. Hətta o ərəfədə professor oldu. 
Kafedra müdirliyi ona tapşırıldı.  Göz xəstəlikləri institutunda 
şöbə müdiri idi.  
                                     46
Ümnisə xanımın xarakteri ötkəm idi. Atamın, akademik Azad 
Əfəndizadənin bir sözü vardı. O həmişə deyirdi: “Musabəyovların 
xanımları prinsipial insanlardır”.. Yəni onlar güzəştə gedən 
adamlar deyil. Doğruya-doğru, yalana-yalan deyirdilər. Mənim 
anam doktorluq dissertasiyasını müdafiə edəndə ondan rüşvət 
istədilər. Anam bunu özünə qarşı təhqir saydı və haqqını tələb 
etdi. Həmin adam 10 il iş aldı. Sovet hökumətində bu hadisə 
böyük səs-küyə səbəb oldu. Bizim ailəmizdə, nəslimizdə rüşvət 
olmayıb, nə də rüşvətlə, haqq-hesabla heç nə əldə olunmayıb. 
Əyri işlərdən həmişə uzaq olmuşuq.  
Ümnisə xanım ötkəm olsa da, ailədə başçı İbrahim müəllim 
idi. Hər zaman İbrahim müəllimin sözü keçərli idi.  Qadını isə 
evin xanımı idi. Onlar bir-birini çox sevirdilər. Tanışlıqları Tibb 
institutundan başlamışdı. İbrahim müəllim həmişə zarafatla 
deyirdi ki, “bir gün mən bu qaraca qızı gördüm və ona aşiq 
oldum”.   
Ümnisə xanım işinə, sənətinə bağlı insan idi. Hər cəhətdən 
nümunə idi. Qadına xas olan səliqə-səhmanıyla diqqət çəkirdi. 
Hələ bir dəfə olsun, onu səliqəsiz görkəmdə görmədik. Heç vaxt 
ruh düşkünlüyünə qapılmazdı. Həyatında nə qədər çətinliklər 
olsa da, bir an belə sarsılmazdı, öz işiylə məşğul idi. Hətta 
yaşanılan hadisələrdən mütəəssir olsa da, o bunu biruzə 
verməzdi. Baxmayaraq ki, o hələ gənc qadın idi. Əri tutulanda 
36 yaşı var idi. 1948-ci ilə qədər ərindən ayrı yaşayıb. Bəlkə də 
Ümnisə xanımın prinsipiallığı, sərtliyi müəyyən dərəcədə bu 
amillə bağlı idi.  
Ümnisə xanımın təbiətində hökmranlıq var idi. Hər bir halda 
bacılar onunla razılışmaq məcburiyyətində qalırdı. Xüsusən, 
Əfruz xanım sözünün üstünə söz deməzdi.  
Xalam həmişə deyərdi ki, mən bu həyatda kiməsə möhtac 
olub, yaşaya bilmərəm. Biləndə ki, dərdinə əlac yoxdur, ölü-
münə doğru özü tələsdi. O, həyatdan, yaşamaqdan və işlə-
məkdən zövq alan insan idi. Özünü fəaliyyətsiz, işsiz təsəvvür 
edə bilmirdi.  Elə bu məqam gələndə də Ümnisə xanım gördü ki, 
                                     47
yaşamaq onun üçün çox çətindir. Bir dəfə dərmanlarla həyatına 
qəsd etdi və ancaq anamın tez duyuq düşməsi nəticəsində 
ölümün caynağından alındı. Ikinci dəfədə isə xilası mümkün 
olmadı. Öz vəsiyəti ilə sevdiyi insanın böyründə,  İbrahim 
İsmayılzadənin yanında torpağa tapşırılıb. Mənim sevimli 
xalam, Azərbaycanın sevilən alim qızı Ümnisə xanım bu 
dünyayla könüllü vidalaşaraq, həyata əlvida etdi, son mənzilinə 
yola düşdü. Yaddaşımızda gözəl çöhrəsi, gülərüz siması, 
qəlbimizdə isti nəfəsi, əziz xatirəsi qaldı. Qəbri nurla dolsun!.  
 
Azərbaycan Texniki Universitetin “Televiziya və radiosis-
temlər” kafedrasının professoru Çingiz Əfəndiyev 
 
 
 
 
 
 
 
 
 
 
 
 
 
 
 
 
 
 
 
 
 
 
                                     48
 
 
 
 
ÜMNĠSƏ MUSABƏYLĠ - 110 
MƏRAMI DÜNYADA QALAN QÜRURLU ĠNSAN, 
BÖYÜK ALĠM,  BƏNZƏRSĠZ MÜƏLLĠM 
 
Azərbaycanın Sovetlər İttifaqı tərkibində olduğu dövrdə onun 
ən dəyərli alimlərindən, yüksək səviyyəli müəllim və 
həkimlərindən biri, Azərbaycan SSR Elmlər Akademiyasının 
müxbir üzvü, SSRİ Sülhü Müdafiə Komitəsinin üzvü, SSRİ və 
Azərbaycan SSR Ali Sovetinin deputatı, 30 ilə yaxın bir 
müddətdə (1945-1974) Azərbaycan Dövlət Tibb İnstitutunun 
göz xəstəlikləri kafedrasının müdiri olmuş əməkdar elm xadimi, 
tibb elmləri doktoru, professor Ümnisə Süleyman qızı 
Musabəyli idi.  
110 il bundan əvvəl dünyaya gəlmiş, özünün genetik ko-
dunun dayanıqlığından yaranan erudisiyası, istedadı və yo-
rulmaz zəhmətsevərlik çələngi ilə dünyada əks - səda yaratmış 
professor Ümnisə xanım Musabəylini tanımaq, onu görmək, 
onunla ünsiyyətdə olmaq xoşbəxtliyi mənə XX əsrin 60-cı 
illərinin birinci yarısında tələbə olduğum müddətdən müəssər 
olmuşdu. Həmin illərin ikinci yarısının sonu və  XX əsrin 70-ci 
illərinin birinci yarısında isə elmi araşdırmalarının nəticələrinə 
görə ölkəmizin sərhədlərini aşaraq xarici ölkələrdə də tanınan 
Azərbaycanın böyük alimini ATU-nun müəllimi vəzifəsində 
çalışdığım dövrdə, artıq müəllim gözü ilə seyr etmişdim. Onu da 
deyim ki, ali məktəbdə təhsil alan müddətdə tələbələrə dərs 
deyən bütün müəllimlərin heç də hamısı eyni dərəcədə onların 
yaddaşında əbədi yer tuta bilmir, müəyyən qismi də sonralar 
tamam yaddan çıxır. Mən əminliklə deyə bilərəm ki, 
millətimizin görkəmli nümayəndəsi olan Ümnisə xanım 
Musabəyli tək mənim yox, tanıdığım bütün tələbələrin qəlbinə 
                                     49
əbədi həkk olunmuş nadir müəllimlərdən, həkimlərdən, 
alimlərdən idi. 50 il bundan əvvəl - tələbəlik illərində mən bir 
tərəfdən onun mühazirələrini dinləmişdim və o, oxuduğu 
maraqlı mühazirələri ilə, danışıq və davranış mədəniyyəti ilə, 
məğrur qaməti, nüfuzedici və həlim baxışları ilə, hər sahədəki 
gözoxşayan harmoniyası, simmetriyası və nəcib ünsiyyəti, 
qibtəedici intellekti, təvazökarlığı ilə yaddaşıma əbədi həkk 
olunmuşdu. Ona görə də 1966-cı ilin iyun ayında ATU-nun 
tədris işləri üzrə prorektoru Məsud Əlizadənin təqdimatına 
əsasən mən institut məzunlarının buraxılış gecəsində çıxış 
edəndə canlı olaraq səslərini eşidib, üzlərini gördüyüm sevimli 
müəllimlərimizdən Mustafabəy və İbrahim Topçubaşovların, 
Fuad Əfəndiyevin, Kamil Balakişiyevin, Cahangir 
Abdullayevin, Gürşad Hüseynovun, Məmmədəmin Əfəndiyevin, 
Bikəxanım Əlizadənin, Əhməd Həsənzadənin, Adil Nəcəfovun, 
Ləzifə Əliyevanın, Aslan Tahirovun, Qüdrət Səlimxanovun, 
Məhbubə Mahmudbəyovanın, Savalan Ocaqverdizadənin və 
başqa alimlərimizin adları ilə yanaşı, Ümnisə Musabəylinin də 
adını bu sırada qeyd etmişdim və ATU-nun məzunları adından 
onlara təşəkkür və minnətdarlığımızı bildirmişdim.  
Digər tərəfdən isə Ümnisə xanımı bizə sevdirən, ona qarşı 
dərin rəğbət hissi oyadan o vaxtlar Azərbaycan Tibb İnstitu-
tunun göz xəstəlikləri kafedrasında dosent vəzifəsində çalışan, o 
kafedrada yaddaşımda unudulmaz xatirə kimi qalan praktika 
dərsi aparan müəllimimiz – ecazkar təbiətli gözəl insan Ləzifə 
xanım Əliyeva olmuşdu. Ləzifə xanım öz fənnini sevdirməklə, 
bizə həyat dərsi də keçirdi və Ümnisə xanımın xarakterinin adi 
halda görünməyən tərəflərindən, insani keyfiyyətlərindən 
həmişə şövqlə, həvəslə, ağızdolusu danışardı. Ləzifə xanım 
Ümnisə xanımın böyüklüyündən danışdıqca, onun özü də biz 
tələbələrin gözündə böyüyür, ucalırdı. Təəssüf ki, biz az – az 
hallarda müdirin gözlərindən kənarda öz kafedrasının müdiri 
haqqında bu qədər xoş sözlər söyləyən müəllimlərə rast gəlirdik. 
Dosent Ləzifə Əliyevanın dedikləri səmimi və inandırıcı 
                                     50
olduğundan bizim qəlbimizdə Ümnisə xanım haqqında tam, 
bitkin bir obraz yaranmışdı və o obrazın təmizliyi, paklığı, 
insanpərvərliyi, vətənsevərliyi, azərbaycançılığı indi də gözlərim 
önündədir. Ləzifə xanım deyirdi ki, o, həm işçilərinə, həm də 
tələbələrə qarşı işin xeyrinə son dərəcə tələbkar olmaqla yanaşı, 
həm də çox həlim və mülayimdir. Alim qeyd edirdi ki, Ümnisə 
xanım cərrahiyyə əməliyyatı otaqlarında həm onun üçün, həm 
də digərləri üçün fərdi qaydada əlverişli şərait yaradılmasına 
göstəriş vermişdi. O, kafedrada hər kəsin sərbəstliyinə geniş 
meydan yaradırdı.  
Mən ATU-nun müəllimi olduqda da hiss etdim ki, heç də 
həmişə kafedra müəllimləri kafedranın müdirinin gözündən 
kənarda onun haqqında belə yüksək fikirlər söyləmirlər və 
inandım ki, müəllimlər tabeliklərində olduqları insan haqqında 
yüksək fikirləri onun gözündən kənar yerlərdə o zaman dilə 
gətirirlər ki, o, həqiqətən belə yüksək fikirlərə və həmişə 
yüksəkdə, zirvədə olmağa layiq insandır.  
ATU-nun müəllimi olduğum müddətdə mən Ümnisə xanımı 
başqa rakursdan da seyr edə bildim və mənə məlum oldu ki, o, 
xarici ölkələrdə keçirilən əksər elmi toplantılarda, konfrans və 
konqreslərdə Azərbaycanı ləyaqətlə təmsil edir və xarici 
ölkələrdə söylədiyi elmi məruzələrini ingilis dilində yerinə 
yetirir. O dövr üçün bu, heç də hamıya müyəssər olan bir hal 
deyildi. Lakin Ümnisə xanımın bu xüsusiyyətləri izsiz ötüşmədi 
və digər alimlər də onun bu təqdirəlayiq nümunəsindən ibrət 
götürərək, xarici dilləri öyrənməyə meyl edirdilər.  
Professor Ü. Musabəylinin dövründə Sovet İttifaqı Kom-
munist Partiyasının üzvü olmadan yüksəlmək, şəxsi yaradıcılıqla 
irəliləyişlərə nail olmaq müəyyən çətinliklər törətsə də, mənim 
eşitdiyimə görə o, sərbəstliyi sevirdi və birpartiyalılıq dövründə 
belə, partiya üzvü olmağa meyl etməmişdi. Ümnisə xanımın bu 
unikallığını həm də dövrün çətinliklərinin, o dövrdə işğal altında, 
əsarətdə olan xalqların qarşılaşdıqları maneələrin müəyyən 
ştrixlərinin mövcudluğunun təzahürü idi. 
                                     51
Mən XX əsrin 70-ci illərinin əvvəllərində Azərbaycan Tibb 
İnstitutunun elmi şura iclasında Ümnisə xanımın alim böyük-
lüyünün, əsl insana xas olan xüsusiyyətlərinin, mərdi – 
mərdanəliyinin  daha bir ştrixini müşahidə etdim. İclasda o 
vaxtkı səhiyyə nazirinin təkidi ilə Azərbaycanın daha bir yenil-
məz alimi - normal anatomiya kafedrasının müdiri, Azərbaycan 
Respublikasında elmi anatomiyanın, unikal tədris muzeyinin və 
tibbi terminologiyanın banisi professor Kamil Balakişiyevin 
hesabatının dinlənilməsi məsələsi qoyulmuşdu və nazirlikdən 
sızan məlumatlara istinadən ehtimal edilirdi ki, nazirliyin 
nümayəndəsinin məqsədində hesabatdan sonra alimin nüfuzuna 
xələl gətirmək, bununla da onu kafedra müdiri vəzifəsindən 
kənarlaşdırmaq amilləri kimi məkrli niyyətlər dururdu. Mən 
bunu böyük alim olan professor K.Balakişiyevin keçirdiyi daxili 
iztirablı təlaşdan da hiss edirdim. O, işindəki qüsursuzluğunun 
qüsuruna görə yox, ona qarşı aparılan məqsədyönlü haqsız 
təzyiqlərə görə təlaş keçirirdi. Bu, hər bir mədəni, büllur kimi 
təmiz qəlbli, vicdanlı insanın haqsızlığa qarşı verdiyi təbii cavab 
reaksiyası idi.  
Professor K.Balakişiyev iclasa getmək ərəfəsində stolların 
üstünə düzdüyü kitablara baxaraq, sanki özü – özü ilə danışırmış 
kimi dedi: “Məni yer üzündən silmək istəyirlər. Məni silə 
bilərlər... Ancaq bunları (kitablarını göstərdi) silə bilmə-
yəcəklər”. Bu, alimin uzaqgörənliklə dediyi kimi də oldu... 
Professor K.Balakişiyev elmi şura iclasına köməkçi işçi kimi 
məni də aparmışdı. O vaxtkı texniki təchizat indiki səviyyədə 
olmadığına görə professor K. Balakişiyevin unikal əsərlərini, 
onun yaratdığı nadir tədris muzeyinin yazılı materiallarını, xarici 
ölkələrin görkəmli alimlərinin, dövlət adamlarının alim 
haqqındakı, eləcə də kafedra və muzey haqqındakı rəylərinə aid 
sənədləri, tarixi foto - şəkillərə aid albomları (bu albomlar əl - əl 
gəzdi və hamı özünü orada tapmağa çalışırdı) da elmi şura 
üzvlərinə mən orijinalları göstərməklə nümayiş etdirirdim. 
Həmin iclasda hesabat qurtaran kimi çıxışlar başlandı və bir 
                                     52
neçə alim söz alıb bəzilərinin gözləmədiyi halda professor 
Kamil Balakişiyevin hesabatının əla qiymətləndirilməsini, onun 
Azərbaycan SSR Elmlər Akademiyasına müxbir üzv seçilməsi 
haqqında namizədliyinin irəli sürülməsini, Sosialist Əməyi 
Qəhrəmanı adına layiq görülməsi üçün elmi şurada qərar 
çıxarılmasını təkidlə tələb etdilər. Bu alimlərin ön cərgəsində 
Ümnisə xanım Musabəylinin də fikirləri xüsusi yer tuturdu. 
Onların tələbli təkliflərindən doğan gurultulu, sürəkli alqışlar 
indi də qulaqlarımdadır. Obyektivlik naminə onu da qeyd etmək 
istəyirəm ki, o zamankı rektor gözəl insan professor Zəhra 
xanım Quliyeva da, bəzi kənar təzyiqlərə baxmayaraq, Mustafa 
bəy Topçubaşov, Ümnisə Musabəyli, Zəhra Salayeva, Həmid 
bəy Mahmudbəyov, Cahangir Abdullayev və başqa alimlər kimi 
professor Kamil Balakişiyevin tərəfdarları sırasında idi. Mən 
professor K.Balakişiyevin əvvəlki solğun titrək simasının 
allandığını gördüm. O, fiziki cəhətdən bəstəboy olsa da, arxa-
sında duran görkəmli alimlərin sayəsində qat – qat böyümüşdü 
və onun boyunun da, özünün də, sözünün də böyüklüyü artıq 
iclas zalına sığmırdı. Bunu ona professor Ümnisə xanım Musa-
bəyli ilə yanaşı, onun gur səsinə səs verərək onu daha da 
gücləndirən digər nüfuzlu alimlər bəxş etmişdilər. Mən ilk dəfə 
öz – özlüyümdə, ürəyimdə Ümnisə xanıma və digər alimlərə 
minnətdarlıq dolu təşəkkürlər etdim. O vaxtlar bunu nə Ümnisə 
xanım, nə də digər elmi şura üzvləri cismən eşitməsə də, hiss 
etməsə də, indi mən yenidən onların ruhu qarşısında bir daha baş 
əyərək, ilk dəfə hamının eşidə biləcəyi səslə ona və onun kimi 
obyektivlik tərəfdarı olan dəyərli alimlərə minnətdarlığımı 
bildirirəm.  
Ümnisə xanımın soyadı çox vaxt mənbələrdə Musabəyova 
yazılsa da,  tək mənə yox, çoxlarına məlumdur ki, o soyadını 
özü sağlığında Musabəyli kimi təsdiq etdirərək “ov” şəkil-
çisindən bilərəkdən birdəfəlik imtina etmişdi və dünyaya sovet 
alimi yox, Azərbaycan alimi olduğunu soyadı ilə də anlatmışdı. 
Bu, milli qürura, azərbaycançılıq  ideyalarına hörmət etməyə 
                                     53
çağırış, bəlkə də təlatümlü bir xeyirxahlıq “üsyankarlığı” idi. 
Məncə bu belə idi... Bəli bu, “Ümnisə xanım üsyankarlığı” idi... 
Mən onun xarakterinə bələd insan kimi buna əminəm!  
Professor Ümnisə Musabəyli həyatdakı məğrurluğunu, qüru-
runu, yenilməzliyini həyatdan köçən anda da qoruyub saxladı. 
Deyirlər ki, köklü ağaclar ömrünü başa vuranda əyilmədən, 
sınmadan bütöv yıxılırlar. Ümnisə xanım da heç vaxt əyilmədi 
sınmadı. Hər dəfə Ümnisə xanımdan söhbət düşəndə dərhal 
yadıma ölməz şairimiz Mirzə Ələkbər Sabir Tahirzadənin 
şeirinin bir parçası düşür və mənim gözlərimdə Ümnisə xanım 
da şairin söylədiyi “Dəryada duran bir Qocaman Dağa” 
bənzəyir. Bənzəyir və yaddaşımda da elə bu bənzərliyində qalır. 
Çünki mənim fikrimcə, Sabir bu ifadələri tək özünə yox, 
həmçinin mənəviyyatca onun özünə bənzər zənginliyə malik hər 
bir bəşər övladına aid etmişdir və bu deyimdən şübhəsiz ki, 
professor Ümnisə Musabəyliyə də böyük pay düşür. 
 M.Ə. Sabir deyirdi: 
“Seylü təm oylə təməvvüclə alıb dövrü – bərim, 
Bənzərəm bir qocaman dağa ki, dəryada durar! 
Nə qəm, uğratsa da bir gün məni ifnayə zaman,  
Mən gedərsəmsə məramım yenə dünyada qalar!” 
 “Məramı yenə dünyada qalan”lardan həm anadan olmasının 
110 ili tamam olan ustad müəllimimiz Ümnisə xanım 
Musabəyliyə, həm də belə dahiyanə mənalar daşıyan bəşəri 
misralar müəllifi - 150 illik yubileyi dövlət səviyyəsində qeyd 
edilən böyük şairimiz Mirzə Ələkbər Sabir Tahirzadəyə Allah-
dan rəhmət diləyir, ruhları şad olsun! – deyirəm.  
            
Mübariz Allahverdiyev 
ATU-nun Mətbuat xidmətinin rəhbəri,  
“Ġnsan anatomiyası” kafedrasının professoru, 
 əməkdar müəllim ,  tibb elmləri doktoru.  
 
                                     54
“VƏTƏN TƏBABƏTĠNƏ ADI QIZIL HƏRĠFLƏRLƏ 
YAZILAN ĠNSAN” 
 
Tale elə gətirdi ki, mən Ümnisə xanımla institun 1-ci kur-
sunda oxuyanda tanış oldum. 1967-ci ildə Tibb institutunun 
“müalicə profilaktika” fakültəsinin birinci kurs tələbəsi idim. Bu 
fakültədə göz xəstəlikləri o vaxtlar 4-cü kursda tədris olunurdu. 
Lakin mənim qismət payıma yazılan bir təsadüf nəticəsində 
Ümnisə xanımla görüşdüm.  
Heç yadımdan çıxmaz. Oktyabrın 14-ü günü institun qaba-
ğında dayanmışdım, əlimlə gözümü qaşıyırdım. Bu vaxt zahiri 
gözəl, siması mülayim, baxışları ilə insanı cəlb eləyən bir xanım 
mənə yaxınlaşdı və soruşdu ki, “ay oğul, gözünü niyə 
qaşıyırsan?”. “Gözüm ağrıyır”- dedim. O vaxta kimi mən 
Ümnisə xanımı tanımırdım və kim olduğunu bilmirdim. Soruşdu 
ki, “sənin vaxtın var?” Bildirdim ki, məni dekanlığa çağırıblar. 
“Eybi yox, gedək mənimlə, dekanlığa zəng vurub, deyərəm ki, 
səni mən aparmışam”. Məni də xidməti maşınına əyləşdirdi və 
göz xəstəlikləri institutuna gəldik. O, otağına daxil olanda, mən 
gördüm ki, qapının üstünə kafedranın müdirinin adı yazılıb. 
“SSRİ AE-nın müxbir üzvü, professor, tibb elmləri doktoru 
Ü.S.Musabəyova”. O vaxt anladım ki, bu gülərüz xanım 
kafedranın rəhbəridir. Ümnisə xanım mənim gözlərimi müayinə 
etdi və resept yazdı. Təbii ki, cox həyacanlı idim, birinci kursun 
tələbəsi belə nəhəng bir alimin otağında özünü rahat hiss eləyə 
bilməzdi. O da mənim vəziyyətimi anladı və çox sadə, səmimi, 
mehriban şəkildə söhbətə başladı. Bu isti nəvaziş sayəsində get-
gedə bütün  həyacanım yoxa çıxdı.  
Ümnisə xanımla ilk söhbətimiz maraqlı oldu. Məni qısa 
imtahana çəkdi. Rus dilində  bir iki kəlmə soruşdu və dedi ki, 
“sən bu dili pis bilmirsən, haradan öyrənmisən danışmağı?”  
Söylədim ki, professor, atamın işi ilə əlaqədar Əlibayramlı 
rayonunun (indiki Şirvan) Vladimirovka kəndində, rusların 
əhatəsində yaşamışam. Ona görə rus dilini bilirəm. Bu məqamda 
                                     55
Ümnisə xanım ötən illəri xatırladı. O bildirdi ki, 1951-1952-ci 
illərdə o zonada kəndləri qarış-qarış gəzərək,  yerlərdə xəstələrlə 
görüşüb. Gəzdiyi kəndlərin adlarını bir-bir sadaladı. Mən ona 
heyranlıqla qulaq asırdım. 1967–ci ildə Ümnisə xanım 51-ci ildə 
dolaşdığı kəndlərin adını  düzgün, bir nəfəsə elə söylədi ki, 
yaddaşına vuruldum. Minbaşı, Həşimxanlı, Cəngən, Salmanlı, 
Muğangəncəli və s.i.  Aradan neçə illər keçməsinə baxmayaraq, 
elə bil o ərazidə dünən olmuşdu... 
Bir hadisəni xatırladı. “Bilirsən, mən o vaxt gənc idim. 
Əlibayramlıdan bizi həmin kəndlərə yola saldılar. Yolda bizim 
maşınımız xarab oldu. Biz lülkalı motosikletlə yolu davam 
etdirməli olduq. Mən sürücünün yanında, digər həkim isə 
sürücünün arxa tərəfində əyləşib kəndə getdik. Salmanlı 
kəndinin girəcəyində yol kənarında oturan bir qoca kişidən 
soruşdum ki, bu kənddə gözdən şikayəti olan kimsə varmı?. Kişi 
rus dilində cavab verdi ki, “burada hamının gözü kordu. Kənd 
camaatı traxomadan əziyyət çəkir. Saxalı, Baxalı, Faxralı hamısı 
kordu”. “Adını çəkdiyin bu insanları bizə göstərə bilərsənmi?”. 
Dedi ki, “qarşınıza kim çıxsa, hamısının gözü ağrıyır”.  Məlum 
oldu ki, həyatının yarıdan çoxunu Sibirdə yaşayan bu kişi 
sonralar kəndə qayıdıb. Onun öz gözləri də xəstə imiş”... 
Salmanlı kəndində zəkasına, qələminə səcdə qıldığım Səməd 
Vurğun da dəfələrlə olub. “Muğam” poemasında bu kənd 
haqqında yazır. 
“Kürün qırağında Salyana yaxın, 
Salmanlı deyilən bir kəndciyəz var. 
Tarlası, zəmisi suyun gözündə...” 
Bu səfalı kənddə Ümnisə xanım bütün xəstələri müayinə edir, 
hamısına əlac etdikdən sonra geri qayıdır... 
Onunla ilk görüşümüz beləcə yadda-qalan oldu. Bu doğma 
münasibətdən sonra bu xanıma sonsuz məhəbbət hissi duydum. 
Tez-tez kafedraya zəng vurub, işdə olub-olmadığını öyrənirdim. 
Telefonu götürüb “balacan, harda qalmısan, mən sənin üçün 
perajki gətirmişəm” deməyi ilə özümü tez yanına yetirirdim. 
                                     56
Çox böyük məmnuniyyətlə mənim üçün süfrə açar, otuzdurub, 
yedizdirərdi. Cavanlıqda gur şəvə kimi saçlarım varıydı. 
Deyərdi ki, “sən göyçək oğlansan”... 
Orta məktəbdə oxuyanda poeziyamıza, tariximizə meylli 
olduğum üçün az-çox ədəbiyyatdan hali idim. Yaddaşımda 
qalanlardan,  əzbər  bildiklərimdən şeirlər söyləyərdim. Ümnisə 
xanım qulaq asdıqca, hər kəlmədən heyrət dolu baxışlarla məni 
süzür və deyirdi ki, “oğul, sən mütləq göz həkimi olmalısan!” 
Mənim ədəbiyyatçı kimi danışmağım onun çox xoşuna gəlirdi. 
Hələ 7-ci sinifdə oxuyanda “Azərbaycan Gəncləri” qəzetinin 
ştatdankənar müxbiri kimi yazılarım gedirdi. Yaddaşımın 
gücünə inanaraq turan çələngindən bir neçə poeziya nümunələri 
deyirdim, özümüzün müasirlərindən və bir az da Qərb 
ədəbiyyatından xəbərim olduğu üçün bizim söhbətimiz tuturdu.  
O, gözəl  mahir ədəbiyyat bilicisi idi. Əvvəlcə mən elə başa 
düşdüm ki, Ümnisə xanım öz sənətini daha yaxşı bilir, ədəbiy-
yata isə ötəri həvəsi var. Amma onu daha yaxından tanıyandan 
sonra qəti əmin oldum ki, qarşımda ədəbiyyatı dərindən duyan 
bir insanla ünsiyyətdəyəm. İllər keçəndən sonra, həyat dərslərini 
öyrənə-öyrənə daha da dərk elədim ki, alim məhz belə insanlara 
deyilirmiş. Məhz Ümnisə xanım kimi şəxsiyyətlər, unikal bilik 
sahibləri alimlik zirvəsinə ucala bilirmiş. O, Qafur Qulamdan, 
Hikmət Niyazidən, Çolpamdan, Güləmdandan, bizim böyük 
azərbaycanlımız olan, Özbəkistana getmiş Maqsud Şeyxzadədən 
və s. ədiblərdən söz açanda mat-məəttəl qalırdım. Bu insan 
kimləri tanımırdı?. Əbdülqasim Lahutidən misallar gətirirdi. Rus 
və qərb ədəbiyyatının bütün simalarının yaradıcılığından xəbəri 
vardı, hətta onları ədəbiyyatşünas kimi təhlil eləyirdi. Onun 
ədəbi görüşləri, poeziya sevgisi məni hava, su kimi 
qidalandırırdı. Mənən zənginləşirdim. Ədəbiyyata sonsuz həvəsi 
olan yeni bir gəncin ədəb-ərkan dünyasına gəlişinə işıqlı yol 
göstərirdi. Dünya ədəbiyyatının bir neçə nümayəndəsini məhz 
onun vasitəsilə tanıdım. Nazim Hikmət poeziyasını mənə 
tanıdan və sevdirən Ümnisə xanım oldu... 
                                     57
Şahidiyəm ki, Qarabağın tarixinə aid iki nəfər mübahisə 
edərkən, hər ikisi də yalan danışdığından Ümnisə xanım söhbətə 
müdaxilə elədi. Faktları, xronoloji ardıcılığı xatırladaraq əsassız 
danışığa iradını bildirdi. Həmkarlarının bilmədikləri bir mövzunu 
israrla sübut etmək istəyinə təəssüfləndi... 
Ümnisə xanımın çox böyük işləri traxoma ilə bağlı idi. Çünki 
göz xəstəlikləri içərisində traxoma, qlaukoma ən ağır 
xəstəliklərdir. Mənim rəhbərlik etdiyim bu kafedranın yaradıcısi 
İsmayıl bəy Axundov olub. Elm aləmində bu insanın da xüsusi 
yeri var. O, 1897-ci ildə Şamaxıda doğulub. Azərbaycan 
Demokratik Respublikası tərəfindən Almaniyaya oxumağa 
göndərilib. Tale elə gətirib ki, İsmayıl bəy elə orada müəllim 
kimi çalışıb və professor adını da həmin ölkədə  alıb. Hətta 3-cü 
kursda oxuyarkən, kansler tərəfindən göstəriş verilib ki, xaricdə 
tibb təhsili almağa gələnlərə İsmayıl Axundov Alman dilinin 
qramatikasından dərs desin. Yeri düşmüşkən, onun böyük 
qardaşı Ağa Axundov isə İsveçrə Kral universitetində təhsil 
almışdı. İndi Luzanna şəhərində, İsveçrədə su elektrik 
stansiyasının üzərində yazılıb. “Azərbaycanlı mütəxəssis Ağa 
Əbdülxalıq oğlu Axundov tərəfindən layihəsi verilmişdir”. 
Azərbaycan Dövlət Neft Akademiyasının, Sənaye 
texnikumunun yaradılmasında alimin xidmətləri var.  
Onların bacısı Sona Axundova göz üzrə professor idi. Oftal-
mologiya sahəsində ilk alimlərdən biridir. Onlar Ümnisə 
xanımla bərabər çalışıblar. Aralarında gözəl münasibət olub. 
İsmayıl bəyin qızı, Sona xanımın qardaşı qızı Nailə xanım mənə 
danışırdı ki, onlar bir-birinin uğurlarına sevinir, 
oftalmologiyanın inkişafında əsl zəka nümayiş etdirirdilər. 
Ümnisə xanımla bağlı ən kövrək notları mən o zaman eşitdim. 
Traxomanın epidemiologiyası ilə İsmayıl Axundovun özü 
məşğul olub. Hər iki böyük alim traxomanın səbəblərini birlikdə 
araşdırıb. Əfsuslar ki, İsmayıl Axundov 1952-ci ildə Moskvada 
faciəvi şəkildə vəfat eləyib. Alimi gözü götürməyən bədxahlar 
ona qurma qurublar. Yanğın törədilib və həmin hadisədə alim 
                                     58
yanaraq dünyasını dəyişib. Mənim müəllimimin müəllimi olmuş 
İsmayıl Axundovun 100 və 110 illik yubileylərini təşkil etməkdə 
də  məqsədim odur ki, gənc nəsil elm tarixində əməyi olan belə 
ziyalılarımızı yaxından tanısınlar.... 
Ümnisə xanımda cəzbetmə qüvvəsi, ilahi gözəllik, saflıq, 
paklıq var idi. Bu insanın xislətinə naqislik yadıydı. O halal 
mayadan yoğrulmuş, saf gendən yaranan mələk idi.  
Tələbələr mühazirələrinə heyran kəsilərdi. Bir dəfə də olsun 
mühazirədə “deməli”, “belə ki” və s. ara sözləri işlətməzdi. 
Onda bülbül cəh-cəhi vardı. Onun dodaqlarından söz nəğmə tək 
könüllərə axardı. Onun o cəh-cəhinə, ləhcəsinə aşiq olmayan 
tapılmazdı. Dağ çeşməsinin büllur bulağından süzülən  duru 
sular tək hər sözü mənəviyyatımızı təzələyirdi. İç, ləzzət al, 
qəlbinə məlhəm ol, gör-götür. Allah-təala qadına bəxş elədiyi 
hər nə yaxşı şey varsa, hamısını ona vermişdi. Hətta bir dəfə 
özümdə cəsarət tapıb, dedim: “Çox heyf olsun ki, Ümnisə 
xanım, mən siz doğulanda dünyaya gəlməmişəm”. Belə şeir də 
söyləmişdim: 
 
“Aşiqə nə gəlsə, sözündən gələr, 
Bülbülə əsirlik səsindən gələr. 
Ceyrana hər bəla  gözündən gələr 
Gözləsin özünü gözə gələnlər”... 
 
Poeziyanı sevdiyindən söhbətə yenə şeirlə davam elədim. 
 
“Çoxdur bu dünyada “gözələm” deyən, 
Daş qaşa bürünüb, zər-ziba geyən. 
Fəqət sənin kimi, sənə bənzəyən 
Bir maral tapılmaz, ceyran tapılmaz”. 
 
Əllərini bir-birinə vurub, gülərdi. Hər dəfə də təkrarlayırdım 
ki, bu şeirlər mənim deyil, oxuduğum kitablardan əzbərlənmiş 
parçalardır... 
                                     59
Uzaq səmalarda kiçik ulduzlar axtarmaq lazım deyil. Ümnisə 
xanım günəşiydi, istisindən canlı aləm pay alırdı. Ümnisə xanım 
əlçatmaz, ünyütməz  zirvə idi. İdrakının dərinliyinə, vicdanının 
səsinə qulaq asan əsl şəxsiyyətiydi. Başdan-başa tərbiyə 
mücəssiməsi, gör-götür dünyasıydı. Ümnisə xanımın tərbiyəsi 
əxlaqına çevrilmiş, əxlaqın ərkanı eləmişdi... 
Yaddaşlara əbədilik həkk edilən ölməzlik nümunəsi idi... 
1969-cu ilin yağışlı günlərindən birində yenə rastlaşdıq. 
Göydən leysan tökülürdü. Əynində baloniya plaşı, əlində çətir, 
gördü ki, qapının yanında dayanıb, yağışa baxıram. Dedi ki, 
“balacan, yenə nə fikirləşirsən?”. 
Cavab verdim ki, “təbiət özü sizin üçün nar çiçəyinə düşmüş  
şeh damlası göndərib. Ümnisə xanım müəllifin adını unutsam da 
bu an, bu misraları düşünürəm.  
Gül gülüm, gül gözəlim, gülləri güldür. 
Gülşəndə güllər, gülməli güllər, gülə gülsə”. 
Qəhqəhə çəkərək məni də çətirinin altına saldı. Maşına 
əyləşib, köhnə “İnturist”in yanında düşdük. Yağışlı havada 
dənizkənarı bulvarda elmdən, ədəbiyyatdan söhbətləşə-söhbət-
ləşə bir xeyli gəzişdik. Soruşdu ki, “oğul düzünü de, acmısanmı, 
sənə yemək alım?”. Dedim “ay professor elə bir az qabaq siz 
məni yedizdirdiniz, çox sağ olun, minnətdaram.”   
O vaxtlar Azneft meydanının yaxınlığından Salyana, Sabi-
rabada maşınlar gedərdi. Mən də fürsətdən istifadə eləyib, 
Ümnisə xanımdan izacə alaraq, ondan ayrılıb, rayona yola 
düşdüm... 
Bizim aramızda ana-oğul məhəbbəti var idi. Həmişə mənə 
deyərdi ki, “oğul, səni çox istəyirəm”. Adi təsadüf nəticəsində 
olan tanışlıq sayəsində ciddi, amiranə bir elm xadiminin sadə 
tələbə ilə dostluğu özümə də qeyri-adi görünürdü. Ancaq qəlblər 
doğmalaşanda, özünə yaxın bildiyin insanın daxili dünyasına 
yaxınlaşanda görürsən ki, zahirən çox ciddi görkəmi olan bir 
şəxsin yuxa kimi kövrək qəlbi olurmuş.  
                                     60
İndi də özümə bu sualı tez-tez verirəm. Görəsən, Ümnisə 
xanım kimi zirvədə olan digər bir alim, hər hansı professor onun 
kimi olardımı?. Küçədə gördüyü adi bir tələbəni özü ilə 
aparardımı? Ona resept yazıb, tələbənin əlindən resepti götürüb, 
başqasını göndərib, öz pulu ilə aldığı dərmanları tələbəyə 
verərdimi?  Tələbənin istedadından qürrələnərək, ona daim 
mənəvi qayğı göstərərdimi? ... 
 Rayondan qayıdanda Ümnisə xanıma bir qucaq, yerli dillə 
desək , kasa gül gətirdim. Qızıl gülün bir növüydü. Bizim elatda 
belə deyirdilər. Dedim ki, “Qutqaşın (Qəbələ) çiçəkləri qədər 
ətirli olmasa da, bu da bizim torpağın gözəlliyidir”. Gülləri 
dərindən iyləyib dedi ki, “Muğan düzünün də özünə məxsus 
qoxusu var”. Yenə də o bölgəyə səfərini xatırlayaraq söylədi ki, 
“Muğanda həyətlərə girəndə çoxlu çiçəklər, növbənöv güllər 
görürdüm və onların ətrindən bihuş olurdum”. 
Ümnisə xanım ali  insani dəyərlərə malik idi. O bütün tələ-
bələrə, xəstələrə eyni səviyyədə baxırdı. İnsanlar arasında fərq 
qoymazdı.  
Ümnisə xanım üçün keçilməz qaya yox idi. Zirvələrdə qıy 
vuran qartala bənzəyirdi. Həcər hünərli, Nüşabə qeyrətli bir el 
qızıydı. Mahir sənətkar, böyük alim,  dahi şəxsiyət idi.  Vətən 
təbabətinin tarixində adını qızıl hərflərlə həkk edən dünya 
şöhrətli cərrah idi. Nəinki Azərbaycan xalqının şərəfli şöhrəti, 
eyni zamanda SSRİ deyilən böyük bir dövlətin oftalmoloqlarının 
içərisində öndə olan, seçilən böyük həkim idi.  
O, iki dəfə SSRİ Ali Sovetinin deputatı olub, bir çağırış 
Azərbaycan Ali Sovetinə deputat seçilib. Mən dəfələrlə şahidi 
olmuşam ki, ona müraciət edən insanları necə qarşılayıb. Onun 
daxili gözəlliyi zahirinə qarışmışdı. Daxilində o qədər paklıq var 
idi ki, büruzə verib üzünə çıxmışdı. Bəli, Ümnisə xanım bu cür 
doğulmuşdu, o başqalaşa bilməzdi. Əksər insanlardan fərqli 
olaraq onun bir sifəti var idi. Qeybət deyilən kəlam dilində yox 
idi. Hətta pisə də yaxşı deyirdi. Bilirdi ki, yaxşı deyil, ancaq 
dilinə gətirib, könül qırmaqdan ehtiyat edirdi. O da onun 
                                     61
halallığından, saflığından irəli gəlirdi. Həqiqətən SSRİ Tibb 
Akademiyasına layiq olan ziyalıydı.  
Mən həyatda qazandığım bu kürsüyə, elmi titullara, adlara və 
bir sözlə, hər şeyə görə bu insana borcluyam. Onun mənə 
verdiyi o dərslərə, məsləhətlərə borcluyam. 
Bu günün özündə mən böyük fəxrlə keçmişi xatırlayıram. 
Mənim müəllimim Tağızadə Tağı Ələkbər oğlu sağlığında 
vəzifədən çıxıb, məni öz yerinə layiq bildi. Onun  ruhu qarşı-
sında baş əyirəm. Bu böyük alimin 80 və 85 illik yubileylərini 
təşkil edib, xatirəsinə kitablar həsr etmişəm. Ömür vəfa etsə, 
qarşıdan gələn növbəti 2013-cü ildə, 90 illik yubileyində də 
haqqında kitab çap edəcəm və yadda qalan anım tədbirimiz 
olacaq... 
Ümnisə xanımın xatirəsi mənə əzizdir. O müəllim tələbə sev-
gisi indi də ürəyimdən çıxmır. Mən hər dəfə institutun keçmiş 
binasının yanından keçəndə, o ətrafdan yolum düşəndə elə 
bilirəm ki, Ümnisə xanım qarşıma çıxacaq. Yenə o gülərüz 
sima, xoş-xasiyyət, o gözəllik, rahiyanə çiçəklərin arasında elə 
bilin təzəcə pöhrələnmiş şəlalə durur gözlərimin qarşısında. 
Süzülür, yuxarıdan  üzü aşağı və Ümnisə xanım da gözəlliyi ilə 
bu ətrin, bu rahiyanənin içinə qarışır və bizi salamlayır... 
Mən uşaqlıqdan elə mühitdə böyümüşəm ki, daim nəvaziş 
içərisində yaşamışam. Ailədə qayğıma qalanların sayı çox olub. 
Anam, atam, qohumlarımız tərəfindən oxumağı sevdiyim üçün 
arzu olunan insan olmuşam. Ümnisə xanım da məni çox 
istəyirdi. Birdən-birə onun ölüm xəbərinə daxilən sarsıldım. Elə 
bildim ki, həyatdan özüm getmişəm. Ona həddindən çox 
bağlanmışdım və onun ölümündən sonra özümü yalqız hiss 
elədim. Ümnisə xanım mənim üçün əvəzsiz insanıydı. Onun 
mənə göstərdiyi isti münasibət, doğma nəvaziş indi də 
vücudumu titrədir. Mənə varlığıyla necə şirin idisə, ölümüylə də 
acı yaşatdı... Ümnisə xanım yaddaşlarda əbədiləşən kimi, 
həyatda da əbədiləşməli, gənc nəsilə tanıdılmalıdır. O,  hər bir 
yüksək ada layiqdir. Allah ona rəhmət eləsin, qəbri nurla dolsun. 
                                     62
Böyük alim, xanım-xatın, mədəniyyət tarixində, səhiyyə 
aləmində izi qalan nəcib qadın Ümnisə xanım Musabəyovanın, 
eləcə də bu yazıda xatırladığım, adını çəkdiyim və çəkmədiyim 
əziz müəllimlərimin ruhu qarşısında baş əyirəm....  
  
ATU-nun Epidemiologiya kafedrasının müdiri, tibb 
elmləri doktoru, professor, əməkdar elm xadimi, əməkdar 
müəllim Ġbadulla Ağayev 
 
 
 
 
 
 
 
 
 
 
 
 
 
 
 
 
 
 
 
 
Ü. S.MUSABƏYOVANIN XATĠRƏSĠNƏ 
 
Tibb elmləri doktoru, əməkdar elm xadimi, Azərbaycan 
Respublikası Elmlər Akademiyasının müxbir üzvü Ümnisə 
Musabəyova mənim tələbəlik illərimdə N.Nərimanov adına 
Azərbaycan Tibb İnstitutunun göz xəstəlikləri kafedrasına 
                                     63
rəhbərlik edirdi və bizə mükəmməl rus dilində məruzələr oxu-
yub, bizi öz fənninə həvəsləndirirdi.  
Ucaboylu, qamətli, hər zaman səliqəli saç düzümündə, o, 
nəinki həmkarları ( ilk növbədə professor Z. T. Quliyeva ), həm 
də biz tələbələr üçün nümunə idi.  
Erudisiyalı, ingilis dilini bilən Ümnisə xanım tez-tez müxtəlif 
ölkələrdə oftalmologiyanın aktual məsələlərinə həsr olunmuş 
məruzələrlə çıxış edirdi.  
Yaxın kolleqalar Ümnisə xanımı “Umnitsa xanım” (rus 
dilində ağıllı. Müəllif) deyərək çağırırdılar. 
Onunla son görüşümüz yaxşı yadımdadır. Mən ona xəstə-
xanada baş çəkməyə getmişdim.  O, xəstəxanaya bud-çanax 
oynağının travmasına görə yerləşdirilmişdir.  
Bu enerjili qadını xəstəxana çarpayısında görmək mənə çox 
ağır idi. Mənə Parisdə keçiriləcək “konfransa dəvətnaməni” 
göstərərək dedi: “görürsən, mənə məcburi vəziyyətlə barışmaq 
nə dərəcədə çətindir.?”. 
Palatanı mən pərişan vəziyyətdə tərk etdim. Həmin xəstə-
xanada mənim atam da şəkərli diabetə görə müalicə alırdı.... 
N.K.Krupskaya (hazırda sosialist əməyi qəhrəmanı  Ş.M.Ələs-
kərova) adına 5 saylı klinik doğum evində həkim mama – gine-
koloq işləyərkən mən Ü.S.Musabəyovanın Bakıda 1956-cı ildə 
nəşr olunmuş “Hamiləlik patologiyası zamanı göz xəstəlikləri” 
adlı monoqrafiyasını əldə etdim. Artıq bir ildən sonra 
aspiranturaya daxil olub, mən öz elmi rəhbərimə xahiş ilə 
müraciət etdim ki,  mənə hamiləliyin ağır patologiyası olan - 
eklampsiyaya həsr olunmuş mövzu üzərində işləməyə icazə 
versin.  
Mənim valideynlərim, Musa Şəmsəddinski və Tehran Tahi-
rova, Ümnisə xanım və onun həyat yoldaşı ilə sürgünə qədər və 
sürgündən qayıtdıqdan sonra da ünsiyyətdə olublar.  
Ümnisə xanımın həyat yoldaşı, professor İbrahim İsma-
yılzadə də Stalin repressiyaları zamanı Sibirə “xalq düşməni” 
kmi sürgün (XX əsrin çətin 30-cu illərində çox ağır bir ittiham 
                                     64
ilə) olunmuşdu. Stalin və Beriyanın ölümündən sonra siyasi 
məhbuslar cinayət tərkibi olmadığına görə tam reablitasiya 
olunmuşdu.  
Professor İbrahim İsmayılzadə çox az geri dönənlər arasında 
doğma Ə.Əliyev adına Dövlət Həkimləri Təkmilləşdirmə 
İnstitutuna qayıtmışdı və daha bir neçə il “Dəri və Zöhrəvi  
xəstəliklər” kursunda  dərs demişdi.  
Bizim respublikamızın (o cümlədən keçmiş SSRİ-nin) “qara 
günləri” belə idi - cəmiyyətin günahsız tanınmış üzvləri yalan 
iftiralarla repressiya olunmuşdular, 17 il müddətində 
ailələrindən, dostlarından və işlərindən uzaqlaşdırılmışdılar. 
Mən hər zaman Ümnisə xanımın xatirəsini böyük rəğbət və 
hörmətlə əziz tuturam, çünki o, möhkəm xasiyyətə malik olub, 
taleyin ədalətsizliyinin qarşısında əyilməmişdi.  
                                                                                           
N.M.ġəmsəddinskaya 
Tibb elmləri doktoru, əməkdar elm xadimi, Azərbaycan 
Tibb Universitetinin II mamalıq-ginekologiya kafedrasının 
professoru. 25.04.2011 
 
 
 
 
 
 
 
 
 
“ÜMNĠSƏ XANIM NƏĠNKĠ HƏM BÖYÜK ALĠM, 
HƏM DƏ GÖZƏL ĠNSAN ĠDĠ” 
  
Ümnisə xanım vüqarlı, gözəl, ucaboylu, gülümsər sifətli bir 
qadın idi. Həddindən artıq hökmran, ancaq ürəyi yanan ağıllı 
insan olub. Hökmran olmasına baxmayaraq heç kəsin qəlbinə 
                                     65
dəyməzdi, özündən heç kimi küsdürməzdi. Dediklərində hökmlə 
israrlı olsa da, ən incə nüanslara fikir verər, xətrə toxunan bir 
kəlmə işlətməzdi. Ümnisə xanımın hökmranlığı nədə idi?  
Əvvəla, o haqqın tərəfdarı idi. Dünyasında haqqı nahaqqa 
verməzdi. 
Yadımdadır, təzə gəlmişdim işləməyə. Əvvəlcə, klinik or-
dinaturaya qəbul olundum. Ümnisə xanım Tibb İnstitutunda Göz 
xəstəlikləri kafedrasının müdiri idi. Məni professor Maqsud 
Əlizadə kafedraya gətirdi. Ümumiyyətlə, bu dünyada gərək 
insanlar bir-birinə yardımçı olsunlar ki, nəticə də yaxşı olsun. 
Mənə də yaxşı insanların köməyi çox dəyib. O böyük alimlərin 
əlindən su içmişəm. Həmin dövrdə heç kəs ziyalıya mane 
olmurdu, əksinə müəllimlərdən, böyüklərdən dəstək alardıq... 
Məni kafedraya qəbul elədilər. Ümnisə xanım gəlib gördü ki, 
ondan xəbərsiz kafedraya işçi götürüblər, kiçik bir eyhamla dedi 
ki, “sizin gəlişinizdən mənim xəbərim yoxdur.” 1967-ci ilin 
söhbətidir. Dedi ki, “mən bilmirdim siz gəlmisiniz, deməli 
məndən iznsiz gəlmisiniz.” Mən bu sözdən bir qədər tutuldum. 
Heç bir kəlmə demədim. Aylar keçdi. Biz bir-birimizi get-gedə 
yaxından tanımağa başladıq. O demək olar ki, məni öz övladı 
kimi sevməyə başladı. .. 
Bir dəfə səhər tezdən görüşməli olduq. Onun maşınında gə-
lirdim. Mənə nə isə dedi və hiss etdi ki, sözü xoşuma gəlmədi. 
Ümnisə xanım üzümə baxdı və söylədi.Tamilla “mən səni çox 
istəyirəm, ona görə sənə ərklə deyirəm”, yəni məni doğrudan da 
çox istəyirdi.  
Ümnisə xanımla bağlı xatirələrim çoxdur...Bizim işlədiyimiz 
şöbəyə bir xəstə gəlmişdi. O xəstənin gözünə işçilərin hamısı 
baxdı. Mən də cavan mütəxəssis idim. Hamı onun gözündə torlu 
qişanın cırığını axtarırdı, yəni torlu qışa qopmuşdu. Torlu 
qişanın qopması ağır bir patologiya idisə, həmin yerdə cırığın 
olması ondan da pis əlamət idi. Ona görə də hamı o nöqtəni 
axtarırdı. Mən xəstənin gözünə daha diqqətlə baxdım və bu, 
Ümnisə xanımın diqqətindən qaçmadı. Cavan idim, daha çox 
                                     66
öyrənmək həvəsində olduğumdan bir qədər başqalarından fərqli 
olaraq diqqətlə xəstənin gözünə  baxmağa başladım və tapdım o 
yeri. Həmin yeri göstərdim ki, göz dibinin hansı yerində, hansı 
hissəsindədir. O biri həkimlər məndən yaşca böyük, çox 
təcrübəli insanlar idi və hamısı çevrilib üzümə baxdılar. 
Zənnimcə, bir az onların qısqanclıq hissi oldu və birdən-birə 
cavan bir həkimin özündən razı halda fikir yürütməsini qəbul 
edə bilmədilər. Hətta dedilər ki, sən hələ nə bilirsən ki, özündən 
belə arxayın danışırsan. Mən birtəhər oldum, özümü qınadım, 
səsimi çıxartdığım üçün xəcalət çəkdim... 
Bir neçə gündən sonra həmin xəstədən Ümnisə xanımın adına 
məktub gəldi. Deməli, xəstə Odessaya gedir, orada gözünü 
müayinə elətdirir və mənim göstərdiyim nöqtədə fəsadı aşkar 
edirlər. Həmin xəstə yazırdı ki, “sizin gənc həkimin dediyi düz 
oldu”. Ümnisə xanım hərtərəfli gözəl həkim idi. Tək alim kimi 
yox, həm də çox dərin elmi biliyə malik olan ziyalı idi. Ona görə 
də gənclərin savadından qürrələnərdi. Elə bu hadisədən də xoş-
hal oldu. Məktubu əlində elə vüqarlı tutmuşdu ki, elə bil 
əməyinin bəhrəsini dadırdı. Sevincinin həddi bilinmirdi. Həmin 
məktubu dəfələrlə ucadan oxudu və həmkarlarına söylədi ki, 
gənclər də özünə görə çox şey bilirlər. Mənimlə öyündüyünü bir 
neçə dəfə təkrarladı, daha əzmlə çalışmağımı tövsiyyə elədi. O 
günü çox yaxşı xatırlayıram. O söylədi ki, ola bilər hamı kimi 
cavan həkimlər də səhv etsin.   Hətta səhv etmiş olsalar belə, 
gərək onlara kömək edək, düzgün yol göstərək ki, əsl mütəxəssis 
olsunlar. Bir neçə gün öncə keçirdiyim həyəcan onun yadında 
necə qalmışdısa, sanki bu məktubla könlümü ələ almağa çalışır 
və iftixarla hamıya bəyan edirdi ki, cavan həkimin diaqnozu düz 
olub... 
Günlər bir-birini əvəzlədikcə mən də onu çox sevməyə baş-
ladım. O qədər yaxşı münasibətlərimiz yarandı ki, hər əmə-
liyyata girəndə məni də özü ilə aparırdı. Düz beş il  mən onunla 
əməliyyatlarda iştirak etdim... 
                                     67
Bir gün o məni otağına çağırdı və dedi ki, bundan sonra sən 
gedirsən professor Nəzirovun kafedrasına. Toxuma keçi-
riciliyini, damar keçiriciliyini öyrənməyə. Bir aylıq məni eza-
miyyətə göndərdi. Mən başladım o kafedrada fəaliyyətimi da-
vam etdirməyə. Elə Ümnisə xanımın mənim qarşıma qoyduğu 
həmin mürəkkəb elmi mövzu o illərdən bəri mənimlə gedir. O 
vaxtdan etibarən həmin problem mənimlə yol yoldaşı oldu. Bu 
günə kimi də üzərində çalışıram. Hətta o qədər dərinə getdim ki, 
bu sahədə kifayət qədər sanballı araşdırmaların müəllifi oldum. 
Buynuz qişa, büllur və şüşəvari cisim. Bunların üçündə də əsas 
zülal və sudur. Başqa elementlər burda yoxdur. Təbiət elə 
yaradıb ki, bu mühit şəffaf olsun. Ancaq başqa elementlərin 
olmaması da bu hissələri tez sıradan çıxara bilir. Büllurun 
bulanıxlığı kataraktaya səbəb olur.  
Ümnisə xanımın mənə həvalə elədiyi o keçiricilik məsələsi 
ancaq damarlarda öyrənilib. Büllurda, buynuz qişasında, 
şüşəvari cisimdə bəs necə? Nə etməli? Belə qərara gəldim ki, 
hüceyrənin də divarı var. Yəqin oradan da keçiricilik məsələsi 
var ki, maddələr mübadiləsi gedir. Ümnisə xamımın dediyi 
mövzunu işləyərkən qarşıma daha ciddi bir məsələ çıxdı. Ancaq 
indi təzə bir şeyi “hüceyrə keçiriciliyini”  araşdırmağa başladım. 
Bu məsələ canlı orqanizmdə, ümumiyyətlə, təbiət elmlərinin heç 
birində aydınlaşmayıb. Mən bu məsələdə patent aldım, 
məqsədimə nail oldum. Alimin mənə həvalə elədiyi mövzunu 
var-gücümlə öyrənməyə səy göstərdim. 
Ağıllı adamın məsləhəti sonrakı nəsilə nə qədər böyük kömək 
etmiş  olur, yol açır. Onun adi bir sözü ilə, kiçik bir məsləhəti ilə 
mən böyük nailiyyətlər əldə elədim.  
Məndən  çox razı idi. Xüsusən də mənim öyrənmək həvəsim 
onun nəzərindən qaçmırdı. O da öz növbəsində çalışırdı ki, 
mənə köməkliyi dəysin.  
Ümnisə xanım bütün müsbət keyfiyyətləri özündə cəmləş-
dirən yüksək səviyyəli bir xanım idi. Xoşuna gəlmədiyi hər nə 
varsa deyərdi, ürəyində saxlamazdı. Ancaq kobud şəkildə yox, 
                                     68
elə deyirdi ki, eyhamla, işarə ilə danışardı. Daima üzü 
təbəssümlü, simaca gülər idi. Dodağından təbəssüm çəkiləndə 
deməli nədənsə narazı idi... 
Onun siması heç zaman gözümün önündən çəkilmir. Uzun 
illər ərzində çalışdığımız Göz İnstitutu yeni məkana köçürüləndə 
sonuncu gün toplantımız oldu. Həkimlər xəstəxanadan ayrıldığı 
gün olub keçənləri yada salır, burada keçən illəri xatırlayır, 
xatirələrini dilə gətirirdilər. Mənə də yaşlı bir tibb işçisi kimi söz 
verdilər. Bilirdim ki, mən çıxış edəcəm, əvvəlcədən bu ovqata 
köklənmişdim. Elə toplantı başlayan kimi gözlərimi yumdum, 
ötən illəri yada saldım. Nələr gəlmədi gözümün önünə?. Kimləri 
görmədim. Ümumiyyətlə, insan dünyanı ancaq gözünü yumanda 
görə bilər. Gözünü açdınsa, ancaq ətrafını görürsən,  yumursan, 
dünyanı dolaşırsan. Gördüm Ümnisə xanım, öz qızları ilə 
bərabər bir yanında Zərifə xanım, bir tərəfində Zəhra xanım və o 
birisilər də gülə-gülə sevinc içərisində bu köçhaköçdən razı 
halda gülümsəyirlər. Onların ruhunun dolaşdığı o məkandan, 
son günümüzdə də biz həmin xanımlarımızı yada sala-sala, 
binadan xoş təəssüratlarla ayrıldıq. 
Ümnisə xanım mənə tələbəlik illərində dərs demişdi. Mən 
onu təkcə müəllim kimi xatırlamıram, mənə həyat yolu göstərən 
əsl ana kimi yada salıram. Ömür yoluma işıq salan mayak kimi 
düşünürəm, taleyimə nur saçan varlıq olduğunu zənn edirəm. O 
başdan - başa örnək idi. Səliqəli geyimi ilə fərqlənirdi. Zövqlü 
xanım idi. O mühazirəyə bir xalat geyərdi, əməliyyata başqa 
xalat. Cərrahi əməliyyata girməzdən bir gün öncə bütün fikri 
əməliyyat edəcəyi xəstənin yanında olardı. Onunla daha yaxın 
ünsiyyət qurardı. Xəstəsini tanımaq üçün hər vəchlə çalışardı ki, 
onun bütün psixoloji durumuna bələd olsun. Əməliyyat öncəsi 
heç bir işlə məşğul  olmazdı, elmi işlərini də kənara qoyardı, 
gecə yuxusuna önəm verərdi, bir sözlə, yaxşı istirahət edərdi. 
Ümnisə xanım əməliyyatlarda çox olurdu. Onun yanına hər 
tərəfdən axın var idi. Moskvadan, Tbilisidən və digər yerlərdən 
xəstələr gəlirdi. Ümnisə xanım qeyri adi qadın, müqəddəs peşə 
                                     69
sahibi kimi özünə sağlığında heykəl qoydu. Onun xatirəsi 
yaddaşlarda daima yaşayacaq.  
                                                                                                           
Oftalmoloq alim Tamilla Ağayeva  
 
 
 
 
 
 
 
 
 
 
 
 
 
 
 
 
 
 
GÜNƏġĠN EġQĠLƏ 
                                         
 Hörmətli professor Ümnisə Musabəyliyə 
 
Ağır xəstə düşdü bir gözəl pəri 
Tutuldu günəş tək nurlu gözləri. 
Ümid yeri oldun sən o dilbərə, 
Sağalmaz dərdinə aradın çarə. 
  
Öz kor övladıyla gəzib şəhərlər 
Səndən soraq aldı gözəl bir səhər 
İşıq eşqi ilə o dərdli ana 
                                     70
Uçub Ukraynadan gəldi yanına. 
 
Gözünün nurunu itirən zaman 
Qoca qarısının tutub qolundan 
Qəlbində min ümid yola düzəldi, 
Günəşi görmək üçün yanına gəldi. 
 
Sevindin o qızı gülər görəndə, 
Kiçik ukraynalı çiçək dərəndə, 
Qocanın gözündə yananda günəş, 
Sənin gözlərindən saçıldı atəş. 
                                                                               (1966) 
 
 
 
 
 
 
 
 
 
 
 
                          HANSI QƏHRƏMAN 
 
Səngərin ağappaq cərrah stolu, 
Silahın bərq vuran polad biçaqlar. 
 
Qəlbin insanlara qayğıyla dolu 
Zərif əllərində həyat eşqi var. 
 
Hücuma keçirsən yenə də bu gün, 
Şəfəqsən, zülmətlə durub üz-üzə. 
Rəqib məğlub olur önündə bu gün, 
Sanki nur süzülür, əlindən gözə. 
                                     71
 
Yenə arzusuna çatır bir insan, 
Gözləri önündə açılır səhər. 
 
Sanki günəş doğur, gülür asiman, 
Səni alqışlayır zəfərlə  ellər. 
 
8.03.1968 
     
 
 
 
 
 
 
 
 
 
 
 
 
 
 
ÜMNĠSƏ MUSABƏYLĠNĠN ÖLÜM GÜNÜ 
 
O həyat eşqi ilə coşub daşırdı, 
Zəkası günəş-tək şəfəq saçırdı. 
Sanki yorulmuşdu, oddan, atəşdən, 
O həyat verirdi, gözlər açırdı. 
 
Zəka ümmanında zirvə-tək uca, 
Sanki yaranmışdı, daim nur saça, 
Elmin zirvəsində bir qartal  idi, 
Yaşadı ömrünü o uça-uça. 
                                     72
 
Onun varlığında min aləm vardı, 
Hər səhər günəşlə qucaqlaşardı, 
Yandı günəş kimi, söndü atəş tək, 
Kədərdən göylər də şivən qopardı. 
 
Susur, nədən susur, səsi gəlməyir, 
Məni dinləməyir, gülümsəməyir, 
Nədən düz çıxmadı deyilən məsəl, 
Günəşdən, atəşdən doğan ölməyir.         
                                                     
Tamilla ġəfəq 
                                                 17 noyabr 1974-cü il 
 
 
 
 
 
 
 
 
 
 
 
ÜMNĠSƏNĠN QIZLARI 
(Zəhra, Zərifə, Qəmər, Fəridə) 
Ümnisə xanımın 90 illiyi münasibəti ilə yazılıb. 
 
Günəş batır, günəş sönmür, 
Heyhat, ölən geri dönmür, 
Əgər yaşasa əməli, 
Özü yaşayır deməli. 
 
Kim ki, bütün ömrü boyu, 
                                     73
Zəhmətiylə şöhrət tapıb. 
Zəkasıyla, öz işiylə, 
Ürəklərdə heykəl yapıb. 
 
Qartal kimi güclü idi, 
Ümnisənin qanadları. 
O uçduqca ucalırdı, 
Ümnisənin övladları. 
 
Zərifəylə, Qəmər ilə  
Fəxr edirdi bir ana tək. 
Zəhra ilə,  Fəridəyə 
O çəkmişdi böyük əmək. 
 
Əməyi min bir bəhrə verdi 
Zərifənin əməlində 
Averbaxa qalib gəldi*,  
Şöhrət çələngi əlində. 
 
İnsan ömrü nə qısadır, 
Min yaşasın alim gərək. 
Həqiqəti açmaq üçün,  
İllər gərək, ömür gödək. 
 
Neçə-neçə fikirləri,  
Ümnisənin qönçə qaldı. 
Qəmərinin zəkası ilə,  
Beyinlərə işıq saldı.  
 
İkinci bir Ümnisədir, 
Onun sevimli Zəhrası. 
Daha yüksəklərdə uçur, 
Elmin zirvəsini qucur. 
 
                                     74
Ümnisənin kəlamları,  
Fəridənin dilindədir. 
Ümnisə yaşayır demək, 
Məncə deyil bu hər kəsə sirr. 
 
Yaşayır Ümnisə xanım,  
Yaşayır əməllərində. 
Elmin bayrağı ucalır, 
Qızlarının əllərində. 
 
Günəş batır, günəş sönmür, 
Heyhat, ölən geri dönmür. 
Əgər yaşasa əməli, 
Özü yaşayır deməli. 
 
 
 
 
 
* Averbax mükafatını alan yeganə qadın Zərifə Əliyeva olub. 
                                                                 
   Tamilla ġəfəq 
 
MÜƏLLIMLƏR MÜƏLLIMI, ALIMLƏR ALIMI, 
MILLI AKADEMIYANIN MÜXBIR ÜZVÜ, TIBB 
ELMLƏRI DOKTORU, PROFESSOR ÜMNISƏ XANIM 
MUSABƏYLININ XATIRƏSINƏ HƏSR EDILMIġ BIR 
NEÇƏ KƏLMƏ SÖZ VƏ FIKIRLƏRIM 
 
Ümnisə xanımın həyat və fəaliyyəti, onun elmi əsərləri və 
tədqiqatları, müəllimliyi və ictimai fəaliyyəti  haqqında çox 
yazmaq olar, ancaq qısa bir fikir söyləmək və onu ümumiyyətlə 
xarakterizə etmək çox-çox çətindir. 
                                     75
Deyilənə görə, hər bir insan bir Allahdan başqa üç şəxsə, üç 
varlığa borcludur. 
Birinci - yaşadığı dövrün ölkə başçısına- çünki o, insanların 
yaşaması, inkişaf və tərəqqisi üçün ölkədə əlverişli şərait 
yaradır. 
İkincisi - bizim valideynlərimizdir ki, bizi dünyaya gətirib, 
zəhmətimizi çəkərək böyüdüb, boya-başa çatdırıb. 
Üçüncü şəxs isə bizim müəllimimizdir...! 
Mən qeyd etməliyəm ki, biz insanlar, bu şəxsin qarşısında baş 
əyərək ömür boyu onlara minnətdar olmalıyıq. Mən öz 
həyatımda bu insanlara borclu olduğumu hiss edərək, qeyd 
etmək istəyirəm ki, mən çox xoşbəxt insanam ki, həyatımda 
bunların üçündən də razıyam və özümü xoşbəxt hiss edirəm ki, 
məhz belə insanlara borcluyam. 
Müəllim kimi, bir ixtisasçı kimi mən əlbəttə, Ümnisə xanıma 
borcluyam. Oftalmoloq kimi inkişafımda, püxtələşməyimdə 
onun rolu çox böyükdür. Ümnisə xanımın minlərlə həkim 
kadrların hazırlanmasında, oftalmoloqların yetişdirilməsində çox 
böyük əməyi-zəhməti olmuşdur. Bizim dövrümüzün göz 
həkimlərinin əksəriyyəti onun tələbələri olmuşdur. Milli 
kadrların yetişdirilməsində rolu qiymətsizdir. O bir çox tibb 
elmləri namizədi, tibb doktorları hazırlamışdır. Mən çox fəxr 
edirəm və şərəf hissi keçirirəm ki, mən onun yetirməsiyəm. 
Oftalmologiyanın incəliklərini, elmin dərinliklərini, xəstələrin 
müalicəsini və onlara həkim mübasibətini məhz ondan 
öyrənmişəm. Ümumiyyətlə, biz bir gənc həkim-oftalmoloq kimi 
ona oxşamağa çalışırdıq. Onu da qeyd edim ki, nəinki bilikdə, 
eləcə də xarici görünüşünə, onun davranışına, onun xasiyyətinə 
bənzəməyə çalışırdıq. Onun oxuduğu mühazirələr, onun 
diksiyası, danışıq tərzi və oftalmologiya fənninin ən çətin 
hissəsini sadə, başa düşülən tərzdə tədrisi hamını 
təəccübləndirirdi. Ümnisə xanım çox gözəl və təmiz Azərbaycan 
dilində mühazirələr oxuyurdu. Onu da qeyd etmək istəyirəm ki, 
mühazirə vaxtı heç də başqa dildə  (rusca) terminlər işlətməzdi. 
                                     76
Biz gənc həkimlər də danışıq zamanı Azərbaycan dilində rus 
kəlmələrini işlədirdiksə, bizə həmişə təmiz ana dilimizdə 
danışmağı məsləhət bilirdi. Mən bu kiçik xatirəmdə onun elmi 
fəaliyyəti haqqında məlumat vermək istəmirəm, ancaq onu qeyd 
etmək istəyirəm ki, oftalmologiya elminin bütün çətin və 
mürəkkəb hissələrini dərindən bilərək bir çox monoqrafiyalar, 
elmi məqalələr müəllifi olmuşdur. Qeyd etmək istəyirəm ki, 
respublikamızda ana dilində, ilk oftalmologiya üzrə dərsliyi də 
(1935-ci ildə) məhz Ümnisə xanım yazmışdır. 
Bildiyimiz kimi, o dövrdə  korluğun əsas səbəblərindən biri 
olan traxoma xəstəliyi idi: onun dərindən öyrənilməsində, 
traxomanın müalicə və profilaktikasında və bütün tibb işçilərinin  
və ictimaiyyətin səfərbərliyində, traxomaya qarşı mübarizənin 
təşkilində böyük rolu olmuşdur. 
Ümnisə xanım ucaboylu, gözəl, qamətli və qürurlu bir xanım 
idi. O əyilməz bir insandı. 
Azərbaycan Oftalmologiya elmini bütün qurultaylarda, 
konfranslarda və xarici ölkələrdə təmsil edirdi. O, yaşadığı 
dövrdə Avro-Asiya konqreslərinin təşkilati üzvü kimi dəyərli 
elmi nailiyyətlərimizi ingilis dilində dünya oftalmoloqlarına 
çatdırırdı. 
Onunla birlikdə Sovetlər ölkəsinin bir çox şəhərlərində keçi-
rilən konfranslarda mən də iştirak etmişəm. Ümnisə xanım 
daima müzakirələrdə iştirak edərək öz fikrini və öz nöqteyi-
nəzərini elə dəlillərlə sübut edirdi ki, hamını valeh edirdi. Bir 
alim kimi görkəmli oftalmoloqlar onun bilik və bacarığına 
qiymət verərək onunla çox hesablaşırdılar. 
Ümnisə xanım çox obyektiv, sözü və hərəkəti düzgün, şəffaf 
əməlli bir insan idi. Həmişə öz sözü üstündə duran, sözünə sadiq 
və əməlisaleh bir mütəxəssis idi. O, öz biliyi, qabiliyyəti, 
insanlara münasibəti ilə hamının, yəni tələbələrinin, professor-
müəllim heyətinin, əməkdaşlarının, xəstələrinin və onu 
tanıyanların hüsn-rəğbətini qazanmışdı. 
                                     77
Mən onun tələbəsi kimi ona öz dərin minnətdarlığımı bil-
dirərək, özümü xoşbəxt hiss edirəm ki, belə bir dahi alimin 
yanında çalışmışam, onunla təmasda olmuşam. 
Mən onun ruhu qarşısında baş əyirəm.  
                       
Professor Zəhra Quliyeva  
03.10.2002-ci il 
 
 
 
 
 
 
 
 
 
 
 
 
 
 
 
 
 
 
OFTALMOLOGĠYANIN MAYAKI ÜMNĠSƏ XANIM 
 
Təbabətdə qazandığım uğurlara görə institutumuzun pro-
fessor-müəllim heyətinə minnətdaram. Göz xəstəlikləri kafed-
rasında mən bir il professor Trubinlə işlədim. O, mənim 
fəaliyyətimi bəyəndi, elmə yönəltdi, mövzu verdi. Ədəbiyyatları 
da, özünün qeydləri ilə dolu dəftərçəsini də mənə bağışladı.  
1945-ci ildə Trubin dünyasını dəyişdi. Kafedra müdiri Üm-
nisə xanım Musabəyova oldu. Mənim oftalmologiya sahəsindəki 
                                     78
inkişafımda unudulmaz müəllim, professor Ümnisə xanımın 
əvəzsiz xidməti vardır. Mən bu gün də oftalmologiyaya olan 
sevgimə, marağıma görə Ümnisə xanıma minnətdaram. Ümnisə 
xanım həyatda mənə mayak-yol göstərənim olmuşdur. Mənim 
alim kimi yetişməyimdə professorun zəhməti çox olub. Onun 
rəhbərliyi və himayəsi altında həm namizədlik, həm də 
doktorluq elmi işlərimi müdafiə etmişəm. Onunla ünsiyyətdən 
sonra qəlbimdə Ümnisə xanımın yolunu davam etdirmək arzusu 
yaranıb və mən o amalı yerinə yetirməyə çalışmışam. 
Təkcə mən yox, bütün Azərbaycan oftalmoloqları Ümnisə 
xanıma borcludurlar. O, Azərbaycan oftalmologiya məktəbinin 
banisidir. Keçmiş SSRİ-də tanınmış, nüfuzlu oftalmoloq idi. 
Onun oftalmologiya sahəsinə gətirdiyi yeniliklər, çox mühüm 
tədqiqat işləri, dərin araşdırmaları SSRİ-də və xarici ölkələrdə 
yüksək dəyərləndirilirdi.  
Xarici ölkələrdə SSRİ oftalmoloqlarını həmişə Ümnisə xanım 
təmsil edirdi. Geniş dünyagörüşlü, erudisiyalı alim idi. Mötəbər 
konfranslarda, simpoziumlarda ingilis, rus dilində maraqlı 
məruzələr oxuyurdu. Hər xarici səfərdən sonra oftalmologiya 
cəmiyyətində söhbətlər keçirirdi. Xarici ölkələrdə gördüklərini, 
tibb sahəsindəki yenilikləri bizimlə həvəslə bölüşərdi.  
Ağır xəstələr konsiliuma qoyulardı. Bütün professorlar, alim-
lər konsiliumda iştirak edir, müayinə aparıb öz fikirlərini 
söylərdilər. Bu konsiliumlar böyük məktəb idi. O vaxtı traxoma 
xəstəliyi - korluqla mübarizəyə hamı qalxmışdı. Azərbaycan 
oftalmoloqları da bu sahədə yüksək nailiyyətlər əldə etmişdilər. 
Bayraqdarımız isə dünya şöhrətli alim Ümnisə xanım idi. O, 
traxoma, gözün uyğunlaşması, hamilə qadınlarda göz 
xəstəlikləri sahəsində böyük uğurlar qazanıb. 
Oftalmologiya tibbin mürəkkəb sahəsidir. O, fiziki, kimyəvi 
proseslərlə bağlıdır. Çox qəliz termin və ifadələri Ümnisə xanım 
elə sadə, anlaşıqlı dildə açıqlardı ki, onun mühazirələrini, 
tələbələr də, mütəxəssis olmayanlar da aydın başa düşürdülər. 
                                     79
Azərbaycanca göz xəstəlikləri dərsliyini də ilk dəfə Ümnisə 
xanım yazıb, yaradıb. 
Onu tələbəlik illərindən xatırlayıram. Ümnisə xanım ucaboy, 
qamətli, şux baxışlı, xoş çöhrəli, qürurlu qadın idi. O vaxtı 
Tamerlanın təşəbbüsü ilə axırıncı mühazirədə müəllimlərimizə 
hörmət və minnətdarlıq əlaməti olaraq gül dəstəsi hədiyyə 
edərdik. Ümnisə xanımın da sonuncu mühazirəsində ona 
qızılgüllərdən bağlanma çiçək dəstəsi təqdim etdik. Son dərəcə 
həssaslıqla, kövrək hisslərlə bizə təşəkkürünü bildirdi. Amma 
gülləri götürmədi. Harasa hospitala gedəsiydi, xəstələr onu 
gözləyirdilər. Qızlarla qərara gəldik ki, çələngi evlərinə aparaq. 
Ümnisə xanım İçərişəhərdə olurdu. Qapını üzümüzə nurani 
sifətli bir qadın, anası açdı. Ümnisə xanımın qızı da onun 
qucağında idi. Bizə çox böyük səmimiyyətlə təşəkkür etdi, 
qonaqpərvərlik göstərdi. 
Ümnisə xanım sadəliyin, nəcibliyin, kübarlığın, ziyalılığın 
timsalı idi. İşdə sadə, lakin yaraşıqlı geyinərdi. Zinət taxmağı 
sevməzdi, bunu bizdən də tələb edərdi. Amma xarici ölkələrə 
gedəndə Ümnisə xanım tamam başqa görkəm alırdı. Bu səfərlərə 
xüsusi hazırlaşır, hər geyimini təzələşdirirdi. Ayaqqabılarınacan 
təzələrdi. Bir cüt brilyant dəsti vardı. Onlarla özünü 
zinətləndirirdi. Onsuz da Ümnisə xanım vüqarlı, əzəmətli idi. 
Deyirdi ki, mən xaricdə Azərbaycanı təmsil edirəm. Gərək buna 
layiq olam. Adi bir detaldan tutmuş məruzəsinədək hazırlaşarkən 
o, yalnız Azərbaycanı düşünürdü. Azərbaycanı gözəl elçi 
sifətində təcəssüm edirdi. 
Hörmətli professorumuz böyük ictimai işlər aparırdı. Sovet 
Sülhü Müdafiə Komitəsinin, Sovet Qadınlar Komitəsinin üzvü, 
Azərbaycan Elmlər Akademiyasının müxbir üzvü, Azərbaycan 
oftalmoloqlarının lideri idi. Mən fəxr edirəm ki, belə görkəmli 
alim, səhiyyə fədaisi həyatda mənim mayakım olub.  
 
Professor Zəhra Quliyeva 
  
                                     80
 
 
 
 
 
 
 
 
 
 
 
 
 
 
 
 
 
 
 
 
 
 
 
 
“HƏYATIMA DÜġƏN ĠġIQ” 
 
Görkəmli alim, tanınmış göz cərrahı Ümnisə xanım Musa-
bəylinin göz əməliyyatları dünyaya səs salmışdı. O, Oftalmo-
logiya aləminin sevilən və seçilən nümayəndəsi  idi... 
Ümnisə xanım Afrika və Asiya ölkələri üzrə Sovet oftal-
moloqlarının nümayəndə heyətinin rəhbəri olub. Çünki o zaman 
ondan yaxşı ingilis dilində danışan oftalmoloq alim yox idi. 
İttifaq miqyasında birinci idi. Onun bir neçə dildə sərbəst 
danışması, cəmiyyətdə kübar davranışı, zövqlü və mədəni 
                                     81
geyimi diqqət çəkdiyindən bu Azərbaycan alimi o vaxtlar Sovet 
bayrağının üstündə parlayan ulduza bənzədilirdi. Xüsusən, 
ingilis dilli olduğu üçün əksər beynəlxalq elmi tədbirlərə dəvət 
edilirdi. Maraqlısı da bu idi ki, Ümnisə xanım səfərlərdən yaxşı 
məlumatlarla geri dönürdü. O vaxtlar indiki kimi informasiya 
bolluğu yox idi. Sərhədlər bağlıydı, ölkələr haqqında kapitalizm 
təfəkkürü təbliğ olunurdu. Alim isə xaricdən qayıdanda çoxlu 
yeniliklərlə gəlirdi. O, gördüklərini ilkin olaraq Azərbaycanda 
həyata keçirib, dünya təbabətinin ən son nailiyyətlərini 
vətənində gerçəkləşdirib... 
Ümnisə xanımın əməliyyatları o qədər uğurlu alınırdı ki, 
xaricə ölkələrdən də yanına xəstələr axışırdı. Azərbaycandan 
belə böyük bir alimin yetişməsinə nəinki Sovet İttifaqında, 
dünya ölkələrində də mat qalmışdılar.  
Qeyri adi mühazirə söyləmək qabiliyyəti var idi. Tələbə-
lərinə, həmkarlarına mövzuları  emosiyalı çıxışlarla, başa dü-
şülən tərzdə elə təqdim edirdi ki, sözünü, cümləsini yazmağa 
ehtiyac yox idi. Hər kəlməsi beyinə həkk olunurdu.  Bir-iki dəfə 
mühazirələrini dinləyən şəxs onun səsinin sehrinə düşürdü.  O 
illər Tibb İnstitutunda göz xəstəlikləri bir ay tədris olunurdu. 
Tələbələr cəmi səkkiz mühazirə dinləyirdi. Ümnisə xanımın 
böyüklüyü ondadır ki, bu səkkiz dərs zamanı tələbəyə özünü, 
sənətini sevdirməyi bacarırdı. Mühazirələr bitəndən sonra biz 
onun söhbətlərini eşitmək, alimi yenidən dinləmək üçün iştirak 
etdiyi seminarlara, konfranslara gedirdik. O danışanda insan 
kiprik belə çalmaq istəmirdi ki, birdən nə isə nəzərindən qaçar. 
Tibb institutuna gələndə, kişilər göz həkimi olmağı ağlına 
belə gətirməzdilər. Ancaq Ümnisə xanımı dinləyəndən sonra 
əksər tələbə oftalmoloq ixtisasını seçdi. Ümnisə xanımla söh-
bətdən sonra bu sənətə vurulurdular.  Xarici ölkələrdə belə 
insanların mühazirələrinə  biletlər satılır. İnsanlar pul verib, 
həmin saatlarda könüllü dinləyici olurlar.  Ümnisə xanım gözəl 
natiq idi və onun dünyanın mötəbər konfranslarında etdyi 
məruzələr hələ də qocaman oftalmoloqların yaddaşında qalıb. 
                                     82
Azərbaycanı təbliğ etdiyi günlər indiyə kimi xatırlanır. Mən bu 
yaxınlarda  (2012-ci il, avqustun axırı, sentyabrın əvvəli) 
İtaliyada elmi tədbirdə idim. Yaşlı bir italyan həkim Ümnisə 
xanımdan söhbət açdı və bildirdi ki, 25 yaşı  olanda Ümnisə 
xanımın Yaponiyada ingilis dilində məruzəsini dinləyib.  Onun 
zəngin biliyi və gözəl danışığı bütün salonu heyran edibmiş... 
Tibb İnstitutunu bitirib, Almaniyaya hərbi xidmətə getdim. 
Bir gün Oder çayında əsgərlər təlim keçirdi. Tanklar suyun altı 
ilə hərəkət edib, sahilə çıxırdılar. Tankın biri suyun altında qaldı 
və içərisində olan cavan əsgərlər özlərini çaşdırıb, oradan 
çıxmağa çalışdılar. Onlar canlarını qurtarsa da, tankı sürən əsgər 
xilas ola bilmədi. Xilasedicilər əsgəri huşsuz vəziyyətdə sahilə 
çatdırdılar. Mən də onların həkimi idim və hərbi hissədə gözə 
baxan oftalmoloji alət tapmışdım və cibimdə saxlayırdım. 
Həmin alətlə əsgərin gözünə işıq saldım. Göz bəbəyinə baxanda 
insanın sağ olub-olmadığı məlum olur. İşığı gözə tutursan, əgər 
bəbək oynayırsa, demək bu adam hələ sağdır. Bəzən bəbək 
oynamasa da insan sağ ola bilər. Gördüm ki, əsgərin göz 
bəbəyində qan hüceyrələri hərəkət edir və intensiv reanimasiya 
tədbirlərini davam etdirdik. O ukraynalı gənci həyata qaytara 
bildik. Bu hadisə səs-küyə səbəb oldu. Oğlanın valideynləri 
uzun müddət mənə məktub yazırdı. Həmin hadisədən sonra mən 
qəti qərara gəldim ki, göz həkimi olmalıyam. Haqqımda qəzetdə 
yazılar dərc olundu, mükafat olaraq məni məzuniyyətə 
göndərdilər. 
Məzuniyyətə gələn kimi, mən Ümnisə xanımın yanına gəldim 
və oftalmoloq olmaq arzumu ona bildirdim. Ümnisə xanım çox 
sevindi və dedi ki, “mən səndən soruşanda başqa cavab 
vermişdin, necə oldu ki, birdən-birə fikrini dəyişib, göz 
həkimliyini seçdin?”. Mən həmin hadisəni müəllimə danışdım.  
Ümnisə xanım məni  Almaniya  təbabəti haqqında məlumat-
landırdı və onun verdiyi siyahı üzrə kitabları alman dilində 
mütaliə etməyə başladım. Əsgərlikdən gələndə xeyli məlumat 
toplamışdım. Bir ildən sonra Moskvada aspiranturaya daxil 
                                     83
oldum. Burada da elm aləmində ad-san qazanan insanlardan, 
akademiklərdən dərs aldım. Bütün elmi titulları qazandım. İndi 
bir alim kimi ildə dörd dəfə beynəlxalq konfranslarda iştirak 
edirəm. Katarakta barədə 20 ixtiram var. Beş dənə süni büllur və 
süni büllurun gözə qoyulması üçün dörd material ixtira etmişəm. 
Qlaukoma barəsində ixtiralarım var. Buynuz qişanın 
köçürülməsi istiqamətində, süni qüzeyli qişa barəsində 
ixtiraların müəllifiyəm. Bu saydıqlarımın hamısını Moskvada 
həyata keçirmişəm. Xeyli vaxt orada çalışdım, vətən torpağı 
çəkdiyi üçün Azərbaycana qayıtdım.  
Mənim bu sənətə gəlməyimdə, bu səviyyəyə qalxmağımda 
Ümnisə xanım  böyük rol oynayıb.  Onun mühazirələrindən, göz 
haqqındakı düşüncələrindən sonra mənim oftalmologiyaya 
məhəbbətim artdı. Ona görə də Ümnisə xanım həmişə 
qəlbimdədir, onun xatirəsi daima mənə əzizdir. 
Azərbaycanda oftalmologiyanın təməlini Ümnisə xanım 
qoyub. Bu gün oftalmologiya üzrə tanınmış yaşlı alimlər onun 
məktəbinin yetirmələridir. O, tələbələrə xüsusi qayğı göstərib. 
Kimə güvənirdisə, ona tələbkar yanaşırdı. O, savadlı tələbəni 
çox sevir, ona hər zaman diqqət yetirirdi.  
Tələbələri arasında Zərifə xanıma çox üstünlük verirdi. Çünki 
Zərifə xanımın kövrək, həssas  qəlbi, zəkalı, savadlı tələbə 
olması diqqətini çəkir, ondan oftalmologiyanın gələcəyi üçün 
çox şey gözləyirdi. Zərifə xanım da professorun bütün 
ümidlərini doğrultdu. Akademik Zərifə Əliyeva Azərbaycan 
oftalmologiyasının inkişafı üçün əlindən gələni əsirgəmədi.  Bir 
vaxtlar Ümnisə xanım dünyanın hansı nöqtəsində olurdusa, 
oradan Azərbaycana tibbi avadanlıqlar gətirirdi. Sonradan bu 
missiyanı Zərifə xanım davam etdirib.   Heydər Əliyevin 
imkanlarından istifadə edərək tək Azərbaycanı deyil, elə 
Moskvanın özünü də müasir texnologiya ilə zənginləşdirib.   
Ümnisə xanımın daxili aləmi zəngin idi. Xalqını, dövlətini, 
torpağını çox sevirdi. Azərbaycanı xaricdə yüksək səviyyədə 
təqdim edib və bununla da qürur duyurdu. Onu görəndə hamı 
                                     84
fəxr edirdi ki, Azərbaycanın  belə bir ziyalı xanımı var. Ona 
baxanda  Azərbaycan qadını məhz belə olmalıdır, - deyə 
öyünürdük. Bizə qibtə edirdilər ki, əgər xalqımız, torpağımız, 
millətimiz, mədəniyyətimiz belə ziyalı yetişdirirsə, onda Azər-
baycan  çox zəngin ölkədir. Mən həyatım boyu  oftalmoloqların 
hansı tədbirində iştirak etmişəmsə, Azərbaycan adını çəkəndə 
Ümnisə xanımı xatırlayıblar.  
Ümnisə xanımın çox zəngin kitabxanası var idi.  Hara ge-
dirdisə, özüylə xeyli sayda kitab gətirirdi. Həm Tibb İnstitu-
tunda, həm də evində nadir ədəbiyyat toplamışdı, hamısını da 
tələbələrinin ixtiyarına vermişdi.  
Ümnisə xanımın vəfatından sonra Moskvada eşitdim ki,  
şəhərin kitab mağazalarında Ümnisə xanımın kitabları satışa 
çıxarılıb. Bu barədə xəbər tutan kimi mən də imkanım daxilində 
bir neçə ədəbiyyatı əldə etdim. Maddi imkanım olsa idi, onun 
bütün kitablarını alıb, Azərbaycana qaytarardım. Heyf ki, buna 
pulum çatmadı. Ümnisə xanımın müəllifi olduğu kitablar da 
daxil olmaqla bütün kitabxanası qısa zamanda satıldı. Bir neçə 
dil bildiyi üçün dünyanın hər yerindən  topladığı və içəri 
səhifəsinə adını yazdığı kitabları oftalmoloqlar sevinə-sevinə 
alırdılar... 
Bu gün Azərbaycanda oftalmologiya yüksək səviyyədə 
inkişaf edib. Oftalmologiyanın əsasını qoyan Ümnisə xanım və 
onun layiqli tələbəsi Zərifə xanım Əliyevanın xidmətləri 
misilsizdir. İndi ölkəmizdə müasir tibbi texnologiya ilə təchiz 
edilmiş zəngin  göz institutu fəaliyyət göstərir. Bu institutda 
təcrübəli, savadlı, dünya səhiyyəsini heyran edən professor-
larımız çalışır. Azərbaycanın intellekt səviyyəsi inkişaf edir, 
ölkədəki təbii mühit  zehni təfəkkürün fəaliyyəti üçün imkanlar 
açır. Ölkəmiz indi dünyada təkcə təbii sərvətləri ilə yox,  əqli 
simaları ilə tanınır...  
Bu gün Ümnisə xanımın inandığı, oftalmologiya aləmində 
xeyir-dua verdiyi tələbələr onun amalını davam etdirirlər.   
                                     85
110 yaşlı  Ümnisə Musabəylinin  xatirəsinə bir daha ehtira-
mımı bildirirəm. Unudulmaz  professorun ruhu şad olsun. 
Sağlığında əbədiyyət qazanan, xatirəsi yaddaşlara  həkk olunan 
alimə Allah rəhmət eləsin.  
                                                          
            Professor  Çingiz Cərullazadə 
 
 
 
 
 
 
 
 
 
 
 
 
 
 
 
“YADDAġLARA ƏBƏDĠ  YAZILAN  ĠNSAN” 
 
Ümnisə xanımı gördüyüm ilk günü xatırlayıram. Bu xanım 
ilk gündən insanı özünə cəlb etməyi bacardığından, onu birinci 
dəfə gördüyüm anı heç vaxt unuda bilmirəm... 50-ci illərin 
ortaları idi.  Azərbaycan Tibb institutunun tələbəsi idik. 
Mühazirə otağının qapısından bir xanım içəri daxil oldu. O 
andaca diqqətimizi özünə çəkdi. Onun səsi, davranışı, biliyi və 
digər fərqli xüsusiyyətləri olduğundan, inanın ki, bütün tələbələr 
bu xanıma valeh oldular. Sonradan eşitdik ki, nəinki, tələbələr, 
sən demə müəllimlər də Ümnisə xanımın vurğunudurlar. Bizim 
auditoriyada elə bir tələbə yox idi ki, ona vurulmasın. Biz onu 
da öyrəndik ki, bizə dərs deyən bu xanım dünya miqyasında 
                                     86
tanınmış Azərbaycan alimi imiş. Onu get-gedə daha yaxından 
tanıdıqca, xaricdəki fəaliyyətini eşitdikcə, alimə rəğbətimiz daha 
da artdı. Ümnisə xanımla fəxr eləməyə başladıq. Belə bir 
Azərbaycan qadını olduğu üçün qürur duyduq, xüsusən də 
onunla ünsiyyətdə olduğumuzdan qürrələndik. Tanıdığımız üçün 
sevindik ki,  biz şöhrəti tibb aləmində əks-səda yaradan bir 
alimdən dərs alırıq... 
Ümnisə xanımın deputat kimi də fəaliyyəti təqdirəlayiq olub. 
Xəstələrlə yanaşı, ona etimad göstərən seçicilərindən də yanına 
xeyli sayda insanlar gəlirdi və eşidirdik ki, hamısına kömək əlini 
uzadır. O, vaxt tapıb, bütün elmi tədbirlərlə yanaşı, digər ictimai 
işlərdə də yaxından iştirak edirdi. Hər bir sahədə özünü 
doğruldub. Çoxşaxəli yaradıcılığa malik olan bu xanım elə bir 
tədbir yox idi ki, ora qatılmasın.  
Sonra Ümnisə xanımı bir müddət görmədik. O Misirdə 
mühazirələr oxumağa dəvət edilmişdi və Qahirədə, hospitalda 3 
il çalışdı.  
Ümumiyyətlə çox maraqlı insan idi.  
Onun savadına hamı heyran qalmışdı. O qarşısına nə məqsəd 
qoyurdusa, onu da qısa müddətdə həll edərdi. Özünə tələbkar 
yanaşan qadın olub. Qısa vaxtda ingilis dilini öyrəndi və bütün 
konfranslarda bu dildə sərbəst məruzələr edib. Öz ana dili kimi 
bir neçə dildə danışmağı bacarıb. Mənim yaxşı yadımdadır ki, 
hamının dilinin əzbəri olmuşdur, belə professoru olduğundan o 
zaman institutun rəhbərliyi və kollektivin hər bir əməkdaşı  
alimi hamıya örnək çəkirdi...  
Mən Ümnisə xanımın ailəsində qonaq olduğum günü də 
yaxşı xatırlayıram… 1956-cı ildə turizm xətti ilə  Almaniyaya 
getmişdik. Həmin dəstədə Ümnisə xanımın qızı Dilarə xanımla 
tanış oldum.  O, Moskvada, aspiranturada təhsil alırdı. Mən isə 
Azərbaycan Tibb institutunu təmsil edirdim. Biz dostlaşdıq. 
Bakıya qayıdandan 15 gün sonra Dilarə xanım bizi evlərinə 
qonaq çağırdı. Onlar İçəri Şəhərdə, böyük qədimi evdə 
yaşıyırdılar. Dilarə xanım məni və Arifi gülər üzlə qarşıladı və 
                                     87
qonaq otağına gətirdi. Bir xeyli səfər təəssüratlarını bölüşdük. 
Birdən Ümnisə xanım içəri girdi. Biz elə bilirdik ki, Ümnisə 
xanım evdə yoxdur və onu görən kimi bir az həyacanlandıq. 
Ancaq səmimi insan olduğundan bizimlə tez ünsiyyət yaratdı və 
bir saata yaxın söhbət elədi. Bizim Almaniya barəsində 
fikirlərimizlə maraqlandı. Birinci dəfəydi ki, mən Almaniyada 
olurdum və bu ölkə o qədər xoşumuza gəlmişdi ki, dünyanın ən 
gözəl şəhəri hesab eləyirdik. Həmin vaxt da Ümnisə xanım 
Vyetnamda, konqresdə iştirak eləmişdi. O da bizə Vyetmandan 
danışdı və dediyi bu cümlələr indi də xatirimdədir: “Vyetnam 
elə bil, Fransanın xırda bir hissəsidir və orada olan fransızlar 
özlərinə gözəl şərait yaradıblar”.  
Ümnisə xanım bizimlə sağollaşıb, ayrıldı. Dərsdəki müha-
zirələri kimi bu söhbəti də maraqlı və yadda qalan olduğundan, 
uzun müddətdir ki, xoş anlarla o günü xatırlayıram.  
Dilarə xanımla növbəti görüşümüz xeyli vaxtdan sonraya 
təsadüf etdi. 2002-ci ildə Ümnisə xanımın 100 illik yubileyi 
münasibəti ilə keçirilən konfransda rastlaşdıq... 
Ümnisə xanım Azərbaycanda yayılan Traxomanın qarşısını 
aldı. O bu məsələ ilə əlaqədar öz əməkdaşları ilə rayonlarda 
olur, yerlərdə sakinlərlə görüşür, xəstəlikdən qurtulma yollarını 
arayırdı. Ölkədə xəstəliyinin kökünü kəsməyi bacardı. 
Oftalmologiyada bir çox elmi tədqiqat işləri apardı və onun 
başladığı məsələləri, tələbələri davam etdirdilər.  
Mən böyük alimlərimiz qarşısında baş əyirəm. Onların bizə 
verdiyi öyüd-nəsihət indi də qulaqlarımdadır. Bu alimlərin 
xatirəsi əziz olduğu üçün onlar haqqında kitab hazırlayıram. 
Hazırladığım kitabda yaddaşımda qalan və əməlləri ilə seçilən 
dəyərli elm xadimləri  yer alacaq. Kitabda Ümnisə xanım 
Musabəyli haqqında da qeydlərim var. Mən onun haqqında belə 
yazmışam: “Ümnisə xanımın  yumşaq və şirin ləhcəsi vardı, 
sanki sözləri boyunbağı dənələri kimi, xırda mirvarilərtək yan-
yana səliqə ilə düzürdü. Nə deyirdisə, yaddaşlara mıx kimi 
çalınırdı. Onun xüsusi mühazirə aparmaq qabiliyətinə malik 
                                     88
manevrası olduğundan, dedikləri insan beyninə o andaca həkk 
olunurdu...”. .. 
Ümnisə Musabəyli haqqında yazmağı ürəyim istədi və bunu 
məndən vicdanım tələb edir. Belə insanlar dəyərli olduğundan 
onlar haqqında danışmağa dəyər. 
Allah rəhmət eləsin. Mənim qohumlarımın uyuduğu köhnə 
qəbiristanlıqda Ümnisə xanım həyat yoldaşı İbrahim İsmayıl-
zadə ilə yan-yana uyuyur. Yolum  o məzarıstana düşəndə, mən 
onları da ziyarət edir və hər ikisinin ruhuna ehtiramımı 
bildirirəm. Qəbirləri nurla dolsun. 
 
ATU-nun “Ġnsan anatomiyası” kafedrasının professoru, 
tibb elmləri doktoru, əməkdar elm xadimi   
Rafiq Əsgərov  
 
 
 
 
TƏKRARSIZ ÜMNĠSƏ XANIM 
 
XX əsrin qadın ziyalıları içərisində ön sırada yeri olan 
nəhəng, gözəl-Ümnisə xanım Musabəyli! 
Ümnisə xanım okeanda üzən böyük aysberq idi. Bu aysberqin 
zirvəsi oftalmologiya elminin bütün üfüqlərindən görünsə də, 
onun özü olduğundan qat-qat böyük imiş. 
Ümnisə xanımın elmi əsərlərini tələbələrimiz zaman-zaman 
oxuyacaq, ondan öyrənəcəklər. Əslində, mən onun sonuncu 
tələbəsiyəm. Təkrarsız, iddialı, böyük Ümnisə xanımı 
gözlərimlə görmüşəm, mühazirələrini, söhbətlərini dinləmişəm, 
cərrahiyyə əməliyyyatlarında assistentlik  etmişəm, qulluğunda 
durmuşam, üzünün nurundan, parlaq zəkasından, xeyir-
duasından taleyimə pay düşüb. Mən, Ümnisə xanımın sağlığında 
tələbəm dediyi adamlardan biri, axırıncısıyam. 
                                     89
Deyirlər, Albert Eynşteynin gözlərində qeyri-adi parıltı var 
imiş. Heç bir fotoaparat, kinokamera o şövqü, parıltını kağıza, 
lentə fiksə edə bilməyib. Ümnisə xanımın üzündə qeyri-adi nur 
var idi. O, otağa daxil olanda, otaq işıqlanırdı. Fotoşəkillərdə, 
onun haqqında çəkilən filmdə  o nurun cüzi bir hissəsi qaldı... 
Ümnisə xanım qeyri-adi zəhmətsevər idi. Dünyada alman 
dilinin əvəzinə ingilis dili dəb düşəndə iki ilə mükəmməl ingilis 
dili öyrəndi, o dildə Tokioda, Qahirədə, Los-Ancelosda, 
Tunisdə, Romada...parlaq elmi və siyasi məruzələr elədi... 
Ümnisə xanım qeyri-adi düzlük sevən, sözübütöv şəxsiyyət 
idi. 5-6 il sonraya verdiyi sözün üstündə durardı. O iş çətindən 
çətin olsa da, qızıldan qiymətli vaxtı hesabına, sərvəti, əsəbləri 
hesabına başa gəlsə də (hansı əməkdaşısa ev almalıydı..., 
tələbəsi işə düzəlməliydi..., deputatı olduğu Naxçıvandan 5 
yetim atası nəlbəki satmağın üstündə həbs olunmuşdu-onu azad 
etdirməliydi... və s. və i.a ). 
Ümnisə xanım qeyri-adi vətənpərvər, yurdsevər idi. Hələ 
altmışıncı illərdə ana dilində ətirli, lətif, gözəl, nadir sözlərlə 
danışar, mühazirələr oxuyardı. Alman, ingilis, rus və erməni 
dillərini mükəmməl bilən alim, danışığında bir kəlmə də olsun 
əcnəbi söz işlətməzdi və bunu da həmsöhbətindən  (kimliyindən 
asılı olmayaraq) tələb edərdi. Danışığı hər dildə sərbəst, gözəl və 
səlis nitqini, onun sonradan parlaq şəxsiyyətlərə çevrilmiş alim 
tələbələrində də gördüm.  (Zəhra xanım Quliyeva, Zərifə xanım 
Əliyeva və b.). Ümnisə xanım çox böyük alim idi. Son iyirmi 
ildə dörd ildən bir dünyanın müxtəlif ölkələrində çağrılan Asiya 
və Afrika ölkələri oftalmoloqlarının daimi konqresində həmişə 
sovet elmi nümayəndə heyətinə başçılıq etmişdir. Samballı, bu 
günkü günə qədər öz əhəmiyyətini itirməyən monoqrafiyaların, 
elmi əsərlərin, dərsliklərin müəllifidir. Görmə orqanının fizio-
logiyasının - refraksiyasının tədqiqi sahəsində dünya şöhrətli 
oftalmoloqdur. İndi ölkə-ölkə qəlpələnən keçmiş sovetlər birli-
yinin bütün respublikalarında  onun alim-tələbələri var. 
                                     90
Ümnisə xanımı sevərdilər, Ümnisə xanımdan qorxardılar, 
Ümnisə xanıma həsəd aparardılar, Ümnisə xanımla hesab-
laşardılar... 
SSRİ oftalmoloqları idarə heyətinin sədri, professor 
E.S.Avetisovun Ümnisə xanım Musabəylinin “Asiya və Afrika 
ölkəri oftalmoloqlarının daimi konqresində” kitabını oxuyandan 
sonra müəllifə yazdığı məktubundandır bu cümlələr:  
“...Kitabınızı oxuyandan sonra çox təəssüfləndim ki, niyə Siz  
yazıçı, jurnalist olmamısınız. Həm də sevindim, əgər belə 
olsaydı, onda oftalmologiya elmi itirərdi”. (58) 
Qürbətdə çap olunmuş tibb dərsliklərində, həmin sahənin 
tarixində müstəsna rol oynamış azərbaycanlı alimlərdən yalnız 
Ümnisə Musabəylinin şəklini görmüşəm. 
Dünyanın müxtəlif ölkərində yaşayıb-işləyən görkəmli oftal-
moloqlarla hər görüşümdən sonra üzü hamar, arxa tərəfi 
cilalanmamış, cod qırmızı mərmər başdaşınızla üzbəüz durub, 
Sizə ürəyimdə hesabat verirəm, Ümnisə xanım! Sizin 
haqqınızda o alimlər qəribə, həm də millətimiz üçün fəxr sa-
yılası xatirələr danışırlar (professor Dəmir Başar, Erol Turaclı, 
Çolpan Mirzətac, Antelava, akademik M.Krasnov, S.Fyodorov, 
Eroşevski, Barrakver, Troutman...). Nazlı, üzü nurlu, iddialı, 
sərt, hazırcavab, danışığı, geyimi gözəl böyük alim, nəhəng 
şəxsiyyət... 
Kafedramızda Sizinlə çoxdan işləyən həmkarlarınız danışır 
ki, Rusiyanın paytaxtdan uzaq şəhərlərindən birində Fransa 
Elmlər Akademiyasının fəxri üzvü olan qardaşınız rəhmətə 
gedir. Siz Bakıdan yola düşəndə ən bahalı, gözəl geyiminizdə, 
elmi konqreslərə gedərkən hazırlaşdığınız kosmetikada 
olmusunuz. Bir nadanın sorğusuna ...cavab vermisiniz ki, “Mən 
getdiyim şəhərdə, dəfndə bəlkə də heç azərbaycanlı görən 
yoxdur. Axı mən Azərbaycanı təmsil edirəm və millətimiz 
haqqında təəssürat yaradıram!” Siz ayağınız dəyən saysız qürbət 
torpaqlarında həmişə Azərbaycanı layiqincə təmsil edirdiniz, 
Ümnisə xanım! 
                                     91
Bəlkə də çoxları bilmir ki, 38-ci ildə vaxtilə Azərbaycan 
Demokratik Respublikası Parlamentinin deputatı, sonralar sizin 
həyat yoldaşınız olan professor İsmayıl bəyi həbs etdilər. Siz 
körpə qızınızla mənəvi və maddi sıxıntılarla dolu ömür 
kitabınızın iyirmi vərəqini – iyirmi ilini böyük əzablar, 
məhrumiyyətlərlə səhifələdiniz. Elə buna görə sonralar baş-
daşınızın bir üzünü Dilarə xanım cilalatdırmadı. O başdaşında 
iki tarix var-1902-1974. Orada Sizin akademiyamızın müxbir 
üzvü, professor olmanız və s. də yazılmayıb (çünki Siz 
sağlığınızda sevməzdiniz ölülərə fərq qoymağı ). 
Ümnisə xanım, Siz heç vaxt Sov.İKP üzvü olmadınız,  kişi 
ömrü yaşadınız, dilinizdən çıxan söz, söz donunda quş olub 
uçmadı, nəhəng səma gəmiləri kimi öz qiymətli yükünü həmişə 
mənzil başına daşıdı.  
O yaxın-uzaq, narın yağışlı noyabr günündə qulluqçunuz 
deyərdi ki, sağlığınızda belə deyərmişsiniz: “Mən nə vaxt cər-
rahiyyə əməliyyatı edə bilməsəm, onda yaşamayacağam!”. 
Siz bu dəfə də dediyinizi etdiniz... 
Qaynar elmi nəfəsinizlə qızdırdığınız Azərbaycan oftalmo-
logiyası həmişə Sizə layiq olmağa çalışır, əziz və gözəl Ümnisə 
xanım! 
Allah sizə Rəhmət eləsin. 110 yaşınız mübarək olsun! 
                                                          
ATU-nun “Oftalmologiya” kafedrasının müdiri, tibb 
elmləri doktoru,  professor, əməkdar həkim  
PaĢa Qəlbinur                   
 
 
 
 
 
 
 
 
                                     92
 
 
 
 
 
 
 
 
 
 
 
 
 
 
 
“AZƏRBAYCANIN DÜNYA ġÖHRƏTLĠ QIZI” 
 
Ümnisə xanımı daha yaxından tanıdığım günləri yaxşı xatır-
layıram. Gənc stomotoloq idim. İnstitutda fərqlənən tələbə 
olduğum üçün mənə etimad göstərilmişdi. Həkimləri Təkmil-
ləşdirmə İnstitutunun “stomotologiya” kafedrasında assistent 
işləyirdim. Professor Əhmədovun yanında çalışırdım. 1962-63-
cü illərin söhbətidir. O vaxt Ümnisə xanım Musabəyova 
dişlərində problem olduğu üçün professorun yanına müalicəyə 
gəlirdi. Məşhur professor Əliağa Əhmədovu hamı tanıyırdı. 
Respublikada öz ixtisası üzrə ən yaxşı həkim idi. Şöhrəti bütün 
el-obaya dolaşmışdı. Mən hələ o vaxt gördüm ki, Ümnisə xanım 
gələndə Əhmədov onu necə qarşılayır. Hər dəfə qapıya çıxıb, 
böyük ehtiramla alimi otağına dəvət eləyirdi. Əvvəlcə özü 
müayinə edirdi, sonra isə müalicə həkimi. Onun da hamı kimi, 
Ümnisə xanıma böyük hörməti var idi.  
Onun hər gəlişində mən həmişə bu qadına heyran olurdum. 
Əvvəla, çox nizam-intizamlı idi. Deyiləndə ki, saat 10-da 
gəlmək lazımdır, düz vaxtında, deyilən saatın tamamında 
                                     93
gəlirdi. Bir dəfə də olsun, o gecikməzdi, ya da tez gəlməzdi.  
Xarici görünüşündə çox sadə idi. Həmişə düzgün geyim seçər, 
sadə libası ilə fərqlənirdi. Professorun diş ətinin problemi 
olduğundan biz onu bir, iki kurs dərmanlarla, müəyyən otlarla 
müalicə elədik. Ümnisə xanımın müalicəsini mən aparırdım. 
Mən bilirdim ki, bu xanım görkəmli məşhur alimdir, tanınmış 
professordur. Ona görə də qarşımdakı insanın böyük bir elm 
xadimi olduğunu görür, belə şəxsiyyətin qarşısında özümü bir az 
narahat hiss edirdim. Çəkinə-çəkinə dişlərinə baxırdım. O da 
bunu ilk baxışdan hiss elədi. Bir cavan həkim kimi məni elə 
ruhlandırdı, elə öyüd-nəsihətlər verdi ki, bir, iki görüşdən sonra 
biz tamamilə doğmalaşdıq. Hətta onunla hər söhbətdən mən 
nəsə öyrənirdim, dediklərini özümə təlqin edirdim. Hətta 
yadımdadır ki, bir dəfə həkim papağının altından bir iki saçım 
üzümə tökülmüşdü. Mənə dedi: “Tamara, sən ağıllı qızsan, sən 
həkimsən, çalış, xarici görünüşünə fikir ver. Həkim həmişə 
səliqəli olmalıdır. Xəstə həkimin xarici görünüşü ilə də 
maraqlanır. Sən gülərüz, xeyirxah həkim omaqla yanaşı, özünə 
də fikir verməlisən ki, xəstələrin rəğbətini qazanasan. Bunun 
üçün özünə diqqətli olmalısan. Eşitmişəm ki, sən həm də elmi iş 
yazırsan. Bu çox yaxşı, deməli sənin işin həddindən artıq çox 
olacaq. Bununla bərabər, sən özünü unutmamalısan. Çünki sən 
qadınsan, qadın isə həmişə gözəl görsənməlidir”. 
Mən bilirdim ki, Ümnisə xanım alimlər arasında göz həkim-
ləri içərisində birincidir. Öz sahəsinin tanınmış professorudur. 
Əmkdar elm xadimidir. O vaxtlar, yəni sovet dövründə xaricə 
heç kim gedə bilmirdi. 60-cı illərdə az-az insan tapılardı ki, tez-
tez beynəlxalq aləmi dolaşsın. Amma Ümnisə xanım Türkiyəyə 
mühazirələr söyləmək üçün dəvət olunmuşdu, öz yenilikləri ilə 
xarici həmkarlarını heyrətləndirirdi. Onu tez-tez o vaxtlar SSRİ 
miqyasında tanınmış Odessa Elmi Tədqiqat Göz xəstəlikləri 
mərkəzinə dəvət eləyirdilər, həm konfranslarda iştirak edirdi, 
həm də orada onun təcrübəsindən bəhrələnirdilər. O institun 
müdiri məşhur akademik Filatov Ümnisə xanımın vurğunu idi. 
                                     94
O həmişə deyərdi ki, “Vı Umnitsa xanım”. Bilirsiniz ki, rus 
dilində “umnitsa” sözü “ağıllı” deməkdir.  
Ümnisə xanım həqiqətən ağıllı və  çox xeyirxah insan idi. 
Xeyirxah olduğu qədər də ciddiydi. Bəzən, gülməli bir hadisə 
eşidəndə də incə gülüşlə reaksiya verirdi.  
Adi gülmək mədəniyyəti də onun üçün önəm kəsb edirdi. Ən 
xırda məqamlara belə, hər bir situasiyaya həssas yanaşırdı.  
Hamı bilirdi ki, Ümnisə xanımın həyat yoldaşına böyük 
hörməti var. O da professor idi. Dəri-zöhrəvi üzrə tanınmış elm 
adamı idi. Onlar həmişə evlərində elmi söhbətlər, müzakirələr və 
mübahisələr edirmişlər.  Göz nahiyəsində yaranan dəri problemi 
ilə bağlı hər iki alim qızğın mübahisələr  aparır, ikisi də elmi 
məntiqi əsaslarla bir-birinə fikirlərini sübut etməyə çalışırlarmış. 
Çünki ikisi də respublikada dəyərli mütəxəssis olub. Ümnisə 
xanım təbabətin müasir yenilklərini bilən böyük alim idi... 
Bir dəfə mənə dedi ki, “Azərbaycan Tibb jurnalından zəng 
vurub, yubileyimlə bağlı məqalə çap eləmək istəyirlər. Mən isə 
ehtiyac bilmirəm”. Səbəbini soruşanda bildirdi ki, “yubiley heç 
ağlıma gəlmir, mən öz işimlə məşğulam, bir də ki, qarşıda hələ 
çox illər olacaq, görüləsi işlərim o qədər çoxdur ki, o zaman 
danışmağa dəyər”. Sanki bu böyük alim öz gördüyü işlərdən 
xəbərsiz idi, təriflənməyi sevməzdi, elmi tapıntılarını adi bir 
alimin yaradıcılığı ilə eyniləşdirir, daha böyük amallar uğrunda 
mübarizə aparırdı. Ancaq Ümnisə xanım belə düşünsə də, onu 
tanıyanlar bilirdi ki, bu xanım o zirvələrə elə cavan yaşından 
qalxmağa müvəffəq olmuşdu. Ən çətin səddləri keçmiş, ən uca 
yüksəkliyə qanad açmışdı.  
Ümnisə xanımın saçında bircə dənə də olsun ağ saç yox idi. 
Özünə baxımlı olduğu üçün saçlarına düşən dəni heç özü də 
görə bilməzdi. Deyərdi ki, “əgər qadın saçını boyayırsa, bunu 
həmişə etməli, saçının boyalı olduğunu sezdirməməlidir”. 
Qadına yaraşdıra bilmirdi ki, bir gün saçı ağ, bir gün də qara 
görkəmdə camaat arasına çıxsın. Ancaq onu da deyim ki, bir 
dəfə də olsun eşitmədim ki, Ümnisə xanım qadın salonuna vaxt 
                                     95
ayırsın. O özü-özüylə məşğul olurdu. Vaxt, zaman onun üçün 
dəyərli idi.  Bir neçə gün sonrakı işini də əvvəlcədən 
planlaşdırardı. Hündürboylu Ümnisə xanıma qara qısa saç, uzun 
manto çox yaraşırdı. Sifəti daima gülümsəyirdi, qarşına çıxdısa, 
həmin gün onun o mülayim baxışları gün boyu insana xoş aura 
verirdi.  
Məqalə üçün ona zəng vuran baş redaktora səmimi min-
nətdarlığını bildirib, israrlı şəkildə haqqında yazıya ehtiyac 
olmadığını desə də, həmin vaxt yadımdadır ki, Tibb jurnalında 
onun elmi fəaliyyəti barədə geniş səhifə oxuculara təqdim 
olundu. Özü bunu məsləhət bilməsə də, onu tanıyanlar yaxşı 
bilirdilər ki, Azərbaycan elmini dünyada təbliğ edən professor 
Ümnisə Musabəylinin xidmətləri misilsizdir.  
Ümnisə xanımın ən böyük xidmətlərindən biri də onun 
Azərbaycan Oftalmologiya elminə bəxş etdiyi alimlərdir. Bəli, 
bu xanım alimlər yetişdirib, elə elm adamları hazırlayıb ki, 
onların hər biri elmin bu sahəsində öz izini qoya bilib. Ümnisə 
xanım sevdiyi, inandığı tələbələrə yol göstərdi və onlar da 
seçilən insanlardan olduğu üçün öz müəllimləri kimi adlarını 
əbədi olaraq elmin tarixinə yazdırmağı bacardı. Böyük 
oftalmoloq alim Zərifə xanım Əliyeva da Ümnisə xanımın ən 
sevilmli tələbələrindən biri idi. Zərifə xanım həmişə onun adını 
ehtiramla çəkirdi. Onun gözəl müəllim, yaxşı insan, nümunəvi 
qadın, insanlarla davranışını, məşhur alim olduğunu hər zaman 
dilə gətirirdi. Oftalmologiyanın ən aktual problemlərini tədqiq 
edən alim öz tələbəsinə, Zərifə xanıma çox ciddi bir məsələni 
öyrənməyi həvalə etmişdi və fitri istedadına inandığından bilirdi 
ki, öhdəsindən  asanlıqla gələ biləcək. O zaman Azərbaycanı 
traxoma bürümüşdü. Əhalinin yarıdan çoxu bu xəstəlikdən 
korluğa düçar olurdu. Xəstəliyin qarşısını almaq məqsədi ilə 
alim və onun tələbələri gərgin mübarizə aparırdı. Zərifə xanım 
da “Traxomanın digər terapiya üsulları ilə birlikdə sintomisinlə 
müalicəsi”ni araşdırdı və uğurlu elmi nəticə əldə etdi. Zərifə 
xanım namizədlik dissertasiyasını müdafiə edəndə, mən 3-cü 
                                     96
kursda oxuyurdum. Bir tələbə kimi maraqlanırdım ki, 
dissertasiya müdafiə eləmək nə deməkdir. Ona görə həmin 
tədbirdə iştirak elədim. Ümnisə xanım bütün çıxışları diqqətlə 
izləyirdi. Zərifə xanım araşdırdığı mövzu ilə bağlı ətraflı 
məlumat verdi. Traxomada sintomisinin müalicə 
əhəmiyyətindən danışdı və bildirdi ki, bu xəstəlik göz 
qapaqlarının ətrafında kəskin iltibah yaradır, korluqla 
nəticələnir. Deyilən üsulla müalicə isə effektini verəcək. 
Həqiqətən də elə oldu. Zərifə xanımın apardığı klinik üsul 
minlərlə insana kömək oldu. Bu böyük alimlərin səyi 
nəticəsində Azərbaycanda Traxomanın kökü kəsildi. Həmin gün 
Ümnisə xanım tələbəsinin uğuruna görə  bəlkə Zərifə xanımdan 
da çox sevinirdi. Axı onun savadına güvəndiyi, alimliyə layiq 
bildiyi  Zərifə Traxomanın qarşısını ala bilən bir üsul tətbiq 
eləmişdi... 
Ümnisə xanım Azərbaycan oftalmologiyasının banilərindən 
biridir. Bu elmin inkişafında, respublikamızdan kənarda 
tanıdılmasında misilsiz xidmətləri var. Həm ölkədə, həm də 
dünya təbabət aləmində böyük nüfuza malik  ziyalı, tanınmış 
elm xadimi idi. Əfsuslar olsun ki, vaxtsız ölümü ilə xalqı kədər-
ləndirdi. O,  yaşadığı həyatın gözəlliyini duyan, insanlara kömək 
olan, həyatda mübarizə aparmağı bacaran və bütün maneələri 
dəf etmək qüdrətinə malik bir şəxsiyyət idi. Aciz qaldığı, 
iradəsinə tabe olmayan  məqamlarla barışa bilməzdi. Elə də 
oldu. Birdən-birə yatağa düşdü və belə yaşamağı özünə rəva 
bilmədi. (Əgər indiki dövr olsaydı Ümnisə xanımın dərdinin 
əlacı mümkün idi.)  O gözlərə nur ələmək üçün dünyaya 
gəlmişdi. Çarpayıda uzanıb, xəstə gözləri açmaq isə mümkün 
deyildi. Buna görə də Ümnisə xanım həyatı, işıqlı dünyanı 
könüllü tərk elədi. Xəstəliyə boyun əymədi, necə var idisə, eləcə 
olduğu kimi son mənzilə yola düşdü. Allah rəhmət eləsin, 
məzarı nurla dolsun... 
 
                                     97
ATU-nun “Stomotologiya kafedrası”nın müdiri, 
respublikanın əməkdar həkimi, professor  
Tamara Hüseynova  
 
 
 
 
 
 
 
 
HAQQINDA ÇOX EġĠTDĠYĠM ÜMNĠSƏ XANIM 
MUSABƏYOVANIN ƏZIZ XATĠRƏSĠNƏ 
(Oftalmoloq alimin 110 illik yubileyinə həsr olunub ) 
 
Mənim elmi rəhbərim professor Dursun Yaqub oğlu  Hü-
seynov olub. O, SSRİ-də hörmətlə, izzətlə adı çəkilən, tanınmış 
güclü farmakoloq alim, həddindən artıq bilikli, qabiliyyətli, 
müdrik, sevilən və seçilən dəyərli bir insan idi. Azərbaycan 
elminin inkişafında onun da xidmətləri az deyil. Dursun müəllim 
həm tanınmış elm xadimi, həm də elmi kadrların 
yetişdirilməsində əməyi olan fədakar müəllim idi. Özü gözəl 
pedoqoq olduğu halda, öz müəllimlərini də unutmur, bizə daima 
dərs aldığı, fəaliyyətini izlədiyi böyük insanlardan söz açırdı. Ən 
üstün cəhətlərindən biri bu idi ki, elm aləminin adlı-sanlı 
insanlarının unudulmaması, yaddan çıxmaması üçün daima 
onların təbliğini aparırdı. Çalışırdı ki, dövrünün tarixini olduğu 
kimi gənclərə təbliğ etsin. Xüsusilə tibb sahəsində çalışan 
alimlərin, onların avtobioqrafiyasının araşdırılmasına diqqət 
edib, haqqında qeydlər aparırdı. Mükəmməl yazı qabiliyyəti 
olduğundan, nöqtəsinə, vergülünə qədər hər cümləyə həssas 
yanaşırdı.  
Mən Ümnisə xanımı da onun vasitəsilə tanımışam. O vaxtlar, 
bizim fakültədə oftalmologiyadan dərslər keçilmirdi. Ona görə 
Ümnisə xanım mənə dərs deməyib. Ancaq Dursun müəllim 
                                     98
onun haqqında ən yüksək fikrə malik idi. Həmişə adını çəkib, 
onun barəsində saatlarla söz açardı. Hamımıza ondan örnək 
götürməyi, bu xanıma oxşamağı tövsiyyə edərdi. Onu bizə elə 
tanıtmışdı ki, şəxsən mənim üçün Ümnisə xanım böyük örnək, 
böyük məktəb, böyük insan, güclü şəxsiyyət, tibb elmləri 
doktoru, professor olaraq uca bildiyim ən yüksək zirvəyə 
çevrilmişdi. Dursun müəllimin otağında onun böyük portreti 
asılmışdı. Müdirlər həmişə dövlət rəhbərlərinin şəkillərini 
başının üstündən asdığı halda, mənim müəllimim şəxsiyyətinə 
hörmət elədiyi bir xanımın portretini  böyütdürmüşdü. Otağa hər 
girənə onun barəsində məlumat verirdi ki, bu xanım Qutqaşın 
(indiki Qəbələ)  rayonundandır, dünyada tanının göz cərrahı, 
böyük alimdir. Tibb sahəsində  və eyni zamanda müxtəlif 
sahələrdə yetişən alimlərə təkan verib, onlara maddi və mənəvi 
köməkliklər edib. Ümnisə xanımın şəkili içəri daxil olan hər 
kəsin diqqətini çəkirdi. Həm şəkil özü möhtəşəm, gözəl 
işlənmişdi, həm də bu xanım həddindən artıq gözəl idi. Çox 
mənalı gözləri vardı. Elə portretə baxanda hiss olunurdu ki, bu 
qadının baxışlarında qeyri-adilik var. Onun şəkili belə cəlbedici 
idisə, canlı halda Ümnisə xanımla təmasda olanlar ona necə 
vurulmaya bilərdilər. Sanki xeyirxahlıq, qayğıkeşlik onun 
çöhrəsindən süzülürdü. Dursun müəllim bu xanımla fəxr edirdi. 
Onun gözəlliyi, savadı ilə qürrələnirdi. Eyni bölgədən olduqları 
üçün, kiçik vətənindən belə böyük şəxsiyyətin yetişməsi onu 
eloğlusunun gözündə ucaltmışdı.  
O şəkil bizim kafedrada olduğu müddətdə elə gün olmazdı ki, 
Ümnisə xanımdan söhbət düşməsin. Tibb institutunda çalışanlar 
alimi yaxşı tanıyırdılar. Ancaq kənardan gələnlər, ilk andaca 
diqqət çəkən portretin kimliyini soruşurdular və haqqında çox 
maraqlı məlumatlar əldə edirdilər. Ümnisə xanımın yaxın 
qohumlarından biri, institutumuzun oftalmologiya kafedrasının 
elmi işçisi Flora Musabəyova da tez-tez Dursun müəllimdən 
məsləhətlər almaq üçün bizim yanımıza gəlirdi. Ümumiyyətlə 
Dursun müəllimi ağsaqqal bilib, onun insani münasibətlərindən 
yararlanmaq, tövsiyyələrini eşitmək istəyənlər sırasında 
                                     99
olanlardan biri də Flora xanım idi. O vaxtaşırı müəllimimlə 
görüşürdü. Dursun müəllim ona Ümnisə xanımın nəvəsi deyirdi. 
Çünki bu  xanımın da xasiyyətində Ümnisə xanıma bənzərlik 
hiss olunurdu. O, çox sadə, mehriban və elmdə nəyəsə nail 
olmaq naminə israrlıq nümayiş etdirirdi. Çalışqanlığına və 
Ümnisə xanıma bənzəyən bəzi keyfiyyətlərinə görə Dursun 
Hüseynov onu Ümnisənin yadigarı hesab edirdi.  
Dəfələrlə şahidiyəm ki, Flora Musabəyova ilə hörmətli Dur-
sun müəllimin söhbətində hər ikisinin bu böyük alimə olan 
məhəbbətindən danışılırdı. O şəkilin qarşısında dayanıb, 
dəqiqələrlə ona baxardı. Bəlkə ətrafda heç kəs olmasaydı, 
saatlarla nəzərləri Ümnisə xanımın baxışlarına dikilərdi. Bir də 
hiss eləmişdim ki, Flora Musabəyova Dursun müəllimdən 
Ümnisə xanım haqqında hər dəfə nəsə təzə bir şey öyrənmək 
istəyirdi. Dursun müəllim Floranın da ona oxşamasını 
arzulayırdı. Ümnisə xanımın xarici görünüşünə xüsusi fikir 
verdiyini misal çəkirdi. Floranın bir az kök olduğunu üzə vuraraq 
deyirdi ki, Ümnisə xanım daima cəmiyyət içərisində olduğundan 
qidasına da diqqətlə yanaşır, hətta ən çox sevdiyi “qızıl əhmədi” 
almasını belə ehtiyatla yeyərdi və görəndə ki, kökələ bilər, sevdiyi 
bu nemətdən də imtina edərdi. Ona görə həmişə çəkisi normal, 
bədən quruluşu gözəl bir xanım idi. Onun yemək mədəniyyətini, 
geyim tərzini bizə təbliğ edən Dursun müəllimin sözlərinə görə 
İlahi bu xanıma hər şey vermişdi. Ülvi analıq hissindən tutmuş 
ciddi rəhbər kürsüsünə qədər, siyasi səhnədə fəaliyyəti ilə 
dövlətçiliyə kömək edən deputat stolunda  da Ümnisə xanım öndə 
olurdu.  Sülhün carçısı olduğu ictimai fəaliyyətində hiss edilir və 
elmi konfranslarda da dəyərli söz deyə bilən, əsl Azərbaycan qadını 
idi.  
Dursun müəllim yaxşı bilirdi ki, Azərbaycanın elm salna-
məsində alim qadınlarımızın sayı kifayət qədərdir. Ancaq 
Ümnisə xanımı bir çox keyfiyyətləri ilə üstün hesab edərdi. Bu 
qadında olan bəyliyi, əsil zadəganlığı yüksək qiymətləndirir və 
deyirdi ki, “Alim ziyalıdır, xalqımızın düşünən başıdır. 
Üzüyümüzün brilliant qaşıdır, alim. Dünyanın varı, dövləti, 
                                     100
sərvətidir alim”. Tibb sahəsində xidmətləri olan alimlərimizin 
hamısına onun hörməti var idi. Məhz Dursun müəllim onları 
özünə ustad sayıb və hər birini də bizə örnək hesab edərdi. Onun 
arzusu idi ki, belə xanımların sayı Azərbaycanda çox olsun.  
Bu xanım ailəsinə bağlı, tərbiyyəsinə, əxlaqına görə hörmət 
qazanan, qohum-əqrabasına can yandıran, xalqının hər bir 
nümayəndəsinə dəyər verən, həmyerlilərinin problemlərini 
özününkü hesab edən xanım olub. Həmyerlilərinə daima köməyi 
dəyib, onlara yetərincə əl tutub, öz bölgəsindən olan heç kəsi 
qapısından naümid yola salmayıb. Kiminin xəstəsinə kömək 
edib, kimininsə problemini. Maddi imkansızlığa görə əziyyət 
çəkənlərə də Ümnisə xanımın köməkliyi dəyib.  
Dəyərli alim mehriban münasibəti, mükəmməl hərəkətləri ilə 
tibb aləmində, onu tanıyanların yaddaşında özünə yer qazanıb. 
Bu xanım haqqında Dursun müəllimdən eşitdiklərim, ona olan 
məhəbbətimi daha da artırdı. Onu görməsəm də başa düşmüşəm 
ki, Ümnisə xanım tibb tarixində əvəzsiz xidmətləri olan alimdir. 
Qadın alim olsa da, onun mənəvi gözəlliyi, mənəvi zənginliyi 
əsas olmalıdır. Mənəvi gözəllik deyəndə, əxlaqi cəhətdən üstün, 
ali hisslərlə formalaşıb alimlik zirvəsinə qalxırsa, bu ad altında 
hər tərəfli işıq saçan ziyalı kimi tariximizdə qalmalıdır.  
Ümnisə xanımın da adı tarixə əbədi həkk edilib. O, Azər-
baycanın parlaq ulduzudur.  
Mən ümummilli liderimiz Heydər Əliyevin iştirakı ilə ke-
çirilən tədbirdə də çıxış edəndə demişdim ki, Ümnisə xanım 
Musabəyova, Zərifə xanım Əliyeva kimi alimlərimiz  öz elmi 
əməyi ilə xalqın məhəbbətini qazanıblar. Ümnisə xanımın 
Oftalmologiyada əsasını qoyduğu o məktəbdən bəhrələnən elmi 
kadrlar bu gün Azərbaycan oftalmologiyasının uğurlarını ilbəil 
artırır. O alimin əməllərini nəcib ziyalımız, gözəl alim Zərifə 
xanım Əliyeva davam etdirdi. 
SSRİ vaxtında Odessa və Moskva bir az öndə idisə, indi 
Azərbaycan oftalmoloqları daha böyük nailiyyətlər qazanıb. 
Müstəqil Azərbaycan Respublikasının müasir avadanlıqlarla 
təchiz olunmuş Oftalmoloji mərkəzi, bu elmi tədqiqat institutu 
                                     101
və orada çalışan kadrlar sübut edir ki, dəyərli alimlərimiz 
yetərincədir. Ümnisə xanımın tələbələri bu gün onun ideyalarını 
həyata keçirir, Ümnisə xanımın dərsliklərindən, elmi 
mənbələrindən qidalanır. Cavan yaşlarında tibb aləmini heyrətdə 
qoyan Müşviq Kərimov adlı gənc həkimimiz xarici ölkələrə ən 
çətin əməliyyatları həyata keçirmək üçün dəvət olunur. Elmi 
kəşfləri ilə səhiyyədə əks-səda doğuran, Dövlət mükafatına layiq 
görülən Tamilla Ağayeva, professor Paşa Qəlbinur və s. 
ziyalılarımız Ümnisə xanımın xeyir-duası ilə gözlərə nur bəxş 
edirlər.  
Mən əvvəlcə Dursun müəllimin rəhbərliyi altında Farma-
kologiya kafedrasında işləmişəm. İlk olaraq assistent, sonra baş 
müəllim  və onun rəhbərliyi altında namizədlik dissertasiyasını 
müdafiə etmişəm. Doktorluq dissertasiyam sırf əczaçılıq üzrə 
olduğuna görə elə müdafiə ərəfəsində “əczaçılıq kafedrası”nın 
müdiri təyin olunmuşam. 1997-ci ildən bu kafedranın müdiri 
vəzifəsində çalışıram. Əczaçılığın təşkili, iqtisadiyyatı və 
əczaçılıq texnologiyası birləşib və mənə həvalə edilib. Elmi, 
tədrisi, bir sözlə kafedrada olan bütün işləri yüksək səviyyəyə 
qaldırmışıq. 21 nəfər namizədlik,  42 magistr dissertasiyasına 
rəhbərlik etmişəm. Kollektivin gücü ilə kafedrada köklü 
dəyişikliklər yaratmışıq.  
Alim aləmin işığıdır. Daima amalım bu olub ki, mən də 
Ümnisə xanım kimi insanların həyat yolundan örnək  götürüm 
və onlar kimi tarixdə söz qoya biləcək  fəaliyyət xətti cızım. Elm 
yolunda mənə bələdçilik edən, sevimli müəllimim Dursun 
Hüseynovun imzası ilə hədiyyə etdiyi “Mənalı Ömürlər” kitabı 
isə mənim yol yoldaşımdır. Elə bu yazını da Ümnisə xanımın 
110 illik yubileyinə həsr etdim, Dursun müəllimin adına hörmət 
əlaməti olaraq, onun xatirəsini  anaraq, müəllimin ruhu şad 
olsun deyə, onun sevdiyi bir alimi onun öz sözləri ilə yada 
saldım. Axı Dursun müəllim Ümnisə xanımı çox sevirdi və ona 
olan sevgisini tələbələrinə də ötürmüşdü. Allah hər iki alimə rəhmət 
eləsin. Qəbirləri nurla dolsun.  
 
                                     102
ATU-nun Əczaçılığın texnologiyası və təĢkili kafedrasının 
müdiri, əczaçılıq elmləri doktoru elmi dərəcəsinə layiq 
görülən ilk və yeganə azərbaycanlı qadın professor, əməkdar 
müəllim Məhbubə Vəliyeva 
 
 
“ÜMNĠSƏ XANIM ƏSL MÜƏLLĠM DOĞULMUġDUR” 
 
Ümnisə xanım Musabəyli 1956-cı ildə Tibb İnstitutunun 
pediatriya fakültəsində bizə oftalmologiyadan bir il dərs deyib. 
Onun uzun illər bundan öncə söylədiyi mühazirələr hələ indi də 
qulaqlarımdadır. Bu yüksək savadlı, dərin zəkaya malik olan 
xanım istənilən auditoriyanı ələ almağı bacarırdı. Çünki o 
peşəsinin vurğunu idi. Ümnisə xanım bizə dərs deyəndə elə bil 
səhnədə hansısa tamaşanı izləyirdik. Mövzu rəngarəngliyi 
baxımından söhbəti o qədər rəngarəng idi ki, onu dinləməkdən 
xüsusi zövq alardıq. Peşəkar aktyor səhnədə öz rolunun 
öhdəsindən necə gəlirsə, Ümnisə xanım da mühazirə zamanı 
saatın baş qəhrəmanı olurdu. O, danışığı, hərəkətləri ilə 
mühazirələrdə drama yaradırdı. Biz onun şəxsiyyətinə 
vurulmuşduq. Gözəl alim olduğu üçün onunla öyünürdük.  
Haqqında yüksək fikirlər səslənən, institutun dillər əzbəri 
olan bu alimi yaxından görmək, ondan elmin sirlərini əldə etmək 
səadəti bizə də qismət oldu.  Bir il tələbə-müəllim ünsiyyətində 
olduğumuz dövrdə Ümnisə xanımı daha dərindən tanıdıq. Bu 
müddət ərzində maraqlı mühazirələri ilə elmin dərinliyinin elə 
aydın izahını verirdi ki, onu dinləyəndən sonra istəyirdin ki, 
oftalmoloq olasan.  
O çox mədəni, müəllimə layiq bir qadın idi... 
Rəhmətlik Balakişiyev deyərdi: “...tələbələrin qarşısında 
duranda qoy tələbələr görsün ki, doğrudan da o müəllimdir”. 
Ümnisə xanım da belə müəllimlərdən biriydi.  Bütün elmi titul-
ları qazanmışdı. Böyük alim, əsil şəxsiyyətiydi. Müəllim ülvi 
sənətdir, böyük addır, böyük istedaddır. Əslində müəlim anadan 
                                     103
elə müəllim doğulur. Onda anadangəlmə  böyük istedad varıydı. 
Həm də yaxşı təşkilatçı idi. Rəhbərlik etdiyi kafedrada iş 
prosesini gözəl qurmuşdu. Onun kafedrasında yaxşı alimlər 
çalışırdı.  
Ümnisə xanım heç vaxt tələbəni incitməzdi. Gözəl nəsihətli, 
ibrətamiz sözlər deyərdi. Gənclərə gələcəyi naminə, yaxşı ziyalı 
olması üçün nə lazımdırsa, bir müəllimə kimi məsləhətlərini 
əsirgəməzdi.  
Qəlbimdə onun gözəl xatirələri yaşayır. Simaca göyçək qadın 
idi.  Hamımız onun mühazirəsinə, onun danışıq nitqinə, sadə 
geyiminə, şıx duruşuna, yüksək mədəniyyətinə valeh olardıq. O, 
professor müəllim heyətinin içərisində bütün insani keyfiyyətləri 
ilə seçilirdi. 
Ümnisə xanım hamıdan fərqlənirdi. Hətta qadınlar arasında 
da  fərqli idi. Çox təmiz geyinərdi,  döş cibində dəsmalı, xalatı 
ütülənmiş formada auditoriyaya girərdi. Özünün sadəliyinə, səlis 
düşüncəsinə görə bambaşqaydı. Dövlətimizin də Ümnisə xanıma 
böyük diqqəti var idi. Yazdığı elmi əsərlərə, təşkilati işlərə görə 
hörmət qazanmışdı. O,  çoxşaxəli, dalğalı qadın idi. Başdan-başa 
mədəniyyət nümunəsi idi. Elmin, müəllimliyin aparıcı 
simalarından  ən öncülü olan Ümnisə xanım qollu-budaqlı 
böyük bir ağac kimi, bütün şaxələrdə bar-bəhrə verirdi.  
Ümnisə xanımın tələbələrindən biri kimi mən də bu gün 
öyünə bilərəm. Öz müəllimi kimi elmin arxası ilə gedən və son-
da onun tək bir alim. Mən də kafedra müdiri oldum, elmi 
nailiyyətlər qazandım. Tibb universitetinin 80 illik yubileyində 
ölkə prezidenti mənə də fəxri ad verdi. “Əməkdar müəllim” 
adını aldım. Ümnisə xanımın nəsihətlərindən pay alanlar 
sırasındayam. Şərəfli müəllim adının daşıyıcısıyam. Bəli, mən 
və digər xeyli sayda tələbələri onun nəsihətlərindən, Ümnisə 
Musabəylinin zəkasından çox şey öyrəndik. 
Azərbaycan tibb elminin tarixində böyük alimlər olub.  Aka-
demik Mustafabəy Topçubaşov, Mir Əsədulla Mirqasımov,  
professor Kamil Balakişiyev,  Zülfüqar Məmmədov, Gahangir 
                                     104
Abdullayev,  Məmmədəmin Əfəndiyev, Fuad Əfəndiyev və 
başqaları. Adını ehtiramla çəkdiyimiz bu alimlərin sırasında 
Ümnisə xanım Musabəylinin də adı var.   
Bu dünyada belə bir söz var. Həyatdan köçəndən sonra 
meşələr, dağlar, bulaqlar, çaylar qalır və mənim əsərlərim, 
vicdanım qalır. Ümnisə xanım da fani dünyanı tərk elədi.  Onun 
bugünkü nəsilə kitabları və bir də elmi kadrları, yəni tələbələri 
qaldı. Özündən sonra elmə neçə-neçə ziyalılar bəxş edən  
alimlər anası kimi xatırlanır.  
Tələbəlik illərində Ümnisə xanımın bir sözü yadımdan 
çıxmır. O, tələbələrə deyərdi ki, “ən yaxşı yol, insanın üzünü ağ 
edən,  xəstələrin qarşısında hörmət qazanmasıdır. Bunun üçün 
də zəhmət çəkmək gərəkdir. Oxumağa vərdiş eləmək lazımdır”.  
Yaxşı yadımdadır ki, onun dövründə Zəhra xanım rektor idi. 
Zəhra xanım özü onun ən istəkli tələbələrindən biri olub. 
Ümnisə xanımın yanına gedirdilər ki, Zəhra xanımdan nə isə 
xahiş etmək lazımdır. Deyərdi ki,  mən onun şəxsi işinə qarışa 
bilmərəm. Hətta öz tələbəsinin işlərinə, verdiyi qərarlara 
hörmətlə yanaşardı .  Əsl xanım tək öz yerini bilərdi.  
Göz işıqdır, sevgidir,  həyatdır. Ümnisə xanım nə qədər in-
sanın görmə qabiliyyətini bərpa edib, nə qədər insanlara işıq 
bəhş edib. Bəs bunun özü də xoşbəxtlik deyildimi?  Şöhrətli 
alim, gözəl insan, unudulmaz müəllim, ictimai xadim, alimlər 
alimi Ümnisə xanımın ruhu şad olsun. Qəbri nurla dolsun.                                                           
 
 ATU-nun “Patoloji anatomiya” kafedrasının professoru, 
tibb elmləri doktoru  
Məmməd ġamil oğlu Cahangirov 
 
 
 
 
 
 
                                     105
 
 
“FENOMEN YADDAġI ĠLƏ SEÇĠLƏN MÜƏLLĠM” 
 
Ümnisə xanım Musabəyova oftalmologiya elminin görkəmli 
simalarından biri olub. Dünya miqyasında tanınmış tibb 
sahəsininin görkəmli alimi idi.  
Ümnisə xanım bizə Tibb institutunda oftalmologiyadan dərs 
deyib. Onda mən 3-cü kursda oxuyurdum. Mənim tələbə 
olduğum dövrdə Ümnisə xanım İraqda, Küveytdə, Səudiyyə 
Ərəbistanında və s. ölkələrdə keçirilən elmi konfranslarda 
məruzələrlə çıxış edirdi. Bu çıxışları alim təmiz ingilis dilində 
söyləyirdi. Bu dövrdə ingilis dilinə tələbat yox idi. Ancaq 
Ümnisə xanım qatıldığı mötəbər elmi yığıncaqlarda ingilis 
dilində məruzə etməkdən ötrü bu dili də mükəmməl öyrəndi və 
onun güclü iradəsinə, sərbəst danışığına hətta xaricdən olan 
kollegiyaları da həsəd aparırdı. 
O dövrdə Topçubaşov, Fuad Əfəndiyev, Balakişiyev və 
başqaları ilə birlikdə Azərbaycan elmini xaricdə, dünyada 
tanıdan ən görkəmli alimlərdən biri də Ümnisə xanım Musa-
bəyova olmuşdur.  
Ümnisə xanım oftalmologiya üzrə xeyli sayda alim yetişdirib. 
Onun dərs dediyi göz həkimləri həqiqətən çox savadlıdırlar və 
alimin zəhmətini hədər verməyiblər.  
Ümnisə xanım çox gözəl xanım idi. Ucaboy, alicənab, şux 
yerişli, tələbələrə diqqətli bir müəllimə kimi yada düşür. 
Mühazirələrdə elə gözəl danışırdı ki, içəri girən andan danışdığı 
mövzu vaxtın bitdiyi anadək çox maraqla dinlənilirdi və sözünu 
yarımçıq qaldığı yerdə saxlayırdı. Deyərdi ki, gələn dərs 
buradan başlayacayıq. Elə də olurdu. Növbəti mühazirədə 
Ümnisə xanım sözünün ardını deyirdi və əvvəlki fikirlərini 
təkrar eləməzdi. Hətta bir həftə keçməsinə baxmayaraq, əlavə 
digər kurslarda da dərslər apardığı halda, Ümnisə xanım hər bir 
auditoriyada dediyi son sözünü dəqiq yadda saxlayırdı. Ondakı  
                                     106
o güclü hafizəyə heyran qalmışdıq. Biz hər görüşümüzdən, hər 
mühazirədən yeni bir şey öyrənirdik. Qətiyyən kağıza baxmazdı, 
o qədər savadlı xanım idi ki, bir dəfə də olsun vərəqə üz tutmaz, 
sinədəftər danışırdı.  
Tələbəli illərində biz ondan örnək alırdıq... Bu günün özündə 
də mən Ümnisə xanıma dərin ehtiramımı bildirirəm. Rəhbərlik 
elədiyim kollektiv həmişə böyük hörmətlə Ümnisə xanım kimi 
dünya şöhrətli alimləri yada salır və onların həyatından, elmi 
biliklərindən söz açmaqla gələcəyin həkimlərinə onların şərəfli 
ömür yolundan misal gətirirlər.  
Azərbaycan Tibb Universitetinin “İnsan anatomiyası” kafed-
rasının foyesində alimin 1964-cü ildə xarici nümayəndə heyəti 
ilə çəkilmiş bir fotoşəkili asılıb. Bu şəkil də, bir neçə dəyərli elm 
adamı arasında olan Ümnisə Musabəyovadan tələbələrinə qalan 
yeganə tarixi sənəddir. 
Əfsuslar ki, alimin elmi yaradıcılığının daha da çiçəkləndiyi 
bir vaxtda oftalmologiya aləmi belə böyük bir şəxsiyyəti itirdi. 
Taleyin amansız, sərt davranışı alimi elm aləmindən apardı... 
İllər keçməsinə baxmayaraq, alimin tələbələri həyatla qəfil 
vidalaşan öz sevimli müəllimlərini  hər zaman  xoş təəssüratlarla 
anırlar.  
 
ATU-nun  “Ġnsan anatomiyası” kafedrasının müdiri, 
t.e.d., professor,  əməkdar elm xadimi, əməkdar həkim  
Vaqif ġadlinski 
 
 
 
 
 
 
 
 
 
                                     107
 
 
ALĠMLƏR ANASI 
 
Hər insanın qəlbində, daxili aləmində dərin iz qoyan, əziz və 
heç vaxt yaddan çıxmayan xatirələri var. İllər ötdükcə bu 
xatirələr tez-tez yada düşür, səni həyatı daha dərindən qav-
ramağa, yaxşı hərəkətlərə, xeyirxah işlərə vadar edir.  
Mənim xatirəmdə əbədi yer alan böyük alim Ümnisə Musa-
bəyova Azərbaycan elminin tanınmış nümayəndələrindən biri 
idi. Ümnisə xanım böyük, əzəmətli, qüdrətli alim, fenomen 
keyfiyyətləri olan bir şəxsiyyət idi. Ümnisə xanımın obrazı 
“Böyük insan”, “Alimlər anası”, “Nəcib xanım”, “Müqəddəs 
müəllim” və s.  adlarla yada salınır.  
Müəllim anadır, həyatda ən əziz xələf, səni sənətə gətirən, 
sevdirən böyük bir simadır. Ümnisə xanım belə bir alim idi. İllər 
keçsə də, yenə də mən o vaxta qayıdıram və onunla bağlı günlər 
kinolent kimi gözümün önündə fırlanır. “Ömür” adlı filmin 
unudulmaz kadrları kimi xəyalımda canlanır. Mən həmişə 
düşünürəm və fəxr edirəm ki, çox xoşbəxt insanam. Ona görə ki, 
belə ucalardan uca müəllimlərdən dərs almışam. Çalışmışam və 
indinin özündə də səy göstərirəm ki, hər şeyi öyrənəm, bir az da 
olsa onlara oxşayım. 
Ümnisə xanım çox sadə, insanları sevən, təmiz qəlbli, qüd-
rətli bir şəxs olub. Ətrafındakı insanlara çox diqqətciliydi. 
O vaxt onun  yanına SSRİ-dən çoxlu xəstələr gələrdi. Onları 
xəstəxanada yerləşdirər, hətta evindən bişmiş xörək də 
göndərərdi. Xəstələrinin içərisində uşaqlar da az deyildi və  on-
lara sevgiylə, məhəbbətlə, səbirlə yanaşardı.. 
Ümnisə xanım əməkdaşlarına diqqətlə fikir verir, öz işinə və 
işçilərə tələbkar yanaşırdı. Onun bu keyfiyyətləri hamını işə 
vicdanla yanaşmağa sövq edirdi və hətta evdə körpə uşağımız 
olsa da,  biz Ümnisə xanım işdən ayrılmayınca, otağı tərk 
                                     108
etməzdik. Arxası ilə baxardıq. O, tamamilə gözdən itəndən 
sonra biz işdən evə gedərdik.  
Ümnisə xanımın həmkarları arasında böyük hörməti var idi. 
O hörməti qazanmağı hər adam bacarmır. Məhz Ümnisə xanım 
varlğında  özünə həqiqətən heykəl qoydu. Kişi qeyrətli qadın idi. 
Sözü bütöv, dediyinin üstündə mərdi-mərdanə dayanan xanım 
idi. O, çinar ağacı kimi həmişə başını dik saxlayardı.  
Hər dəfə bizimlə danışanda deyərdi ki, həkimin təmiz qəlbi 
olmalı, həmişə xeyirxah işlər görməlidir. O qədər gözəl söh-
bətləri, nəsihətləri, vəsiyyətləri var idi. Daima nəsihət edərdi. 
Ömrümüz boyu onun o kəlamları, ibratamiz sözləri bütün illər 
ərzində bizi müşayət elədi.  Biz Ümnisə xanımdan nələr 
öyrənmədik. İnsanlarla münasibət qurmağı, xəstə ilə xoş 
davranışı, elmi, savadı, ədəb-ərkanla oturub-durmağı, həyatda 
çox şeyi ondan mənimsədik. 
Ümnisə xanım deyərdi; “Xoş söz, gülüş, ürəkdən xəstə ilə da-
nışmaq daha da təsir edər, nəinki həb, müxtəlif dərmanlar...”. 
Deyərdi ki, ənənəvi xüsusiyyətlər azalmamalıdır, əksinə 
güclənməlidir. İnsan xeyirxah,  biganə, tənbəl olmamalıdır. 
İnsanları tez tanıyardı və xasiyyətini bilərdi.  
Öz peşəsinin mahir ustası olub. Elm aləmində Azərbaycanı 
şərəflə təmsil edib, dünyanın oftalmoloji nailiyyətlərində öz 
dəsti-xətti ilə seçilib. Konfranslarda  rus, ingilis dillərində 
mühazirələr söyləyərdi. Ümnisə xanım bir neçə dil bilirdi, hər 
bir dildə də ana dilimizdəki kimi gözəl danışardı.   
Alim elmimizi dünyada təbliğ edib. Tez-tez Ərəb ölkələrinə 
yola düşərdi. O, həmişə səfərdən geri dönəndə bizə yeni tibbi 
alətlər gətirərdi. Son təzə çıxan alətləri bizə hədiyə edərdi. 
Ümnisə xanım hətta Misirdə, hospitalda da işləmişdi və burada 
elmi mühazirələr oxuyurdu. İngilis dilində öz ana dilində olduğu 
kimi səlis danışardı.  
O, müəllim adına böyük hörmətlə yanaşıb.  O deyirdi ki, əgər 
müəllimsənsə birinci tələbəni sevməlisən, sənətini bilməlisən və 
elə danışmalısan ki, o tələbəni özünə cəlb eləyə biləsən və tələbə 
                                     109
sənə qulaq assın. Müəllimi bir aktyora bənzədirdi. Onun fikrincə 
müəllimin danışıq dili aydın, nitqi rəvan, sözləri başadüşülən 
olmalıdır ki, özünə hörmət qazana bilsin.  
Onun öz şəxsi sürücüsü var idi. Həmin oğlan universitetdə 
oxuyurdu. Ümnisə xanım çalışırdı ki, o oğlan təhsilini başa 
vursun. Hər dəfə ona şərait yaradırdı, dərsləri ilə maraqlanırdı. 
Sonralar həmin oğlan ən yüksək mərtəbəyə qədər ucaldı, hətta 
eşitdiyimizə görə general rütbəsinə də layiq görüldü.  
“Zdorovye” yurnalında onun haqqında məqalə dərc olunandan 
sonra Ümnisə xanımın yanına axın gücləndi. Jurnalda 
ümumittifaq miqyasında olan şöhrətindən, xaricə əks-səda salan 
Ümnisə xanımın fəaliyyətdən söz açılmışdı. Profesorun 
qəbuluna hər yerdən xəstə gəlirdi.  Qundaqdakı uşaqları da 
əməliyyata götürürdü və onların gözünə nur verirdi. Gələn 
xəstələrin əksəriyyətinin qalmağa yerləri yox idi. Həmin xəstələri 
Ümnisə xanım öz mənzilinə alırdı. Onun əlavə olaraq 4 otaqlı 
mənzili var idi və dəfələrlə şahidi olmuşam ki, orada  ona 
sığınan xəstələri müvəqqəti qonaq edib.  
Hətta xəstə uşaqlar üçün yeməyi öz evindən göndərərdi. Hər 
bir xəstəyə özəl yanaşırdı, onların qayğısına qalır, əməliyyatdan 
sonra sağ salamat geriyə göndərirdi. 
Ümnisə xanıma “ölüb” kəlməsini heç vaxt deyə bilmərəm. O 
mənim qəlbimdə yaşayır. Onu tanıyan hər bir kəsin qəlbində 
yaşayır. O daxilən saf olduğu kimi zahiri görünüşündə də sadə 
idi. Geyimində səliqəli, hərəkətləri, davranışı olduqca incə idi.  
Cavanlara xüsusi qayğı ilə yanaşıb. O, xəstələrə baxmağı 
əvvəlcə bizə həvalə edər, tapşırardı ki, xəstə haqqında bütün 
bilgiləri toplayıb qısa vaxt ərzində mənə məlumat verin. Biz 
gənclər böyük həvəslə deyilənləri yerinə yetirib, xəstə ilə bəra-
bər yaxınlaşırdıq Ümnisə xanıma. Daha sonra Ümnisə xanım 
xəstəyə özü baxar və sonra bizim nəticələri analiz edərdi. Bu 
yolla o bizə oftalmologiyanın sirlərini öyrədirdi. İnsanın gözünə 
baxanda onun daxilində baş verən bütün məlumatları əldə etmiş 
olursan. Hər bir xəstəliyin ilkin işarəsi gözdən sezilir. Ümnisə 
                                     110
xanım bizə göz dibində gedən dəyişikliyə həssas yanaşmağı 
tövsiyə edərdi. Professor xəstənin gözünə baxmaqla onun nə 
xəstəliyindən şikayətçi olduğunu söyləyirdi.  
Ümnisə xanım özü böyük alim olmaqla yanaşı, elmə ziyalılar 
gətirən bir elm xadimi kimi də xatırlanır. Bu gün onun 
tələbələri, oftalmoloq alimlərimiz akademik Zərifə xanım 
Əliyeva, professorlar Zəhra xanım Quliyeva, Paşa Qəlbinur və s. 
həkimlərimiz Oftalmologiya elminin fəxrlə adı çəkilən 
simalarıdır.   
Əsl müəllim pis ola bilməz. Ümnisə xanım əməliyyat aparanda 
bizə deyirdi ki, əllərimə diqqətlə fikir verin. Çalışın nəzərinizdən 
heç nə qaçmasın. Onun yanında olmaq ona görə maraqlı idi ki, 
hər dəfə nə isə təzə yenilik əldə edirdik. Ürəyincə olan gənclərə 
əməliyyatları həvalə edərdi, ancaq çox-çox sınaqlardan sonra bu 
şərəfə nail olmaq mümkün idi.  
Ümnisə xanımı unutmaq mümkünsüzdür. Onun xeyir-duası, 
gözəl aurası hər birimizin taleyinə nur ələdi. İsti nəfəsindən 
həyatımıza pay düşdü. İllər keçməsinə baxmayaraq, belə bir 
insan yaddan çıxa bilməz. Ürəkdən deyirəm, Ümnisə xanım 
yaddan çıxan xanım deyil. Mənim müəlliməmə böyük məhəb-
bətim var. .. . Ümnisə xanım adi qadın deyildi - o huri  mələk 
idi. 
Mənə elə gəlir ki, sağlığında xalqın məhəbbətini alan, hə-
yatda yaxşı ad qoymuş Ümnisə xanım ona görə xoşbəxtdir ki, 
onu sevən yüzlərlə tələbələri var.  
Əziz müəllim, xeyirxah insan, qayğıkeş qadın  Ümnisə xanım 
Musabəyova yaddaşımızda, ürəyimizdə dərin iz qoyub və ona 
hər zaman ehtiramımızı bildiririk.  
Böyük alim, gözəl insan, müəllim Ümnisə xanım bizim üçün 
əbədi örnəkdir. 
 
ATU-nun Oftalmologiya kafedrasının assistenti 
 Solmaz Ġsayeva.  2. 1V- 2012 - ci il. 
                                     111
ÜMNĠSƏ MUSABƏYOVA, MÜQƏDDƏS MÜƏLLĠM, 
GÖZƏL ĠNSAN 
 
Ümnisə xanım Tibb institutunda mənim müəllimim olub. 
Tələbəlik illərində onun oxuduğu mühazirələr hər bir tələbənin 
ürəyincə idi. Çünki çox səlis natiqlik qabiliyyəti var idi. Danışığı 
aydın, tələffüzü elə başa düşülən idi ki, onun dərsində tələbələr 
sanki rahatlıq tapırdılar. Onda tələbəni özünə cəlb etmək 
məharəti güclü idi. İllər keçməsinə baxmayaraq hələ də onun 
mühazirələrini xatırlayırıq. Həmkarlarımla görüşəndə, tibb 
institutundan söhbət düşəndə ilk yada salınan məhz Ümnisə 
xanımdır. Biz belə qüdrətli bir alimin əlindən su içmişik, sənətə 
gəlmişik, elmin sirlərini belə bir elm fədaisindən öyrənmişik... 
Tale elə gətirdi ki, görkəmli cərrahın yanında təcrübəyə 
başladım. Onda 24 yaşım var idi. İnternatura illərini xatırlayı-
ram. Onun yanında əmək fəaliyyətinə başladığım gün Ümnisə 
xanım bir xəstənin gözündə lazer əməliyyatı apardı. Xəstənin 
gözündə torlu qişa qopmuşdu. Əməliyyatdan sonra xəstə üç gün 
xəstəxanada qaldı. Ümnisə xanım həm əməliyyatın gedişini və 
sonrakı günlər ərzində xəstənin gözündə baş verən dəyişiklikləri 
mənə və eyni zamanda digər yeni həmkarlarıma  izah edirdi ki, 
biz prosesi hərtərəfli öyrənək. Özü şəxsən bizimlə məşğul 
olurdu, işinin çoxluğuna baxmayaraq diqqətini gənclərdən 
ayırmazdı. Onun yeganə amalı o idi ki, bildiklərini gənclərə 
yetərincə başa salsın. Xəstəxanaya daxil olan bütün xəstələri 
bizə göstərir, xəstəliklərin fərqli gedişatı haqqında məlumat 
verirdi.... 
Ümnisə xanım seçilirdi. Xasiyyətinə, sakitliyinə görə digər-
lərindən fərqliydi. Həddindən artıq mülayim rəftarı var idi. 
Tələbələrini sevən, onlara maraq göstərən əsl müəllim idi. 
Daima öyrətməyə üstünlük verdiyindən, savadlı, çalışqan ziyalı 
olduğundan ondan çox şey öyrənirdik. Ondan təkcə həkimliyi 
deyil, hətta deyərdim ki, həyatda əsl insanlığı öyrənirdik... 
                                     112
Əfsuslar olsun ki, bərabər olaraq cəmi üç ay çalışdıq. Ümnisə 
xamım bizi tərk elədi, əbədi mənzilinə yola düşdü. Onun itkisi 
Azərbaycan elminin faciəsi oldu. Alimin son mənzilə yola 
salındığı gün kollektivin bütün üzvləri ağlayırdı, Ümnisə xanımı 
kim tanıyırdısa, göz yaşlarını saxlaya bilmirdi. 
Qəfil ölüm xəbəri hamını sarsıtmışdı. Sağlığında özünə 
rəhmət qazanan bir xanıma o gün əlvida dedik. Ruhu şad olsun, 
o tanışlarının qəlbində, tələbələrinin ürəyində yaşayır. Allah 
rəhmət eləsin... 
        
 Azərbaycan Tibb Universitetinin Oftalmologiya 
kafedrasının assistenti    
Quliyeva Enfuzə 
 
 
 
 
 
 
 
 
 
 
 
 
 
 
 
 
 
 
 
“ÜMNĠSƏ XANIM AZƏRBAYCANIN ÇIRAĞI ĠDĠ” 
 
                                     113
Ümnisə Musabəyli kimi şəxsiyyətlər min ildə bir doğulurlar. 
Mən heyran qalmışdım, ondakı o cəsarətə, mərdliyə, insa-
niyyətə. Dərin bilikli alim idi, Ümnisə xanım... 
Mən tibbi təhsilimi Moskvada almışam. Bakıda Daxili İşlər 
Nazirliyində çalışırdım. Yaxşı vəzifədə işləyirdim, dünyanın 
əksər ölkələrinə səfər etmək imkanım geniş idi. Çünki 
həmkarların işini də aparırdım. O vaxt Ümnisə xanımın ka-
fedrasına  işçi lazım olduğundan mənim  haqqımda ona məlumat 
verirlər. Ümnisə xanım məni yanına çağırdı və bir xeyli 
söhbətləşdik. Haqqımda bütün  bilgiləri aldı. 
O mənə iş təklif etdi. Böyük məmnuniyyətlə razılaşdım. İlk  
görüşdən məndə bu xanıma, onun həlim davranışına rəğbət hissi 
yaranmışdı. Ümnisə xanımın təklifinə biganə qala bilmədim. 
İşdən çıxmaq üçün rəhbərliyə ərizə ilə müraciət etdim. Ərizəmə 
qol çəkmədilər. Düz üç ay keçdi, yenə də o məni yanına çağırıb 
soruşdu ki, niyə təklifimi qəbul etmirsən? Dedim ki, “Ümnisə 
xanım, məni işdən azad eləmirlər”. Dedi ki, “ərizə yaz, çıx”. 
İkinci ərizəm də cavabsız qaldı. Bu minvalla düz altı ay tamam 
oldu. Bir gün yenə Ümnisə xanım mənə dedi ki, “gəlirsən gəl, 
gələ bilmirsənsə, işçi seçmək imkanım çoxdur”. Mən tez üçüncü 
ərizəmi rəhbərliyə təqdim etdim və təkidlə bildirdim ki, 
sabahdan işə gəlməyəcəm... 
Ertəsi gündən Ümnisə xanımın yanında çalışmağa başladım. 
Çünki, onun o səmimiyyətinə vurulmuşdum. Onun bacarığı, 
dünya görüşü o qədər geniş idi ki, hər bir kəs  belə bir xanımın 
yanında işləməkdən zövq alırdı... 
Ümnisə xanım duyğusal qadın idi. Bir gün otağında onu çox 
pərişan halda gördüm. Elə bil dünyanın bütün dərdi-səri üstündə 
idi. Çəkinə-çəkinə halını xəbər aldım, nədən mütəəssir olduğunu 
öyrənməyə çalışdım. Məlum oldu ki, bir neçə “kefi kök” vəzifə 
sahibləri ova gedib və donuz əvəzinə meşəbəyinin oğlunu nişan 
alıblar. Oğlunu itirən ailə də Ümnisə xanımdan oğlanlarının 
qanının yerdə qalmaması üçün kömək istəyir. Onların o 
məktubunu ürək ağrısıyla oxuyan Ümnisə xanım başını qaldırıb 
                                     114
məndən soruşdu, “axı mən nə edə bilərəm, onlara nə köməyim 
dəyə bilər?”. Bu hadisədən sonra bir müddət özünə yer tapa 
bilmirdi. Məktubda yazılanlardan yaman sarsılmışdı... 
Ümnisə xanım istəyirdi ki, hamıya yaxşılığı dəysin. Çox fəal 
ictimaiyyətçiydi. Bir dəfə onu Nazirlər Sovetinə çağırıb, 
tərifnamə ilə təltif etdilər. Ancaq o qramotanı götürmədi, “mən 
təmənnasız elmə xidmət edirəm” – deyib tərifnaməni qəbul 
etmədi. Ümnisə xanım şan-şöhrət, ad-san düşkünü deyildi. 
Həddindən artıq sadə, nəcib keyfiyyətlərə malik bir xanım idi... 
Tez-tez xaricə ölkələrə, elmi tədbirlərə yollanırdı. Səfərdən 
öncə hər dəfə bizə deyirdi ki, “mən olmasam da siz hamılıqla 
işdə olun, heç kəs sizdə bir nöqsan tapa bilməsin. Mən işdə 
olanda hamınıza cavabdehəm”... 
Ümnisə xanım yoxlama gələndə onları kabinetin qarşısında 
qarşılayırdı, heç içəri dəvət etməzdi, bir kəlmə deyirdi ki, mən 
işdəyəmsə, deməli hamı öz vəzifəsinin başındadır. Qəti 
sevməzdi ki, onun fəaliyyətində nə isə nöqsan axtarsınlar, ona 
təzyiq göstərsinlər. Öz işinə o qədər məsuliyyətlə yanaşırdı ki, 
rəhbərlik etdiyi kollektivin nizam-intizamını yoxlamaq 
istəyəndə özünü təhqir olunmuş hiss edirdi. Kübar nəslin 
nümayəndəsi olduğu gendən sezilirdi... 
Ümnisə xanıma elə bağlanmışdıq ki, onun səhhətindən 
hamımız narahat olduq. Bir gün ona içərisində məktub olan bir 
bağlama gəlir. Məktubu oxuyub, fikrə dalır, minnətdarlıq dolu 
sətirlərdən kövrəlir. Bir anlığa özünü unudur, evində ayağı ilişib, 
yıxılır.  
Ümnisə xanım xeyli müddət (bir neçə ay) xəstəxana şə-
raitində yaşamalı oldu. Ancaq deyəsən qada-bala elə ayaqdan 
gəlmişdi.  Həkimlər əlac edə bilmədilər. Bakıda gecələr növbə 
ilə yanında qalırdıq.  
Sonra bir ay da Moskva Travmotologiya institutunda yat-
dı...Mən onun yanına getdim, iki həftə yastığının yanından 
ayrılmadım. İlk sualı mənə bu oldu ki, “hansı əsasla gəlmisən, 
bura?”. Dedim ki, Moskvaya ezamiyyətə gəlmişəm. Ancaq 
                                     115
yalan danışdım. Ümnisə xanımın xasiyyətini yaxşı bilirdim ki, 
mənim öz hesabıma onun yanına getməyimə razı olmazdı. Ona 
görə də özümdən uydurub yalan söyləmək məcburiyyətində 
qaldım... Xəstəxanada iki həftə öz qızı kimi qulluğunda durdum. 
Başını yudum...Yaman çiyələyi sevirdi. Bazardan gedib, 
istədiyini aldım. Ürəyi nə umurdusa, onu eləməyə çalışırdım. 
Həssas qəlbi var idi, onun özünə ətrafdakılardan heç bir tələbi 
yox idi. Ümnisə xanım məğrurluğunu palatada da itirməmişdi. 
Dağ kimi bir insanın birdən-birə çarpayıya düşməsi təbii ki, 
daxilində ona zülm edirdi. Buna baxmayaraq, o bunu sifətində 
büruzə vermirdi. Çalışırdı ki, əvvəlki amiranə görkəmini qoruya 
bilsin. Bakıda xəstəxanada yatanda elmi konfrans keçirilirdi. 
Məşhur alimlər biləndə ki, Ümnisə xanım xəstəliyi ilə əlaqədar 
tədbirə qatıla bilməyəcək, onlar alimə  xəstəxanada baş çəkmək 
istədilər. Ancaq Ümnisə xanım razı olmadı ki, onu naxoş 
vəziyyətdə görsünlər. Dedi ki, “qoy mən onların yaddaşında 
necə varamsa, elə də qalım”... 
Ümnisə xanım bir daha geri dönmədi. Elə bu xəstəlik, 
xəstəxana divarları sən demə, onu haqq dünyasına aparırmış. O, 
dəfələrlə deyərdi ki, “mən bilsəm ki, kimnənsə asılı vəziyyətə 
düşmüşəm,  yaşaya bilmərəm”. Həqiqətən asılı olmağı şəninə 
sıxışdırmadı. O, həyata əbədi olaraq əlvida dedi, öz istəyi ilə 
canından atrıq sevdiyi yurdunun bir ovuc torpağına çevrildi. 
Ölümə asanlıqla, gülə-gülə qucaq açdı. 
Ümnisə xanıma ürəkdən bağlı idim. Həyatımda birinci dəfə 
idi ki, Ümnisə xanım kimi insan görürdüm.  
Ona elə vurulmuşdum ki, birdən - birə haqqında şeir yazdım. 
Halbuki Dağıstanda doğulduğumdan, Moskvada təhsil 
aldığımdan, yəni rus dilli olduğum üçün ana dilimizdə iki 
cümləni qoşub düzgün deyə bilmədiyim bir vaxtda Ümnisə 
xanıma bir şeir həsr etdim. Heç bilmədim ki, o şeiri mən necə 
yazdım. Hər şey İlahidən alındı, mənim ilk və son şeirim, 
ürəyimin pıçıltısı misralara düzüldü.   
 
                                     116
Sizə Azərbaycan çırağı deyirlər, 
Adınız Nisədir Umnisa deyirlər. 
Ucaldız el içində, ölkə içində, 
Gözəl insan deyirlər, alim deyirlər. 
 
Şərəfdir, şöhrətdir qazandığınız, 
Xarici ölkələrdə məşhur oldu adınız. 
Elə bil günəşdən şəfəq alıb Siz, 
Verdikcə xəstəyə gülür üzünüz. 
 
Bəzəkdir adınız Azərbaycana, 
İşıqsız həyat yatarmı cana. 
Yanar işıq çoxdan sönmüş ocaqda, 
Batdıqca əliniz o qızıl qana. 
 
Günəş tək, işıq tək yeganəsiniz, 
Nə qədər həyəcan  keçirirsiniz. 
Açıncan gözündən sarığı xəstə, 
Duyğu tək, arzu tək səmimisiniz. 
 
Təzə ilinizi təbrik edirəm, 
Ürəkdən arzu, dilək edirəm. 
Ümnisə xanım, yaşa, min il yaşa, 
Dünya durduqca yaz-yarat, yaşa! 
 
 
Azərbaycan Tibb Universitetinin Oftalmologiya 
kafedrasının assistenti  Gülsina Ġsayeva 
                                 31.X11-1972-ci il 
 
ĠNSANI  KƏġF  EDƏNLƏR 
(Esse) 
 
İnsanı görməzlər, tanıyarlar və bu tanımaqla da kəşf edərlər.  
                                     117
Bu, insanın düşüncəsi, sözü və əməli ilə bağlı olan bir hadi-
sədir. Ümnisə Musabəylini mən kəşf etdim. Əslində, bu kəşf ona 
lazım deyildi, ölümündən illər keçəndən sonra kimsə onu 
tanısın. Amma mənə lazım idi: Azərbaycanımız-Azərbaycanı-
mızı tanımaq üçün və ən əsası, bu tanımaqla xalqın gene-
fondunda yatan imkanların aşkarlanması üçün məndən ötəri bir 
işıq ucudur Ümnisə xanım! Hər dəfə Oftalmologiya kafed-
rasında olanda onun əks olunan ruhunu görürəm. Buradakı 
alimlərin, həkimlərin xəstələrə xoş rəftarında. Səmimi 
davranışında. 
Paşa Qəlbinurun “Təkrarsız Ümnisə xanım” əsərini oxuyanda 
son sətirlərdən gözlərimi böyük heyrətlə ayırmışdım. Essedə bir 
şəxsin taleyini bu qədər ustalıqla yığcam şəkildə vermək 
bacarığına görə yox, orada olan isti nəfəsə görə. Heyrət təkrarsız 
alimi öyrənmək üçün açar rolunu oynadı. 
Paşa Qəlbinurun ömür yolunu öyrəndikcə anladım ki, o 
özünü dərk edəndən sonra bu əsəri yazıb. Çünki Ümnisə xa-
nımın ruhu vardı orda. İnsanlara olan sarsılmaz inamı, dözüb 
durmaq qətiyyəti, qarşısındakı xəstəni göz vasitəsi ilə tanımaq 
bacarığı, ən nəhayət, sonsuz zəhmətkeşliyi, bir gündə 13 göz  
cərrahiyyə əməliyyatı aparması, alimliyi, həkimliyi, cərrahlığı, 
müəllimliyi, şairliyi, ən başlıcası İnsanlığı! 
Deməli, İnsan təkrar olunmur, əgər o şəxsiyyətdirsə! Ömrü  
ömürlərə köçür, onun kimi yaşamaq istəyində olanlar doğulur. 
Necə ki, Paşa Qəlbinur “mən onun sonuncu tələbəsiyəm!-deyib 
Ümnisə xanımı mənimsəyib özümləşdirməsi neçə-neçə  
Ümnisələrin doğulacağına inam artırır. 
Qədim miniatür rəssamlığımızda, xalçalarımızda, rayon tirmə 
şallarında ta qədimdən ləl-cavahirata tutulmuş, adı ilə bağlı 
şərqdən qərbə, dənizdən dənizə yol salınmış Şəki ipəyində, 
Basqalın ağ, sarı noxudu kəlağayısında,  müxtəlif rənglərlə 
rənglənmiş irili-xırdalı ölçüdə Şərqin mənaçılığından xəbər 
verən butalar var. İnsan duyğularını, hallarını özündə əks 
etdirən. 
                                     118
Bir-birinə arxa çevirib, üzlərini yana tutmuşlar, küsüşən 
butalardır. 
Bir-biri ilə üz-üzə durmuş, baş-başa vermişlər, barışan buta-
lardır. 
Ağ-qara, gecə-gündüz, yer-göy, od-su, ölüm-həyat, xeyir-şər, 
kişi-qadın, altı-doqquz və s. mənalandırılan iki böyük təzadın bir 
yerdə olmasını insanlar “bütövlük” adlandırıblar. Amma bu 
adlandırmanın özündə də üstün görünən tərəflər var. Ölümlə 
barışmayan insan ölümü həyatın xidmətçisi, onu təmizləyən 
hesab edir. İnsan “Hər qaranlıq gecənin  bir gündüzü var”! - 
deyib. Hər halda qaranlıq gecədə ona işıq vəd olunmur. Təzadlar 
aləminin insana bəxş etdiyi ümid deyil bu. Onun özünün fitrən 
işığa can atmasıdır. 
Bir-birini inkar edənlərin, əksliklərin, təzadların, bir-biri ilə 
vəhdəti olmur. Necə ki, rəqiblərin dostluğu olmadığı kimi. 
İnsan təzadlar dünyasından nə küsməlidir, nə də barışmalıdır. 
Küsəndə hadisələrdən yüksəyə qalxmağa gücü çatmır. 
Barışanda onunla razılaşırsan, olmalı olanı ömrə gətirə 
bilmirsən. 
İnsanda olan xeyirxahlığa böyük sevgi şər üzərində qələbə 
çalmaq əzmi yaradır və çalır.  
İnsanda olan Mütləqə fitri eşq nisbidən keçmək, nisbi ilə 
barışmamaq gücü verir və bu güclə o, Mütləqə çatır. Bu səbəb-
dəndir ki, İnsan yaradıcılığında nöqsansız olmaq istəyir və buna 
can atır. Yüz illərdi, min illərdi bu can atmada yeni-yeni eralar, 
fəlsəfələr yaranır.  Sonda ideyalar cəmiyyətə sirayət edir. Amma 
ideyalar, fikirlər heç də həmişə adamları inkişaf etdirməyə qadir 
olmayıblar. Fəlsəfələr yaranır, ekstensialist fəlsəfəsi kimi - 
çələng, absurddur. Əsl mahiyyəti - insan nə qədər fəaliyyət 
göstərsə də,  özünü xilas etməyə qadir deyil.  Bəlkə də heç kəs 
bilmir ki, təcrübi baxımdan bu fəlsəfəni alt-üst etdi Ümnisə 
xanım-Şərqin mənaçılığından doğan ömrü ilə!  Çünki onun ölümü 
də ləyaqət mücəssəməsi idi.  
                                     119
Daim özü öz yükünü çəkmiş şəxs kimə isə yük olmağı ləya-
qətinə sığışdıra bilməzdi. Onun yükü çəkilərsə, qəlbi sıxıntı və 
əzablar içərisində olardı. O ölümü ilə başqalarını yükdən, özünü 
isə şərəfli ömrünə əlavə olunacaq “əzablı günlər” adlı sətirlərin 
yazılmasından xilas etdi. 
Qıymayıb ömür adlı kitabında qaralma səhifə olsun! 
Güllərin içərisində yaşı bilinməyən bir gül var-Qızılgül! Onu 
dillər əzbəri edən yaşının çoxluğu, tarixlər aşması deyil, iki 
böyük təzadı harmonik şəkildə yaşada bilməsidir.  
(Bəlkə tarix yaşaması da təzadları özündə birləşdirə bilməsi 
qabiliyyətindən doğub ). 
Qızılgül-zərif, ətirli, həm də tikanlı, sərt. Bu sərtlik zərifliyini 
qorumaq üçün təbiətin bəxş etdiyi səhvsizlikdir. Biçim və 
məzmunun vəhdətdə birləşdiyi kamil əsərdir Qızılgül! 
Xalqımızın genindən, uzunluğundan yaranmış, sevilən-se-
çilən, öyrənilən əbədi qızılgülümüzdür Ümnisə xanım! 
Tarix yaradıb, tarixə çevrilmişlərlə bir sırada qalıb. 
Tariximizin Ümnisə Musabəyli səhifəsi var, hansı ki, yad-
daşlarda qalası dərsdir! 
                                    
Eluca Atalı 
 
 
 
 
 
 
 
 
 
XATĠRƏLƏRDƏ YAġAYAN NURLU ĠNSAN 
 
Azərbaycan Milli Elmlər Akademiyasmın müxbir üzvü, tibb 
elmlər doktoru, professor, Əməkdar elm xadimi Ümnisə xanım 
                                     120
Musabəyova,  mən Nəriman Nərimanov adına Tibb İnstitutunda 
oxuyarkən (1953–59), institutun göz xəstəlikləri kafedrasının 
müdiri idi. O, hündürboy, qarayanız, iri, qaragözlü, üzündə 
həmişə təbəssüm izi olan, xoşrəftar, əsl xanımlara xas olan incə 
davranışa malik gözəl bir insan idi. Onun sifətindən nur, ağzından 
dürr tökülərdi. Hər bir insan onunla həmsöhbət olmaqdan zövq 
alardı. Ümnisə xanım oxuduğu mühazirələrlə və gəzdiyi ölkələr 
haqqında etdiyi söhbətləri ilə tələbələri məftun edərdi. O zaman 
Sovetlər ölkəsindən xaricə qadın nümayəndə heyəti göndəriləndə 
Ümnisə xanım həmin heyətin rəhbəri təyin olunardı. Çünki o, bu 
nüfuzu qazanmışdı. 
Ümnisə xanım dünya şöhrətli oftalmoloq alim idi.  
Elə ona görə də dünyanın müxtəlif ölkələrində keçirilən 
oftalmoloqların elmi yığıncaqlarına göndərilən oftalmoloq 
alimlərin rəhbəri Ümnisə xanım təyin olunardı. Orada onun 
ingilis dilində etdiyi çıxışları dünyanın bir çox alimlərini hey-
rətdə qoyardı. O, təkcə Azərbaycanı yox, bütövlükdə nəhəng 
Sovetlər Birliyini layiqincə təmsil edirdi.  
Vaxtilə Ümnisə xanımın rəhbərlik etdiyi kafedraya indi onun 
layiqli şagirdi, tibb elmləri doktoru, professor, şair, fılosof Paşa 
Qəlbinur rəhbərlik edir. Paşa müəllim oftalmologiya sahəsində 
böyük nailiyyətlər qazanan, hətta dünyanın bir çox ölkələrində 
yaxşı tanınan alim olmasına baxmayaraq yenə də özünü Ümnisə 
xanımm şagirdi hesab edir və ondan qürur duyur. O deyir: 
"Ümnisə xanım okeanda üzən böyük aysberq idi. Bu aysberqin 
zirvəsi oftalmologiya elminin bütün üfüqlərindən görünsə də, 
onun özü olduğundan qat-qat böyük imiş".  
SSRİ oftalmoloqlar idarə heyətinin sədri, professor 
E.S.Avetisovun Ümnisə xanım Musabəylinin "Asiya və Afrika 
ölkələri oftalmoloqlarının daimi konqresində" kitabını 
oxuyandan sonra müəllifə yazırdı: "...Kitabınızı oxudum və çox 
təəssüfləndim ki, siz niyə yazıçı, jurnalist olmamısınız. Həm də 
sevindim ki, əgər belə olsaydı, onda oftalmologiya elmi itirərdi".  
                                     121
Paşa Qəlbinur yazır: "Bir çöx xarici ölkələrin dərsliklərində 
oftalmoloqlar sırasında ancaq Azərbaycan alimi kimi Ümnisə 
Musabəyovanın şəklini görmüşəm". Ümnisə xanım xalqını, 
Vətənini canından artıq sevən bir insan idi. O deyirdi: "Mən nə 
vaxt cərrahiyyə əməliyyatı edə bilməsəm, insanlara işıq 
bağışlaya bilməsəm, onda yaşamayacam". O, öz dediyi kimi də 
dünyasını dəyişdi. 
Sən şagirdlərinin qəlbində yaşadığın kimi, şagirdlərin də səni 
öz şagirdlərinin qəlbində yaşatmağı özlərinin mənəvi borcu 
hesab edir, Ümnisə xanım. Onun insanlığa xas olan danışıq və 
hərəkətləri indi də mənim gözlərim qarşısında canlanır. Bütün 
insanlara Ümnisə xanımda olan əsil insani keyfiyyətləri arzu 
edirəm. Onu sevənlərin qəlbində yaşayan gözəl xanımın ruhu 
şad olsun. Allah sənə rəhmət eləsin, Ümnisə xanım. 
Ümnisə xanım haqqında olan fikirlərimi bir daha qısaca 
olaraq yazdığım şeirimlə tamamlayıram. 
O, əsl loğman idi, əsl də insan, 
İnsanla söhbətdə o deyərdi “can”. 
Üzü nurlu idi, qəlbi təmiz, pak, 
Tanrıdan gəlirdi ondakı idrak. 
Boyu sərv boyluydu, belisə incə, 
Xuda yaratmışdı onu tək, bircə. 
Həmişə üzündə təbəssüm vardı, 
Onun dedikləri yadda qalardı. 
Çün hikmət var idi hər bir sözündə, 
Cazibəsi isə qara gözündə. 
Xəstələr yanına şəstlə gələrdi, 
Elə bil ağzından dürr tökülərdi. 
Ziyalılıq vardı şux görkəmində, 
İnsanlıq var idi əməllərində. 
Hamıya xoş idi onun hər işi, 
Cəzbedici idi şux görünüşü. 
Beşinci kursda mən oxuyan zaman, 
Yaxşı dolanmağa yox idi imkan. 
Kömək üçün ona mən xahiş etdim, 
                                     122
Dərdimi deməyə yanına getdim. 
O, məni evinə elədi dəvət, 
İkram etmək ilə göstərdi hörmət. 
Dedim ki, işləmək istəyirəm mən, 
Dedi heç darıxıb fıkir etmə sən. 
Sənə nə lazımsa kömək edərəm, 
Lazım olan yerə özüm gedərəm. 
Zor ilə oturdub, yedirtdi məni, 
Tanrı da çox sevir xalqın sevəni. 
Onun xalq içində hörməti vardı, 
Bütün insanlara o yarıyardı. 
Hər işə və gücə o bələd idi. 
Zəng etməklə mənə iş də düzəltdi. 
O, gözəl və sadə mehriban insan, 
Halımı  sorardı mənim hər zaman. 
Fələyin gərdişi aman vermədi! 
Onun gülər üzü daha gülmədi. 
Gözlərə nur verən mehriban insan, 
Gözünü yumaraq getdi dünyadan. 
Əsl insan idi xanım Ümnisə, 
O, nur verən idi gözlərimizə. 
Qoy onun qəbri nur ilə dolsun, 
Xalqın yaddaşında əbədi qalsın. 
Çün layiqdi buna o gözəl insan, 
Yardımçı olardı xalqına hər an. 
 
Həkim, Ģair, “Həsrət nəğmələri”, “Hikmətli sətirlər”, 
“Hicran dərdi” kitablarının müəllifi  Əvəz Süleymanoğlu  
Kopenhagen, 16.09.03     
HƏYATI  ÖRNƏK  OLAN  ĠKĠ  ALĠM 
 
Azərbaycan Tibb İnstitunda, tələbəlik illərində bir çox dəyərli 
alimlərdən, onların elmi potensialından bəhrələnmişik. 
Təbabətin dərin qatlarına işıq salan ziyalıların əqli gücündən pay 
götürmüşük. Bizim tibb dünyasında həyatı və fəaliyyəti örnək 
                                     123
olan kifayət qədər elm xadimlərimiz var. Hər birinin zəhməti 
sayəsində bugün Azərbaycanda savadlı həkim kadrları və tibb 
mütəxəssisləri yetərincədir... 
Belə tanınmış alimlərimizdən biri də oftalmoloq alim Ümnisə 
xanım Musabəyova idi. Elmimizi dünyada təbliğ edən, institutda 
tələbələr yetişdirən, ictimai işlərdə fəallığı ilə seçilən Ümnisə 
xanım institutda ən sevimli müəllimlərimizdən biri olub. O, bizi 
oftalmologiyanın sirlərindən hali edib. Çox mehriban, gözəl 
simalı, gülərüzlü xanım idi. Auditoriyanı çox asanlıqla ələ alan, 
tələbələrlə rahat dil tapan Ümnisə xanım geniş dünyagörüşə, 
hərtərəfli biliyə malik, zəngin intellekt sahibi idi. Mühazirələri 
aydın və səlis dildə oxuduğundan dediyi hər fikir anlaşılırdı. 
Onun keçdiyi dərslər o qədər maraqlı idi ki, hansı mövzudan söz 
açırdısa, bütün fikrimiz o istiqamətə yönəlirdi. Hətta mühazirə 
dinləməyi xoşlamayan tələbələr də Ümnisə xanımın danışığına 
valeh olur, sevə-sevə onun dərslərini izləyirdi. 
Bu xanımda tələbəni özünə bağlamaq məharəti vardı. Elə 
gözəl danışırdı ki, mövzuyla səsinin ahəngi vəhdət təşkil edir, 
tələbəni dediyinə  inandırırdı.  Mövzuları özünküləşdirib, sadə el 
dilində  danışdığından, tibbi terminologiyadan istifadəni 
ustalıqla etdiyindən hər sözü beynimizə yazılırdı. Göz 
xəstəlikləri barəsində söylədikləri necə varsa Ümnisə xanımın öz 
səsində,  eləcə olduğu kimi də yadımda qalıb. Səsi qulağımda, 
yerişi, hərəkəti gözlərimin önündədir. Şirin ləhcəsində atalar 
sözlərinə üstünlük verdiyindən hər kəlməsi dürr kimi könül 
oxşayırdı. Bir sözlə, Ümnisə xanım, alim həmkarlarından, digər 
müəlimlərdən fərqli mühazirə demək cəhəti ilə seçilirdi.  
Hətta Ümnisə xamının geyim tərzi də fərqliydi. Zövqlə 
geyinir, əyninə yaraşan libasları ilə hər zaman şux görkəmdə idi. 
Özünə yaraşan geyimlər seçir, onu ya çantası, ya da ayaqqabısı 
ilə eyni rəngdə tamamlayırdı. İndi də yadımdadır, hündürdaban 
uzun çəkmədə, düz yerişi, qəddi-qaməti... 
Ümnisə xanım kübar ailənin övladı olduğunu geyimindən, 
hərəkətlərindən, davranışından  büruzə verib. Əsilli, nəcabətli 
                                     124
əsl Azərbaycan xanımı idi. Onun incə qəlbi, həssas münasibəti 
müəllim tələbə arasında ünsiyyət yaradır, bu iki varlığı bir-birinə 
doğmalaşdırırdı. Ümnisə xanımın tələbə kəsməklə arası yox idi, 
ancaq savadsız tələbəni də sevməzdi. Öz növbəsində tələbələr də 
bu fənnə biganə qalmaz, dediyini ona qaytarmağa çalışardılar. 
O, biliyi tələbəyə aşılamağı, savad verməyi bacaran müəllimə və 
verdiyini də tələbədən geri almağı bacaran əsl pedaqoq idi.   
Ümnisə xanımın həyat yoldaşı İbrahim İsmayılzadənin özü 
də tələbələrə örnək olan şəxsiyyət olub. 1960-cı ildə əməkdar 
elm xadimi fəxri adına layiq görülən alim İsmayılzadə İbrahim 
Məmməd oğlu Ə.Əliyev adına ADHTİ-nin dəri-zöhrəvi 
xəstəlikləri kafedrasının müdiri, professoru idi. Bir dəri həkimi 
kimi onun elmi araşdırmalarından, kitablarından mütəmadi 
olaraq istifadə etmişik. Mənim şəxsən bir ixtisaslı kadr kimi 
yetişməyimdə professor İbrahim İsmayılzadəninin böyük rolu 
var. Şəxsən onu görməsəm də, alimin bizə, təbabətə ərmağan 
elədiyi mənbələrdən, tutarlı faktlardan yararlanmışam. 
Çalışdığım sahədə bu dəyərli həkimin tibbə gətirdiyi yeniliklər, 
elmi dəlillər  maraqlı olduğundan hər zaman İsmayılzadə irsini 
öyrənməyə ehtiyac var.  
Belə böyük alimlərin elmi və əməli fəaliyyəti tükənməz xəzi-
nədir, zaman keçsə də bu qiymətli mənbələr yenə də öz dəyərini 
saxlayır, onların elmi varidatı, həyat yolu gənclərə örnək olur, 
əziz xatirəsi isə yaddaşlardan silinmir. 
ATU-nun Dermatovenerologiya kafedrasının müdiri, 
t.e.d., professor, əməkdar elm xadimi Zülfüqar Fərəcov 
“ÜMNISƏ XANIMIN ETIMADINI DOĞRULTDUM” 
 
Ümnisə xanım tələbəsini dəyərləndirir, hansı tələbənin nəyə 
qadir olduğunu o yaxşı bilirdi. Sonda özü seçim edirdi ki, kim 
hara layiqdir. İnstitun 5-ci kursunda Oftalmologiyadan semestr 
imtahanını məndən Ümnisə xanımın özü götürdü. Sullara yaxşı 
hazırlaşmışdım. Cavablarım deyəsən onu qane etmişdi, əlavə 
olaraq mənə bir neçə sual da verdi. Mənə dedi ki, sən oftalmoloq 
                                     125
olmalısan, təyinat bölgüsü zamanı yadıma salarsan, mən sənin 
göz həkimi olmağın üçün təqdimat hazırlayaram.  
Doğrudan da biz 6-cı kursda oxuyurduq. Bölgü zamanı hör-
mətli professor dediyi sözü yerinə yetirdi, onun təqdimatı  
əsasında mənə oftalmoloq ixtisasını verdilər. Ümnisə xanımın 
bu sözünə qədər mən fikirləşirdim ki, institutu bitirdikdən sonra 
mən ümumi cərrah olaram. Ancaq məni bu sənətə Ümnisə 
xanım yönəltdi. Onun mənə inamı sayəsində oftalmoloq oldum. 
Bununla da  məsuliyyətli olmaq, peşəni dərindən öyrənmək 
missiyası üzərimə düşdü. Bir halda ki, bu alimin ən sevimli 
tələbəsi adını qazanmışdım, deməli mən onun etimadını 
doğrultmalı idim. Onun istədiyi kimi yetişməliydim. O vaxtdan 
üzü bəri bu amala xidmət edirəm ki, ən sevimli müəllimimdən 
öyrəndiklərimi mən də gənclərə tədris edə bilim... 
Ümnisə xanım dünya miqyasında tanınan alim idi. Onun 
şöhrəti planetin hər tərəfinə yayılmışdı. Çox məğrur, geniş 
potensial biliyə malik ziyalı idi. İnternatura müddətində ondan 
praktiki cəhətdən çox məlumatlar öyrəndik. Hər həftə Ümnisə 
Musabəyova xəstələrə baxış keçirirdi. O baxışda Ümnisə 
xanımla bərabər iştirak eləmək bizə böyük təcrübə verirdi. Hər 
dəfə də oftalmologiyanın müxtəlif problemlərinə dair müxtəlif 
məlumatlara malik olurduq... 
Həddindən çox savadlı, obyektiv, hər işə ədalətlə yanaşan 
alim idi. Eyni zamanda sadə və məğrurluğu ilə diqqət çəkirdi. 
Həkimlərdən, tələbələrdən kim nə soruşsa  idi, heç kimdən 
imtina etmədən məsələnin mahiyyətini ona izah edərdi. Həm də 
özü şərait yaradırdı ki, hər hansı xırda bir hadisə olsun belə, 
ondan rahatlıqla soruşa bilək. Bir dəfə də olsun kiminsə sözünə 
etinasızlıq göstərməmişdir. Həkimlərə, tələbələrə izahı elə 
verirdi ki, aydın olsun deyə,  ta əmin oluncaya qədər sözünü 
bitirməzdi. Oftalmologiya peşəsinin sirlərini belə bir xanımdan, 
Ümnisə Musabəyovadan həvəslə öyrənirdik. Çətin problemlərin 
həllində hamının yardımçısı idi... 
                                     126
İnstitut illərində hətta o zəif tələbəyə də elə yanaşır, elə usta-
lıqla onu başa salırdı ki, dərsi oxumadığına görə həmin adam 
özü xəcalət çəkərdi. Alimin yanında hörməti aşağı olmasın deyə, 
dəridən-qabıqdan çıxar, sonda oxuyub, qarşısına gələrdi. 
Ümnisə xanımın bir fitri istedadı da, müəllim tələbə 
münasibətlərini qura bilməsi idi. Onda ən pis tələbəni ram etmək 
qabiliyyəti vardır. 
Ümnisə xanımın sayəsində Oftolmalogiya üzrə gözəl alim-
lərimiz yetişdi. Akademik Zərifə xanım Əliyeva, Zəhra xanım 
Quliyeva, Paşa Qəlbinur və digər neçə-neçə adlı-sanlı 
Azərbaycan alimləri Ümnisə Musabəyovadan dərs alıblar.  
Alim özü dünya göz cərrahlarının fəaliyyətini izləyirdi. On-
ların elmi yeniliklərini daima nəzərdən keçirərdi.  Elmi 
əlaqələrin qurulmasında xidmətləri misilsiz idi. Bu Azərbaycan 
qadını dünya elmində baş verən hər bir uğuru mənimsəyir, özü 
beynəlxalq oftalmologiyaya bəşəri dəyərlər verən tədqiqat 
əsərlərinə imza atmışdı. Nəticədə adı dünyanın hər bir 
nöqtəsində çəkilir, alimin səsi-sorağı aləmə yayılırdı... 
Ümnisə xanımın mənə həvalə etdiyi sahəni axıracan aparmalı 
oldum. Moskvada Göz xəstəlikləri institutunun aspiranturasını 
bitirdim və həmin məkanda da namizədlik dissertasiyasını 
müdafiə elədim.  
Moskvada oxuyan zaman şahidi olurdum ki, ölkəmizdən 
kənarda Ümnisə xanımı necə yad edirdilər. Onun elmi ta-
pıntılarından dönə-dönə danışan Moskva alimləri mühazirələrdə 
dəfələrlə Ümnisə Musabəyovanın adını çəkərdilər.  Təbii ki, bu 
da məndə bir qürur hissi doğururdu. Həmyerlimizin 
nailiyyətlərindən söz düşəndə özümdə fəxarət hiss edirdim ki, 
mən də Ümnisə xanımın yetirmələrindən biriyəm. 
Ümnisə Musabəyovanın toxunduğu mövzular daima oftol-
malogiya üçün aktualdır. Məsələn, hamiləlik zamanı göz didində 
olan patoloji dəyişiklikləri  alim geniş şəkildə öyrənmişdir. 
Akkomodasiya sahəsində qiymətli fikirlər söyləmişdir.  
Akkomodasiya - gözün yaxın və uzaqda yerləşən cisimlərin ay-
                                     127
dın görmək üçün uyğunlaşma qabiliyyətidir. Ümnisə xanıma 
qədər dünya alimləri hesab edirdilər ki, akkomodasiya ancaq 
yaxına mövcuddur. Alim isə elmi dəlillərlə sübut etdi ki, 
akkomodasiya həm yaxına, həm də uzağa mövcuddur. 
Qlaukoma, traxoma, bir sözlə oftolmologiyanın bütün aktual 
problemlərinin öyrənilməsində Ümnisə Musabəyovanın əməyi 
var.  
Zaman keçməsinə baxmayaraq alimin tapıntıları bugünün 
özündə də elm üçün dəyərlidir. Onun dərslikləri əsl elmi mən-
bədir.  Baxmayaraq ki, oftolmologiya sahəsində tərəqqi güclü-
dür, cərrahi yeniliklər gündən-günə vüsətlənir. Yenə də Ümnisə 
xanımın elmi əsərləri öz aktuallığını saxlayır.  
 
             ATU-nun Oftalmologiya kafedrasının dosenti,   
tibb elmləri namizədi  
 Rəhman Allahverdiyev  
 
 
 
 
 
 
 
“BIBĠM ÜMNĠSƏ MUSABƏYLĠ HAQQINDA 
UġAQLIQ XATĠRƏLƏRĠM” 
 
Hüquqşünas Süleymanbəy Musabəyovun ən kiçik nəvəsiyəm. 
Mən ailədə 15 ildən sonra doğulmuşam və babamın adını 
daşıyıram. Atam Şamilin mənə qoyduğu bu ada görə uşaqlıqda 
bibilərim, əmim məni həddindən artıq əzizləyir, “atamız” deyə, 
çağırardılar. Xüsusən, Ümnisə bibim qayğıma çox qalırdı. 
Yanımdan yel ötəndə narahat olardı. Yadımdadır ki, bir dəfə 
bərk xəstələnmişdim. Atamla birlikdə məni Pribaltikaya 
müalicəyə şəxsən özü göndərmişdi. Onun bu sözlərini həmişə 
                                     128
xatırlayıram, deyərdi ki, “bu uşaq bizim atamızın adını yaşadır, 
ondan muğayat olmalıyıq”. O çox çalışqan bir insan idi və 
işlərinin çox olmasına baxmayaraq bizə də tez-tez baş çəkər, 
məndən xəbər tutardı... 
Ümnisə xanıma tək bibi kimi baxmırdım, həm də müəllim 
kimi ondan çox şey öyrənirdim. Həmişə mənə dilimizi qorumağı 
məsləhət görərdi. Çünki orta məktəbə rus dilində getdiyim üçün 
danışanda arada rus sözlərini işlədirdim. Mənə bunu ciddi 
şəkildə irad tutardı. Deyirdi ki, “ya rus dilində danış, ya da ana 
dilində. Ancaq ana dilində danışanda onu korlama. Təmiz danış, 
dilə xətər gətirmə, öz dilində doğru-düzgün danışmağı bacar”.  
Mən bir dəfə də görmədim ki, o kiməsə bərkdən qışqırsın. 
Çox səbirli və mülayim idi. Nizam-intizamı çox sevərdi. Planlı 
şəkildə işlərini qurardı. Dediyi sözü, verdiyi əməli vaxtında 
həyata keçirməyi sevən bir insan idi. 
Ümnisə bibim xeyirxah olub. Yadımdadır ki, onun yanında 
bir tibb bacısı çalışırdı. Uşağı xəstə olduğundan işini itirmək 
təhlükəsi ilə üzləşəndə bibim o zaman həmin xanıma həyan 
oldu. Uşağının müalicəsini öz üzərinə götürdü. Ümnisə xanımın 
bu xeyirxahlığı haqqında hamı danışırdı. Atamla bir neçə dəfə 
onun iş yerinə getmişdim. İşçiləri ilə davranışını yaxşı 
xatırlayıram, hamı ona çox hörmətlə yanaşırdı... 
Hər zaman arzulamışam ki, bibimə oxşayım, Ümnisə xanım 
kimi yaxşı həkim, əsl mütəxəssis olum. Mənim bacım xəstə idi 
və mən də uşaqlıqda həkim olmaq, onu sağaltmaq barədə 
düşünürdüm. Onun adı Vəsilə idi. Böyük bibimizin adını 
yaşadırdı. Vəsilə bibimin taleyi kədərli olub, əri ilə bərabər 
güllələnib. Bacım Vəsilə isə xəstəliklə mübarizə aparırdı, 
əfsuslar ki, onun da həyatı yarıda qırıldı. 
Tale elə gətirdi ki, mən də həkimliyin sirlərinə yiyələndim. 
Sənətimi çox sevirəm. Peşəm, sənətimlə bağlı həyatımda yadda 
qalan günlər çox olub. 1990-cı il,  20 yanvar gecəsi növbədə 
idim, o gecə gördüyüm dəhşətləri ömrüm boyu unuda 
bilmərəm... 
                                     129
Bir müddət Təcili Yardım Stansiyasında işlədim, sonra 
Kardiologiya institutunda çalışdım, Azərbaycan ordusunda bir 
neçə vaxt xidmət etdim. Hava qoşunları yarananda mən öz 
ixtisasım üzrə bu sahəyə cəlb edildim. Ordudan tərxis olunandan 
sonra Türkiyədə çalışıram. Mən də bibim kimi xəstələrimi çox 
sevirəm, çünki onlar məndən çarə umurlar. Çalışıram ki, düzgün 
diaqnoz qoyulmaqla xəstəliyin qarşısı vaxtında alınsın. 
Ümnisə bibimi anam sox sevərdi. Ona görə mənim ilk qız 
övladım doğulanda nəvəsinə Ümnisə xanımın adını verdi. Anam 
Sona xanım deyərdi ki, “Süleymanın böyüməyində Ümnisə 
xanımın böyük zəhməti var”. 
Bu gün onun adını daşıyan balaca Ümnisədə də bibimə ox-
şarlıq var. Onun kimi dil öyrənmək həvəskarıdır. Axı Ümnisə 
xanım bir neçə dil bilirdi və hətta yadımdadır ki, Yusif əmimlə 
evdə almanca danışırdı... 
Bu gün elimiz, obamız Ümnisə xanıma böyük qiymət verir. 
Onun xeyli sayda ziyalı tələbələri var və onlar alimin adını 
yaşadırlar. Görkəmli elm xadiminin xatirəsini əziz tuturlar. 
Azərbaycan xalqı öz alim övladıyla fəxr edir.. 
                   
Həkim Süleyman Musabəyov 
“ÜMNĠSƏ MUSABƏYLĠNĠN ġƏXSĠ FONDU” 
 
Ümnisə Musabəyli çox nadir şəxsiyyətlərdən biridir. Xüsusilə 
qadınlar arasında bu səviyyədə şəxsiyyətə hələ ki, rast 
gəlməmişəm.  O, dünya səviyyəli tanınmış göz cərrahı idi. Onun 
elmi xidmətləri misilsizdir, eyni zamanda ictimai xadim kimi də 
Ümnisə Musabəyli kütlə içərisində özünə rəğbət qazanıb. 
Arxivdə onun fəaliyyəti ilə bağlı kifayət qədər maraqlı 
məlumatlar, sənədlər öz əksini tapıb.  
Sənədlərdə yazılıb ki, o, Qutqaşın ( indiki Qəbələ ) rayonun-
dandır. 1902-ci ilin oktyabrında doğulub, Tağıyevin tikdirdiyi 
Qızlar gimnaziyasını bitirib. Tibb institutunda oxuyub. Ümnisə 
xanımın namizədlik dissertasiyasının həcmi cəmi 12 səhifədən 
                                     130
ibarət olub. Bu 12 səhifədə qiymətli fikirlər öz əksini 
tapdığından, özündən xəbərsiz ona elmlər namizədi, alimlik 
dərəcəsi verilib.  Çox keçmədən doktorluq işini də tamamlayır 
və oftalmologiya aləminə öz yenilikləri ilə qədəm qoyur. Mən 
arxiv işçisi kimi onun elmi xidmətlərindən çox, digər sahələrdə 
gördüyü işlərə, ictimai fəaliyyətinə toxunmaq istəyirəm.   
Ümnisə xanım yüksək səviyyəli insani xasiyyətə malik bir 
məxluq idi. Necə ki, o vaxtlar xalq şairi Səməd Vurğunun şeir-
ləri dillərə düşmüşdü, hər yerdə, hər məclisdə şairin adı 
çəkilirdi, Ümnisə xanım da elə. Həkimin adı dillər əzbəri ol-
muşdu, ona şeirlər qoşulur, haqqında yazılar dərc edilirdi.  
Tarixdə 1-ci dəfə xaricdə və SSRİ-də yeganə olaraq Ümnisə 
Musdabəyli anadangəlmə kor insanın gözlərini açmışdı. Tibb 
institutunun göz kafedrasına rəhbərlik eləyib. Bütün praktiki 
fəaliyyətini həmin klinikada həyata keçirib. Elmi cəhətdən ən 
çox Odessanın göz həkimləri ilə mübahisələri olub. Bununla 
bağlı arxivdə xeyli sayda sənədlər var. Ən sonda ölkə 
miqyasında onun fikirləri qəbul olunurdu.  
Ümnisə Musabəyli Moskvaya beynəlxalq konqresə yola 
düşərkən təyyarədə “Oqanyok” jurnalının baş redaktoru 
Fyodrova ilə tanış olur. Alimlə yaxından tanışlıq jurnalisti 
təsirləndirir. Bu söhbətdən sonra həmin jurnalda Ümnisə xanım 
haqqında böyük bir məqalə dərc edilir. Anadan kor doğulan 
uşağın gözlərini açmış cərrah haqqında yazılan yazı bütün 
dünyada əks-səda doğurur. SSRİ-nin hər tərəfindən, Azər-
baycanın bütün yerlərindən Ümnisə xanımın yanına axın-axın 
insanlar gəlir. Həkimdən kömək istəyən yüzlərlə insan ona 
məktub yazır ki, “Ümnisə xanım, bizim də övladımızın gözünə 
şəfa verin, ona da kömək edin”.  
Arxivdə belə bir sənəd də var. 1956-cı ildə MK-nin tapşırığı, 
şəxsən Xruşovun göstərişi ilə hospitala rəhbərlik etmək üçün 
Misirə göndərilir. Ora çatanda deyirlər ki, bizdə bir neçə 
hospital var. Siz hansına rəhbərlik edəcəksiniz?. Deyir ki, mən 
bilmirəm hansına göndəriblər. Mənə ancaq kasıb uşaqların 
                                     131
müalicəsini həvalə edin. Elə də olur, öz istəyi ilə yetim uşaqların 
yatdığı hospitalda çalışır. Həmin vaxt Misirdə İngiltərə, 
Almaniya, Yaponiya və s. ölkələrin alimlərinin iştirakı ilə 
beynəlxalq konqress keçirilir. Alimlər məruzəçilər arasında 
Ümnisə xanımın olmadığını görəndə təəccüblənirlər. Bir qrup 
mötəbər alim gəlir həmin hospitala ki, bəs siz niyə tədbirdə 
iştirak eləmirsiniz?. Deyir ki, yəqin mən Misirdə olduğum üçün 
məsləhət bilməyiblər. Sonra Ümnisə xanım qonaqların pərt 
olduğunu görür və onları çay süfrəsinə dəvət edərək bildirir ki, 
yarım saatdan sonra sizə elmi məruzəmi təqdim edəcəm. O, 
göstəriş verir ki, anadangəlmə kor doğulan, dünyanın bir neçə 
böyük dövlətlərində müalicəsi mümkün olmayan bir xəstəni 
əməliyyat otağına aparsınlar. Qonaqlarını, yəni həmkarlarını 
xəstə ilə tanış edir və onların gözünün qarşısında əməliyyat 
aparır. Bu əməliyyat, kor doğulan insanın gözünün açılması 
dünya tibb aləmində yenilik idi. Ümnisə xanım əməliyyatdan 
sonra həmkarlarına deyir ki, “bu da mənim məruzəm, baxın 
mənim elmdə yeniliyim budur, bu məsələ üzərində işləyirəm”.  
Bu fakta dair sənədlər də şəxsi qovluqda mühafizə olunur.. 
Əlimizdə Odessa şəhərində anadan kor doğulan Slavik adlı 
bir oğlanın da gözünün açılması faktı var. Ümumiyyətlə, arxivdə 
bir neçə belə xəstə barəsində məlumat çoxdur... 
Ümnisə xanım bəlkə də daha çox gözləri aça bilərdi. Ancaq 
o, ictimai xadim kimi də fəaliyyət göstərirdi. Azərbaycan Ali 
Sovetinin deputatı olmuşdu. SSRİ Ali Sovetinə iki dəfə deputat 
seçilmişdi. Onun bu sahədə də fəaliyyəti misilsiz idi.  
Yenə faktlara nəzər salaq. Topçubaşov adına Kliniki İnstitut 
məhz onun rəhbərliyi ilə tikilib.  Deputat Tibb institutunun 
rəhbərliyindən tələb edir ki, onu Moskvaya ezamiyyətə 
göndərsinlər. İnstitutdan bilirlər ki, Ümnisə xanım Azərbaycan 
Respublikası MK-i birinci katibinin, Nazirlər Soveti sədrinin 
yanında olub, onun təkliflərini hörmətlə dinləsələr də, köməklik 
edə bilməyiblər, indi də öz fikrini həyata keçirmək üçün 
mərkəzə gedir. Ona görə də ona maneə olmaq istəyirlər. İşi belə 
                                     132
görən Ümnisə xanım özü öz vəsaiti hesabına Moskvaya yola 
düşür. Bir neçə nazirin qəbulunda olur, heç kəs onu eşitmək 
istəmir. Axırda məcburiyyət qarşısında qalıb SSRİ-nin rəhbəri 
olan Xruşovun yanına gedir. Deyir ki, “Nikita Sergeyeviç məni 
xalq deputat seçib. Sizin o gün sessiyadakı çıxışınız  yaxşı 
yadımdadır. Siz dediniz ki, bu deputatların dediklərini yazın və 
əməl eləyin. Yanımda da SSRİ-nin maliyyə naziri Arbuzov 
oturmuşdu və sizin dediklərinizi o da yazırdı.  Amma indi 
maliyə naziri bizə pul ayırmaq istəmir, deyir ki, gələn ilin 
büdcəsindən sizə pul verərəm. Mən istəyirəm ki, xəstəxananın 
tikintisinə vəsait indi ayrılsın.”  Xruşov maliyyə nazirinə zəng 
vurur, həmin gün pul Azərbaycana köçürülür.    
Professor Zəhra Quliyeva danışır ki, Ümnisə xanımın 
Moskvaya getməsini istəmirdik. Fikirləşirdik ki, bir az əsəbidir, 
gedəcək, mübahisə eləyəcək, sözünü də eşitməyəcəklər, aləm 
dəyəcək bir-birinə. Onu hər səfərdən dönəndə böyük heyətlə 
qarşılayırdıq. Ümnisə xanım təyyarədən düşəndə yavaşcadan 
soruşdum ki, necə oldu, pul ala bildiniz. Dedi əlbəttə aldım, bəs 
necə, elə bilirdiniz ala bilməyəcəm?. Həmin pulla Ümnisə 
xanımın rəhbərliyi altında Topçubaşov adına Respublika Klinik 
xəstəxanası qısa müddət ərzində tikilib, istifadəyə verilir. 
Əlimizdəki sənədlərə əsasən deyə bilərik ki, respublikada bir 
çox səhiyyə müəssisəsinin, xüsusilə, xəstəxanaların müasir tibbi 
texniki avadanlıqlarla təchiz olunmasında   Ümnisə xanımın 
əməyi var.  
Onun şəxsi fondunda deputatlıq fəaliyyəti ilə bağlı gördüyü 
işlərə dair sənədlər də var. Naxçıvandan SSRİ Ali Sovetinə 
deputat seçilib. O, tez-tez öz seçicilərinin görüşünə gedib, 
onların ehtiyacları ilə maraqlanıb, istəklərini yerinə yetirib. Sadə 
camaat arasında olmaqdan zövq alarmış, onlarla ünsiyyətdən, 
təmasdan məmnun olarmış. Belə bir hörmətli insanın həddindən 
artıq sadəliyi, kənd ailələrində qonaq olması da naxçıvanlıların 
ona rəğbətini artırıb.  Umduqlarını, tələbatını deputatlarından 
gizlətməyiblər. Onların xahişi ilə Ümnisə xanım Ordubadda 
                                     133
çörək zavodu tikdirir. Bu müəssisənin inşasına da şəxsən özü 
nəzarət edir. Yerli əhali ilə görüşəndə ondan soruşurlar ki, “Siz 
haradansınız?”, deyir ki, Naxçıvandanam, sizin yerlinizəm, ona 
görə də sizin yanınızdayam. Onun içində ümumi bir 
azərbaycançılıq anlayışı var idi, qəlbi həmişə “Böyük 
Azərbaycan naminə”  döyünürdü. Onun həddindən artıq 
mülayim rəftarını görənlər istəyirlər ki, Ümnisə xanımdan şəxsi 
məqsədlərlə də istifadə etsinlər. Baxırlar ki, kim ondan nə 
istəyirsə yerinə yetirir, hamıya yardım edir. Fürsətdən istifadə 
edərək bölgədə həkimə ehtiyac olduğu üçün bir qızın Tibb 
İnstitutuna yerləşdirilməsi xahiş olunur. Həmin qız Sovet 
sədrinin qohumu imiş. Deyir “gözlərim üstə, gəlsin yoxlayım, 
görək nə bilir”. Qızın savadı onu qane eləmir, məktubunun 
üstünə yazır: “Tibb institutunda yox, Lenin adına APİ-də oxuya 
bilər”. Bu məktub şəxsi fondun içərisindədir.  
Naxçıvandan xırda ticarət üstündə iki nəfəri həbs edirlər. 
Həbs olunanlardan birinin 9 övladı olur. Naəlac qalan ana ərinin 
tutulduğunu bildirir və Ümnisə xanımdan kömək istəyir. 
Deputat öyrənir ki, bu adamları kiçik bir cinayətə görə 
cəzalandırıblar. Onlar Xarkovdan Naxçıvanın kəndinə satmaq 
üçün nəlbəki gətiriblər. Deputatın Respublika prokurorunun 
birinci müavini Gülməmmədova yazdığı məktub fond 
materialları arasındadır. Yazır ki, “siz bir nəfəri məsuliyyətə 
almaqla cəmiyyətdə 9 cinayətkarın yetişməsinə şərait 
yaradırsınız. O körpələri kim tərbiyyə edəcək, onlara kim kömək 
olacaq və hansı yolla böyüyəcəklər?. Bir də nəyə əsasən onları 
həbs eləmisiniz?. O Naxçıvana nəlbəki gətirib ki, camaat mədəni 
qaydada çay içsin. Buna görə onlar cəzalanmalıdır?...” 
Deputatın gərgin səyi ilə tutulan vətəndaşların cinayət işinə 
yenidən baxılır və onlar tez bir zamanda azadlığa buraxılır.  
Sənədlər deyir ki, Ümnisə xanıma Azərbaycanın hər tərə-
findən məktublar yazılıb. Belə bir fakt da var. 
Masallıdan bir nəfər ona dərdini yazır. Bu adam 6 ay xəstə 
olduğu üçün öz pedoqoji vəzifəsini itirir. Onu işinə bərpa etmək 
                                     134
istəmirlər. Ümnisə xanım məktuba biganə qalmır, araşdırır və 
vətəndaşın haqlı mövqeyini müdafiə edir. Həmin şəxsin 
sonradan yazdığı minnətdarlıq məktubu da əlimizdədir.  
Ümnisə xanımın həkimliyi günü-gündən püxtələşdiyi, elmi 
potensialı şaxələndiyi kimi, ictimai-siyasi fəaliyyəti də göz 
önündə idi. Hər iki sahədə paralel addımlayırdı. O, harada 
olurdusa, harada danışırdısa, orada Ümnisə xanımın izi qalırdı. 
Başdan-başa xalqının xidmətində idi, hətta dünya səhiyyəsi bu 
nadir, unikal şəxsiyyətdən bəhrələnirdi. .. 
Xarici səfərləri arasında Vyetnamla əlaqələri daha çox maraq 
kəsb edir. Arxivdə bu barədə material var.  O vaxtlar bu ölkədə 
ağır müharibə gedirdi. Vyetman xalqı dünya ictimaiyyətinə 
kömək üçün müraciət etmişdi. Ümnisə xanım ölkə rəhbərliyinin 
tapşırığı ilə köməyi öz boynuna götürmüşdü. Axı həm də  
Dünya Sülh Komitəsinin üzvü idi. Onun yola salınan 
bağlamaların dəqiq hesabını aparması və yerlərdə ünvana 
çatdırılmasını yoxlayan sənədlər var. Yaponiyadakı konqresdə, 
Xirosima və Naqasakiyə atılan atom bombalarına qarşı etiraz 
dolu çıxışlarınında bu cümləni xüsusi ahənglə deyir: “Mən 
gündoğar ölkəyə gəlmişəm, başa düşün, özü də gündoğar 
ölkədən, Azərbaycandan gəlmişəm”.  
Ümnisə xanıma hamı inanırdı, bilirdilər ki, dediyini eləyəcək. 
Hətta dövlət başçıları da ona inanırdı. Ondan hamı yenilik 
gözləyirdi. Ölkəni daima o təmsil edər və hara getsə müsbət 
nəticə ilə geri dönərdi.  
Qeyri-adi həkim olub. Xəstəyə təkcə həkim kimi yanaşmayıb, 
ona ana-bacı olub, yaxın dost kimi qəlbinə yaxınlaşıb. 
Əməliyyatdan öncə xəstəsi ilə yaxın münasibət qurarmış, onu 
psixoloji cəhətdən hazırlayıb, sonradan cərrahiyyə stoluna 
götürərmiş.  Xəstəyə tez-tez baş çəkər, deyərmiş ki, “nə yat-
mısan, tez ol sağal, qalx, demişdim axı, səninlə teatra, kinoya 
gedəcəm, səni Bakıda gəzdirəcəm”. Xəstə də ona inanırmış. 
Gözləri açılandan sonra Ümnisə xanıma məktub yazanlar var ki, 
bəs nə vaxt biz görüşə bilərik, şəhərdə birgə gəzə bilərik. Hətta 
                                     135
Ümnisə xanım o məktublara da biganə qalmır və cavab verir ki, 
“mənim məqsədim, vəzifəm sənin həyata baxışını açmaq idi, 
indi yaşa özün üçün. Daha mənsiz də qala bilərsən, axı mən 
başqa xəstələrlə də çalışıram...”. Bu məktublar da şəxsi 
arxivindədir.  
İsmayıllı rayonundan 95 yaşlı bir kişi Ümnisə xanımdan 
gözlərini açmağı istəyir. Məktubdan sətirlər. “Deyirlər ki, siz 
anadangəlmə kor olan gözləri açırsınız, mənin gözlərim bir neçə 
ildir ki, görmür, əlac eləyə bilərsinizmi?”. O şirin dillə cavab 
yazır ki, “sizin bu yaşda görməməyiniz təbii haldır və bu yaşdan 
sonra gözə nur vermək çətindir. Yaşadığımız hər günə görə 
tanrıya minnətdar olmalıyıq...” 
1930-cu illərdən sonra Tibb institutunda Azərbaycan dilində 
ilk mühazirə oxuyan alimlərdən biri idi. Sənədlərində əvvəllər 
soyadı Musabəyli yazılıb, sonradan Musabəyova olması dövrün 
tələbi olub, ancaq son fəaliyyət illərində də şəxsi imzalarında 
əvvəlki soyadını yaşadıb. Arxiv materiallarına əsasən 18 dəfə 
ölkədən kənarda, xaricdə oftalmologiyaya dair beynəlxalq 
tədbirlərdə iştirak edib, əksəriyyətində çıxışları olub, təkliflər 
səsləndirib, ideyalarını hamı bəyənib, fikirləri təsdiqlənib, adı 
yenilikçi alim kimi hallanıb.  
Əksər elmi tədbirlərdə SSRİ nümayəndə heyətinə rəhbərlik 
ona həvalə olunub. Yaponiya, Vyetnam, İngiltərə, Türkiyə, bir 
sıra ölkələrə səfər edən nümayəndə heyətinə Moskvanın 
tapşırığı ilə Ümnisə Musabəyli rəhbərlik edib.  
60-cı illərin əvvəlində Ümnisə xanım ayağından zədə alır, 
xəstəxaya düşür. Moskvada MK-nin klinikasında 85 saylı pala-
tada müalicə olunur. Ümnisə xanımın adına həmin palataya 
təkcə Azərbaycandan yox, ittifaqın müxtəlif yerlərindən 
məktublar yazılır, hamı ona şəfa arzulayır. Yazırlar ki, “sizin 
əvəzinizə mən ölməyə hazıram, təki siz sağalın”. Bu misralar bir 
neçə məktubun içərisində var. O, insanları sevdiyi kimi, insanlar 
da onu sevirdi və onun ağır günündə öz məhəbbətini ondan 
əsirgəmədilər. O xəstə yatdığı illərdə hər gün kefedraya, 
                                     136
əməkdaşlarına məktub yazırmış. Bir neçəsi şəxsi fondundadır. 
Soruşur ki, “kafedranın təmiri başlayıb, necə gedir, divara hansı 
rəngdə boya vuruldu, avadanlıq indi necə düzülüb, filan qrupda 
indi mühazirəni kim aparır, dərsi necə keçir, filan tələbə necə, 
yenə yaxşı oxuyurmu?, ona nəzər yetirin, daha da yaxşı 
oxusun”. Kafedrada işləyən Ümnisə xanımın tələbəsi olmuş 
Fəridə xanım hər gələn məktuba diqqətlə yanaşır, suallara 
təfsilatı ilə  cavab yazır və bildirir ki, “professor hər hər şey 
yaxşı gedir, hamımız sizi gözləyirik”. Onun bütün həyatını 
peşəsinə bağladığı bu məktublardan bəllidir. 
 Ümnisə xanım şəfa tapdı, ayağa qalxdı, iş başına döndü. 
Ancaq bir neçə ildən sonra yenə də yıxılır və həmin yerdən 
ayağı sınır.  
Bu dəfə isə ayağa qalxmaq müşkülə çevrilir. Bir müddət 
xəstəxana şəraitində yaşamaq məcburiyyətində qalır. Ancaq 
çarpayı dustağı olmağı ağlına gətirə bilmir. Professor Zəhra 
Quliyeva danışır ki, “istəmirdi onun yanına kimsə gəlsin. 
Dəfələrlə cəhd etsək də razı olmadı. Ancaq bir gün özü zəng 
vurdu ki, “...məndən inciməyin, indi gələ bilərsiniz”. Gedib 
gördük ki, müəlliməmiz həyatla vidalaşıb”. 
Ümnisə xanım xəstə olanda dəfələrlə onunla telefon əlaqəsi 
saxladım. Şəxsi fondunu arxivə verməyini xahiş elədim, “çox 
yaxşı iş görürsünüz, ancaq narahat olmayın, mən hamısını 
toplayıb, sizə vaxtını deyəcəm, onda gələrsiniz” söylədi. Bir 
neçə dəfə cəhd eləsəm də “gözləyin”dedi. Əfsuslar ki, biz onun 
özündən heç nə ala bilmədik. Dünyasını dəyişdi. Arxivin işçisi 
Səfərov Feyruz alimin evindən qapısı bağlı olduğu üçün hər dəfə 
əliboş döndü. Ümnisə xanımın yeganə qızı Moskvada 
yaşadığından, onun yaşadığı mənzil qıfıllanmışdı... 
Keçmiş 26-lar rayonunun katibi (indiki Səbael) həmin ünvana 
order verir və Ümnisə xanımın bütün əmlakı, əlyazmaları, 
kitabları, bir sözlə, otaqda olan hər şey küçəyə tökülür, qalaq-
qalaq sənədlər ərazinin xadiməsi tərəfindən zibil bilib yandırılır. 
Biz, arxivin əməkdaşları bu məsələdən gec xəbər tutduq.  
                                     137
Ümnisə xanım haqqında biz digər mənbələrdən sənədləri 
topladıq.  Uzun illər səhiyyə nazirinin müavini işləmiş, gözəl 
həkim olan Bala Məcidovdan xeyli sənəd əldə etdik. Səhiyyə 
nazirliyinin arxivində olan materialları götürdük, kafedradan 
kömək etdilər. Nəhayət, Ümnisə xanımın avtobioqrafiyası, 
həyatı, elmi, ictimai, siyasi fəalaiyyəti ilə bağlı 101 qovluq 
yarada bildik. Əgər vaxtilə arxivə zəng olunsaydı, biz onun 
evindən çox dəyərli məlumatları götürmüş olardıq. Çox heyf ki, 
Ümnisə xanımın mənzilinə köçənlər bizə xəbər vermədilər ki, 
alimin irsini arxivə köçürək... 
Ümnisə xanımın şəxsi fondu sübut edir ki, o çox nadir 
şəxsiyyətlərdən biri olub. Bu Azərbaycanlı qadın dünyada 
ölkəsini fəxrlə təmsil edib və hər zaman da əməli fəaliyyəti, 
zehni təfəkkürü ilə Azərbaycana uğurlar gətirib. Belə insanları 
tarix unuda bilməz, belə simalar, millət naminə düşünənlər 
tarixdə əbədi yaşayacaq. 
 
Respublika Dövlət Elm və Texnika Sənədləri Arxivinin 
direktoru ġahsuvar HaĢımov 
 
 
 
 
 
 
 
 
 
 
 
 
 
 
 
                                     138
 
 
 
 
 
 
 
 
 
 
 
 
 
 
 
 
 
 
 
 
 
 
 
MƏTBUAT   SƏHĠFƏLƏRĠ 
 
 
 
 
 
 
 
 
 
                                     139
 
 
 
 
 
 
 
 
 
 
ĠġIQ SÖZÜ VƏ IġIĞIN ÖZÜ, YAXUD ÜMNISƏ 
XANIM MUSABƏYLININ HƏYATINDAN 
FRAQMENTLƏR 
 
“Səmada hər kəsin payına bir ulduz yanır”, - deyirlər. Yəqin 
parlaq yanan ulduzlar o kəslərin payına düşür ki, elə onların 
həyatı da bu  ulduzların işığına bənzəyir. Zənnimcə, parlaq işıqlı 
zöhrənin - Veneranın  işığı o şəxslərin payına düşür ki,  onlar 
elm və irfan sahibləri mərtəbəsini fəth etmiş şəxslərdir. 
Zamanın dolanbac yollarından məhz belələrinin həyat yolu 
keçir, illərin zirvələrini adlayır, ömürdən-ömrə pay olmaqla 
əbədiyyətə qovuşur. 
Belələrinin ömrü heç şübhəsiz dünyanın axırınacan davam 
edəcəkdir.  Haqqında danışacağım Ümnisə xanım Musabəyli də 
belə bir ömür yaşayıb.  
Tanıyanlar deyirlər ki, Ümnisə xanım mənən zəngin, təbiətcə 
kövrək və həlim, işgüzar bir insan olmuşdur. Ömrünü elə 
yaşamışdır ki, tanıyanların, müasirlərin xatirələrində dərin bir iz 
buraxmış, fəth etdiyi mənəvi üstünlük mərtəbəsi isə həmişə 
əlçatmaz görünmüşdür. Axar - baxarlı, zümrüd meşələri, 
dumduru göz yaşı kimi sərin bulaqları olan Qəbələdə əsrin 
əvvəllərində, 1902-ci ildə Süleyman kişinin ailəsində bir qız 
dünyaya gəldi. Hələ onda bir kimsə bilməzdi ki, bu qız əsrin 
                                     140
ortalarında nəinki Azərbaycanın, bütöv keçmiş Sovet İttifaqının 
ən məşhur həkimlərindən biri olacaqdır. 
Ümnisə xanım Musabəyli Allahdan ona verilmiş təbii qa-
biliyyəti, istedadı və hədsiz zəhmətsevərliyi, bacarığı ilə qar-
şısına çıxan maneələri dəf edərək elmin hələ açılmamış sirlərinə, 
ümumbəşər üçün qaranlıq olan dərinliklərinə doğru dönmədən 
əzmlə addımlamışdır. 24 yaşında ikən Azərbaycan Dövlət 
Universitetinin tibb fakültəsini bitirmiş, həmin sahədə ilk 
ixtisaslı həkimlərdən biri kimi fəaliyyətə başlamışdır. Az vaxtda 
assistentlikdən  Nərimanov adına Tibb institutunun professoru 
elmi mərtəbəsinədək yüksəlmişdir. 
Ü.Musabəyli tibb elmləri doktoru alimlik dərəcəsi almaq 
üçün dissertasiyasını 1936-cı ildə müdafiə etmiş, ikinci cahan 
müharibəsində göz cərrahı kimi böyük praktik iş aparmış, 
Azərbaycan elmini Sovetlər İttifaqında, habelə xaricdə nüfuzlu 
bir alim kimi dəfələrlə təmsil etmiş, elmi simpoziumlarda, 
konfranslarda dəyərli və qiymətli mühazirələri rəğbətlə 
qarşılanmışdır. Həmin dövrün ədəbiyyatlarında, zamanın mət-
buatında böyük həkimin elmi fikirləri nüfuz sahibi olan bir 
alimin tezisləri kimi qəbul olunmaqla, həmin istiqamətlərdə elmi 
işlər aparıldığı göstərilir. 1960-cı il Azərbaycan Tibb jurnalının 
dördüncü sayında o vaxt Azərbaycan Oftalmoloji Cəmiyyətinin 
sədri olan Ümnisə xanım yazırdı: “Azərbaycanda geniş inkişaf 
yoluna çıxmış oftalmologiya elmi hazırda  kifayət qədər ixtisaslı 
elmi kadrlara malikdir. Buna misal olaraq, respublika 
oftalmoloqlarının ölkəmizin (Moskva, Leninqrad, Xarkov, 
Odessa) elmi tədqiqat institutlarının elmi sessiyalarında iştirak 
etmələrini göstərmək olar”. 
Mən həmin sitatdan belə bir nəticə çıxarardım.  Azərbaycan 
Respublikasında yüksək ixtisaslı oftalmoloq kadrlarının 
yetişməsində Ü.Musabəylinin əvəzsiz rolu olmuş, onun elmi 
yaradıcılığı xüsusi elmi tədqiqat institutu xarakteri daşımışdır. 
Xarici ölkələrdə çağırılan qurultay və sessiyalarda iştirak 
edən alimlərin böyük əksəriyyəti elə onun şagirdləri olmuşdur. 
                                     141
Onun özünün dediyi kimi respublikamızın oftalmoloqları elmi-
tədqiqat işləri apararaq əldə etdikləri məlumatlara əsasən  gözün 
müayinələrinin və onun bəzi xəstəlikləri zamanı müalicəsinin 
müxtəlif üsullarını təklif və praktikada tətbiq etmişlər. Bütün 
bunlar göstərir ki, məşhur həkim həyatını bütövlükdə zülməti 
yarmağa, insanlara işıq paylamağa həsr etmişdir. Keçmiş 
Sovetlər İttifaqında və o cümlədən, Azərbaycanda oftalmologiya 
elminin əldə etdiyi nailiyyətlər müəyyən mənada elə Ümnisə 
xanım Musabəylinin nailiyyətidir. 
Ümnisə xanım elm fədaisi kimi iki yüzdən çox elmi əsərin 
müəllifidir. Onun “Sovet hakimiyyəti illərində Azərbaycanda 
oftalmologiyanın nailiyyətləri”, “Göz xəstəlikləri”, “Refraksiya, 
akkomodasiya və optik şüşələrin təyini”, “Zabolevaniye qlaz pri 
patoloqii beremennosti”, “Na afro-aziatskix oftalmoloqiçeskix 
konqressax” kimi əsərləri bu gün də əhəmiyyətini itirməmiş, 
dəyərli elmi mənbə, qiymətli tədris vəsaitləri kimi  həm göz 
xəstəlikləri üzrə mütəxəssislərin, həm də kütləvi oxucuların 
stolüstü kitabları olmuşdur.  
Azərbaycan Sovet Ensiklopediyasının yeddinci cildində onun  
haqqında verilmiş kiçik elmi məqalədə belə yazılıb: “Tədqiqatı 
əsasən traxoma, qlaukoma xəstəliklərinə, görmə sümüyünün 
patologiyasına” və s. həsr edilmişdir... Ümumdünya 
oftalmoloqlar (Brüssel 1958), Afrika-Asiya ölkələri göz 
həkimlərinin  birinci (Qahirə 1958), ikinci (Tunis 1960), üçüncü 
(İstanbul 1964), dördüncü (Beyrut 1968) konqreslərinin 
iştirakçısı, Sovet Sülhü müdafiə Komitəsinin (1963-1974) üzvü, 
Azərbaycan Oftalmoloqlar Cəmiyyətinin sədri (1950-1974) 
olmuşdur. SSRİ Ali Sovetinə (V-VI çağırış), Azərbaycan SSR Ali 
Sovetinə (IV çağırış) deputat seçilmişdir. 
Bütün bu faktlar qüvvətli alimin dünya elm aləmindəki 
rolunu və yerini aydın göstərir. Ümnisə xanım bu böyük ictimai 
və elmi fəaliyyəti ilə sübut etmişdir ki, bir ömürdə bir neçə ömür 
yaşamağa insanın gücü və qüdrəti çata bilər. Ümnisə xanımın 
doğulduğu Qəbələdə onun xatirəsi əziz tutulur.  Vaxtilə onun adı 
                                     142
və ünvanı sayılan yerlər bu gün də xatirə lövhələridir, 
həmyerlilərinin yaddaşlarında. Elə bircə fakta söykənək ki, 
“inqilaba qədər bütün Azərbaycan üzrə yalnız Bakıda şəhər 
xəstəxanasının 40 çarpayılıq bir göz xəstəlikləri şöbəsi var idi.  
Bu şöbə hələ 1922-ci ildə yenidən təşkil edilərək Oftalmologiya 
institutunun yerləşdiyi binada 130 çarpayılıq müstəqil 
xəstəxanaya çevrilib. Sonralar göz xəstəliklərinə tam xidmət 
göstərə bilən müvafiq miqdarda tibbi kadrlarla təmin edilmiş 
müalicə-profilaktika müəssisələrinin geniş şəbəkəsi yaradılıb”. 
Bu sözləri Ümnisə xanım inqilabdan sonrakı ilk illərdəki 
Azərbaycan haqqında deyirdi. Bütün bunlar göstərir ki, onun 
bütöv həyatı  böyük elmi potensiala malik olan bir alimin zəngin 
elmi fəaliyyəti olmuşdur.  
Ü.Musabəylinin elmi və ictimai fəaliyyəti yüksək qiymət-
ləndirilimiş, orden və medallarla təltif olunmuş, hələ 1957-ci 
ildə ona əməkdar elm xadimi fəxri adı verilmişdir. 
Onun haqqında yazılmış nekroloqu (böyük alim 1974-cü ildə 
vəfat etmişdir) respublikanın dövlət başçıları və elm aləminin 
korifeyləri imzalamışlar. Və həmin imzalardan birincisi 
Azərbaycan elmi  fikrinin inkişafında böyük hami kimi çıxış 
edən H.Əliyevindir. 1967-ci ildən respublika Elmlər Akade-
miyasının müxbir üzvü seçilmiş Ümnisə xanım Musabəylinin  
tələbələri onun elmi yaradıcılığını bu gün də tədqiqata cəlb 
etməklə ondan öyrənir və Azərbaycan elminin göz xəstəlikləri 
üzrə müxtəlif istiqamətlərində tədqiqatlarını davam etdirirlər. 
Kaktuslar tikanlı olur. Bu tikanların xəncər uclarında bu ek-
zotik bitki ecazkar gül yetirə bilir. Elmi araşdırmalar da buna 
bənzəyir. Böyük alim, oftalmologiya elmində elə nailiyyətlərə 
nail olmuşdur ki, bu uğurları kaktusların üstündə açılmış parlaq 
güllərə bənzətmək olar. Peyğəmbər əleyhissəlamın belə bir 
kəlamı var: O, deyib ki, “əvvəl peyğəmbərlər gəldi, sonra 
şairlər”.  Mənə qalsaydı üçüncü dəstəyə loğmanlar üçün qərar 
verərdim.  Bəli, həyatımızda insanların ömrü, insanların taleyi 
keşiyində dayananların, insanların alın yazısını qoruyanların 
                                     143
buna tam haqqı olardı. Ümnisə xanım Süleyman qızı Musabəyli 
Azərbaycanın parlaq bir ziyalısı, qüdrətli alimi və nəcib 
vətəndaşı kimi sıralarımızda bu gün də fəxri yer tutur. Arzumuz 
onun əslində yaşayan  və daim yaşayacaq xatirəsinin 
əbədiləşdirilməsi, nəsillərin mənəvi tərbiyəsində əbədi örnəyə 
çevrilməsidir.  
2002-ci ildə Ümnisə Musabəylinin 100 illik yubileyinə həsr 
edilmiş elmi konfrans keçirilib. Konfransın məcmuəsi ayrıca 
kitab kimi buraxılıb. Mətbuatda müxtəlif xatirə yazıları dərc 
edilib.  
                          jurnalist   Ramin Məmmədov 
 
 
 
 
 
 
 
 
 
 
 
 
 
 
 
 
 
 
 
 
 
 
 
                                     144
 
 
 
 
 
YAD ET MƏNĠ! 
 
Əziz müəlliməm oftalmoloq, akademik 
Ümnisə xanım Musabəyliyə 
 
Çoxdandır ki, görməyirəm insanların üzlərini, 
Eşitmirəm, ürəkaçan, ruh oxşayan sözlərini! 
Unutmuşam lalələrin, nərgizlərin xoş rəngini, 
Unutmuşam dərə boyu axan çayın ahəngini! 
 
Unutmuşam dostlarımı, dostlarımın adını da, 
Unutmuşam, unutmuşam təamların dadını da! 
Bir qaranlıq, işıq düşməz, dar bir yerdə tutdum qərar, 
Üzümü yuyur yağışlar, başımı darayır rüzgar. 
 
Duymayıram ətrini bənövşənin, qızılgülün, 
Eşitmirəm cəh-cəh vuran naləsini bir bülbülün! 
Ah! Bu yuxu nə ağırdır, eşitmirəm bir səs-səmir, 
“Qalx, bu ağır yuxudan sən” heç kəs mənə demir, demir! 
 
Bu diyarda mənim kimi, yuxu alıb yatan çoxdur, 
Əbədilik ümmanına qərq oluban, batan çoxdur! 
Bir çoxları ərimişlər, bədənləri külə dönmüş, 
Dodaqları lalələrə, yanaqları gülə dönmüş! 
 
Qəbristanlıq kainatın ən pərişan guşəsidir, 
Hönkürtülər, hıçqırıqlar bu yerlərin nəğməsidir! 
Ziyarətə gələn çoxdur, amma bir an gülməz üzlər, 
Ağlayarlar, yaş yerinə al-qan ilə dolar gözlər! 
                                     145
 
Biz hamımız bu yerlərdə, bir yastığa baş qoyarıq, 
Nə işimiz, nə gücümüz, nə daş üstə daş qoyarıq, 
Bizim üçün fərqi yoxdur, günəş sönüb coşsa tufan, 
Yəqin ki, çaylar tərs axıb, sökülsə dağlar binadan! 
Gözlərimiz görməz olmuş, qulağımız eşitməzdir, 
Əllərimiz tutmaz olmuş, ayağımız yeriməzdir! 
Varlığımız dönmüş heçə, mümkün deyil görünməsi, 
Okeanın damlasıyıq, kainatın bir hissəsi! 
 
Bir zamanlar od alardım, günəşin al yanağından, 
Min həvəslə ilhamlanıb ulduzların növrağından! 
Öz əlimlə parça-parça nur payladım nursuzlara, 
Əfsus indi günəş hara, işıq hara və mən hara! 
 
Açıb bükülsə burda gül, bil ki, mənim nəfəsimdir, 
Yarpaqların pıçıltısı söhbətimdir, həm səsimdir! 
Aydın səma gülüşümdür, tufan mənim qəzəbimdir, 
Böylə təsəvvür et məni! Xəyal kimi bu bəsimdir! 
 
Biz bilmərik payızmıdır, qışdır, yoxsa bahar gəlir, 
Bir işıqlı nöqtə belə görmək bizə naçar gəlir! 
Aman allah! Yoxmu çarə, əbədidir bu yer mənə, 
Yalvarıram məni bilən hər bir kəsə dönə-dönə! 
 
Eşidəndə insanlardan ürək açan şirin sözlər, 
Xumarlanıb məclislərdə, süzüləndə qara gözlər! 
Məst etdikcə çahargahın, muğamatın səsi məni, 
Mərhəmətlə, ehtiramla bir anlığa yad et məni! 
 
Sədaqətdən, etibardan, məhəbbətdən söz düşəndə, 
Bahar çağı min həvəslə bülbül güllə görüşəndə! 
Dost busəsi oxşadıqca nəvazişlə gül çöhrəni, 
Mərhəmətlə, ehtiramla bir anlığa yad et məni! 
                                     146
 
Keçmə qəbrim önündən Sən saymazyana, dayan, dur, 
Əgər ayaq saxlamasan qızıl qan axar yaramdan! 
Vüqarımı yadına sal, cəlb eləyim diqqətini  
Mərhəmətlə, ehtiramla bir anlığa yad et məni! 
 
Yad et bahar axşamında, qışın soyuq çiləsində, 
Qızıl payız günlərində, yazın sərin gecəsində! 
Dərdlərimdən kədərlənib, yaş tutmasın gözlərini, 
Yalnız bir anlığa, bir anlığa yad et məni! 
 
Yad et məni albalılar, şaftalılar gül açanda, 
Yad et məni, yad et məni qaranquşlar dil açanda! 
Hiss edərəm bunu bilin, nə qədər də ağır yatsam, 
Çünki ruhum hey dolanır kainatı aram-aram! 
 
Əziz vətən-əziz vətən torpağında canım qalsın! 
Çaylarında, göllərində damla-damla qanım qalsın! 
Əfv et məni! Rəva bil ki, o müqəddəs daşlarında, 
Varlığımdam bir xatirə adım qalsın, sanım qalsın! 
 
 
Rəfiqə Axundova 
1974-cü il 
 
 
 
 
 
 
 
 
 
 
                                     147
 
 
 
 
 
 
ġƏFALI  ƏLLƏR 
 
Uşaqlar anadan bəzən niyə kor doğulurlar? 
Yüzlərlə ananı düşündürən bu sual, Azərbaycan Tibb İnsti-
tutunun  göz xəstəlikləri kafedrasının müdiri, professor Ümnisə 
Musabəyovanı da narahat edirdi. Axı Elmi-Tədqiqat 
Oftalmologiya İnstitutunda bu problemlə bilavasitə o məşğul 
olur, bu xəstəliyin vaxtında qarşısını ala biləcək vasitələr ax-
tarırdı. Bir neçə ilin axtarışları xəstəliyin yalnız törəmə səbəb-
lərini müəyyən etməyə imkan verdi: ilk hamiləlik dövründə ana 
bəzən lazımi yeməklərlə qidalanmır. Orqanizmdə vitamin azalır. 
Əlbəttə, bu hal ana bətnində olan uşağın inkişafına pis təsir edir. 
Uşağın görmə üzvlərində lazımi maddələr çatışmır, buynuz 
qişasının bulanması halları baş verir və nəticədə o, kor olur. 
Hamilə qadının orqanizmində baş verən müxtəlif zəhərlənmələr 
və maddələr mübadiləsinin pozulması da uşağın kor 
doğulmasına səbəb olur. İndicə əməliyyat olunacaq bir yaşlı 
Rəhilə də belə bir patoloji prosesin qurbanı olmuşdur. 
...Professor cərrahiyyə otağına yollandı. Burada tam sakitlik 
idi. Yalnız xəstənin xırıltısı eşidilirdi. Professor onu diqqətlə 
nəzərdən keçirib nəbzini yoxladı, yod sürtülmüş göz qapaqlarını 
qaldırdı. Gözün bəbəyi nazik pərdə ilə örtülmüşdür. Bu 
professorun diqqətini cəlb etdi. 36 illik təcrübəsində o, daha ağır 
xəstələrə rast gəlmişdi. İnsan gözü üzərində üç mindən çox 
mürəkkəb cərrahiyyə əməliyyatı aparmışdı. Yüzlərlə körpəni 
qaranlıqlar aləmindən qopararaq işıqlı həyata qaytarmışdı. Lakin 
hər xəstənin öz yeri, hər əməliyyatın öz xüsusiyyəti vardır. Odur 
ki, həmişə ehtiyat edirdi. Zəif uşağın gözləri tutulmuşdu. 
                                     148
Bulanmış büllurdan əlavə gözdə başqa dəyişikliklər də vardı. 
Əməliyyat qorxulu idi. Qana bulaşan parlaq alətlər tez-tez 
dəyişdikcə təhlükə də sovuşub gedirdi. Cərrahiyyə otağından 
çıxanda Musabəyova artıq özündə bir yüngüllük hiss edirdi.  
1956-cı il professorun həyatında ən əlamətdar il oldu. Çətin 
elmi axtarışlar hədər getmədi. Hamiləliyin düzgün 
getməməsinin gözdə  ilkin əlamətləri aşkar edildi.  O öyrəndi ki, 
gənc qadınların qan təzyiqi artdığı zaman gözdə müəyyən 
dəyişikliklər aşkar edilə bilər. Bu növ patoloji hadisə hamiləliyin 
nəticəsini qabaqcadan müəyyənləşdirməyə imkan verirdi.  
Hamiləliyin düzgün getməməsinin ilk əlamətləri göz dibində 
əmələ gəldiyi üçün oftalmoloqların müayinəsinin əhəmiyyəti 
öyrənildi. Aparılan təcrübələr ilk dəyişiklikləri aşkar etməyə 
imkan verdi və beləliklə, müxtəlif müalicə üsulları nəticəsində 
müəyyən fazada belə halların ləğvi üçün şərait yarandı. Çox 
çəkmədən Musabəyova “Hamiləliyin patologiyasında göz 
xəstəlikləri” adlı əsərini tamamladı. Polşa professoru 
Milanovski, yapon professoru Akira Hakadima, belçikalı göz 
həkimi Paul Lö Krann, SSRİ Elmlər Akademiyasının həqiqi 
üzvü, əməkdar elm xadimi Merkulov və başqaları bu əsəri 
yüksək qiymətləndirdilər.  
Nədənsə bu böyük iş professora çox sadə görünürdü. Axı 
həyatda onun öz məqsədi vardı. Xəstələrə şəfa vermək hələ onun 
gənclik illərinin idealı idi. O, bu məqsədlə Tibb institituna 
girmişdi.  Bu məqsədlə namizədlik, sonra da doktorluq 
dissertasiyası müdafiə etmişdi. Gözün fizioligiyası və pato-
logiyasına aid 80 elmi əsəri də bu məqsədlə yazmışdı. Tibb 
institutunun  tələbələri üçün hazırladığı “Göz xəstəliklərinin 
istilahları”, “Hipertoniya xəstəliyində göz dibində əmələ gələn 
dəyişikliklər”, “Büllurun çıxıqları və onların müalicəsi”, ingilis 
və ərəb dillərində “Traxomalı xəstələrin gözlərində cərrahiyyə 
əməliyyatının xüsusiyyətləri” və sair əsərlər meydana gələrkən, 
tibb elmi sahəsində xidmətlərinə görə əməkdar elm xadimi fəxri 
                                     149
adına layiq görülərkən, 2 dəfə SSRİ Ali Sovetinə deputat 
seçilərkən bunu vətəndaşlıq borcu hesab etdi.  
Professor Musabəyovanın respublikamızda gənc həkimlərin 
yetişdirilməsi sahəsində də xidmətləri böyükdür.  Elmi fəaliyyəti 
müddətində 7 tibb elmləri namizədi və bir tibb elmləri doktoru 
hazırlamışdır.  
Hazırda kafedrada oftalmologiyanın bir sıra sahələrində 
böyük tədqiqat işləri görülür. Bunlardan biri də “Qanqleron” 
preparatının təkmilləşdirilməsiidr. Bildiyimiz kimi, son illər 
müalicə məqsədi ilə çoxlu dərmanlar tətbiq olunur. Bunlardan 
bir çoxu sinirlərə müsbət təsir göstərməklə, orqanizmdəki ağrını 
da rədd edir, ürəyin fəaliyyətini artırır, beyin damarlarını 
genişləndirir. Beləliklə də insan orqanizmində gedən ağır 
proseslərə fəal təsir göstərir. Yeni tapılan “Qanqleron” preparatı 
da bu qəbildəndir. Lakin klinikanın əməkdaşları bu preparatın 
gözə təsirini öyrənərkən, onun mənfi xüsusiyyətlərini də aşkar 
etmişlər. Bir çox illərin tədqiqatı təsdiq etmişdir ki, bu preparat 
gözün təzyiqini artırır və buynuz qişasının bulanmasına səbəb 
olur. Zaqafqaziya fizioloq, farmokoloq və biokimyaçılarının 
Üçüncü qurultayında bu haqda məruzə edən Ümnisə 
Musabəyova və onun peşə dostları hazırda “Qanqleron” 
preparatındakı mənfilikləri ləğv etmək üçün geniş dairədə 
eksperimentlər aparırlar.  
Klinikada professor Ümnisə Musabəyovanın rəhbərliyi 
altında aparılan elmi-tədqiqat axtarışlarının hansının müsbət 
nəticə verib-verməyəcəyini qabaqcadan demək çətindir. Lakin 
bu axtarışlar arxasında insanın sağlamlığı keşiyində duran nəcib 
insanların fədakar əməyi görünür.  
 
                                                                  Süleyman PaĢayev 
Elm və həyat jurnalı, 1963-cü il, Nömrə 1. 
 
 
 
                                     150
 
 
“GÖRKƏMLĠ  ALĠM, SEVĠLƏN ĠNSAN” 
 
Tarixin müxtəlif dövrlərində xalq üzünü daim vaxtın yad-
daşında iz qoymuş parlaq şəxsiyyətlərə tutur və özünün sabaha 
uzanan yolunu onların işıqlı, saf, parlaq əməllərində aydın-
laşdırır. Məşhur alim, böyük ziyalı, əsl müəllim, respublikanın 
əməkdar elm xadimi tibb elmləri doktoru, professor Ümnisə 
Musabəyova xatırlanarkən  həm də onu zirvəyə ucalan insan 
adlandırırlar. 
Çünki o, insanda müxtəlif əxlaqi keyfiyyətləri, istedadı, qa-
biliyyəti, mərdliyi, təmizliyi, bütövlüyü həmişə yüksək qiy-
mətləndirirdi. Ümnisə Musabəyova yaradıcı münasibəti, dav-
ranışı, saf mənəviyyatı ilə yaşadığı zəmanədə də, müasir döv-
rümüzdə də hər kəsə nümunədir.  
Böyük alim 1902-ci ildə Azərbaycanda qulluqçu ailəsində 
anadan olmuşdur. 1926-cı ildə Azərbaycan Dövlət Universi-
tetinin Tibb fakültəsini bitirdikdən sonra elə orada göz xəs-
təlikləri kafedrasında ordinator saxlanılmışdır. 1930-cu ildə 
kafedranın assistenti, 1932-ci ildə dosenti seçilmişdir. 1935-ci 
ildə namizədlik, 1936-cı ildə isə “Büllurun qazanılma çıxıq-
larının patologiyasına dair” mövzusunda doktorluq disser-
tasiyasını müdafiə etmişdir. 1943-cü ildə professor seçilmişdir.  
Ümnisə xanım 1945-ci ildən ömrünün sonuna qədər Azər-
baycan Dövlət Tibb İnstitutunun göz xəstəlikləri kafedrasına 
rəhbərlik etmişdir.  
O, Böyük Vətən müharibəsi  illərində kafedrada işləməklə 
yanaşı, Bakı şəhərində neyrocərrahiyyə hospitalında məsləhətçi 
kimi fəaliyyət göstərmişdi. Alimin elmi fəaliyyəti nəzəri  və 
kliniki oftalmologiyanın mühüm məsələlərinə həsr olunmuşdur. 
Onun tədqiqatlarına Azərbaycan üçün vacib olan problem - 
traxoma xəstəliyi ilə mübarizə də daxil idi. Bu müayinələr 
traxomanın diaqnostikası, klinikası və müalicəsi ilə əlaqədar idi.  
Ümnisə Musabəyova orqanizmdə müxtəlif xəstəliklərin ya-
ranması nəticəsində gözdə baş verən dəyişikliklərlə maraq-
                                     151
lanaraq, malyariya, hipertoniya və hamiləliyin patologiyası 
zamanı görmə qabiliyyətindəki dəyişiklikləri, zədələnmələri 
tədqiq edib öyrənmişdi. Onun bir sıra müayinələri qlaukomanın 
klinikası  və müalicəsi görmə sinirinin xəstəliklərinə həsr 
olunmuşdur. 
Professor görmənin fiziologiyasına aid olan məsələlərlə, 
xüsusilə akkomodasiyanın öyrənilməsi ilə də məşğul olmuşdur. 
Qeyd etmək lazımdır ki, bu müayinələr akkomodasiyanın 
öyrənilməsində yeni istiqamət yaratmışdır.  
Ümnisə Musabəyova respublika oftalmoloq elmi kadrlarının 
hazırlanmasında böyük rol oynamışdır. Onun rəhbərliyi altında 
iki namizədlik, iki doktorluq dissertasiyası müdafiə edilmişdir. 
Sovet oftalmoloji nəşrində hamiləlik patalogiyasına dair ilk 
monoqrafiya - “Hamiləlik patologiyasında göz xəstəlikləri” 
onun qələminə məxsusdur.  
Ümnisə Musəbəyova iki yüzdən çox elmi əsərin müəllifidir, 
bunlardan on dördü xaricdə çıxan oftalmoloji ədəbiyyatlarda 
nəşr olunmuşdur. Azərbaycan dilində iki dərsliyin, latın- 
Azərbaycan dilində terminalogiyanın və Azərbaycanda 
traxomanın diaqnostikası, müalicəsi və profilaktikasına  dair 
metodik tövsiyyənin müəllifidir. Bundan başqa o “Göz alma-
sının quruluşu, refraksiyası və akkomodasiya” mövzusunda 
filmin ssenarisini yazmış və elmi məsləhətçisi olmuşdur. 
Məhşur sovet oftalmoloqu kimi 1975-ci ildən “Vestnik oftal-
moloqi” jurnalının redaksiya şurasının, 1955-ci ildən Azər-
baycan Tibb jurnalının, Azərbaycan Sovet Ensiklopediyasının 
redaksiya heyətinin və keçmiş SSRİ Səhiyyə nazirliyi Elmi 
Şurasının üzvü, 1957-ci ildən isə Azərbaycan Oftalmoloqlar 
cəmiyyəti idarə heyətinin sədri və Ümumittifaq Oftalmoloqlar 
cəmiyyətinin idarə heyətinin üzvü olmuşdur. 
Professor Ümnisə Musabəyova dəfələrlə xarici ölkələrdə 
müxtəlif oftalmoloji konqreslərdə nümayəndə kimi iştirak 
etmişdir. O, 1956, 1960, 1964, 1968, 1972- ci illərdə Avroasiya 
konqreslərində sovet nümayəndə heyətinin rəhbəri olmuş, 
traxoma, qlaukoma, görmə siniri patologiyasına dair məruzələr 
etmişdir.  
                                     152
Ümnisə Musəbəyova 1960-cı ildən Avroasiya oftalmoloji 
konqreslərinin daimi təşkilat komitəsinin üzvü idi. O, bu 
təşkilata 1964-cü ildə İstanbulda, 1968-ci ildə Beyrutda, 1972 - 
ci ildə Tokioda seçilmişdir. 
Ümnisə Musəbəyova ictimai xadim kimi də zəngin bioqrafi-
yaya malik idi. O, 1955-ci ildə Sovet Sülhü Müdafiə komitəsinin 
üzvü kimi bir çox xarici ölkələrə səfər etmişdir. 1961-ci ildə 
Yaponiyada nüvə silahının qadağan olunması ilə bağlı 
Beynəlxalq konfransın iştirakçısı olmuşdur. Dostluq cəmiy-
yətinin xətti ilə Böyük Britaniyada, Norveçdə, Fransada, 
Kanadada mədəniyyət və incəsənət xadimlərinin dekadasında 
iştirak etmişdir. 
Ü.Musabəyova V və VI çağırış SSRİ Ali Sovetinin və Azər-
baycan SSR Ali Sovetinin deputatı seçilmişdir. Onun iştirakı və 
elmi fəaliyyəti dəfələrlə dövlət mükafatlarına layiq görülmüşdür. 
“ Lenin ordeni”, “Qafqazın müdafiəsinə görə”, “Almaniya 
üzərində qələbəyə görə”, “Böyük Vətən müharibəsində fədakar 
əməyə görə”, “Əməkdə fərqləndiyinə görə” və s. təltiflər sahibi 
idi. 
1957-ci ildə ona əməkdar elm xadimi adı verilmişdir.  
1967-ci ildə isə Azərbaycan Elmlər Akademiyasının müxbir 
üzvü seçilmişdir. 
Tibb elminin korifeylərindən biri  Ü. Musabəyova öz amalı-
na, əqidəsinə fanatik dərəcədə sadiq qalan, qarşıya qoyduğu 
məqsədinə nail olmaq üçün inadla, axıradək mübarizə aparan, 
rəhbərlik etdiyi kollektivi lazımi məqamda istiqamətləndirməyi 
bacaran təşkilatçı idi.  
Bu il Ü.Musabəyovanın anadan olmasının 100 illiyidir. Gör-
kəmli oftalmoloq alim, ictimai xadim, öz bilik və təcrübəsini 
xalqın rifahına sərf edən Ümnisə xanım Musabəyovanın xatirəsi 
onu tanıyanların, yetirmələrinin, tibb ictimaiyyətinin qəlbində 
daimi yaşayacaqdır. 
 
  Professor Zəhra Quliyeva 
                            Professor PaĢa Qəlbinur    
                              Azərbaycan qəzeti, 30 oktyabr 2002. 
                                     153
MUSABƏYOV OCAĞI 
(Poema) 
 
Göz cərrahı, professor Ümnisə Musabəyovanın əziz 
xatirəsinə 
 
Budur həyat yollarında 
Gedir mənim qəhrəmanım,  
Addımlayır yavaş-yavaş.  
Sirri çoxdur bu həyatın,  
Kim çıxarıb ki, ondan baş?!  
Gedir, gedir…  
Yola düşüb bir kor gedir,  
Peşimandır, dilxor gedir.  
 
Qulağında ürəyində gizlətdiyi  
Bir nəğmənin zümzüməsi,  
Tək günahı gözlərinin görməməsi.  
Gedir, gedir...  
Yollar ona zülm eləyir,  
O  da, yola zülm eləyir.  
 
Toxunduqca keçənlərə  
Biri sağa itəliyir, biri sola itəliyir.  
Gedir, gedir, əlində də əl ağacı  
Çiynindəsə bu dünyanın 
Dağdan ağır ehtiyacı.  
Yola düşüb bir kor gedir,  
 
Gözlərində nur yoxsa da, 
Nurdur bəsirət dünyası.  
Gedir, gedir, görən nədir  
Yaradandan təmənnası?!  
Bir qədər də kövrəkləşib,  
                                     154
Bir qədər də həssaslaşıb  
İncədən incə duyğusu,  
Gedir, gedir,  
Onun da var öz əzabı,  
Onun da var öz qayğısı.  
 
Niskili çox, kədəri çox  
Yoldan keçən baxır ona,  
Ah, biganə baxışlardan xəbəri yox.  
Biri görür, qulaq çəkir,  
Biri görür, lağa qoyur.  
Kor düşünür: “Aman allah  
Qazmışdılar bax bu yeri,  
Sol tərəfdə bir quyu var”...  
 
Addımını bir-bir sayır.  
Yolda qalıb tapdandıqca  
Ona baxıb gülüşürlər, 
Korluğunu qaxınc edib,  
Arsız-arsız irişirlər.  
 
İnsan taleyin quludur, 
Qismətindən qaça bilməz  
Fələk bağlayan qapını  
Kimsə vurub aça bilməz.  
 
Neyləsin ki, gözü görmür  
Gözlülər var gözsüzlərə,  
Göz versə də işıq vermir.  
 
Mənasız söz nəyə gərək  
İşıqsız göz nəyə gərək  
Zülüm zillət keçiribdir  
Bu dünyanı caynağına,  
                                     155
Gör kimləri kötəkləyir  
Fələk qatıb qabağına...  
 
Asta-asta bir kör gedir  
Ağacını döyə-döyə,  
Gah dolaşır, gah ilişir  
Səkilərə dəyə-dəyə.  
 
Gedir, gedir,  
Ürəyində öz ağrısı  
Kimsə onu söyüb qaçır,  
Bir yandan da söz ağrısı.  
Ehtiyacı qalaq-qalaq,  
Eh onlara baş vuraraq  
Gedir yazıq, yazıq...  
 
Ürəyində gizlətdiyi 
Nəğmə susur,  
Baş qaldırır bir hıçqırıq,  
Sıxıntılar süzür onu.  
Gedir, gedir,  
Yol yoldaşı qorxu, təlaş.  
Yolda yıxılmasın deyə  
O yeriyir yavaş-yavaş.  
 
Aman Allah,  
Bu anlarda nələr gəlir  
Gözlərinin qabağına?!  
Xəyalında gedir yenə,  
Özünün qəm otağına.  
Gedir, gedir tək başına,  
Birdən başı zərblə dəyir  
Yolda duran bir maşına.  
 
                                     156
Pəncərəni açıb hirslə,  
Boynu yoğun bir bəxtəvər  
Qışqıraraq onu söyür,  
Söyüşündən ləzzət alıb, özün öyür.  
“Yoldan çıx ə, balqabaq!  
Maşın səndən bahadır.  
Bilmirəm o əlində ağacdır, nə soxadır?  
Andırını dala çək, danaboyun boz eşşək”!  
Xa-xa, xa-xa, xa-xa  
Qəhqəhə ilə qaqqıldayır  
Çəpik vurub şaqqıldayır”.  
“Amma yaman yağladım ha,  
Sinəsini dağladım ha”.  
 
Dağladığı həmin sinə  
Hardan bilsin, necə duysun  
Başdan-başa özü dağdır,  
Yazıq korun faciəsi  
Bu mühitdə yaşamaqdır.  
 
Yola düşüb bir kor gedir,  
Axşamacan işlərini görməlidir.  
Onun da var alacağı,  
Onun da var verəcəyi,  
Almalısın almalıdır,  
Verməlisin verməlidir.  
 
Gedir, gedir, 
“Şükür allah”,  deyə-deyə.  
Əl üzübdür insanlardan,  
Öz qəlbini açıb göyə.  
 
Göz görmürsə nə eybi var,  
Bu sadəcə əlillikdir.  
                                     157
Vay o gündən qəlb kor ola,  
Bax bu korluq, zəlillikdir.  
Gördüyünə göz yumanlar  
Korluq deyil, bəs bu nədir?!  
Kor deyirəm o kəsə ki,  
Ətrafına biganədir.  
 
Korlar var ki,  
Görənlərdən yaxşı görür,  
Yaradanın xilqətinə  
Bəzi, bəzi “sağlamlar”dan  
Daha gözəl dəyər verir.  
 
Budur, həyat yollarında  
Gedir mənim qəhrəmanım.  
Bütün günü iş dalınca  
Ora bura gedə-gedə  
Üzüldü o, yoruldu o.  
Axşam evə qayıdanda  
Gəlib yenə qələminə sarıldı o.  
 
Dərddən yazdı, qəmdən yazdı,  
İlahidən nur istəyib,  
Gözdən yazdı, şəmdən yazdı:  
“Şimşəklər oynadı, ildırım çaxdı,  
Susub xəyallara dalanda gözlər.  
Zülmətə qərq edib, könlümü sıxdı,  
Bəxtimi daşlara çalanda gözlər.  
 
Minnətlər görəndə, kömək dalında,  
Ağladım bəxtimin göynək dalında.  
Utanıb, gizlətdim, eynək dalında,  
Gözümü gözlərdən salanda gözlər.  
 
                                     158
Dünyanı doyunca gəzə bilmədim,  
Vurulmaq nə imiş gözə, bilmədim.  
Verdiyi dərdlərə dözə bilmədim,  
Ehtiyac içində qalanda gözlər.  
 
Bir işıq kəşf edib, könlümdə gördüm.  
Ölməzlik yaşayır ölümdə, gördüm.  
Möcüzə var imiş əlimdə, gördüm.  
Bir zaman əllərim olanda gözlər.  
 
Gözlərim göz deyib, haray qopardı,  
Təkcə gözlərimi alsa nə vardı,  
Ömürlük nəşəmi yuyub apardı  
Bulud tək boşalıb, dolanda gözlər”...  
 
Zaman çətin, dövran çətin...  
O özünə ümüd verib:  
Dözməlisən, dedi, Mətin!  
 
Dizlərini yerə qoyub dua etdi.  
Əllərini göyə açdı.  
Mələklərin qanadında  
Uçdu Mətin, göyə uçdu.  
 
Yaradana səcdə qılıb, dua etdi:  
“Mən gəlmişəm qonaq, yerdən  
Günah dolu nahaq yerdən.  
Ey İlahi, sən yox yerdən  
Mənə işıq əta elə.  
 
Doğulmuşdum gözü qara,  
İstəyənin üzü qara  
Mən bu halda gedim hara?  
Mənə işıq əta elə.  
                                     159
Alçalmayım şər yanında  
Durmuşam müstər, yanında.  
Görmürsən məgər yanımda?  
Mənə işıq əta elə.  
 
Zülüm yetsin nəhayətə,  
Bir gün çıxıb səyahətə,  
Gedim çatım səadətə,  
Mənə işıq əta elə.  
 
Görüm quşlar necə uçur?  
Gül-çiçəklər necə açır?  
Nur zülmətdən necə qaçır?  
Mənə işıq əta elə.  
Qışa bənzər bahar kimi,  
Baxmasınlar naçar kimi,  
Qoy çıxmasın israr kimi, 
Mənə işıq əta elə.  
 
Yaşamağa ay qalıbsa,  
Günlərimi say, qalıbsa  
Yox yerdən bir pay qalıbsa,  
Mənə işıq əta elə...  
 
Tanrı ona unutdurdu  
Az da olsa nisgilini.  
Dözüm verdi  
Çəkmək üçün müşkülünü.  
“Son qoy dedi:  
Ey İlahi əzablı gündüzlərimə”  
Xəyallara dala-dala  
Yuxu getdi gözlərinə...  
Maraqlı bir yuxu gördü: 
Ağ papaqda, ağ xalatda,  
                                     160
Gülə-gülə şən ovqatda, 
Kimsə ona çıraq verdi.  
Qadın idi, ya kişi idi  
Mələy idi, yoxsa nə idi?  
 
“Eşidirsən məni oğlum,  
Ümnisədir mənim adım.  
Səsə tərəf gedincə o,  
Yoxa çıxdı həmin qadın .  
 
“Aman allah, o kim idi?  
Bəlkə elə bu həyatda  
Gözlərimi açmaq üçün  
Axtardığım həkim idi?!  
Ümnisə?!,  
Çıraq?!”  
Diksinərək qalxdı Mətin  
Yuxu ilə əlaqəsi var  
Düşündü ki, həqiqətin.  
 
Yaxın dostu Ümüd idi.  
Həyəcanla zəng eləyib  
Yuxusunu nəql elədi:  
“Yəqin gözüm açılacaq,  
Görəcəyəm mən!”-söylədi.  
 
Qəribədir, çox qəribə  
Çin olaydı kaş bu yuxu.  
Adı nə idi o qadının?  
Ümnisə?  
- Hə-hə Ümnisə.  
Ümid bir az fikrə daldı:  
- “Ümnisə, Ümnisə”...  
Qəzetdənmi oxumuşdu,  
Tanış gəldi, bu ad nəsə.  
                                     161
Dünən qəzet almışdım mən,  
Həkimlərdən yazmışdılar.  
Alimlərdən,  
loğmanlardan yazmışdılar.  
Bu dünyanın işığından  
Məhrum olan  
İnsanlardan yazmışdılar.  
 
- Qəribədir, çox qəribə,  
Çin olaydı kaş bu yuxu  
Gör hardadır, həmin qəzet,  
O yazını mənə oxu.  
 
Tilsimlənib qaldı Mətin  
Yuxu ilə əlaqəsi var,  
Düşündü ki, həqiqətin.  
Ümid dedi, 
- Tapmalıyıq o həkimi,  
Mütləq Mətin!  
Gözlərini qoymaq olmaz  
Caynaqlarında zülmətin.  
Gəl Allaha üz tutub,  
Demə dərdin böyükdür,  
Get üz tutub dərdinə,  
De ki, Allah böyükdür.  
Dur əyilmə zülmətə,  
Bundan sonra qismətə,  
Qoy yaxşı şey yazılsın.  
Yol vermə ki, həyatda,  
Dərd yaxandan asılsın.  
Sən dərdlərin önündə,  
Səbr edib dözsən bir az.  
İşıq olar hər tərəf,  
Dünya qaranlıq olmaz. 
  
                                     162
Kimin ki, iç dünyası, 
İşıqlıdır həmişə,  
Özümüzlə yanaşı,  
Bax onlardan yazaq biz,  
Qəlbi görən kəslərin,  
Adlarının yanından, 
Gəl pozanı götürüb  
Kor sözünü pozaq biz...  
Unutmadı bir an belə 
 Mətin Ümnisə adını  
Ordan-burdan soraqlayıb,  
Bir gün tapdı o qadını.  
 
- Gəzib gəldim yüz həkimi,  
İndiyədək gördüklərim  
Olubdular söz həkimi.  
Aç gözümü, göz həkimi!  
İlahiyə mən baş əyib, 
Gəlmişəm  
Qurban olum, ay həkim, 
Səni deyib gəlmişəm!  
 
“Gör nə vaxtdır,  
Sınaqdayam, sınaqda  
Şəfa verən  
Bir dərman yaz, ey təbib.  
Arzu dolu illərim var qabaqda  
Həsrət qalıb, 
İşığa göz, ey təbib.  
 
Tez-tez tutur gözlərimin sancısı,  
Çağır gəlsin yenə şəfqət bacısı.  
Üzür məni bir həsrətin acısı,  
Dərmanımdır, de şirin söz ey təbib .  
 
                                     163
Dözmək olmur, 
Bəxt düşəndə tərsliyə,  
Alışıram,  
Od qarışıb tüstüyə.  
Səndən başqa  
Kimdi yanan xəstəyə?,  
Qoy sağalım,  
Nazıma döz ey təbib.  
 
Qurban olum o qayğılı gözlərə,  
Layiqsiniz ən dəyərli sözlərə,  
Ömür boyu dua edib, sizlərə,  
Çox borcluyuq  
Həyatda biz, ey təbib.  
 
Birdən yenə Mətinin qulağına səs gəldi:  
-“Eşidirsən məni oğlum,  
Ümnisədir mənim adım”,  
Səsə tərəfə gedincə o,  
Yoxa çıxdı həmin qadın....  
 
Aman Allah, 
O yuxu necə müqəddəs idi!  
Ümnisəni tanıdı, 
Bu səs həmin səs idi.  
Dayanmışdı,   
Həkimlə Mətin indi üz-üzə,  
Ürəyində Ümnisə,  
Allahdan nur istədi,  
İşıq uman bu gözə.  
O nə qədər sadə idi.  
Sözlərindən nəvaziş, 
Ədasından xanımlıq,  
Səmimiyyət yağırdı.  
Üz-gözündən qadının 
                                     164
Bir mərhəmət yağırdı.  
-Həkim, sizi ilk dəfə  
Mən röyamda görmüşəm,  
Mələk kimi o gecə  
Siz yuxuma girdiniz,  
Adınızı söyləyib,  
Mənə çıraq verdiniz.  
 
- Çıraq?!  
Çıraq işıq deməkdir, 
Çıraq ki, nur deməkdir.  
Aç gözünü can bala,  
Möcüzədir, möcüzə,  
Yuxuların hikməti.  
Açar sənin gözünü  
Yaradanın qüdrəti.  
Hər sınağın sonunda  
Mükafat var deyirlər,  
Səbir eləyib dözənə  
Xoş həyat var deyirlər.  
 
- Aç gözünü, geniş aç.  
İşıq varmı gözündə?!  
- Əvvəl bir az görürdüm,  
Dərman kara gəlmədi,  
Bu gözümdən sonra da  
O birisi tutuldu.  
- Gözün çoxmu ağrıyır?  
-Bəli həkim, ağrıyır,  
Bəzən yata bilmirəm, 
Gecələr çox ağrıyır.  
- Əllərini Tanrının  
Ətəyindən üzmə sən,  
Oğlum, Allah böyükdür,  
Ümüdini kəsmə sən.  
                                     165
Bir az burada qalıb,  
Sən müalicə alarsan.  
Düşünürəm inşallah  
Bir gün gözü açılıb,  
Gedənlərdən olarsan...  
 
Zaman güldü, 
Dövran güldü, vaxt güldü.  
Tale güldü,  
Qismət güldü, baxt güldü.  
Mətin öpdü həkimin 
Şəfa verən əlindən,  
Qurtulmuşdu gözləri  
Qaranlığın selindən...  
 
Aylar ötdü, gün keçdi.  
Yavaş-yavaş Ümnisə  
Yaşa dolub qocaldı,  
Şəfa verən bir insan  
Ayağını itirib  
Bu həyatda özü də  
Həkimə möhtac qaldı.  
Tapılmadı çarəsi…  
Nur paylayıb gözlərə  
İşıq verən bir adam,  
Qəsd eləyib canına  
Bir gün köçdü dünyadan.  
 
Qəlbi külə dönənə,  
Göz vermişdi Ümnisə,  
Neçə-neçə gözsüzə  
Göz vermişdi Ümnisə.  
Bəhrələnib elmindən  
Tələbələr boy atdı,  
Sənətini alimin 
                                     166
Davamçılar yaşatdı.  
Bir vaxt onun əlindən  
Su içənlər yaşatdı;  
Gülərüzlü mehriban,  
Saf ürəkli Zərifə,  
Zəhra, Qəmər, Fəridə,  
Çingiz, Solmaz,  
Paşa, Tamella  
Ümnisənin ömründə,  
Onun sənət yolunda  
Hərəsi bir səhifə...  
Sadalasaq çox olar,  
Adlarını çəkməsəm 
Hansısa incik qalar.  
 
Onun adı düşmədi  
Xəstələrin dilindən,  
Danışırlar hələ də 
Şəfa verən əlindən.  
 
Neçə-neçə ölkəyə  
Yayılmışdı sorağı,  
Hər kəsə bir ibrətdir  
Musabəyov ocağı.  
                                              
 
Azərbaycan Yazıçılar və Jurnalistlər Birliyinin üzvü, 
“Beynəlxalq Əlillər Cəmiyyəti”nin sədr müavini, “Əlillər 
Dünyası” qəzetinin redaktoru, “Qızıl Qələm” media 
mükafatçısı, Ģairə-jurnalist 
 Ülkər AtəĢ. 
 
 
 
                                     167
“Ümnisə Musabəyli 110” 
(elmi-nəzəri konfrans) 
AMEA-nın və Tibb universitetinin birgə təşkilatçılığı ilə 
Ümnisə Musabəylinin anadan olmasının 110 illik yubileyinə 
həsr olunan elmi-nəzəri konfransa toplaşan görkəmli ziyalılar, 
alimin oftalmoloq tələbələri sevimli müəllimlərini xoş xa-
tirələrlə yada saldılar. Ümnisə xanımın fəaliyyətini əks etdirən 
fotostendə tamaşa edən həkimlər ötən illəri kövrək pıçıltılarla 
xatırladılar.  
Tibb universitetində, konfransın keçirildiyi salonda Ümnisə 
Musabəylinin xalça üzərində toxunan ağ xalatlı, nur çöhrəli 
portreti tər çiçəklərlə bəzənmişdir. İlmələrin naxışında 
əbədiləşən böyük alim sanki tələbələri qarşısında özü dayanıb, 
hər biri ilə ayrıca görüşürdü. Elə bil salon  onun nuru ilə 
işıqlaşmışdı. “Ümnisə xanım ölməyib, onun ruhu burada, indi 
aramızdadır” deyən oftalmoloqlar onun ürəklərdə daima 
yaşadığını söyləyirdilər.  
Böyük ehtiramla xatırlanan alimin vəfatından illər keçməsinə 
baxmayaraq, yubiley iştirakçıları onun haqqında  dünənki kimi 
danışır, bu fədakar xanımın həyatından söz açırdılar.  
Əslində bura yığışan ziyalıların əksəriyyəti ilə tanış idim. 
Onların hər birinin ayrı-ayrılıqda Ümnisə xanımla bağı xatirə-
lərini dinləmişdim. Yubiley tədbirində Ümnisə xanımı yaxından 
tanıyan həkimlərlə yanaşı, onu heç bir dəfə də olsun görməyib, 
ancaq onu öz munisi bilən oftalmoloqlara da rast gəldim. 
Ümnisə Musabəyli adına Sumqayıt rayonlararası Göz 
xəstəxanasının cərrahı Validə Novruzova danışır ki, “bizim 
xəstəxanada Ümnisə Musabəylinin böyük portreti qoyulub. O 
portret ilin bütün fəsillərində, yay-qış hər gün çiçəklərlə 
bəzənmiş olur. Daima güllərin əhatəsində olan Ümnisə xanım 
təbəssümlə üzümüzə boylanır, göz həkimlərinə baxışları ilə 
nəisə pıçıldayır. Mən hər gün xəstəxanaya gələndə birinci onun 
mülayim baxışları ilə salamlaşıram, ruhuna salavat çevirib, işə 
başlayıram. Oturduğum stol da o portretlə üz-üzədir. 20 ildir ki, 
                                     168
hər dəfə əməliyyata girəndə ilk öncə Umnisə xanımın ruhunu 
köməyə çağırıram, onun xeyir-duasını alaraq, cərrahiyyə otağına 
girirəm. Baxmayaraq ki, Ümnisə xanımı həyatda görməmişəm, 
müəllimlərim tələbəlik illərində onun haqqında o qədər müsbət 
fikirlər səsləndirib ki, bütün oftalmoloqlar onu özünə məktəb 
bilir. Umnisə xanımın 100 ilik yubileyində iştirak edəndən 
sonra, mən bu xanımı daha çox sevdim və  özümə munis bildim. 
Son  10 ildə də Ümnisə xanımın ruhunu öz yanımda, həyatımda 
daha yaxından hiss eləyirəm. O mənim səcdə elədiyim bir ocağa 
çevrildi….”  
Tədbiri ATU-nun rektoru, akademik Əhliman Əmiraslanov 
açaraq böyük alimin elmi xidmətləri barədə nitq söylədi. 
Ümnisə Musabəylinin elmi fəaliyyətinə geniş toxunan rektor 
belə yubiley tədbirlərinin keçirilməsinin zəruriliyini qeyd 
edərək, təbabət tarixində iz qoyan insanların böyük məktəb 
olduğunu xatırlatdı.  
Bu məsələyə AMEA-nın birinci vitse-prezidenti, akademik 
Arif Həşimov da geniş münasibət bildirdi. İki yüzdən çox elmi 
əsərin, Azərbaycan dilində iki dərsliyin, latın - Azərbaycan 
dilində terminalogiyanın və müəllifi olduğu bir neçə  əsərin 
adını çəkdi. Xüsusən tibb terminləri haqqında lüğəti yada 
salaraq hələ ötən əsrdən alimin azərbaycan dilinə böyük önəm 
verdiyini söylədi.  Akademikin sözlərinə görə alimin illər öncə 
arzuladığı, dilimizi yaşatmaq üçün çap etdirdiyi bu kitab 
bugünümüzlə uzlaşır. O alim əsil zəka sahibidir ki, öz 
uzaqgörənliyi ilə əsrlərin arxasından aydınca görünür, səsi, sözü 
eşidilir.  
Ümummilli liderimiz Heydər Əliyevin  sayəsində müstəqil 
dövlətimizin reallaşdırdığı dil siyasəti Ümnisə xanım kimi 
ziyalıların arzusunu çin etdi. Ölkə prezidenti İlham Əliyevin 
"Azərbaycan dilində latın qrafikası ilə kütləvi nəşrlərin həyata 
keçirilməsi haqqında" sərəncamı isə  vacib ədəbiyyatın, lazımi 
kitabların yenidən nəşri ilə nəticələndi.  
Akademik Arif Həşimov elm xadimlərinin hər birinin 
özünəməxsus məktəb olduğunu  xatırlatdı və böyük simaların 
                                     169
gənc nəsilə tanıdılması üçün dövlət başçısı tərəfindən AMEA-nın 
qarşısına xüsusi öhdəliklər qoyulduğunu bildirdi. Hər zaman 
dühaların məktəbindən yararlanmağın vacib olduğunu və 
keçirilən yubiley tədbirlərinin də məhz bu məqsədi daşıdığını 
qeyd etdi… 
Yubiley tədbirində alimin sonuncu tələbəsi, vaxtilə Ümnisə 
xanımın rəhbəri olduğu göz kafedrasına hazırda başçılıq edən 
professor Paşa Musayev (Qəlbinur) Ümnisə Musabəylinin 
həyatı və elmi fəaliyyəti haqqında geniş məruzə etdi. Paşa 
müəllim çıxışında Ümnisə xanımı okeanda üzən aysberqə bən-
zədərək, ruhuna ehtiramını bildirdi… 
Professor İbadulla Ağayev poetik və kövrək notlarla zəngin 
nitqində Ümnisə xanımın vətən təbabətinə adı qızıl hərflərlə 
yazılan alim olduğunu  söylədi.  
Zərifə Əliyeva adına Göz xəstəlikləri institutunun kollektivi 
adından  direktor müavini, tibb elmləri namizədi Hicran 
Namazova alimin oftalmoloqlar üçün örnək olduğunu,  onun 
hazırladığı elmi kadrların da böyük uğurlara imza atdığını qeyd 
etdi.  
Yubiley tədbirinin sonunda alimin ailəsi adından həkim Zakir 
İsmayılzadə Ümnisə xanım haqqında ictimaiyyətə bəlli olmayan 
bəzi faktları açıqladı. Belə ki, Ümnisə xanım  öz doğma qızı 
Dilarədən başqa öz qaynı övladını, yəni Zakirin atası Ziyanı da 
himayəyə götürüb, həyat yoldaşı İbrahim İsmayılzadənin qardaşı 
uşaqlarından dörd nəfərə ana əvəzi olub, onların bütün 
ehtiyaclarını ödəyib, qayğlarına qalıb, hamısının ali təhsilli 
olmasına çalışıb. Həmin uşaqlar da Ümnisə xanımın adına layiq 
vətəndaş kimi yetişib, içərisində professor olanı da var.  
Zakir İsmayılzadə yubileyin təşkilində xidməti olan insanlara, 
xüsusən ölkə başçısına minnətdarlığını bildirdi…  
Yubiley tədbirində Ümnisə Musabəylinin tələbələrindən biri 
olmuş, uzun müddət Gəncə Göz xəstəxanasının baş həkimi 
işləmiş Tuğyan Məlikovun qızı Sürəyya xanımdan da maraqlı 
söhbətlər eşitdim. O danışır ki, “Atam Ümnisə xanımın yaxın 
qohumu idi. 1945-50-ci illərdə Tibb institunda ondan dərs alıb. 
                                     170
Elə həkimlik,  xüsusən göz həkimi  olmaq istəyi ona Ümnisə 
xanımdan keçib. Atam bu xanımı o qədər çox sevirdi ki, ömrü 
boyu onun adını ailəmizdə yaşatdı. Onun  bu tibb ocağına 
rəhbərliyi illərində,  80-ci illərin sonlarında Gəncə Göz 
xəstəlikləri xəstəxanasına Ümnisə Musabəylinin adı  verildi. 
Atam həm də Gəncənin baş oftalmoloqu idi. 
Bizim ailədə Ümnisə xanımın xatirəsi həmişə ehtiramla 
anılır. Çünki, atamın xahişi və arzusu ilə, ondan sonra bacım 
Nərmiyə və mən də oftalmoloq ixtisasını seçdik. Mən hazırda 
Gəncədə Ümnisə xanımın adını daşıdığı və atamın bir vaxtlar 
rəhbəri olduğu həmin Göz xəstəlikləri xəstəxanasında  direktor 
müavini vəzifəsində çalışıram. Uzun illərdir ki, bu müqəddəs 
peşəni sevərək yaşayıram və insan gözünün nurunu qorumağa 
çalışıram. Bacım Nərmiyə xanım isə Respublika xəstəxanasının 
Göz xəstəlikləri şöbəsində işləyir…” 
Yubiley tədbirinin sonunda Ümnisə Musabəyli haqqında 
çəkilmiş film nümayiş olundu. Ekranda alimin gülərüz siması 
görsəndi. 1969-cu ildə “Azərbaycanfilm” kinostudiyası tərə-
findən lentə alınmış Ümnisə xanım düz 43 ildən sonra, 110 
yaşında tələbələrinə gülümsəyə-gülümsəyə təqdim olundu. Nə 
yaxşı ki, bu sənədli film, qiymətli kadrlar qorunur və gələcək 
nəsillərə ötürülür.  
Ümnisə Musabəylinin 110 illik yubileyi münasibəti ilə ke-
çirilən elmi-nəzəri konfransın ikinci hissəsində isə gənc oftal-
moloqların elmi məruzələri dinlənildi. Gənc mütəxəssislər göz 
cərrahiyyəsinin müasir yeniliklərinə aid olan dörd yeni  
cərrahiyyə üsulu haqqında ətraflı məlumat verdilər. Ölkə 
oftalmologiyasının uğurlarına işarə olan bu çıxışlar Azərbaycan 
otalmologiyanın banisi  Ümnisə xanım Musabəylinin 110 illik 
yubileyində, böyük müəllimin ruhu qarşısında səslənən hesabat 
idi. 
  
MÜƏLLĠFĠN SON SÖZÜ 
 
                                     171
Ömür yoluna işıq salmaq istədiyim, oftalmologiya aləmində 
dünyaca məşhur olan Ümnisə Musabəylinin haqqında top-
ladığım bu xatirələr toplusu 20 illik jurnalistlik fəaliyyətimdə 
deyərdim ki, müraciət etdiyim ən kövrək mövzulardan biri idi. 
Arxiv materiallarına istinadən alimin fəaliyyətini geniş şəkildə 
işıqlandırmaq mümkün olduğu halda, əslində məni daha çox 
onun tələbələrinin söylədikləri düşündürürdü.  “Nədən bu 
xanıma bu qədər dəyər verirdilər?”, “Niyə Ümnisə xanım 
həmkarlarından fərqli idi?”, “Niyə Ümnisə xanıma qeyri-adi 
qadın deyirdilər?”, “Ümnisə xanım tələbələrini niyə çox 
sevirdi?” bu və ya müxtəlif  mövzuda saysız -hesabsız suallarla 
Ümnisə xanımın dərs dediyi tələbələrin qapısını döydüm. 
Görüşdüyüm insanların hər biri ad-san qazanmış,  bütün titullara 
yiyələnmiş, elm aləmində imzalarını təsdiqləmiş ziyalılar idi və 
onlarla həmsöhbət olandan sonra gözlərimin önündə “Böyük 
Ümnisə xanım”ın  portreti yarandı. Üzünü görmədiyim bir 
alimin məğrur siması canlandı. Güclü iradəsi ilə bütün sədləri 
dəf edən bu xanımı daha dərindən,  “qəhrəmanımı” daha da 
yaxından tanımaq istəyim hədər getmədi. Sağlığında könüllərdə 
əbədiləşən, ürəklərdə heykəlləşən Ümnisə Musabəyli həyatım 
boyu mütaliə etdiyim bütün ədəbi obrazlardan, həyatda 
rastlaşdığım surətlərdən daha təsirli oldu və oxşamaq, bənzəmək 
istədiyim ən müqəddəs idealıma çevrildi. Kaş ki, bu cümlələrin 
müəllifi və bütün ziyalı qadınlarımız Ümnisə xanım  kimi cəsarət 
sahibi olaydı, qarşıya qoyduğu məqsədə doğru irəliləməkdən usan-
mayaydı… 
“Qaranlıqdan İşığa” kitabı üzərində işləyərkən qəti əmin 
oldum ki, bu nur pərisinin ibrət dolu həyatı və fəaliyyəti 
taleyimə təsirsiz ötüşməyəcək. Ümnisə xanımı xatırladıqca, 
tanıdıqca onun o saf və mübarizələrlə dolu həyat yolu örnəyə 
çevrildi, paklığından, zəngin mənəvi dünyasından pay ummağa 
başladım… 
Mən sonda Ümnisə xanımı mənə yaxınlaşdıran «Nasir» nəş-
riyyatının direktoru Famil Kərimova təşəkkürümü bildirirəm 
                                     172
ki, onun istəyi ilə ömür yoluna nəzər saldığım bu alimin həyat 
mübarizəsinin şahidi oldum.  
Xatirələri toplayıb, respublikanın əməkdar rəssamı İsmayıl 
Məmmədovdan kitabın üz səhifəsi üçün kompozisiya qurmağı 
xahiş etdim. Rəssama zülmətləri yaran, sabahları aydınladan bir 
cərrahın həyatından qısa anlar danışdım. Hörmətli rəssamın 
köməyi ilə  “Qaranlıqdan İşığa” körpü salan Ümnisə 
Musabəylinin ruhunu şad etmək naminə bu təsvir quruldu.   
Dəyərli oxucular, professor Ümnisə xanım Musabəyli, aka-
demik Zərifə xanım Əliyeva və bu kitabda adı çəkilən məşhur 
alimlərin hamısı Azərbaycanımızın qismətinə düşən Tanrı 
işığıdır. Onların hər biri yurdumuzun əqli gücünü, mənəvi 
sərvətini dünyaya tanıdıb, odlar yurdunun həm də intellekt aləmi 
olduğunu varlıqları ilə sübut ediblər. Doğru deyirlər ki, 
Azərbaycanımızın  öz bəşəri şəxsiyyətləri ilə öyünməyə tam 
haqqı var.  
                                         
 ġəlalə Məhyəddin qızı 
 
 
 
 
 
 
 
 
 
 
 
 
 
Ġstifadə olunan mənbələr 
 
                                     173
1. “Ümnisə Musabəylinin şəxsi fondu”, Respublika Dövlət 
Elm və Texnika Sənədləri Arxivi. 
2. ATU-nun Arxiv materialları 
3. Qəbələ rayon Tarix Diyarşünaslıq Muzeyinin arxiv ma-
terialları. 
4. “Mənəviyyat tariximizin örnəyi”.N.Əliyeva, Yeni Azər-
baycan qəzeti, 2010, 27 aprel, s 5. 
5. “Ömrün mənalı anları”. Z.Qurbanqızı, Respublika qəzeti, 
2008, 28 noyabr, s 4. 
6. “Böyük nəslin dastanı”. N.Şəmsizadə, 525-ci qəzet, 2010, 
28 aprel, s 4 
7. “Əsrdən uzun yol”. M.Rəhimzadə, Azərbaycan qəzeti, 
2009, 20 may, s 6.  
8. “Ümnisə xanım Musabəyova - Qəbələ sultanlığının 
yadigarı”. Azərbaycan Tarixi Şəcərə Cəmiyyəti Xəbər-
lərinin 7-ci buraxılışı, 2010. 
9. “İnsanlara nur bəxş edən alim ömrü”. S.Zeynalova. 2003, 
Xəzər nəşriyyatı.  
10. “Görkəmli alim, sevilən insan”. Z.Quliyeva, P.Qəlbinur. 
Azərbaycan qəzeti, 2002-ci il, 30 oktyabr.  
11. “Vətən və ana məhəbbətinin qaynağı ilə yaşanmış ömür”. 
V. İmanov. Xalq qəzeti, 2008, 28 noyabr,  s 5.  
12. “Səfalı əllər”, S.Paşayev. Elm və həyat jurnalı, 1963-cü il, 
nömrə 1.  
13. “Qəbələ ziyalıları”. R. Məmmədov. 2005, Şirvannəşr. 
 
 
  
 
 
 
 
Elektron mənbələr 
 
                                     174
www.zarifa-aliyeva.az 
www.mehriban-aliyeva.org 
www.amu.edu.az 
www.adhti.edu.az 
 www.atueye.com 
www.sehiyye.gov.az 
www.eye.az 
www.anl.az 
www.trend.az 
www.ayna.az 
www.qebele-ih.gov.az 
www.fotobank.az 
 www.eluca.org 
www.gebele-mks.com 
www.diyarshunasliq.az 
www.qabala.aztelekom.org 
www.milli.az 
www.education.gender-az.org 
www.milliarxiv.gov.az 
www.aztv.az 
www.ikisahil.com 
www.qebele-medeniyyet.com 
 
 
 
 
 
 
 
 
MÜNDƏRICAT 
                                     175
 
Ön söz ................................................................................. 3  
Ü.Musabəylinin həyatından qısa fraqmentlər .................... 5  
Akademik Zərifə Əliyeva ................................................... 18 
Ü.Musabəylinin yetirmələri ............................................... 25 
Ü.Musabəyova - Qəbələ sultanlığının yadigarı .................. 33 
Musabəyovlar haqqında bir neçə kəlmə, yaxud əziz  
xalam Ü. Musabəyli ilə bağlı xatirələrim ........................... 38 
“Ü.Musabəyli -110”. Məramı dünyada qalan qürurlu  
insan, böyük alim, bənzərsiz müəllim ................................ 49 
Vətən təbabətinə adı qızıl həriflərlə yazılan insan ............. 55 
Ü.S.Musabəyovanın xatirəsinə ........................................... 64  
Ümnisə xanım nəinki həm böyük alim, həm də gözəl  
insan idi .............................................................................. 66 
Günəşin eşqilə .................................................................... 71 
Hansı qəhrəman .................................................................. 72 
Ümnisə Musabəylinin ölüm günü ...................................... 73 
Ümnisənin qızları ............................................................... 74 
Müəllimlər müəllimi, alimlər alimi .................................... 76 
Oftalmologiyanın mayakı  Ümnisə xanım ......................... 79 
Həyatıma düşən işıq ........................................................... 82 
Yaddaşlara yazılan əbədi insan .......................................... 87 
Təkrarsız Ümnisə xanım .................................................... 90 
Azərbaycanın dünya şöhrətli qızı ....................................... 94  
Haqqında çox eşitdiyim Ü. Musabəylinin əziz  
xatirəsinə ............................................................................ 99  
Ümnisə xanım əsl müəllim doğulmuşdur .......................... 104 
Fenomen yaddaşı ilə seçilən müəllim ................................ 107 
Alimlər anası ...................................................................... 109 
Müqəddəs müəllim, gözəl insan ......................................... 113 
Ümnisə xanım Azərbaycanın çırağı idi .............................. 115 
İnsanı kəşf edənlər .............................................................. 119 
Xatirələrdə yaşayan nurlu insan ......................................... 122 
Həyatı örnək olan iki alim .................................................. 125 
                                     176
Ümnisə xanımın etimadını doğrultdum.............................. 127 
Bibim Ümnisə Musabəyli haqqında uşaqlıq xatirələrim130  
Ümnisə Musabəylinin şəxsi fondu ..................................... 132 
Mətbuat səhifələri ............................................................... 141 
İşıq sözü və işığın özü ........................................................ 142 
Yad et  məni! ...................................................................... 147 
Şəfalı əllər .......................................................................... 150 
Görkəmli alim, sevilən insan .............................................. 153 
Musabəyov ocağı................................................................ 156 
«Ümnisə Musəbəyli 110»................................................... 170 
Müəllifin son sözü .............................................................. 174 
İstifadə olunan mənbələr .................................................... 176 
Elektron mənbələr .............................................................. 177 
 
 
 
 
 
 
 
 
 
 
 
 
 
 
 
 
 
 
 
 
 
                                     177
ġəlalə Məhyəddin qızı. 
 
«Qaranlıqdan iĢığa» 
 
 
 
 
Nəşriyyatın direktoru: F.Kərimov 
 
 
Çapa imzalanıb: 20.12.2012 
Kağız formatı: 60x84 1/16 
Fiziki çap vərəqi: 12 
Tirajı: 200 
 
 
 
 
 
«Nasir» nəşriyyatı 
 
Tel: (050) 314 09 37 
 
 
 
 
 
 
 
 
 
 
 
 
                                     178
 
 
 
 
 
 
 
 
 
 
 
 
Ümnisə Musabəylinin ailə Ģəkli: atası Süleyman bəy və 
anası Məryəm xanım. Ailənin 7 övladı dayələri ilə 
                                     179
 
 
Tağıyevin Qızlar seminariyası. Soldan, orta cərgə, 8-ci 
Vəsilə Musabəyova, 11-ci Ümnisə Musəbəyli 
 
 
 
 
Ümnisə Musabəylinin anası            Ümnisə xanımın qardaĢı  
                                     180
Məryəm xanım                                 Əmir Musabəyov 
 
 
 
 
 
 
 
 
 
 
 
 
 
 
Ümnisə Musabəyli                     Ü.Musabəylinin qardaĢı 
gənc yaĢlarında                         professor Y.Musabəyov 
 
                                     181
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Ü.Musabəylinin ATU-nun arxivindəki Ģəxsi qovluğu 
1924-33-cü illərə dair sənədlər 
 
                                     182
 
 
 
 
 
 
 
 
 
 
 
 
 
 
 
Tibb institutunun 5-ci buraxılıĢı, Ü.Musabəylinin və 
Ġ.Ġsmayılzadə müəllim kollektivi arasında 
 
 
 
 
 
 
 
 
 
 
 
 
 
 
 
 
Ümnisə Süleyman qızı Musabəyli  
                                     183
həyat yoldaĢı prof.Ġ.Ġsmayılzadə ilə 
 
 
 
 
 
 
 
 
 
 
 
 
 
 
 
 
 
Ü.Musabəylinin yeganə qızı                       Ü.Musabəyli 
             Dilarə 
 
 
 
 
 
 
 
 
 
 
 
 
 
 
                                     184
ATĠ-nin oftalmologiya kafedrasının və Elmi Tədqiqat 
institutunun əməkdaĢları. 1946-cı il 
 
Ü
.M
usə
bəy
li. 
Sa
ğd
an 
6-
cı. 
Qa
hirə Ərəb 
tibb iĢçilərinin toplantısında. 1960-cı il 
 
 
 
 
 
 
 
 
 
 
 
 
 
 
 
 
 
 
                                     185
Ortada prof. Ü.Musabəyli  tələbələri ilə. 
 
 
 
Ümnisə xanım Azərbaycana gələn xarici  
nümayəndə heyəti ilə 
 
 
                                     186
Ü.Musəbəyli  (ortada) ABġ.  
1962-ci il 
 
 
 
 
 
 
 
 
 
 
 
 
Ü.Musabəyli prof. Zəhra Quliyeva ilə 
 
 
 
 
 
 
 
                                     187
 
 
Prof. Ü.Musabəyli tələbələri ilə xəstənin gözünü müayinə 
edir. (Sağdan Ləzifə və Zərifə Əliyevalar, Tamara Səfərova, 
Rəfiqə Axundova) 
Ü.Musabəyli əyləĢib.  
(Soldan ikinci Zərifə xanım Əliyeva) 1951-ci il 
                                     188
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Ümnisə Musabəylinin xalça üzərində portreti alimin 100 
illik yubileyində həmyerlisi  
                                     189
DAĞLAR SƏFƏROV tərəfindən toxunub 
 
 
 
 
 
 
 
 
 
 
 
 
 
 
 
