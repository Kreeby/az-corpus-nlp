1 
 
PROF. Ġ.Z.ĠSMAYILOV 
(tarix elmləri doktoru) 
 
 
 
 
 
 
 
AZƏRBAYCANLILARIN II DÜNYA MÜHARĠBƏSĠNDƏ ĠġTĠRAKI 
 
 
 
 
 
 
 
Bakı şəhər veteranlar şurası  
Nəzdindəki elmi-metodik komissiyanın 
23.06.99 tarixli qərarına əsasən nəşr edilmişdir. 
(protokol № 1) 
 
 
 
 
 
 
 
 
 
 
 
 
 
 
 
Bakı 2000 
2 
 
 
“BİZİM ÜÇÜN II DÜNYA MÜHARİBƏSİNDƏ, FAŞİZMƏ QARŞI 
APARILAN BÖYÜK VƏTƏN MÜHARİBƏSİNDƏ İŞTİRAK ETMİŞ HƏR BİR 
ŞƏXS YÜKSƏK HÖRMƏTƏ MALİKDİR...” 
HEYDƏR ƏLĠYEV 
 
 
Mətnə rəy vermişlər: 
Müharibə veteranı, prof. Ə.ġAKĠRZADƏ 
Müharibə veteranı, prof. H.HACIYEV 
 
 
Ġsmayılov Ġ.Z. Azərbaycanlıların II dünya müharibəsində iĢtirakı. Bakı, 
2000. 
 
 
Kitabın nəşrinə qismən sponsorluq etdiyinə görə müəllif Azərbaycan 
Respublikası Nəsimi rayonu İcra Hakimiyyətinin başçısı Tahir QULİYEVƏ və 
Məişət Xidməti Şirkətinin prezidenti Eldar MİRZƏYEVƏ öz təşəkkürünü 
bildirir. 
Nəşrin xərcinin bir hissəsi müəllif tərəfindən ödənilmişdir.  
 
 
 
 
 
 
 
 
 
 
 
 
 
Ġ.Z.ĠSMAYILOV, 2000. 
3 
 
“Hətta ağılsızlar arasında belə müharibə istəyən olmamalıdır. Çünki 
dinclik olanda atalar övladlarının çiynində aparılaraq dəfn edilirlər, müharibə 
olduqda isə atalar övladları dəfn etməli olurlar”. 
Herodot 
 
Oxucuya müraciət 
 
Eramızdan əvvəl beşinci əsrdə yaşamış və “Tarixin Atası” sayılan 
Herodotun bu sözləri müasir müharibələrin ön və və arxa cəbhələrində viranedici 
atış qüvvəsinin zərbələri müqabilində sönük görülür: çünki indiki geniş miqyaslı 
müharibələrdə atalar həlak olmuş övladlarının nəinki dəfn edə bilmir, hətta bir çox 
hallarda özləri də cəbhə arxasında təyyarələrdən buraxılan bombalardan və top 
atəşi zərbələrindən həlak olurlar. Lakin bununla belə Tarixin Atası Herodotun 
sözlərində böyük məna vardır. Burada söhbət müharibə dövründə valideyn və 
övladların aqibətindən gedir. 
Müharibələrin xronikası tarixin ən qədim alt qatlarından başlayır. Lakin 
qədim dövrdəki və XX əsrə qədər baş vermiş müharibələr əsasən lokal xarakter 
daşımışdır. Hətta dünya ağalığı iddiası ilə ayrı-ayrı fatehlərin (Makedoniyalı 
İskəndər, Çingiz xan, Napaleon və s.) başladıqları böyük müharibələr dünyanın 
əksəriyyət ölkələrini eyni zamanda əhatə etməmişdir.  
II dünya müharibəsində 60-dan çox ölkənin 2 milyarddan artıq əhalisi cəlb 
edilmişdi ki, bu da o zaman dünya əhalisinin 80 %-ni təşkil edirdi. 
Birinci və ikinci dünya müharibələri arasında Dünyanın nisbətən dinc 
yaşaması dövrü 20 il çəkdi.  Lakin bu “dinc dövr”də də bəşəriyyət hərbi 
qarşıdurmalardan böyük itkilər vermişdir. Məşhur İsveç siyasətçisi Pyer Almark 
“Açıq yara” kitabında (1997) yazır ki, XX əsrin “dinc dövrlərində” Dünyada 170 
milyon insan məhv edilmişdir. 110 milyonu kommunistlərin hakimiyyətdə 
olduqları ölkələrin payına  düşür (bundan 62 milyonu 1917-1987-ci illər üzrə 
Sovetlər İttifaqı xalqlarının verdiyi itkilərdir). Əlbəttə buraya repressiya dövrünün 
siyasi qurbanları da daxildir.  
1920-ci ilin mayından 1921-ci ilin əvvəllərinədək 40 mindən çox 
azərbaycanlı Fövqəladə komissiyanın qərarı ilə məhv edilmişdir. 1934-38-ci illərdə 
isə yenə də siyasi düşmən adı ilə 27854 nəfər məhv edildi. Bütövlükdə 1920-30-cu 
illərdə Azərbaycanda xalq düşməni damğası ilə 400 mindən çox vətəndaş məhv 
edilmiş, yarım milyondan artıq azərbaycanlı isə sürgünlərə göndərilmişdir.  Bu 
qədər böyük qırğının icraçılarının əksəriyyəti isə xalqımıza düşmən kəsilən yadlar 
olmuşdur (bax “Xalq qəzeti”, 28 mart, 1999). 
XX əsrin 70 ilində SSRİ-də hökm sürmüş ifrat dərəcədə mərkəzləşmiş 
totalitar üsul-idarə, mərkəzin imperiya siyasəti Sovetlər İttifaqının dağılması 
4 
 
prosesini daha da sürətləndirdi. Zahirən möhtəşəm görünən Sovet dövlətinin 
nisbətən qısa müddətdə dağılmasının səbəbləri hətta tamamilə öyrənilməmişdir. Bu 
dağılma prosesinin nisbətən qısa müddətdə başa çatması həmin prosesin şahidləri 
olan hətta bizləri də bəzən təəccübləndirirsə, görünür, bu dağılmanı görməyən 
gələcək nəsillər üçün o, daha çox sirli görünəcəkdir. 
Sovet hakimiyyəti illərində xalqın faşist Almaniyasının hücumuna qarşı 
apardığı ən ağır və qanlı müharibə Böyük Vətən müharibəsi adlanır və bu 
müharibədə SSRİ tərkibində yaşayan xalqlar 27 milyon nəfər itirdilər. Həmin 
müharibədə Azərbaycanın itkisi 300 min nəfərdən çoxdur. 
Birinci dünya müharibəsinin başlanmasında əsasən Antanta (İngiltərə, 
Fransa, Rusiya) dövlətləri başçıları ittiham edilir. Lakin ondan dəfələrlə 
çoxdağıdıcı olan və bir neçə dəfə çox insan itkisi ilə nəticələnən İkinci dünya 
müharibəsinin əsas səbəbini Hitler ilə Stalin xarici siyasətlərinin barışmazlığı ilə 
izah edənlər də az deyildir. Ədalət naminə demək lazımdır ki, bu tezislə çıxış 
edənlər yaddan çıxarırlar ki, Hitler-Stalin qarşıdurması real olaraq 1941-ci ildə 
başladı, II Dünya müharibəsi isə 1939-cu ildə başlamışdı və Sovetlər İttifaqının 
müharibəyə cəlb edilməsi ilə başlanan Böyük Vətən müharibəsi II Dünya 
müharibəsinin davamını, ikinci dövrünü təşkil edir. II Dünya müharibəsinin 
sonunda antihitler ittifaqı dövlətləri (Sovetlər İttifaqı, Amerika Birləşmiş Ştatları 
və İngiltərə) Almaniya faşizmi və Yaponiya militarizmi üzərində qələbə çalsa da, 
qalib dövlətlərdən biri olan Sovetlər İttifaqının insan itkisi daha çox olmuşdur. 
Müharibə qurtardıqdan sonra Sovetlər İttifaqının hakim dairələri bu itkinin 
müqabilində qələbə üçün onu əsas götürdülər ki, nəticədə dünya sosializm 
sisteminin yaradılmasına şərait əldə edildi və bu sistemin özəyi olan Sovetlər 
İttifaqı öz hərbi gücünə görə dünyanın ən güclü iki ölkəsindən birinə (ABŞ ilə 
yanaşı) çevrildi. SSRİ-nin dağılması ilə bu tarixi bəraətin (ümumi tarixi inkişaf 
nöqteyi nəzərindən) əsassız olduğu ortaya çıxdı.  
SSRİ dağıldıqdan sonra onun yerində 15 müstəqil dövlət yarandı və 
bunların hər biri öz xalqlarının II dünya müharibəsində iştirakı haqqında 
tədqiqatlar apararaq əsərlər nəşr edirlər. Təəssüflər olsun ki, Azərbaycanda bu iş 
hələlik zəif aparılır. 
Azərbaycanlıların II Dünya müharibəsində işrirakı mövzusunun geniş 
işlənməsi və təbliği bir neçə səbəbə görə vacibdir: 
Əvvəla: Azərbaycan indi Dünya dövlətləri sistemində müstəqil dövlətdir və 
onun xalqının II Dünya müharibəsində iştirakı müstəqil bir mövzu kimi 
işlənməlidir. Məlumdur ki, bu iştirak “Sovetlər İttifaqının Böyük Vətən 
Müharibəsi” mövzusu içərisində çox səthi şərh edilirdi və solğun görünürdü.  
5 
 
Ġkincisi: Azərbaycan xalqı öz nefti və yanacağı ilə faşizm üzərində qələbə 
üçün tarixi xidmətlər göstərmişdir və bu haqda böyük qürurla bütün dünyaya car 
çəkmək lazımdır. 
II Dünya müharibəsi tarixinin və xüsusilə 1941-45-ci illərin Böyük Vətən 
müharibəsi tarixinin araşdırılması sübut edir ki, “Əgər Bakının nefti olmasaydı 
Sovetlər İttifaqının qələbəsi bəlkə də mümkün deyildi...”(Heydər Əliyev). Bu nefti 
hasil edən isə qəhrəman Azərbaycan xalqı olmuşdur. Buna görə də Bakı şəhəri 
“Qəhrəman şəhər” adına layiq görülməli idi. Lakin bu da edilmədi. 
Üçüncü: “Böyük Vətən Müharibəsi” adlı kitablarda və məqalələrdə 
Azərbaycanda yaradılmış və düşmənlə qəhrəmancasına döyüşmüş milli 
diviziyalarımız haqqında demək olar ki, çox az məlumat verilmişdir.  
Dördüncüsü: İkinci dünya müharibəsi mövzusu, “Böyük Vətən 
Müharibəsi” mövzusundan çox geniş mövzudur. Bununla əlaqədar olaraq indi 
azərbaycanlıların ikinci dünya müharibəsi illərində xarici ölkələrdə müqavimət 
hərəkatında iştirakı da müstəqil mövzu kimi geniş öyrənilməli və təbliğ 
edilməlidir. 
BeĢincisi: Azərbaycan xalqının hərb tarixi Sovet hakimiyyəti dövründə 
öyrənilməmişdir və bunun səbəbləri məlumdur. İndi xalqımızın çoxəsrlik ümumi 
və mübarizə tarixi gerçəkliklə, olduğu kimi öyrənilərək, yüksək elmi tarixilik və 
dünya standartları səviyyəsində yazılmalıdır.  
Bununla əlaqədar olaraq doğma Qarabağ torpağımıza sahib çıxmaq istəyən 
və onu son on ildə faktiki olaraq zəbt etmiş ermənilərə tutarlı cavab vermək üçün 
Qarabağımızın həqiqi tarixinin də hələlik yazılmaması böyük təəssüf doğurur.  
Nə qədər acı olsa da, etiraf etməliyik ki, əgər 80-ci illərin sonlarında 
Qarabağda ermənilərin törətdiyi qanlı hadisələr  və onun dalınca Ermənistan-
Azərbaycan müharibəsi başlanmasaydı, bizim əksəriyyət tarixçilərimizin qədim və 
orta əsrlər tariximizə, hətta “Gülüstan Müqaviləsinə” (1828) açıq gözlə 
münasibətimizdə “qəflət yuxumuz” bir qədər də uzanardı.  
Böyük Vətən müharibəsi qurtardıqdan sonra erməni müəllifləri əsərlərində 
öz xalqının bu qələbədə böyük rolunu erməni marşal və generalların sayca nisbi 
çoxluğu ilə əsaslandırmağa başladılar. Bu şovinistlər müharibədən sonrakı illərdə 
də ermənilərin digər Sovet xalqlarından üstünlüyünü hər addımda qeyd etməkdə 
davam edirdilər. Ölkəyə 1959-69-cu illərdə on il başçılıq etmiş Nikita Xruşşov isə 
daşnak Anastas Mikoyanın fitvası ilə erməniləri  “talantlı xalq” adlandırmışdı. 
Böyük Sovet Ensiklopediyası redaksiya heyətində baş redaktorun birinci 
müavini işləmiş Şaumyan (Azərbaycan xalqının qanını içən Stepan Şaumyanın 
oğludur) daşnakların çoxunu bolşevik etdiyi kimi, öz xalqının adına bu 
ensiklopediyada mədhiyyələr də yazmışdır. II cilddəki “Ermənistan SSR” haqqında 
yazıda göstərilir ki, Böyük Vətən müharibəsində ermənilərin “bir neçə milli 
6 
 
diviziyası” döyüşmüşdür və onlardan biri də “Taman atıcı diviziyası Qafqazdan 
Berlinədək döyüş yolu keçmişdir”. Həmin Ensiklopediyanın birinci cildindəki 
“Azərbaycan SSR” haqqında məlumatda isə yalnız 416-cı Taqanroq diviziyasının 
adı çəkilir və səthi məlumat verilir.  
Bəs özümüzün Ensiklopediyasında necə? Azərbaycan Sovet 
Ensiklopediyasının I cildində də yalnız 416-cı diviziyanın adı çəkilir. Azərbaycan 
dilində 1941-45-ci illər müharibəsi iştirakçıları haqqında nəşr edilmiş ilk 
kitablardan biri Museyib Qurbanovun “Qələbə yolu” (Azərnəşr, 1954) kitabıdır. 
Həmin kitabda Şimali Qafqzdan döyüşə başlamış 416-cı milli diviziyanın milli 
tərkibi haqqında məlumat çox zəif verilmişdir. 
Milli diviziyalarımız haqqında ilk dəfə yığcam məlumat 1998-ci ildə rus 
dilində nəşr olunmuş  “Qəhrəmanlar haqqında xatirə yaşayır” adlı kitabın 116-132-
ci səhifələrində verilmişdir. (tərtib edənlər M.Abbasov, A.Qritçenko, R.Zeynalov, 
M.Feyzullayev). 
Azərbaycanda doğulmuş və işləyərək orduda xidmətə çağırılmış döyüşçü və 
komandirlər (Sovet İttifaqı Qəhrəmanı fəxri adına layiq görülmüşlər)  haqqında ilk 
kitab 1965-ci ildə nəşr edilmişdir. Oçerklər şəklində buraxılmış bu kitabın 
redaktorları V.A.Muradyan və E.İ.Meyeroviçdir. 
Oxucuya təqdim edilən bu kitabda ilk dəfədir ki, Azərbaycan xalqının II 
dünya müharibəsi illərində ön cəbhələrdə və arxa cəbhədə faşizmə qarşı 
mübarizədə döyüş və əmək rəşadəti geniş planda şərh edilir.  Bütün bunları nəzərə 
alaraq bu mövzuda yazılmış kitabların ingilis və digər dillərdə nəşr edilərək dünya 
ölkələrində yayılması son dərəcə vacibdir. 
Böyük Vətən Müharibəsi mövzusunda SSRİ-də nəşr edilmiş siyasi və hərbi 
ədəbiyyatda Azərbaycan xalqının faşizm üzərində qələbədə rolu çox zəif verilmiş 
və həmişə kölgədə saxlanılmışdır. Hətta 1990-cı ildə “Siyasi nəşriyyat” tərəfindən 
Moskvada nəşr edilmiş “Böyük Vətən Müharibəsi; 1941-45, hadisələr, insanlar, 
sənədlər” adlı böyük həcmli tarixi məlumat kitabında (461 s.) bir nəfər də olsun 
azərbaycanlının adı çəkilmir. Halbuki burada digər millətlərdən külli miqdarda adi 
fəhlənin, şaxtaçının haqqında şəkilləri ilə birlikdə geniş məlumatlar verilir.  İki 
dəfə Sovet İttifaqı qəhrəmanı, general-mayor Həzi Aslanov haqqında bu kitabda 
bir kəlmə də olsa yazılmayıb. Digər millətlərdən olan Sovet İttifaqı qəhrəmanları 
haqqında isə geniş məlumatlar verilmişdir. Belə ədalətsiz faktları çox göstərmək 
olar. 
Yuxarıda adı çəkilən kitabda bu mövzuya aid nəşr edilmiş digər əsərlərdə 
müharibə illərində orduya silah hazırlayan müəssisələr sırasında “Maqnitaqorsk 
Rura qələbə çaldı” deyə müddəalar yazılır, lakin Azərbaycan Respublikasının 
qələbəni təmin edən qəhrəman neftçilərin əməyi haqqında susulur.  Xoşbəxtlikdən 
müharibənin gedişi dövründə Sovet ordusuna rəhbərlik etmiş görkəmli 
7 
 
sərkərdələrdən G.K.Jukov və K.K.Rokossovski daha ədalətli idilər və Bakı 
neftçilərinin qəhrəman əməyini yüksək qiymətləndirdilər.  
Azərbaycan xalqı içərisində II dünya müharibəsi illərində marşal rütbəli 
hərbçinin olmaması və generallarımızın nisbi azlığının səbəbləri haqda kitabın 
münasib bölmələrində konkret faktlarla deyiləcəkdir. 
Və nəhayət, Böyük Vətən müharibəsi  mövzusunun tədqiq edilməsində 
Sovet İttifaqı Qəhrəmanı mərhum akademik Ziya Bünyadov ilə yanaşı 
Azərbaycanın Böyük Vətən Müharibəsi dövrü tarixi üzərində işləmiş professorlar 
Qaraş Mədətovun, Məzahir Abbasovun, Rizvan Zeynalovun, Əhəd Bağırzadənin 
və Zeynal Ələkbərovun, eləcə də Nəsir İmanquliyevin, Qəzənfər Mehdiyevin, Adil 
Quliyevin, Mayıl Alıcanovun, Qurban Orucovun xidmətləri qeyd edilməlidir. 
Onların əsərlərində xalqımızın göstərilən müharibə illərində döyüş və əmək 
qəhrəmanlığı konkret faktlarla şərh edilmişdir və belə əsərlər ilkin mənbə kimi 
dəyərlidir.  
Bakı, may 1999  
 
 
8 
 
HƏRBĠ-SƏRKƏRDƏLĠK TARĠXĠMĠZƏ ÖTƏRĠ NƏZƏR 
(giriş əvəzi) 
 
XX əsrin birinci yarısında, 20 illik fasilə ilə baş vermiş iki dünya 
müharibəsi bəşər tarixində viranediciliyi ilə yanaşı, dünyanın bütün xalqlarının 
siyasi həyatına güclü təsir etmişdir. II dünya müharibəsinin başlanmasından 
əvvəlki 470 ilin yalnız iki ilində Şimali Azərbaycan müstəqil dövlət (1918-1920-ci 
illərdə) kimi yaşamışdır. Bu iki ildə xalqın ilk dəfə Milli orduya xidmətə geniş 
cəlbi ümummilli səviyyədə olmuş və yaradılmış ordu milli dövlətçilik mənafeyinə 
xidmət etmişdir. 
Bununla belə Azərbaycan xalqının vətəni müdafiə uğrunda hərbi şücaəti 
qədim və zəngin tarixə malikdir.  Məhəmməd Cahan Pəhləvan və Qızıl Arslan, 
Cavanşir və Babək, Uzun Həsən və Şah İsmayıl Xətai kimi hərbi sərkərdələr, 
Koroğlu və Qaçaq Nəbi kimi xalq qəhrəmanları müstəqilliyimiz uğrunda 
mübarizələrdə xalqa xidmət etmişlər. 
Şimali Azərbaycanın Çar Rusiyası tərkibində olduğu 90 il (1828-1917) 
ərzində Rusiya çarlığı xalqımızı hərbi xidmətdən məhrum etmiş, müsəlman-
azərbaycanlılar orduda xidmət əvəzinə cürbəcür vergilər ödəmişlər. Yalnız xalqın 
yüksək zadəgan və ziyalı zümrəsi içərisindən ayrı-ayrı şəxslər öz övladlarını 
Rusiyanın hərbi məktəblərinə göndərə bilmişlər və bu hesabdan göstərilən dövrdə 
müəyyən miqdarda azərbaycanlı zabit heyəti yaranmışdır və onlar döyüş 
cəbhələrində yüksək sərkərdəlik nümunələri göstərmişlər. Vitse-admiral rütbəsinə 
qədər yüksəlmiş İbrahim bəy Allahverdi oğlu Aslanbəyov (1822-1900) 
Peterburqda Hərbi Dəniz Korpusunu bitirmiş, Qara və Baltik dənizlərində hərbi 
gəmilərdə komandir olmuş, 1878-ci ildə kontr-admiral rütbəsi aldıqdan sonra 
Rusiyanın 8-ci Hərbi-Dəniz Donanmasının rəisi təyin edilmişdir.  Admiral İ. 
Aslanbəyov 1879-1882-ci illərdə rəhbərlik etdiyi gəmi heyəti ilə dövr-aləm 
səyahətində olmuş, Sakit okeanda iti sürətlə üzən gəmilərin hərbi heyətinə 
komandanlıq etmiş və 1887-ci ildə vitse-admiral rütbəsinə yüksəlmişdir.  
Mayor İskəndərbəy Məmmədkərim oğlu Hacınski (1809-1878) 1835-ci 
ildən rus ordusunda qulluqda olmuş, Krım müharibəsində (1853-56) iştirak 
etmişdir. O, Rusiyanın 3-cü dərəcəli Anna və 2-ci dərəcəli Stanislav ordenləri, 
İranın 2-ci dərəcəli “Şir-i Xurşid” ordeni ilə təltif edilmişdir.  
Rusiya-Yaponiya müharibəsinin gedişində Yaponiya donanması Rusiyanın 
Uzaq Şərqdə olan Port-Artur qalasını mühasirəyə aldığı dövrdə  (mühasirə 5 aydan 
çox davam etmişdir) bu əməliyyatlarda polkovnik S. Mehmandarov və kapitan 
Ə.Şıxlinski, polkovnik Hüseyn xan Naxçıvanski və polkovnik İlyas bəy Ağalarov 
da iştirak etmişdilər. Həmin müharibədə batalyon komandiri vəzifəsində döyüşən 
həmyerlimiz Şaxtaxtinski Əbülfət Nəcəfqulu oğlu 1912-ci ildə polkovnik 
9 
 
rütbəsində Rusiyanın hərbi nümayəndəsi kimi İsveçrə ordusunun manevrlərini 
müşahidə etmişdir.  
Azərbaycanlı generallardan Teymur bəy Novruzov, Əmir Kazım Qacar, 
Əmənulla xan Qacar (Şuşada doğulmuşlar) I Dünya müharibəsinin iştirakçıları 
olmuşlar. General T. Novruzov dörd dəfə Müqəddəs Georgi ordeni ilə təltif 
edilmişdir.  
Azərbaycan generallarının fəaliyyəti üzrə araşdırmalarını uğurla davam 
etdirən hərbi jurnalist və yazıçı Şəmistan Nəzirli 1999-cu ilin may ayında 
Azərbaycan televiziyası ilə çıxışında Tbilisi arxivlərində Azərbaycan generalları 
haqqında xeyli yeni materiallar əldə etdiyini bildirmişdir. O, eyni zamanda bildirdi 
ki, əslən Tovuzdan olan Novruzovlar nəslindən 3 general, Qacarlar nəslindən 7 
general, Yadigarovlar nəslindən 4 general yetişmişdir
1
. 
Rusiya ordusunun 21-ci piyada diviziyası tərkibində (diviziyanın komandiri 
azərbaycanlı general Səməd bəy Mehmandarov idi) 81 saylı Abşeron alayı, 
Dağıstan alayı (№ 82), Samur alayı (№ 83), Şirvan alayı (№ 84), eləcə də Şamaxı 
alayı (№ 205) və Səlyan alayı (№ 206) I dünya müharibəsi dövründə hərbi 
əməliyyatlarda qismən iştirak etmişlər.  
XIX əsrdə və XX əsrin əvvəlində Azərbaycan xalqını təmsil edən onlarla 
görkəmli hərbi sərkərdələr yetişmişdir. Bakıda Bakıxanovlar, Qazaxda Şıxlinskilər 
və Vəkilovlar, Qarabağda Cavanşirlər, Naxçıvanda Kəngərlilər, Gəncədə 
Cavadxanlar və digər bölgələrdə yaşayan nəsillər içərisindən çıxmış generallar 
Azərbaycan xalqının şan-şöhrətini bütün dünyaya yaymışlar. Döyüşdə cəngavər 
olan xalqımızın gücündən Çar Rusiyası da özünə lazım olduqda bəhrələnmişdir.  
Hərbi jurnalist Şəmistan Nəzirli “Azərbaycan generalları” kitabında göstərir 
ki, Zaqafqaziya Rusiyaya birləşdirildikdən (1806-1810) sonra, 1829-cu ildə 
Azərbaycanda beş süvari alayı yaradılmışdı: I alay - Qarabağlılardan, II alay - 
Şirvanlılardan və Şəkililərdən, III alay – Gəncə, Qazax, Şəmsəddin və 
Borçalılardan, IV alay – İrəvan azərbaycanlılarından, V alay - əsasən Kəngərli 
nəslinin igidlərindən təşkil edilmişdi
2
. 
I dünya müharibəsi illərində Rusiya ordusu tərkibində 250-dən çox 
azərbaycanlı zabit döyüşmüşdür. Rus ordusunda xidmət edən Azərbaycanlı poruçik 
Fərrux ağa Qaibov 1916-cı ildə Vilno üzərində Almaniyaya məxsus 4 hərbi təyyarə 
ilə təkbaşına 4 saat ərzində döyüşərək, onlardan 3-nü vurub yandırmış və özü də 
həlak olmuşdur.  
                                                          
1  Azərbaycan generalları haqqında daha geniş məlumat üçün bax: Şəmistan Nəzirli, Azərbaycan 
generalları, Bakı 1991; İsrafil İsmayılov, Dünya Azərbaycanlıları XX əsrdə, Bakı, 1997, səh. 172-174. 
2 Ş.Nəzirli, Azərbaycan generalları, Bakı. 1991. s.5-6 
10 
 
Azərbaycanda milli ordunun yaradılması haqqında ilk təklif Rusiya çarizmi 
dağıldıqdan sonra, 1917-ci ilin mayında keçirilən Qafqaz müsəlmanları 
qurultayında edilmişdir və bu qurultayda müsəlman alayları yaradılmasına 
başlamaq üçün xüsusi büronun təşkili haqda qərar qəbul edilmişdi.  Bundan az 
sonra həmin ilin oktyabrında Azərbaycan Türk Demokratik Federalistlər Partiyası  
- “Müsavatın” I qurultayında milli ordunun yaradılması geniş müzakirə edilmişdi.  
1917-ci ilin noyabrında Zaqafqaziya komissarlığı Zaqafqaziyanın 
respublikalarında milli hərbi korpuslarının yaradılması haqqında qərar qəbul etdi.  
Azərbaycan korpusunu təşkil etmək general Əliağa Şıxlinskiyə tapşırılmışdı. Lakin 
Ermənistandan və Gürcüstandan fərqli olaraq Azərbaycanda bu iş çox ləng gedirdi. 
Bunun nəticəsidir ki, Azərbaycan Xalq Cumhuriyyətinin elan edildiyi 1918-ci ilin 
28 mayında ölkədə keçmiş müsəlman könüllü dəstələrindən ibarət 600 nəfərlik bir 
hərbi hissə var idi. Əlbəttə bu cüzi hərbi qüvvə ilə Azərbaycanın müstəqilliyini 
müdafiə etmək və Bakıda Şaumyanın başçılıq etdiyi Bakı Soveti (Bakı 
kommunası) qoşunlarının Gəncə üzərinə hazırlanan hücumunun qarşısını almaq 
çətin idi. 
Belə bir vəziyyətdə Azərbaycanın kömək uma biləcəyi yeganə ölkə Türkiyə 
idi.  
Bu məqsədlə Azərbaycan Xalq Cumhuriyyəti Nazirlər Şurasının sədri Fətəli 
Xan Xoyski Türkiyə hökumətinə hərbi yardım haqqında xahiş etmişdi. Bu xahiş 
Osmanlı imperiyası ilə Azərbaycan Respublikası arasında 1918-ci ilin 4 iyununda 
bağlanmış dostluq müqaviləsinin IV bəndinə əsasən edilmişdi. Müqavilənin bu 
bəndində deyilirdi: “Ölkənin təhlükəsizliyini təmin etmək üçün ehtiyac olduğu 
təqdirdə Azərbaycan Respublikası hökumətinə silahlı qüvvələrlə yardım etməyi” 
Türkiyə öz öhdəsinə götürür. 
Müvafiq  razılaşmaya əsasən Türkiyənin Hərbi Naziri və Ali baş 
komandan müavini Ənvər paşa öz qardaşı Nuru paşaya göstəriş verdi və o, Təbriz 
ətrafında olan Türkiyə hərbi qüvvələri ilə Gəncəyə doğru hərəkət etməyə başladı. 
Yaranmış vəziyyətlə əlaqədar olaraq Azərbaycan hökuməti 1918-ci ilin 26 
iyununda Azərbaycanda hərbi vəziyyət elan etdi və məcburi hərbi mükəlləfiyyət 
haqqında fərman verildi. Həmin günlərdə “Əlahiddə Azərbaycan korpusu”nun 
tezliklə yaradılması üçün konkret tədbirlər görüldü. Eyni zamanda Türkiyənin V 
Qafqaz diviziyası (komandanı Mürsəl paşa idi) Gümrü-Dilican-Ağstafa istiqaməti 
ilə döyüşə-döyüşə Gəncəyə daxil oldu. Gəncəyə, eləcə də Türkiyənin Karpat 
cəbhəsindən götürülmüş XV Çanaqqala diviziyası (komandanı Nazim bəy) 
gətirilmişdi. Türkiyənin bu iki diviziyası Azərbaycan korpusu ilə birləşərək Qafqaz 
İslam ordusu adını aldı və Nuru paşanın komandanlığı altında Bakıya doğru yürüşə 
başladı. İslam ordusu Göyçay yaxınlığında Stepan Şaumyanın Gəncə üzərinə 
11 
 
göndərdiyi Bakı kommunası qoşunları ilə (komandirləri daşnaklar idi) döyüşə 
başladı və bu döyüşdə qələbə çalaraq Bakı istiqamətində irəliləməyə davam etdi.  
1918-ci ilin iyununda Stepan Şaumyan Biçeraxovun
3
 1500 nəfərlik ordu 
hissəsini də (Kürdəmir yaxınlığında) döyüşə cəlb etsə də, Azərbaycan-Türkiyə 
ordu hissələrinin hücumunun qarşısında tab gətirə bilmədi.  
Rusiya Sovet hökuməti S.Şaumyanın xahişi ilə Ukrayna cəbhəsindən 
Bakıya Petrovun komandası altında bir eskadron süvari, matros və topçular dəstəsi 
göndərmişdi. Lakin bunlar da Qafqaz İslam ordusunun Bakını düşmən 
qüvvələrindən təmizləmək əzminin qarşısını ala bilmədi və iyulun son günlərində 
Azərbaycan-Türkiyə birgə hərbi hissələri Bakının yaxınlığında vuruşurdular. Belə 
vəziyyətdə daşnak Şaumyanın başçılıq etdiyi Bakı kommunası istefa verməyə 
məcbur oldu.  
Həmin günlərdə Bakıda Sentrokaspi hakimiyyəti yaradılmışdı və Ənzəlidən 
ingilis generalı Denstervilin başçılığı ilə 1500 nəfərlik hərbi qüvvə Bakıya dəvət 
edilmişdi. Belə bir şəraitdə sentyabrın 15-də Qafqaz İslam ordusu hissələri (birinci 
olaraq Azərbaycan hərbi hissələri) Bakıya daxil oldular. Ağır döyüşlərdə mindən 
artıq İslam ordusu əsgəri və zabiti, 5 mindən çox yerli əhali şəhid oldu. 
Türkiyə I dünya müharibəsində məğlub olmuş ittifaqa daxil olan dövlət 
olduğuna görə qalib Antanta dövlətləri (ilk növbədə İngiltərə hökuməti) ona təklif 
etdi ki, öz qoşunlarını bir həftə ərzində Bakıdan, bir ay müddətində isə Qafqazdan 
çıxarsın. Buna uyğun olaraq Antanta müttəfiqlərinin qoşunlarının noyabrın 17-də 
Bakıya daxil olması gözlənirdi.  
Bakını “rus şəhəri” hesab edən ingilis generalı Tomson özünü şəhərin 
general-qubernatoru elan etmişdi. General Tomsonun tələbi ilə Azərbaycan 
ordusunun qərargahı noyabrın 22-də Bakıdan Gəncəyə köçürüldü.  
Bütün bunlara baxmayaraq Azərbaycan Xalq Cumhuriyyəti hökuməti 
(Nazirlər Şurası sədri Fətəli xan Xoyski) Milli ordu yaradılması işini ön plana 
çəkərək, general-polkovnik Səməd ağa Mehmandarovu 25 dekabrda (1818) Hərbi 
Nazir təyin etdi. Bir neçə gün sonra general-leytenant Əliağa Şıxlinski hərbi 
nazirin müavini təyin edildi. 
1918-ci ilin oktyabrında Gəncədə təşkil edilmiş qısa müddətli hərbi 
məktəbin birinci buraxılışı oldu və bu hesabdan ordunun zabit hissəsi bir qədər 
qüvvətləndi. Lakin zabitlərin yarısını hələ də başqa millətlərin (əsasən rusların) 
nümayəndələri təşkil edirdi.  
                                                          
3 Lazar Biçeraxov Rusiya kazaklarından təşkil edilmiş hərbi dəstənin komandiri, siyasi mövqeyini tez-
tez dəyişən hərbçi idi.  
12 
 
Azərbaycan Xalq Cumhuriyyəti hökumətinin 1919-cu il dövlət büdcəsində 
hərbi xərclər büdcənin 24 faizini təşkil edirdi və həmin il 25 min nəfərlik milli ordu 
yaradılması nəzərdə tutulmuşdu.  
Hərbi Nazir general S.Mehmandarov 1919-cu ilin 2 aprelində Nazirlər 
Şurasına göndərdiyi məktubunda Azərbaycan xalqının şöhrətli hərb tarixinə malik 
olduğunu və bu qəhrəmanlıqlar tariximiz əsasında ordumuzun şəxsi heyətinin milli 
vətənpərvərlik ruhunda tərbiyəsinə başlanmasının vacibliyini göstərərək yazırdı: 
“...yüzillik rus hökmranlığından azad olmuş türk xalqının yadına salmaq lazımdır 
ki, biz həmişə asılı vəziyyətdə olmamışıq”
4
. 
1919-cu ilin aprelində ingilis qoşun hissələri Zaqafqaziyadan geriyə 
çəkilməyə başladı. Lakin eyni zamanda Azərbaycan üçün Şimaldan Denikinin 150 
minlik könüllü ordusu tərəfindən təcavüz qorxusu (“Vahid və bölünməz Rusiya” 
şüarı altında) reallaşmağa başlayırdı.  Denikin Xəzər donanmasının bir hissəsini 
zəbt etmişdi və bunu 1828-ci ildə tərtib edilmiş Türkmənçay müqaviləsi ilə 
əsaslandırırdı. Azərbaycan Xalq Cumhuriyyəti hökumətinin buna cavab notasında 
deyilirdi ki, Türkmənçay müqaviləsinə imza edən çar hökuməti yıxılmışdır və bu  
müqavilə öz qüvvəsini itirmişdir. Denikinin Xəzər dənizinə şimaldan nəzarəti 
Bakıdan Həştərxana satılmaq üçün neft ixracına mane olurdu. 
Denikinin hərbi hissələri 1919-cu ilin yayında Dağıstana daxil olmuşdu. 
1919-cu ilin avqustunda ingilis hərbi hissələrinin Azərbaycanı tamamilə tərk 
etməsindən istifadə edən Denikin öz hərbi dəstələrinə Dərbənd istiqamətində 
hücuma keçmək haqqında əmr verdi.  Belə bir vəziyyətdə Azərbaycan parlamanı 
fövqəladə iclasında Dövlət Müdafiə Komitəsi yaratdı və bütün idarəçiliyi Müdafiə 
Komitəsinə verməyi qərara aldı; ölkədə müharibə vəziyyəti elan edildi; Samur çayı 
hövzəsində müdafiə istehkamları yaradılmasına başlandı. Lazım gələrsə dövlət 
idarələrinin Bakıdan Gəncəyə köçürülməsi müəyyənləşdirildi. Azərbaycan 
ordusunda xidmət edən rus zabitlərinin xeyli hissəsinin Denikinə hüsn rəğbəti və 
onun xeyrinə cəsusluğu aşkar edildi və onlar Azərbaycandan sürgün edildilər. 
1919-cu ilin sonlarında Azərbaycan ordusu iki piyada və bir süvari 
diviziyasından ibarət idi. Bundan əlavə Gəncədə iki artilleriya batareyası və yüngül 
toplara malik xüsusi diviziya yaradılmışdı. Ordunun tərkibində həmin dövrdə üç 
zirehli qatar, 4 hərbi təyyarə, 6 zirehli avtomobil və s. var idi. 
1920-ci ilin əvvəlində Azərbaycan ordusunun şəxsi heyətinin 40 min nəfərə 
çatdırılması planlaşdırıldı. Hərbi xidmətə 19-24 yaşlı müsəlman əhalisinə məxsus 
gənclərin çağırılması nəzərdə tutulurdu.  Ordunu gücləndirmək üçün 5 tank, 12 
hidroplan, 6 aeroplan, 9 zirehli avtomobil və s. alınması planlaşdırılmışdı. Gəncədə 
bir hərbi zavod işləməyə başlamışdı. Lakin eyni zamanda Azərbaycanın Avropa 
                                                          
4 Bax: Nəsib Nəsibzadə, Azərbaycan Demokratik Respublikası, Bakı, 1990, s.67. 
13 
 
ölkələrində silah alması da böyük çətinliklərə rast gəlirdi. Belə ki, Antanta ölkələri 
Azərbaycanın Osmanlı Türkiyəsi ilə əlaqələrini bilərək, ona silah satmaq istəmirdi. 
Ermənistana isə xristian nəvazişi ilə nə istəyirdisə verirdilər.  Bütün bunlara 
baxmayaraq Azərbaycan ordusu xeyli möhkəmləndi və yüksək intizamlı ordu 
yaradılmışdı. 1919-cu ilin sentyabrında Bakıda olmuş ingilis hərbi müxbiri 
Skotland Liddel öz təəssüratlarında yazırdı: “Mənə deyirdilər ki, burada 
qarışıqlıqla rastlaşacağam, amma heç bir qarışıqlıq görmədim... yol boyu biz 
Azərbaycan ordusunun yüzlərlə cavan əsgəri ilə qarşılaşdıq, onlar iki il əvvəl 
gördüyüm əsgərlər deyildilər. Hətta bir ay əvvəlkilərə belə oxşamırdılar. 
Azərbaycan ordusu sürətlə təşkil olundu, sürətlə də lazımi şəklə düşdü. Azərbaycan 
dərk etdi ki, intizamsız ordu sadəcə olaraq yaşaya bilməz. Azərbaycanda dəmir 
intizam hökm sürür, elə bir intizam ki, Rusiyada belə yoxdur”
5
 
Lakin əvvəllər Denikinlə ittifaqda olan daşnak Ermənistanı rəhbərliyi 
Denikinin məğlubiyyətindən sonra Rusiya bolşevikləri ilə də əlaqədə idi və 
Qarabağı zəbt etmək üçün bütün hazırlıq işini görmüşdü. Rusiyanın XI ordusu 
Azərbaycanın şimal sərhədlərinə yaxınlaşdığı dövrdə (Azərbaycan Ordusunun əsas 
qüvvələri Qarabağa göndərilmişdi) 1920-ci ilin Novruz bayramı günlərində  
Ermənistanın daşnak hərbi hissələri Xankəndi qarnizonuna hücum etdi.  Bu hücum 
dəf edildikdən sonra onlar Qarabağa yeganə keçid olan Əsgəran qalasını ələ 
keçirdilər və Xankəndində olan Azərbaycan ordu hissələrini mühasirəyə aldılar.  
Belə bir vəziyyətdə Azərbaycan rəhbərliyi ölkənin Şimalında olan milli ordunun 
böyük bir hissəsini general Həbib bəy Səlimovun komandanlığı altında Qarabağa 
göndərməyə məcbur oldu. Azərbaycan ordusu daşnak ordusu hissələrini və 
Qarabağın erməni qiyamçılarını darmadağın edərək aprelin 2-də yuxarı Qarabağı 
düşməndən azad etdi.  
Hərbi nazir general S.Mehmandarov bu qələbə münasibətilə Azərbaycan 
əsgərlərinə müraciətində demişdi: “Qəhrəman əsgərlər. Mən şəxsən Almaniya 
cəbhəsində bir çox müharibələrdə olmuşam, fəqət sizin qədər qəhrəmanlıq 
göstərən əsgərlərə nadir halda təsadüf etmişəm. Siz mənim ümidlərimi 
qüvvətləndirdiniz. Siz qanınızla gənc Azərbaycan Ordusunun namusunu mühafizə 
etdiniz”. 
Qarabağada istədiyinə nail olmayan Ermənistan hökuməti aprelin 26-da 
(1920) barışıq xahiş etdi.  
Lakin həmin vaxtda aprelin 26-dan 27-nə keçən gecə 72 min nəfərlik XI 
Qırmızı Ordunun zirehli qatarları şimaldan Azərbaycan sərhədini keçərək Bakı 
üzərinə hərəkət etməyə başladı. Bu hücum parlamana məlum ultimatumdan 12 saat 
əvvəl başlamışdı. 
                                                          
5 Bax: Nəsib Nəsibzadə, Azərbaycan Demokratik Respublikası, s. 68-69. 
14 
 
Azərbaycanda 1920-ci ilin 27 aprelində yaranmış vəziyyət Azərbaycan 
parlamanının 27 apreldə axşam çağırılmış fövqəladə iclasında müzakirə edildi. 
Həmin iclasa Azərbaycan K/b/P, Rusiya K(b)P Qafqaz Diyar Komitəsinin Bakı 
bürosu və Mərkəzi fəhlə konfransı adından hakimiyyətin bolşeviklərə təhvil 
verilməsi haqqında ultimatum verildi. Ultimatumun müzakirəsi gərgin vəziyyətdə 
keçdi. Bu müzakirədə bolşevik Əliheydər Qarayev demişdi: “Qarabağda zühur 
edən bu hadisə müttəfiqlərin bizi boğmaq üçün sardığı zəncirlərdən bir halqadır. 
Bu halqanı Azərbaycan öz qüvvəsi ilə parçalaya bilməz. Buraxın Şərq millətlərini 
müdafiə edən Qızıl Ordu gəlsin. Qarabağ üsyanını yatırsın, daha sonra Anadoluya 
getsin”. 
Anadoluya (Türkiyəyə) XI Ordunun köməyə gedəcəyinin tarixçəsi belədir: 
1920-ci ilin 16 martında İstanbul Antanta hərbi qüvvələri tərəfindən işğal 
edilmişdi. Türkiyəyə qarşı yunanların və ermənilərin hərbi əməliyyatları da davam 
edirdi. 
Belə bir vəziyyətdə 1920-ci ilin 23 aprelində Ankarada Türkiyə Böyük 
Millət Məclisi çağırılmışdı və Mustafa Kamal paşa Məclisin və hökumətin sədri 
seçilmişdi.  Aprelin 26-da Mustafa Kamal paşa Rusiya Sovet hökumətinin başçısı 
V.İ.Leninə göndərdiyi məktubunda Rusiya ilə diplomatik əlaqələri yaratmağı və 
milli-azadlıq mübarizəsində Türkiyəyə hərbi yardım edilməsini təklif etmişdi. 
Göründüyü kimi bolşevik Əliheydər Qarayev XI Ordunu Azərbaycana dəvət 
etməyin lazımlığını bu ordunun Türkiyə üçün də xilaskarlıq missiyasına inandığı 
üçün əsas götürürdü. Lakin sonrakı hadisələr bu vədlərin doğruluğunu təsdiq 
etmədi
6
. 
Parlamanın göstərilən son iclasındakı çıxışında Milli Şuranın sədri 
Məhəmməd Əmin Rəsulzadə demişdi: “Bizə deyirlər ki, sərhədlərimizi keçən 
ordunun başında Necati adlı bir türk komandiri durur... Rusiyadan gələn bu 
təcavüzkar ordu bildirir ki, Türkiyənin xilası üçün gəlir... Anadolunun imdadına 
getmək bəhanəsiylə yurdumuza girən bu işğal ordusu bir daha vətənimizdən 
çıxmaq istəməyəcəkdir”. Tarix M.Ə.Rəsulzadənin haqlı olduğunu sübut etdi. 
Məhəmməd Əmin Rəsulzadə sonralar qələmə aldığı “Azərbaycan davası” 
adlı məqaləsində o müdhiş günləri xatırlayaraq yazmışdı: “Azərbaycan 
Cumhuriyyəti hökuməti aprel ayının 27-də yuxusundan sərsəm bir halda qalxdı... 
Xüsusi bir amansızlıqla Vətənimizə hücum edən bolşevik-daşnak ordu birləşmələri 
vətənpərvər oğullarımızı qan işində boğdu. Ölkəmiz təqibə, böhtana məruz qaldı. 
Min bir həngamələrlə izahı olmayan həbslərin dalğası gücləndi. On minlərlə 
günahsız adamlar güllələndi. Azərbaycan Milli Ordusunun min iki yüzdən çox 
                                                          
6 Bu haqda daha geniş: İsmayılov İ.Z. Azərbaycanın XIX əsrdə dövlətçilik siyasəti məsələləri: B., 1995, 
s.49-53. 
15 
 
əsgər və zabiti Arazı keçərək o taylı qardaşlarımıza pənah apardı. Təqib olunan 
minlərlə ziyalımız Türkiyəyə, Fransa və Almaniyaya mühacirətə getdi”.  
Şəmistan Nəzirli “Cumhuriyyət generalları” kitabında (Bakı, 1995) yazır ki, 
Azərbaycan Xalq Cumhuriyyəti dövrü (1918-1920) Azərbaycanın 21 döyüş 
generalı olmuşdur (səh.49). Bunlar Səməd bəy Mehmandarov, Əliağa Şıxlinski, 
Xosrov bəy Sultanov, İbrahim ağa Vəkilov, İbrahim ağa Usubov, Hüseynxan 
Naxçıvanski, Mirkazımxan Talışxanov, Firudin bəy Vəzirov, Qalib bəy Vəkilov, 
Daniyal bəy Həlləcov, Əliyar bəy Haşımbəyov, Süleyman bəy Əfəndiyev, Teymur 
bəy Novruzov, Əmir Kazım Mirzə Qacar, Məhəmməd Mirzə Qacar, Əmənulla 
Mirzə Qacar, Feyzulla Mirzə Qacar, Cavad bəy Şıxlinsi, Məmməd Sadıq bəy 
Ağabəyzadə və digərləri idilər.  
General-leytenant  Məmmədbəy Sulkeviç (litva tatarı, Azərbaycan 
vətəndaşlığını qəbul etmişdi) 1918-1919-cu illərdə Azərbaycan ordusunda Baş 
qərargahın rəisi və az sonra korpusun komandiri olmuşdur.  
General-mayor Cavad bəy Şıxlinski, general Məhəmməd Mirzə Qacar 
Gəncədə XI Orduya qarşı xalq mübarizəsinə rəhbərlik etmişlər. Azərbaycan 
generallarından Xalq Cumhuriyyəti hökumətinin I və II kabinələrində Hərbi Nazir 
Xosrov bəy Sultanov, Daxili İşlər Naziri isə Behbud Cavanşir olmuşdur. Xosrov 
bəy Sultanov 1919-cu ildə Qarabağın general-qubernatoru vəzifəsində çalışmışdır. 
Rəsmi araşdırmalar göstərir ki, 1920-ci ilin bolşevik-daşnak terroru 
nəticəsində Azərbaycan Milli Ordusuna xidmət edən 12 general, 27 polkovnik və 
podpolkovnik, 46 kapitan və ştabs kapitan, poruçik və podporuçik, 148 praporşik 
və podpraporşik, 266 digər rütbəli hərbi qulluqçu məhv edilmişdir. 
Həmin dövrdə qırmızı terrorun qurbanı olaraq əksəriyyəti 1920-ci ildə 
Nargin adasında güllələnmiş generallarımız  aşağıdakılardır: 
General-mayor Həbib bəy Hacı Yusif oğlu Səlimov (Azərbaycan 
Cumhuriyyətinin ilk Hərbi Naziri), general-mayor Əmir Kazım Qacar, general-
mayor İbrahim ağa Usubov, general-leytenant Məmməd bəy Sulkeviç, general-
mayor Əbdülhəmid bəy Şərifbəy oğlu Qaytabaşı, general-mayor Murad Gəraybəy 
oğlu Tlexas (milliyyətcə çərkəz olan Murad bəy 1918-ci ildə Azərbaycana könüllü 
olaraq gəlmişdi), general-mayor Əliyar bəy Mehdi oğlu Haşımbəyov. 
Məlumdur ki, Azərbaycan Xalq Cumhuriyyəti hökumətinin ilk Baş Naziri 
Fətəli xan Xoyski də 1920-ci ilin 19 iyununda Tiflisdə erməni terrorçusu Aram 
Yevqanyan tərəfindən öldürülmüşdür.  
 
*** 
 
Azərbaycan Sovet Respublikası 1920-ci ilin aprelin sonundan 1922-ci ilin 
12 martına qədərki dövrdə müstəqil dövlət kimi fəaliyyət göstərirdi. Lakin 
16 
 
Rusiyanın XI Ordusunun Azərbaycanda yerləşdirilməsi bu müstəqilliyi heçə 
endirdi. Təkcə onu demək kifayətdir ki, XI Ordu 1920-ci ilin may ayının beş 
günündə Gəncədə qanlı hərbi əməliyyatlar keçirərək, yerli əhalidən 23 min nəfəri 
qətlə yetirmişdir. 
Azərbaycan Respublikasının SSRİ tərkibində olduğu 1923-cü il yanvarın 1-
dən sonrakı ilk 17 ildə (yəni Böyük Vətən müharibəsinin başlanmasına qədərki 
dövrdə) Respublika vətəndaşları Sovet Ordusu tərkibində ümumi əsgəri 
mükəlləfiyyətə cəlb edilməklə yanaşı Azərbaycanda bir milli atıcı diviziya da var 
idi. Həmin dağ-atıcı diviziyası 1920-ci ilin 30 oktyabrında təşkil edilmişdi və 
1938-ci ilə qədər mövcud olmuşdur. 1924-1930-cu illərdə diviziyanın komandiri 
Cəmşid Naxçıvanski (1895-1938) olmuşdur. Sovet Ordusunun təşkili ərazi 
sistemindən sırf kadr sisteminə keçirildikdə (1938) həmin diviziya 77-ci diviziya 
adı ilə Zaqafqaziya hərbi dairəsi (1935-ci ildə yaradılmışdır) ordusu tərkibinə daxil 
edilmişdi. 
 
*** 
 
İkinci dünya müharibəsindən əvvəlki dövrdə yetişmiş və böyük hərbi 
xidmət yolu keçmiş azərbaycanlı general və sərkərdələrdən bir neçəsi haqqında bir 
qədər geniş: 
 
General-polkovnik 
SƏMƏD BƏY MEHMANDAROV 
(1857-1931) 
 
Lənkəranda dünyaya göz açmış və Bakıda gimnaziya təhsili almış Səməd 
Sadıqbəy oğlu Mehmandarov Peterburqda artilleriya təmayüllü hərbi məktəbi 
bitirmişdir. Rus-yapon müharibəsində böyük rəşadət göstərmiş S.Mehmandarova 
1908-ci ildə tam artilleriya generalı rütbəsi verilmişdir ki, bu da general-polkovnik 
rütbəsinə bərabərdir. 
I Dünya müharibəsi başlanarkən general S.Mehmandarov Varşava ətrafında 
xidmət edirdi. Onun komandir olduğu 21-ci piyada diviziyası tərkibində 4 alay var 
idi: 81-ci Abşeron alayı, 82-ci Dağıstan alayı, 83-cü Samur alayı və 84-cü Şirvan 
alyı. Diviziya komandiri S.Mehmandarovun fitri istedadı nəticəsində Lodz 
istiqamətində aparılmış döyüşdə alman generalı Makenzonun ordusu üzərində 
qələbə əldə edilmişdi. Visla çayı yaxınlığındakı İvanqorod rayonunda da 21-ci 
diviziya 52-ci piyada diviziyası ilə birgə vuruşmuşdu və bu diviziyanın tərkibində 
205-ci Şamaxı və 206-cı Səlyan alayları da var idi. 
17 
 
1915-ci ildə general S.Mehmandarov korpus komandiri təyin edilmişdi. 
1917-ci ilin əvvəlində Rusiyanın bütün hərbi ordenləri ilə, eləcə də İngiltərə, 
Fransa və Rumıniyanın bir neçə hərbi ordeni ilə təltif edilmişdi. 
1917-ci ilin fevral inqilabından sonra S.Mehmandarov Rusiyada hərbi 
xidmətdən çıxaraq Azərbaycana gəldi. 
General S. Mehmandarov Azərbaycan Xalq Cumhuriyyəti hökumətində 
1918-ci ilin 25 dekabrından Hərbi Nazir vəzifəsində olmuş və müstəqil 
Azərbaycanın qısa müddətdə 30 minlik ordusunu yaratmağa nail olmuşdu. 1919-cu 
ilin yazında ingilis hərbi hissələri Azərbaycanda olduğu dövrdə Hərbi Nazir 
S.Mehmandarov Azərbaycan Xalq Cumhuriyyəti hökuməti başçısı Nəsib bəy 
Yusifbəyliyə göndərdiyi rəsmi məktubda  bildirmişdi ki, İngilis hərbi hissələri 
Azərbaycanda məskun olduqları yerlərdə talanlar edir, kəşfiyyat işi aparırlar. 
Bunlara etiraz olaraq S.Mehmandarov İngiltərə hökumətinin I Dünya müharibəsi 
illərində ona verdiyi ordenləri İngiltərə hökumətinə qaytarmağı Azərbaycan 
hökumətindən xahiş etmişdi. 
Müstəqil Azərbaycan dövlətinin ərazisi Rusiyanın XI Ordusu tərəfindən 
zəbt edildikdən sonra S.Mehmandarov öz xalqının müqəddəratına biganə 
olmayaraq, Nəriman Nərimanovun şəxsi zəmanəti əsasında hərbi fəaliyyətini 
davam etdirmiş və Azərbaycanda yaradılmış hərbi komandirlər məktəbində 1921-
1928-ci illərdə müəllimlik etmişdir. Qafqaz ordusunun komandiri olmuş Birinci 
dərəcəli Ordu komandiri İ.Ç.Yakir 1925-ci ildə yazmışdı: “Mehmandarov nadir 
artilleriyaçıdır”. 
General Səməd bəy Mehmandarov 1924-1927-ci illərdə Azərbaycanda 
hərbi sahədə aparılan geniş islahatlarda və tədbirlərdə fəal iştirak etmişdir.  
1928-ci ildə general S.Mehmandarov səhhətinə görə orduda xidmətdən 
tərxis olunmuş və ona fərdi dövlət təqaüdü verilməsi müəyyən edilmişdi. 
General-polkovnik S.Mehmandarov dövrünün görkəmli şəxsiyyətlərindən 
bir olmuşdur. O, türk və fars dillərini yüksək səviyyədə bilirdi. Ömrünün son üç 
ilində islam tarixi və fəlsəfə ilə məşğul olmuşdur. 
 
General-leytenant 
ƏLĠAĞA ġIXLĠNSKĠ 
(1865-1943) 
 
Azərbaycanın Qazax qəzasında dünyaya göz açmış Əliağa İsmayıl oğlu 
Şıxlinski Peterburqda artilleriya məktəbini bitirdikdən sonra (1886) Rusiya-
Yaponiya müharibəsində (1904) iştirak etmiş və Port-Arturun müdafiəsində 
igidliyinə görə Qızıl Qılıncla mükafatlandırılmışdı. Port-Arturun süqutundan sonra, 
ayağından yaralı olan Ə.Şıxlinski 1905-ci ilin aprelində dəniz vasitəsilə xarici ölkə 
18 
 
gəmilərində Sinqapuru və Seylonu keçərək Hind okeanı, Aralıq dənizi və Qara 
dəniz vasitəsilə Odessaya gəlmiş və məşhur kurort Yesentukidə (Həsən tiki) 
müalicə olunmuşdur. 
1912-ci ildə Ə.Şıxlinski general-mayor hərbi rütbəsi almışdır. Onun 
artilleriya sahəsində yeni nəzəri müddəaları və ixtiraları dünya hərb elmində  
“Şıxlinski üçbucağı” və “Şıxlinski formulu”  adı ilə məşhurdur və dərsliklərə 
“Artilleriya allahı”nın kəşfləri kimi daxil edilmişdir. 
 Birinci dünya müharibəsinin əvvəlində Petroqradın artilleriya müdafiəsi Ə. 
Şıxlinskiyə tapşırılmışdı. 1915-1916-cı illərdə o, qərb cəbhəsi artilleriya qoşunları 
rəisi, 1917-ci ilin sentyabrından isə Rusiyanın X Ordusunun komandanı olmuş və 
general-leytenant rütbəsinə layiq görülmüşdür.  
Hərbi xidmətlərinə görə general Ə.Şıxlinski Rusiyanın 11 ordeni və 
Fransanın yüksək legion ordeni ilə təltif edilmişdi.  
1921-ci ilin yayından general Ə.Şıxlinski Azərbaycan Sovet Respublikası 
qoşunları qərargahında işləməyə başlamış, 1924-1928-ci illərdə Birləşmiş Hərbi 
Komanda heyəti məktəbində rəis müavini işləmişdir. General Ə.Şıxlinski 
Azərbaycan tarixində ilk dəfə olaraq “Rusca-azərbaycanca qısa hərbi lüğət” tərtib 
etmiş və onu 1926-cı ildə nəşr etdirmişdir. 
1929-cu ildə hərbi xidmətdən istefaya çıxmış general Ə.Şıxlinski hərbi-
publisist əsərlər yazmış, tərcüməçiliklə məşğul olmuş, Səməd Vurğun və Osman 
Sarıvəllinin bir sıra şerlərini rus dilinə tərcümə etmişdir. 
General-leytenant Ə.Şıxlinski haqqında məşhur filosof Heydər Hüseynov 
1945-ci ildə geniş məqalə çap etdirmişdir. Sabir İbrahimovun “General 
Ə.Şıxlinski” adlı monoqrafiyası və yazıçı Qılman İlkinin “General” adlı povesti 
(1975) Ə.Şıxlinskinin həyat və fəaliyyətinə həsr olunmuşdur. Generalın özünün 
“Xatirələrim” kitabı ilk dəfə 1944-cü ildə nəşr olunmuşdur. 
 
General  
CƏMġĠD NAXÇIVANSKĠ 
(1895-1938) 
 
 Atası Gəngərli nəslindən olan Cəfər xan rus ordusunun zabiti idi və oğlu 
Cəmşidi Tiflisdəki yunkerlər məktəbində təhsilə qoymuşdu. Gənc Cəmşid 1914-cü 
ildə podporuçik rütbəsi ilə qvardiya məktəbini bitirmişdi. 
Birinci dünya müharibəsi illərində tatar (azərbaycanlı) süvari eskadronu 
komandiri C.Naxçıvanski general Brusilovun adı ilə bağlı olan düşmən 
“Cəbhəsinin yarılması” adlı məşhur əməliyyatında fəal iştirak etmiş və buna görə 
də “Müqəddəs Georgi” ordeninin dördüncü dərəcəsi ilə təltif edilmişdi. O, eyni 
zamanda Avstriya və Rumıniya cəbhələrində döyüşərək, üç dəfə yaralanmış və 
19 
 
“Anna” ordeninin üç dərəcəsi, “Stanislav” ordeninin iki dərəcəsi ilə 
mükafatlandırılmışdır. 
I dünya müharibəsi qurtardıqdan sonra C.Naxçıvanski komandiri olduğu 
süvari alayı ilə Azərbaycana qayıtmış və alay Şuşa şəhərində yerləşdirilmişdi. 
Burada o, daşnaklara qarşı hərbi əməliyyatlarda da iştirak etmişdir. 
Azərbaycanda Sovet hakimiyyəti qurulduqdan sonra Xalq Komissarları 
şurasının sədri N.Nərimanov alay komandiri C.Naxçıvanskini milli ordunun 
yaradılmasında iştirak etmək üçün Bakıya dəvət etdi. Onun komandir olduğu 
süvari alayı da könüllü olaraq Sovet Ordusu tərəfinə keçmişdi. Az sonra 
C.Naxçıvanski Azərbaycanda yaradılmış Birləşmiş Hərbi Komandirlər məktəbinin 
rəisi təyin edilmişdi.  
C.Naxçıvanski 1922-ci ilin əvvəlində yenicə yaradılmış Azərbaycan dağ-
atıcı diviziyasına (sonralar 77-ci milli atıcı diviziyası adlandı) komandir təyin 
edildi. 
1931-ci ildə C.Naxçıvanski M.V.Frunze adına məşhur Hərbi Akademiyada 
(Moskva) təhsilini qurtararaq, oradaca müəllim saxlanılmışdı. 
Cəmşid Naxçıvanskinin qardaşları Davud və Kəlbalı Naxçıvanskilər 
Azərbaycan Sovetləşəndən sonra rəsmi icazə ilə İrana gedərək şah ordusunda 
xidmətə girmişdilər və 1934-cü ildə onların hər ikisi İranda edam edilmişdi. Dörd 
il sonra belə cəza Cəmşiddən də yan keçmədi və 1938-ci ildə o, “xalq düşməni” 
kimi həbs edilərək, güllələndi. Görünür, onun da güllələnməsi üçün əsas bəhanə 
qardaşlarının İranda şah ordusunda xidmət etməsi olmuşdur. 
 
General-mayor 
XOSROV BƏY SULTANOV 
(1879-1947) 
 
Xosrov Paşabəy oğlu Sultanov Zəngəzur mahalının Gürdhacılı kəndində 
dünyaya göz açmış və Gəncə gimnaziyasını bitirdikdən sonra Odessada tibb təhsili 
almışdır.  
1918-ci ilin 28 mayında Tiflisdə Azərbaycan Milli Şurası adından 
Azərbaycan Xalq Cumhuriyyətinin elan edilməsi Bəyannaməsinə imza edən 26 
nəfərdən biri də Xosrov bəy Sultanov olmuşdur.  Xalq Cumhuriyyətinin həmin gün 
təşkil edilmiş birinci hökuməti kabinetində X.Sultanov Hərbi Nazir təyin edilmişdi. 
X.Sultanov Zaqafqaziya Seyminin və Azərbaycan parlamanının üzvü olmuşdur.  
X.Sultanov 1919-cu ilin 15 yanvarında Qarabağın general-qubernatoru təyin 
edilmişdi. Az sonra həmin ilin 21 martında erməni-daşnak hərbi dəstələri Qarabağa 
yeganə keçid olan Əsgəran keçidini zəbt etmişdi. X.Sultanovun başçılığı ilə daşnak 
20 
 
generalı Dronun hərbi dəstələri mayın 30-da darmadağın edildi və Azərbaycan 
silahlı dəstələri Xankəndi və Şuşaya daxil oldular. 
1923-cü ildə general Xosrov bəy Sultanovun həyatında mühacirət dövrü 
başlandı. O, Türkiyədə, İranda (1926), daha sonra Fransa və Almaniyada yaşadı, 
Almaniyada Tibb Universitetində professor vəzifəsində işləmişdir. 
Bundan sonra, 1936-cı ildə Türkiyəyə qayıdan Xosrov bəy Sultanov, 
Trabzonda məskunlaşır, sonra isə 1941-45-ci illər müharibəsi dövrü əsir düşmüş 
azərbaycanlı əsgərlərin Almaniyadakı düşərgələrindən Türkiyəyə gətirilərək, xilas 
edilməsinə kömək etmişdir. Fəaliyyətinin son dövrü haqqında məlumat azdır.  
 
Cəsur sərkərdə CAVAD XAN 
(1748-1804) 
 
Cavad Şahverdi xan oğlu Gəncədə dünyaya göz açmışdır. Sonralar o, 19 il 
(1785-1804)  Azərbaycanın qədim şəhəri Gəncənin xanı olmuş, vətənpərvər, mərd 
və cəsur sərkərdə kimi tanınmışdır. Onun şəxsi möhürünün üstündə bu sözlər 
yazılmışdır: “Düşmənə amansız, dostunun əhdini qırmayan Cavad xan”.  
Cavad xanın xanlığı dövrü Rusiya çarı I Aleksandr Qafqazı tamamilə ələ 
keçirmək siyasətini mərhələ-mərhələ həyata keçirirdi və bu müstəmləkəçilik 
siyasətinin növbəti mərhələsi 1801-1804-cü illərdə Gəncə xanlığını böyük ordu 
qüvvəsi ilə zəbt etmək əməliyyatı oldu. Bu qanlı əməliyyata Rusiya çarizminin 
cəlladlarından biri olan Qafqazın valisi knyaz Pavel Sisianov başçılıq etmişdir. 
General-mayor Lazarov (Lazaryan) 1803-cü ilin yanvarında knyaz 
P.Sisianova yazılı bildirmişdi ki, o, Gəncəyə hücum etdikdə ermənilər ona kömək 
edəcəklər. Sisianov əməliyyatı dinc yolla həll etmək üçün Cavad xandan oğlu 
Uğurlu ağanı Tiflisə əmanət kimi göndərməyi tələb etdi. Cavad xan bu təklifi rədd 
etdi və Gəncənin mühasirəsi başlandı.  Sisianovun şəhəri təhvil verməsi tələbinə 
Cavad xan 1803-cü ilin 28 dekabrında belə cavab yazdı: “... Xam xəyalından əl 
çək. Gəncəyə yalnız meyidimin üstündən keçə bilərsən...”. Bir aylıq vuruşun 
nəticəsində şəhərin müdafiəçilərinin silahı və ərzağı tükənmişdi, şəhərə gələn su 
xətti də kəsilmişdi... 
1804-cü ilin 3 yanvarı orucluq günü idi və həmin günü səhər erkən Sisianov 
Gəncə qalasının zəbtinə top atəşləri ilə başladı. Dəfələrlə üstün hərbi qüvvəyə 
malik olan düşmən qüvvələri nəhayət qala divarlarından içəri girə bildilər. 
Əlbəyaxa qılınc vuruşunda Cavad xan və oğlu Hüseynqulu ağa da qətl edildilər 
(Cavad xanı ruslar doğram-doğram doğradılar). 
Cavad xanın arvadı Bəyimxanım ərinin və oğlunun parçalanmış meyitlərini 
xəlvəti olaraq qala divarlarından aşağıya, məscid həyətinə endirtdi.  Səhəri gün 
21 
 
Sisianov Bəyimxanımı çərkəzi paltarda, ərinin qılıncı əlində öz ərinin cəsədi 
qarşısında gördü və qadının ağır zəhmi altında otağı tərk etdi.  
Gəncə qalasının müdafiəçilərinin böyük itki verməsi səbəblərindən biri 
ermənilərin xəyanəti olmuşdur.  
Cavad xanın cəsurluğu və xalqımızın həmin dövrdə öz Vətənini müdafiə 
əzmi haqda daha geniş məlumat almaq üçün bu kitabları oxumaq məsləhətdir: 
Əhməd İsayev, Gəncə və gəncəlilər (Bakı, 1991), Nüşabə Məmmədova, Cavad 
xan, (Gəncə, 1996). 
 
I fəsil 
 
II DÜNYA MÜHARĠBƏSĠNĠN BAġLANMASI 
 
§ 1. Müharibənin mərhələləri 
 
Antanta İttifaqına daxil olan dövlətlərin I Dünya müharibəsində məğlub 
olmuş Almaniyaya 1919-cu ildə qəbul etdirdikləri Versal sülh müqaviləsinin 
şərtləri Almaniyanın yenidən silahlanmasının qarşısını ala bilmədi. Az sonra 
Almaniya öz hərbi maşınını gücləndirməyə başladı. Qərb ölkələrinin (ilk növbədə 
İngiltərə və Fransa) dövlət başçıları Almaniyanın silahlanmasına saymazyana 
yanaşaraq, onun hərbi qüvvəsini Şərqə, SSRİ-yə qarşı istiqamətləndirmək 
siyasətini seçdilər. 
Qərbin bu məkrli siyasətini Sovetlər İttifaqının rəhbəri İ.Stalin tez başa 
düşdü və 1939-40-cı illərdə Pribaltikanı, Qərbi Ukrayna və Qərbi Belarusiyanı 
SSRİ tərkibinə birləşdirmək yolu ilə Sovet imperiyasının sərhədlərini qərb tərəfə 
xeyli məsafədə genişləndirdi. 
İkinci dünya müharibəsi 1939-cu ilin 1 sentyabrında faşist Almaniyasının 
Polşaya hücumu ilə başlandı. Buna cavab olaraq Polşanın müstəqilliyi və ərazi 
bütövlüyünə 1939-cu ilin 31 martında rəsmi sənədlə zəmanət vermiş İngiltərə və 
Fransa hökumətləri sentyabrın 3-də Almaniyaya müharibə elan etdilər
7
. Beləliklə 
birinсi və ikinci dünya müharibələri arasında bəşəriyyət yalnız 20 il nisbətən dinc 
yaşaya bildi. 
Sovet rəhbərliyi Qərbin SSRİ-yə qarşı istiqamətləndirdiyi faşist Almaniyası 
ilə 1939-cu ilin avqustunda bir-birinə hücum etməmək haqqında saziş (pakt) 
imzaladı. 
                                                          
7 A.Якобин, Второя Мировая война в хронике и документах.1939-1945; Дормштадт, 1961. 
22 
 
1939-cu ilin sentyabrında SSRİ Ali Sovetinin növbədənkənar IV sessiyası 
“Ümumi hərbi mükəlləfiyyət haqqında” qanun qəbul etdi. 
İngiltərə və Fransanın Almaniyaya müharibə elan etməsi simvolik xarakter 
daşıyırdı. Belə ki, Polşaya hərbi kömək əvəzinə İngiltərə təyyarələri sentyabrın 4-
dən başlayaraq (25 sentyabra qədər) Almaniya üzərinə 18 milyon təbliğat 
vərəqələri tullamışdı və İngiltərə Polşaya 8,5 milyon funt sterlinq maddi kömək 
vermişdi. Almanların Polşaya hücumda istifadə etdiyi 57 güclü diviziyasına və 
2000 hərbi təyyarəsinə qarşı Polşanın 31 nisbətən zəif diviziyası və 800 təyyarəsi 
(bunların yarısı təyyarə meydanında məhv edilmişdi) güclü müqavimət göstərə 
bilmədi və sentyabrın 17-də Polşa Prezidenti və hökuməti başçısı Rumıniyaya 
qaçdılar. 
1939-cu ilin 17 sentyabrında Sovet ordusu hissələri Polşanın şərqində 
yaşayan ukraynalıların və belarusların yaşadıqları ərazilərə daxil oldu və həmin ilin 
sonunda Qərbi Ukrayna və Qərbi Belarusiya adlandırılan bu ərazilər SSRİ 
tərkibinə daxil edildi. 
 
* * * 
 
II dünya müharibəsinin başlanması və mərhələləri haqqında hərbi tarixçilər 
arasında fikir ayrılığı mövcuddur. 1995-ci ilin 18-19 aprelində Moskvada 
keçirilmiş “İkinci dünya müharibəsinin dərsləri və faşizm üzərində  qələbənin  
əhəmiyyəti” adlı Beynəlxalq elmi konfransda dünyanın 26 ölkəsindən hərbi 
tədqiqatçılar iştirak etmişdi və bunlardan bəziləri II dünya müharibəsinin 
başlanmasını İtaliya - Həbəşistan müharibəsindən (3 oktyabr 1935) hesablamağı 
məqbul sayırdılar. 
II dünya müharibəsinin başlanması ərəfəsində Almaniya-İtaliya-Yaponiya 
dövlətlərinin bir ittifaq ətrafında birləşmələri faktiki olaraq başa çatmışdı. 
Yaponiya ordu hissələri 1937-38-ci illərdə Çinin bir neçə vilayətini zəbt 
etmişdi. 1938-ci ilin iyulunda Yaponiya qoşunları Xasan (Həsən) gölü ətrafında 
SSRİ ərazisinə soxuldularsa da, Sovet Ordusunun əməliyyatları nəticəsində geriyə 
çəkilərək həmin ilin 11 avqustunda sülh sazişi bağlamağa məcbur oldular. 
1939-cu ilin 11 mayında Yaponiya qoşunları Monqolustanın Xalxin-göl 
ətrafındakı ərazilərini zəbt edərək, Sovet sərhəddinə yaxınlaşdılarsa da Sovet-
Monqol hərbi qüvvələrinin birgə hücumu ilə məğlub olaraq, geriyə çəkildilər. 
1940-cı ilin 27 sentyabrında Almaniya-İtaliya-Yaponiya arasında “üçlük 
paktı” imzalandı. Bu pakt sonrakı hərbi əməliyyatların daha qanlı olacağını 
müəyyən etdi: 1941-ci ilin 22 iyununda faşist Almaniyası Sovet İttifaqına qəflətən 
hücum etdi. Həmin ilin 7 dekabrında Yaponiya donanması Sakit okeandakı ABŞ 
və İngiltərə hərbi bazalarına hücum edərək, onlara böyük zərbə endirdi. Faşist 
23 
 
Almaniyası ilə öz müttəfiqlik borcuna sadiq qalan Yaponiya hökuməti Sovetlər 
İttifaqı ilə olan sərhəddində bir milyon nəfərlik güclü Kvantun ordusunu 
saxlamaqla Uzaq Şərqdə SSRİ-yə qarşı daim müharibə təhlükəsini yaratmışdı ki, 
bu da Sovet dövlətinin faşist Almaniyası ordusuna qarşı mübarizəsini 
çətinləşdirirdi. 
Hərbi-tarixi ədəbiyyatda II dünya müharibəsinin aşağıdakı mərhələləri əsas 
götürülmüşdür: 
I mərhələ: 1 sentyabr 1939 - 21 iyun 1941-ci il  
II mərhələ: 22 iyun 1941-ci ildən 8-9 may  1945-ci ilə (Almaniya faşist 
ordusunun məğlubiyyətinə) qədərki dövr  
III mərhələ: 1945-ci ilin 2 setyabrına (Yaponiyanın təslim olması) qədərki 
dövr 
 
* * * 
 
II dünya müharibəsi Azərbaycan sərhədlərindən çox uzaqlarda başlansa da 
neft Bakısı müharibənin ilk günlərindən böyük qorxu altında idi. Belə ki, Bakıya 
bomba zərbəsi endirmək planı real bir addım kimi Qərbdə müzakirə edilirdi. Bu 
tədbir onunla izah edilirdi ki, Almaniya Rumıniya ilə 1939-cu ilin martında 
bağladığı müqaviləyə əsasən onun neftinə (Ploeşti rayonu) nəzarət edirdi və Bakı 
neftinə də nəzarət edə bilsəydi Fransanı və İngiltərəni müharibədə də tez diz 
çökdürə bilərdi. 
Həmin dövrdə SSRİ ilə Almaniya arasında  bir-birinə hücum etməmək 
paktının (1939)    bağlanması Fransa və İngiltərəni daha çox narahat edirdi. Dünya 
mətbuatında SSRİ-nin Almaniyanı guya Bakı nefti ilə təmin  etməsi  haqqında  
qərəzli yazılar da verilirdi. Bütün bu səbəblərə görə London və Parisdə Bakı neft 
rayonunu bomba zərbəsi ilə sıradan çıxarmaq planı hazırlanmağa başlandı. Bu 
vəzifəni Fransanın Suriyada yerləşən hərbi-hava qüvvələrinin həyata keçirməsi 
nəzərdə tutulurdu. Fransa generalı Qamelen 1940-cı ilin 22 fevralında öz 
hökumətinə  təqdim  etdiyi  məruzədə qeyd edirdi ki, Sovetlər İttifaqının neftinin 
75 faizini Bakı verir və onu sıradan çıxarmaq lazımdır. Geniş müzakirələrdən sonra 
İngiltərə və Fransa hökumətləri  bu qərara gəldilər ki,  Bakıya bomba  zərbəsi 
endirmək əvəzinə Bakı neftinin Almaniyaya Qara dənizlə göndərilməsinə sualtı 
qayıqlar vasitəsilə mane olmaq daha etibarlı və sərfəlidir. Ədalət naminə demək 
lazımdır ki, Bakının bombardman edilməsi planının göstərilən digər planla əvəz 
edilməsində Böyük Britaniyanın  həmin  dövrdəki hərbi-dəniz naziri U.Çerçillin və 
Fransa generalı De Qollun mövqeləri müsbət rol oynamışlar. Həmin günlərdə De 
Qoll Berlinə qarşı mübarizə əvəzinə Bakını bombardman etmək planını irəli 
sürənləri “qızğın başlar” adlandırmışdı. 
24 
 
İkinci dünya müharibəsinin başlanması ilə əlaqədar olaraq Azərbaycanda da 
gənclərin orduda xidmətə çağırılması işi gücləndirilmişdi. Lakin kənd 
məktəblərində müəllim kadrları çatışmadığı üçün Müdafi Naziri K.Voroşilovun 
göstərişinə əsasən bu müəllimlərin orduda xidmətə çağırılmasına müvəqqəti 
möhlət verilmişdi.  1939-cu ilin noyabrının sonunda başlanmış Sovet-Finlandiya 
müharibəsi uzandığı üçün kənd   məktəbləri  müəllimlərinə verilmiş möhlət də ləğv 
edildi və bunları da 1939-cu ilin oktyabr-dekabr aylarında hərbi xidmətə çağırdılar. 
 
§ 2. Sovet-Finlandiya müharibəsi 
 
Almaniya faşizminin Sovetlər İttifaqı ilə müharibəyə başlayacağı hamı üçün 
aydın idi. Lakin Sovet rəhbərliyi bu qarşıdurmanın vaxtını uzatmalı idi. Çünki 
Avropanın yarısını matorlar müharibəsi ilə diz çökdürən faşist ordusuna qarşı 
adekvat hərbi qüvvə yox idi. 
1939-cu ildə SSRİ sərhədlərinin qərbə doğru genişləndirilməsindən sonra 
Sovet rəhbərliyi belə qərara gəldi ki, Leninqradın müdafiəsini gücləndirmək üçün 
Leninqrad vilayətinin şimal sərhədini şimala doğru genişləndirmək lazımdır. Buna 
uyğun olaraq 1939-cu ilin 30 noyabrında Sovet Finlandiya müharibəsi başlandı. 
Millətlər cəmiyyəti (1919-cu ildə yaradılmışdır və SSRİ bu təşkilata 1934-
cü ildə qəbul edilmişdi) Finlandiya ilə müharibəyə başladığı üçün Sovetlər 
İttifaqını 1939-cu ilin 14 dekabrında bu beynəlxalq təşkilatın üzvlüyündən xaric 
etdi. ABŞ Prezidenti F.R.Ruzvelt 1940-cı ilin fevralında öz ölkəsinin gənclərinin 
konqresində çıxış edərkən bu haqda belə demişdi: “Sovetlər İttifaqı... belə bir 
mütləq diktatura ilə idarə olunur ki, digər beləsini dünyada tapmaq çətindir. O, 
digər diktatura ilə İttifaqa girmiş və özündən hədsiz dərəcədə kiçik olan 
qonşusunun ərazisinə soxulmuşdur: halbuki o, Sovetlər İttifaqına heç bir ziyan və 
heç bir təhlükə yarada bilməzdi. 
Sovetlər İttifaqı rəhbərliyi Finlandiya ilə müharibəni çox qısa müddətdə 
qurtarmağı planlaşdırmışdı. Lakin faşist Almaniyasının köməyi ilə Finlandiyada 
yaradılmış “Mannerheym xətti” adlı güclü istehkam xəttini dağıtmaq və Fin 
ordusunun müqavimətini qırmaq Sovet Ordusu üçün çox çətin oldu və 1940-cı ilin 
qışında aparılan hərbi əməliyyatlar böyük itkilərlə nəticələndi. 
Azərbaycanlıların II dünya müharibəsində iştirakı da əsasən 1939-1940-cı 
ilin qışında Sovetlər İttifaqının Finlandiyaya qarşı başladığı hərbi əməliyyatlar 
dövründən başlanmışdır. Sovet-Finlandiya müharibəsində azərbaycanlılardan, 
sonralar iki dəfə Sovet İttifaqı Qəhrəmanı adı almış kapitan Həzi Aslanov, 
leytenant Məmməd Məhərrəmov (sonralar o da Sovet İttifaqı Qəhrəmanı oldu), baş 
serjant Əvəz Həşim oğlu Verdiyev, Semyon Levin və yüzlərlə digər azərbaycanlı 
döyüşçülər iştirak etmişlər. Zabit Əbdülrəhman Fətəlibəyli-Düdənginski (Şərur 
25 
 
rayonunun Düdəngi kəndində anadan olmuşdur) Finlandiya ilə müharibə 
döyüşlərində iştirak etmiş və “Qırmızı ulduz” ordeni ilə təltif edilmişdi. Həmin 
F.Düdənginski sonralar Böyük Vətən müharibəsində iştirak edərkən əsir düşmüş və 
müharibə qurtardıqdan sonra Münhendə işə başlamış Azadlıq radiostansiyasının 
Azərbaycan şöbəsinə rəhbərlik etmişdir. 
Sovet Ordusu Xasan (Həsən) gölü və Xalxingöl rayonlarında Yaponiya 
ordu hissələrinə qarşı 1938-1939-cu illərdə döyüşlər aparmışdısa da,  Finlandiya ilə 
müharibə onun zəifliyini göstərdi. Müdafiə naziri Voroşilovun vətəndaş 
müharibəsi dərslərinə əsaslanan hərbi doktrinası və süvari ordunun gələcək 
müharibələrdə də mühüm rolunu guya saxlayacağı haqqında fikirləri tank və digər 
texnika ilə silahlanmış müasir ordular ilə döyüşdə qələbəni təmin edə bilməzdi. 
Marşal A.Vasilevski sonralar, 1940-cı ilin hadisələrini xatırlayaraq Sovet-
Finlandiya müharibəsi haqqında demişdir: Finlandiya ilə müharibə bizim üçün 
böyük rüsvayçılıq oldu və həm xaricdə, həm də ölkə daxilində bizim ordumuz 
haqqında xoşagəlməz təəssürat yaratdı. 
Sovet-Finlandiya  müharibəsi  qurtardıqdan   sonra Voroşilovun Müdafiə 
naziri vəzifəsindən azad edilməsi bu fikrin təsdiqi idi. Görünür İ.Stalin bu həqiqəti 
başa düşərək orduya rəhbərlikdə belə sərt addım atmağa məcbur olmuşdu (axı 
hamıya məlum idi ki, Stalin ilə marşal Voroşilovun şəxsi dostluğu möhkəm idi). 
1940-cı ilin yayında Kiyev xüsusi hərbi dairəsində (komandiri K.K.Jukov) 
tank hissələrinin iştirakı ilə keçirilən tədris xarakterli iri həcmli hərbi əməliyyatda 
hücum taktikası əsas götürülmüşdü və bu da yeni dövrün tələblərinə uyğun idi. 
Finlandiya ilə müharibə 105 gün davam etdi və Sovet ordusu 74 min nəfər 
canlı qüvvəsini itirdi, 17 min nəfər isə itkin düşən oldu. Yaralıların və şaxtadan 
don vurmuşların sayı isə 200 min nəfərə yaxın idi
8
. 1940-cı ilin 12 martında 
Finlandiya ilə sülh müqaviləsi imzalandı və bu müqaviləyə əsasən SSRİ-nin 
Koreliya körfəzi rayonundakı sərhəddi 150 km qədər şimala genişləndirildi. 
Finlandiya ilə müharibə Sovet Ordusunda intizamın zəifliyini göstərdi və 
1940-cı ildə SSRİ Müdafiə Naziri vəzifəsinə marşal Semyon Timoşenko təyin 
edildi. 
Bu sətrlərin müəllifi 1939-cu ilin dekabrının əvvəlində orduda xidmətə 
Moskva hərbi dairəsində (51-ci zenit artilleriya diviziyasının 176-cı alayında) 
başlamışdır və Finlandiya cəbhəsinə göndərilmək üçün hazırlananlardan idi. Fin  
ordusunun diviziyalarının döyüşçüləri və snayperləri xizək üstündə ağ xalatda (qış   
mövsümünə  uyğun olaraq) çox iti hərəkət edirdilər. Buna uyğun olaraq SSRİ-nin 
Şimal rayonlarında xidmət edən bütün Sovet qoşun hissələrində xizək üstündə 
                                                          
8 Аргументы и факты, 1989, № 45, с. 48. 
26 
 
sürətlə getməyi öyrətdilər. Bunun üçün hətta imtahan norması müəyyən edilmişdi: 
meşə zonasında bir saatda 25 km məsafəni xizək üzərində qət etmək. 
Sovet-Finlandiya müharibəsində Finlandiyaya hərbi sahədə kömək edən 
faşist Almaniyası rəhbərliyi Sovet Ordusunun müasir (o dövrə görə müasir) 
matorlar müharibəsi üçün Almaniyadan zəif olduğunu yəqin etdi və ona görə də 
ildırımsürətli müharibə aparmaq qərarına gəldi. 
1940-cı ilin 31 iyulunda Hitler Almaniya hərbi komandanlığının yüksək 
vəzifəli rəhbərlərinə elan etmişdi ki, Sovetlər İttifaqına qarşı müharibəyə 1941-ci 
ilin mayında başlanacaqdır. Həmin müşavirədə gələcək müharibənin iki 
istiqamətdə (Kiyev və Moskva istiqamətləri) başlanacağı və bu istiqamətlərdə 
döyüşən orduların birləşərək qələbəni qısa bir müddətdə əldə edəcəyi və bu işğal 
zonasına Bakının da daxil edilməsinin vacibliyi xüsusi olaraq qeyd edilmişdi. 
Faşist ordusunun qəflətən və böyük zərbə qüvvəsi ilə 1941-ci ilin 22 
iyununda başladığı müharibənin ilk günlərində sürətlə irəliləməsi bütün dünyada 
böyük narahatlıq yaratdı. Müharibənin başlanmasının 6-cı günü faşist Almaniyası 
ordusu Minsk şəhərinə, 9-cu günündə isə Kiyev şəhərinə çatmışdı. 
Sovet ordusunun bu ilk uğursuzluqlarının səbəbləri haqqında çox 
yazılmışdır və bu səbəblərin izahını təkrar etməyə ehtiyac yoxdur. Əsas səbəb isə o 
idi ki, Almaniya ordusu Avropanın böyük bir hissəsini (Fransa, Polşa, 
Çexoslovakiya və digərləri) asanlıqla və qısa müddətdə zəbt etdiyinə və özünə 
müttəfiqlər tapdığına (Rumıniya, İtaliya) görə döyüşə hazır idi və hərbi texnika və 
yanacaq ilə də yüksək dərəcədə təmin edilmişdi. 
Almaniya rəhbərliyi Sovetlər İttifaqına qarşı müharibəyə hazırlaşarkən 
Türkiyə ilə də dostluq əlaqələri yarada bilmişdi. 1941-ci ilin 4 martında Hitler 
Türkiyə Prezidenti İsmət İnönyüyə şəxsi məktubla müraciət etmiş və həmin ilin 18 
iyununda Almaniya ilə Türkiyə arasında dostluq haqqında müqavilə imzalanmışdı. 
Əlbəttə, burada  Almaniyanın müttəfiqi İtaliyanın 1940-cı ilin 28 oktyabrında 
Yunanıstana hücumu və onun ordusunun Türkiyə sərhədlərinə yaxınlaşması da öz 
rolunu oynamışdı. Digər tərəfdən Türkiyə ilə ittifaq Almaniya üçün, öz təsiri 
altında olan İrana Türkiyə ərazisindən keçərək silah daşımaqdan ötrü də lazım idi. 
Almaniya-Türkiyə dostluq müqaviləsinin faşist ordusunun SSRİ-yə hücumundan 
cəmisi 4 gün əvvəl imzalanması isə Almaniyanın Sovetlər İttifaqına hücum planını 
gizlədə bilməsinə şərait yaratdı və Hitler müharibəni qəflətən başladı. 
Sovetlər İttifaqı rəhbərliyi isə 1939-40-cı illərdə Qərbə doğru 
genişləndirdiyi sərhədlərdə, yeni ərazilərdə güclü müdafiə və hərbi istehkam xətləri 
yaratmağı 1-2 ilə başa çatdıra bilməmişdi və bunu qısa müddətdə etmək də 
mümkün deyildi. 
Hitlerin dünya ağalığı iddiası İngiltərə və Amerika Birləşmiş Ştatları kimi 
böyük dövlət başçıları tərəfindən tez hiss edildi və bu müharibədə onlar Sovetlər 
27 
 
İttifaqına kömək edəcəklərini bəyan etdilər. İngiltərənin Baş Naziri U.Çerçill 1941-
ci ilin 22 iyulunda radio ilə xalqa müraciətində demişdi ki, Hitler Rusiya üzərində 
qələbə çalarsa Britaniya adaları növbəti hədəf olacaq və o, Qərbi (ABŞ da daxil 
olmaqla) özünə tabe etməyə cəhd edəcəkdir. ABŞ prezidenti F.Ruzvelt iyulun 24-
də etdiyi çıxışda bəyan etdi ki, ABŞ faşizmə qarşı mübarizədə Sovetlər İttifaqına 
kömək edəcəkdir. ABŞ Prezidenti demişdi: Hitlerin darmadağın edilməsi bizim 
təhlükəsizliyimizə aparan yoldur. 
 
II fəsil 
 
BÖYÜK VƏTƏN MÜHARĠBƏSĠ – 
II DÜNYA MÜHARĠBƏSĠNĠN ƏSAS VƏ 
ƏN AĞIR MƏRHƏLƏSĠDĠR 
 
Faşist Almaniyasının Sovetlər İttifaqına hücumu ilə başlanan Böyük Vətən 
müharibəsi hərbi ədəbiyyatda II dünya müharibəsinin ikinci dövrünün başlanğıcı 
hesab edilir. 
Faşist Almaniyasının SSRİ-yə qəflətən müharibə başlaması ərəfəsində hər 
iki ölkənin döyüşə hazır vəziyyətdə hərbi qüvvəsi və silahları aşağıdakı nisbətdə 
idi: 
 
№ Ölkələr Diviziyaların 
miqdarı 
DöyüĢ 
vəziyyətində olan 
Ģəxsi heyət 
Tankların 
miqdarı 
Hərbi 
təyyarələrin 
miqdarı 
Top və 
minomyotlar
ın miqdarı 
1 Almaniya 190 diviziya 5,5 milyon nəfər 
(ondan 4,6 
mln.alman ordusu 
üzrə) 
4300 4980 47200 
2 SSRİ 170 diviziya 4 milyon (1/1 -
41tarixə olan 
məlumat) 
1861 2700 37500 
 
Göründüyü kimi Avropa ölkələrində geniş hərbi əməliyyatlar aparmış faşist 
ordusunun səfərbər edilmiş qüvvəsi üstünlük təşkil edirdi. 
Bəzi tədqiqatçılar rəsmi sənədlərdə SSRİ üzrə bu rəqəmlərin az 
göstərildiyini qeyd edərək bildirirlər ki, 1939-1941-ci ilin iyununa qədər Sovetlər 
İttifaqında 18 minə yaxın hərbi təyyarə və 7 mindən çox tank istehsal edilmişdir 
(Bax, “1418 dney voynı” (iz vospominaniy o Velikoy Oteçestvennoy, M. 1990, 
s.551). Əgər bu rəqəmlər dürüstdürsə, deməli SSRİ silah üzrə üstün vəziyyətdə idi. 
Bu isə ilk uğursuzluqlar mövqeyindən yenə də şübhə doğurur. 
28 
 
Müharibənin ilk aylarında Sovet Ordusunun uğursuzluqlarının əsas 
səbəblərindən biri bu ordunun komanda (zabit) hissəsinin zəifliyi olmuşdur. Belə 
ki, 1937-ci ilin mayından 1938-ci ilin oktyabrına qədərki dövrdə Sovet Ordusunda 
xidmət edən 39761 komandir və komissar həbs edilərək sürgün yerlərinə 
göndərilmişdi
9
. Müharibənin başlanması ilə əlaqədar olaraq bunların bir hissəsi 
həbs düşərgələrindən birbaşa cəbhələrə göndərilmişdilər. 
 
§ 1. Böyük Vətən Müharibəsinin ilk dövrünün ağır döyüĢləri 
 
Müharibənin ilk günlərində bütün ölkədə olduğu kimi Azərbaycanda da 
ümumi səfərbərlik elan edildi: 18-47 yaşların hərbi xidmətə çağırılmasına başlandı, 
15-50 yaşlarda olan vətəndaşlar isə arxa cəbhədə hərbiçi peşəsinə yiyələnmək üçün 
müxtəlif formada hazırlıq təlimlərinə cəlb edilmişdi. 
1941-ci ilin 22 iyunundan sonrakı ilk günlərdə Azərbaycanda könüllü 
olaraq cəbhəyə getmək üçün 40 min nəfərdən çox ərizə vermişdi. Həmin ilin 
avqustunda könüllülük əsasında yerlərdə təşkil edilmiş 87 döyüş batalyonlarının 
tərkibində 186704 nəfər hərbi təlim keçirdi
10
. Respublika ərazisində 28 tabor 
yaradılmışdı
11
. 
Azərbaycanlı döyüşçülərdən böyük bir qrupu düşmənə qarşı döyüşə 1941-ci 
ilin 22 iyulunda Brest qalasının müdafiəsində başladılar. Bu qalanın qəhrəmanlıqla 
müdafiəsində 40 nəfərdən çox həmyerlimiz iştirak etmişdir
12
. 
Sovet İttifaqının rəhbərliyi Bakının və bütün Azərbaycanın müharibə 
illərində strateji əhəmiyyətini nəzərə alaraq müvafiq göstərişlər vermişdi. 
Azərbaycanda müdafiə xəttinin tikilməsinə 1941-ci ilin iyulundan başlanmışdı və 
xəttin uzunluğu 551 kilometr idi. Zaqafqaziyada 1942-ci ilin sentyabrınadək 146 
istehkam-mühəndis batalyonu müdafiə xəttinin çəkilməsi ilə məşğul idi və burada 
əsas diqqət Bakı müdafiə-istehkam xəttinin tikilməsinə verilirdi. Yalnız bu məqsəd 
üçün 5 min inşaatçı cəlb edilmişdi. Azərbaycanın Şimalında Baş Qafqaz 
aşırımlarını Dağıstan tərəfindən mühafizə edən qoşun hissələri Balakən-Şəki-
Qəbələ zolağında yerləşdirilmişdi. 1942-ci ilin yazında Azərbaycanın şimal 
                                                          
9 Pravda, 6 oktyabr 1989-cu il 
10 Z.M.Bünyadov, R.Ə.Zeynalov, Qafqazdan Berlinədək. B.1990. s.13 (rus dilində) 
11 Azərbaycan Respublikası Xatirə kitabı, I cild, B. 1998, s.9  
12 Yenə orada, səh. 8 
 
29 
 
rayonları olan Zaqatala və Qusara paraşütlə bir neçə cəsus dəstəsi salınmışdı və 
bütün cəsuslar tutularaq zərərsizləşdirilmişdilər
13
. 
1941-ci ildə Alman ordusuna əsir düşmüş 6 nəfər erməni əsgəri müvafiq 
hazırlıqdan sonra 1942-ci ilin payız günlərinin birində paraşut vasitəsilə 
Azərbaycan ərazisinə endirilmişdi. Onlar da az sonra Xanlarda, Dəstəfurda və 
Bakıda həbs edilmişdilər
14
. 
Azərbaycanın və xüsusilə Bakının müdafiəsinə, müəyyən ərazilərdə 
səngərlərin qazılmasına hələ 1941-ci ilin iyulunda başlanmışdı və bu iş davam 
edirdi. Dövlət Müdafiə Komitəsinin 1942-ci il 16 sentyabr tarixli qərarına əsasən 
Bakı ətrafında müdafiə-istehkam xətləri tikintisi işində hər gün 90 min nəfər 
səfərbər olunmuşdu. Dağıstan tərəfindən faşist ordusu hücumlarına qarşı Baş 
Qafqaz aşırımları zonası olan Balakən-Zaqatala-Qax-Şəki-Vartaşen (indiki Oğuz) - 
Qəbələ rayonlarında da müdafiə - istehkam xətləri tikilirdi. 
İranın hakim dairələri II dünya müharibəsinin əvvəlində Almaniya ilə sıx 
əlaqədə idi və İranda almanların 40 min nəfərə qədər silahlı təxribatçı qüvvəsi, 11 
min tona qədər silah və sürsatı vardı. Almaniyanın Sovetlər İttifaqına hücumundan 
sonra Sovet-İran sərhəddi qorxu altına düşdü. Antihitler ittifaqa (Sovetlər İttifaqı, 
İngiltərə, ABŞ) daxil olan Sovet dövləti 1921-ci ildə bağlanmış Rusiya-İran 
müqaviləsinin 6-cı maddəsinə əsaslanaraq, İranın Şimal rayonlarına (Cənubi 
Azərbaycana) Sovet Ordusunun daxil edilməsi vacibliyini tələb etdi və İran 
hökuməti bu təklifi qəbul etməyə məcbur oldu. İranın cənubuna isə İngiltərə ordu 
hissələri daxil olmuşdu. 
1941-ci ilin 25 avqustunda İrana (Cənubi Azərbaycana) daxil olan Sovet 
ordu hissələri SSRİ-nin cənub sərhədlərinin müdafiəsini təmin etdilər. 
Şimali İrana (Cənubi Azərbaycana) yeridilmiş Sovet Ordu hissələri 
tərkibində 77-ci və 402-ci Azərbaycan milli atıcı diviziyaları var idi. Həmin 
diviziyalar 1941-ci ilin avqustun sonundan 1942-ci ilin mayına qədər Cənubi 
Azərbaycanda olmuşdur. 
 
MOSKVA ALTINDA DÖYÜġLƏR 
 
Moskva uğrunda vuruşlarda Almaniya rəhbərliyi ildırım sürətli müharibə 
yolu ilə Moskvanı zəbt etmək və qısa müddətdə müharibəni qurtarmaq xülyasında 
idi. Buna uyğun olaraq düşmənin ilk və əsas zərbəsi Moskva istiqamətinə 
yönəldilmişdi. 
                                                          
13 Bax: Qurban Orucov, Azərbaycan Qafqaz döyüşlərində, Bakı,  1984, s.29 
14
 Azərbaycanın Siyasi Partiyalarının və İctimai hərəkatlarının Dövlət arxivi, fond 1, bölmə 153. İş 222. 
30 
 
1941-ilin  14  oktyabrında faşistlərin  3-cü tank ordusu Qərb cəbhəsinin 
Şimal cinahını yararaq, Moskvanın şimalındakı Kalinin şəhərini zəbt etdi. 
Bu ərəfədə (10/X-41) G.K.Jukov Moskvanı müdafiə edən Qərb cəbhəsinə 
komandan təyin edilmişdi. 
Moskvanın müdafiəsinə göndərilmiş Bakı Zenit artilleriyası alayı 
qəhrəmancasına döyüşərək, düşmənin 40-a qədər təyyarəsini məhv etmişdi və 
geriyə qaytarmışdı
15
. 
Paytaxtın bu ağır günlərində onu səmadan mühafizə edən zenit artilleriya 
hissələrinin böyük bir hissəsi Moskva-Kalinin şossesi boyu Moskva çayının 
üstündəki körpünü və ətrafını müdafiə etmək üçün göndərildi. Çayın hər iki 
sahilində bu sətrlərin müəllifinin xidmət etdiyi 51-ci Zenit artilleriya diviziyası 
yerləşdirilmişdi və bizim zenit top hissələrinə əmr verilmişdi ki, atəş göydə 
təyyarələrə, yerdə tanklara qarşı aparılmalıdır. Almaniya hərbi tarixçisi Klaus 
Reynqardt öz kitabında belə yazır: “Stalin Moskvada olan bütün ehtiyatlarını Qərb 
cəbhəsinin sağ cinahına göndərmişdi, hətta zenit birləşmələri də cəbhənin ön 
xəttində tanklarla mübarizə üçün istifadə edilirdi”
16
. 
Moskvaya səmadan hücumlar müharibənin başlanmasının birinci ayının 
sonunda başlanmışdı. Belə ki, düşmənin 200-250 bombaatan təyyarəsinin 
Moskvaya ilk uçuşu iyulun 22-nə keçən gecə olmuşdu və bu gecə düşmənin 22 
təyyarəsi məhv edilmişdi. Moskva səmasında noyabrın 14-də olan döyüşdə 
düşmənin 43 təyyarəsi vurulmuşdur. Alman müəlliflərinin yazdığı 
“Barbarossa”dan “Terminal”a
17
 qədər “Qərbdən baxış” adlı kitaba daxil edilmiş 
Paul Karellin “Almanlar nə üçün Moskvanı ala bilmədilər?” adlı yazısında deyilir 
ki, Londondan fərqli olaraq (Almaniya təyyarələri Londonu da bombardman 
edirdilər) Moskva səmasında aparılan döyüşlərdə Sovetlər həmişə hegemon 
olmuşlar.
18
 Məlumdur ki, faşist ordusunun Moskva altında darmadağın 
edilməsindən sonra, 1944-cü ilə qədər düşmən təyyarələrinin Moskvaya uçuşları 
davam etmişdir. 
Moskvaya faşist təyyarələrinin uçuşlarının başlanmasından az sonra Sovet 
hərbi hava qüvvələri Berlinə cavab zərbələrinə başlamaq haqqında göstəriş aldı və 
belə ilk uçuş 7 avqustda (1941) oldu. Baltik flotunun 2 eskadrilya bombaatan 
                                                          
15 Bakinskiy raboçiy. 2 dekabr 1966. 
16  Klaus Reynqardt. Moskva altında dönüş. Hitler strategiyasının 1941-42-ci ilin qışında iflası 
(Almancadan tərcümə). M. 1980. s.190-191. 
17 “Terminal” - Podstam konfransının gizli kod adı idi. 
18 “Barbarossa”dan “Terminal”a qədər Qərbdən baxış. M. 1988. s.50 
 
31 
 
təyyarələri (15 təyyarə) Ezel adasına köçürüldü və oradan 1760 km. məsafəni qət 
edərək, Berlinə ilk bomba zərbəsini endirdilər. Sentyabrın 4-nə qədər belə daha 9 
uçuş həyata keçirilmişdi. Berlinə bu uçuşların iştirakçılarından biri də Goranboy 
rayonunda dünyaya göz açmış həmyerlimiz Ağasəf Məmmədhüseyn oğlu Səmədov 
olmuşdur. Bu uçuşa görə o, “Qırmızı Bayraq” Ordeni ilə təltif edilmişdi. 1947-ci 
ildə mayor rütbəsində orduda xidmətdən tərxis edilmiş A.Səmədov hazırda Bakı 
şəhərinin Yasamal rayonunda yaşayır. 
1941-42-ci ilin qışında Moskva ətrafında döyüşlər və Alman faşist 
ordusunun bu döyüşlərdə darmadağın edilməsi II dünya müharibəsinin ən böyük 
döyüşlərindən idi və faşist ordusunun məğlubedilməzliyi haqqındakı əfsanələrə son 
qoydu. Bu döyüşlərdə düşmən qüvvələri Moskvadan 100-350 km qərbə qovuldular 
və Almaniya ordusunun 38 diviziyası məhv edildi. 
Moskva uğrunda döyüşlər altı aydan artıq bir dövrü (30.09.41-20.04.42) 
əhatə etdi. Bu döyüşlərin sonu Almaniyanın məğlub olacağına böyük inam yaratdı. 
Müharibənin yekunlarına həsr olunmuş Nyunberq Məhkəmə prosesində Almaniya 
feldmarşalı Keytelə verilmiş suala ki, “Siz nə vaxt anladınız ki, bu müharibədə 
uduzmusunuz?”. O, qısaca olaraq belə cavab vermişdi: “Moskva”. 
Azərbaycanlı komandir və döyüşçülərdən Moskva uğrunda döyüşlərdə tank 
hissəsi komandiri Həzi Aslanov, polkovnik Yaqub Quliyev, kapitan Muxtar 
Süleymanov, baş leytenant Museyib Allahverdiyev, leytenant-zenitçik 
Məmmədrəsul Paşayev, təyyarə hissəsində xidmət edən Pərviz Tağızadə, 
pulemyotçu İdris Vəliyev, tibb bacısı Aliyə Rüstəmbəyova, snayper Ziba Qəniyeva 
və digərləri öz rəşadətli döyüşləri ilə xalqımızın adını şöhrətləndirdilər. 
Baş serjant İsrafil Məhərrəm oğlu Məmmədov 1941-ci ilin 3 dekabrında 
Moskvanın şimalında yerləşən Novqorod vilayətinin Pustınka kəndi yaxınlığında 
20 nəfər döyüşçüsü ilə 400 nəfərdən çox düşmən qüvvəsinin 9-10 saatlıq aramsız 
hücumlarını dəf edərək mövqelərini daha da möhkəmləndirdilər. Bu döyüşdə 
İ.Məmmədovun özü 70-dən çox faşist məhv etdi. Dekabrın 11-də İsrafil 
Məmmədova Sovet İttifaqı Qəhrəmanı Fəxri adı verildi. O, Sovet İttifaqı 
Qəhrəmanı adına layiq görülmüş ilk azərbaycanlı idi. 
Bu sətrlərin müəllifi də Moskvanın müdafiəsi dövrü hərbi əməliyyatlarda 
iştirak etmiş və Moskvanın müdafiəsində Azərbaycan xalqının böyük köməyi və 
hünəri haqqında 1991-ci ildə bir kitabça nəşr etdirmişdir
19
. Həmin yazıda 
Azərbaycanda yaşayan və Moskva uğrunda döyüşlərdə iştirak etmiş 260 nəfər 
komandir və döyüşçünün siyahısı verilmişdir. Bütövlükdə isə Azərbaycan 
                                                          
19 İsrafil İsmayılov. Azərbaycan Moskva uğrunda  döyüşlərdə (rus dilində). Bakı, 1991, s.87 
 
32 
 
vətəndaşlarından Moskvanın müdafiəsinə görə medalı ilə 1000 nəfərdən çox təltif 
edilmişdir. 
 
STALĠNQRADIN MÜDAFĠƏSĠNDƏ 
AZƏRBAYCANLI DÖYÜġÇÜLƏRĠN GENĠġ ĠġTĠRAKI 
 
1942-ci ilin yayında Bakıdan 800 nəfər könüllü gənc Stalinqradın 
müdafiəsinə göndərilmişdi. Stalinqrad altında Sovet Ordusunun əks hücumu 
noyabrın 19-da başlandı. Volqa sahilində ağır döyüşlər keçirən Stalinqradın 
müdafiəçilərinə bütün ölkə kömək edirdi. Podpolkovnik Həzi Aslanovun komandir 
olduğu 55-ci tank alayı 1942-ci ilin 16 dekabrında düşmənin 70 tankının  
hücumunu  dəf  etdi və 6 gün aramsız davam edən döyüşdən sonra əks hücuma 
keçdi. Hərbi təyyarəçilər Nuru Əliyev və kapitan Züleyxa Seyidməmmədova, 
pulemyotçu Əbdül Rəcəbov, leytenant Abdulla Axundov, snayper Baloğlan 
Abbasov və digərləri Stalinqrad uğrunda döyüşlərdə fəal iştirak etmişlər. 
Azərbaycanlı general Yaqub Quliyev 4-cü atlı korpusunun komandirinin müavini 
vəzifəsində idi və 1942-ci ilin 20 dekabrında Stalinqrad ətrafında keçirilən böyük 
hücum əməliyatı zamanı həlak oldu və ölümündən sonra Lenin ordeni ilə təltif 
edildi. Hesablamalara görə Azərbaycan vətəndaşlarından 1500 nəfərdən çoxu 
“Stalinqradın müdafiəsinə görə” medalı ilə təltif edilmişlər
20
. 
Almaniya faşizminin nəzəriyyəçilərindən olan Rozenberq tərtib etdiyi 
“Qafqazın idarə olunması” planında burada 5 böyük idarə yaradılmasını 
müəyyənləşdirmişdi: Azərbaycan, Gürcüstan, Dağlıq Qafqaz, Kuban, Terek. 
Hitlerin tələbinə görə Almaniyanın 1-ci tank ordusu 1942-ci ilin 25 sentyabrında 
Bakını zəbt etməli idi. 
Stalinqrad döyüşlərinin ağır günlərində, 1942-ci ilin iyununda faşist 
ordusunun Qafqaz üzərinə hücumları başlandı. Belə ki, Almaniyanın 1-ci tank 
ordusu, 4-cü tank ordusunun bir neçə diviziyası, iki səhra ordusu (№11 və №17) 
Sovet ordusunun müdafiə xəttini Şimali Qafqazda yararaq, hücumu davam etdirirdi 
və sentyabrın 24-də Zaqafqaziya Respublikalarında hərbi vəziyyət elan olunmuşdu. 
Sovet ordusu qəzeti “Krasnaya zvezda” 1942-ci ilin 26 sentyabr sayında 
yazmışdı: Üç aydır ki, ölkəmizin cənubunda qızğın döyüşlər gedir. Sovet ölkəsinin 
və bütün dünyanın nəzərləri Şimali Qafqaza və Stalinqrad ətrafına yönəlmişdir. 
Vətənin taleyi, milyonlarla Sovet adamının azadlığı və həyatı bu döyüşlərdən 
asılıdır... Buna ancaq 1941-ci ilin payızında Moskvanın müdafiəsi ilə müqayisə 
etmək olar. 
                                                          
20 Qaraş Mədətov, Azərbaycan Böyük Vətən müharibəsində, B.1975, s.165 (rus dilində). 
33 
 
Görülmüş tədbirlərin nəticəsində Azərbaycan xalqının cəbhəyə köməyi və 
döyüşən orduda xidmətə könüllü olaraq getməsi daha da genişləndi. Bir neçə fakta 
nəzər salaq: Balakəndə yaşayan Alqayevlər nəslinə mənsub 1895-1923-cü illərdə 
anadan olmuşlardan 33 nəfər müharibə cəbhələrinə gedərək, həlak olmuş və ya 
itkin düşmüşlər, Bakıda yaşayan Aşurbəyovlar nəslindən 9 nəfər müharibə 
cəbhələrindən geri qayıtmamışdır. Belə faktlar Azərbaycan üzrə çoxdur. 
 
§ 2. Qafqaz uğrunda döyüĢlərin baĢlanması 
və Azərbaycanda milli diviziyaların 
təĢkil edilməsi 
 
Moskva altındakı məğlubiyyətdən sonra faşist ordusu komandanlığı 1942-ci 
ilin yayında əsas hücumlarını Stalinqrad və Qafqaz istiqamətinə yönəltmişdi. 
Qafqaz uğrunda ağır döyüşlərin ərəfəsində burada faşist ordusunun hərbi 
qüvvəsi Sovet ordusundan piyada hissələri üzrə 1,5 dəfə, top və minomyotlarla 2,1 
dəfə, tanklarla 2,3 dəfə, təyyarələrlə 1,7 dəfə çox idi
21
. 
Stalinqrad döyüşlərinin ağır günlərində, 1942-ci ilin iyununda Qafqaz 
uğrunda döyüşlər başlandı. Belə ki, Almaniyanın 1-ci tank ordusu, 4-cü tank 
ordusunun bir neçə diviziyası, iki səhra ordusu Sovet ordusunun müdafiə xəttini 
Şimali Qafqazda yararaq hücumu davam etdirirdi. 
1942-ci ilin 18 avqustunda Vladiqafqaz şəhərində Şimali Qafqaz 
xalqlarının, 23 avqustunda isə Tbilisidə Zaqafqaziya xalqlarının antifaşist 
mitinqləri keçirildi. Tbilisidəki mitinqdə çıxışında böyük şairimiz Səməd Vurğun 
demişdi: “Nizami Gəncəvinin yatdığı torpağa faşist işğalçılarının ayağı dəyə 
bilməyəcəkdir... Qoy keçilməz Qafqaz dağlarının dibi, görünməyən dərələri alman 
işğalçıları üçün məzarıstan olsun. Mən düşmənə nifrət bəsləməyə çağırıram!”. 
Qafqaz uğrunda döyüşlər 1942-ci ilin 25 iyulundan 1943-cü ilin 9 
oktyabrınadək davam etdi. Qafqazın müdafiəsi Şimali-Qafqaz cəbhəsinə 
(komandiri ilk aylarda marşal S.M.Budyonnı) və Zaqafqaziya cəbhəsinə (ordu 
generalı İ.V.Tülenov) tapşırılmışdı. 
Qafqaz istiqamətində düşmən hücumunun başlandığı günlərdə Almaniya 
ordusuna (“A” qrupu ordu hissələri, komandir-general-feldmarşal V.List) nisbətən 
buradakı Sovet Ordu hissələrində hərbi texnika tanklar üzrə 9 dəfə, hərbi təyyarələr 
üzrə 8 dəfə az idi. 
                                                          
21 История Второй Мировой войны, 1939-1945 г. том V, M.1975, с.202. 
 
34 
 
Moskvanı zəbt etmək haqda Hitlerin planı boşa çıxdıqdan az sonra Hitler 
Yaponiyanın səfiri Osimanı qəbul edərkən, ona demişdi: “Mən qərara gəlmişəm ki, 
daha mərkəzi hissədə hücumu dayandırım. Mənim məqsədim Cənub cəbhəsində 
hücuma keçməkdir... Qafqaz istiqamətində zərbə endirəcəyəm. Neft üçün İrana və 
İraqa çıxmaq vacibdir”
22
. 
Stalinqrad istiqamətində hücum edən 6-cı alman ordusunun komandanı 
general-feldmarşal Fridrix Paulyus (1890-1957) müharibədən sonra yazdığı 
“Xatirələr”ində Almaniya ordusunun Stalinqrad altında döyüşlərini 3 mərhələyə 
bölür: 1) 1942-ci ilin yay hücumları ilə müharibəni qələbə ilə qurtarmaq mərhələsi 
(buna nail olunmadı), 2) Sovet (rus) ordusunun payız hücumu başlandı və 6-cı ordu 
mühasirəyə alındı. Bu dövrdə Hitlerin vəd etdiyi kömək olmadığı üçün, 3-cü 
mərhələdə əsas vəzifə Şərq cəbhəsinin cənub hissəsini bərpa etmək və Qafqazda 
yerləşən alman ordusunun iri hissələrini xilas etmək idi
23
. Bütün mərhələlər 
məğlubiyyətlə nəticələndi. 
Qafqaz uğrunda döyüşlər Stalinqradı müdafiə edən Sovet ordu hissələri 
üçün böyük kömək idi və əsasən bu zəmində Stalinqrad altında əks hücumlar 
başlandı və Almaniya ordusunun böyük bir hissəsi burada mühasirə və darmadağın 
edildi, təslim oldu. 
1942-ci ilin avqustun sonunda Almaniya silahlı qüvvələrinin birinci tank 
ordusu Şimali Qafqazda Terek və Baksan çayları sahillərinə çıxdılarsa da, irəliləyə 
bilmədilər. Beləliklə Qafqaz uğrunda döyüşlərin beş ay davam edən müdafiə dövrü 
qurtardı və Sovet Ordusunun əks hücumu başlandı. 
Marşal G.K.Jukov “Xatirələrim və düşüncələrim”də yazır ki, 1942-ci ilin 27 
avqustunda İ.V.Stalin ona zəng edərək dedi: Cənubda vəziyyət pisdir (söhbət 
Stalinqrad haqqında gedir). Şimali Qafqazda da ondan yaxşı deyil... Timoşenko 
ştabı özbaşına tərk edərək öz adyutantı ilə Dona çimməyə gedibmiş. Biz onu azad 
etmişik və onun əvəzinə Yeryomenkonu göndərmişik...” Sonra İ.V.Stalin K.Jukova 
bildirir ki, biz Sizi Ali Baş komandanın müavini təyin etdik və qərara gəldik ki, 
Sizi Stalinqrada göndərək ki, orada döyüşlərə ümumi rəhbərlik edəsiniz. 
Məlumdur ki, Stalinqrad cəbhəsində yerləşən 66-cı ordu 1942-ci ilin 
sentyabrın 5-də əks hücuma başlamışdı. Lakin Stalinqrad uğrunda əsas döyüşlər 
hələ qarşıda idi. 
1942-ci ilin 12 və 13 sentyabrında İ.Stalinin kabinetində Cənub cəbhəsində 
vəziyyət yenidən müzakirə edildi. Qeyd edildi ki, feldmarşal Paulyusun ordusu və 
                                                          
22 Bax: A.Якобин, 1939-1945гг. (Второя Мировая война в хронике и документах), Дормштадт, 
1961, с.228 (almancadan tərcümə). 
23 Bax: «1418 дней войны», M. 1990, с.295-296. 
35 
 
general Qotun 4-сü tank ordusu Stalinqrad istiqamətindəki döyüşlərdə böyük 
itkilər vermişdir və onların hücumları zəifləyir. Müşavirədə (üç nəfərin iştirakı ilə: 
İ.Stalin, G.Jukov və A.Vasilevski) Stalin əks hücuma keçmə planını təsdiq etdi və 
göstəriş verdi ki, eyni zamanda Qafqaz cəbhəsi haqqında da fikirləşin”
24
. 
Volqa sahillərində, Stalinqradı zəbt etmək üçün apardığı vuruşlarda 
Almaniyanın iki ordusunun darmadağın edilməsi nəticəsində 300 min nəfərlik 
alman ordusunun məhv edilməsi və əsir düşməsi II dünya müharibəsində antihitler 
qüvvələrinin qələbə çalacağına inamı daha da artırdı. Həmin dövrə qədər Şərq 
cəbhəsində Almaniya faşizminin 112 diviziyası məhv edilmişdi. 
Faşist Almaniyası rəhbərliyi SSRİ-yə qarşı müharibəni başladığı ilk 
günlərdə hesab edirdi ki, Bakı neftini tezliklə zəbt edəcəkdir və buna görə də 
qərara gəlmişdi ki, Bakıya bomba zərbəsi endirmək lazım deyil. Bununla belə 
SSRİ-yə qarşı ildırımsürətli müharibə baş tutmadığından 1942-ci ilin 4 mayında 
gündüz Bakı üzərində Almaniyanın kəşfiyyatçı təyyarəsi müşahidə edildi. SSRİ 
Xalq Komissarlar Sovetinin 05.05.42-ci il tarixli gizli iclasında Alman təyyarəsinin 
Bakıya uçuşu məsələsi müzakirə edildi və qeyd edildi ki, şəhər əhalisi hava 
hücumundan müdafiə üçün hazırlanmamışdır. 
1942-ci ilin 23 iyununda İ.Stalinin yanında Bakının müdafiəsi məsələsi 
müzakirə olundu və onun göstərişi ilə 58-ci ordu və Birləşmiş Süvari Korpusu 
İrandan və Orta Asiyadan (həmin ilin 28 avqustunda) bu regiona gətirildi. 
1942-ci ilin 16 sentyabrında SSRİ Dövlət Müdafiə Komitəsi Bakının 
müdafiəsi üçün xüsusi qərar qəbul etdi. Sentyabrın 24-də Zaqafqaziyada hərbi 
vəziyyət elan olundu. 
Qafqazın müdafiəsinə yuxarıda göstərilən Şimali Qafqaz və Zaqafqaziya 
cəbhələrindən əlavə Qara dəniz donanması, Xəzər və Azov dənizləri hərbi 
donanmaları da cəlb edilmişdi. 
Görülmüş bütün tədbirlərin nəticəsində faşist ordu hissələrinin Qafqaz 
istiqamətindəki hücumları dayandırıldı və 1943-cü ilin əvvəlində Sovet ordusu əks 
hücuma keçdi. 
Şimali Qafqazdan başlanan bu əks hücumda Azərbaycanın milli diviziyaları 
böyük döyüş rəşadəti göstərdilər. 
 
* * * 
 
                                                          
24 1418 дней войны. M. 1990, с.233-242. 
 
36 
 
Azərbaycanın ilk milli diviziyası olan 77-ci dağ-atıcı diviziya 1920-ci ilin 
oktyabrında təşkil edilmişdir. Diviziya 1935-ci ilin dekabrında SSRİ Mərkəzi 
İcraiyyə Komitəsi tərəfindən Qırmızı Bayraq Ordeni ilə təltif edilmişdi. Həmin 
diviziya 1938-ci ilin martına qədər fəaliyyətdə olmuşdur. 
Belə ki, 1937-ci ilin noyabrında SSRİ-nin yeni Konstitusiyasının qəbul 
edilməsi ilə əlaqədar olaraq Ümumittifaq Kommunist (bolşeviklər) Partiyası 
mərkəzi Komitəsi və SSRİ Xalq Komissarlar Sovetinin 1938-ci il 7 mart tarixli 
qərarı ilə SSRİ-də olan bütün milli hərbi hissələr ləğv edildi və ölkənin bütün 
vətəndaşlarının ümumi əsaslarla (vahid hərbi hissələrdə) həqiqi hərbi xidmətə 
çağırılmasına başlandı. Qeyd etmək lazımdır ki, həmin dövrdə SSRİ-nin bəzi 
xalqları (özbəklər, türkmənlər; qırğızlar, Şimali Qafqazın müsəlman xalqları və s.) 
ümumiyyətlə orduda xidmətə çağırılmırdılar. 
Azərbaycanda (o cümlədən Zaqafqaziyanın digər iki Respublikasında) milli 
diviziyaların yaradılması müəyyən dərəcədə 1941-ci ilin sonunda Almaniya faşist 
rəhbərliyinin Qafqazı zəbt etmək planını həyata keçirmək cəhdi ilə əlaqədar idi. 
Belə şəraitdə Azərbaycanda aşağıdakı milli diviziyalar yaradıldı: 
1. 27-ci dağ-atıcı diviziyası (1938-ci ildə ləğv edilərək, digər ümumi qoşun 
hərbi hissəsinə qatılmışdı), 1941-ci ildə bərpa edildi və 1941-ci ilin avqust-
sentyabr aylarında İranda (Cənubi Azərbaycanda) yerləşdirilmişdi. 
2. 402-ci atıcı diviziya; 1941-ci ilin avqustunda Naxçıvanda yaradılmış və 
1941-ci ilin oktyabr 1942-ci ilin apreli arası Cənubi Azərbaycanda yerləşdirilmişdi. 
3. 223-cü atıcı diviziya 1941-ci ilin oktyabrında Quba-Qusar-Dəvəçi 
zonasında təşkil edilmişdi. 
4. 416-cı atıcı diviziya 1942-ci ilin fevralında Ucar - Göyçay - Ağdam - 
Şəmkir - Ələt zonasında təşkil edilmişdi. 
5. 396-cı atıcı diviziya (1941-ci ilin avqustunda Cənubi Azərbaycanda 
yerləşdirilmişdi). 
Bunlardan başqa həmin illərdə Azərbaycanda bir neçə qarışıq milli tərkibli 
diviziyalar (217-ci, 227-ci, 151-ci) da yaradılmışdı. 
Azərbaycan diviziyalarının şəxsi heyətinin milli tərkibi və döyüş yollarının 
əsas istiqamətlərini geniş öyrənmək və təbliğ etmək müasir dövr üçün çox vacibdir. 
Çünki Qafqaz dağları ətəklərindən başlayaraq Şimala və Qərbə doğru Ukrayna, 
Belarusiya, Moldaviya və Baltikyanı ölkələrində, Polşa, Bolqarıstan, Rumıniya, 
Macarıstan və Yuqoslaviya torpaqlarında, Oder və Şpreye çayları sahillərində 
yüzlərlə və minlərlə Azərbaycan oğullarının məlum və naməlum məzarları vardır. 
Onlar öz qəhrəmanlıqları ilə xalqımızı Avropa və bütün dünyaya tanıtmışlar. 
Xalqımızın bu qəhrəman övladlarının xatirəsini əbədiləşdirmək bizim vətəndaşlıq 
borcumuzdur. 
37 
 
1942-ci ilin əvvəlində Hitler bu qərara gəldi ki, Qafqaz neftini ələ 
keçirmədən müharibəni davam etdirə bilməyəcəkdir. II dünya müharibəsi illərində 
ABŞ prezidentləri F.Ruzvelt və T.Trumenin məsləhətçisi olmuş admiral Uilyam 
Leki xatirələrində yazır ki, 1941-ci ilin yayında Hitler Rusiyaya hücum edəndə biz 
hesab etdik ki, “Alman orduları SSRİ-nin Qərb rayonlarını və Qafqazı işğal 
etdikdən sonra Hitler Stalinə sülh təklifi ilə müraciət edər... Qafqazın neft 
mədənlərinin işğalı isə bütünlüklə Avropanın istilasını reallaşdıra bilərdi. Lakin bu 
təhlükəli hadisə baş vermədi. Hitler Rusiyanın içərilərinə doğru irəlilədi və 
bununla da alman ordularının bütün əvvəlki nailiyyətlərini heçə endirdi. Almanlar 
1941/42-ci illərin qış kompaniyası dövründə Stalinqradda və Rostovda ağır 
məğlubiyyətlərə uğrayaraq geri çəkiləndə hamımız rahat nəfəs aldıq. Bununla da 
nəinki Bakı və onun tükənməz nefti, eləcə də bütün Yaxın Şərqin zəngin neft 
mədənləri alman işğalçılarından azad edildi”
25
. 
Müharibə illərində ABŞ ordusunun Baş Qərargahının rəisi vəzifəsində 
işləmiş general Devid Marşal 1945-ci ilin iyununda hərbi nazirə ordunun son iki 
illik hesabatında yazmışdı: Sovet Ordusunun Faşist Almaniyası üzərində qələbəsi 
Amerika Birləşmiş Ştatlarını gələcəkdə faşist ordusu hücumundan xilas etdi. 
 
* * * 
 
Qafqaz uğrunda döyüşlərin son nəticəsi Sovet ordusunun gələcək döyüşləri 
üçün həlledici əhəmiyyət kəsb edirdi. Buna görə də Sovet rəhbərliyi Qafqazın 
müdafiəsinə bu regionun xalqlarını daha geniş cəlb etmək üçün milli diviziyaların 
yaradılması haqqında göstəriş verdi. Zaqafqaziyanın üç respublikasında milli 
diviziyalar təşkil edilərək, tezliklə cəbhəyə göndərildilər. 
 
§ 3. Milli diviziyaların döyüĢ yolu 
 
77-ci milli atıcı diviziya 
 
Azərbaycanın ilk atıcı milli diviziyası olan bu diviziya 1920-ci ilin 30 
oktyabrında yaradılmışdır. İlk dövrdə onun tərkibinə iki polk, kursantlar polku və 
artilleriya divizionu daxil idi. 1924-30-cu illərdə diviziyanın komandiri Cəmşid 
Naxçıvanski (1895-1938) olmuşdur. Diviziya 1927-ci ildə Qara dəniz sahillərində 
                                                          
25 Bax: Respublika qəzeti, 6 yanvar 1994. 
 
38 
 
hərbi məşqlərdə iştirak etmiş və ona 1930-cu ildə dağ-atıcı diviziyası adı 
verilmişdir. Diviziya 1935-ci ildə Qırmızı Bayraq ordeni ilə təltif edilmişdir. 
SSRİ Müdafiə Naziri müavini marşal S.M.Budyonnı 1940-cı ilin 
sentyabrında Zaqafqaziya hərbi dairəsinin ordu hissələrinin taktiki hazırlığını 
yoxlayarkən 77-ci diviziya ən yaxşı diviziyalardan biri kimi qiymət almışdı. 
77-ci dağ-atıcı diviziya 1941-ci il avqustun sonunda İran (Cənubi 
Azərbaycan) sərhəddini keçərək Pəhləvi və Rəştə daxil oldu. Diviziyanın 
komandiri həmin dövrdə polkovnik Pimenov, hərbi Komissar isə Əmrulla Dadaşov 
idi. Sovet ordusunun İranda müvəqqəti yerləşdirilməsi antihitler ittifaqı ilə İran 
dövləti arasında müqaviləyə əsasən edilmişdi. 
1941-ci ilin sonunda Kerç yarımadası (Krım) faşistlər tərəfindən zəbt 
edilmişdi və Sevastopol mühasirə vəziyyətində idi. Krımı düşmən ordusundan azad 
etmək vəzifəsi Zaqafqaziya cəbhəsinə və Qara dəniz hərbi donanmasına 
tapşırılmışdı. 1941-ci ilin 29 dekabrında Kerç yarımadasına çıxarılmış desant 
Feodosiya rayonuna daxil oldu və faşistlər Kerçdən qovuldular. Lakin 1942-ci ilin 
yazında faşist Almaniyası ordusu Kerç istiqamətində yenidən hücuma keçdi və 
Sovet Ordu hissələri Taman yarımadasında öz mövqelərini möhkəmlətdilər. Bu 
əməliyyatlar ilə Novorossiyskinin müdafiəsi dövrü başlandı. 1942-ci ilin mayında 
77-ci diviziya Qafqaz cəbhəsində hərbi əməliyyatlarda iştirak edirdi. 1942-ci ilin 1 
oktyabrında 77-ci diviziya öz şəxsi heyətini tamamlamaq üçün Dağıstana gətirildi 
və 58-ci ordunun tərkibinə daxil edildi. Həmin dövrdə onun şəxsi heyəti tərkibinin 
66%-ni azərbaycanlılar təşkil edirdi. 
Azərbaycan Respublikası rəhbərliyi diviziyanın döyüşçüləri ilə görüşə 
xalqın görkəmli şəxsiyyətlərindən olan Səməd Vurğunu, Rəsul Rzanı, Heydər 
Hüseynovu və digər ziyalıları göndərmişdi, diviziyaya göstərilən hərtərəfli kömək 
nəticəsində o, yeni döyüşlərə hazır vəziyyətə gətirildi. 
Şimali Qafqazın düşməndən azad edilməsi üzrə 1943-cü ilin yanvarında 
başlanmış hərbi əməliyyatlarda 77-ci diviziya da fəal iştirak etdi və 3 yanvarda 
Mazdok şəhəri düşməndən azad edildi. Bundan sonra diviziya döyüşlərlə 850 km 
məsafəni qət edərək, Donbasın düşməndən azad edilməsi əməliyyatlarında 44-cü 
ordunun tərkibində iştirak etdi, Dneprin sol sahillərində və Cənubi Ukraynada 
uğurlu əməliyyatlar apardı. Həmin dövrdə azərbaycanlılar diviziyanın (komandir-
polkovnik A.P.Radionov, komissar polkovnik Kazım İsmayılov) şəxsi heyətinin 
30% təşkil edirdi. Sivasın azad edilməsi (Azov dənizi rayonunda körfəz) üzrə 11 
apreldə başlanmış hücumlarda 77-ci diviziya ən təhlükəli mövqelərdən birində 
yerləşdirilmişdi. Sevastopolun azad edilməsində də 77-ci diviziya ən təhlükəli 
mövqelərdən birində yerləşdirilmişdi. Sevastopolun azad edilməsində 77-ci 
diviziya mühüm sahə olan Sapun-Qarada gərgin döyüşlərdə iştirak etmişdir. 10 
günlük döyüşlər nəticəsində Sapun-Qara düşməndən azad edildi. Sapun-Qaranın ən 
39 
 
yüksək zirvələrdən birinə Qırmızı Bayrağı serjant Abduləziz Qurbanov (07.05.43) 
sancdı. Simferopolun azad edilməsindəki döyüşlərdə fəal iştiraka görə 77-ci 
diviziya II dərəcəli Suvorov Ordeni ilə təltif edildi. Bütövlükdə Krımın düşməndən 
azad edilməsində göstərilən qəhrəmanlıqlara görə diviziyanın 3140 əsgər və zabiti 
orden və medallarla təltif edilmişdi. Diviziyaya isə Simferopol diviziyası fəxri adı 
verildi. 
Krımın azad edilməsindən sonra 77-ci diviziya I Pribaltika cəbhəsinin 
tərkibində Litvanın düşməndən azad edilməsi əməliyyatlarında iştirak etdi. Burada 
döyüşlər müharibənin son günlərinə qədər davam edirdi və yalnız mayın 8-də 
qurtardı. 
II dünya müharibəsi illərində 77-ci diviziya 10900 kilometrlik məsafəni qət 
etmiş və bundan 2555 km məsafəni döyüşlərlə getmişdir. Bu döyüşlərdə 
diviziyanın şəxsi heyəti Simferopol, Baxçasaray, Balaklava, Sevastopol və digər 
şəhərlərin düşməndən azad edilməsində fəal iştirak etmişdir. Diviziyanın 8 nəfər 
zabit və döyüşçüsünə Sovet İttifaqı Qəhrəmanı adı verilmiş, şəxsi heyətdən 11237 
nəfər isə orden və medallarla təltif edilmişdir
26
. Bunların içərisində Sovet İttifaqı 
Qəhrəmanı Abdurahman Abdullayev, polkovnik Hacıağa Tağızadə, kapitan 
İsmayıl İbrahimov, starşina İslam Səfərli və yüzlərlə digərləri öz qəhrəmanlıqları 
ilə xalqımızın döyüş bacarığını bütün dünyaya nümayiş etdirmişdilər. 
Azərbaycanın 77-ci dağ-atıcı diviziyası sonralar yaranmış milli 
diviziyalarımız üçün əsas baza olmuşdur. 
77-ci Azərbaycan diviziyası tərkibində aşağıdakı generallar yetişmiş və 
döyüşmüşlər: Tərlan Əliyarbəyov, Mahmud Əbilov, Məmmədbağır Bağırov, 
Hacıbaba Zeynalov, Hüseyn Məmmədov, Heybət Heybətov (Zyuvanov). Bu 
generallar müharibə illərində və bu müharibədən sonrakı dövrlərdə böyük 
sərkərdəlik məharəti göstərmişlər. 
77-ci diviziya və onun alaylarının komissarları və siyasi şöbə rəisləri olmuş 
Əmrulla Dadaşov, Kazım İsmayılov və digərləri şəxsi heyət içərisində böyük 
siyasi-tərbiyə işinə nail olmuşdular. 
Sevastopolun azad edilməsi əməliyyatının tərkib hissəsi olan Sapun-
Qaradan düşmənin qovulmasında 77-diviziyanın 105 saylı alayı böyük hünər 
göstərdi. 
                                                          
26
 Z.M.Bünyadov, R.Ə.Zeynalov, Qafqazdan Berlinədək, B. 1990, s.97; 77-ci Simferopol diviziyası, 
B., 1981, s.121. 
 
40 
 
Krımın Kerç rayonunda Sapun-Qara yaxınlığındakı döyüşlərdə həlak olmuş 
azərbaycanlı döyüşçülərin xatirələrini əbədiləşdirmək məqsədilə burada möhtəşəm 
abidə ucaldılmışdır. 
 
223-cü atıcı diviziya 
 
223-cü atıcı diviziya 1941-ci ilin oktyabrında Quba-Qusar-Dəvəçi 
zonasında təşkil edilmişdi. Qafqaz uğrunda döyüşlər 1942-ci ilin 25 iyulundan 
başlanmışdı və 223-cü Azərbaycan milli diviziyasının döyüş əməliyyatları da bu 
dövrdən başlandı. 
1942-ci ilin avqustunda faşist ordusu  Mazdoku zəbt etmişdi və Qroznı-Bakı 
istiqamətində döyüşlərin güclənəcəyinə şübhə yox idi. Həmin dövrdə 44-cü Sovet 
Ordusunun tərkibində olan 223-cü diviziya (komandiri general-mayor  
H.Heybətov) Mahaçqala-Buynaksk-Xasavyurd istiqamətində Terek çayının 
cənubuna çıxaraq Quderməsdən Kaspi dənizi sahilinə qədərki 150 km-lik cəbhədə 
yerləşdirilmişdi. Dekabrın ortalarına doğru diviziya Mazdokun şimal hissəsində 
altı kəndin azad edilməsi ilə döyüşə başlayaraq, Mazdokun azad edilməsində (3/1-
43) iştirak etdi. Bundan sonrakı döyüşlərdə diviziyanın iki polku yanvarın 11-də 
Georgiyevsk şəhərinə birinci daxil olaraq onu azad etdi. Diviziya 37-ci Ordunun 
tərkibində yanvarın 20-də Çerkesk şəhərinin azad edilməsində iştirak etdi və 
fevralın əvvəlində Krasnodar istiqamətinə marş ilə hərəkət etməyə başladı. 
1942-45-ci illərdə diviziyanın alaylarının komandirləri: mayor Abbas 
Abdullayev (1037-ci alay), mayor Ruhulla Abdullayev (1039-cu alay), mayor 
Baxış Mehdiyev və mayor Hüseyn Hacıyev (1041-ci alay) olmuşdur. 
Qafqaz uğrunda döyüşlərin ilk 100 günü ərzində 223-cü diviziya 4 min 
kvadrat kilometrdən çox ərazinin düməndən azad edilməsində (o cümlədən 
Mazdok, Georgievsk və 50-dən çox kənd) iştirak etmişdi
27
. Sonrakı dövrdə 223-cü 
diviziya 46-cı Ordunun tərkibində yeni hücuma Şimali Don rayonuna gətirilərək, 
Xarkovun cənubi-qərb istiqamətində döyüşlərə başladı və düşmənin mühasirəyə 
düşmüş ordu hissəsinin 20 gün ərzində məhv edilməsində fəal iştirak etdi. 
Azərbaycanın ədəbiyyat və insəsənət xadimləri milli diviziyaların 
döyüşçüləri ilə tez-tez görüşürdülər. 1943-cü ilin martında Səməd Vurğun, Rəsul 
Rza, Süleyman Rüstəm, Mehdi Hüseyn, Məmməd Rahim, Zeynal Xəlil, Əhməd 
Cəmil 223-cü milli diviziyanın fəxri əsgəri adına layiq görülmüşdülər. Belə 
görüşlər döyüşçülərimizdə vətənpərvərlik əhvalı ruhiyyəsinin güclənməsinə böyük 
təsir edirdi. 
                                                          
27
 Z.M.Bünyadov, R.Ə.Zeynalov, Qafqazdan Berlinədək, B. 1990, s.104 (rus dilində). 
41 
 
Məşhur bəstəkarlar Üzeyir Hacıbəyov və Çingiz Hacıbəyov 223-cü 
diviziyada döyüşçülər qarşısında geniş proqramla müsamirə vermişdilər. 
1943-cü ilin oktyabrın 20-də 223-cü diviziya 2-ci Ukrayna cəbhəsində 7-ci 
qvardiya ordusunun  tərkibinə daxil edilmişdi və o, 31 oktyabrda Kirovoqrad 
istiqamətində döyüşlərə başladı. 1943-cü ilin sentyabr-dekabr aylarında diviziya 
400 kilometr döyüş yolu keçərək, Ukraynanın  təxminən   1000  kvadrat  km  
ərazisini düşməndən azad etmiş və Dnepri keçərək Sovet Ordusunun Kirovoqrad 
döyüş dəstəsi tərkibində yeni döyüşlərə hazırlaşırdı. Dneprin keçilməsində   
H.Hacıyev, M.Məmmədov, S.Əsgərov, A.Abdullayev, C.Həşimov, H.Qasımov,    
Ə.Əsədov, N.Babayev və digərləri böyük hünər göstərmişdilər. 
1944-cü ilin aprelində diviziya 57-ci ordunun tərkibində Dnestr çayının sağ 
sahilində Benderi şəhərinin şimali-qərbində hərbi əməliyyatlarını genişləndirirdi. 
Düşmənin güclü təyyarə və top atəşləri altında diviziya bu istehkam xəttini 130 
gün müdafiə etdi. 1944-cü il avqustun əvvəlində başlanan Yassa-Kişinyov 
əməliyyatında 223-cü diviziya Tiraspol şəhərinin cənubi-qərbində döyüşürdü. 
Diviziyanın növbəti hərbi əməliyyatları Rumıniya sərhəddi istiqamətində aparıldı 
və onun alayları 1944-cü ilin 2 sentyabrında Dunay çayını keçdikdən sonra 
istiqamətlərini Bolqarıstan sərhədlərinə tərəf götürdülər. 20 gün ərzində 800 km 
məsafəni döyüşlərlə irəliləyən diviziya Rumıniyanın Konstansa limanının və 
Bolqarıstanın Şumen və Razqrad şəhərinin azad edilməsində iştirak etdi. 
Milli diviziyanın döyüş yolunun sonrakı mərhələsi Yuqoslaviya 
torpaqlarının faşistlərdən azad edilməsi və Belqrad səmtində hücum əməliyyatları 
oldu. On gün ərzində şərqi Serbiya vilayəti düşməndən azad edildi və 223-cü 
diviziyanın alayları (№1037, 1041) Morova çayı vadisinə çatdılar. Burada, Bor adlı 
şəhərdə 223-cü diviziya Yuqoslaviya ordusunun 23-cü diviziyası ilə görüşdü. 
1944-cü ilin 17-20 oktyabrında Belqrad şəhərində yerləşmiş 20 minlik faşist 
ordusu darmadağın edildi. Belqrad uğrunda döyüşlərdə fərqlənən və qələbə salyutu 
münasibətilə Ali Baş Komandanın əmrində adı çəkilən diviziyalardan biri də 223-
cü diviziya idi və ona Belqrad diviziyası adı verildi. 
1944-cü ilin 24 dekabrında 223-cü diviziya Macarıstan sərhəddini keçərək 
Budapeşt istiqamətində döyüş əməliyyatlarında iştirak etdi. Balaton gölü ətrafında 
aparılan döyüşlərdən sonra 1945-ci il fevralın 13-də Macarıstanın paytaxtı 
Budapeşt şəhəri də düşməndən azad edildi. 
Müharibənin son həftələrinin döyüşlərini 223-cü diviziya Avstriya 
ərazilərində keçirmişdir. Aprelin 6-da Dunay çayını keçən diviziya Vyana 
istiqamətində döyüşlərdə iştirak etmiş, 13 apreldə Vyana şəhəri də faşistlərdən 
azad edilmişdir. Diviziyanın 1037-ci alayına “Vyana” adı verilmişdir. 
223-cü diviziyanın son döyüşləri 1945-ci ilin 7 mayında Avstriyanın 
Qollabrun şəhərinin azad edilməsində olmuşdur və bu şəhərin azad edilməsində 
42 
 
həlledici döyüşlərə görə diviziya Ali Baş Komandanın təbrikinə layiq görülmüşdür.  
Bu müharibə illərində diviziyanın Ali Baş Komandandan aldığı 11-ci təbrik idi. 
İkinci dünya müharibəsinin tərkib hissəsi olan Böyük Vətən Müharibəsi 
illərində 223-cü Belqrad atıcı diviziyası 30 ay ərzində döyüşlərdə fasiləsiz iştirak 
etmiş, Mazdokdan Vyanaya qədər 3600 kilometrlik yolu keçmişdir. Bu yol üstündə 
Rumıniya, Bolqarıstan, Yuqoslaviya, Macarıstan, Avstriya və Çexoslovakiya 
əraziləri yerləşir. 
Diviziyanın bütün döyüşçüləri “Qafqazın müdafiəsinə görə”, “Belqradın 
azad edilməsinə görə”, “Budapeştin alınmasına görə” və “Vyananın alınmasına 
görə” medalları ilə təltif edilmişdir. Diviziyanın 1037-ci alayı Suvorov ordeni ilə, 
1039-cu alayı Kutuzov ordeni ilə, 181-ci Artilleriya alayı isə Boqdan Xmelnitski 
ordeni ilə təltif edilmişdir. 
Diviziyanın əsgər və zabitlərindən 3483 nəfər orden və medallarla təltif 
edilmişdir. Diviziyanın veteranlarından Əli Məhərrəmov hazırda Nəsimi rayonu 
veteranlar Şurasının işində fəaliyyət göstərir. 
 
396-cı milli atıcı diviziya 
 
396-cı atıcı diviziya 1941-ci ilin avqustunda İranda 44-cü ordunun 
tərkibində olmuşdur. Həmin ilin sonunda diviziya respublikanın Quba bölgəsinə 
gətirilmiş və Şimali Qafqaza göndərilmək üçün hazırlanırdı. Diviziyanın ilk 
komandiri Q.Korçakov, komandir müavini polkovnik Əsədullayev: komissarı 
polkovnik Xavər Vəliyev olmuşdur. Diviziyanın şəxsi heyətinin əksəriyyəti 
azərbaycanlılardan ibarət idi. 
1941-ci ilin son günlərində diviziya Krım yarımadasına desant yolu ilə 
göndərildi və 51-ci Ordunun tərkibinə daxil edildi. 
396-cı diviziyanın tərkibində 803-cü, 816-cı, 819-cu atıcı alayları və 957-ci 
artilleriya alayı (komandir Musa Heybətov) olmuşdur. Digər alayların komandirləri 
isə polkovnik Abdullayev və polkovnik Əsədullayev idi. 
1942-ci ilin may döyüşləri ərəfəsində Krımda 44-cü, 47-ci və 51-ci Sovet 
Orduları yerləşdirilmişdi. Mayın 7-də faşist ordusunun geniş miqyaslı hücumları 
nəticəsində 44-cü Sovet Ordusu hissələri böyük itki ilə geri çəkilməyə məcbur 
oldular. Bu döyüşdə 396-cı diviziya böyük itki verdi. Həmin döyüşdən sonra Sovet 
hərbi hissələri Krımdan Taman yarımadasına köçürüldülər. 396-cı diviziyanın 
şəxsi heyəti isə Armavirdən keçərək Tiflisə, oradan da Qubaya (Azərbaycana) 
göndərilərək, tərtib edilən yeni (223-cü) diviziyanın tərkibinə qatıldı. 
Yuxarıda göstərilən gərgin döyüşdə 396-cı milli diviziyanın alay və 
batalyon komandirləri və komissarlarından X.Vəliyev, Y.İsmayılov, Əmirulla 
Dadaşov (həlak olmuşdur), Ə.Hüseynov, A.Abbasov, K.Ağayev, N.Aslanov, 
43 
 
Mehdi Muxtarov, T.Axundov, İ.Əsgərov, Q.Süleymanov döyüşlərdə xüsusilə 
fərqlənmişdilər. 
Hazırda Nəsimi rayonunda yaşayan və işləyən veteranlardan Abdulrəhman 
Dadaşov və Nəsir Aşurov vaxtı ilə 396-cı milli diviziya tərkibində döyüşmüşlər. 
 
402-ci milli atıcı diviziya 
 
402-ci milli atıcı diviziya 1941-ci ilin avqustunda Naxçıvanda və 
Ordubadda təşkil edilmişdir və onun tərkibində Azərbaycan türkləri 90% təşkil 
edirdi. Diviziya 1941-ci ilin oktyabrınadək İranda (Cənubi Azərbaycan) yerləşirdi. 
Bundan sonra Vətənə qaytarılan diviziya 1941-ci ilin oktyabrının əvvəllərində 
Ordubad və Kivraq şəhərlərindən müharibə zonasına göndərildi. Qafqaz uğrunda 
döyüşlərə 44-cü ordu tərkibində döyüşə başlayan diviziya Qroznı şəhərinin 
müdafiəsi xəttində (Terek çayının sağ sahilində) yerləşdirildi. Diviziyanın 
komandiri polkovnik A.Hüseynov olmuşdur. Diviziyanın tərkibində 833-cü, 840-cı 
atıcı alayları, 960-cı topçular alayı, tank əleyhinə divizion və 4 əlavə batalyon var 
idi. 
1942-ci ilin 30 noyabrında diviziya Mazdok istiqamətində başlanan hücum 
əməliyyatlarında iştirak edərək, dekabrın ilk on günündə 34 km irəliləyə bildi. Bu 
döyüşlərdə diviziyanın 833-cü alayının komandiri mayor Akim Abbasov xüsusilə 
fərqləndi. 840-cı alayın komandiri mayor Manaf Abdullayev də sərkərdəlik 
nümunəsi göstərmişdi. 
Mazdok istiqamətindəki döyüş əməliyyatlarında kapitan Məcid Əliyev 
(833-cü alayın 3-cü batalyonunun komandiri), baş leytenant Abdulla Dadaşov 
(960-cı topçu alayının 2-ci divizionu komandiri), leytenant Bilal Rəsulov (840-cı 
atıcı alayın 2-ci batalyonu komandiri), həmin batalyonun bölmə komandirləri baş 
leytenant Məmməd Tahirov və leytenant Ələkbər Hacıyev, pulemyotçu serjant 
Osman Hacıyev, döyüşçü Mirzəyev xüsusilə fərqlənmişdilər. Həmin günlərdə 
cəbhədə olmuş görkəmli şair Rəsul Rza Ağcabədi rayonunun Hindarx kəndində 
anadan olmuş pulemyotçu serjant Osman Abdulla oğlu Hacıyev haqqında “Osman 
Hacıyevin hünəri” adlı oçerk yazmışdı. Bu oçerkdə göstərilir ki, cəsur pulemyotçu 
Osman Hacıyev düşmənin avtomatçılar dəstəsinin hücumlarını iki dəfə dəf 
etmişdir. 
1942-ci ilin 12 dekabrından sonra diviziyanın tərkibinə yeni döyüş hissələri 
əlavə edildi və o, yeni döyüşlərə hazırlaşmağa başladı. 1943-cü ilin ilk üç ayı 
ərzində diviziya Azərbaycan dilini bilən kiçik komandirlər heyəti ilə təmin olundu, 
diviziyaya hərtərəfli kömək üçün Bakıdan müvafiq hərbi və siyasi mütəxəssislər 
göndərildi. Az sonra döyüşə hazırlanmış 1500 nəfər 402-ci milli diviziyanın 
44 
 
tərkibinə göndərildi və sonrakı illərdə diviziya Azərbaycandan yeni çağırışçılar 
dəstəsi alaraq onların da döyüşə hazırlığına başladı. 
1943-1944-cü illərdə 402-ci diviziya digər milli diviziyaların tərkibini 
möhkəmləndirmək üçün döyüşçü və komandirlər hazırlamaq üzrə əsas ehtiyat 
bazası kimi istifadə edilmişdir. Məsələn, diviziya 1943-cü ildə 2200 nəfər, 1944-cü 
ildə 1500 nəfər yeni çağırışçı qəbul edərək döyüşə hazırlamışdı. 
Böyük Vətən müharibəsi cəbhələrində döyüşən azərbaycanlı 
komandirlərdən Heybət  Heybətov, Mahmud Əbilov, Hacıbaba Zeynalov,  Tərlan 
Əliyarbəyov, Akim Abbasov və digərləri yüksək hərbi sərkərdəlik qabiliyyətinə 
malik  olduqlarını  sübut  edərək,  general-mayor rütbəsi aldılar. Müharibə illərində 
yaradılmış Milli diviziyalarda siyasi tərbiyə işlərinə respublikadan 322 nəfər rəhbər 
partiya işçisi göndərilmişdi. Bunların içərisində polkovniklər Xavər Vəliyev,  
Rəşid Məcidov, Kazım İsmayılov, Mehbalı Əmiraslanov, Əbdül Rəcəbov, Ələsgər 
Qasımov və digərləri var idi. Bu diviziyaların döyüşçüləri ilə görüşə Səməd 
Vurğun, Üzeyir Hacıbəyov, Rəsul Rza, Bülbül Məmmədov, Niyazi, Mustafa 
Topçubaşov, Heydər Hüseynov və digər ictimai xadimlər tez-tez gedir və özləri ilə 
incəsənət kollektivləri qruplarını aparırdılar. 
Milli diviziyalarda Azərbaycan dilində 12 adda qəzet buraxılırdı: “Vətən 
şərəfinə”, “Vətən uğrunda”, “Həyəcan” və başqa adlarda çıxan cəbhə qəzetləri 
redaktorları sırasında Rəsul Rza, Abbas Zamanov, Cəfər Xəndan, Əhməd Cəmil, 
Xasay Vəzirov, Ənvər Məmmədxanlı və digər ədib və jurnalistlər fəaliyyət 
göstərirdi. Həmin illərdə bəstəkarlardan Tofiq Quliyev “23-cü diviziya” adlı 
mahnını, Niyazi “402-ci diviziya”, “Can Azərbaycan”, “402” yürüş marşlarını 
yazmışdı. 
 
416-cı milli atıcı diviziya 
 
1942-ci ilin fevralından başlayaraq ayrı-ayrı hissələri Ucar-Göyçay-Şəmkir 
zonasında və Ələtdə təşkil edilən 416-cı milli diviziyada şəxsi heyətin 92%-i 
Azərbaycan türkləri idi. 
416-cı milli diviziyanın döyüş yolu Qafqazdan başlanmışdır. Diviziya 1942-
ci ilin sentyabrın əvvəllərində 44-cü ordunun tərkibinə daxil edilərək Şimali 
Qafqazda Xasav-yurt rayonuna göndərilmişdi. Diviziyanın cəbhəyə getdiyi vaxt 
Qafqaz uğrunda döyüşlərin ən şiddətli dövrü idi. Faşist Almaniyası rəhbərliyi 
özünün “Cənub” ordu qrupu komandanlığına 1942-ci ilin 25 sentyabrında Bakını 
zəbt etməyi əmr etmişdi. Lakin faşist ordusunun əsas qüvvələri Sovet ordusunun 
güclü müqavimətinə rast gələrək, Şimali Qafqazda sentyabr ayında döyüşlərdə 
böyük itkilər verdi. 
45 
 
1942-ci ilin oktyabrında 416-cı diviziya 58-ci ordunun tərkibinə daxil 
edilərək, Sulak çayının şərq sahilində düşmənin Mahaçkala istiqamətindəki 
hücumlarına qarşı mövqedə yerləşdirildi. Həmin ilin noyabrında diviziya yenidən 
44-cü ordunun tərkibinə daxil edildi və təcili olaraq marş ilə Terek stansiyası 
zonasında yeni döyüş xəttinə göndərildi. 
1942-ci ilin 30 noyabrında diviziya hücuma keçdi. Hücum ərəfəsi noyabrın 
29-da keçirilən mitinqdə diviziyanın 1373-cü alayının əsgərləri B.Mustafayev və 
Ç.Quliyev öz çıxışlarında demişdilər ki, biz hamımız Qafqazı son damla qanımıza 
qədər müdafiə edəcəyik və bu torpaqda faşistlər özləri üçün məzarlarını tapacaqlar. 
Faşistlərin Şimali Qafqazdan qovulması məqsədilə başlanan ümumi hücum 
1942-ci ilin  noyabrının 30-da başlandı və bu hücumda diviziyanın 4 alayı iştirak 
edirdi. İlk döyüşlərdə baş leytenant K.Rzayev, leytenant Ə.Abdullayev, kiçik 
leytenant K.Hacıyev, sıravi əsgərlərdən B.Cabbarov, İ.Heydərov, A.Zülfüqarov 
qələbə əzmi ilə böyük mətanət göstərdilər. Dekabrın son günlərində Mazdok 
istiqamətindəki döyüşlər daha gərgin keçdi. Döyüşlərin birində 1368-ci alayın 
əsgəri Məmmədov, “Doğma Azərbaycan uğrunda!” sözləri ilə düşmənin səngərinə 
daxil oldu. Beləliklə 1943-cü ilin yanvarının əvvəlinə qədərki dövrdə diviziyanın 
döyüşçüləri Qafqazdan Azov sahilinə qədərki məsafəni döyüşlərlə keçərək, növbəti 
döyüşlərə hazırlaşdılar. Bu dövrdə diviziyanın komandirlərindən biri polkovnik (az 
sonra general-mayor) Tərlan Əliyarbəyov olmuşdur. 
1942-ci ilin 19 noyabrında Stalinqrad rayonunda Sovet Ordusunun 
hücumlarının başlanması ilə əlaqədar olaraq Şimali Qafqazdan da başlanan əks 
hücumlar nəticəsində üç ay ərzində Şimali Qafqaz düşməndən azad edildi və 
Rostov istiqamətində döyüşlərə başlamaq üçün zəmin yaradıldı. 
1943-cü ilin 21 fevralında 416-cı diviziya əməliyyatlarının II dövrünə 
hazırlığa başladı. Bunun üçün diviziyaya Azərbaycandan 1500 nəfər yeni döyüşçü 
və siyasi işçi göndərilmişdi. 
1942-ci ilin 3 oktyabrında SSRİ Ali Sovetinin Rəyasət heyətinin qərarı ilə 
orduda hərbi komissarlar institutu ləğv edilərək vahid rəhbərlik prinsipinə keçildi. 
Komissarların apardıqları siyasi tərbiyə işlərini icra etmək üçün komandirlərin 
siyasi işlər üzrə müavinləri vəzifəsi təsis edildi. Milli diviziyalarda siyasi işlər üzrə 
komandirlərin müavinlərinin əksəriyyəti Respublikadan göndərilmiş təcrübəli 
partiya işçilərindən ibarət idi. 
416-cı diviziya 1943-cü ilin 17 avqustunda Taqanroq istiqamətində 
başlanmış hücumlarda iştirak edirdi və avqustun 30-da diviziya 28-ci ordunun 
tərkibində Taqanroq şəhərinin düşməndən azad edilməsində böyük qəhrəmanlıq 
göstərdi və bu qələbəyə görə ona Taqanroq diviziyası fəxri adı verildi. 
Milli diviziya 1943-cü ilin sentyabrında Azərbaycandan öz tərkibinə 2500 
nəfər yeni döyüşçü heyəti adlı və müvafiq hazırlıqdan sonra oktyabrın 10-dan 
46 
 
başlayaraq növbəti döyüşlərə başladı və Nikolayev şəhərinin düşməndən azad 
edilməsində fəal iştirak etdi. 
1944-cü ilin yanvarında 416-cı diviziya 3-cü Ukrayna cəbhəsində 5-ci zərbə 
ordusu tərkibində hücuma keçərək, Dnestr çayını keçdi və döyüşlərlə Dnepr çayı 
sahillərinə çıxdı. Dneprin keçilməsində qəhrəmanlıq göstərdiklərinə görə Mikayıl 
Ələkbərov, Bahəddin Mirzəyev, Ablul Vəliyev, Fəriz Səfərov və Ağaşirin Cəfərov 
Sovet İttifaqı Qəhrəmanı fəxri adına layiq görüldülər. 
Həmin ilin 9 aprelində diviziya Odessa şəhəri yaxınlığına çatdı və onun 
düşməndən azad edilməsində fəal iştirakına görə II dərəcəli Suvorov ordeni ilə 
təltif edildi. 
1944-cü ilin yayından başlayaraq 416-cı diviziya 3-cü Ukrayna cəbhəsi 
tərkibində məşhur Yassa-Kişinyov döyüş əməliyyatında və Moldaviyanın paytaxtı 
Kişinyov şəhərinin və bütün Moldaviyanın faşizm tapdağından azad edilməsində 
fəal iştirak etdi. 1945-ci ilin martında diviziyanın 1054-cü alayı “Qırmızı bayraq” 
ordeni, 1368-ci alayı - “Boqdan Xmelnitski ordeni”, 44-cü divizionu isə 
“Aleksandr Nevski” ordeni ilə təltif edilmişdi. 
Taqanroq şəhərində 1981-ci ildə “Slava” memorialının təntənəli açılışında 
416-cı diviziyanın müharibə dövründəki alay və batalyon komandirlərindən 
polkovnik Mehdi Mahmudov, polkovnik İsmayıl Aslanov, kapitan Bahəddin 
Mirzəyev iştirak etmişlər. 
416-cı milli diviziya döyüşçüləri ilə cəbhələrdə görüşmək üçün görkəmli 
şair Səməd Vurğun və dahi bəstəkar Üzeyir Hacıbəyov, xalq artisti Bülbül 
Məmmədov, professorlardan M.Mirqasımov və Məmməd Qazıyev, məşhur neft 
ustası Ağa Nemətulla və digər ziyalılar dəfələrlə ezam edilmişdilər və bu görüşlər 
diviziya döyüşçülərinin hərbi-vətənpərvərlik ruhunda tərbiyə edilməsinə böyük 
təsir etmişdir. 
416-cı diviziyanın tərkibində baş leytenant Tahirə Dadaşova, tibb işçiləri 
Zəhra Səlimova, M.Hacıyeva, B.Mirzəcanov, R.Qasımzadə, D.Kazımova, 
R.Babayeva və digərləri böyük fədakarlıqlar göstərmişlər. 
1945-ci ilin yanvarında Sovet ordusu bütün cəbhələrdə hücuma keçmişdi və 
əsas istiqamət Varşava-Berlin istiqaməti idi. 416-cı diviziya I Belorusiya cəbhəsinə 
daxil olan 5-ci zərbə ordusu tərkibində Visla çayı istiqamətində hücumu davam 
etdirərək, Varşavanın azad edilməsində iştirak etdi və Oder çayının qərb sahilinə 
çıxaraq, düşmənin Kyustrin şəhərini zəbt etdi. 
Berlinə ilk dəfə daxil olan hərbi hissələr içərisində 416-cı diviziya da var idi 
(komandir general-mayor D.M.Sızranov, siyasi şöbənin rəisi polkovnik Rəşid 
Məcidov). Diviziyanın 1373-cü alayı (Komandir general Heybət Heybətov, eyni 
zamanda diviziya komandirinin müavini idi) mayın 1-də Berlinə daxil oldu. 
47 
 
Berlin uğrunda döyüşlərdə kapitan X.Gülməmmədovun batalyonu xüsusilə 
fərqləndi. Kayzerin sarayı üstündə Qələbə bayrağını ilk dəfə mayın 1-də 
sancanlardan olan baş leytenant Vahab Osmanov düşmən gülləsindən həlak oldu. 
Brandenburq qapıları üstünə mayın 2-də qələbə bayrağını taxanlardan biri isə 
leytenant A.Məcidov və onun döyüşçüləri oldular. 
Beləliklə 416-cı Azərbaycan milli diviziyası 27 ay ərzində döyüşlərlə 40 
çayı keçərək (o cümlədən Dnepr, Visla, Oder) 2500 kilometr məsafəni qət etdi və 
7900 kv. kilometr ərazini düşməndən azad etdi. 
Qafqazdan Berlinədək döyüş yolu keçmiş 416-cı Azərbaycan Milli 
diviziyası və onun alaylarına müharibə illərində general-mayorlar Tərlan 
Əliyarbəyov, Heybət Heybətov, Hacıbaba Zeynalov (diviziyanın qərargah rəisi) 
komandirlik etmiş, diviziyanın siyasi şöbə rəisləri isə polkovniklər Rəşid Məcidov 
və Xavər Vəliyev, eləcə də Əmrulla Dadaşov, İsmayıl Aslanov olmuşdur. 
Hazırda 416-cı milli diviziyanın veteranlarının şurası Bakıda fəaliyyət 
göstərir (sədri polkovnik Abu Müslüm Baxışevdir) və bu diviziyanın 
veteranlarından 125 nəfəri əmrlərini davam etdirirlər. Diviziyanın Qafqazdan 
Berlinədək döyüş yolu haqqında plakatlar və kitabçalar nəşr edilmişdir. 
 
§ 4. Qafqaz uğrunda döyüĢlər - Böyük Vətən 
Müharibəsində Qələbənin ən mühüm 
mərhələlərindən biridir
28
 
 
Almaniya faşizmi özünün “Şərqə yürüş” (Dranq nax Osten) adlı ümumi 
işğalçılıq planında Qafqazı və onun zəngin yataqlarını zəbt etmək planına xüsusi 
yer verirdi. Bununla da eyni zamanda Şərqin Hindistan hüdudlarına qədər uzanan 
geniş ərazilərini zəbt etmək üçün əsas baza əldə edilməsi nəzərdə tutulurdu. 
Hitlerin 1940-cı ilin 18 dekabrında imzaladığı 21 saylı gizli direktiv sənədində 
Almaniyanın SSRİ-yə qarşı müharibəyə başlaması üzrə “Barbarossa” planında 
Almaniyanın başlayacağı müharibə “Şərq kompaniyası” adlandırılmışdı və onun 
qələbə ilə qurtarmasına üç aydan beş aya qədər vaxt müəyyən edilmişdi. 1941-ci 
ilin fevralında Almaniya ordusunun yüksək komandanlığına Hitlerin bu tələbi 
                                                          
28
“İkinci dünya müharibəsinin dərsləri və faşizm üzərində qələbənin əhəmiyyəti” adlı Beynəlxalq elmi 
konfrans Qələbənin 50 illiyi münasibətilə 1995-ci ilin 18-19 aprelində Moskvada keçirilmişdir. Bu 
kitabın müəllifi həmin konfransın plenar iclasında göstərilən mövzuda məruzə etmişdir. Konfransda 26 
ölkədən (o cümlədən, ABŞ, Çin, İngiltərə, Almaniya, Yaponiyadan) nümayəndələr iştirak etmişdir. 
Müəllifin rus dilində etdiyi məruzənin tərcüməsi verilir. 
  
48 
 
çatdırılmışdı ki, “Şərq kompaniyası” qurtaran kimi Hindistana yürüşün 
başlanmasına hazırlıq nəzərdə tutulmalıdır. Həmin ilin iyun ayının əvvəlində 
Almaniya hərbi komandanlığı planlaşdırmışdı ki, İranın, İraqın, Misirin və 
Hindistanın zəbt edilməsi üzrə hərbi əməliyyatlara 1941-ci ilin payızından 
başlanacaqdır. Göründüyü kimi Hitlerin bu qlobal işqalçılıq planının həyata 
keçirilməsi üçün ən əvvəl Qafqaz zəbt edilməli idi. Aydındır ki, Hitlerin bu geniş 
işğalçılıq planına qarşı Sovet rəhbərliyi ölkənin cənub sərhədlərinin, ilk növbədə 
Qafqazın müdafiəsi üçün lazımi tədbirlər görməli idi və görürdü. 
Almaniya faşist ordusunun SSRİ-yə qəflətən hücumu dövründə İranda 
Almaniyanın 4 min nəfərlik casus şəbəkəsi var idi və bu təxribat qüvvəsi gizli 
yollarla Sovetlər İttifaqına qarşı yönəldilmişdi. Sovet hökuməti İran şahı Rza 
Pəhləviyə öz ölkəsinin faşist Almaniyası ilə ittifaqının yolverilməzliyi haqqında 
dəfələrlə xəbərdarlıq etmişdisə də, Rza şah Pəhləvi bu xəbərdarlıqlara məhəl 
qoymurdu. Buna görə də Sovet hökuməti İran rəhbərliyinə göndərdiyi rəsmi 
Notada bildirdi ki, 1921-ci ilin 26 fevralında imzalanmış Sovet Rusiyası-İran 
müqaviləsinin 6-cı maddəsinə uyğun olaraq Sovet qoşun hissələri Şimali İran 
ərazilərinə göndərilir. Eyni zamanda Sovet-İngiltərə razılaşmasına əsasən 
İngiltərənin qoşun hissələri də Cənubdan İran ərazisinə daxil olacaq idi. 
1942-ci ilin 29 yanvarında Tehranda SSRİ, Böyük Britaniya və İran 
arasında müttəfiqlik haqqında müqavilə imzalandı və həmin müqavilədə göstərildi 
ki, müttəfiqlərə (SSRİ və Böyük Britaniya) İran ərazisində quru, dəniz və havadan 
silahlı müdafiə üzrə qüvvələr yerləşdirməyə icazə verilir və bu ordu hissələri 
İrandan Almaniya ilə müharibə qurtardıqdan sonra 6 ay müddətində çıxarılacaqdır. 
Almaniya ordusu komandanlığı SSRİ-yə qarşı qəflətən başladığı 
müharibənin ilk həftələrinin uğurlarından məst olaraq, 1941-ci ilin iyulunda 
müharibənin III mərhələsinin planını cızmağa başlamışdı. Bu plana görə 1942-ci 
ilin sentyabrında Almaniya ordusu Qafqaz keçidlərindən keçərək İran-İraq əraziləri 
ilə Bağdad üzərinə hücumu davam etdirməli idi. 
Lakin Sovet-Almaniya cəbhələrində müharibənin 1941-ci ilin sonunda 
gedişi Hitlerin bu planlarını alt-üst etdi. 1941-ci ilin 5 dekabrında Sovet ordusu 
Moskva altında əks hücuma keçərək faşist ordusunu 100-350 kilometrə qədər 
Qərbə sıxışdırdı və bununla da düşmənin Moskvanı və Şimali Qafqazı 1941-ci ildə 
zəbt etməsi planı boşa çıxdı. 
1942-ci ilin yayında faşist ordusu komandanlığı Cənub istiqamətində yeni 
hücum əməliyyatına başladı və burada əsas vəzifə Qafqazı zəbt etmək idi. Bunun 
üçün “Edelveys” adlı xüsusi plan hazırlanmışdı və həmin planda o da göstərilirdi 
ki, faşist ordusu Qafqaza yaxınlaşdıqda bu diyarda yaşayan xalqlar rus xalqına 
qarşı mübarizəyə başlayacaqlar. 
49 
 
Müharibənin gedişi faşist nəzəriyəbazların bu ümidini də boşa çıxardı. 
Qafqazın bütün xalqları ölkənin digər xalqları ilə birlikdə ümumi düşmən faşizmə 
qarşı ölüm-dirim mübarizəsinə qalxdılar. Qafqazı müdafiə edən cəbhələrdən biri 
olan Zaqafqaziya cəbhəsi   tərkibində   şəxsi   heyətləri   əsasən Qafqaz 
xalqlarından tərtib edilmiş 12 milli diviziya vuruşurdu. Bunların içərisində 77-ci, 
223-cü, 396-cı, 402-ci, 416-cı diviziyalar Azərbaycan Milli diviziyaları idi. 
Qafqaz uğrunda döyüşlərin ikinci mərhələsinin başlanması və Stalinqrad 
uğrunda ağır döyüşlər faktiki olaraq eyni zamanda (1942-ci ilin iyulunda) 
başlanmışdı. Lakin faşist orduları 1943-cü ilin fevralının əvvəlində Stalinqrad 
ətrafında darmadağın edildikdən sonra, Almaniya hərbi komandanlığı bütün qalmış 
qüvvələrini Qafqaz cəbhəsinə yönəltdi və Qafqaz uğrunda döyüşlər 14 ay davam 
etdi. 
Qafqaz regionunda iqtisadi və hərbi strateji cəhətdən ən güclü respublika 
Azərbaycan olduğuna görə düşmənin əsas qüvvələri də bu istiqamətə 
yönəldilmişdi. Təkcə onu demək kifayətdir ki, müharibənin bütün gedişi dövründə 
cəbhələri benzin və digər yanacaqla əsasən Azərbaycan neftçiləri təchiz edirdi. 
Azərbaycan neftçilərinin bu böyük tarixi xidmətləri hələ müharibə illərində Marşal 
G.K.Jukov və marşal K.K.Rokosovski tərəfindən dəfələrlə minnətdarlıqla qeyd 
edilmişdir. Bütün bunlara baxmayaraq Sovetlər İttifaqının matorlar müharibəsində 
əldə etdiyi tarixi qələbədə cəbhənin benzin və sürtkü materiallarına olan tələbatının 
75-90%-ni fasiləsiz olaraq təchiz edən Bakı şəhərinə “Qəhrəman şəhər” adı 
verilmədi, halbuki bu ada o, bəzi şəhərlərdən əvvəl layiq görülməli idi. Azərbaycan 
Respublikası Prezidenti Heydər Əliyev böyük iftixar hissi ilə qeyd etmişdir ki, 
“Əgər Bakının nefti olmasaydı, Sovetlər İttifaqının qələbəsi bəlkə də mümkün 
deyildi...” 
Faşist Almaniyasının Qafqazı zəbt etmək planının baş tutmaması onun 
Türkiyəni də bu müharibəyə cəlb etmək ümidini də puça çıxardı və SSRİ-nin 
cənub sərhədlərinin təhlükəsizliyi təmin edildi. 
Bununla belə Almaniyanın o dövrdəki müttəfiqləri olan Yaponiya və 
Türkiyənin 1942-ci ildə Sovetlər İttifaqına qarşı müharibəyə başlamamalarının 
səbəbləri hələ indi də bəzi hərbi tarixçilərin və hərbi sərkərdələrin tədqiqat obyekti 
kimi qalmaqdadır. 
Aydındır ki, Sovetlər İttifaqının Ali Baş komandanlığı belə təhlükənin 
mövcudluğunu hiss edirdi və ölkəyə qarşı ikinci və ya üçüncü cəbhənin açıla 
bilməsi ilə əlaqədar olaraq həmin istiqamətlərdə kifayət qədər hərbi qüvvə 
saxlayırdı. Təkcə Qafqazda 1942-43-cü ildə 11 atıcı diviziya və 2 hərbi hava 
50 
 
qüvvələri ordusu saxlanılırdı
29
. Qafqaz eləcə də Qara dəniz, Kaspi və Azov 
dənizləri donanmaları tərəfindən müdafiə edilirdi. 
Müharibə illərinin diplomatik sənədlərinin öyrənilməsi sübut edir ki, 1943-
cü ilin əvvəlində Yaponiya və Türkiyənin faşist Almaniyasına münasibəti xeyli 
soyumuşdu. Almaniya ordusunun güclü müqavimətinə baxmayaraq, o, 1943-cü ilin 
sonundan etibarən heç bir əməliyyatda təşəbbüsü öz əlinə ala bilmədi və dünya 
xalqları Almaniya hərbi qüvvələrinin yaxın vaxtlarda məğlub olacağını 
gözləyirdilər. 
Faşist ordusunun Qafqaz dağları ətəklərində məğlub edilərək geriyə 
çəkildiyi dövrdən az sonra Sovet siyasi rəhbərliyi öz daxili siyasətində 
bağışlanılmaz bir səhv buraxdı: 1944-cü ilin əvvəlində Şimali Qafqazda yaşayan 
çox saylı müsəlman xalqları bütövlükdə Qazaxıstan və Sibirə sürgün edildilər. Öz 
ölkəsinin bir qrup müsəlman xalqına qarşı bu qəddar cəza tədbiri üçün heç bir 
əsaslı səbəb yox idi və Stalin-Beriya-Mikoyan qrupunun bu qanlı tədbiri müharibə 
dövrünün siyasətinin qara ləkəsi kimi tarixə düşdü. Belə mürtəсe siyasətin 
davamını biz müharibə qurtardıqdan az sonra öz evlərinə qaytarılmış hərbi əsirlərin 
1949-cu ildə hərbi düşərgələrə sürgün edilməsində gördük. 
Bu məruzənin müəllifi 30 il bundan əvvəl, 1944-cü ildə Qazaxıstana sürgün 
edilmiş çeçen yazıçısı Xalid Oşayev ilə öz evində görüşmüşdür. 1926-cı ildən 
Sov.İKP üzvü olan Xalid Oşayev söylədi ki, NKVD-də xidmət edən azğınların 
tələbi ilə gecə qapımı açdıqda, onlara partiya biletimi göstərdim, lakin həmin bileti 
üzümə çırparaq mənə dedilər: “çeçensən?, düş qabağımıza, sürgünə gedirsən” və 
bizi mal-qara daşınan çirkli vaqonlara doldurdular. Məlumdur ki, onları 17 il 
tikanlı məftillər arxasında yaşatdılar və əksəriyyəti də məhv edildi. 
Hörmətli Veteranlar! 50 il bundan əvvəl II dünya müharibəsi kimi qanlı 
müharibəni antifaşist və demokratik qüvvələrin qələbəsi ilə qurtararkən, biz 
hamımız güman edirdik ki, ölkəmizdə, o cümlədən Qafqazda həmişə sülh və əmin-
amanlıq olacaqdır. Lakin sizə məlumdur ki, Şimali Qafqazda indi müharibə gedir 
və qan tökülür. Zaqafqaziyanın hər üç respublikasını əhatə edən iki ərazidə isə 
qanlı döyüşlərdən sonra atəşkəsə nail olunmuşsa da, əldə edilmiş atəşkəs möhkəm 
deyildir. Bütün Qafqazın xalqlarına isə dinc Qafqaz evi lazımdır və bu haqda 
konkret təkliflər Azərbaycan prezidenti tərəfindən verilmişdir. 
Dünya ictimaiyyətinə məlumdur ki, dinc Qafqaz evinin açarı Rusiyanın 
əlindədir. Azərbaycan Respublikasının Prezidenti Heydər Əliyev 1994-cü ilin 
iyununda “Rusiya qəzeti” və 1994-cü ilin dekabrında “Reklam xəbərləri” qəzeti 
                                                          
29 A.A.Гречко, Битва за Кавказ, M., 1967, s.473-477 
 
51 
 
müxbirlərinin suallarına cavabında Rusiyanın Qafqaz problemlərinin həllində 
iştirakını yüksək qiymətləndirərək, arzu etmişdir ki, Rusiyanın siyasətində 
Qafqazın hər bir respublikasına münasibəti bu respublikaların xalqlarının dini 
mənsubiyyətlərindən və Rusiya ilə tarixi əlaqələrindən asılı olmayaraq formalaşsın. 
Yalnız belə ədalətli münasibət Qafqaz regionundakı bütün ziddiyyətləri dinc yolla 
həll etməyə kömək edər. 
 
§ 5 Azərbaycan xalqının faĢizm üzərində qələbədə böyük xidməti 
 
Əgər Bakının nefti olmasaydı 
Sovetlər İttifaqının qələbəsi 
bəlkə də mümkün deyildi... 
HEYDƏR ƏLĠYEV 
 
Bakı şəhəri ikinci dünya müharibəsinin gedişində və müqəddəratında böyük 
rolu olmuş şəhərlərdən biridir. Bu hər şeydən əvvəl onun zəngin neft yataqları və 
strateji mövqeyi ilə əlaqədardır. 
Hələ 1881-ci ildə Bakıda dənizçilik peşələri üzrə qarışıq tipli məktəb 
yaradılmışdı və bu məktəbin peşə siniflərini 20 ildə (1881-ci 1901-ci illər) 945 
nəfər qurtarmışdı ki, bunlardan da 136 nəfəri azərbaycanlı idi. 1903-cü ildə həmin 
siniflər əsasında Bakı Dənizçilik məktəbi yaradıldı. 1899-cu ilin sentyabrın 
əvvəlində Xəzərdə 345 neft daşıyan gəmi var idi. Dünyada dizel mühərrikləri olan 
ilk tanker (yükgötürmə qüvvəsi 820 ton, sürəti saatda 7,4 mil olan gəmi) də (1903-
cü ildə) Bakı limanında üzməyə başlamışdır. 
Bakı neft rayonunun inkişafı və müdafiəsi ilə əlaqədar olaraq 1920-ci ildən 
başlayaraq Bakının hava hücumundan müdafiəsi üzrə tədbirlər görülməyə başlandı. 
1920-ci ilin noyabrında Bakıda bir atıcı diviziya təşkil edilmişdi (sonralar bu, 77-ci 
diviziya kimi məşhurlaşdı). 1925-ci ilin avqustunda Bakıda 12 təyyarədən ibarət 
qırıcı təyyarələr dəstəsi yerləşdirilmişdi. 
1938-ci ilin sentyabrında Bakı hava hücumundan müdafiə hissələrində 2 
zenit topları batareyası (hər birində 4 top) mövcud idi. Az sonra burada zenit 
artilleriyası divizionu yaradıldı. Həmin divizionun batareyalarından birinin 
komandiri H.E.Hüseynov 1943-cü ildə Bakıda yerləşən zenit artilleriya 
diviziyasının komandiri vəzifəsinə təyin edildi
30
. Göstərilən diviziya Bakıda 1941-
ci ildə açılmış zenit artilleriya məktəbini qurtarmış zabitlər ilə təmin edilirdi. 
                                                          
30 Бакинский округ ПВО. Б. 1974, s.51 
52 
 
1941-ci ilin fevralında Bakını havadan hərbi hücumlardan müdafiə etmək 
üçün üçüncü korpus yaradılmışdı. Bu korpusun 193-cü zenit artilleriya alayı 
Moskvanın 1941-ci ilin qışında müdafiəsində fəal iştirak etmişdir. 
Azərbaycanda neft sənayesinin inkişafında fəal iştirak etmiş SSRİ-nin 
keçmiş neft sənayesi naziri N.K.Baybakov demişdir: “Faşizm üzərində qələbə üçün 
Azərbaycanın etdiklərini bəlkə də heç bir respublika etməmişdir
31
. Çünki 40-cı 
illərdə SSRİ-də çıxarılan 33  milyon ton neftin 23,5  milyon tonu Azərbaycanın 
payına düşürdü. 
Faşist Almaniyasının İrana öz hərbi hissələrini çıxarmaq planının qarşısını 
almaq üçün 1941-ci il avqustun 25-də 44-cü Sovet Ordusu hissələri müvafiq Sovet-
İran müqaviləsinə əsasən (2500 nəfərlik desant ordusu) Kaspi hərbi flotiliyası 
tərəfindən Bakıdan İranın Pəhləvi, Bəndərşah və Nouşəhr vasitəsilə 31 avqust 
gecəsi Xevi kəndi ətrafına (Astara limanının cənubunda) çıxarıldı. Həmin desant 
ilə eyni zamanda 77-ci milli Azərbaycan diviziyası da Kaspi sahili ilə hərəkət 
edərək, İran ərazisinə daxil oldu. 
Müharibənin ilk iki ilində Kaspi dənizi Sovet İttifaqının Avropa hissəsinin 
Orta Asiya Respublikaları və İran ilə əlaqələndirən əsas yol idi. Qərbdən Şərqə 
köçürülən sənaye müəssisələri, əhalinin şərqə köçürülməsi Bakı-Krasnovodsk xətti 
ilə həyata keçirilirdi. 1942-ci ildə Kaspi dənizi donanması 1 milyon 255 min ton 
yük daşımışdı. Cəbhələrə dəniz yolu ilə müharibə illərində daşınan benzin isə 2 
milyon 400 min tondan çox idi. 
Almaniya hərbi komandanlığı Qafqazı zəbt etmək üçün hərbi əməliyyatları 
1942-ci ilin 25 iyulunda başlamışdı və bu döyüşlər 14 ay davam edərək düşmənin 
məğlubiyyəti və geri çəkilməsi ilə qurtardı. 
Faşist ordusu Mahaçqala-Kizlyar-Astraxan dəmir yolu xəttini zəbt etdiyi 
dövrdə Şimali Qafqaz ilə Zaqafqaziyanın nəqliyyat əlaqələri yalnız Kaspi dənizi 
vasitəsilə mövcud idi. Beləliklə, 1942-ci ilin 8 avqustundan Kaspi dənizi də hərbi 
əməliyyatlar meydanına çevrildi. Həmin dövrdə Bakı-Astraxan istiqamətində hərbi 
yüklərin daşınması (benzin, sürtkü yağları, silah və s.) getdikcə artırdı və liman 
düşmən təyyarələrinin zərbəsinə məruz qalırdı. Həmin dövrdə Bakının hava 
hücumlarından müdafiəsi xüsusi əhəmiyyət kəsb edirdi və Kaspi flotiliyasının zenit 
artilleriya qurğuları ilə təmin edilməsi gücləndirilmişdi. 
1941-ci ilin sonunda Bakıda 75-ci dəniz atıcı briqadası təşkil edilmişdi. 
Həmin briqada Moskva altındakı döyüşlərdə və Kalinin cəbhəsində döyüşmüş və 
üçüncü qvardiya dəniz atıcı briqadası adına layiq görülmüşdü. Kaspi flotiliyası 
                                                          
31 Xalq qəzeti, 10 mart 1999 
 
53 
 
1942-ci ilin 8 avqustundan hərbi vəziyyətə keçirildi və yuxarıda göstərilən 75-ci 
atıcı briqada Qafqazın müdafiəsi üzrə döyüşlərə cəlb edildi. 
Qafqaz uğrunda döyüşlərdə rabitəçi-matros  Qafur Məmmədov 1942-ci ilin 
18-19 oktyabrında Kaçkanova kəndi yüksəkliyində apardığı döyüşlərdə 13 faşist 
avtomatçısını və bir minomyot heyətini məhv etdi və həmin döyüşdə komandirinə 
tuşlanan snayper atəşini öz bədəni ilə örtərək yüksək qəhrəmanlıq nümunəsi 
göstərdi. Bütün bu şüsaətinə görə ona Sovet İttifaqı Qəhrəmanı fəxri adı verildi. 
Bakıda təşkil edilmiş dəniz atıcı briqadası da Qafqaz uğrunda döyüşlərdə 
fəal iştirak etmişdi. Kaspi flotiliyasının hərbi gəmiləri 1942-ci ildə şimala 
yükdaşıyan 1200 gəmini 216 dəfə hava hücumlarından müdafiə etmiş və düşmənin 
6 bomba atan təyyarəsini vurmuşdu. 
Stalinqrad və Şimali Qafqaz uğrunda döyüşlərin gərgin vaxtında Kaspi 
hərbi flotiliyası və nəqliyyat gəmiləri cəbhələrə 434472 nəfər döyüşçü və mülki 
şəxs, 791 tank, 46 təyyarə, 4458 maşın, 213257 ton silah və s. daşıdı. Bundan əlavə 
Kaspi vasitəsilə külli miqdarda yaralı döyüşçü və köçürülən əhali daşındı. 
Qafqaz uğrunda döyüşlərin qızğın çağında Kaspi flotiliyasının qırıcı 
təyyarələri Bakı-Astraxan istiqamətində daşınan hərbi sursatın və cəbhə üçün 
yanacağın havadan müdafiəsini təmin edirdi. 422 gün davam edən bu döyüşlər 
zamanı Almaniya faşist ordusunun təyyarələri Zaqafqaziya istiqamətinə 7493 uçuş 
təşkil etmişdi. Bu təyyarələrdən 74-ü Bakı rayonuna çatmışdı və onlardan 8-i 
vurulmuş və yalnız 7-si Bakı səmasına çata bilmişdi. 
II dünya müharibəsi illərində Bakının maşınqayırma zavodlarında cürbəcür 
minomyotlar hazırlanır, məşhur “katyuşa” üçün mərmilər istehsal edilirdi. Burada 
eləcə də tanklar təmin edilir, döyüş sursatı və cəbhə üçün digər ləvazimatlar 
hazırlanırdı. 
Marşal A.A.Qreçko sonralar yazmışdı ki, Qafqazın müdafiəsi dövründə 
cəbhəyə Azərbaycandan tükənməz axın kimi yüksək keyfiyyətli benzin, silah, 
döyüş sursatı və ərzaqla dolu yük qatarları gəlirdi
32
. 
1941-45-ci illər müharibəsi dövründə cəbhələrdə düşmənə qarşı “Motorlar 
müharibəsi”ndə istifadə edilən benzin və digər yanacağın dörddə üçündən çoxunu 
Azərbaycan və onun paytaxtı Bakı vermişdi. Müharibə illərində Bakı cəbhə üçün 
73 milyon ton neft məhsulları, 1 milyon 42 min ton təyyarə benzini vermişdi. 
Müharibə illərində hər üç təyyarə və tankdan ikisi Bakı nefti hesabına hərəkət 
edirdi. 
Azərbaycan Prezidenti Heydər Əliyev demişdir: “Tarix bu gün də, 
gələcəkdə də bilməlidir ki, İkinci Dünya müharibəsində, Böyük Vətən 
                                                          
32
 A.A.Гречко, Битва за Кавказ, M., 1967, s.35. 
54 
 
müharibəsində Azərbaycan Respublikasının xidməti, fəaliyyəti, rolu çox böyük 
olmuşdur”. 
Göstərilən illərdə Bakının dəmir yolu və Xəzər dənizi donanması Orta 
Asiya Respublikalarında tikilən yeni müdafiə zavodları üçün avadanlıq daşıyan 
əsas nəqliyyat vasitəsi idi
33
. Xəzər dənizçiləri bütün yükləri düşmən bombardmanı 
altında daşıyırdılar. 
Kaspi flotiliyası Qara dəniz donanması və Azov flotiliyası ilə birlikdə 
Taqanroq, Mariupol, Berdyansk, Yeysk, Temryuk və Kerç şəhərlərinin, bütün 
Krım yarımadasının faşistlərdən azad edilməsində fəal iştirak etmişdir. 
Müharibənin sonrakı illərində Kaspi flotiliyası döyüşçüləri Dnepr flotiliyası 
tərkibində Rumıniyadan başlayaraq Berlinin alınmasına qədərki döyüşlərdə iştirak 
etmişdir. Bütövlükdə isə müharibə illərində Kaspi flotiliyasının 5 min nəfərdən çox 
döyüşçüsü hərbi əməliyyatlarda iştirak etmişdir. 
Müharibə illərində Bakı eyni zamanda yaralı döyüşçülərin müalicəsi üçün 
böyük bir mərkəzə çevrilmişdi. Bütün respublikada yaralı əsgər və komandirlərin 
müalicəsinə qayğı və rəhbərlik üçün 1944-cü ilin yanvarında Xüsusi yardım 
komitəsi yaradılmışdı və bu komitəyə dövlət xadimi və professor Əziz Əliyev sədr 
təyin edilmişdi. Tam olmayan məlumata görə müharibə şəraitində Bakıda və 
Azərbaycanın digər yerlərində 441 min döyüşçü müalicə olunmuşdu. 
 
§ 6. Müharibənin sonrakı mərhələlərində 
Azərbaycanlı zabit və əsgərlərin 
döyüĢ rəĢadəti 
 
1943-cü ilin yayında Almaniya faşist ordusu ilə ən ağır döyüşlər Kursk-
Oryol rayonlarında və Belqorod ərazilərində baş verdi. Bu döyüşlərdə hər iki 
tərəfdən onlarla tank diviziyaları iştirak edirdi. 50 gün davam edən bu döyüşlərdə 
düşmənin 30 diviziyası darmadağın edildi. Kursk ətrafındakı döyüşlərdə rota 
komandiri qvardiya kapitanı İ.İlyasovun (Şamaxıda anadan olmuşdur) döyüşçüləri 
düşmənin tank batalyonuna və piyada alayına qarşı mübarizədə ən təhlükəli 
mövqedə idi. Batalyon komandiri həlak olduqda İ.İlyasov komandirliyi öz üzərinə 
götürdü. Döyüş 13 saat davam etdi və düşmənin dörd tankı və 800 əsgəri məhv 
edildi. Kursk ətrafındakı döyüşlərdə leytenant Osman Osmanov və Davud Quliyev, 
avtomatçı Hüseyn Əjdərov və digərləri xüsusilə fərqləndilər. 
                                                          
33 История Второй Мировой войны, 1939-1945 гг. t. V, M. 1975, s.205 
 
55 
 
Ukraynanın düşməndən azad edilməsində 416-cı və 223-cü Azərbaycan 
Milli diviziyaları və 271-ci qarışıq tərkibli diviziyanın döyüşçüləri (böyük bir 
hissəsi azərbaycanlılardan ibarət idi) cəsarət və hünər göstərdilər. 223-cü diviziya 
düşməndən Ukraynanın 16 yaşayış məntəqəsini azad etdi. 
Dneprin keçilməsində aparılan döyüşlərdə mayor Baxış Mehdiyev, 
leytenant Məlik Məhərrəmov, baş leytenant Səlahəddin Kazımov, Məhəmməd 
Məhərrəmov Sovet İttifaqı Qəhrəmanı adına layiq görüldülər. Kiyev şəhərinin 
düşməndən azad edilməsində xidmətlərinə görə batalyon komandiri, mayor Xıdır 
Mustafayev də Sovet İttifaqı Qəhrəmanı adına layiq görüldü. 
1944-cü ilin qışında Sovet Ordusu Baltik dənizindən Qara dənizə qədərki 
bütün cəbhələrdə hücuma keçmişdi. Həmin hücumlarda əsas vəzifə Ukraynanın 
sağ sahilini, Belarusiyanı, Pribaltikanı, Krımı və Moldaviyanı azad etməkdən ibarət 
idi. Həmin ilin yanvarında Leninqradın mühasirəsi də ləğv edildi. 
Qərbi Ukraynanın düşməndən azad edilməsində 416-cı Azərbaycan Milli 
diviziyası xüsusilə fərqləndi. 1944-cü ilin aprelində Odessa düşməndən azad edildi. 
Kirovoqrad və Kaxovka şəhərlərinin azad edilməsində 223-cü Azərbaycan milli 
diviziyasının döyüşçüləri fərqləndilər. 223-cü və 416-cı diviziyalar Kişinyov 
şəhərinin də azad edilməsində döyüşmüşlər. Krımın faşistlərdən təmizlənməsində 
77-ci və 223-cü Azərbaycan Milli diviziyaları fəal iştirak etdilər. 
Belarusiyanın azad edilməsində (1944-cü ilin yayı) Sovet İttifaqı 
Qəhrəmanı General-mayor Həzi Aslanovun komandir olduğu 35-ci tank briqadası 
böyük şücaət göstərdi. General Həzi Aslanovun tank briqadası Pribaltikanın da 
faşist ordusundan azad edilməsində qəhrəmanlıq nümunələri göstərdi və həmin 
döyüşlərin birində (1945-ci ilin 24 yanvarında) əfsanəvi general H.Aslanov həlak 
oldu. Təəssüflər olsun ki, onun layiq görüldüyü ikinci dəfə Sovet İttifaqı 
Qəhrəmanı adını xalqımıza qənim kəsilmiş  düşmən qüvvələr gizlətdilər və bu ad 
ona ölümündən çox sonra 1990-cı ildə verildi. 
77-ci   Azərbaycan  milli  diviziyası 1944-cü  ildə Pribaltikanın azad 
edilməsində fəal iştirak etmişdir. Təyyarəçi kapitan Adil Quliyev səmada düşmənlə 
keçirdiyi 54 döyüşdə faşistlərin 18 təyyarəsini məhv etmişdi və ona 1945-ci ilin 
fevralında Sovet İttifaqı Qəhrəmanı adı verildi. 
Belə cəsur komandirlərdən biri də Dnepr sahillərindən Vyanaya qədərki 
məsafədə iki il ərzində aparılan ağır döyüşlərdə 78-ci atıcı diviziyanın 453-cü 
alayına komandirlik etmiş qvardiya polkovnik Əşrəf Gəncəli oğlu Məmmədov 
(Mərəzə rayonunun Mərəzə kəndində 1904-cü ildə dünyaya göz açmışdı) 
olmuşdur. O, 1942-ci ildə məşhur 416-cı diviziyanın siyasi-komissarı təyin 
edilmişdi və 1943-cü ilin iyunundan 78-ci diviziyada alay komandiri vəzifəsinə 
göndərilmişdi. Cəsur komandir Əşrəf Məmmədov (1904-1979) 7 hərbi orden və 13 
döyüş medalı ilə təltif edilmişdir. 
56 
 
Hərbi döyüş rəşadətinin ən yüksək nümunələri sırasına geniş hücum 
əməliyyatına mane olan düşmən atəşini susdurmaq üçün həmin atəş yerini son 
anda öz bədəni ilə örtərək, hücum əməliyyatı üçün şərait yaratmaq kimi çox 
yüksək fədakarlıq və şəhidlik əzmi daxildir. Azərbaycanlı döyüşçülərdən qvardiya 
serjantı Gəray Əsədov, matros Qafur Məmmədov bu qəhrəmanlıq nümunəsini 
təkrar etdilər. Berlinə Qələbə bayrağı sancılması günlərində həlak olan və Sovet 
İttifaqı Qəhrəmanı adına layiq görülən döyüşçülər içərisində Azərbaycanlı Məstan 
Əliyev də vardır. 
Yuxarıda göstərilən Milli diviziyalardan əlavə müharibə illərində 151-ci, 
271-ci, 275-ci, 295-ci, 319-cu, 320-ci qarışıq milli tərkibli diviziyalarda da külli 
miqdarda Azərbaycanlı döyüşçülər düşmənlə mübarizədə qəhrəmanlıq nümunələri 
göstərmişlər
34
. Bu diviziyaların əksəriyyəti Azərbaycanda təşkil edilmişdir. 
Bütün bunlardan əlavə Azərbaycanlı döyüşçülər Sovet Ordusunun digər 
diviziya və polklarında da xidmət etmiş və döyüşlərdə xalqına layiq qəhrəmanlıq 
nümunələri göstərmişlər
35
. 
 
§ 7. Azərbaycanlı döyüĢçülərin 
faĢizmə qarĢı partizan və müqavimət 
hərəkatlarında iĢtirakı 
 
Almaniya faşist ordusunun işğal etdiyi Sovet ərazilərində partizan 
müharibəsinin təşkili haqqında göstəriş ölkənin ali partiya orqanı xəttilə 1941-ci 
ilin 18 iyulunda qəbul edilmiş qərarda nəzərdə tutulmuşdu. Sovet Məlumat 
Bürosunun 1941-ci il 5 iyul xəbərində deyilirdi: “Düşmən tərəfindən zəbt edilən 
ərazilərdə kortəbii kütləvi partizan hərəkatı baş verir”. Partizan dəstələrinin 
tərkibinə mühasirəyə düşmüş döyüşçülərin bəziləri də daxil ola bilirdilər. İşğal 
olunmuş Sovet ərazilərində 1941-ci ilin sonunda 3500 partizan dəstəsi və qrupu 
mövcud idi. Onların gizli fəaliyyətinə 800 şəhər və rayon partiya komitəsi 
rəhbərlik edirdi. 
Sovet hökumətinin 1942-ci il 27 aprel tarixli notasında faşistlərin 
partizanlara qoşulmuş döyüşçülərə qarşı tətbiq etdikləri ağır işgəncələr haqqında 
beynəlxalq ictimaiyyətə xəbər verilmişdi və burada adları çəkilənlər içərisində 
azərbaycanlı Cəfər İsmayılzadə, Əlibəy Quluzadə, İslam Məmmədəli oğlu, Əsgər 
Mustafa oğlunun da adı var idi (Bax: “Pravda”, 28 aprel 1942). 
                                                          
34 Bax: Ф.Е.Боков, Бессмертный подвиг сынов Азербайджана, Б.1971 
35 Bax: Герои Советского Союза - сыны Азербайджана, Б. 1965  
 
57 
 
Ukraynanın Xarkov vilayəti ərazisində 1942-ci ilin yanvarında faşist 
ordusuna qarşı mübarizə aparan 57-ci ordunun batalyonlarından birinin komissarı 
Vəli Hüseyn oğlu Axundov (Azərbaycan Respublikası Ali Sovetinin deputatı idi) 
batalyon ilə birlikdə mühasirəyə düşdükdə qərara gəldi ki, döyüşə-döyüşə 
mühasirədən çıxaraq xırda hissələrlə partizan dəstələrinə qoşulsunlar. Bu yol ilə 
Vəli Axundov mühasirədən çıxaraq, Aleksandr Matveyeviç adı ilə yaxın ərazidə 
aqronom vəzifəsində işləməyə başladı. “Pan aqronom” Ukraynanın Lazovoy dəmir 
yol qovşağı ətrafında təşkil edilmiş gizli antifaşist dəstələrə rəhbərlik edirdi. 
Həmyerlimiz xeyli hərbi əsirin faşist düşərgəsindən qaçmasını təşkil etmişdi. 
V.Axundovun komissar olduğu partizan dəstəsi 1943-cü Sovet ordusu hissələri ilə 
birləşir və 1943-cü ilin yayında birgə aparılan döyüşlərin birində qəhrəmancasına 
həlak olur və ölümündən sonra “İgidliyə görə” medalı ilə təltif edilmişdir. 
Həmyerlimizin ölməz obrazı V.Milyuxa və Q.Qalkinanın “Komendant saatı” 
pyesində öz təcəssümünü tapmışdır və bu əsər Xarkov Akademik Dram teatrında 
dəfələrlə tamaşaya qoyulmuşdur
36
. 
1942-ci ildə yenə də Ukraynada partizan hərəkatına qoşulmuş Azərbaycanlı 
döyüşçü Aslan Əliyev iki dəfə Sovet İttifaqı qəhrəmanı Sidor Kovpakın rəhbərlik 
etdiyi partizan dəstəsinin rabitəçisi olmuşdur. Faşist ordu dəstələri ilə növbəti 
döyüşlərin birində həlak olan Aslan Əliyevin məzarı üstündəki nitqində S.Kovpak 
onu “əsil qəhrəman” adlandırmışdı. Aslan Əliyev ilə birgə partizanlara qoşulan və 
sonralar Belarusiya torpaqlarında döyüşən Babaş Dadaşovun qəhrəmanlıqları 
haqqında Səməd Vurğun “Partizan Babaş” adlı şer yazmışdır. Babaş Dadaşova 
Çerniqovun fəxri vətəndaşı adı verilmişdir. 
Sonrakı illərdə S.Kovpakın rəhbərliyi altında döyüşən Sumsk partizan 
bölgəsi tərkibində Qafar Əliyev, Əsəd Əliyev, Mehdi Əliyev, Həsən Quliyev, 
Xanoğlan Kərimov, Firudin Rzayev və başqa Azərbaycanlılar döyüşmüşlər. 
Mayıl Alıcanovun “Azərbaycan döyüşçülərinin partizan hərəkatında 
iştirakı” kitabında Əli Dadaşovun, Xanlar Babanlının, Nadir Teymurzadənin, 
İsmayıl Nəbiyevin, Məmməd Əliyevin, Aslan İbadovun, Mirzəli Hacıyevin, Alfa 
Əli qızı Şirazinin, Sara İbrahimovanın, Əlimərdan Əlimərdanovun, Məmməd 
Axundovun, İzzətulla Nəsrullayevin, Hümmət Namazovun, İbrahimxəlil 
Məmmədovun, Ələkbər Əliyevin, Məmməd Məmmədovun, İsa Hüseynovun, 
Məzahir Hənifəyevin, Musa Əliyevin, Zəfər Qədimovun, Qara Qurbanovun, Hacı 
Hüseynovun, Məmməd Əliyevin, Sahib Hacıyevin, Hacı Qafarovun, Niyazi 
Axundzadənin, Mövlud Süleymanovun, Aliyə Rüstəmbəyovanın, Şəfahət 
                                                          
36 Mayıl Alıcanov, Azərbaycan döyüşçülərinin partizan hərəkatında iştirakı, Bakı, 1975, s.55-59 
 
58 
 
Şükürovun, İsmayıl Əliyevin, İsmayıl Ağalarovun, Ağahüseyn Əliyevin, İsgəndər 
Alxasovun Rusiya Federasiyası, Ukrayna, Belarusiya və Pribaltika ərazilərində 
1941-1944-cü illərdə partizan hərəkatında fəal iştirakları haqqında məzmunlu 
oçerklər verilmişdir. 
Kapitan İsmayıl Əliyev 1942-ci ilin oklyabrında Kalinin vilayətində təşkil 
edilmiş partizan briqadasının ştab rəisi işləmiş və 1943-cü ilin aprelinə qədər 
düşmənə qarşı təşkil edilmiş bir çox əməliyyatlara rəhbərlik etmişdir. Cəsur 
həmyerlimiz həmin ilin 23 aprelində rəhbərlik etdiyi döyüşdə həlak olmuşdur. 
Smolensk ətrafında fəaliyyət göstərən partizanlar içərisində hərbi həkim 
Aliyə Rüstəmbəyova 1942-ci ildə “Deduşka” adlı dəstədə fəaliyyət göstərmiş və 
həmin ilin payızında döyüşdə həlak olmuşdur. 
Krasnadon şəhəri ətrafında təşkil edilmiş “Gənc qvardiya” partizan dəstəsi 
rəhbərliyi tərkibində Azərbaycanlı Əli Nəsrulla oğlu Dadaşov da olmuşdur və o, 
1943-cü ilin 15 yanvarında öz yoldaşları ilə birlikdə vəhşicəsinə qətl edilmişdir. 
Alfa Əli qızı Şirazinin (1925-1943) atası Əli Bağır oğlu Moskvada işləmiş 
və atası vəfat etdikdən (1927) sonra o, anası ilə Rostov şəhərinə köçmüşdür. Alman 
faşist ordusu Rostovu ikinci dəfə (1943-cü ilin əvvəlində) işğal etdiyi zaman Alfa 
partizan hərəkatına qoşulmuş və Ukraynanın Pavlovka kəndində olan Sovet 
partizan dəstəsində faşist işğalçılarına qarşı döyüşmüş və döyüşlərin birində (1943-
cü il) həlak olmuşdur. Göstərdiyi hərbi sücaətə görə o, “Vətən müharibəsi” ordeni 
ilə təltif edilmişdir. 
1943-cü ilin yayında Krımda fəaliyyət göstərən partizan dəstələri içərisində 
Azərbaycan partizan dəstəsi də var idi. Sonrakı illərdə Belarusiya torpaqlarında və 
Pribaltika Respublikalarında da Azərbaycanlı partizanlar düşmənə qarşı 
mübarizədə geniş miqyasda iştirak etmişlər. 
Azərbaycanlılardan Ukrayna torpaqlarında faşistlərə qarşı mübarizədə 5000 
nəfərə qədər, Belarusiya torpaqlarında isə 1000 nəfərə qədər döyüşçü partizan 
dəstələrində fəal iştirak etmişlər
37
. 
Azərbaycanlı döyüşçülər partizan dəstələri tərkibində Avropanın bir neçə 
ölkəsində faşizmə qarşı müqavimət hərəkatında fəal iştirak etmişlər. 
Sovet ordusunun 1943-cü ildə böyük qələbələri Hitler Almaniyası ordusu 
tapdağında olan Avropa ölkələrində antifaşist müqavimət hərəkatını daha da 
gücləndirmişdi. 
Hələ 1942-ci ilin yayında Polşanın Yedlin şəhərində Azərbaycanlı əsirlərin 
gizli antifaşist təşkilatı yaradılmışdı. Onun təşkilatçıları Hadı Qiyasbəyov, 
                                                          
37 Ə.Mədətov, Azərbaycan Böyük Vətən müharibəsində, B.1975 s.268-293. 
 
59 
 
Mirzəxan Məmmədov, İsmayıl Heydərov və digərləri olmuşdu. Həmin təşkilat 
hərbi əsirlər arasında 1942-ci ildə 3000-dən çox antifaşist məzmunlu vərəqə 
yaymışdı. 
Fransanın Rodez rayonu yaxınlığında 1943-cü ilin sentyabr-oktyabrında 
saxlanılan Azərbaycanlı hərbi əsirlər qrupuna rəhbərlik edən həkim Şahbazov və 
feldşer Tağı Quliyev yerli (fransız) partizan dəstəsi ilə əlaqə yaradaraq tərtib 
etdikləri antifaşist ruhlu vərəqələri fransızca, rusca və Azərbaycan dilində geniş 
yayırdılar. Faşistlər tərəfindən həbs edilərək ölüm cəzasına məhkum edilmiş 
Şahbazov özünün qətli ərəfəsində (06.10.43) döyüş yoldaşlarına müraciət edərək 
demişdi: “Mənim əziz dostlarım!... faşizmə qarşı mübarizəni onun darmadağın 
edilməsinə qədər davam etdirin!...
38
 
SSRİ-yə qarşı “İldırım sürətli müharibə”ni başlayanda Almaniyada hərbi 
əsirlər üçün 28 düşərgə vardısa, 1944-cü ildə onların sayı 85-ə çatdırılmışdı
39
. 
1943-cü ildən başlayaraq Almaniya hərbi rəhbərliyi Sovet əsirlərinin böyük 
bir hissəsini Avropada zəbt etdikləri ərazilərdə (Polşa, Fransa, Yuqoslaviya, 
İtaliya) yerləşdirmişdilər. Burada əsas məqsədlərdən biri həmin əsirlərdən yerli 
partizanlara qarşı mübarizədə istifadə etmək idi. 
1943-cü ildə Berlində “Şərq Xalqları Nazirliyi” təşkil edilmişdi. Bu 
nazirliyin əsas məqsədi əsirlərdən təşkil edilmiş milli legionları Sovet ordusuna 
qarşı mübarizəyə hazırlamaq idi. 
Mətbuatda verilən məlumatlara görə (rəsmi məlumatlar yoxdur) II dünya 
müharibəsi illərində Sovetlər İttifaqı vətəndaşlarından Yuqoslaviyada 6000 nəfər, 
Polşada 12000 nəfər, İtaliyada 5000 nəfər, Fransada 3000 nəfər, Belçikada 800 
nəfər hərbi əsir və mülki şəxs partizan hərəkatında iştirak etmişdir. 
Polşanın Yedlino stansiyasında 500 nəfərdən ibarət 5 taborlu “Azərbaycan 
milli legionu” təşkil edilmişdi. Lakin faşist komandanlığının bu tədbiri heç bir 
nəticə vermədi. 
1943-cü ilin payızında Krım yarımadasında Feodosiya şəhəri yaxınlığında 
yerləşən və tərkibi əsasən Azərbaycanlı əsirlərdən ibarət olan 804-cü və 806-cı 
taborların şəxsi heyəti də yerli partizanlarla əlaqə yaradaraq Sovet ordusu 
komandanlığının əmrlərini yerinə yetirəcəklərini bildirmişdilər. Eyni zamanda 
bəllidir ki, Azərbaycan legionunun 805 saylı taborunun bir qrup döyüşçüsü 1944-
                                                          
38 Q.Ə.Mədətov, Azərbaycan Böyük Vətən müharibəsində (rus dilində) B. 1975, s.34. 
39 Бакинский рабочий, 22 iyun 1957. 
 
60 
 
cü ildə Ukrayna partizan hərəkatına qoşularaq Mir Cəfər Bağırov adına partizan 
dəstəsi yaratmışdı
40
. 
Azərbaycanlı döyüşçülər özlərindən asılı olmayaraq mühasirə vəziyyətində 
əsir düşdükdən sonra da Avropa ölkələrində faşizmə qarşı müqavimət hərəkatı 
çərçivəsində mübarizələrini davam etdirmiş və öz millətinin adını Azərbaycandan 
çox uzaqda şöhrətləndirmişlər: 
Azərbaycanlı hərbi əsirlərin bir dəstəsi 1943-cü ilin oktyabrında İtaliyanın 
şimalına gətirilmişdi. Həmin ilin sonunda Triyest vilayətinin Udine şəhərində 
yerləşdirilmiş Azərbaycanlı əsirlərdən 45 nəfər qaçaraq yerli partizanlarla 
birləşdilər. 1944-cü ilin fevralında təşkil edilmiş böyük partizan dəstəsinin 
komandiri Cavad Həkimli, komissarı isə Mehdi Hüseynzadə idi. Onların rəhbərliyi 
altında yaradılmış təxribat qrupuna Mirdaməd Seyidov, Tağı Əliyev, Ənvər 
Məmmədov və alman antifaşisti Qans Frits daxil idi. Adriatikanın uzaq sahillərində 
partizan Mixaylonun (Mehdi Hüseynzadənin) əfsanəvi qəhrəmanlıqları “Uzaq 
sahillərdə” kinofilmində geniş təsvir edilir. 
Əfsanəvi partizan Mehdi Hənifə oğlu Hüseynzadə (1918-1944) vətəndən 
uzaqlarda - Adriatika sahillərində, İtaliya və Yuqoslaviya partizanları ilə birlikdə 
faşizmə qarşı mübarizədə öz xalqının adını bütün dünyada ucaltdı. 
Leytenant Mehdi Hüseynzadə bir müddət 223-cü Azərbaycan Milli 
diviziyasında xidmət etmiş, Stalinqrad ətrafındakı şiddətli döyüşlərin birində ağır 
yaralanaraq əsir düşmüşdür. O, Polşa, İtaliya və Yuqoslaviyada hərbi əsir 
düşərgələrində olmuş və Yuqoslaviyada əsirlərin faşist hərbi dəstələri ilə 
mübarizəsində böyük rəşadət və mahir təşkilatçılıq nümunələri göstərmişdir. 1944-
cü ilin əvvəlində əsirlikdən qaçaraq Yuqoslaviya partizanlarına qoşulmuş və 9-cu 
partizan korpusunun 31-ci diviziyasında diversiya qrupunun rəhbəri olaraq ən çətin 
tapşırıqların icrasında iştirak etmişdir. Bu tapşırıqlar isə faşist hərbi hissələrin 
arxasında hərbi eşelonları partlatmaq, hərbi qüvvələri məhv etməkdən ibarət idi. 
Mehdi Hüseynzadə 1944-cü ilin 16 noyabrında Sloveniyada faşistlərlə 
döyüşdə sonuncu gülləsini öz ürəyinə vuraraq həlak oldu və partizanlar tərəfindən 
dəfn edildi. Onun qəbri üstündə yazılmışdır: “Rahat yat, bizim əziz Mehdimiz, 
Azərbaycan xalqının qəhrəmanı, azadlıq uğrunda sənin böyük hünərin sənin 
dostlarının ürəyində həmişə yaşayacaqdır”. 
1942-44-cü  illərdə  Azərbaycanlı  əsirlər  Polşanın Yedlino şəhərində, 
Fransanın Rodez şəhərində, İtaliyanın Udins şəhərində gizli antifaşist təşkilatları 
yaratmışlar. Bu təşkilatlar əsirlər arasında antifaşist məzmunlu vərəqələr yayırdı. 
                                                          
40 Bax: Ayna qəzeti, 7 dekabr 1996-cı il 
 
61 
 
Rodez şəhərində yerləşən azərbaycanlı əsirlər özləri üçün “Azrodez” sözünü parol 
qəbul etmişdilər. Rodeziyada yerləşən antifaşist düşərgəsi Fransa Kommunist 
partiyası Mərkəzi Komitəsi ilə əlaqə yarada bilmişdi. Burada olan azərbaycanlı 
əsirlərdən 52 nəfərini faşistlər vəhşicəsinə qətlə yetirmişdilər. Nəhayət 1944-cü ilin 
17 avqustunda fransız və Azərbaycanlı partizanları Rodezi faşistlərdən azad edə 
bildilər. 
Rodezdə mübarizə aparan Azərbaycanlı partizanlardan biri də Əhmədiyə 
Mikayıl oğlu Cəbrayılov olmuşdur. Əhmədiyə Cəbrayılov 1942-ci ilin mayında 
Donbasda faşist ordusuna qarşı aparılan qanlı döyüşlərin birində ağır yaralanaraq 
əsir düşmüş və Fransa ərazisindəki əsirlər düşərgəsinə aparılmışdır. Həmin ilin 
noyabrında o, əsirlikdən qaçaraq Fransa müqavimət hərəkatı iştirakçılarına 
qoşulmuşdu. Əhmədiyə Cəbrayılov 3 il ərzində Fransa partizanları ilə birlikdə 
faşistlərlə mübarizə aparmış və bu xidmətlərinə görə o, Fransanın 8 orden və 
medalı ilə təltif edilmişdir. 1944-cü ilin 20 avqustunda Paris şəhəri faşistlərdən 
azad edildikdə mitinqdə Əhmədiyə Cəbrayılov da çıxış etmişdir. Ona Fransanın 
milli qəhrəmanı adı verilmişdir
41
. 
Fransada 1944-cü ildə fəaliyyət göstərən birinci Sovet partizan alayında 200 
nəfərə qədər azərbaycanlı olmuşdur. Həmin alayın bir bölməsinin komandiri 
Azərbaycanlı Xalaf Hacıyev idi. Bölmənin faşistlərə qarşı həyata keçirdiyi uğurlu 
hərbi əməliyyatlara görə X.Hacıyev Fransanın 4 orden və medalı ilə təltif 
edilmişdir. 
Fransa müqavimət hərəkatına Əhmədiyə Cəbrayılovdan əlavə Əliyev Ənvər 
Cəlal oğlu (Bakı), Mürsəlov Məmmədtağı Xanbaba oğlu (Bakı), Kərimov Mətanəli 
Dadaş oğlu (Bakı), Süleymanov Abdulla Ramazan oğlu (Bakı), Haməddin 
Hacımuradov (Xudat), Seyfəddin Qazanbəyov və Cəbrayıl Mürsəlov (Qusar), 
Əmir Quliyev (Xaçmaz), Ənvər Həsən oğlu Rüstəmov (Bakı), Əşrəf Səməd oğlu 
Əşrafov (Bakı), Xalid Hacıyev (Göyçay), Fərhad Kərimov (Siyəzən), Daniyal 
Abdulla oğlu Abdullayev (Balakən), Nuru Mahmud oğlu Abdullayev (Şəki), 
Eynulla Səfərov (Ağdaş) da iştirak etmişlər. 
Fransa müqavimət hərəkatında vaxtilə iştirak etmiş üç nəfər Azərbaycanlı 
(Qədir Süleymanoğlu, Tofiq Tağıyev, Qüdrət Bəkirzadə) indi də Parisdə yaşayırlar 
və oradakı “Azərbaycan evi” adlı cəmiyyətdə fəal iştirak edirlər. 
                                                          
41  Mehdi Hüseynzadə və Əhmədiyə Cəbrayılovun müqavimət hərəkatında iştirakları haqqında 
müəllifin “Dünya Azərbaycanlıları XX əsrdə” kitabında (B. 1997) müfəssəl məlumat verilmişdir (s.31-
32). 
 
62 
 
Şimali İtaliyada partizan dəstələrinin tərkibində 300 nəfərdən çox 
Azərbaycanlı partizan mübarizə aparırdı. Burada Azərbaycanlı əsirlər dəstəsinə 
rəhbərlik edən Həmzə Əsgərov (1944-cü ilin payızı) Betola qəsəbəsi 
yaxınlığındakı döyüşdə qəhrəmancasına həlak olmuşdur. Onun qəbirüstü daşında 
“Azərbaycanlı Həmzə Betola uğrunda döyüşlərdə misilsiz döyüş qabiliyyəti və 
hünər göstərmişdir” sözləri yazılmışdır. 
İtaliya müqavimət hərəkatında eləcə də partizan batalyonu komandiri Əli 
Babayev, Şahbaba Məhərrəmov, Məhərrəm Nəcəfov, Əlisa Qasımov, Xançoban 
Cəfərov və digərləri iştirak etmişlər. 
Tanınmış yazıçı-publisist Süleyman Vəliyev 1939-cu ildən Sovet ordusunda 
xidmət etmiş, qərbi Ukraynada aparılmış hərbi əməliyyatlarda (1939) və Böyük 
Vətən müharibəsi dövrü Ukrayna və   Krımda döyüş əməliyyatlarında iştirak 
etmişdir. Onun əsirlik dövründə müqavimət hərəkatında iştirakı çox ağrılı və uzun 
olmuşdur: “Vətənlə yol” adlı povestində (Литературный Азербайджан, 1961, № 
9, s. 111-132), bu yolun Almaniya-Fransa-Avstriya-Yuqoslaviya-İtaliyadan, sonra 
isə Misir, İran və İraqdan keçdiyi nəql edilir. S.Vəliyev İtaliyada C.Qaribaldi adına 
partizan dəstəsində döyüşmüşdür. 
Polşada müqavimət hərəkatında Zeynal Zeynalov və Həsən Novruzov 
(Rodan şəhəri yaxınlığında), Yuqoslaviyada Rza Orucov, Slavakiyada Hümbət 
Namazov və digərləri geniş fəaliyyət göstərmişlər. 
Faşizmə qarşı ölüm-dirim döyüşünə Alman faşizminin yuvasında - 
Buxenvald ölüm düşərgəsində antifaşist təşkilatına rəhbərlik etmiş Əkbər 
Ağayevin qəhrəmanlığı xüsusi əhəmiyyət kəsb edir və bu haqda geniş yazılmışdır. 
Hazırda ömür sürən iki antifaşist-partizan, İtaliyada müqavimət hərəkatı 
iştirakçısı haqqında bir qədər geniş: 
Məmməd Səməd oğlu Bağırov 1920-ci ildə İsmayıllı rayonunun Basqal 
kəndində doğulmuşdur: II dünya müharibəsi cəbhələrində bu qədim kənddən 100 
nəfərdən çox döyüşçü həlak olmuşdur. 
Məmməd Bağırov 1944-cü ilin sentyabrında İtaliyada Umberto Fantaççi 
adına beynəlmiləl partizan dəstəsi tərkibində faşizmə qarşı mübarizə aparmışdır. 
Həmin dəstədə 20 millətin nümayəndəsi mübarizə aparırdı və onlar İtaliyanın 
Piston şəhərini faşistlərdən azad etmişdi. Hazırda leytenant Məmməd Bağırov öz 
kəndində hərbi vətənpərvərlik fəaliyyəti istiqamətində geniş muzey təşkil etmişdir. 
O, Cüzeppe Qaribaldi adına qızıl medalla təltif edilmişdir, İtaliya partizanları 
Assosiasiyasının fəxri üzvüdür, İtaliya hökumətinin bir neçə yüksək mükafatlarına 
layiq görülmüşdür. 
Tahir Ġsayev Qazax rayonunda Şıxlı kəndində 1922-ci ildə dünyaya göz 
açmışdır. Müharibə cəbhəsində Mazdokun altındakı ağır döyüşlərdə yaralanaraq 
əsir düşmüş və Avstriyadakı əsir düşərgəsindən böyük əziyyətlərlə İtaliyaya 
63 
 
keçərək Berqamo şəhəri yaxınlığında partizan dəstəsinə daxil olmuşdu. 
Həmyerlimiz leytenant Serafimo adı altında partizanlıq etmiş və 1945-ci ilin 25 
aprelində Milan şəhərinin faşistlərdən təmizlənməsi üsyanında qəhrəmanlıq 
göstərmişdir. Ona “Qaribaldi ulduzu” və “Milli bayraq” ordenləri verilmişdir. Şıxlı 
kəndində olan muzeydə onun haqqında geniş material vardır. 
Belə partizanlardan biri də hazırda Bakı şəhərinin Nəsimi rayonunda 
yaşayan Cəfərov Xançoban Bayram oğludur. 1919-cu ildə Ermənistanın Qokark 
rayonunun Gözəldərə kəndində dünyaya göz açmış serjant Xançoban Cəfərov 
1943-cü ilin iyununda Leninqrad ətrafındakı döyüşlərin birində əsir düşərək 
Almaniya (Hamburq) və Fransa əsir düşərgələrindən sonra İtaliyanın Pyaçensa 
şəhərində (13 A zonasında) əsirlər üçün olan düşərgədə 1946-cı ilədək yaşamışdır. 
1947-ci ildə Vyanadan Budapeştə, oradan da Lvova gələrək, doğulduğu 
yerə buraxılmışdır. (Xarici ölkələrdə olması haqqında “Patriot haqqında № 144 
vəsiqə” - Pyaçensa şəhəri divizionunun komendantlığının komissarı tərəfindən 
verilmişdir və müvafiq qeydiyyatlar vardır). Avropada faşist düşərgələrindən 
canını qurtarmış Xançoban Cəfərov erməni faşistləri tərəfindən öz doğma 
Gözəldərə kəndindən 1988-ci ildə vəhşiliklə qovulmuşdur və indi Bakıda yaşayır. 
 
§ 8. Böyük Vətən Müharibəsi illərində 
“Sovet Ġttifaqı Qəhrəmanı” və 
“ġöhrət” ordeninin üç dərəcəsi 
ilə təltif edilmiĢ Azərbaycanlılar 
 
Azərbaycanda dünyaya göz açmış vətəndaşlardan müharibə illərində 123 
nəfər “Sovet İttifaqı Qəhrəmanı” fəxri adına layiq görülmüş, 34 nəfər isə “Şöhrət” 
ordeninin hər üç dərəcəsi ilə təltif edilmişlər. Müharibə dövrünün bu qəhrəmanları 
haqqında nəşr edilmiş məcmuə və yazıların əksəriyyəti rus dilində olmuşdur və 
bunların da hamısı indi yalnız kitabxanalarda qalmışdır. 
Müstəqil Azərbaycan dövləti ordusunun döyüşçüləri və bütün gənclərimiz 
üçün həmin qəhrəmanlar haqqında tərtib edilmiş bu qısa oçerklər şəklində yığcam 
məlumatlar onların hərbi vətənpərvərlik ruhunda tərbiyəsi işində xüsusi əhəmiyyət 
kəsb edir. 
 
 
 
 
 
 
 
64 
 
ASLANOV Həzi Əhəd oğlu 
(1910-1945) 
iki dəfə “Sovet İttifaqı Qəhrəmanı”, 
tank qoşunları General-Mayoru 
 
Həzi Əhəd oğlu Aslanov Lənkəranda dünyaya göz açmış və böyümüş, Bakı 
və Peterburq məktəblərində təhsil almışdır. 1929-cu ildə hərbi xidmətə başlamış, 
Sovet-Finlandiya müharibəsində iştirak etmişdir. 
Alman faşizminin SSRİ-yə 1941-ci ilin 22 iyununda müharibə başladığı ilk 
günlərdə kapitan Həzi Aslanovun komandir olduğu tank batalyonu Lvov 
yaxınlığında yerləşirdi və faşistlərlə ilk döyüşü Zoloçev adlı yerdə başladı. 
1941-ci ilin son aylarında Moskva ətrafındakı döyüşlərdə hərbi təşkilatçılıq 
bacarığı və şəxsi igidliyinə görə ona podpolkovnik rütbəsi verildi. Onun hərbi 
sərkərdəlik sahəsində xüsusi məharəti 1942-ci ilin 15-19 dekabrında Stalinqrad 
uğrunda vuruşlarda özünü bir daha göstərdi. 
Stalinqrad şəhəri uğrunda vuruşlar zamanı polkovnik Həzi Aslanovun 
komandir olduğu 55-ci tank alayı Verxni-Kumskda general-feldmarşal Manşteynin 
ordu birləşmələrinin arası kəsilmədən təşkil etdikləri hücumların qarşısını alan 
hissələrdən biri olmuşdur. Həmin vuruşlara görə Həzi Aslanova 1942-ci ilin 22 
dekabrında Sovet İttifaqı Qəhrəmanı fəxri adı verilmişdir. 
1943-cü ilin payızında 35-ci Qvardiya tank briqadasının şəxsi heyəti aldığı 
yeni texnika ilə döyüşlərə hazırlaşdığı dövrdə polkovnik H.Aslanov Moskvada 
Zirehli tank və motorlu qoşunlar akamiyasına təhsilə göndərilir. Akademiyanı 
bitirmək ərəfəsində, 13 mart 1944-cü ildə ona general-mayor rütbəsi verilir. Tank 
qoşunları qvardiya general-mayor hərb təcrübəsində “cinahlardan zərbə vurmaq 
taktikasının” mahir ustası kimi tanınmış sərkərdədir və bu sahədə hərb elmini 
zənginləşdirmişdir. Yalnız 1944-cü ildə onun adı Ali Baş Komandan İ.V.Stalinin 
qələbə münasibəti ilə verdiyi əmrlərdə 8 dəfə çəkilmişdir. 
General-mayor Həzi Aslanova ikinci dəfə Sovet İttifaqı Qəhrəmanı adı 
verilməsi materialları həmin müharibə illərində də xalqımıza düşmən olan qüvvələr 
tərəfindən gizlədilmişdi və ona ikinci dəfə “Sovet İttifaqı Qəhrəmanı” adı 1990-cı 
ildə verildi. 
Görkəmli hərbi sərkərdə, iki dəfə Sovet İttifaqı Qəhrəmanı, qvardiya 
general-mayor Həzi Aslanov 1945-ci ilin 24 yanvarında (faşizm üzərində qələbəyə 
üç ay yarım qaldığı bir vaxtda) Yelqava  şəhəri (Litva) yaxınlığındakı vuruşda 
qəhrəmancasına həlak olmuşdur. Döyüşlərdə komandirlik rəşadətlərinə və şəxsi 
igidliklərinə görə o, 11 orden və bir sıra hərbi medallarla təltif edilmişdir. 
Bakıda Dağüstü parkda dəfn edilmişdir. Bakıda zabitlər evi, Volqoqradda 
küçə, Bakı və Volqoqradda məktəb və tanker onun adını daşıyır. Lənkaranda ev 
65 
 
xatirə muzeyi yaradılmışdır. Onun adı təhsil aldığı Bakı Ümumi Ordu 
Komandirləri Məktəbinin I rotasının şəxsi heyətinin siyahısına əbədi olaraq daxil 
edilmişdir. 
 
 
Sovet Ġttifaqı Qəhrəmanı, akademik 
BÜNYADOV Ziya Musa oğlu 
(1921-1997) 
 
Azərbaycanın Astara şəhərində dünyaya göz açmış və 1939-cu ildə hərbi 
xidmətə çağırılmışdır.  1941-ci ildə Bakıda hərbi məktəbi qurtarmış və 1942-ci ilin 
avqustunda 5-ci Zərbə Ordusu tərkibində (I Belarus cəbhəsi) olan xüsusi atıcı 
rotaya komandir göndərilmişdir. 
1945-ci ilin 14 yanvarında kapitan Ziya Bünyadovun rotası Pilitsa çayını 
keçərək, körpünü müdafiə etmiş və arxadan gələn Sovet ordu hissələrinin körpünü 
keçərək hücumu genişləndirməsini təmin etmişdir. Bu döyüşdə kapitan Ziya 
Bünyadovun rotası 100 nəfərdən çox düşməni məhv etmiş və 45 nəfərini əsir 
götürmüş, 5 mina atan və 3 top qənimət götürmüşdür. Bu döyüşə görə ona 1945-ci 
ilin 27 fevralında Sovet İttifaqı Qəhrəmanı adı verilmişdir. 
Podpolkovnik Ziya Bünyadov 1946-cı ildə orduda xidmətdən tərxis edilmiş 
və elmi işdə böyük uğurlar qazanmışdır. Moskvada Şərqşünaslıq İnstitutunu 
qurtardıqdan sonra (1950) Azərbaycan Respublikası Elmlər Akademiyasının 
müxbir üzvü və həqiqi üzvü (1969) seçilmiş, uzun illər Akademiyanın 
Şərqşünaslıq İnstitutunda direktor və Akademiyanın Vitse Prezidenti vəzifələrində 
işləmişdir. 
Akademik Ziya Bünyadov şovinist erməni tarixçilərinin çoxsaylı 
saxtakarlıqlarını təkzibedilməz elmi faktlarla ifşa etmiş, onların Azərbaycan 
torpaqlarına sahib olmaq iddialarının əsassızlığını, Ermənistanın hazırki ərazisində 
vaxtilə azərbaycanlıların əcdadlarının yaşadığını elmi əsərlərində sübut etmişdir. 
Azərbaycanda tarix elminin totalitarizm buxovundan azad edilməsi, 
Azərbaycan Demokratik Respublikası (1918-1920) tarixinin öyrənilməsi, siyasi 
repressiya qurbanlarına bəraət verilməsi üçün lazımi sənədlərin axtarılıb tapılması 
sahəsində onun elmi axtarışları vətəndaşlıq mövqeyinin təntənəsidir. Azərbaycanda 
tarix elmi və şərqşünaslıq sahəsində əldə edilmiş nailiyyətlərin böyük bir hissəsi 
akademik Ziya Bünyadovun adı ilə bağlıdır. “60-70-ci illərdə Ermənistan millətçi 
və separatçı qüvvələri tərəfindən Qafqaz tarixinə aid, o cümlədən Ermənistan-
Azərbaycan tarixinə dair cürbəcür və tariximizi təhrif edən, saxtalaşdıran, 
Ermənistanda meydana çıxmış müxtəlif yazıların, məqalələrin əleyhinə ilk dəfə 
66 
 
səsini qaldıran və onlara əsaslı, dəlilli mənbələrə istinadan cavab verən, onların 
qarşısını daim alan Ziya Bünyadov idi...” (H.Əliyev). 
Akademik Ziya Bünyadov müqəddəs kitabımız Qurani-Kərimi Azərbaycan 
dilinə tərcümə etmiş və ömrünün son aylarında “Dinlər, təriqətlər, məzhəblər” 
kitabını yazıb qurtarmışdır. İslami dəyərlər haqqında müəllifin bu xidmətləri və 
digər əsərləri Azərbaycan xalqının mənəviyyatının zənginləşməsinə böyük 
töhfədir. 
 
MƏMMƏDOV Ġsrafil Məhərrəm oğlu 
(1919-1946) 
1941-45-ci illər müharibəsinin ilk 
azərbaycanlı qəhrəmanı 
 
İsrafil Məhərrəm oğlu Şəmkir rayonunun Qapanlı kəndində dünyaya göz 
açmış, Gəncə Pedaqoji Texnikumunu bitirdikdən sonra 1939-cu ildə orduda 
xidmətə könüllü getmişdir. 
Alman faşizminin SSRİ-yə qarşı başladığı müharibənin ilk günlərindən 180-
ci atıcı diviziyasının 42-ci alayı tərkibində cəbhədə olmuşdur. Düşmən qüvvələri 
Moskva istiqamətində hücuma keçdiyi dövrdə İsrafil Məmmədovun komandir 
olduğu bölmə Moskvadan Şimalda Novqorod vilayətinin Pustınka kəndi 
yaxınlığında düşmənlə üz-üzə vuruşurdu. İyulun ilk günlərindəki döyüşdə o, qranat 
ilə düşmənin tank dəstəsinin başında gələn birinci tankını partlatmışdı və bundan 
sonra daha üç tank məhv edilmişdi. Həmin 1941-ci ilin 3 dekabrında 
İ.Məmmədovun bölməsinə qarşı düşmənin 2 batalyonu hücuma keçmişdi. Düşmən 
hücumu 4 dəfə təkrar olundu. Bu döyüşdə düşmənin 300-dən çox əsgər və zabiti 
məhv edildi. Bunlardan 70 nəfərini komandir İsrafil Məmmədov özü məhv etmişdi. 
1941-ci il dekabrın 11-də ona Sovet İttifaqı Qəhrəmanı fəxri adı verildi. O, SSRİ 
Ali Soveti Prezidiumunun Fərmanı ilə elan edilən ilk Azərbaycanlı qəhrəman oldu. 
Ölkənin ən mötəbər qəzeti olan “Pravda” qəzetinin 1941-ci il 11 dekabr 
sayında yazılmışdı: “Sovet xalqı İsrafil Məmmədov kimi qəhrəmanlar tərbiyə 
etmişdir. Onun qəhrəmanlığı, onun igidliyi haqqında şad xəbər bütün ölkəyə 
yayılmışdır”. Sovet ordusunun əsas qəzeti olan “Krasnaya Zvezda” 1941-ci ilin 23 
dekabrında baş məqaləsində yazmışdı: “Əgər cəbhə dostluğunun nə olduğunu, 
döyüşdə bir-birinə köməyin nə olduğu bilmək istəyirsinizsə Sovet İttifaqı 
Qəhrəmanı   İsrafil Məmmədovdan və onun yoldaşlarından öyrənin”. 
Leytenant İ.Məmmədov 1943-cü ildə səhhətinə görə xidmətdən tərxis edildi 
və doğma Azərbaycana qayıtdı. 
67 
 
İsrafil Məmmədovun qəhrəmanlığı bütün ölkədə geniş təbliğ edilirdi. Onun 
adı ilə bağlı Azərbaycanda “Məmmədovlar hərəkatı” başlandı, onun qəhrəmanlığı 
haqqında şerlər və kitablar yazıldı, kinofilm çəkildi. 
Qəhrəmanın adı təhsil aldığı kənd məktəbinə verilmiş, Gəncədə onun adına 
küçə və xatirə ansamblı vardır. 
 
 
ABDULLAYEV MəmiĢ ġahbaz oğlu 
(1923-1945) 
 
Kürdəmir rayonunun Muradxan kəndində dünyaya göz açmış, orta məktəbi 
qurtardıqdan sonra 1943-cü ilin iyununda hərbi qulluğa getmiş və I Belarus 
cəbhəsində hərbi əməliyyatlar aparan 48-ci ordu tərkibində olan 339-cu atıcı alayda 
pulemyotçu olmuşdur. Serjant Məmiş Abdullayev 1944-cü ilin sentyabrının 
əvvəlində Polşa ərazisində düşmənə qarşı aparılan döyüşlərdə şəxsi qəhrəmanlıq 
göstərmiş və döyüşən hərbi hissənin uğurlu hücumunu təmin etmişdir. Sovet 
İttifaqı Qəhrəmanı adı 1945-ci ilin 24 martında verilmişdir. 
 
ABDULLAYEV Səməd Həmid oğlu 
(1920-1943) 
 
Ağdaş rayonunun Qolçatı kəndində anadan olmuş və şəhərdəki pedaqoji 
texnikumunda təhsilini bitirdikdən sonra hərbi xidmətə çağırılmış, tibbi xidmət 
üzrə təlim keçərək Şimali Qafqazda hərbi əməliyyatlar aparan 18-ci ordunun 
tərkibindəki 318-ci dağ-atıcı diviziyasında xidmətə başlamışdır. 
Tibb xidmət starşinası Səməd Abdullayev Kerç yarımadasına 1/11-43 
tarixdə desant çıxarılmasında iştirak etmiş, yaralı döyüşçülərə hərbi xidmətlə 
yanaşı düşmənə qarşı aparılan ağır əlbəyaxa döyüşdə bir neçə faşist əsgərini məhv 
etmiş və ağır döyüşlərin 5-ci günü həlak olmuşdur. 
Kerç şəhəri ətrafında dəfn edilmişdir. Sovet İttifaqı Qəhrəmanı adı 17/11-
43-cü ildə verilmişdir. Ağdaşın Qolçatı kənd məktəbinə qəhrəmanın adı 
verilmişdir. 
 
ALLAHVERDĠYEV Müseyib Abdulla oğlu 
(1909-1969) 
 
Qazax rayonunun Dağkəsəmən kəndində dünyaya göz açmış və 1941-ci ildə 
könüllü olaraq orduda xidmətə getmişdir. 
68 
 
Boyük Vətən müharibəsi illərində döyüşən ordu sıralarında Moskva 
altındakı döyüşlərdən başlayaraq Budapeştə qədər döyüş yolu keçmişdir. Mayor 
Müseyib Abdullayevin komandir olduğu batalyon Dnepri keçərək Macarıstan 
ərazilərində ağır döyüşlərdə iştirak etmişdir. Batalyonun 1944-cü ilin 1 dekabrında 
apardığı döyüşdə düşmənin 500 əsgəri məhv edilmiş və 2200 nəfəri əsir alınmışdır. 
M.Allahverdiyev Budapeştin azad edilməsi əməliyyatında da iştirak etmişdir. 
Sovet İttifaqı Qəhrəmanı adı 1945-ci ilin 24 martında verilmişdir. 
 
ƏLƏKBƏROV Mikayıl Məhəmməd oğlu 
(1924-1943) 
 
Bakının indiki Abşeron rayonunun Saray kəndində dünyaya göz açmış və 
1942-ci ildə orduda xidmətə könüllü getmişdir. 
Hərbi əməliyyatlarda 1943-cü ilin aprelində 81-ci atıcı diviziyası (7-ci ordu) 
tərkibində kəşfiyyatçı kimi iştirak etmiş və həmin ilin sentyabrın sonunda Dneprin 
keçilməsində şəxsi igidliyi ilə fərqlənmişdir. Belə ki, kəşfiyyatçı Mikayıl çayı tez 
keçərək düşmən sahilindən onun müdafiə qüvvəsi haqqında məlumatı öz hissəsinə 
verməklə hücum əməliyyatının qələbəsini təmin etmişdir. Ukraynanın 
Dnepropetrovsk vilayətinin azad edilməsi uğrunda aparılan döyüşlərdə düşmənin 
14 hücumunun dəf edilməsində iştirak edərək, ağır yaralanmış və iki həftə sonra 
aldığı ağır yaralardan həlak olmuşdur. Dnepropetrovskda Rudka kəndində dəfn 
edilmişdir. Sovet İttifaqı Qəhrəmanı adı ölümündən 12 gün sonra 1943-cü ilin 26 
oktyabrında verilmişdir. 
Saraydakı və Rudkadakı məktəblərə onun adı verilmişdir. 
 
ƏLĠYEV Məstan Aslan oğlu 
(1913-1945) 
 
Tovuz rayonunun Əsrik Çırdaxan kəndində anadan olmuş və kənd 
məktəbində müəllim işləyən Məstan Əliyev 1939-cu ildə orduda xidmətə 
getmişdir. 
Müharibə başlandığı zamandan 47-ci ordunun tərkibində cəbhələrdə olmuş, 
Berlin ətrafında döyüşlərdə iştirak etmişdir. 
Starşina Məstan Əliyevin uğurlu döyüşlərindən biri 1945-ci ilin 16 
aprelində Oder çayının sol sahilində oldu. Bu döyüşdə onun bölməsi düşmənin 72 
əsgər və zabitini əsir götürdü, şəxsən özü isə 20 nəfərə qədər faşist məhv etdi. 
Məstan Əliyev aprelin 23-də Berlin uğrunda döyüşlərin birində həlak oldu. Ona 
Sovet İttifaqı Qəhrəmanı adı 1945-ci il mayın 31-də verildi. Almaniyada dəfn 
edilmişdir. Doğma kəndinin məktəbi onun adını daşıyır. 
69 
 
 
ƏLĠYEV ġəmsulla Feyzulla oğlu 
(1916-1943) 
 
Dərbənd şəhərində dünyaya göz açmış və Almaniya faşizmi ordusuna qarşı 
müharibənin fəal iştirakçısıdır.  
Batalyon komandirinin siyasi hissə üzrə müavini kapitan Ş.Əliyev Şimali 
Qafqazda, Taman və Krımda keçirilən ağır döyüşlərdə iştirak etmişdir. 
Şəmsulla Əliyev 1943-cü ilin payızında 309-cu atıcı diviziyanın tərkibində 
batalyon komandirinin siyasi hissə üzrə müavini idi. 1943-cü ilin noyabrında Kerç 
şəhərinin girəcəyində, iki zavodun ətrafında gedən döyüşlərdə “İrəli, Qafqazın 
qartalları!” çağırışı ilə döyüşün önündə gedirdi. Noyabrın 11-də batalyon beş dəfə 
hücuma qalxaraq düşmənin iki müdafiə xəttini yarmışdı. Belə ağır döyüşlərin biri 
də noyabrın 19-da oldu və kapitan Ş.Əliyev bu döyüşdə qəhrəmancasına həlak 
oldu. Sovet İttifaqı Qəhrəmanı adı ona ölümündən sonra verilmişdir. 
 
ƏSƏDOV Gəray Lətif oğlu 
(1923-1944) 
 
Biləsuvar rayonunun Şahsevən kəndində dünyaya göz açmış və 1942-ci ildə 
hərbi xidmətə getmişdir. Serjant Gəray Əsədov 27-ci ordunun tərkibində məşhur 
Kursk əməliyyatında döyüşmüş; Ukrayna, Moldaviya və Rumıniyanın azad 
edilməsində fəal iştirak etmişdir.  
Qvardiya serjant Gəray Əsədov Markita şəhəri (Rumıniya) uğrunda 
döyüşdə misilsiz qəhrəmanlıq göstərmişdir; öz bədəni ilə düşmənin güclü atəş 
nöqtəsini susduraraq əməliyyatın uğurlu olmasını təmin etmişdir, Sovet İttifaqı 
Qəhrəmanı adı ona 1945-ci ilin 24 martında verilmişdir. Təhsil aldığı kənd 
məktəbinə və rayonun bir küçəsinə onun adı verilmişdir. 
 
ƏHMƏDOV Cəmil Məhəmməd oğlu 
(1924-1944) 
 
Cəbrayıl rayonunun mərkəzində dünyaya göz açmış və 1942-ci ildə orduda 
xidmətə getmişdir. Hərbi məktəbdə təhsili leytenant rütbəsi ilə qurtardıqdan sonra 
Belorusiyanın azad edilməsi üzrə döyüşlərdə fəal iştirak etmişdir. Qvardiya 
leytenant C.Əhmədovun komandir olduğu bölmə 1944-cü ilin 25 iyulunda Tremlya 
çayını hamıdan əvvəl keçərək, suyun içində döyüş mövqeyini digər hissələrin 
gəlməsinə qədər əldə saxlamış və əməliyyatın qələbəsini təmin etdiyinə görə Sovet 
İttifaqı Qəhrəmanı adına təqdim edilmişdir.  
70 
 
Bundan iki ay sonra 1944-cü ilin 2 sentyabrında Polşa ərzisində həlak 
olmuş və Varşavada Sovet döyüşçülərinə aid qəbiristanlıqda dəfn edilmişdir. Sovet 
İttifaqı Qəhrəmanı fəxri adı isə ona 1945-ci ilin 24 martında verilmişdir. 
Cəbrayıldakı məktəb və bir küçə onun adını daşıyır.  
 
ƏKBƏROV Qəzənfər Qulam oğlu 
(1917-1944) 
 
Naxçıvan Respublikasının indiki Babək rayonunun Cəhri kəndində dünyaya 
göz açmış və Naxçıvanda pedaqoji institutu bitirərək, məktəb direktoru işləmişdir. 
1941-ci ilin əvvəlində orduda xidmətə çağırılmış və həmin ilin avqustunda cəbhəyə 
göndərilmişdir.  
Baş serjant Q.Əkbərov 1944-cü ilin əvvəlində 2-ci tank ordusu tərkibində 
Varşavanın azad edilməsi üzrə aparılan döyüşlərdə tank əleyhinə topçu bölməsinin 
komandiri olmuş və avqustun 3-də Varşavanın şimali-şərqində aparılan ağır 
döyüşlərdə düşmənin tanklarından ikisini və çoxsaylı canlı qüvvəsini məhv etmiş, 
özü də həlak olmuşdur.  
Sovet İttifaqı Qəhrəmanı adı 1944-cü ilin 26 oktyabrında verilmişdir. Təhsil 
aldığı orta məktəbə onun adı verilmişdir. 
 
BAĞIROV Müseyib Bağır oğlu 
(1915-1981) 
Gəncə şəhərində dünyaya göz açmış, Bakı dənizçilik texnikumunu 
qurtarmış (1933) və 1941-ci ildə orduda xidmətə getmişdir. Hərbi məktəbi 1943-cü 
ildə bitirərək 4-cü ordu tərkibindəki 69-cu qvardiya atıcı diviziyasında bölmə 
komandiri olmuşdur.  
Qvardiya baş leytenant M.Bağırov Paltava vilayətinin Zenkov şəhəri 
ətrafındakı döyüşlərdə şəxsi qəhrəmanlıq göstərmiş, düşmən səngərinə birinci 
girərək onlarla faşisti məhv etmiş və ağır yaralansa da döyüş meydanını tərk 
etməmişdir.  1944-cü ilin 22 fevralında ona Sovet İttifaqı Qəhrəmanı adı 
verilmişdir. Kapitan M.Bağırov 1945-ci ilin oktyabrında hərbi xidmətdən tərxis 
edilərək Bakıda işləməyə başlamışdır. 
 
BAYRAMOV Ġsmayıl Xəlil oğlu 
(1900-1945) 
 
Stavropol vilayətində azərbaycanlı ailəsində dünyaya göz açmış və 
doğulduğu Dolinovka kəndində kolxoz sədri vəzifəsindən 1941-ci ildə orduda 
xidmətə çağırılmışdır. 
71 
 
I Ukrayna cəbhəsində döyüşən 6-cı ordunun 243-cü atıcı alayında rotanın 
partiya təşkilatı katibi olmuşdur. 
Starşina İsmayıl Bayramov 1945-ci ilin əvvəlində Polşa ərazisindəki 
döyüşlər zamanı fevralın 10-da Neymarkt stansiyası uğrunda döyüşdə rota 
döyüşçülərinin hücumuna başçılıq etmiş və əlbəyaxa vuruşda fərqlənərək, 
batalyonun hücumunun qələbəsini təmin etmişdir. Həmin gün düşmən 
mühasirəsinə düşmüş və əsir düşməmək üçün sonuncu qranat ilə özünü və 
ətrafındakı faşistləri məhv etmişdir. Sovet İttifaqı Qəhrəmanı adı 1945-ci ilin 10 
aprelində verilmişdir. Həlak olduğu yerdə dəfn edilmişdir. Doğma kəndindəki 
məktəb və bir neçə küçə onun adını daşıyır.  
 
BALANDĠN Vladimir Aleksandroviç 
(1923-1924) 
 
Vladimir Balandin Suraxanı rayonunda dünyaya göz açmışdır.  O, gənc 
yaşlarında Bakının yaxınlığındakı Zabratda aeroklubda təlim keçirdi.  
1941-ci ildə qırıcı təyyarəçilər məktəbinə daxil olmuş və 1942-ci ildə 
cəbhəyə göndərilmişdir.  
Onun ilk döyüşü Minsk şəhəri səmasında oldu və bir döyüşdə düşmənin iki 
təyyarəsini məhv etdi.  
Leytenent V.Balandin 1943-cü ilin fevralında eskadrilya komandiri oldu və 
ən çətin döyüşlərdə şəxsi qəhrəmanlıq göstərirdi. 1944-cü ilin sonunda məhv etdiyi 
düşmən təyyarələrinin sayı 16-ya çatmışdı.  
Cəsur təyyarəçi Vladimir Balandinin düşmənlə son döyüşü 1944-cü ilin 30 
dekabrında oldu. Həmin günkü döyüşdə o, düşmənin iki təyyarəsini məhv etmişdi  
və təyyarəsində yanacaq qurtardığı üçün onu təyyarə meydanına istiqamətləndirdi. 
Cəbhə xəttini keçən kimi paraşutla tullandısa da, paraşut açılmadı və o həlak oldu.  
Sovet İttifaqı Qəhrəmanı adı ona 1945-ci ilin 19 aprelində verilmişdir. 
 
VERDĠYEV Əvəz HəĢim oğlu 
(1916-1945) 
 
Bakının ətrafında olan Bülbülə kəndində dünyaya göz açmış və 1939-cu 
ildə orduda xidmətə çağırılmışdır. 1939-40-cı ildə Sovet-Finlandiya müharibəsində 
iştirak etmişdir.  
Əvəz Verdiyev Almaniya faşizmi ordusunun SSRİ-yə qarşı müharibəyə 
başladığı gündən döyüşən orduda olmuşdur. Qvardiya baş serjant Ə.Verdiyev 3-cü 
tank ordusunda avtomatçılar bölməsinin komandiri idi və o, 1944-cü ilin 22 
72 
 
iyulunda Lvov vilayətinin Kulikov şəhərciyinin azad edilməsində şəxsi 
qəhrəmanlıq göstərərək, batalyonun uğurlu hücumunu təmin etmişdir.  
1944-cü ilin 31 iyulundan 3 avqusta qədərki dövrdə Əvəz Verdiyevin 
komandir olduğu avtomatçılar bölməsi Polşa ərazisində Visla çayını keçərək çayın 
sol sahilindəki düşmən qüvvələrini məhv etmiş və öz ordu hissələrinin yeni 
hücumu üçün şərait yaratmışdı. Ona Sovet İttifaqı Qəhrəmanı adı 1944-cü ilin 23 
sentyabrında verilmişdir. Sonrakı döyüşlərin birində Əvəz Verdiyev ağır 
yaralanmış və 1945-ci ilin mayın 1-də xəstəxanada dünyasını dəyişmiş və 
Boleslavest şəhərində (Polşa) dəfn edilmişdir. 
 
VƏZĠROV Aslan Fərhad oğlu 
(1910-1989) 
 
Bərdə rayonunun Zümürxan kəndində dünyaya göz açmış və 1928-ci ildə 
hərbi xidmətə getmişdir. 1941-ci ildə Hərbi-Mühəndislik Akademiyasını bitirmiş 
və müharibə cəbhələrinə göndərilmişdir.  
Qvardiya polkovnik Aslan Vəzirov 70-ci Ordunun tərkibində (II Belorus 
cəbhəsi) – sapyor briqadasının komandiri idi. 1945-ci ilin 20 aprelində ordu 
hissələrinin Oder çayını keçməsi əməliyyatına rəhbərlik edirdi. Bu əməliyyat 
düşmənin güclü atəşi altında üç gün və gecə davam etdi və həmyerlimizin böyük 
hərbi məharətini sübut etdi. Həmin əməliyyata rəhbərliyinə görə ona 1945-ci ilin 
29 iyununda Sovet İttifaqı Qəhrəmanı adı verildi.  
Müharibədən sonra A.Vəzirov uzun illər Ümumittifaq Müharibə Veteranları 
Komitəsinin Bakı seksiyasına rəhbərlik etmiş, Azərbaycan Respublikası Ali 
Sovetinin deputatı seçilmişdir.  
Veteran polkovnik Aslan Vəzirov Dneprodjerjinsk və Mogilyov 
şəhərlərinin fəxri vətəndaşı adına layiq görülmüşdür. Veteran 8 orden və çoxsaylı 
medallarla təltif edilmişdir.  
 
ABRAMOV Vladimir Fyodoroviç 
 
Bakıda 1921-ci ildə anadan olmuş Vladimir Abramov orduda xidmətə 
Yeysk şəhərində hərbi dəniz idarəçiliyi məktəbində təhsil ilə başlamışdır.  
Böyük Vətən müharibəsi başlandığı dövrdə o Tallində qırıcı təyyarə 
dəstəsində xidmət edirdi. Onun ilk döyüşləri Lelinqrad və Baltika səmalarında 
oldu. 
1943-cü ilin may-iyun aylarında kapitan V.Abramov qırıcı təyyarələr 
eskadrilyasının komandiri idi və hər gün 2-3 döyüşə rəhbərlik edirdi.  
73 
 
Müharibə illərində qvardiya kapitanı V.Abramov 600 dəfədən çox döyüş 
uçuşu keçirmiş və 29 düşmən təyyarəsini məhv etmişdir (bunlardan beşini şəxsən, 
qalanı birlikdə). Ona Sovet İttifaqı Qəhrəmanı fəxri adı 1944-cü ilin 22 iyununda 
verilmişdir.  
60-cı illərdə o general-mayor hərbi rütbəsində idi və SSRİ Silahlı Qüvvələri 
sistemində rəhbər vəzifədə çalışırdı. 
 
VƏLĠYEV Mirzə Dövlət oğlu 
(1923-1945) 
 
Qusar rayonunun Yuxarı Leker kəndində dünyaya göz açmışdır. Cəbhəyə 
könüllü getmişdir. Mirzə Vəliyevin döyüş yolu Şimali Qafqazdan başlamış və 
Ukrayna, Belorusiya, Rumıniya, Bolqarıstan və Macarıstandan keçmişdir. 
Topçular bölməsi komandiri baş serjant Mirzə Vəliyevin son döyüşü Macarıstan 
torpağında olmuşdur. Faşist tanklarının və zirehli maşınlarının fasiləsiz 
hücumlarının qarşısını alan topçular döyüş meydanında misilsiz qəhrəmanlıqlar 
göstərdilər. Döyüş meydanını tüstü bürümüşdü. Mirzə Vəliyevin topçu bölməsi 
heyətinin hamısı həlak olmuşdu. Mirzə özü isə ağır yaralanmışdı. Mirzə bütün 
qüvvəsini toplayaraq sonuncu mərmini topa qoyaraq atəşi ilə düşmənin zirehli 
avtomobilini nəhv etdisə də, özü də həlak oldu.  
Sovet İttifaqı Qəhrəmanı adı ona ölümündən sonra 1945-ci ilin 24 martında 
verilmişdir. 
 
HÜSEYNZADƏ Mehdi Hənifə oğlu 
(1918-1944) 
 
Bakı şəhərində dünyaya göz açmış Mehdi Hüseynzadə 1941-ci ildə orduda 
xidmətə çağırılmış və 223-cü Azərbaycan atıcı diviziyasının 1041-ci alayında 
bölmə komandiri olmuşdur
42
. Leytenant M.Hüseynzadə 1942-ci ilin iyulunda 
Stalinqrad ətrafındakı ağır döyüşlərdə iştirak etmiş və həmin ilin dekabrında 
döyüşdə ağır yaralanaraq əsir düşmüşdü. Polşa, İtaliya və Yuqoslaviya hərbi əsir 
düşərgələrində olmuş; Yuqoslaviyada əsirlərin qaçmasını təşkil etmək üçün gizli 
təşkilat yaratmış və bir dəstə əsirlə 1944-cü ilin əvvəlində əsirlikdən qaçaraq 
Yuqoslaviya partizanlarına qoşulmuşdur. Burada faşizmə qarşı mübarizədə faşist 
zabiti formasında öz cəsurluğu və əfsanəvi qəhrəmanlığı ilə şöhrət qazanmışdır. 
Onun bu qəhrəmanlığı “Uzaq sahillərdə” filmində (1958, İmran Qasımov və Həsən 
Seyidbəyli) dolğun göstərilmişdir. 
                                                          
42 Bax: B.М.Mehdiyev. 223-я краснознаменная Белградская; Баку, 1993, стр. 272-273. 
74 
 
Soydaşımız Mehdi Hüseynzadə Sloveniyada “Mixaylo” adı ilə tanınırdı və 
o, 1944-cü ilin payızında öz partizan dəstəsi ilə İtaliyanın Adriatik sahilindəki Udin 
şəhərində faşist həbsxanasından 700 hərbi əsiri ( o cümlədən 147 nəfər Sovet əsgər 
və zabitini) azad etmişdir. Faşistlər onun başına 400 min lirə mükafat təyin 
etmişdilər. Qəhrəman soydaşımız düşmənlə son döyüşdə sonuncu gülləsi ilə özünü 
şəhid etdi. 1957-ci ilin 2 aprelində ona “Sovet İttifaqı Qəhrəmanı” (ölümündən 
sonra) fəxri adı verilmişdir. 
Mehdi Hüseynzadə Sloveniyanın Çepovan kəndində dəfn edilmişdir. Onun 
qəbrinin başdaşı üstündə yazılmışdır: “Rahat yat, Azərbaycan xalqının qəhrəman 
oğlu, əzizimiz Mehdi...” 
 
HÜSEYNOV Həbibulla Eynulla oğlu 
(1910-1945) 
 
Ərdəbil şəhərində dünyaya göz açmış və Bakıda yaşayarkən 1928-ci ildə 
Bakıda xidmətə çağırılmışdır. 1941-ci ilin iyunundan döyüşən ordu hissələrində 
xidmət etmişdir (bu ərəfədə artilleriya divizionu ştabının rəisi idi). Qvardiya 
polkovnik H.Hüseynov 1945-ci ilin yanvar-aprelində keçirilən Şərqi Prussiya hərbi 
əməliyyatında 67-ci zenit artilleriyası diviziyasının komandiri idi və həmin 
diviziya 35-ci ordunun həyata keçirdiyi bu əməliyyatı düşmən təyyarələrinin 
havadan hücumundan müdafiə edir və lazım olduqda zenit toplardan yerdəki 
düşmən qüvvələrinə atəş açırdı.  
Böyük uğurla keçirilən bu əməliyyat zamanı aprelin 16-da cəsur qvardiya 
polkovnik H.Hüseynov həlak oldu. Litvanın Kapsukas şəhərində dəfn edilmişdir. 
Sovet İttifaqı Qəhrəmanı adı 1945-ci ilin 29 iyulunda verilmişdir. 
  
DADAġOV Məhərrəm Əkbər oğlu 
(1912-1945) 
 
1912-ci ildə Salyan rayonunun Beştalı kəndində anadan olmuşdur. 1941-ci 
ildə orduda xidmətə traktorçu  peşəsindən çağırılmışdır.  
233-cü tank briqadasında xidmət edən baş serjant Məhərrəm Dadaşov 1942-
ci ildən döyüş cəbhələrində olmuş və Rumıniyanın Vasluy şəhəri ətrafında 1944-cü 
ilin avqustunda aparılan döyüşdə fərqlənmişdir. Onun sonrakı döyüşləri 
Çexoslovakiyada olmuşdur.  
Baş şerjant M.Dadaşovun tank heyəti avqustun 28-də düşmən ordusunun 
yerləşdiyi məntəqəyə daxil olaraq düşmənin 6 tank vuran topunu və bir neçə 
pulemyotunu şəxsi heyətləri ilə məhv etmişdir.  Bu döyüşdə yaralanan M.Dadaşov 
75 
 
tankını idarə etməkdə davam etmiş və tankın atəş nöqtələrinin mərmiləri 
qurtardıqdan sonra şəxsi silahla döyüşü davam etdirmişdir.  
Cəsur tankçı M.Dadaşov aldığı yaralardan sentyabrın 18-də hospitalda 
dünyasının dəyişmişdir.  
Sovet İttifaqı Qəhrəmanı adı ona 1945-ci ilin 24 martında verilmişdir.  
 
CƏBĠYEV Mirzə Ağamurad oğlu 
(1925-1972) 
 
Astara rayonunun Hamoşam kəndində doğulmuş və 1943-cü ildə könüllü 
olaraq orduda xidmətə getmişdir. 1944-cü ildə kiçik leytenant rütbəsi alaraq 43-cü 
Ordu tərkibində cəbhəyə (III Belorus cəbhəsi) göndərilmişdir.  
Baş leytenant Mirzə Cəbiyev 1945-ci ilin 6 aprelində Keniqsberq şəhəri 
ətrafındakı döyüşlərdə komandir olduğu bölmənin önündə kanalı keçərək № 5 
fortu zəbt etmiş və qələbə bayrağını sancmışdır. Bu döyüşdə o şəxsən düşməndən 
13 nəfər əsir götürmüşdür. Döyüşdə yaralansa da öz vəzifəsini qələbəyə qədər icra 
etmişdir.  
Sovet İttifaqı Qəhrəmanı adı ona 1945-ci ilin 19 aprelində verilmişdir.  
Müharibədən sonra kapitan Mirzə Cəbiyev Astarada sovxoz direktoru 
işləmişdir. Vətənində büstü qoyulmuşdur. 
 
CƏFƏROV AğaĢirin Ağaməmməd oğlu 
(1906-1984) 
 
İndiki Neftçala rayonunun Ballıcalı kəndində dünyaya göz açmış və 
traktorçu peşəsindən 1941-ci ilin oktyabrında orduda xidmətə çağırılmışdır. 
Pulemyotçu kiçik serjant Ağaşirin Cəfərov 1942-ci ilin noyabrında Cənub 
cəbhəsində 51-ci ordu tərkibindəki 416-cı Azərbaycan milli diviziyasında döyüşə 
başlamışdır. 1943-cü ilin oktyabrında Melitopol şəhəri yaxınlığındakı döyüşlərdə 
sərrast atəş ilə şəxsi igidlik göstərərək, düşmənin atəş nöqtələrini və canlı 
qüvvəsini məhv etmiş, döyüş üçün mühüm yüksəkliyin zəbt edilməsini təmin 
etmişdir. Sovet İttifaqı Qəhrəmanı adı 1943-cü ilin 1 noyabrında verilmişdir.  
Starşina Ağaşirin Cəfərov müharibə qurtardıqdan sonra öz kəndində kolxoz 
və kənd soveti sədri olmuş, sonra isə Bakıda Neft-qazma idarəsində işləmişdir. 
 
 
 
 
 
76 
 
QULĠYEV Abbas ġahbaz oğlu 
(1916-1997) 
 
Naxçıvanın Babək rayonunun Şəkərabad kəndində dünyaya göz açmış və 
1941-ci ilin iyulunda hərbi xidmətə getmişdir. 
1943-cü ilin əvvəlində Suma şəhərində artilleriya məktəbini bitirmiş və 6-cı 
ordu tərkibində (I Belorus cəbhəsi) batareya komandiri olan A.Quliyev döyüş 
əməliyyatlarına başlamışdır. 
1944-cü ilin 2 avqustunda qvardiya baş leytenantı A.Quliyevin batareyası 
Visla çayını keçərək geniş döyüş əməliyyatında düşmənə böyük zərbə ilə mühüm 
yüksəkliyi zəbt edərək əldə saxlamış və əməliyyatın qələbə ilə qurtarmasını təmin 
etmişdir. Ona Sovet İttifaqı Qəhrəmanı adı 1945-ci ilin 21 fevralında verilmişdir. 
Kapitan A.Quliyev müharibə qurtardıqdan sonra, 1945-ci ildə hərbi 
xidmətdən tərxis olunmuş və Naxçıvanda rəhbər vəzifələrdə işləmişdir. 
 
QULĠYEV Adil Hüseyn oğlu 
(1922-1993) 
 
Bakıda dünyaya göz açmış və 1941-ci ildə hərbi xidmətə çağırılmışdır. 
1942-ci ildə Stalinqrad hərbi təyyarəçilik məktəbini bitirdikdən sonra həmin ilin 
oktyabrında 65-ci qvardiyaçı qırıcı təyyarəçilər alayında döyüşlərdə iştirak 
etmişdir. 
Qvardiya kapitanı A.Quliyev 1944-cü ilin sentyabrın əvvəlinə qədər 141 
hərbi uçuş edərək, 38 döyüşdə düşmənin 18 hərbi təyyarəsini vurmuşdur. Sovet 
İttifaqı Qəhrəmanı adı ona 1945-ci ilin 23 fevralında verilmişdir. 1956-cı ildə hərbi 
hava qüvvələri Akademiyasını bitirmişdir. Bakıda aeroportun rəisi və digər 
vəzifələrdə işləmişdir. SSRİ Ali Sovetinin deputatı olmuş, Bakıda fəxri xiyabanda 
dəfn edilmişdir.  
 
QULĠYEV Mehdi Nadir oğlu 
(1923- 1976) 
 
Gədəbəy rayonunun Ərkinaz kəndində dünyaya göz açmış və 1943-cü ilin 
mayında orduda xidmətə çağırılmışdır. 
Pulemyotçular dəstəsinin komandiri qvardiya serjant M.Quliyev 1943-cü 
ilin 27 mayında 15-ci qvardiyaçı alayın tərkibində Krasnodar vilayətinin Krım 
rayonunun Qorişnı kəndi ətrafındakı döyüşlərdə düşmənin 10-a yaxın hücumunu 
dəfn  edərək onun 150-dən çox əsgər zabitini, iki dəzgah pulemyotunu məhv 
etmişdir. Sovet İttifaqı Qəhrəmanı adı ona 1943-cü ilin 17 noyabrında verilmişdir.  
77 
 
Kiçik leytenant M.Quliyev 1946-cı ildə orduda xidmətdən tərxis edilərək, 
Respublika Daxili İşlər Nazirliyində işləmiş və podpolkovnik rütbəsində dünyasını 
dəyişmişdir. 
 
KAZIMOV Səlahəddin Həsən oğlu 
(1920-1978) 
 
Zaqatala şəhərində dünyaya göz açmış və 1941-ci ildə hərbi xidmətə 
çağırılmışdır. 1942-ci ilin aprelindən Mərkəzi cəbhədə 13-cü ordu tərkibində, 62-ci 
artilleriya alayında batareya komandiri vəzifəsində döyüş əməliyyatına 
başlamışdır.  
Baş leytenant S.Kazımov Desna, Dnepr və Pripyat çaylarının keçilməsi 
əməliyyatlarında fərqlənmişdir. 
1943-cü ilin 22-23 sentyabrında Dnepr çayını keçərkən sərrast atəş ilə 
düşmənin atəş nöqtələrini məhv edərək alayın Dneprin sağ sahilinə keçməsini  və 
hücum əməliyyatının Çerniqov və Qomel istiqamətlərində genişlənməsini təmin 
etmiş və 1943-cü ilin 16 oktyabrında Sovet İttifaqı Qəhrəmanı adı almışdır. 
Müharibədən sonrakı dövrdə Azərbaycanda Daxili İşlər Nazirliyi 
sistemində işləmiş və general-mayor rütbəsində nazir vəzifəsinə yüksəlmişdir. 
 
ĠLYASOV Ġvan Vasilyeviç 
(1912-1943) 
 
Azərbaycanın Mərəzə rayonunun Xilmilli kəndində dünyaya göz açmış İvan 
İlyasov 1936-cı ildə Bakıda nəqliyyatda işləyirdi.  
Müharibənin əvəlindən cəbhədə olan İ.İlyasov cənub və qərb cəbhələrində, 
Stalinqrad və Voronej ətrafındakı ağır döyüşlərdə fəal iştirak etmişdir.  
Qvardiya kapitan İ.İlyasov 1943-cü ilin 5 iyununda başlanmış məşhur 
Oryol-Kursk-Belqorod döyüşlərində xüsusi qəhrəmanlıq göstərmişdir. Onun 
komandir olduğu atıcı rotaya qarşı Krutoy Luq kəndi yanında düşmənin 34 ağır 
tankı və bir batalyon döyüşçüsü hücuma keçmişdi. 13 saat fasiləsiz olaraq davam 
edən bu döyüşdə düşmənin külli miqdarda texnikası və 300-dən çox əsgər və zabiti 
məhv edildi, düşmən irəliləyə bilmədi. Bu döyüşdə həlak olan İvan İlyasova 1943-
cü ilin 18 noyabrında Sovet İttifaqı Qəhrəmanı fəxri adı verildi. 
 
YENALĠYEV Boris Musayeviç 
 
Dünyaya 1914-cü ildə göz açdığı Penza vilayətindən 1939-cu ildə Bakıya 
gələn Boris Yenaliyev müharibə başlandıqda Bakıda hərbi xidmətə başlamışdı və 
78 
 
1941-ci ilin avqustunda Sovet Ordusu hissələri tərkibində Cənubi Azərbaycana 
(İrana) göndərilmişdi. 
1941-ci ilin oktyabrından etibarən serjant Boris Yenaliyev Böyük Vətən 
Müharibəsi cəbhələrində vuruşmuş və onun döyüş yolu Xarkov, Krım, ..., Berlinə 
qədər uzanmışdır. 
Almaniya paytaxtını iki hissəyə bölən Şpreye çayının keçilməsi 
əməliyyatında Boris Yenaliyev şəxsi igidlik göstərərək, ağır döyüşlərdə 20 faşist 
zabit və əsgərini məhv etmiş və böyük bir əməliyyatın həyata keçirilməsini təmin 
etmişdir. 1945-ci 31 mayında ona Sovet İttifaqı Qəhrəmanı adı verilmişdir. 
Müharibə qurtardıqdan sonra Boris Yenaliyev Bakıya qayıtmış və burada 
əmək fəaliyyətini davam etdirmişdir. 
 
KOVERĠN Ġlya Ananyeviç 
 
Azərbaycanın Astara rayonunda 1910-cu ildə dünyaya göz açmış İlya 
Koverin müharibə başlanana kimi hərbi xidmətə çağırıldı və tank hissəsində 
döyüşə başladı.  
Tankçı İlya Koverinin döyüş yolu Qafqazdan Rumıniyaya qədər uzun 
olmuşdur.  Və onun ən ağır döyüşü də 1944-cü ilin 16 sentyabrında Rumıniya 
torpağında oldu. 
Bütün günü davam edən döyüşdə tank heyətində olan 5 nəfərdən yalnız İlya 
Koverin sağ qalır və tankı da sıradan çıxır. Döyüşün ikinci günü faşistlər Sovet 
əsgərini əsir götürmək üçün dəfələrlə hücuma keçirlər. Cəsur döyüşçü tankda olan 
silah və qranatlarla düşmənləri tankın ətrafında məhv edir.  
Döyüşün 3-cü gününün axşamı İlya Koverin qaranlıq gecədə tankı tərk 
edərək, öz hissəsinə qayıda bilmişdi. 
İlya Koverinə Sovet İttifaqı Qəhrəmanı fəxri adı 1945-ci ilin 17 avqustunda 
verilmişdir. 
Müharibə qurtardıqdan sonra Koverin Astara rayonuna qayıtmışdır. 
 
KALĠNĠÇENKO Qriqori Martınoviç 
(1903-1943) 
 
Cənubi Ukraynanın Xerson vilayətində dünyaya göz açmış Qrirori 
Kaliniçenko 1928-30-cu illərdə orduda xidmət etmiş və bu xidmətdən tərxis 
olunduqda Bakıya gəlmiş və burada limanda və zavodda işləməyə başlamışdı. 
Böyük Vətən Müharibəsinə də Qriqori Kaliniçenko Bakıdan getmişdir. 
Hərbi məktəbi leytenant rütbəsi ilə qurtaran Qriqori Kaliniçenko Qafqaz dağları 
ətəklərindən döyüşə başlamışdır. 
79 
 
Leytenant Qriqori Kaliniçenkonun ən ağır son döyüşü Ukraynanın əsas çayı 
olan Dneprin keçilməsində baş verdi. Komandir öz rotasının Dnepri keçməsini 
böyük ustalıqla təmin etmişdi. Lakin son dəqiqələrdə düşmən gülləsi komandirə 
tuş oldu. Ona Sovet İttifaqı Qəhrəmanı 1943-cü ilin 19 noyabrında verilmişdir. 
 
KĠLDYAKOV Mixayıl Andreyeviç 
 
Bakıda dülgər ailəsində dünyaya göz açmış Mixayıl Kildyakov dəmir 
yolunda işlədiyi üçün ordu sıralarına çağırışdan möhləti olmasına baxmayaraq, 
könüllü olaraq döyüşən Orduda xidmətə getdi və batalyon komandirinin siyasi işlər 
üzrə müavini vəzifəsində Dunay çayı sahilinə qədərki məsafədə döyüş yolu 
keçmişdir. 
Mixayıl Kildyakovun son döyüşü 1945-ci ilin 30 martında Dunay çayı 
sahilindəki Komarno (Çexoslovakiya) şəhərini azad etmək əməliyyatı zamanı 
olmuşdur. Həmin gecə döyüşündə batalyonun 1-ci dəstəsi ilə sahilə çıxan komissar 
əməliyyatın qələbəsini təmin etmişdi, lakin son dəqiqələrdə qəflətən düşmən 
atəşinin qurbanı oldu. Sovet İttifaqı Qəhrəmanı fəxri adı ona 1946-cı ilin 15 
mayında verilmişdir. 
 
KLĠMOV Pavel Dmitreviç 
 
Bakıda 1920-ci ildə dünyaya göz açmış Pavel Klimov sənaye institutunda 
(İndiki Azərbaycan Dövlət Akademiyası) təhsilə başlamış, 1938-ci ildə 
təyyarəçilik məktəbində təhsilini davam etdirmişdir.  
O, müharibədə iştiraka Şimal donanmasında 1943-cü ildə başlamış və 
həmin ilin  31 noyabr gecəsi Şimal donanması qırıcı təyyarəçiləri içərisində faşist 
bomba atan təyyarəsini təkbaşına döyüşdə məhv etməyə nail olmuşdur.  
Böyük Vətən müharibəsi qurtarana qədərki dövrdə bakılı Pavel Klimov 
onlarla düşmən təyyarəsini məhv etmiş və 1943-cü ilin 24 martında ona Sovet 
İttifaqı Qəhrəmanı fəxri adı verilmişdir.  
1965-ci ildə polkovnik rütbəsində olan P.D.Klimov hərbi hava qüvvələri 
sistemində xidmət edirdi. 
 
KOÇALAYEVSKĠ Yuriy Petroviç 
 
1920-ci ildə Bakıda anadan olmuş Yuriy Koçalayevski Böyük Vətən 
müharibəsində hərbi təyyarəçi kimi iştiraka başlamışdır. Leytenant Yuriy 
Koçalayevski müharibə illərində 127 hərbi döyüş uçuşu etmiş və bunların 
əksəriyyəti düşmənin Şimal dənizində hərbi və nəqliyyat gəmilərinin məhv 
80 
 
edilməsinə yönəldilmişdi. Bu döyüşlərdə o düşmənin yeddi nəqliyyat gəmisini, bir 
neft daşıyan tankerini və bir hərbi mühafizə gəmisini məhv etmişdir. Ona Sovet 
İttifaqı Qəhrəmanı adı 1944-cü ilin 31 mayında verilmişdir. 
 
LEVĠN Semyon Samuiloviç 
 
Bakıda 1904-cü ildə dünyaya göz açmış Semyon Levin Sovet – Finlandiya 
müharibəsində zabit rütbəsində iştirak etmişdir. Böyük Vətən müharibəsi 
başlandıqda atıcı diviziyada ştab rəisi, az sonra isə komandir vəzifəsində Volqa 
çayı və Donbas ətrafındakı döyüşlərdə iştirak etmişdir.  
Qvardiya polkovnik S.Levinin komandir olduğu 62-ci atıcı diviziya 1943-cü 
ilin 1 senyabrında İlovaysk stansiyasını (Donbas) düşməndən azad etmişdir. 
1945-ci ilin yanvarında həmin diviziya 3-cü Belorusiya cəbhəsi tərkibində 
Şərqi Prussiya ərazilərində döyüşürdü. Bu döyüşlərə görə 62-ci diviziyaya 3-cü 
orden verildi və onun komandiri S.Levin Sovet İttifaqı Qəhrəmanı adına layiq 
görüldü. 
 
LOZOV Vasiliy Savelyeviç 
 
Krasnodarın Mixaylovka kəndində doğulmuş Vasiliy Lozov 13 yaşında ikən 
(1927-ci ildə) Bakıya gəlmiş və 1937-ci ildə buradan könüllü olaraq orduda 
xidmətə getmişdir.  
83-cü Zenit artilleriya alayında top komandiri olan serjant Vasiliy Lozov 
düşmən qüvvələri ilə döyüşlərə 1941-ci ilin noyabrında Novorossiyskdən 
başlamışdır. Sonrakı dövrlərdə məşhur Kursk-Belqorod döyüşlərində, Dneprin 
keçilməsində V.Lozov düşmən təyyarələrinə və birbaşa atəşlə düşmən tanklarına 
qarşı çoxsaylı uğurlu əməliyyatlarda iştirak etmişdir. 
Sovet İttifaqı Qəhrəmanı adı ona 1943-cü ilin 26 oktyabrında Dnepri keçmə 
əməliyyatına görə veilmişdir. 
Həmin əməliyyat zamanı ağır yaralanmış V.Lozov hərbi xidmətdən tərxis 
edilərək, Bakıya gəlmiş və burada əmək fəaliyyətini davam etdirmişdir. 
 
MANEVĠÇ Lev Yefimoviç 
(1898-1945) 
 
Belorusiyada 1898-ci ildə dünyaya göz açmış Lev Yefimoviç uşaq ikən öz 
valideynləri ilə Bakıya gəlmiş və şəhərin Qara şəhər adlanan hissəsində oxumuş və 
sonra zavodda işləmişdir.  
81 
 
Lev Maneviçin sonrakı həyatı hərbi xidmətə həsr olunmuşdur. İkinci Dünya 
müharibəsi illərində antifaşist istiqamətində hərbi kəşfiyyatçı olmuş və həbs 
edilərək polkovnik Starostin adı ilə hərbi düşərgədə (Almaniyada) saxlanılırdı. 
1945-ci ilin may bayramı günlərində hərbi düşərgədə məhv edilmişdir.  
Sovet İttifaqı Qəhrəmanı adı ona ölümündən sonra verilmişdir. 
 
MĠRONOV Valentin Akimoviç 
 
Saratov vilayətində 1923-cü ildə dünyaya göz açmış Valentin uşaq ikən öz 
valideynləri ilə Bakıya gəlmiş və onun uşaqlıq və gənclik dövrü burada keçmişdir.  
1941-ci ildə könüllü olaraq orduda xidmətə getmiş və hərbi məktəbə 
göndərilmişdir.  
Pulemyotçular dəstəsinin komandiri kiçik leytenant V.Mironovun cəbhə 
həyatı 1943-cü ilin oktyabrında Şimali Qafqazdan başlamışdır.  
Sonrakı illərdə onun döyüş yolu Ukrayna, Krım və Pribaltikadan keçmişdir. 
Cəsur rota komandiri leytenant V.Mironovun ən ağır döyüşü Sapun-Qarada oldu. 
Bu döyüşdə rotadan yalnız iki nəfər sağ qalmışdı: komandir və bakılı döyüşçü 
Seyfulla İsmayılov. Hərbi tapşırıq böyük qəhrəmanlıqla yerinə yetirilmişdi və 
Sevastopol azad edildi. 
Sovet İttifaqı Qəhrəmanı adı Valentin Mironova 1944-cü ilin 16 mayında 
verilmişdir.  
Müharibə qurtardıqdan sonra V.Mironov Bakıya qayıtmış və burada Tibb 
institutuna qəbul olaraq hərbi həkim peşəsinə yiyələnmişdir. 
 
MƏMMƏDOV Məmməd Cəbrayıl oğlu 
(1920-1945) 
 
Qax rayonunun Baydarlı kəndində dünyaya göz açmış və 1940-cı ildə hərbi 
xidmətə çağırılmışdır. I Ukrayna cəbhəsində döyüşən 52-ci ordunun 373-cü atıcı 
diviziyası tərkibində sanitar təlimatçısı, baş serjant Məmməd Məmmədov 1945-ci 
ilin 24 yanvarında Oder çayının keçilməsi (Polşa) əməliyyatında döyüş 
meydanında ağır yaralanmış 16 döyüşçü və bölmə (rota) komandirini sudan 
çıxarmışdır. Həmin döyüşlər zamanı düşmən tərəfindən mühasirə edilmiş binadakı 
yaralıları silahla müdafiə edərkən atışmada həlak olmuşdur.  
Sovet İttifaqı Qəhrəmanı adı ona 1945-ci ilin 10 aprelində verilmişdir. Qax 
rayonu mərkəzində bir küçəyə onun adı verilmişdir.  
 
 
 
82 
 
MƏMMƏDOV Xəlil Məhəmməd oğlu 
(1916-1992) 
 
Şuşada dünyaya göz açmış və 1938-ci ildə hərbi xidmətə çağırılmışdır. 
1942-ci ildə II Ukrayna cəbhəsində 23-cü tank korpusu tərkibində batalyon 
komandiri olan kapitan Xəlil Məmmədov 1944-cü ilin avqustunda Rumıniyanın 
Tırqu-Frumov şəhərinin faşistlərdən azad edilməsi əməliyyatında düşmənin 
gözləmədiyi yerdən hücum edərək qələbəni təmin etmişdi. Bunun arxasınca 
kapitan X.Məmmədovun tank batalyonu Siret çayını keçərək Roman şəhərinə daxil 
olmuş və düşmənin 4 minə qədər əsgər və zabitini əsir götürmüşdü. 
Sovet İttifaqı Qəhrəmanı fəxri adı ona 1945-ci ilin 24 martında verilmişdir. 
Mayor X.Məmmədov 1946-cı ildə hərbi xidmətdən buraxılmış və Daxili İşlər 
Nazirliyi sistemində general-mayor rütbəsi ilə Nazir müavini səviyyəsinə qədər 
yüksəlmişdir. 
 
MĠRZƏYEV Bahəddin ġahvələd oğlu 
 
1914-cü ildə İsmayıllı rayonunun Sulut kəndində dünyaya göz açmış və 
1936-cı ildə hərbi xidmətə çağırılmışdır. 1942-ci ildə 416-cı Azərbaycan Milli 
diviziyasının 1054-cü topçu alayında batareya komandiri olan baş leytenant 
B.Mirzəyev ağır döyüşlərdə iştirak etmişdir. Onun komandir olduğu topçular 
batareyası 1945-ci ilin yanvarında I Belorusiya cəbhəsi tərkibində Polşa ərazisində 
döyüşərkən yanvarın 16-dakı döyüşdə düşmənin 4 tankını və 10 topunu məhv 
edərək qələbəni təmin etmişdi.  
Sovet İttifaqı Qəhrəmanı adı ona 1945-ci ilin 24 martında verilmişdir.  
Kapitan B.Mirzəyev 1945-ci ildə orduda xidmətdən tərxis edilmiş və Rabitə 
nazirliyi sistemində hərbiləşdirilmiş müdafiə şöbəsi rəisi olmuşdur. 
 
MUSAYEV Mərdan Məmməd oğlu 
(1907-1982) 
 
Tovuz rayonunun Əlimərdanlı kəndində dünyaya göz açmış və 1941-ci ildə 
hərbi xidmətə çağırılmışdır. 
Qvardiya baş serjant M.Musayev III Ukrayna cəbhəsində 28-ci ordu 
tərkibində motoatıcı batalyonda bölmə komandiri olarkən 1944-cü ilin 10 martı 
gecəsində Borislov şəhəri uğrunda döyüşdə iştirak etmiş, Dnepr və İnqulen 
çaylarını keçərkən düşmənin cəbhə xəttindəki silahlı qüvvələri məhv etmiş və 
hücumun uğurlu olmasını təmin etmişdir. Həmin döyüşdə o, şəxsən batalyon 
komandirini həlak olmaqdan mühafizə etmişdir. 
83 
 
Sovet İttifaqı Qəhrəmanı fəxri adı ona 1944-cü ilin 3 iyununda verilmişdir. 
Müharibədən sonra Tovuz rayonunda müxtəlif vəzifələrdə işləmişdir.  
 
MUSTAFAYEV Bəkir Dursun oğlu 
(1898-1970) 
 
Gürcüstanın Axaltsix rayonunun Qlazar kəndində anadan olmuş və 1941-ci 
ilin avqustunda könüllü olaraq hərbi xidmətə getmişdir. 1942-ci ilin martında 
Şimali Qafqazda döyüşən 56-cı Ordunun 164-cü atıcı alayının tərkibində döyüşə 
başlayan qvardiyaçı əsgər Bəkir Mustafayev 1943-cü ilin noyabrında məşhur Kerç 
əməliyyatında (Krım vilayəti) qəhrəmanlıq göstərmişdir. Noyabrın 3-də o, 
düşmənin möhkəmləndirilmiş səngərinə birinci daxil olaraq onun 9 nəfər əsgərini 
qranat və silah ilə məhv etmiş və düĢmən pulemyotundan düĢmənə atəĢ 
açmıĢdır. Bu döyüşdə yaralansa da döyüş yerindən çıxmamışdır. 
Sovet İttifaqı Qəhrəmanı adı ona 1944-cü ilin 16 mayında verilmişdir. 
Müharibə qurtardıqdan sonra Səmərqənddə (Özbəkistan) yaşamışdır və orada bir 
küçəyə onun adı verilmişdir. 
 
MUSTAFAYEV Xıdır Həsən oğlu 
(1905-1975) 
 
Gözəldərə kəndində (Ermənistan) dünyaya göz açmış və 1927-ci ildə hərbi 
xidmətə çağırılmışdır. Motoatıcı batalyon komandiri rütbəsində cəbhələrdə döyüşə 
1942-ci ilin sentyabrında başlamışdır. I Ukrayna cəbhəsində döyüşən 3-cü qvardiya 
tank ordusunda batalyon komandiri olan mayor X.Mustafayevin batalyonu 1943-cü 
ilin 7 noyabrında Kiyev vilayətində Fastov şəhərinə birinci olaraq daxil olmuş və 
onu azad etməkdə həlledici rol oynamışdır. 
Sovet İttifaqı Qəhrəmanı adı ona 1944-cü ilin 10 yanvarında verilmişdir. 
Polkovnik X.Mustafayev 1954-cü ildə hərbi xidmətdən tərxis edilərək 
Bakıda işləmişdir. 
 
MƏHƏRRƏMOV Məhəmməd Əli oğlu 
(1919-1977) 
 
Qasım İsmayılov rayonunun (indiki Goranboy) Qarasuçu kəndində dünyaya 
göz açmış və 1939-cu ildə hərbi xidmətə çağırılmışdır.  
Cəbhədə döyüşlərə 1941-ci ildə 52-ci ordunun 254-cü atıcı diviziyasında 
bölmə komandiri vəzifəsində başlamışdır. 
84 
 
Baş serjant M.Məhərrəmovun dəstəsi 1943-cü ilin 2 oktyabrı gecəsi 
Kreşşatnik adlı yerdə Dnepr çayını birinci olaraq keçmiş və 15 gün müddətində 
düşmənin arxasında onun silah anbarını partlatmış, zəbt etdiyi kənddə düşmənin 
bir tankını və onlarla əsgərini məhv edərək, arxadan gələn hərbi hissələrin 
hücumunun genişlənməsini təmin etmişdir.  
Sovet İttifaqı Qəhrəmanı adı 1944-cü ilin 22 fevralında verilmişdir.  
Leytenant M.Məhərrəmov 1945-ci ildə hərbi xidmətdən tərxis edilmişdir. 
 
Məhərrəmov Məlik Məlik oğlu 
 
1920-ci ilin 29 avqustunda Zərdab rayonunun Bıçaqçı kəndində anadan 
olmuşdur. Hərbi xidmətə 1939-cu ildə çağırılmış və 1941-ci ilin iyunundan 61-ci 
ordunun 77-ci qvardiyaçı atıcı diviziyası tərkibində Leninqrad uğrunda və Oryol 
ətrafındakı ağır döyüşlərdə iştirak etmişdir. Müharibə cəbhələrində beş dəfə 
yaralanmışdır. 
Rota komandiri qvardiya leytenant M.Məhərrəmov öz döyüşçüləri ilə 
birlikdə 1943-cü ilin 27 sentyabrında Dnepr çayını Nedançiçi adlı yerdə keçərək 
(Çerniqov vilayəti) düşmənin istehkam məntəqəsini ələ keçirmiş, düşmən 
qüvvələrinin əks hücumlarını dəf edərək, ümumi hücumun uğurunu təmin etmişdir. 
Ona və rotasının 15 döyüşçüsünə Sovet İttifaqı Qəhrəmanı adı 1944-cü ilin 15 
yanvarında verilmişdir. Məlik Məhərrəmov müharibəni Berlində başa vurmuşdur. 
M.Məhərrəmov 1954-cü ildə M.V.Frunze adına akademiyanı qurtarmışdır. 
1973-cü ildə hərbi xidmətdən tərxis edilən polkovnik M.Məhərrəmov indi Bakı 
Dövlət Universitetində dərs deyir və respublikada gənclərin hərbi vətənpərvərlik 
ruhunda tərbiyəsi işində geniş fəaliyyət göstərir. 
 
MƏMMƏDOV Əli Ağa oğlu 
(1922-1944) 
 
Bakıda dünyaya göz açmış və 1942-ci ildə Qara dənizdə qoşun hissəsində 
xidmətə çağırılmışdır. 1944-cü ilin 26 martında Odessa hərbi dəniz bazasının 384-
cü batalyonu desant dəstəsi Nikolayev şəhəri rayonunda düşmənin arxasına 
çıxarılmışdı və həmin dəstə 2 gün ərzində gecə və gündüz düşmənin 18 güclü əks 
hücumunu dəf etmişdi. Həmin dəstə tərkibində döyüşən tank əleyhinə topçu matros 
Əli Məmmədov bu ağır döyüşlərdə şəxsi qəhrəmanlıq göstərmiş və son nəfəsinə 
qədər döyüşərək, döyüşdə həlak olmuşdur. Nikolayev şəhərində qardaşlıq 
qəbiristanlığında dəfn edilmişdir.  
Sovet İttifaqı Qəhrəmanı fəxri adı ona 1945-ci ilin 20 aprelində verilmişdir. 
Bakıda 101 №-li məktəbdə qəhrəmanın büstü qoyulmuşdur. 
85 
 
 
MƏMMƏDOV Qafur Nəsir oğlu 
(1922-1942) 
 
Bakıda dünyaya göz açmış, 1941-ci ilin avqustunda hərbi xidmətə 
getmişdir. Zaqafqaziya cəbhəsində 56-cı ordu tərkibində 323-cü dəniz piyada 
batalyonunda rabitəçi vəzifəsində xidmət edən matros Qafur Məmmədov Tuapse 
şəhəri yaxınlığında aparılan ağır döyüşlərdə qəhrəmanlıqlar göstərmişdir.  
1942-ci ilin 19 oktyabrında faşist ordusu hissələrinin hücumlarını dəf 
edərkən Qafur Məmmədov şəxsən düşmənin 13 avtomatçısını və bir minomyot 
heyətini məhv etmişdi. Həmin döyüşdə o, öz komandirini düşmən atəşindən 
müdafiə edərkən, özü həlak oldu. 
Sovet İttifaqı Qəhrəmanı adı ona 1943-cü ilin 31 martında verilmişdir. 
Bakıda bir hərbi məktəbə, bir gəmiyə və bir küçəyə onun adı verilmişdir. 
 
NOSOV Aleksandr Mixayloviç 
 
Saratov vilayətində 1924-cü ildə dünyaya göz açmış Aleksandr Nosov 
valideynləri ilə birlikdə 1933-cü ildə Bakıya gəlmiş və bir neçə il Kürdəmirdə 
yaşamışdır. 
1941-ci ildə 18 yaşlı Aleksandr könüllü cəbhəyə getmiş və onun döyüş yolu 
Şimali Qafqazdan başlamışdır.  
Taman yarımadası uğrunda aparılan döyüşlərdən birində serjant Aleksandr 
Nosovun xidmət etdiyi atıcı batalyonu düşmənin 10 hücumunu dəf edərək, 6 
tankını vurmuşdu. Rota komandiri Saidov ağır yaralanaraq döyüşdən çıxarıldıqda, 
onu qvardiya serjant Aleksandr Nosov əvəz etdi və çox ağır döyüş qələbə ilə 
qurtardı. Serjant Aleksandr Nosova növbədən kənar kiçik leytenant rütbəsi verildi.  
Həmin günlərdə aparılan ikinci döyüşdə Aleksandr Nosov tank əleyhinə 
qranat ilə şəxsən düşmənin 3 tankını partlatmışdı.  
Sovet İttifaqı Qəhrəmanı adı ona 1943-cü ilin 23 oktyabrında verilmişdir. 
 
HƏKĠMOV Mikayıl Kəbir oğlu 
(1916-1944) 
 
Bakıda dünyaya göz açmış Mikayıl Kəbir oğlu orduda dəniz donanması 
hissəsində matros olmuşdur.  
Böyük vətən müharibəsi başlandıqda Qara dəniz donanmasından Taqanroq 
və Mariupolda desant çıxarma əməliyyatlarında iştirak etmişdir. 
86 
 
Faşist ordusu geriyə çəkilərkən 1944-cü ilin qışında Nikolayev şəhərinin 
buxtasını minalamışdı və onu partlatmalı idilər. Bunu bilən Sovet ordu 
komandanlığı həmin planı pozmaq haqqında əmr verdi. Bu əməliyyatı həyata 
keçirməli olan 67 nəfərdən ibarət desant dəstəsinə Mikayıl Həkimov da daxil idi. 
Desantçılar Cənubi Buğ çayının axınının əksinə kiçik qayıqlarda 25 kilometr 
məsafəni qət edərək, buxtaya çatdılar və iki gün qızğın döyüşlər oldu. Bu ağır 
döyüşlərin birində Bakılı Mikayıl Həkimov da həlak oldu.  
1945-ci ilin 20 aprelində həmin desant əməliyyatında qəhrəmancasına həlak 
olan 67 nəfərin hamısına Sovet İttifaqı Qəhrəmanı adı verildi. 
 
OSTAPENKO Ġvan Qriqoryeviç 
 
Kubanda 1914-cü ildə dünyaya göz açmış İvan Ostapenko 16 yaşında 
olarkən iş dalınca Azərbaycana gəlmiş, Neftçala rayonunda balıq təsərrüfatında və 
kolxozda işləmişdir. 
1941-ci ildə orduda xidmətə çağırılmış və onun cəbhə yolu Rostov uğrunda 
döyüşlərdən başlanmışdır.  
Minomyotçular dəstəsində xidmət edən İ.Ostapenko Kuban, Donbas, Krım 
cəbhələrində döyüşmüş və üç dəfə yaralanmışdır. 
Kiçik serjant İ.Ostapenko 1944-cü ilin sonunda Dunay yaxınlığındakı 
əməliyyatlarda iştirak etmiş, Dunayın qərb sahilinə keçilməsi əməliyyatında igidlik 
göstərmişdir.  
Sovet İttifaqı Qəhrəmanı fəxri adı ona 1945-ci ilin martında verilmişdir.  
Müharibə qurtardıqdan sonra Azərbaycana qayıdaraq, neft trestlərinin 
birində işləmişdir. 
 
PETRUXĠN Nikolay Dmitriyeviç 
(1908-1945) 
 
Bakıda dünyaya göz açmış Nikolay Petruxin Suraxanıda yaşamış və 30-cu 
illərin əvvəlində hərbi xidməti qurtarıb, yenə də Bakıya qayıtmış, neft sənayesində 
işləmişdir. Böyük Vətən Müharibəsi başlandıqda N.Petruxin Qara dəniz 
donanmasında xidmətə göndərilmiş və snayper peşəsinə yiyələnmişdir. 
1944-cü ilin martında Nikolayev şəhərinin azad edilməsi üzrə desant 
əməliyyatında iştirak edən N.Petruxin şəxsi qəhrəmanlıq göstərmişdir: iki gün 
ərzində düşmənin 18 hücumu dəf edilmişdi. Çox ağır keçən bu döyüşlərin birində 
N.Petruxin həlak olmuşdur.  
Sovet İttifaqı Qəhrəmanı adı ona 1945-ci ilin 20 aprelində verilmişdir. 
 
87 
 
POPOV Nikolay Fyodoroviç 
(1905-1945) 
 
Samarada dünyaya göz açmış Nikolay Popov 1925-ci ildə Bakıya gələrək, 
neft mədənlərinin birində işə başlamışdı. Böyük Vətən müharibəsi başlandıqdan az 
sonra cəbhəyə gedərək 340-cı atıcı alayın tərkibində Şimali Qafqaz, Donbas, 
Ukrayna, Belorusiya, Polşa ərazilərində döyüşmüş və Visla çayı sahilinə çatmışdır. 
Kiçik leytenant Nikolay Popovun düşmənlə son döyüşü müharibənin 
sonuncu ilində Visla sahilində oldu. Burada keçirilmiş ağır döyüşlərin birində o, 
qəhrəman kimi döyüşdü və həlak oldu. Az sonra ona Sovet İttifaqı Qəhrəmanı fəxri 
adı verildi və bu haqda xəbər Bakıda yaşayan həyat yoldaşı O.N.Popovaya 
çatdırıldı. 
 
PĠRĠYEV Əlif Turxan oğlu 
(1922-1986) 
 
İndiki Neftçala rayonunun Qoltuq kəndində dünyaya göz açmış və 1941-ci 
ilin oktyabrında hərbi xidmətə çağırılmışdır. Dördüncü Ukrayna cəbhəsində 
vuruşan 32-ci qvardiyaçı atıcı diviziyasının 80-ci alayında bölmə komandiri olan 
serjant Əlif Piriyev Kursk döyüşlərində və 1944-cü ilin mayında Sapun-Qaranın 
(Sevastopol şəhəri ətrafında) azad edilməsində şəxsi qəhrəmanlıq göstərmişdir. 
Qvardiya baş serjant Ə.Piriyevin bölməsi 1944-cü ilin 8 mayında Sapun-
Qarada düşmənin betonla möhkəmləndirilmiş 3 atəş nöqtəsini məhv edərək ümumi 
hücuma şərait yaratdı və mayın 9-da Sapun-Qaranın düşməndən azad edilməsi 
əməliyyatında yaralansa da, döyüşdən çıxmamışdı.  
Sovet İttifaqı Qəhrəmanı fəxri adı ona 1945-ci ilin 24 martında verilmişdir. 
Kiçik leytenant Ə.Piriyev 1953-cü ildə orduda xidmətdən tərxis edilərək 
Bakıda işləmişdir. 
 
RƏFĠYEV Nəcəfqulu Rəcəbalı oğlu 
(1912-1970) 
 
Ordubad şəhərində dünyaya göz açmış və 1935-ci ildə hərbi xidmətə 
çağırılmışdır. Böyük Vətən müharibəsi başlandığı dövrdə kiçik leytenant 
Nəcəfqulu Rəfiyev I Belorus cəbhəsində əməliyyatlar aparan 3-cü tank alayında 
bölmə komandiri vəzifəsində döyüşürdü.  
1944-cü ilin 26 iyununda bölmənin tankları Ptiç çayını (Bobruyskdən 
cənubda) keçərək, geriyə çəkilən düşmənin yolunu kəsmiş və Mogilyov vilayətinin 
Qorets rayonunun düşməndən azad edilməsində fədakarlıq göstərmişdir.  
88 
 
Sovet İttifaqı Qəhrəmanı fəxri adı ona 1944-cü ilin 26 sentyabrında 
verilmişdir. Mayor N.Rəfiyev 1956-cı ildə hərbi xidmətdən tərxis edilmiş və 
Bakıda işləmişdir.  
Ordubadda bir küçəyə onun adı verilmişdir. 
 
RĠXARD Zorge 
(1895-1944) 
 
Bakıda Sabunçu qəsəbəsində neftçi texnik Adolf Zorgenin ailəsində 
doğulmuş Rixard Zorge (Almaniya vətəndaşı Albert Zorgenin nəvəsi) üç yaşında 
olduqda valideynləri ilə Almaniyaya qayıtmış və orada orta və ali təhsilini 
bitirmişdir.  
Rixardın babası Albert və dayısı Fridrix Zorge kommunizm hərəkatında fəal 
iştirak etmişdilər və görünür Rixardın da bu hərəkata meylinə bunun təsiri 
olmuşdur. 
1924-cü ildə Sovetlər İttifaqına qayıdan Rixard Zorge, 1929-cu ildə Sovet 
kəşfiyyat xidmətinin işinə cəlb edilmiş, 30-cu illərdə Almaniya və Yaponiyada 
işləyərkən bu iki ölkənin Sovetlər ölkəsinə qarşı hərbi əməliyyatlara hazırlaşmaları 
və hətta bu hücumların konkret vaxtları haqqında məlumatları Sovet rəhbərliyinə 
gizli yollarla çatdırmışdır. 
Almaniya faşist ordusu ilə Moskva altında keçirilən gərgin döyüşlər zamanı 
Rixard Zorge Yaponiyadan xəbər vermişdi ki, Yaponiya (Almaniyanın müttəfiqi) 
Sovetlər İttifaqına qarşı müharibəyə başlamayacaqdır. Buna əsasən Sovet 
rəhbərliyi Uzaq Şərqdə yerləşdirdiyi ordunun bir hissəsini Moskvanı müdafiəyə 
cəlb etmişdi. 
1941-ci ilin oktyabrında Rixard Zorge Yaponiya polisi tərəfindən həbs 
edilmiş və 1943-cü ilin sentyabrında onun haqqında ölüm hökmü verilmişdir. 
R.Zorge 1944-cü ilin 7 noyabrında Yaponiyada edam edilmişdir. Ona Sovet 
İttifaqı Qəhrəmanı adı 20 il sonra, 1964-cü ilin 5 noyabrında verilmişdir. Bakıda 
xatirə ansamblı yaradılmış, qəhrəmanlığı haqqında bədii film çəkilmişdir. 
 
SAFONOV Ġlya Moiseyeviç 
 
Krasnodar vilayətində 1913-cü ildə dünyaya göz açmış İlya Safonov 1928-
ci ildə Azərbaycana gəlmiş və Xaçmazda, sonra isə Bakıda işləmişdir. 
Müharibə başlandıqda cəbhəyə yollanmış və döyüşlərlə 1944-cü ilin 
əvvəlində Dnepr sahillərinə çatmışdır.  
89 
 
Minomyotçular rotası komandiri zabit İlya Safonovun dəstəsi 1944-cü ilin 7 
fevralında Dnepri ilk keçənlərdən oldu və bu böyük əməliyyatın uğurla keçməsində 
mühüm rol oynadı. 
Sonrakı döyüşlər Xerson şəhərinin Tiraspolun (Moldaviya) azad edilməsi 
günlərində oldu.  
Bu son döyüşdə İ.Safonov ağır yaralandısa da, döyüşdən çıxmadı və 
əməliyyat uğurla başa çatdı.  
Sovet İttifaqı Qəhrəmanı fəxri adı ona 1944-cü ilin 31 iyulunda verilmişdir. 
Müharibə qurtardıqdan sonra İlya Safonov Bakıya qayıtmış və Bakı 
aeroportunda dispetçer işləmişdir. 
STATSYUK Nikolay Arsenyeviç 
 
Xmelnitski vilayətində 1917-ci ildə dünyaya göz açmış Nikolay Statsyuk 
1936-cı ildə Bakıya gəlmiş və neft mədənində traktorçu işləmişdir.  
Müharibə başlandığı günlərdə Nikolay Statsyuk SSRİ-nin qərbində orduda 
xidmət edirdi. Tank hissəsinə xidmət edən Nikolay ağır döyüşlərdə geriyə 
çəkilməyin acı həqiqətlərinin şahidi olmuşdur.  
Sovet ordusu ilə faşist ordusu arasında 1943-cü ildə baş vermiş ağır tarixi 
Kursk döyüşündə N.Statsyuk da iştirak etmiş və qəhrəmancasına vuruşmuşdur.  
Faşist ordusunun məğlub olaraq geriyə çəkilməsi dövründə tank bölməsi 
komandiri N.Statsyuk Visla və Oder çaylarını dəstənin başında hərəkət edən öz 
tankında keçərək qəhrəmancasına vuruşmuşdur. Son döyüşlərin birində o, öz tankı 
ilə düşmənin 8 tankını sıradan çıxardı. Sovet İttifaqı Qəhrəmanı fəxri adı ona 1945-
ci ilin 24 martında verilmişdir. 
Müharibə qurtardıqdan sonra N.Statsyuk Bakıya qayıtmış və neft mədənləri 
idarəsində rəis müavini vəzifəsində işləmişdir. 
 
SUXOV Nikolay Dmitryeviç 
 
Bakıda 1914-cü ildə dünyaya göz açmış Nikolay Suxov gənc yaşlarından 
Bakının aeroklubunda təyyarəçilik üzrə məşqlərdə iştirak etmişdir.  
Orduda xidmətə çağırılarkən təyyarəçilik məktəbinə göndərilmiş və 
müharibə başlandığı dövrdə kiçik leytenant N.Suxov təyyarəçilər dəstəsinin 
komandiri idi.  
Onun döyüş yolu Qomel, Xarkov, Oryol, Stalinqrad istiqamətlərində, əks 
hücumlar dövrü isə Bobruysk, Polşa istiqamətində olmuşdur. 
Qvardiya kapitan N.Suxov müharibə illərində 350-dən çox hərbi uçuş 
yerinə yetirərək, düşmən üzərinə bomba zərbələri endirmişdir. Ona Sovet İttifaqı 
Qəhrəmanı fəxri adı 1944-cü ilin 1 iyulunda verilmişdir. 
90 
 
 
TSIQANOV Yevgeniy Terentyeviç 
 
Bakıda 1921-ci ildə dünyaya göz açmış Yevgeniy Tsıqanov 14 yaşından 
başlayaraq Bakıdakı aviomodelçilər klubuna tez-tez gedərdi və o, 1939-cu ildə 
orduda xidmətə çağırıldıqda təyyarəçilik məktəbinə göndərilmişdi. 
Böyük Vətən müharibəsinin əvvəlində qırıcı təyyarəçi Y. Tsıqanov 
Kronştad və Leninqrad göylərini müdafiə edirdi. 
Müharibə illərində Yevgeniy Tsıqanov 492 hərbi uçuş etmiş, bunlardan 65-
də düşmənlə üz-üzə vuruşaraq, düşmənin 14 təyyarəsini şəxsən, 8 təyyarəsini isə 
yoldaşları ilə birlikdə məhv etmişdir.  Y.Tsıqanovun son dəfə səmaya qaldırdığı 
eskadrilya düşmənin 13 təyyarəsini məhv etmişdi.  
Bakılı Yevgeniy Tsıqanova Sovet İttifaqı Qəhrəmanı fəxri adı 1944-cü ilin 
22 yanvarında verilmişdir. 
 
SADIXOV Yusif Mədət oğlu 
(1918-1971) 
 
Azərbaycanın Tovuz rayonunda dünyaya göz açmış və 1938-ci ildə hərbi 
xidmətə çağırılmışdır. 
Birinci Belorusiya cəbhəsində döyüşən qvardiya tank ordusunun artilleriya 
divizionunda top komandiri olan starşina Yusif Sadıxov 1942-ci ilin fevralından 
cəbhələrdə fəal döyüşmüşdür.  
Starşina Sadıxovun komandir olduğu topçular dəstəsi 1945-ci ilin əvvəlində 
Almaniya faşist ordusuna qarşı başlanmış son döyüşlərdə xüsusilə fərqlənmişdir. 
Onlar yanvarın 16-da Pilitsa çayını (Polşa ərazisindədir) keçərək düşmənin atəş 
nöqtələrini məhv etdilər və hücum əməliyyatının qələbə ilə qurtarmasını təmin 
etdilər. Yanvarın 18-də isə Zqej rayonunda düşmənin əks hücumunu dəf edərkən 
Sadıxovun topçular dəstəsi öz sərrast atəşləri ilə düşmənin bir tankını, 2 BTR-ni və 
bir qrup əsgərini məhv etdilər.  
Sovet İttifaqı Qəhrəmanı adı ona 1945-ci ilin 1 mayında verilmişdir. 
Tovuzda qəhrəmanın adına bir küçə vardır.  
 
SÜLEYMANOV Ġdris Həsən oğlu 
(1915-1986) 
 
İndiki Goranboy rayonunun rayon mərkəzində dünyaya göz açmış və 1936-
1939-cu illərdə hərbi xidmətdə olmuşdur. 1941-ci ilin iyulunda cəbhələrdə 
döyüşmüşdür. Kiçik leytenant İdris Süleymanovun komandir olduğu bölmə 1942-
91 
 
ci ilin noyabrında Şimali Qafqazda döyüşən 43-cü atıcı briqadanın tərkibində 
Mazdok ətrafındakı döyüşlərdə fərqlənmişdir. Müharibənin bizim üçün ağır olduğu 
bu çağında leytenant İdris Süleymanov döyüşün ağır məqamlarında öz 
döyüşçülərini “hücum” əməliyyatına qaldıraraq düşmənin müqavimətini qırmış və 
yaralanmasına baxmayaraq, qələbə əldə edilənə qədər döyüşdən çıxmamışdır. 
Döyüşlərdə bir neçə dəfə yaralanmışdır. 
Sovet İttifaqı Qəhrəmanı adı ona 1942-ci ilin 13 dekabrında verilmişdir. 
1943-cü ildə hərbi xidmətdən tərxis edilmişdir. 
 
SƏFƏROV Fariz Məcid oğlu 
(1920-1964) 
 
Ağdaş rayonunun Ləki qəsəbəsində dünyaya göz açmış və 1939-cu ildə 
orduya xidmətə çağırılmışdır. 
Müharibə başlandığı vaxt Fariz Səfərov ölkənin qərb sərhədlərində idi və 
kəşfiyyatçı dəstəsində ağır döyüşlərdə iştirak edirdi.  
1943-cü ilin sentyabrında F.Səfərovun xidmət etdiyi hissə Zaporojye 
uğrunda döyüşlərdə iştirak edirdi. Cəsur kəşfiyyatçı olan baş serjant F.Səfərov öz 
dəstəsi ilə kiçik qayıqla Dnepr çayının o biri sahilinə keçərək mövqe tutmaq haqda 
əmr almışdı. Zirək komandir düşmənin atəşi altında bu ağır desant tapşırığını 
yerinə yetirdi. Döyüşün son mərhələsində kəşfiyyat dəstəsinin pulemyotunun 
patron daraxları tükəndi. Komandir F.Səfərov təpənin arxasından çıxaraq alman 
pulemyotçusunu məhv edərək onun pulemyotu ilə faşistlərə atəş açdı və 
əməliyyatın qələbə ilə qurtarmasını əmr etdi.  
Sovet İttifaqı Qəhrəmanı adı ona 1944-cü ilin 19 martında verilmişdir.  
Fariz Səfərov müharibə qurtardıqdan sonra Sovet Ordusunda xidmət etmiş 
və mayor rütbəsində dünyasını dəyişmişdir. 
 
FROLOV Mixayıl Fyodoroviç 
 
Şamaxı rayonunun Xilmilli kəndində 1910-cu ildə dünyaya göz açmış 
Mixayıl Frolov traktor və kombayın sürməkdə mahir idi.  
Müharibə başlandıqda tankist Mixayıl da Vətəni müdafiəyə yollandı və 
düşmənlə ağır döyüşə 1943-cü ilin payızında Dneprin keçilməsi günlərində başladı.  
1943-cü ilin 22 sentyabrında başlanan hücum əməliyyatı üç gün davam etdi 
və Mixayıl Frolovun tankı panton körpüsü ilə Dneprin sağ sahilinə ilk çıxanlardan 
biri oldu. Dneprin sağ sahilində hücumu davam etdirmə əməliyyatlarının birində 
tankist Mixayıl Frolov ağır yaralanaraq, hospitala müalicəyə göndərildi.  
92 
 
1944-cü ilin sonunda Mixayıl Frolov xəstəliyinə görə ordudan tərxis edildi 
və o, Şamaxıya qayıtdı.  
Mixayıl Frolova 1960-cı ildə Bakıda evquraşdırma kombinatında işlədiyi 
vaxt, yəni 20 il sonra, Sovet İttifaqı Qəhrəmanı adı verildi. Qəhrəman tankistin 
komandiri polkovnik Storojenkonun xeyirxahlığı nəticəsində ali mükafat öz 
sahibini 20 ildən sonra tapdı.  
 
FYODORENKO Stepan Alekseyeviç 
 
Ukraynada (Kiyev şəhərində) dünyaya göz açmış və az sonra yetim olmuş 
Stepan Fyodorenko 1923-cü ildə (15 yaşında) iş dalınca Azərbaycana gələrək, 
Quba rayonunda nökərçiliyə başlamışdı.  
Orduda xidmət etdikdən sonra o, yenə də Azərbaycana qayıdaraq Bakıda 
işləməkdə davam edirdi.  
Müharibə başlandıqda Vətəni müdafiəyə qalxan Stepan Fyodorenko 1943-
cü ilə qədər Bakıda Zenit artilleriya hissəsində xidmət etmiş, sonrakı dövrdə isə 
Donbasın və Ukraynanın, digər ərazilərin düşmən tapdağından azad edilməsində 
qəhrəmancasına döyüşmüşdür.  
Serjant S.Fyodorenko 1944-cü ilin iyununda Orş və Borisov şəhərlərinin 
azad edilməsi əməliyyatlarında düşmən arxasına göndərilmiş atıcı dəstəyə 
rəhbərlikdə şəxsi qəhrəmanlıq və hərbi ustalıq göstərdiyinə görə Sovet İttifaqı 
Qəhrəmanı adına təqdim edilmişdi.  
Ona Sovet İttifaqı Qəhrəmanı fəxri adı 1945-ci ilin 23 martında verilmişdir.  
 
XARLAMOV Georgi Nikolayeviç 
(1905-1945) 
 
Kubanda dünyaya göz açmış Georgi Xarlamov gənc yaşlarında 
Azərbaycana gələrək, Qaradağ sement-qır zavodunda çilingər işləmişdir.  
Müharibənin başlandığı 1941-ci ilin sentyabrında o, cəbhənin döyüş 
zonasında vuruşurdu. 
Bölmə komandiri starşina Georgi Xarlamov və onun rabitəçiləri Ukraynanın 
Ocakov, Xerson, Odessa şəhərlərinin düşməndən azad edilməsində fəal iştirak 
etmişdir.  
1945-ci ilin martında Georgi Xarlamov Almaniya ərazisində vuruşurdu. 
Onun düşmən ilə son döyüşü martın 26-da oldu. Ağır yaralanmasına baxmayaraq 
o, döyüşdən çıxmadı və düşmənin təkrar gülləsi ilə həyatla vidalaşdı.  
Georgi Xarlamova Sovet İttifaqı Qəhrəmanı fəxri adı 1945-ci ilin 31 
mayında verilmişdir. 
93 
 
ÇELYADĠNOV Dmitriy Alekseyeviç 
 
Valideynləri ilə birlikdə Bakıya köçmüş 13 yaşlı Dmitriy Bakıda ali texniki 
təhsil almış və müharibə başlanan gün orduda xidmətə getmişdir.  
Artilleriya batareyasına komandirlik edən Dmitriy Çelyadinovun döyüş 
yolu Şimali Qafqaz, Kuban və Krım (Kerç körfəzi) torpaqlarından keçmişdir.  
Baş leytenant Dmitriy Çelyadinov Kerç ətrafında 1943-cü ilin son aylarında 
keçmiş ağır döyüşlərdə komandirlik məharəti və cəsurluq göstərmişdir. Bu 
döyüşlərin birində cəsur komandir Dmitriy Çelyadinov həlak oldu. 
Sovet İttifaqı Qəhrəmanı fəxri adı ona 1944-cü ilin 16 mayında verilmişdir. 
 
ġAXNOVĠÇ Moisey Davıdoviç 
 
Ukraynada 1920-ci ildə dünyaya göz açmış Moisey Şaxnoviç 1938-ci ildə 
orduda xidmətə çağırılmış və Zaqafqaziya hərbi dairəsinə göndərilmişdir. Az sonra 
onu Bakıda yerləşən hərbi məktəbə təhsilə göndərdilər.  
Tank əleyhinə artilleriya batareyası komandiri baş leytanant Moisey 
Şaxnoviçin döyüş yolu Cənub hissəsindən başlandı.  
Sonrakı dövrdə onun döyüş yolu Don və Volqa çayları ətrafında, 
Stalinqradın qəhrəmancasına müdafiəsindən keçdi.  
Kapitan M.Şaxnoviç 1943-cü ildə Melitopol şəhərinin düşməndən azad 
edilməsində xüsusi hərbi şücaət və bacarıq nümayiş etdirmişdir. Bu döyüşlərdə o, 
dörd dəfə yaralanmışdır.  
Sovet İttifaqı Qəhrəmanı fəxri adına layiq görülmüş kapitan Moisey 
Şaxnoviç səhhətinə görə hərbi xidmətdən tərxis olunduqdan sonra Azərbaycana 
gəlmiş və ömrünün sonunadək burada yaşamış və işləmişdir. 
 
ġEVERDYAYEV Nikolay Petroviç 
 
Şamaxı rayonunun Çuxur-Yurt kəndində 1922-ci ildə dünyaya göz açmış 
Nikolay Şeverdyayev Stalinqrad hərbi-təyyarəçilik məktəbini qurtaran kimi 
döyüşən orduda xidmətə getdi. Leytenant N.Şeverdyayevin “İl-2” təyyarəsində ilk 
uçuşları Şimal cəbhəsində Ladoqa gölü ətrafında düşmənin arxasına çıxarılan 
desant əməliyyatını düşmən təyyarələri hücumlarından müdafiə etmək məqsədi 
güdürdü və o, bu vəzifəni layiqincə yerinə yetirməkdə fəal iştirak etdi. 
Qvardiya kapitan Nikolay Şeverdyayev Oder çayı ətrafında hücum 
əməliyyatları aparan ordu hissələrimizə mane olan düşmən artilleriyasını məhv 
etmək əməliyyatında da fəal iştirak edərək, mahir və cəsur təyyarəçi olduğunu 
dəfələrlə sübut etmişdir.  
94 
 
Müharibə illərində Nikolay Şeverdyayev 132 döyüş uçuşu etmiş və ona 
Sovet İttifaqı Qəhrəmanı fəxri adı verilmişdir.  
Müharibə qurtardıqdan sonra N.Şeverdyayev Bakının №8 orta məktəbində 
müəllim işləmiş, gənclərin hərbi-vətənpərvərlik ruhunda tərbiyəsində geniş 
fəaliyyət göstərmişdir. 
 
ġLYAXTUROV Pyotr Petroviç 
(1911-1963) 
 
Volqoqrad şəhərində dünyaya göz açmış Pyotr Şlyaxturov 1931-ci ildə 
Bakıya gəlmiş və neft mədənlərində işləmişdir. Müharibə başlandıqda o, Bakıdan 
cəbhəyə könüllü olaraq getmiş və Moskvanın müdafiəsində iştirak etmişdir.  
Serjant Pyotr Şlyaxturov minaatanlar bölməsində cəsur döyüşlərinə görə 
dörd orden ilə təltif edilmişdir. 
Pyotr Şlyaxturov Polşa ərazisində aparılan döyüşlər zamanı Visla çayının 
keçilməsində Moskva adına diviziyanın tərkibində şəxsən düşmənin 6 atəş 
nöqtəsini susdurmuş və əməliyyatın uğurla başa çatmasına xeyli kömək etmişdir. 
Sovet İttifaqı Qəhrəmanı fəxri adı ona 1945-ci ilin 24 martında verilmişdir.  
Müharibə qurtardıqdan sonra Moskvada “Qələbə” rəsmi-keçidində iştirak 
edən Pyotr Şlyaxturov orduda xidmətdən tərxis olunmuş və yenə də Bakıya 
gələrək, neft mədənlərində işləmişdir. 
 
ġÜKÜROV ġirin Ağabala oğlu 
 
Əlibayramlı şəhərində 1910-cu ildə dünyaya göz açmış və 1941-ci ilin 
iyulunda hərbi xidmətə getmişdir.  
1941-ci ilin avqustundan cəbhələrdə döyüşmüş və I Belorusiya cəbhəsində 
hərbi əməliyyatlar aparan 339-cu atıcı diviziyanın Polşadakı döyüşlərində 
fərqlənmişdir.  Belə ki, 1945-ci ilin 14 yanvarında Sovet Ordusu Zvolen şəhərinin 
cənub-şərqində düşmən cəbhəsini yarmaq məqsədilə hücuma keçdikdə sıravi-atıcı 
Şirin Şükürov düşmənin səngərinə hamıdan əvvəl daxil olaraq, arxasınca gələn 
döyüşçülərlə birlikdə avtomat və qranatlarla düşmən əsgərlərini məhv etmiş və 
yaralanmasına baxmayaraq, bütün səngərləri zəbt etməyincə döyüşdən 
çıxmamışdır.  
Sovet İttifaqı Qəhrəmanı fəxri adı ona 1945-ci ilin 27 fevralında verilmişdir.  
Müharibə qurtardıqdan sonra Əlibayramlıda işləmişdir.  
 
 
 
95 
 
1941-45-ci illər müharibəsində 
“ġərəf” ordeninin üç dərəcəsi ilə təltif edilmiĢ 
Azərbaycanlı döyüĢçülər haqqında bəzi 
məlumatlar 
 
1) Aslanov Aslan Tərxan oğlu (Quba rayonunda 1920-ci ildə 
doğulmuşdur). Müharibəni Moskva altında döyüşlərlə başlayan A.Aslanov 
Smolensk-Belorusiya-Litva-Şərqi Prusiya ərazilərində gedən ağır döyüşlərdə 
iştirak etmiş, II dünya müharibəsində iştirakını 1945-ci ilin avqustunda 
Yaponiyada döyüşlər zamanı qurtarmışdır.  
2) Qavrilov Valeriy Mixayloviç (Bakıda 1922-ci ildə doğulmuşdur) 1943-
45-ci illərdə cəbhələrdə ağır döyüşlərdə iştirak edərək, “Şərəf” ordeninin üç 
dərəcəsini almışdır. Xatırladaq ki, bu ordenin I dərəcəsi sonda verilir.  
3) Kərimov Əli Kərim oğlu – Avtomatçılar bölməsi komandiri (starşina), 
snayper (44 faşist məhv etmişdir), Qələbə rəsmi-keçidi (1945, Moskva) iştirakçısı 
olmuşdur.  
4) Mehdizadə Sultan Ağa oğlu – Bakı şəhərində doğulmuşdur. Baş serjant, 
kəşfiyyatçı, snayper dörd dəfə yaralanmışdır. Döyüş yolu Stalinqraddan 
Berlinədək. Berlin uğrunda döyüşlərdə şəxsən 3 tank vurmuşdur.  
5) Naxmedov Ağacan – Astara rayonunun Sarel kəndində doğulmuşdur. 
Sıravi kəşfiyyatçı – A.Naxmedov “Şərəf” ordeninin üç dərəcəsinə layiq 
görülmüşdür.  
6) Hüseynov Əli Nəcəf oğlu (Lerik rayonunun Dəstər kəndində 
doğulmuşdur) kiçik serjant, top komandiri, “Şöhrət” ordeninin I dərəcəsini Berlin 
uğrunda döyüşlərdə almışdır. Reystaq binasının divarına “burada Azərbaycan oğlu, 
Lerik rayonunun Dəstər kəndindən Əli Hüseynov olmuşdur” sözləri yazılmışdır.  
7) Eldarov Süleyman Ələsgər oğlu – Şəki rayonunda doğulmuşdur. Baş 
serjant, top komandiri 7 dəfə yaralanmışdır. Döyüş yolu Stalinqraddan 
Çexoslavakiyaya qədər. 1945-ci ildə keçirilmiş Qələbə rəsmi-keçidi iştirakçısıdır.  
8) Heydərov Muradəli ġahvələd oğlu (Məmmədqasımlı kəndində 
doğulmuşdur), sıravi topçu Muradəli Heydərov Qafqazdan Berlinədək döyüş yolu 
keçmiş, düşmən mühasirəsindən ağır döyüşlə qəhrəmancasına çıxmış və doğma 
kəndinə 9 orden və medalla qayıtmışdır.  
9) Novruzəliyev Qonaqbəy Mövlan oğlu – Müharibənin əvvəlindən 
sonunadək cəbhələrdə olaraq, onu Praqada qurtarmışdır. Bu ağır döyüşlərdə iki 
dəfə ağır yaralanmış, əsirlikdən qaçaraq partizan dəstəsində iki il partizanlıq edərək 
nümunəvi xidmət və qəhrəmanlıq göstərmişdir. Partizan dəstəsi tərkibində ağır 
döyüşlərlə Sovet Ordu hissəsi ilə birləşərək, müharibəni nizami ordu tərkibində 
Praqada qurtarmışdır.  
96 
 
10) Rəhimov Rəhim Cəfər oğlu – Naxçıvan rayonunun Suet kəndində 
doğulmuşdur. Minomyotçu və minomyot bölməsi komandiri olan Rəhim Rəhimov 
Qafqazdan Şərqi Prussiyaya qədər döyüş yolu keçmişdir. İki dəfə yaralanmış, 4 
orden və medalla təltif edilmişdir. 
 
 
III fəsil 
 
ĠKĠNCĠ DÜNYA MÜHARĠBƏSĠNĠN YEKUNLARI. FAKTLAR VƏ 
DÜġÜNCƏLƏR 
 
§1. II Dünya müharibəsinin son mərhələsi. 
Uzaq ġərqdə müharibə alovunun söndürülməsi 
 
Almaniya faşizmi ordu hissələri öz paytaxtında darmadağın edilməklə II 
dünya müharibəsinin Avropa ocağı söndürüldü, lakin Uzaq Şərqdə Yaponiyanın 
ABŞ və İngiltərəyə qarşı 1941-ci ilin 7 dekabrında başladığı müharibə vəziyyəti 
davam edirdi. 
SSRİ, ABŞ və İngiltərə müttəfiq dövlətləri başçılarının Tehran (noyabr 
1943) konfransında Sovetlər İttifaqı rəhbərliyi razılıq vermişdi ki, Alman faşizmi 
məğlub edildikdən sonra SSRİ-nin müttəfiqləri ilə müharibə aparan Yaponiya 
dövləti ordusuna qərbdən zərbə endirmək yolu ilə qələbəyə kömək ediləcəkdir. 
Buna uyğun olaraq 1945-ci 28 iyununda İ.V.Stalin Sovet ordusunun Baş Ştabına 
göstəriş verdi ki, Yaponiyanın SSRİ sərhəddində yerləşmiş Kvantun ordusunu 
darmadağın etmək üçün hazırlığa başlansın. Göstərilən hərbi əməliyyatı Zabaykal 
cəbhəsinin və Primorye ordu qrupunun bölmələri və Uzaq Şərqdəki hərbi dəniz 
donanması hissələri yerinə yetirməli idilər. Bütün hazırlıq işi 1945-ci ilin 1 
avqustunadək qurtarmalı idi. 1945-ci ilin 30 iyulunda marşal A.M.Vasilevski Uzaq 
Şərqdə yerləşən bütün Sovet silahlı qüvvələrinin Baş komandanı təyin edildi. 
Yapopiyaya qarşı Sovet Ordusu tərəfindən hərbi əməliyyatlar 1945-ci ilin 9 
avqustunda başlandı. Hərbi əməliyyatlarda 1-ci, 5-ci, 25-ci, 35-ci ordu hissələrinin 
döyüşçüləri xüsusilə fərqləndilər. Yaponiyanın güclü Kvantun ordusunun 
darmadağın edilməsi əməliyyatı sentyabrın 1-nə başa çatdı və sentyabrın 2-də 
Yaponiya təslim olmaq haqqında sənədi imzaladı. 
Həyata keçirilmiş hərbi əməliyyatların nəticəsində Sovetlər İttifaqının ordu 
hissələri Mancuriyanı, Lyaodun və Kvantun yarımadalarını, Şimali Koreyanı (38-ci 
paralelə qədər). Saxalin adasının cənub hissəsinə və Kuril adalarının hamısını 
Yaponiya silahlı qüvvələrindən təmizlədilər. Yaponiya ordusunun 574 min əsgər 
97 
 
və zabiti (o cümlədən 110 generalı) əsir alındı, 1434 topu və digər silahları qənimət 
kimi götürüldü. 
II dünya müharibəsinin sonuncu mərhələsi olan Yaponiyaya qarşı birgə 
aparılan hərbi əməliyyatlarda Sovet Ordusu tərkibində olan xeyli Azərbaycanlı 
komandir və döyüşçü də iştirak etmişdir. 
Yaponiyaya qarşı hərbi əməliyyatlarda iştirak etmək üçün göndərilən hərbi 
hissələrdən biri 223-cü Azərbaycan milli diviziyası olmuşdur. Həmin diviziya 
1945-ci ilin 5 iyulunda eşelonlarla Uzaq Şərqə döyüş cəbhəsinə göndərildi və II 
dünya müharibəsinin qurtarmasını Uzaq Şərqdə qarşıladı. 
Sovet ordusunun ayrı-ayrı hissələrində xidmət edən Azərbaycanlı komandir 
və döyüşçülərdən bir çoxu Uzaq Şərqdə hərbi əməliyyatlarda geniş iştirak etmişlər. 
Hazırda Bakıda yaşayan vitse-admiral Həmid Həbib oğlu Qasımbəyov 
söyləyir ki, Avropada Almaniya faşizmi üzərində “Qələbə” əldə edildiyi günlərdə 
biz dənizçilər artıq Uzaq Şərqdə idik və Amerika Birləşmiş Ştatlarına, əlavə döyüş 
silahları gətirmək üçün göndərilmişdik. 
Gənc leytenant şturman Həmid Qasımbəyov 1945-ci ilin   avqustunda Kuril 
adalarına desant çıxarılması əməliyyatında iştirak etmişdir. 
Bu əməliyyat hərbi gəminin dənizin minalanmış hissələri ilə hərəkəti 
şəraitində aparılırdı. Əməliyyat zamanı şturman H.Qasımbəyovun gərgin fəaliyyəti 
nəticəsində Yaponiya donanması tərəfindən dənizdə gizlədilmiş 25 mina tapılaraq 
zərərsizləşdirildi. Az sonra leytenant Həmid Qasımbəyov “Qırmızı ulduz” ordeni 
ilə təltif edildi. 
1949-cu ilin yayında kapitan-leytenant Həmid Qasımbəyovun komandir 
olduğu hərbi gəmi Sakit Okean sahillərində Kuril adaları, Kamçatka, Kunaşir və 
Şikatan adaları arasında əməliyyatlar həyata keçirirdi. 
Həmyerlimiz H.H.Qasımbəyov Yaponiya təslim olduqdan sonra da dörd il 
Uzaq Şərqdə hərbi Dəniz Donanmasında xidmət etmişdir. 
Böyük Vətən müharibəsi illərində Stalinqrad, Krım (Kerç), Melitopol və 
Odessa rayonlarında Yassa-Kişinyev döyüş əməliyyatında, 396-cı və 416-cı 
diviziyaların tərkibində döyüşmüş zabit Baxşıyev Abumüslüm 1944-45-ci illərdə 
Rumıniya, Bolqarıstan, Yuqoslaviya, Çexoslovakiya və Avstriyada aparılmış hərbi 
əməliyyatlarda iştirakdan sonra 1945-ci ilin 12 mayında 52-ci atıcı diviziyasının 
tərkibində Uzaq Şərq hərbi dairəsinə, oradan da Çoybalsana (Monqolustan), 
Xinqan dağlarından keçərək Xarbin (Çin) istiqamətində döyüşlərlə Port Artur 
ətrafına qədər çıxmışdır. Həmyerlimiz 1948-ci ilədək burada xidmət etmişdir. 
Avropada hərbi əməliyyatlar qurtardıqdan sonra Qərb cəbhəsindəki, hərbi 
hava ordusunun tərkibində olan I xüsusi aviasiya alayında xidmət edən leytenant 
Pərviz Əli oğlu Tağızadə söyləyir ki, onların hərbi hissəsi 1945-ci ilin 2 iyununda 
Şərqi Prusiyadan eşalonlarla Monqolustana göndərildi və avqustun ortalarında 
98 
 
hərbi əməliyyatlar başlandı. Bu əməliyyatlar zamanı Çançun, Xarbin, Mukden və 
digər şəhərlərdəki Yaponiya silahlı qüvvələri məhv edildi. P.Ə.Tağızadənin xidmət 
etdiyi alay 1946-cı ilin əvvəlində Çita şəhərinə qaytarıldı. 
Almaniya faşistləri ilə müharibədə “Şöhrət” ordeninin üç dərəcəsi ilə təltif 
edilmiş Aslan Aslanov II dünya müharibəsinin sonunda Uzaq Şərqdə Yaponiya 
müharibəkirlərinə qarşı da döyüşmüşdür. 
Yaponiya imperializminə qarşı müharibədə eləcə də indi ömrünü sürməklə 
davam edən həmyerli veteranlarımızdan Qara Əli oğlu Sarıyev, Şirin Hüseyn oğlu 
Tağıyev, Qalina İvanovna Rabayeva, İlyas Hacı oğlu Hacıyev, Əli Nəib oğlu 
Göyüşov, Hüseyn Camal oğlu Hüseynzadə, Kərim Əli oğlu Məmmədəlizadə, 
Fəraməz İlyas oğlu Fəraməzov, Ramiz Səməd oğlu Quliyev, Borisenko Aleksey 
Timofeyeviç, Qavrilenko Leonid Anufreyeviç, Vasilevskaya Valentina İqnatyevna, 
Zamçanov Aleksandr Kiriloviç, Nixamkin İzrail Semyonoviç və digərləri iştirak 
etmişlər. 
Məlumdur ki, Yaponiya 1945-ci ilin 2 sentyabrında təslim olsa da, 
Yaponiya ilə sülh müqaviləsi hələ də imzalanmamışdır. 
 
§ 2. Müharibə illərində əsir düĢmüĢ 
vətəndaĢlarımız haqqında 
(faktlar və düĢüncələr) 
 
Rəsmi məlumata görə SSRİ üzrə 1941-45-ci illər müharibəsində 1,6 milyon 
nəfər vətəndaşın əsir düşməsi müəyyən edilmişdir. 
Əlbəttə bunların böyük əksəriyyəti müharibənin ilk aylarında zəbt edilmiş 
ərazilərin dinc əhalisi və mühasirəyə düşən ordu hissələri hesabına olmuşdur. 
Müharibə qurtardıqdan sonra ölkənin rəhbəri İ.V.Stalin hesab etdi ki, 
Almaniyada və Avropanın başqa ölkələrində saxlanılan Sovet əsirləri SSRİ-yə 
qarşı mübaribədə istifadə edilə bilər. Buna görə də həmin əsirlərin xüsusi yük 
vaqonlarında ölkəyə qaytarılmasına başlanıldı. 
Hələ müharibə illərində Ali Baş komandan Stalinin 270 saylı xüsusi əmri ilə 
əsir düşmüş bütün hərbi qulluqçulara “vətən xaini” damğası vurulmuşdu. 
Müharibə qurtardıqdan az sonra, 1945-ci ilin 7 iyulunda ümumi əfv 
(bağışlanma) elan edildi və bu sənəddə göstərilirdi ki, Vətənə xəyanət edərək 
cəbhələrdə düşmən tərəfə keçən hərbi hissələrdə qulluq edənlərdən başqa, Sovet 
ordusunun sıravi və serjant heyətlərində qulluq etmiş bütün hərbi əsirlər öz 
evlərinə buraxılırlar və belə də edildi. 
Lakin üç il sonra, 1949-cu ildə həmin əfv edilmiş hərbi əsirlərin hamısı 
SSRİ-nin şərq rayonlarındakı hərbi düşərgələrə yenidən sürgün edildilər. Bu isə 
99 
 
ədalətsizlik və siyasi səhv idi. Böyük qələbədən üç il sonra bu keçmiş hərbi 
əsirlərin Sovet siyasi sistemi üçün qorxulu olması inandırıcı deyildi. 
Azərbaycanlı hərbi əsirlərin həyatı haqqında bizə hələlik nə məlumdur? 
1941-ci ilin 22 dekabrında Hitler hərbi əsirlərdən ibarət müsəlman 
legionlarının yaradılması haqqında sərəncam vermişdi və nəzərdə tutulurdu ki, 
Qafqazlı, Türküstanlı və Gürcüstanlı müsəlmanlardan ibarət üç legion yaradılaraq, 
gələcəkdə Sovet ordusuna qarşı mübarizədə istifadə edilsin. Bəzi məlumatlara 
görə, sonra Azərbaycanlı əsirləri Şimali Qafqazlı əsir müsəlmanlardan ayıraraq 
ayrıca bir legionda birləşdirmişdilər. 
Mətbuatda dərc edilən məlumatlarda deyilir ki, legionun ayrı-ayrı 
bölmələrinə mayor Əbülrəhman Fətəlibəyli, Beydulla Babayev, Hətəm Əlibəyov, 
Abbas bəy və digərləri başçılıq edirdilər. Əlbəttə ümumi rəhbərlik faşist zabitləri 
tərəfindən həyata keçirilirdi. Bəzi məlumatlara görə azərbaycanlıların yerləşdiyi 
legionda 70 minə yaxın əsir olmuşdur. Bu legionların qərargahı Polşada 
yerləşirdi
43
. 
Həmin dövrdə Türkiyədə yaşayan Məhəmməd Əmin Rəsulzadə 
Almaniyaya gələcək “Şərq Nazirliyi”nin (Nazir Rozenberq idi) siyasi bölməsində 
Qafqaz şöbəsinin başçısı professor Fon Mende ilə görüşərək azərbaycanlı əsirlər 
məsələsini müzakirə etmişdi. 
Azərbaycanlı əsirlərdən ibarət yaradılmış legion haqqında M.Ə.Rəsulzadə 
“Çağdaş Azərbaycan tarixi” mövzusunda Ankarada 1950-ci ilin 28 mayında etdiyi 
məruzədə belə demişdir: İkinci Dünya müharibəsi illərində “Azərbaycanlı hərbi 
əsirlərlə təmasda ola bildik. 1942 və 1943-cü illərdə Almaniyanın Xarici İşlər 
Nazirliyinin dəvəti ilə digər Qafqazda siyasi emiqrantlarla birlikdə Berlinə 
getdiyim zaman biri mənfi, digəri müsbət iki şeyə şahid oldum. Hitler 
Almaniyasının mövqeyi Qafqaziya məsələlərinə olan münasibətdə... mənfi idi... 
Lakin bu sırada fürsət taparaq Almaniyadakı Azərbaycanlı hərbi əsirlər ilə təmasda 
olmağa çalışdıq və buna qismən müvəffəq olduq
44
. 
M.Ə.Rəsulzadə 1943-cü ildə Berlində “Azərbaycan” adlı qəzet nəşr edirdi 
və bu qəzetin nəşrində hərbi əsirlərdən də iştirak edirdi. Müharibə illərində 
azərbaycanlı əsirlərin Türkiyədə qəbul edilməsini nəzərdə tuturaq M.Ə.Rəsulzadə 
“Əsrimizin Siyavuşu” əsərində yazmışdır: “Türkiyə Azərbaycanın sığınacaq 
yeridir.” Anadolu türklərinin 1941-45-ci illər müharibəsi dövrü əsir düşmüş və 
Türkiyəyə gələ bilmiş Azərbaycan türklərinə köməyi xüsusi tədqiqat tələb edən bir 
                                                          
43 Bax, Nəsiman Yaqublu, Məhəmməd Əmin Rəsulzadə. Bakı, 1991, s.224. 
44 Yenə orada, s.224. 
 
100 
 
mövzudur və heç şübhəsiz ki, bu mövzu tədqiq edilərək işıqlandırılacaqdır. 
Bununla belə əvvəlcədən demək olar ki, bu tədqiqat Türkiyə və Azərbaycan 
türklərinin tarixi dostluq ənənələrinin qırılmaz tellərlə bağlı olduğunu bir daha 
sübut edəcəklər. 
“Azərbaycan” qəzetinin redaksiyasında keçirilən görüşlərdə həmin əsirlər 
Azərbaycanda QPU və NKVD rejiminin ağırlığı, Bakıda əhalinin tərkibinin 
ruslaşdırılması və erməniləşdirilməsinə narazılıqlar haqqında söyləyirdilər. Belə 
söhbətlərin nəticəsi olaraq M.Ə.Rəsulzadə bu qənaətə gəlmişdir ki, nəsillər 
arasındakı mənəvi əlaqə qırılmamışdır. Aydındır ki, bu mühakimədə o, əsasən 
köhnə və yeni dövr mühacirlərinin siyasi baxışlarının müqayisəsinə əsaslanırdı. 
1943-cü ilin 6 noyabrında Berlində Azərbaycan Milli Komitəsinin 
qurultayında (M.Ə.Rəsulzadənin başçılığı ilə) azərbaycanlı əsirlərdən təşkil 
edilmiş legionun nümayəndələri də iştirak etmişdi. 
1943-cü ilin sonunda M.Ə.Rəsulzadə Almaniyaya, oradan da Vyanaya 
getməyə məcbur olmuşdu. Faşist Almaniyası müharibədə məğlub olduqdan sonra 
M.Ə.Rəsulzadə yenidən Almaniyaya qayıtmışdı. Bu dövrdə Stalin hərbi əsirlərin 
geri qaytarılmasını tələb edirdi; çünki düşünürdü ki, bu əsirlərdən indi İngiltərə və 
Amerika hakim dairələri Sovet dövlətinə təsir etmək üçün istifadə edə bilər. 
M.Ə.Rəsulzadə hesab edirdi ki, bu əsirləri vətənlərində ölüm hökmü gözləyir və 
bunları xilas etmək lazımdır. Bu məqsədlə o Münhendə “Azərbaycan Demokrat 
Birliyi” adlı bir cəmiyyət yaratmışdı və 1946-cı ildə həmin cəmiyyət adından 
azərbaycanlı əsirlərə müraciət qəbul edildi. Bu müraciətdə deyilirdi: “Vətənə 
qayıtmağa tələsməyin, əsirliyə görə siz cəzalanacaqsınız. Ana Vətən Türkiyə də 
sizin arxanızdadır”.  Bu müraciətin təsiri ilə əsirlərin bir hissəsi Türkiyəyə getməyə 
razı olmuşdu. M.Ə.Rəsulzadə 1947-ci ildə Ankaraya gəlmiş və 1948-ci ildən 
başlayaraq azərbaycanlı əsirlər Türkiyəyə gəlməyə başlamışdılar. Azərbaycanlı 
hərbi əsirlərin burada yerləşməsinə M.Ə.Rəsulzadə geniş köməklik etmişdir. Bəzi 
mənbələrdə 1948-ci ildə Türkiyədə 3680 azərbaycanlı əsirin olması göstərilir. 
Türkiyəyə gəlmiş bu əsirlərə mədəni xidmət etmək üçün M.Ə.Rəsulzadə 1949-cu 
ilin 1 fevralında (Ankarada) “Azərbaycan Kültür Dərnəyi”ni təşkil etmişdi. Həmin 
Dərnək 1952-ci ildə Ankarada Azərbaycan dərgisinin nəşrinə başladı. Bu dərgidə 
əsirlikdən gəlmiş mühacirlərin də məqalələri çap olunurdu. 
Bu sətirlərin müəllifi təxminən 25 il sonra (1975-ci ildə) Türkiyədə 12 
günlük səfərdə olarkən, orada yaşayan qərib azərbaycanlılarda Vətən həsrətinin 
güclü olduğunu və bu həsrəti yaradan Sovet siyasi sisteminə qarşı onlarda nifrətin 
də güclü olduğunun şahidi olmuşdur. 
Azərbaycanlı əsirlərin böyük bir hissəsi xarici ölkələrdə, ilk növbədə 
Almaniyada həlak olmuşlar. Nəşr olunmuş bəzi yazılarda göstərilir ki, müharibənin 
ilk illərində Almaniyaya gətirilmiş hərbi əsirlərin içərisində olan bütün yəhudilər 
101 
 
Hitlerin əmrilə məhv edildiyi dövr 1500 nəfərə qədər azərbaycanlı əsir də yəhudi 
hesab edilərək həmin dövrdə məhv edilmişdir. Təbiidir ki, belə məlumatların 
dəqiqliyi şübhə də doğurur. 
Türkiyə jurnalisti İrfan Ülkünün “Qızıl ulduzdan hilala doğru (Heydər 
Əliyevin fırtınalı həyatı)” adlı kitabında verilən məlumata görə (müəllif, kitabı 
yazması ərəfəsində Naxçıvanda Heydər Əliyevdən müsahibə almışdı) Türkiyədə 
sığınacaq tapmış 143 nəfər müsəlman hərbi əsir (onlardan 100 nəfərdən çoxu 
azərbaycanlı idi) Sovet hökumətinin qəti tələbi ilə 1945-ci ilin sentyabrında 
İqdırdakı Baraltac körpüsündə rus hərbçilərinə təhvil verilmiş və oradaca 
güllələnərək cəsədləri Araz çayına atılmışdır
45
. 
İkinci dünya müharibəsi illərində həlak olmuş vətəndaşlar haqqında 
Respublika Xatirə Kitabının nəşrinin başlanması ilə əlaqədar olaraq (I cildi 1999-
cu ilin əvvəlində çapdan çıxmışdır) hərbi əsirlərimizin müqəddəratı məsələsi 
şübhəsiz ki, yenidən diqqəti cəlb edəcəkdir və bu haqda rəsmi məlumatların əldə 
edilməsinə ehtiyac vardır.  
 
IV fəsil 
 
MÜHARĠBƏ VETERANLARI 
HƏRƏKATININ TƏġKĠLATLANMASI VƏ 
GƏNCLƏRĠN HƏRBĠ-VƏTƏNPƏRVƏRLĠK 
TƏRBĠYƏSĠNDƏ VETERANLARIN 
FƏALĠYYƏTĠ 
 
§ 1. Müharibə veteranlarının təĢkilatlanması 
 
İkinci dünya müharibəsi qurtardıqdan sonra bu müharibənin iştirakçılarının 
müəyyən təşkilatlarda birləşməsi qanuni və vacib məsələ idi. Belə addımlar digər 
ölkələrdə də atılırdı. 
1950-ci ildə Ümumdünya Müharibə Veteranları Federasiyası yaradıldı. 
Federasiyanın mərkəzi Parisdə yerləşir. Keçmiş SSRİ-də, o cümlədən 
Azərbaycanda müharibə veteranları təşkilatlarının yaranmasına 1960-cı ildə 
başlanıldı. Belə ki, faşizm üzərində qələbənin 15-ci ildönümü günlərində SSRİ-nin 
bütün iri şəhərlərində Böyük Vətən müharibəsi veteranları seksiyası yaradıldı və bu 
seksiyalardan biri də Bakıda yaradılmışdı və ona uzun illər Sovet İttifaqı 
                                                          
45 Bax, İrfan Ülkü, Qızıl ulduzdan hilala doğru (türkcədən tərcümə). Bakı, 1994. s.18. 
 
102 
 
Qəhrəmanı qvardiya polkovnik Aslan Vəzirov rəhbərlik etmişdir. A.A.Vəzirov 
dünyasını dəyişdikdən sonra bu seksiyaya general-mayor Akim Abbasov başçılıq 
edirdi. 
1965-ci ildə “Böyük Vətən Müharibəsində qələbənin 20 illiyi” medalı təsis 
edildi və onun müharibə iştirakçılarına təqdim edilməsi veteran hərəkatına bir 
canlanma gətirdi. Sonra Qələbənin 25 illiyi də qeyd edildi. 
1992-93-cü illərin kəsiyini əhatə edən bir il ərzində Azərbaycana rəhbərlik 
edən “cəbhəçi bəylərin” hakimiyyəti dövrü (Prezident Əbülfəz Əliyev idi) 1941-
45-ci illər müharibəsi veteranları təhqirlərə məruz qaldılar. Yalnız dünya miqyaslı 
siyasi xadim Heydər Əliyevin Azərbaycana (xalqın xahiş və tələbi ilə) 1993-cü ildə 
yenidən rəhbərliyə qayıtmasından sonra Respublikada 1941-1945-ci illər 
müharibəsi veteranlarının qanuni hüquqları bərpa edildi. Prezident H.Əliyev 1994-
cü ilin 28 iyununda qəbul etdiyi “Veteranlar haqqında qanun”da faşizm üzərində 
qələbənin böyük əhəmiyyəti nəzərə alınaraq, 1945-ci ilin 9 mayının “Qələbə günü” 
kimi Azərbaycanda bayram edilməsi bərpa edildi. Bu qələbə bəşər tarixinə faşizm 
üzərində Qələbə günü kimi əbədi olaraq həqq olunmuşdur və buna görə də 
“Qələbə” naminə özlərini qurban vermiş şəhidlərin xatirəsi, bu qələbəni alnı açıq 
qarşılayaraq şanlı veteran adı ilə indi ömür sürənlər heç bir zaman 
unudulmayacaqdır. 
Faşizm üzərində qələbənin 40-cı ildönümü (1985) günlərində Azərbaycanın 
müharibə veteranlarından 60 min nəfərinə I və II dərəcəli “Vətən müharibəsi” 
ordeni verildi. Bunların hamısı həmin müharibənin atəş cəbhələrində fəal vuruşmuş 
və xüsusi xidmətləri olmuş veteranlardır. 
1987-ci ilin ikinci yarısında Azərbaycanın bütün şəhər və rayonlarında 
Veteran Şuraları yaradıldı və Respublika Veteranlar Şurası təşkil edildi. 
Rayonlarda keçirilən təsis konfranslarından sonra bütün iri müəssisə və 
təşkilatlarda da veteranlar şuraları yaradıldı. 
1991-ci ilin sonunda SSRİ-nin dağılması zəminində keçid dövrü başlandı və 
bu dövrün əvvəlində Azərbaycanda yaşayan müharibə veteranları üçün də yeni 
vəziyyət yarandı. Belə ki, bu veteranlar hər addımda təhqir edilir, Rusiyanı 
müdafiə etmiş qüvvə kimi hallandırılırdı. Dağlıq Qarabağ münaqişəsindən çıxmaq 
üçün bu müdrik insanlardan məsləhət almaq, gənclərin hərbi vətənpərvərlik 
ruhunda tərbiyəsində istifadə etmək əvəzinə veteranlar baykot edildilər. 
AXC-Müsavat iqtidarının bir illik hakimiyyəti dövrü (1991/92-1992/93) 
daxili və xüsusilə xarici siyasət tam naşı səviyyədə, populist şüarlar ətrafında 
aparılırdı. Yekəxanalıq səviyyəsində aparılan xarici siyasət sahəsində “Şimali və 
Cənubi Azərbaycanı birləşdirmək”, “Çinə türk bayrağı sancmaq”, Ermənistana 
atom bombası atmaq kimi cəfəng və gülünc şüarlar və təkliflər irəli atılırdı. 
103 
 
Aydındır ki, yalnız Türkiyəyə arxalanmaq yolu ilə Dağlıq Qarabağ münaqişəsini 
həll etmək mümkün deyildi. 
Heydər Əliyev Azərbaycana rəhbərliyə qayıtdığı ilk günlərdən başlayaraq 
xarici siyasətdə Azərbaycanın pozulmuş ərazi bütövlüyü tələbinin beynəlxalq 
hüquq normaları əsasında qarşıya qoyulması məsələsini ön plana çəkdi. Bunun 
vacibliyi ondan ibarət idi ki, erməni siyasətçiləri Dağlıq Qarabağ məsələsində 
beynəlxalq aləmdə Azərbaycanın təcavüzkar obrazını yaratmışdılar və bu böhtanı 
alt-üst etmədən münaqişənin hər hansı bir yol ilə həll edilməsi haqda tələb və təklif 
vermək sadəlövhlük olardı. 
Yeni təfəkkürə malik dünya miqyaslı siyasətçi Heydər Əliyev özünün 
xaricə səfərlərindəki tutarlı və əyani çıxışları, eləcə də diplomatik kanallarla 
istiqamətləndirdiyi siyasəti nəticəsində bu vəzifəni nəinki həll etdi, eyni zamanda 
ona nail oldu ki, indi Azərbaycan Amerika Birləşmiş Ştatları üçün, Xəzəryanı və 
Qara dəniz hövzəsi dövlətləri üçün strateji əhəmiyyət kəsb edən bir ölkəyə 
çevrilmişdir. 
İndi Azərbaycan dünya miqyasında tanınan və mövqeyi ilə hesablaşılan bir 
dövlətdir. Hazırda Azərbaycanda 25 ölkənin səfirliyi mövcuddur, 29 ölkənin isə 
başqa ölkələrdəki səfirləri eyni zamanda Azərbaycanda da akkredite edilmişlər. 
Azərbaycanın isə hələlik 16 ölkədə səfirliyi fəaliyyət göstərir. 
Beləliklə, Azərbaycan müstəqil bir dövlət kimi öz beynəlxalq hörmətini və 
imicini xeyli yüksəldə bilmişdir. 
Heydər Əliyevin Respublika Prezidenti kimi 1994-cü ildə imzaladığı 
“Veteranlar haqqında qanun”da müəyyən edildi ki, veteranlar sırasına 1) Böyük 
Vətən müharibəsi cəbhələrində və faşizmə qarşı aparılan müqavimət hərəkatlarında 
bilavasitə iştirak etmiş döyüşçü və komandirlər, 2) Həmin müharibə illərində hərbi 
xidmətdə olmuş, lakin özündən asılı olmayaraq döyüş cəbhələrinə göndərilməmiş 
hərbi qulluqçular, 3) Göstərilən müharibə illərində arxa cəbhədə qələbə naminə 
fədakar əməklə məşğul olmuş və 4) II dünya müharibəsi illərində hüquq-mühafizə 
orqanlarında və sərhəd qoşunlarında xidmət etmiş şəxslər daxildirlər. 
1991-ci ildə Azərbaycanın öz dövlət müstəqilliyini bərpa (1920-ci ilin 28 
aprelində itirilmişdi) etməsi ilə əlaqədar olaraq indi müstəqil Azərbaycanda silahlı 
qüvvələrin yaradılması günü 26 iyun (1918-ci ildən), sərhəd qoşunları yaradılması 
isə 16 dekabr (1918) hesab edilir və tarixi günlər kimi qeyd edilir. 
Azərbaycanın öz dövlət müstəqilliyini bərpa etməsi dövrü (1991) ona qarşı 
Ermənistan işğalçılarının Dağlıq Qarabağı öz ərazilərinə birləşdirmək üçün davam 
etdirdikləri müharibə dövrünə təsadüf etdiyinə görə çox ağrılı və gərgin olmuşdur. 
Bu dövrün ən ağrılı cəhəti nizami milli ordu hissələrinin təşkil edilməməsi 
üzündən erməni işğalına qarşı hərbi müqavimətin zəifliyi oldu. Belə ki, xırda hərbi 
dəstələr və Daxili İşlər Nazirliyinin cəbhələrə qısa müddətə göndərdiyi döyüş 
104 
 
dəstələri ümumi komandanlığa tabe olmurdu və faktiki olaraq belə komandanlıq da 
yox idi. Cəbhələrdə partizan müharibəsinə oxşar bir üsulla döyüşlər gedir və 
erməni ordu hissələri ərazilərimizi zəbt etməkdə davam edirdilər. 
Ermənistanın faşistləşmiş ordu hissələri ilə apardığımız vətən 
müharibəsində ən uğursuz dövr özlərini “cəbhəçi” adlandıran bəylərin ölkəyə 
rəhbərlik etdiyi bir illik (1992-93) dövr oldu. Dağlıq Qarabağın Ermənistanın 
idarəçiliyinə keçirilməsi üçün Laçın dəhlizinin açılmasına şərait də cəbhəçi 
“bəylər” və şəxsən prezident Əbülfəz Elçibəy tərəfindən yaradıldı. Belə xəyanəti 
edən “cəbhəçi bəylər” hakimiyyətdə olduqları bir il müddətində II dünya 
müharibəsi veteranlarının məsləhətlərindən və bacarıqlarından istifadə etsəydilər, 
cəbhələrdə uğursuzluqlar qat-qat az olardı. 
Böyük Vətən müharibəsi cəbhələrində Azərbaycandan 700 min nəfərə qədər 
döyüşçü olmuş və bunların yarısına qədəri cəbhələrdə və Avropada müqavimət 
hərəkatlarında həlak olaraq əbədiyyata qovuşmuşlar. Öz vətənləri Azərbaycana 
qayıtmış döyüşçülərin sayı isə ilbəil azaldı və “Qələbə”nin 50 illiyi (1995-ci il) 
dövrü bunların sayı 32 min nəfərə endi. 
80-cı illərin sonlarında Azərbaycana Əfqanıstanda döyüşmüş hərbçilərin 
qayıtması başlandı. 
Sovetlər İttifaqının dağılmasının başlanğıcını onun heç bir əsas olmadan 
qonşu Əfqanıstana qarşı 1979-cu ildə müharibə başlamasını hesab etmək olar. 
Buna cavab olaraq bir sıra ölkələr (Pakistan, Səudiyyə Ərəbistanı, Çin, Misir, 
İngiltərə) gizli yolla Əfqanıstana hərbi kömək etməyə başladılar. Və nəticədə 9 
illik ağır müharibədən sonra Sovet qoşunları Əfqanıstanı biabırcasına tərk etməyə 
məcbur oldular. Bundan sonra yerlərdə Əfqanıstan döyüşçüləri təşkilatı da 
yaradılmağa başlandı. 
Əfqanıstanda 40-cı Sovet ordusunun itkiləri haqqında dəqiq məlumat 
verilmir. Həlak olanların sayının 14613 nəfər olduğu bildirilir. Azərbaycandan isə 
Əfqanıstanda aparılan döyüşlərdə 7 min nəfərə qədər iştirak etmişdi və bunlardan 
208 nəfəri həlak olmuşdur. 
1994-cü ildə Azərbaycan-Ermənistan döyüş cəbhələrində atəşkəsə nail 
olunduqdan sonra “Azərbaycan Vətən Müharibəsi döyüşçüləri birliyi” və “Qarabağ 
Müharibəsi əlilləri” təşkilatları yaradıldı. Bundan başqa Azərbaycanda Çernobil 
qəzasında zərərçəkmişlərin (şüalanmaq əsasında) və Bakıda 1990-cu il yanvar 
faciəsi qurbanlarının təşkilatları da vardır. 
Əlbəttə, bütün bu veteran təşkilatlarının vahid bir mərkəzdən idarə olunması 
(tərkibdə müvafiq seksiya və ya bölmələrin olması şərti ilə) idarəçiliyi asanlaşdırar 
və işi gücləndirərdi. 
Prezident Heydər Əliyevin II dünya müharibəsinin başa çatmasının 50 illiyi 
ilə əlaqədar 1995-ci ilin yanvar-may aylarında etdiyi çıxışları və imzaladığı 
105 
 
fərmanları 1995-ci ildə “Azərbaycan xalqının hünəri əbədi yaşayacaqdır” adlı 
kitabçada toplanmışdır. 
Hazırda respublika Veteranlar şurasına general-mayor Bahadur Məmməd 
oğlu Hüseynov rəhbərlik edir (şuranın ilk sədri isə general-mayor Mustafa Cəfər 
oğlu Nəsirov olmuşdur). Respublika Veteranlar Şurası sədrinin birinci müavini fəal 
müharibə iştirakçısı Balaoğlan Rüstəmovdur. Respublika Veteranlar Şurasının 
tərkibində olanlar: Çingiz Həsənov, Əlövsət Baxışev, Nağı Qasımov, əmək 
veteranı Şəfiqə Abdullayevadır. Bakı şəhər Veteranlar şurasına polkovnik Səlim 
Səlimov, Bakı şəhər veteranlar komitəsinə polkovnik Ağasəf Haqverdiyev başçılıq 
edirlər. 
Respublika Veteranlar şurası keçmiş SSRİ məkanında yerləşən müstəqil 
dövlətlərin,  eləcə də  bir sıra digər ölkələrin veteran təşkilatları ilə öz əlaqələrini 
genişləndirir və müvafiq beynəlxalq tədbirlərdə iştirak edir. 
 
§2. Hərbi-vətənpərvərlik tərbiyəsinin məzmunu və əsas istiqamətləri 
 
Vətənpərvərlik (vətənçilik) Vətənin varlığı və gələcəyi qayğısı ilə bilavasitə 
bağlı olan düşüncə tərzidir. Vətənini sevən hər bir vətəndaş ömrü boyu bu düşüncə 
ilə yaşayır və yaradır. “Vətənini sevməyən kəs dünyada heç nəyi sevə bilməz” 
(C.Bayron) kəlamında böyük məna vardır. Azərbaycan ədəbiyyatının görkəmli 
nümayəndəsi Abbas Səhhət bu haqda daha səlist demişdir: “Vətənini sevməyən 
insan olmaz, olsa da o şəxsdə vicdan olmaz”. 
Hərbi vətənpərvərlik ruhunda tərbiyə almış gəncdə lazım gəldikdə 
“qəhrəmanlıq anı” məqamı tez biruzə verir. Döyüşdə qəhrəmanlığın ən yüksək 
zirvəsini təşkil edən bu məqamda Vətəninin azadlığını öz canından belə çox sevən 
gənc, həyatı üçün ən təhlükəli bir addım ataraq ölüm-dirim savaşına girişir. Burada 
əsas məsələ odur ki, həmin gənci misilsiz qəhrəmanlığa məcbur etməyə heç kəsin 
ixtiyarı yoxdur. Bu addımı o özü, öz iradəsinin və əqidəsinin gücü ilə atır. Fəlsəfə 
elmində bunu mütləq azadlığa aid, bəlkə də yeganə, misal (nümunə) hesab edirlər. 
Beləliklə milli şərəf hissi, Vətəni müdafiə vəzifəsinin milli-qeyrət və namus 
səviyyəsində başa düşülməsi hərbi-vətərpərvərlik tərbiyəsinin əsasını təşkil edir. 
1941-45-ci illər müharibəsi dövrü Azərbaycan xalqının cəsur oğul və qızları 
cəbhələrdə saysız-hesabsız qəhrəmanlıq nümunələri göstərmişdir. Bu haqda kitabın 
əvvəlki bölməsində yazılmışdır. 
1998-ci ilin fevralının əvvəlində Azərbaycan gəncləri gününə həsr edilmiş 
bədii-idman bayramındakı çıxışında Prezident H.Əliyev demişdir: “Bizim 
gənclərimiz XX əsrin müharibələrində qəhrəmanlıq nümunələri göstəriblər. Biz 
Azərbaycanın qəhrəman oğulları ilə həmişə fəxr etmişik və onların xatirəsi daim 
qəlbimizdə yaşayacaqdır”. 
106 
 
Azərbaycanın müasir gəncliyi 70 il dövran sürmüş Sovetlər hakimiyyəti 
dövründəki ümumsovet və beynəlmiləlçilik tərbiyəsi istiqamətindən fərqli olaraq 
indi öz ölkəsində müstəqil milli dövlətin olması şəraitində formalaşır. Buna görə də 
həmin gəncliyin milli və hərbi vətənpərvərlik ruhunda tərbiyə edilməsi xüsusi 
əhəmiyyət kəsb edir. 
*** 
 
Azərbaycan xalqının öz vətəninin bütövlüyü və dövlət müstəqilliyi uğrunda 
çoxəsrlik mübarizəsi qəhrəmanlıq nümunələri ilə doludur. Müvafiq tarixi dövrlərdə 
bu mübarizədə xalqımız içərisində Cavanşir, Babək, Cavad xan, Koroğlu, Nəbi 
kimi cəngavər sərkərdələr və generallar yetişmişdir. Məlumdur ki, Şah İsmayıl 
Xətainin xalqımıza üç vəsiyyəti olmuşdur: Vətənimiz, dilimiz, qeyrətimiz. 
XX əsrin əvvəlində yaradılmış Azərbaycan Xalq Cumhuriyyəti (1918-1920) 
dövründə il yarım ərzində Milli Ordu yaradılmışdı və həmin ordu Rusiya 
ordusunun Azərbaycanı işğal etməsinə qədərki dövrdə öz milli dövlətinin 
sərhədlərini igidliklə müdafiə etmişdir. 
1941-45-ci illərdə Almaniya faşizminə qarşı uzunmüddətli və son dərəcə 
qanlı müharibə Azərbaycan xalqının tarixən cəngavər və hərb sənətində də 
istedadlı bir xalq olduğunu göstərdi. Müharibənin başlandığı 22 iyunda (1941) 
Azərbaycandan 18 min nəfər könüllü olaraq cəbhələrə getdilər. 
Faşizmə qarşı müharibənin ilk günlərindən başlayaraq ümumxalq 
vətənpərvərlik əhvali-ruhiyyəsi arxa cəbhədə də geniş miqyas almışdı. 1941-ci ilin 
27 noyabrında Bakıda Mirzə Fətəli Axundov adına Opera və balet Teatrında 
Azərbaycan ziyalılarının 2000 nəfər nümayəndəsinin mitinqi çağırılmışdı. 
Mitinqdə Ü.Hacıbəyov, M.Topçubaşov, Səməd Vurğun, Sabit Orucov, Ələsgər 
Ələkbərov və digər görkəmli ziyalılar çıxış edərək, xalqı vətəni müdafiyə 
çağırmışdılar. 
Züleyxa Seyidməmmədova 1941-ci ildə Moskvada Jukovski adına Hərbi 
Hava Akademiyasının şturman fakultəsini qurtarmış və kiçik leytenant rütbəsində 
cəbhəyə getmişdi. Sovet İttifaqı Qəhrəmanı Marina Raskovanın komandir olduğu 
qadınlardan ibarət aviopolkun tərkibində Moskva və Stalinqrad cəbhələrində, sonra 
isə Vyanaya qədərki döyüşlərdə 500 dəfədən çox döyüş uçuşunun iştirakçısı 
olmuşdur. Azərbaycan qadınlarından Şövkət xanım Səlimova müharibə illərində 
gəmi kapitanı olmuş yeganə qadındır. Onun idarə etdiyi gəmi düşmən 
təyyarələrinin zərbələri altında Xəzər dənizi-Volqa çayı vasitəsilə Stalinqrad 
cəbhəsini hərbi sursatla və benzinlə təmin edir, geriyə dönərkən isə çox saylı yaralı 
döyüşçüləri Azərbaycan hospitallarında müalicəyə gətirirdi. Bu xidmətlərinə görə 
o, “Qırmızı ulduz” ordeni və digər hərbi orden və medallarla təltif edilmişdir. 
107 
 
Müharibə illərində Azərbaycanın bütün əhalisinin hər beş nəfərindən biri 
(3,4 milyon əhalidən 681 min nəfər) ümumi Vətəni müdafiə etmək üçün cəbhəyə 
getmişdi. Bunlardan 10 min nəfərdən çoxu qadın və qızlar idi. Bu illərdə 
Azərbaycan xalqı yüksək vətənpərvərlik hissi ilə öz övladlarını düşmənlə mübarizə 
cəbhələrinə göndərərək, onların əvəzinə də əmək rəşadətləri göstərmişdir. İndiki 
Qəbələ rayonunun 70 yaşlı sakinləri Əzim Əzimov üç oğlunu, 85 yaşlı Rəşid 
Məmmədov isə iki oğlunu xeyir-dua ilə cəbhələrə göndərmişdilər. Həmin 
müharibə illlərində Azərbaycan xalqını təmsil edən hərbi sərkərdələrdən 12 nəfəri 
diviziya komandiri, 32 nəfəri isə alay komandiri olmuşdur. Bu müharibədə 
Azərbaycan türklərini təmsil edənlərdən 40 nəfərdən çoxuna Sovet İttifaqı 
Qəhrəmanı fəxri adı verilmiş, 14 nəfər isə “Şərəf” ordeninin hər üç dərəcəsi ilə 
təltif edilmişlər. Müharibə illərində göstərdikləri döyüş rəşadətlərinə görə 176 min 
Azərbaycanlı dövlətin orden və medalları ilə təltif edilmişdilər. Yüzlərlə 
vətəndaşımız  isə Avropada antifaşist hərəkatlarında iştirak etdiklərinə görə bu 
ölkələrin orden və medalları ilə təltif edilmişlər. 
Müharibə  illərində Bakıda bir çox yeni  silah növləri: katyuşa mərmiləri, 
minomyotlar, Şpakin pulemyotu (P.P.Ş.) və s. hazırlanırdı, bütövlükdə isə 
müharibə illərində Azərbaycanda 130 növ silah hazırlanmışdır. 
Yaralı döyüşçüləri müalicə etmək üçün müharibə illərində Bakıda və 
Azərbaycanın digər şəhərlərində 150-dən çox hərbi xəstəxana (hospital) 
yaradılmışdı. Azərbaycan Pedaqoji Universitetinin indiki əsas binasında (Üzeyir 
Hacıbəyov küç. №34) yerləşən 1543 saylı hospitalda 4 ilə yaxın bir müddətdə 
90206 cəbhəçi müalicə olunmuşdur. Respublikada yerləşən bu müalicəxanalarda 
450 mindən çox cərrahiyyə xidməti edilmişdi və yaralıların 70%-dən çoxu 
sağalaraq yenidən cəbhəyə qayıtmışdılar. Yaralı döyüşçülərə yardım üzrə 
Respublika Dövlət komitəsinə Respublika Nazirlər Şurasının  sədr  müavini  
professor  Əziz  Əliyev  rəhbərlik edirdi. 
İkinci Dünya müharibəsi illərində Azərbaycan xalqının beynəlxalq 
əhəmiyyət kəsb edən fəaliyyəti şübhəsiz ki, cəbhələri  yanacaq  ilə təmin  
etməkdən ibarət olmuşdur. Müharibə dövrünün bu əmək rəşadəti hərbi-
vətənpərvərlik ruhuna da tamamilə uyğundur. 
1990-1994-cü illərdə Qarabağı zəbt etmək üçün Ermənistan ordusunun 
apardığı əməliyyatlar öz qəddarlığı ilə Almaniyanın faşist ordusunun qəddarlığını 
qat-qat ötüb keçmişdir. Bu münaqişə dövrü Azərbaycanlı döyüşçülər 
vətənpərvərlik nümunələri göstərmişlər. 
Erməni faşistləri ilə  90-cı illərin əvvəllərində qəhrəmancasına mübarizə 
aparan gənclərdən biri Vaqif Qurbanov olmuşdur. Cəsur təyyarəçi baş leytenant 
Vaqif Qurbanov 1992-ci ilin aprel ayında SU-25 hərbi-təyyarəsini Rusiyanın “N”   
hərbi təyyarə meydanından icazəsiz qaldıraraq respublikamızın Yevlax təyyarə 
108 
 
meydanına endirmişdi. Həmin təyyarə ilə vətən oğlu Vaqif Goranboy və Gülüstan 
ətrafı ərazilərinin azad edilməsində, Şuşa yaxınlığında mühasirəyə düşmüş 
döyüşçülərimizin xilas edilməsində misilsiz xidmətlər göstərmişdir. 
Cəsur vətənpərvər olan təyyarəçi Vaqif Qurbanovun son uçuşu 1992-ci ilin 
13 iyununda oldu. Həmin gün o, Əsgəran-Ağdam istiqamətində gedən döyüşlərdə 
düşmənə göydən zərbə endirmək və bizim MM-24 vertolyotlarımızın uçuşunu 
müdafiə etmək üçün hərbi tapşırığı yerinə yetirdikdə düşmən toplarının güclü 
atəşinin qurbanı oldu. Cəsur təyyarəçi baş leytenant Vaqif Qurbanov Azərbaycanın 
Milli hərbi aviasiyasının təməlini qoyan, düşmənlə müharibədə qəhrəmancasına 
həlak olan ilk təyyarəçimizdir. 
Hərbi təyyarəçi mayor Adil İsmayılov da SSRİ hərbi təyyarə məktəbini 
bitirdikdən sonra 1992-ci ildə Azərbaycana qayıdaraq “N” hərbi hissəsində xidmət 
etmişdir. O, 1993-cü ilin noyabrında Heydər Əliyevin xalqa müraciətindən sonra 
Horadiz döyüş əməliyyatında vertolyot bölməsində qəhrəmancasına xidmət etmiş 
və ağır döyüşlərin birində həlak olmuşdur. Cəmisi 25 il ömür sürmüş qəhrəman 
Adil İsmayılovun qardaşı Əvdil İsmayılov həlak olmuş qardaşının xidmət etdiyi 
“N” hərbi hissəsində qulluq edir və hərbi təyyarəçilik məktəbini bitirmişdir. 
Ermənistan ordusunun ölkəmizə qarşı vəhşi hərbi əməliyyatları ərəfəsində 
respublikanın Cəbrayıl rayonunda şəhər sovetinin sədri olmuş İlqar Mehdiyev 
hərbi əməliyyatların birində əsir düşmüşdü. Onun vəzifəli şəxs olduğunu bilən 
ermənilər əsir alınmış İlqarı alçaltmaq üçün öz məkrliyi ilə seçilən bir işgəncə 
üsulu seçdilər: bir tərəfdə Azərbaycanın, o biri tərəfdə Ermənistanın bayraqları 
asılmışdı. Sonsuz əziyətlərə, ağlasığmaz işgəncələrə hədəf olmamaq üçün ondan 
Ermənistan bayrağına təzim etmək, Azərbaycanın bayrağını isə cırıb ayaq altına 
atmaq tələb olunurdu. İlqar isə üçrəngli, ay-ulduzlu bayrağımızın önündə diz 
çökərək, onu öpüb gözlərinin üstünə qoymuş, erməni bayrağını isə qoparıb yerə 
atmışdı. Bundan sonra onu necə dəhşətli işgəncələrin gözlədiyini söyləməyə lüzum 
yoxdur. Lakin bu yolu İlqar özü seçmişdi. O, əzab və işgəncələri düşmən 
qarşısında alçalmaqdan, dövlətçilik rəmzi olan bayrağımızı təhqir etməkdən üstün 
tutmuşdu. 
Azərbaycanımızın öz dövlət müstəqilliyini bərpa etməsindən (1991-ci il) 
sonra milli və hərbi vətənpərvərlik tərbiyəsi dövlət siyasəti səviyyəsində xüsusi 
əhəmiyyət kəsb edir. 
Gənclərimizin hərbi vətənpərvərlik hissi ruhunda tərbiyə edilməsinin 
mühüm istiqamətlərindən bir də milli sərkərdələrimizin döyüş yolunu öyrətməkdən 
ibarətdir. Son zamanlar “Azərbaycan generalları” kitabçası, Böyük Vətən 
Müharibəsində Azərbaycan diviziyalarının və azərbaycanlıların iştirakı haqqında 
bir sıra əsərlər nəşr edilmişdir. Bu işin davam etdirilməsi bütün xalqın 
vətənpərvərlik ruhunda tərbiyə edilməsinə xidmət edir. 
109 
 
Lakin bütün bunlarla yanaşı müstəqil  Azərbaycan gəncliyini milli və hərbi 
vətənpərvərlik ruhunda tərbiyə etmək üçün son on ildə məcburən cəlb edildiyimiz 
Qarabağ müharibəsinin həm acı dərslərindən, həm də uğurlu döyüşlərinin 
nümunələrindən geniş istifadə etmək lazımdır. 
Amerika professoru Foqel Kvist keçmiş  SSRİ-dəki milli-etnik münaqişələr 
haqqında kitab nəşr etdirmişdir. Kitabın ayrıca fəsli Dağlıq Qarabağ münaqişəsinə 
həsr edilmişdir. O, bu kitabında yazmışdır: “Qarabağ münaqişəsini doğuran 
səbəbləri dəqiq anlamaq və obyektiv qiymətləndirmək münaqişəni törədən məsul 
şəxslərin məsuliyyətini aşkarlamağı tələb edir. Yalnız belə olarsa, tökülmüş qanlar, 
törədilmiş vəhşiliklər, özü də heç bir müharibə standartlarına sığmayan 
vəhşiliklərin sükanı arxasında dayanmış qüvvələr və şəxslərin əsl siması 
aydınlaşar...  Münaqişənin yaranma səbəbləri haqqında bir çox detallar hələ də sirr 
buluduna bürünmüşdür.  Hadisələrin geniş miqyas aldığı 1988-ci ilin əvvəlində 
Sovet mətbuatı azad deyildi. Münaqişə haqqında verilmiş məlumatların əksəri 
şübhəli xarakter daşıyırdı, həmin məlumatların çoxu rus və erməni dairələrindən 
verilirdi... Qarabağ böhranı haqqında erməni tərəfinin nöqteyi-nəzəri daha geniş 
dairələrə məlumdur”. 
Etiraf etmək lazımdır ki, Ermənistanın daşnak və faşistləşmiş qüvvələrinin 
separatçılığını dünyaya tanıtmaqda çox gecikmişik. Yalnız son illərdə bu sahədə 
müəyyən addımlar atılmışdır. 
Erməni şovinistlərinin öz xalqının gəncliyini türklərə açıqcasına nifrət 
ruhunda tərbiyə etməsi müqabilində biz keçmişdə daşnaklar tərəfindən xalqımızın 
başına gətirilmiş soyqırım və terror haqqında danışmaqdan belə ehtiyat etmişik, 
qorxmuşuq. 
Xalqımız erməni qəsbkarları ilə Qarabağ uğrunda döyüşlərdə 20 mindən 
çox şəhid vermişdir. Bu şəhidlərin xatirəsini əbədiləşdirmək sahəsində də geniş 
miqyaslı tədbirlər görülmüşdür. Böyük Vətən Müharibəsi veteranlarının geniş 
iştirakı ilə həmin şəhidlər haqqında bir neçə kitab yazılmış
46
, onların adları 
                                                          
46 Rafiq Səməndər. Şəhidlər. Bakı, 1990; 
Vasif Səmədov, Salar Aslanov. “Təki Vətən yaşasın”. Bakı, 1993; 
Yenə də onların. Vətən üçün lazım gəlsə. Bakı, 1994; 
Mehman Süleymanov. Milli qəhrəmanlar. Bakı, 1994; 
Fəridə Ləman. Qazax mahalının şəhidləri. B, 1995; 
Nəcəf Nazim. İstiqlal Ulduzları (Azərbaycanın Milli Qəhrəmanları). Bakı, 1995;  
Bahadur Xanməmmədov. Didərgin şəhidlər (Zəngəzurun Qafan rayonu üzrə). Bakı, 1995; 
Rizvan Zeynalov. Azərbaycanın Milli qəhrəmanları. Bakı 1996;  
İ.Z.İsmayılov. Nəsimi rayonunun şəhidləri, Bakı, 1997;  
Xələf Xələfov. Culfa şəhidləri, Bakı. 1998. 
 
110 
 
oxuduqları məktəblərə və işlədikləri müəssisələrə verilmiş, küçələrə onların adları 
qoyulmuşdur. Şəhid ailələri dövlət və xalqın daimi qayğısındadır. 
Bu sətirlərin müəllifi 1997-ci ildə “Nəsimi rayonunun şəhidləri” adlı kitabı 
(həcmi 205 səhifə) nəşr etdirmişdir. Kitabda 163 nəfər şəhid haqqında (şəkilləri ilə 
birlikdə) müfəssəl məlumat verilir. Bunlardan 139 nəfəri Qarabağ uğrunda 
döyüşlərdə şəhid olmuş (onlardan 20 nəfəri ölümlərindən sonra Azərbaycanın Milli 
qəhrəmanı adına layiq görülmüşlər), 24 nəfəri isə 1990-cı ilin Yanvar faciəsi 
şəhidləridir. Bu şəhidlərdən 27 nəfəri Azərbaycanın ordenləri ilə təltif edilmişlər. 
1997-ci ilin sentyabrında şəhidlərin valideynləri Nəsimi rayon İcra 
hakimiyyətinə dəvət edilmiş və orada kitabın təqdimatı keçirilərək, hər bir şəhid 
ailəsinə kitabın bir nüsxəsi verilmişdir. Həmin təqdimatda çıxış edən bir şəhid 
anası demişdir: “Bu günə qədər evimdə oğlumun şəklinin qarşısında müqəddəs 
kitabımız Qurani Kərimi qoymuşam. Bu gündən sonra bizə verdiyiniz bu kitabı 
Qurani Kərimin altında əbədi saxlayacağam. Müəllif üçün bu sözlər böyük 
mükafatdır. 
İslamın yaradıcısı Peyğəmbərimiz Həzrət Məhəmməd Əleyhissalam 
demişdir: “Vətəni müdafiə imandandır”. Bakının Nəsimi rayonundan olan şəhid 
Rövşən Həsənov Xocalıdakı son döyüşündə son anda, erməni dığasına belə deyib: 
“Bu torpaq bizimdir”. Digər şəhid Ceyhun Səlimov Ağdərədə həlak olarkən 
yoldaşlarına bu sözləri deyib: “Bu torpağı qoruyun”. Başqa şəhid Tofiq 
Məmmədovun cəbhəyə getməzdən əvvəl yazaraq, evdə gizlətdiyi 
“Vəsiyyətnamə”sində bu sözlər vardır: “Mən bu torpaqdan ötrü ölməyə hazır olan 
Türk oğluyam”
47
. 
Göründüyü kimi gənclərimizin əksəriyyəti doğma Qarabağımızı müdafiə 
etmək üçün canlarını da qurban vermək əzmində olmuşlar və cəbhələrdə 
uğursuzluqlarımızın əsas səbəbi 1991-1992-ci illərdə ölkə rəhbərliyinin zəifliyi və 
onun seçdiyi hərbi xidmət rəhbərlərinin hərbi əməliyyatlara rəhbərlik etmək 
səviyyəsində olmaması idi. 
Öz miqyasına və mənfi təsirinə görə erməni təcavüzünün 1988-93-cü illərdə 
Azərbaycana vurduğu zərbə bəlkə də, 1828-ci ildən sonrakı dövrdə məruz 
qaldığımız ən böyük zərbədir. Bu zərbənin səbəbini hansı sahədə axtarmaq 
lazımdır? 
Ən üzdə görünən səbəb, şübhəsiz ki, Rusiya dairələrinin imperiyapərəst 
siyasəti ilə erməni-daşnak separatizminin məqsədlərinin üst-üstə düşməsidir və bu 
iki qüvvə tez dil tapa bildi. Bu diltapma Sovet sisteminin son illərinə təsadüf etdi. 
                                                          
47 Bax: İ.Z.İsmayılov. Nəsimi rayonunun şəhidləri, Bakı, 1997. 
 
111 
 
1985-93-cü illərdə Azərbaycana rəhbərlik etmiş şəxslər düşmən qüvvələrinin bu 
incə siyasətini başa düşə bilmədilər və bəlkə də, başa düşsələr də rəhbərlikdə 
qalmaq xatirinə əhəmiyyət vermədilər. Milli vətənpərvərlik tərbiyəsində bu 
məqamları da yada salmaq lazımdır. 
Orduya çağırışçı gənclərin, xüsusilə əsgərlərin milli və hərbi vətənpərvərlik 
ruhunda tərbiyə edilməsində ədəbiyyat və incəsənət xadimlərinin gənclərlə 
görüşləri böyük təsir qüvvəsinə malikdir. Xalq şairi Xəlil Rzanın “Dur ayağa 
məmləkətim, qalx ayağa millətim” misraları ilə başlanan şeri və buna oxşar digər 
şerlərin təsir qüvvəsi çox böyükdür. Eyni sözləri görkəmli şair Məmməd Arazın 
Azərbaycana həsr etdiyi şerlər haqqında da demək olar. Xalq mahnılarının gözəl 
ifaçısı Niyaməddin Musayevin mahnılarındakı “Talandı torpağımız...”, “Bu xalqın 
intiqamı qiyamətə qalmasın” kimi sözlərlə başlayan mahnıları güclü təsir 
qüvvəsinə malikdir. 
Böyük Vətən Müharibəsi döyüşlərinin ən ağır çağlarında belə təsirli şerlərin 
və mahnıların döyüşçülərdə vətənpərvərlik ruhunu qaldırması 1941-1945-ci illər 
müharibəsi veteranların yaddaşındadır və bu məzmunda iş, Azərbaycanın milli 
ordusu döyüşçüləri arasında da aparılmalıdır. 
 
§ 3. Gənc nəslin hərbi vətənpərvərlik ruhunda tərbiyəsində 
veteranların rolu 
 
Bizim gənclərimiz XX əsrin müharibələrində qəhrəmanlıq nümunələri 
göstərmiĢlər. Biz Azərbaycanın qəhrəman oğulları ilə həmiĢə fəxr etmiĢik.... 
HEYDƏR ƏLĠYEV 
 
70 illik Sovet dövrü Azərbaycan tarixində ziddiyyətli bir dövrdür. Bu 
dövrdə həm nailiyyətlər, həm də itkilər olmuşdur. Bununla əlaqədar olaraq fəlsəfə 
elmləri namizədi Canpolad Musayevin “Xalq qəzeti”ndə 1997-ci ildə nəşr etdirdiyi 
yazısında Azərbaycanın “Sovetlər İttifaqının tərkibində 70 illik mənasız zaman 
kəsiyi” ifadəsi təəssüf doğurur. Müəllif bu müddəanı dövlətçilik tarixi məsələsinə 
şamil edirsə də, bu cür ümumiləşdirmə qüsurludur. Çünki, göstərilən 70 illik 
dövrdə Azərbaycan xalqının milli dövlətçiliyi tam olmayıbsa da, onun iqtisadi və 
mədəni inkişafı çox səmərəli olmuşdur. Bu inkişaf səviyyəsi olmasaydı 1991-ci 
ildə bərpa edilən müstəqil dövlətçiliyimiz çox zəif maddi və mədəni özülə istinad 
etməli olardı. 
İkinci dünya müharibəsi qurtardıqdan sonra Azərbaycanda gənclərin hərbi 
vətənpərvərlik ruhunda tərbiyəsində zəifləmə əlamətləri getdikcə daha çox 
müşahidə edilirdi. Əvvəla, müharibə qurtardıqdan sonra müharibə illərində 
yaradılmış bütün milli diviziyalar buraxılmışdı və ümumi Sovet ordusunun Zabit 
112 
 
heyəti içərisində  azərbaycanlıların sayı sürətlə aşağı düşürdü. İttifaqın hərbi 
məktəblərində təhsil alanlar içərisində də azərbaycanlıların sayı getdikcə azalırdı. 
Hətta Bakıda 1939-cu ildə yaradılmış iki hərbi məktəbdə (Ümumi Hərbi 
Komandirlər məktəbi və Hərbi Dəniz Donanması məktəbində) 1970-ci ildə hər 
birinə qəbul olunan 300 müdavimdən birincisində 10-15 nəfər, ikincisində isə 2-3 
nəfər Azərbaycan millətini təmsil edən gənc təhsil alırdı. 
Rusiya dövlətinin Hərbi Nazirliyinin orqanı “Krasnaya zvezda” qəzetinin 
1992-ci il 4 iyun tarixli sayında göstərilir ki, 1991-ci ilin əvvəlində İttifaq 
Ordusunun alay (polk) komandiri müavinindən yüksək vəzifələrdə  azərbaycanlı 
komandirlərin sayı cəmisi 9 nəfər idi. Müqayisə üçün qeyd edək ki, Böyük Vətən 
müharibəsi illərində və ondan əvvəlki dövrdə, hətta Azərbaycanda Xalq 
Cümhuriyyətinin fəaliyyəti illərində (1918-1920) azərbaycanlı zabitlərin sayı qat-
qat çox olmuşdur. Burada ədalət naminə qeyd etmək lazımdır ki, Heydər Əliyevin 
respublikaya rəhbərlik etdiyi 70-80-ci illərdə SSRİ-nin 105 ali hərbi məktəbində 
2000 azərbaycanlı zabit hazırlanmışdı ki, onlardan indi Azərbaycan Milli 
Ordusunda 14 general və 229 polkovnik fəaliyyət göstərir. 
Sovet inzibati-amirlik sistemi şəraitində azərbaycanlı gənclərin hərbi 
hazırlığında da böyük xətalar edilmişdir: azərbaycanlı gənclərin müasir texnikaya 
malik hərbi hissələrdə qulluq etmələri getdikcə məhdudlaşdırılırdı. Qismən də, bəzi 
valideynlərin təqsiri üzündən gənclərimizin bir hissəsi ordunun “fəhlə batalyonları” 
adlanan hissələrində qulluq edirdilər. 
XX əsrin sonunda Azərbaycan xalqının siyasi həyatında ən gərgin dövr 
1988-93-cü illər olmuşdur. Həmin illərdə başlanmış xalq hərəkatı, ona rəhbərlik 
edən qüvvələrin zəifliyinə və pərakəndəliyinə baxmayaraq xalqın öz qüvvəsinə 
inamının sübutu idi. Bu hərəkat əsas etibarilə Moskva rəhbərliyinin Dağlıq 
Qarabağ münaqişəsində ermənipərəst siyasətinə, Mixayıl Qorbaçovun Ermənistan 
və Qarabağ ermənilərinin separatçılığına qarşı heç bir tədbir görməməsinə cavab 
olaraq başlanmışdı. Bu geniş və dinc xalq hərəkatından qorxuya düşən Mərkəzi 
Sovet rəhbərliyi başqalarına dərs olsun deyə onu tezliklə silah gücünə boğmağı 
qərara aldı. 1989-cu ilin 5 dekabrında Sovet Ordusu Bakının indiki Azadlıq 
meydanında mitinqlər şəklində davam edən xalq hərəkatını (Meydan hərəkatı) 
vəhşicəsinə qovdu. Azərbaycanda kifayət qədər silahlı qüvvə olmasına 
baxmayaraq Moskva rəhbərliyi 1990-ci ilin 11-19 yanvarı arası Bakıya kənardan 
74 min nəfərlik, əksəriyyəti ermənilərdən və ruslardan ibarət olan, silahlı və zirehli 
qüvvə göndərdi. Hiss olunurdu ki, hansısa böyük bir təxribat hazırlanır... Yanvarın 
19-u axşamı DTK tərəfindən Bakıda televiziya partladıldı. Xain prezident 
M.Qorbaçovun şəxsi əmri ilə Bakı üzərinə göndərilmiş vəhşi hərbi dəstələr 1990-cı 
il yanvarın 19-dan 20-nə keçən gecə vahimə şəraitində küçələrə çıxmış dinc əhalini 
faşist vəhşiliyi ilə atəşə tutdular. Moskva radiosu tərəfindən Bakıda fövqəladə 
113 
 
vəziyyət yanvarın 20-də səhər elan edilənədək, şəhərdə Sovet ordusu tərəfindən 82 
nəfər amansızcasına öldürülmüş, 20 nəfəri isə ölümcül yaralanmışdı. Bütövlükdə 
isə yanvar faciəsi günləri Bakıda 131 nəfər öldürülmüş, 744 nəfər yaralanmış, 841 
nəfər həbs olunmuşdu. Bunların əksəriyyəti gənclərdən ibarət idi. 
Bakıda dinc əhaliyə qarşı törədilmiş qanlı vəhşiliklərə cavab olaraq Xəzər 
dənizinin ümumi gəmiləri heyəti Bakı buxtasında cəmləşərək Buxtanı Sovet hərbi 
gəmiləri üzünə bağladılar. Buxtadakı gəmilər 5 gün ərzində sahildən atəş altında 
qalsalar da, oraya heç bir hərbi gəmini buraxmadılar. Bakıya imperiya qoşunları 
daxil olduğu 19 yanvarda gəmilərin əksəriyyəti Bakıdan 3 saatlıq məsafədə, Neft 
Daşlarında idilər. Bu xəbəri eşidən kimi bütün gəmilər Bakı istiqamətində üzməyə 
başladı və yanvarın 20-də Bakı buxtasında 100-ə qədər gəmi lövbər salmışdı. 
Həmin gəmilərdə min nəfərdən çox neftçi və gəmi xidmətçiləri var idi. Xəzər 
gəmiçiliyi idarəsinə mənsub olan “Naxçıvan” gəmisi də həmin gəmilərə 
qoşulmuşdu. 
Beləliklə, 100-dən çox mülki gəmi Bakı buxtasında Sovet hərbi gəmiləri ilə 
qarşı-qarşıya durmuşdular. Rus admiralı Sidorov mülki gəmilərin kapitanlarından 
tələb edirdi ki, Bakı buxtasını tərk etsinlər. Bu gəmilərin heyəti isə“SOS” siqnalı 
ilə Bakıda törədilmiş qanlı cinayətləri bütün dünyaya xəbər verirdi. Dənizçilərin 
Baltik dənizindən aldıqları radioqrammada deyilirdi: “Qardaşlar, möhkəm dayanın, 
noviqasiya olmadığı üçün Xəzərə üzə bilmirik”. Az bir müddətdə dünyanın 50-dən 
artıq ölkəsinin gəmiçilərindən belə həmrəylik cavabları alındı. 
Bakı buxtasına sədd çəkən gəmilər dar ağaclarından Sovet bayrağını 
endirərək, matəm bayrağını qaldırmışdılar. Bu gəmilər dəniz vağzalı ətrafında 
toplaşdılar və “Sabit Orucov” sərnişin gəmisində qərargah yaradıldı. 
Yanvarın 24-də “Sabit Orucov” gəmisinə təkrarən toplaşan veteran-
gəmiçilər qərara gəldilər ki, gəmilərin düşmən əlinə keçməməsi üçün onları 
buxtadan çıxarmaq lazımdır və gəmilər Xəzər Neft Donanması bazasına yığışdı. 
Az sonra hərbi gəmilərdə yerləşdirilmiş sərxoş matroslar Azərbaycan gəmilərinə 
basqın edərək hər gəmidən iki-üç nəfər həbs etdilər və Bakının 30 
kilometrliyindəki Şüvəlan qəsəbəsinə apararaq qollarını arxadan qandalladılar. 
Səhəri gün həbs edilmiş 40-a yaxın Xəzər gəmiçisi təyyarə ilə Krasnodara, oradan 
da qatarla Orenburqa aparıldı və yalnız bir aydan sonra buraxıldılar. Görünür, 
Moskva bu “güzəşti” Bakıda törətdiyi vəhşiliklərin üstünü örtmək üçün etmişdi. 
1990-cı ilin 20 yanvar faciəsi eyni zamanda Azərbaycan xalqının XX əsrin 
sonu tarixində qəhrəmanlıq dastanı oldu. Həmin gün Azərbaycan xalqı 70 illik 
Sovet dövrünün qorxusunu-qırmızı terrorunun zindanlar və həbsxanalarını adlayıb 
keçdi. Həmin gecə xalqın azadlıq hərəkatında dönüş yarandı, bu hərəkat zəfərə 
yönəldi. 
114 
 
Yanvarın 23-də Bakıda iki milyonluq xalqın öz şəhidlərini tarixdə misli 
görülməmiş birlik şəraitində, düşmənlərə nifrət ilə dəfn etməsi dünyanı heyrətə 
gətirdi. Bu matəm günlərində Azərbaycan xalqı bir əsrə bərabər mübarizə təcrübəsi 
və dərsi aldı. Həmin günlərdə Sovet Ordusu Lənkəranda, Cəlilabadda, Neftçalada 
və Gəncədə də Bakıda törətdiyi vəhşiliklərə bənzər hərbi əməliyyatlar həyata 
keçirdi. 
1990-cı ilin yanvar faciəsində, ondan sonrakı Xocalı soyqırımında (fevral 
1992) Rusiya silahlı qüvvələrinin fəal iştirakı Rusiya hakim dairələrinin bu xain 
siyasətinin üzdə görünən faktlarıdır. Bütün bunlar ona görə edildi ki, Azərbaycan 
öz ərazisində Rusiyanın ordu hissələrinin qalmasına razılıq verməmişdi.  
1991-ci ilin sonunda Sovetlər İttifaqı dağıldıqda və ittifaqa mənsub olan 
silahlar bölüşdürüldükdə Rusiyanın şovinist və imperiyapərəst siyasətçiləri 
Azərbaycana ən köhnə silahların verilməsinə nail oldular. Az sonra isə həmin 
Rusiya işğalçı Ermənistana əlavə 1 milyard dollar qiymətində ən müasir silahları 
da peşkəş verdi və bu proses indi də davam edir.  
Ölkə üçün ağır bir şəraitdə yenidən hakimiyyətə gələn Heydər Əliyev 1993-
cü ilin noyabr ayının 2-də radio və televiziya ilə xalqa müraciət etdi və dəfələrlə 
hərbi hissələrdə vəziyyəti yoxladı. Görülən tədbirlər nəticəsində Azərbaycan 
ordusuna döyüş hazırlığı xeyli yüksəldi. Bütün bunların nəticəsi idi ki, erməni 
silahlı qüvvələrinin 1993-cü ilin dekabrında və 1994-cü ilin yanvar-aprel aylarında 
başladıqları geniş miqyaslı hücumları nəticəsiz qaldı.  
1994-cü ilin 12 mayında Ermənistanla Azərbaycan arasında gedən müharibə 
cəbhələrində atəşkəs əldə edildi. Bununla da Azərbaycanda milli ordu yaradılması 
və Ermənistanın işğalçı dövlət olduğunu geniş beynəlxalq ictimaiyyətə sübut 
etmək üçün şərait yarandı.  
Azərbaycanın müstəqil dövləti öz qüdrətli ordusunu yaradarkən müasir 
Türkiyə dövlətinin ilk prezidenti Atatürkün hərbi sərkərdəlik irsindən geniş istifadə 
edir. Böyük öndər Mustafa Kamal Atatürkün ən böyük xidmətlərindən biri onun öz 
qəhrəmanlığı ilə türk əsgərini qəhrəman etməsidir.  M.Atatürk demişdir: “Hər 
hansı bir ordunun dəyəri zabit və komanda heyətinin dəyəri ilə ölçülür”. 
Türkiyənin çoxəsrlik hərb tarixi sübut edir ki, Osmanlı türkləri öz 
müstəqilliklərini döyüş (savaş) qabiliyyətləri və hünərləri ilə saxlamışlar. 8 cildlik 
“Osmanlı tarixi”nin müəllifi Alfons Lamartin (1790-1869) yazmışdır: “Türklər 
millət kimi dünyanın ən fəxri insanlarıdır.... Onlar dünyanın birinci millətləri 
olmalarını öz namusları ilə qazanmışlar”. 
115 
 
Prezident Heydər Əliyev böyük ehtiram hissi ilə qeyd edir ki, “Türkiyənin 
keçdiyi cumhuriyyət yolu, demokratiya, iqtisadi inkişaf yolu bu gün Azərbaycan 
üçün böyük örnəkdir”. 
48
 
Ermənistan silahlı qüvvələrinin Azərbaycan ərazilərini zəbt etmək üçün 
başladığı silahlı basqınlar Sovet dövlətinin mövcudluğu şəraitində başlandığı üçün 
bu müharibə beynəlxalq ictimaiyyətin diqqətini cəlb etmədi. Çoxları bunu Sovet 
dövlətinin daxili işi hesab etdi; halbuki, başlanan bu müharibə daşnakların çoxdan 
hazırladıqları “Böyük Ermənistan” yaratmaq planının
49
 tərkib hissəsi idi.  
Vətən sərhəddən başlandığı üçün bütün müharibələrdə olduğu kimi, düşmən 
hücumunun ilk zərbəsi də Azərbaycanın sərhəd qoşunlarına dəydi.    Qarabağ 
savaşının başlanmasının ilk günlərində Azərbaycanın sərhəd qoşunları 3 zabit, 6 
gizir və 17 döyüşçü itirdilər. Bunlardan 6 nəfəri “Azərbaycanın Milli Qəhrəmanı” 
fəxri adına (5 nəfəri ölümündən sonra) layiq görülmüşdür. Xalqımız Qarabağ 
uğrunda döyüşlərdə 20 mindən çox şəhid vermişdir. Bu müharibə cəbhələrində 
bəzi uğursuzluqlarımızın səbəbləri ayrıca bir araşdırmanın mövzusudur və görünür 
bu uğursuzluqların təqsirkarları aşkar edilərək, lənətlənəcəklər.  
Bununla belə siyasi və bədii ədəbiyyatda Qarabağ savaşındakı 
uğursuzluqlarımızdan nəticə çıxarmaq çox vacibdir və həmin savaşın fəal və 
namuslu iştirakçılarının xatirə və memuarlarının yazılması da təşkil edilməli və 
nəşr etdirilməlidir. 
Gənc şairə Minayə Əliyevanın 1998-ci ildə çap etdirdiyi “Bəsdir yatdın 
Misri qılınc kölgəsində” adlı kitabçasında şüurlara təsiredici misralar çoxdur. 
Kitabda “qızları əsir düşən millətim”, və buna oxşar sətir və ifadələr böyük təsir 
qüvvəsinə malikdir. Belə kitabların bütün hərbi hissələrdəki “Azərbaycan əsgərinin 
kitabxanalarında” olması və oxunması çox vacibdir. 
Gənclərin hərbi-vətənpərvərlik tərbiyəsində müharibə veteranlarının onlarla 
görüşləri böyük təsir gücünə malikdir.  
Qarabağ müharibəsində Azərbaycanın milli qəhrəmanı adı almış Rövşən 
Əsgərov  və Fəxrəddin Cəbrayılov, Zabit Quliyev, Fariz Mədətov hazırda gənclərin 
vətənpərvərlik ruhunda tərbiyəsi istiqamətində fəaliyyət göstərirlər.  
Ali və orta məktəblərdə tədris edilən hərbi hazırlıq dərslərində gənclərin 
hərbi-vətənpərvərlik tərbiyəsinə xüsusi diqqət yetirilir və bu işdə müharibə 
veteranları da fəal iştirak edirlər. Məsələn: Azərbaycan Dövlət Neft 
Akademiyasında hərbi kafedra 1939-cu ildən fəaliyyət göstərir və kafedrada indi 
zabitlərdən 20 nəfərdən çoxu erməni işğalçılarına qarşı müharibədə iştirak 
                                                          
48  “Xalq” qəzeti, 12 may, 1998. 
49 Bu haqda bax: İsmayılov İ.Z. Azərbaycanın XX əsrdə dövlətçilik siyasəti məsələləri, Bakı, 1995, s. 
101-108. 
116 
 
etmişdir. Akademiyanı qurtaran məzunlar zabit rütbəsi alırlar. Akademiyada 
işləyən müəllimlərin 18 nəfəri 1941-45-ci illər müharibəsi iştirakçısıdır.  
Respublikanın bütün rayonlarının məktəblərində Qarabağ uğrunda 
döyüşlərdə həlak olmuş döyüşçülərin xatirəsi əbədiləşdirilmişdir və bu iş davam 
edir. Quba rayonunun 40-dan çox məktəbinə şəhid döyüşçülərin adı verilmiş və 
onların büstü qoyulmuşdur. Nəsimi rayonunda 36 şəhidin adı oxuduqları məktəbə 
və ya işlədikləri müəssisəyə, sağlığında yaşadıqları küçəyə verilmiş, bu yerlərdə 
onların büstü qoyulmuş, xatirə lövhəsi vurulmuş, xatirə guşələri yaradılmışdır. 
Rayonun ərazisində yerləşən Tibb Universitetinin qarşısında mərmər abidə 
kompleksinə universitetdə oxumuş şəhid tələbələrin adları ehtiramla həqq 
edilmişdir. Bir çox rayonlarda belə abidə komplekslərində həyat rəmzi olan bulaq 
yaradılmış və onun suyunun daimi axması böyük məna kəsb edir.  
Bakıdakı Həzi Aslanov adına Mərkəzi Zabitlər evi (1927-ci ildə 
yaradılmışdır) və Gəncədəki, Naxçıvandakı, Lənkərandakı və Çuxanlıdakı (Salyan 
rayonunda) zabitlər evləri gənclərin və ilk növbədə orduda xidmət edən 
döyüşçülərin hərbi-vətənpərvərlik tərbiyəsi istiqamətində geniş fəaliyyət göstərir. 
Respublika Silahlı Qüvvələrinin mahnı və rəqs ansamblı, Gənclər və İdman 
Nazirliyinin müvafiq qurumları da bu istiqamətdə geniş iş aparırlar.  
Hərbi vətənpərvərlik tərbiyəsinin tərkib hissəsi olan müharibə qurbanlarının 
xatirəsini əbədiləşdirmək işinə veteran təşkilatlarının qayğısı diqqətəlayiqdir. 1942-
43-cü illərdə  Bakıda yerləşən hospitallarda dünyasını dəyişmiş döyüşçülərdən və 
Qafqaz uğrunda döyüşlər zamanı həlak olaraq Bakıda dəfn edilən müharibə 
iştirakçılarının məzarları “Qardaşlıq qəbristanlıqları”na çevrildi və həmin 
qəbristanlıqlar indi də böyük hörmətlə saxlanılır.  Bu qəbristanlığın bir hissəsi 
Nəsimi rayonunun xidmətinə verilmişdir. Həmin sahədə dəfn edilən 181 nəfər 
döyüşçü (bunlardan 25 nəfəri azərbaycanlıdır) məzarlarında uyuyan bütün 
şəhidlərin adı-soyadları daş lövhələrdə yazılmışdır və bu qəbristanlıqlar hər il 
“Qələbə” bayramı günü rayon veteranları tərəfindən ziyarət edilir. Buradan 
aydındır ki, Qələbə günü 9 may təkcə bayram deyil, eyni zamanda 1941-45-ci 
illərdə həlak olmuşların hamısının xatirə günüdür.  
Böyük Vətən müharibəsi illərində 4223 nəfər iştirakçı döyüşlərdə aldıqları 
ağır yaralardan sonra dünyalarını dəyişərək Bakıdakı Qardaşlıq qəbristanlıqlarında 
dəfn edilmişlər. Bunlardan ikisi Sovet İttifaqı Qəhrəmanıdır: İvanov Roman 
Qavriloviç (kapitan), Vetoşnikov Qeorgi Aleksandroviç. 
Dəfn edilənlərdən 337 nəfəri Mərkəzi qəbristanlıqda, 116 nəfər 
Çəmbərəkənddə, 430 nəfər Sabunçu qəbristanlığında, 203 nəfər Nərimanov rayonu 
ərazisinin cənub hissəsində uyuyurlar. Bütün bu məzarlıqlara nəzarət Bakının 
rayonları arasında bölünmüşdür və Veteran təşkilatları onların lazımi səviyyədə 
saxlanılmasına nəzarət edirlər.  
117 
 
§4. Milli və hərbi vətənpərvərlik ruhunda 
tərbiyənin vəhdəti haqqında 
 
 Milli vətənpərvərlik (vətənçilik) tərbiyəsində milli kökə arxalanaraq, milli 
ruhdan ilham alaraq istinad etmək ümumi bəşəri bir qanundur.  
Türk ulularımızda, Turan hökmdarlarında belə ümumi türk kökünə 
arxalanmaq istəyi çox güclü olmuşdur. Bununla belə indi təkcə türk kökünə 
qayıtmaq kifayət deyil. Burada müasirliyin tələbi də nəzərə alınmalıdır. Bu tələb 
görkəmli mütəfəkkirimiz Əlibəy Hüseynzadənin (1864-1940) əsərlərində geniş 
əsaslandırılmış və şərh edilmişdir
50
. Bununla belə milli kök, milli ruh həmişə 
birinci və aparıcı olmalıdır. Gənclərdə milli və hərbi vətənpərvərlik ruhunun təbii 
halda birləşməsi istəyi və (nümunəsi) türk əsgəri Məhmətcikdə geniş şəkildə 
təcəssüm edilmişdir. Hər şeydən əvvəl əsgəri xidmətə böyük arzu elə!  
Dünya miqyasında sayca o qədər də böyük olmayan Azərbaycan millətinin 
böyük istedada  və buna görə də qədim və zəngin mədəniyyətə malik olduğunu 
başa düşüb etiraf edən əcnəbi alim və səyyahlar az deyildir: Şərqin çoxsaylı 
mütəfəkkirləri ilə yanaşı və bir çox Qərb alimləri və yazıçıları (Höte, Aleksandr 
Düma, Puşkin, Lermontov...) xalqımızın cəngavərliyini, zəngin mədəni irsə malik 
olduğunu etiraf etmişdir. Təəssüf hissi ilə qeyd etmək lazımdır ki, gənclərimizin 
bir hissəsində, xüsusilə orta təhsilini rus dilli məktəblərdə almış gənclərdə 
Azərbaycan ədəbiyyatı çox səthi mənimsənilir. Digər tərəfdən bu geniş və zəngin 
mədəni irs müqabilində onu qoruyub saxlamaq  və dünya miqyasında təbliğ etmək 
sahəsində Azərbaycanımızda laqeydlik (daha kəsərli də demək olar) olmaqla 
yanaşı, qayğı da azdır.  
1995-ci ilin 18-19 aprelində Moskvada “İkinci dünya müharibəsinin ibrət 
dərsləri və faşizm üzərində qələbənin əhəmiyyəti” mövzusunda Beynəlxalq Elmi 
Konfrans keçirilmişdir. Həmin konfransda “Erməni xalqının ikinci dünya 
müharibəsində iştirakı” mövzusunda məruzə edən akademik F.Q.Sarkisyan öz 
məruzəsini əsasən bir fakt əsasında şərh etdi: bu müharibədə bir neçə erməni 
marşalı və çoxlu erməni generalları iştirak etmişdir. Bəs nə üçün biz öz tarixi 
şəxsiyyətlərimizi geniş təbliğ etmirik? 
Məşhur alman şairi Höte ömrünün son illərində yazdığı iki cildlik “Qərb-
Şərq divanı”nın ayrıca bir fəslində Nizami Gəncəvinin (1141-1209) etik-fəlsəfi 
görüşlərinin təhlilini vermiş və böyük şairin bu görüşlərinə yüksək qiymət 
vermişdir. Marietta Şaginyan 1981-ci ildə çap etdirdiyi “Nizami haqqında 
etüdlər”ində yazmışdır: “...azərbaycanlı Nizami XII əsrdən XVI əsrdə yaşamış 
ingilis Mora və XVII əsrdə yaşamış italiyalı Kampanellaya öz əlini uzadır”. 
                                                          
50 Bu haqda bax: İ.Z.İsmayılov, Azərbaycanda dövlətçilik fikri oçerkləri, B., s. 54-55. 
118 
 
M.Şaginyan erməni olmasaydı, “kömək əlini uzadır” yazardı. Həqiqətən də Nizami 
sosial ədalətə əsaslanan xəyali sosializm ideyaları haqqında öz yüksək humanist 
fikirlərini adı çəkilən Avropa mütəfəkkirlərindən dörd əsr əvvəl söyləmişdir. Lakin 
hələ də xəyali sosializmin banisi Tomas Mor hesab edilir. Baxmayaraq ki, Nizami 
Gəncəvinin buna ehtiyacı da yoxdur. Dahi mütəfəkkirlik adı ona daha yaxşı 
yaraşır.  
XII əsrdə yaşamış alim-astronom Nəsirəddin Tusi (1201-1274) “Əxlaqi-
Nasiri” adlı məşhur traktatında azadlıq və bərabərlik ideyalarını təbliğ edərək, 
hakimiyyətin seçki əsasında təşkil edilməsi fikrini müdafiə etmişdi. Həmin dövrdə 
Avropa belə fikirlərdən çox geridə idi. 
XIV-XVI əsrlərdə yaşamış və yaratmış görkəmli şəxsiyyətlərimiz – 
İmaməddin Nəsimi (1369-1417) və Məhəmməd Füzuli (1494-1556) öz humanist 
fikirləri ilə insan şəxsiyyətini əlçatmaz zirvələrə qaldırmışlar.  
Azərbaycan xalqı içərisində böyük mütəfəkkirlər yetişməsində XIX əsr də 
məhsuldar olmuşdur: Mirzə Kazım bəy (1802-1870), prof. Mirzə Cəfər 
Topçubaşov (1790-1869), Mirzə Şəfi Vazeh (1794-1852), Mirzə Fətəli Axundov 
(1812-1878) və digərləri belə simalardandır. Mirzə Kazım bəy sağlığında dünyanın 
20-dən çox Elmlər Akademiyasının həqiq və fəxri üzvü seçilmişdir.  
XIX əsrin birinci yarısında yaşamış məşhur şair Mirzə Şəfi Vazehin iki 
cildlik lirik şerlərini bir əsrə qədərki dövrdə alman Fridrix Bodenştad öz adına 
yazaraq təbliğ etdi və bunların əksəriyyəti ana dilində hələ də tapılmamışdır.  
Azərbaycan tarixi, onun Rusiya ilə İran arasında bölüşdürülməsindən 
sonrakı dövrdə mütəmadi olaraq saxtalaşdırılmışdır və bu saxtalaşdırma indi də 
davam edir: tarix elmləri namizədi Qriqori Volınski Rusiyada nəşr olunan “Общая 
газета”nın 1998-ci il 30 aprel-6 may tarixli sayında 1819-cu ildə Gülüstan sülh 
müqaviləsinin bağlanmasını görün necə əsaslandırır: “İslamın şiyə təriqətinə 
mənsub olan azərbaycanlılar sünni olan sultan Türkiyəsi tərkibinə daxil olmaq 
istəmirdilər. Belə bir şəraitdə Azərbaycanın şimal hissəsi Rusiya tərkibinə daxil 
oldu”. Müəllifin yazmasından belə çıxır ki, Şimali Azərbaycan əhalisinin hamısı 
şiyə təriqətinə mənsubdur və guya bu əhali öz ərazisini Rusiya ilə birləşməyə 
könüllü olaraq tərəfdar çıxmışlar. 
Məlumdur ki, Türkiyəyə münasibətdə İ.Stalin I Pyotrun siyasətini davam 
etdirmişdir  və bu siyasət 70 illik Sovet siyasətində davam etdi. Xarici ölkələrdən 
ermənilərin Ermənistana gətirilməsi haqqında Stalinin 1948-ci ildə imzaladığı 
qərar da bu siyasətin davamı idi.  
Rusların Qara dəniz körfəzlərinin zəbt etmək məqsədində Türkiyəyə 
düşmən olan ermənilərin Qafqazda daha güclü olması Rusiyaya lazım idi və bu 
siyasəti Mixail Qorbaçov daha kobud şəkildə davam etdirirdi. Buna görə də, o, 
119 
 
Ermənistandan 1988-ci ildə 200 min nəfər azərbaycanlının qovulmasına razılıq 
verdi. Halbuki, onlar öz qədim torpaqlarında yaşayırdılar.  
Ermənilərin azərbaycanlılara qarşı əbədi düşmənçiliyi bununla 
məhdudlaşmır. Nankor qonşumuz olan bu ermənilər milli sərvətlərimizi və 
xüsusilə də mənəvi sərvətlərimizi oğurlamaqda bizə sanki qənim kəsilmişlər: 
1960-cı ildə Ermənistanda “Ermənistan xalçaları” adlı kitab nəşr edilərək, 
dünyanın bir çox ölkələrinə göndərilmişdir. Halbuki, kitabda rəsm edilən bu 
xalçaların hamısı Qarabağ, Quba, Şəki, Gəncə və digər rayonlarımızda tarixən 
toxunmuş xalçaların nümunələridir.  
Sovet hakimiyyətinin bütün dövründə “Sarı gəlin” mahnısını və “Yallı” 
rəqsini ermənilər hər yerdə özününküləşdirərək ifa edirdilər və bu oğurluq indi də 
davam edir.  
Amerikada yaşayan erməni kinorejissoru R.Mamulyan 1936-cı ildə “Arşın 
mal alan”ı ekranlaşdıraraq, “erməni operettasının kraliçası” adlandırdı və bu 
oğurluq hələ də tamamilə ifşa edilməmişdir.  
Yazıçı-jurnalist Şəmistan Nəzirli 1991-ci ildə nəşr etdirdiyi “Azərbaycan 
generalları” kitabında yazır ki, prof. Satur Ağayan 1978-ci ildə nəşr etdirdiyi 
kitabında Rusiya ordusunda xidmət etmiş azərbaycanlı kapitan Mənsur ağa 
Vəkilovu “Martiros Vəkilov” (kitabın bir səhifəsində isə hətta Vəkilyan) kimi 
təqdim etmişdir. Borçalının Təkəli kəndindəki nüfuzlu Yadigarovlar nəslinə 
mənsub olan general və zabitlərimizi ermənilər “Ediqaryan”, gürcülər isə 
“Ediqaraşvili” kimi təbliğ ediblər
51
. 
Müstəqil dövlətimizdə qanunçuluğun keşiyində duran orqanlar və vəzifəli 
şəxslərimizin mədəni irsimizin oğurlanmağının qarşısını almağın yolları haqqında 
düşünmələrinin vaxtı çatmayıbmı? 
Və nəhayət, daha bir məsələ haqqında: müstəqil Azərbaycan dövləti üçün 
başqa dövlətlərin ərazisində vaxtilə dəfn edilmiş tarixi şəxsiyyətlərinin 
məzarlarının indi ölkəmizə gətirilməsi və belə şəxsiyyətlərimizin hamısının bir 
yerdə “Panteon” şəklində məzarlaşdırılması mühüm siyasi və tərbiyəvi əhəmiyyət 
kəsb edir. Hüseyn Cavidin məzarının Vətənimizə gətirilməsi Respublika prezidenti 
Heydər Əliyevin tarixi xidmətidir. Gec-tez Nəriman Nərimanovun, Məmməd Əmin 
Rəsulzadənin, Mirzə Fətəli Axundovun, Mirzə Şəfi Vazehin  və digər görkəmli 
şəxsiyyətlərimizin məzarlarının Vətəndə məskunlaşması  arzu edilən bir tədbirdir 
və görünür bu haqda münasib addımlar atılacaqdır.  
1994-cü ilin ortalarında atəşkəs barədə Bişkek protokolunun imzalanması 
ilə ondan əvvəlki 6 illik müharibə dövrünə sanki müvəqqəti də olsa son qoyuldu və 
Azərbaycanda milli ordu quruculuğu, dövlətçiliyi möhkəmləndirmək üçün şərait 
                                                          
51 Bax: Ş.Nəzirli, Azərbaycan generalları, B.1991, s.9-10. 
120 
 
yarandı. Digər tərəfdən cəbhələrdə bu nisbi sakitlik  erməni və rus missionerlərinə 
Azərbaycan xalqı içərisində “ümumi barış” ideyalarını təbliğ etmək üçün şərait 
yaratdı. Bu təbliğatın təsiri ilə  Azərbaycan xalqının müəyyən təbəqələri içərisində 
“əsas düşməni” kənarda axtarmaq əhvali-ruhiyyəsi özünə yer tapmağa başladı. 
Hətta keçmiş “erməni kirvələr” ilə əlaqələr yaratmağa meyl edənlər də tapıldı. 
Xəlvəti benzin alveri bu meylin konkret təzahürü deyilmi? Burada erməni 
şovinistlərinin əsas məqsədi azərbaycanlıların şüurundan “erməni təcavüzkarının 
düşmən surətini” silməkdən ibarətdir. Azərbaycan dövlətçiliyi üçün belə planların 
böyük təhlükə olması aydındır.  
Belə bir şəraitdə erməni faşist ideoloqları ümumdünya erməni strateji 
mərkəzlərinin göstərişi ilə Azərbaycanda zəbt etdikləri ərazilərdən qaçqın düşmüş 
ərazilərdən doğma torpaqlara qayıtmaq istəyini öldürmək istiqamətində hərtərəfli 
fəaliyyətə başladılar. Ən əvvəl “Qarabağ münaqişəsi”nin dinc yolla həll 
edilməsinin qeyri mümkünlüyü geniş təbliğ edilməyə başlandı (halbuki, Kosovada 
Albanların hüquqlarının NATO tərəfindən müdafiə edilməsi belə imkanın 
mümkünlüyünə əsasdır). Populist siyasətçilər isə yalnız müharibə yolunu təbliğ 
etməkdə davam edirlər.  
Azərbaycan xalqı içərisində birliyə mane olmaq istəyən rus və erməni 
missionerləri, respublikada yaşayan azsaylı xalqların (talış, tat, udin, ingiloy və s.) 
xristianlaşdırılması, hətta bəzi azərbaycanlılara maddi kömək edərək onların 
xristian kilsələrinə cəlb edilməsi istiqamətində fəaliyyəti genişləndirirlər. Əlbəttə, 
belə əhvali-ruhiyyənin Azərbaycan ordusuna xidmət edən gənclər üçün qorxusu 
daha çoxdur. 
 
Bəxtiyar Vahabzadə 
Azərbaycan Xalq şairi 
 
VETERANLAR MARġI 
 
Bir zamankı üzbəüz 
Durdu gecəylə-gündüz 
Faşist fəlakətinə 
Qalxan oldu köksümüz. 
 
Biz gənc ikən anladıq 
Xeyir nədir, şər nədir. 
Şərəfli ömrümüzün  
Kökü cəbhələrdədir. 
 
121 
 
Uzun illər dəzgaha 
Dəyişsək də səngəri 
Çınlar qulağımızda 
Hələ güllə səsləri. 
 
Bizi cavan saxlamış 
Eşqimiz, əqidəmiz.  
Yaşamışıq həmişə 
Əsgər ürəyilə biz. 
 
Versək də borcumuzu 
Bu müqəddəs Vətənə.  
Ona borclu bilirik 
Ömrümüzü biz yenə.  
 
 
Nəticə 
 
Gənclərimizin hərbi vətənpərvərlik 
tərbiyəsini gücləndirmək istiqamətində 
təkliflər 
 
Orduda xidmət etməyən gənc cəmiyyətdə hörmət qazana bilməz 
HEYDƏR ƏLİYEV 
 
XX əsrin son onilliyində dünyanın siyasi həyatında baş vermiş dəyişikliklər, 
ilk növbədə Sovetlər İttifaqının dağılması, öz təsirini az-çox bütün xalqların 
həyatında göstərmişdir. Yaranmış şəraitdən istifadə edərək, öz dövlət 
müstəqilliyini bərpa etmiş Azərbaycan xalqı üçün isə bu onillik ağrılı oldu. Burada 
əsas səbəb Rusiyanın imperiyapərəst dairələrinin Ermənistanın separatçı 
qüvvələrinə Azərbaycan ərazisinin 20%-ni zəbt etmək üçün kömək etməsidir. 
Digər tərəfdən tarixən Azərbaycan xalqının iki yerə parçalanmasının ikinci 
iştirakçısı olan İran hakim dairələri də son iki əsrdə həmişə Azərbaycan xalqına 
düşmənçilik mövqeyindən çıxış etmişdir və etməkdə davam edirlər. 
Azərbaycan ərazilərini zəbt etmək məqsədilə Ermənistanın faktiki olaraq 
1988-ci ildə başladığı hərbi əməliyyatlarda azğın düşmənlə mübarizədə çox 
itkilərimiz olmuşdur. 20 mindən artıq şəhid vermişik, 50 min nəfər şikəst olmuş və 
122 
 
itkin düşmüş, girov götürülmüşlərin sayı isə 4 mindən çoxdur, ərazilərimizin 20%-i 
erməni tapdağındadır. 
Belə bir uğursuzluq müharibə alovu görmüş İkinci dünya müharibəsi 
veteranlarını, Əfqanıstan döyüşləri iştirakçılarını, Qarabağ müharibəsi adlanan 
müharibənin döyüşçülərini çox narahat edir. Əlbəttə özlərinin yaşadıqları 
yurdlarından qovulmuş soydaşlarımızın dərdləri daha dözülməzdir. Şəhid ata-
analarının qəmli gözləri tez-tez yaşarır. İstər-istəməz belə suala cavab axtarırsan: 
necə oldu ki, bu qədər itki müqabilində ərazilərimizi əldə saxlaya bilmədik? 
Görünür əsas səbəb, döyüş qabiliyyətinə malik ordumuzun olmamasıdır. 
Halbuki, 1918-1920-ci illərdə Azərbaycan Xalq Cumhuriyyəti hökuməti qısa 
müddətdə nizamlı ordu hissələri yaratmışdı. 
1988-92-ci illərdə Azərbaycanda hakimiyyətdə olanlar və ilk növbədə iki 
prezident (Ayaz Mütəllibov və Əbülfəz Əliyev) belə bir ordunun yaradılmasının ən 
vacib vəzifə olduğunu başa düşmədilər. Ayaz Mütəllibovun prezidentliyi 
dövründə, 1991-ci ilin 5 sentyabrında Müdafiə Şurası yaradılmışdı, ordu 
yaradılması üçün orduda xidmətə çağırış isə üç ay sonra, 5 dekabrda elan edilmişdi 
və bu çağırış 25% yerinə yetirilmişdi. 
Milli ordu yaradılmasına belə biganəlikdə bəzi imkanlı valideynlərimiz də 
təqsirkardırlar: onlar öz övladlarının Azərbaycan Ordusunda xidmətdən 
yayınmasına cürbəcür saxta yollarla nail oldular. Bu yollardan biri bəzi gənc 
çağırışçıların 26 yaşına qədər ikinci ali məktəbdə oxudulması, hətta xarici ölkələrə 
təhsilə göndərilməsi olmuşdur. Belə hallar daha çox rəhbər vəzifələr tutan 
vətəndaşların övladları hesabına olurdu. Belə valideynlər unudurlar ki, vətəndaşlıq 
borcu vəzifə borcundan daha üstündür və buna vicdanla riayət etmək lazımdır. 
Prezident H.Əliyev milli ordumuzun yaradılmasına xüsusi diqqət 
yetirmişdir. 1997-ci ildə yazıçıların X qurultayında etdiyi çıxışında H.Əliyev 
demişdir: “Hər bir valideyn borcludur, övladını uşaqlıqdan düzgün tərbiyə etsin ki, 
o böyüyəndə öz vətəndaşlıq borcunu yerinə yetirməlidir, orduda xidmət etməlidir. 
Həmin fikri davam etdirərək Prezident xüsusi olaraq qeyd edir ki, “Azərbaycan 
silahlı qüvvələrində xidmət edən hər bir kəs cəmiyyətimizin ən hörmətli, ən 
mötəbər adamı olmalıdır”. Bu fikrini Heydər Əliyev 1998-ci ilin fevralında belə 
tamamlamışdır: “Orduda xidmət etməyən gənc, cəmiyyətdə hörmət qazana 
bilməz”. 
Bütün bu deyilənləri nəzərə alaraq, xüsusilə gənclər arasında milli qeyrət, 
vətənpərvərlik ruhunu gücləndirmək naminə aşağıdakı tədbirləri həyata keçirməyi 
məqsədə uyğun sayırıq. 
1) 1993-cü ilin ikinci yarısından başlayaraq  gənclərimizdə milli mənlik və 
vətənpərvərlik hissi xeyli güclənməkdədir. Azərbaycan əsgəri marşının  hətta 
məktəblilər və kiçik yaşlılar tərəfindən sevilə-sevilə oxunması buna parlaq 
123 
 
sübutdur və bu, qürur doğurur. Bu müsbət hala uyğun olaraq gənclərin Vətəni 
müdafiəyə hazırlıq işinə daha geniş cəlb edilməsi naminə yaxşı olar ki, hər ilin 1 
sentyabrında bütün məktəblərdə ilk dərslər “Vətənpərvərlik və milli şərəf” 
mövzusuna həsr olunsun. Bu tədbirdə müharibə veteranları böyük məmnuniyyətlə 
iştirak edərlər. 
2) Dağlıq Qarabağ münaqişəsinin əvvəlində erməni müəlliflərinin həyasız 
iddialarına qarşı bir neçə kitabça yazıldı və görünür hesab edildi ki, düşmən 
təbliğatına kifayət qədər cavab verildi. Halbuki, heç bir elmi əsas olmadan, 
ermənilər tərəfindən dünya ictimaiyyəti içərisində Azərbaycana qarşı düşmənçilik 
fikirlərinin geniş təbliği davam edir. Buradan aydındır ki, erməni şovinistlərinin 
heç bir əsas olmayan həyasız tələblərinə və təbliğatına qarşı faktiki sənəd və 
dəlillərlə arasıkəsilmədən yazılı cavab verməliyik. Belə ədəbiyyatı bir neçə xarici 
dildə nəşr etdirərək dünya ictimaiyyətinə çatdırmaq lazımdır. 
3) Azərbaycanda hərbi quruculuq işində qardaş Türkiyə xalqının çoxəsrlik 
təcrübəsini öyrənmək və ondan bəhrələnmək məqsədəuyğundur. Türkiyə ordusu, 
onun hər bir əsgəri Vətən uğrunda döyüşlərinə görə tarixən şöhrət qazanmışdır. 
Türkiyədə orduda xidmət böyük şərəf hesab edilir və bu xidmətə yararlı bütün 
vətəndaşlar böyük sevinc hissi ilə əsgəri mükəlləfiyyəti yerinə yetirirlər. Türkiyədə 
valideynlər hesab edirlər ki, ailədən sonra gənclərin həqiqi vətəndaş kimi 
yetişməsini iki məbədə tapşırmaq olar: məktəb və ordu. 
4) Birləşmiş Millətlər Təşkilatı Konfransının 1998-ci il iyulun əvvəlində 
təsis etdiyi Daimi Beynəlxalq Ədalət Məhkəməsi bu yaxınlarda öz işinə 
başlayacaqdır: həmin məhkəmə birinci növbədə soyqırım və bu silsilədən olan 
beynəlxalq cinayətlərə baxacaqdır. Mərkəzi Praqada yerləşən bu təşkilat öz əməli 
işinə 2000-ci ildən başlayacaqdır. Xalqımıza qarşı əvvəllər və son on ildə 
törədilmiş erməni soyqırımlarının geniş sənədləşdirilməsi işinə indidən başlamaq 
və göstərilən Beynəlxalq Məhkəməyə müraciət etmək ən vacib vəzifələrimizdən 
biri olmalıdır. 
Bu tədbirin vacibliyini sübut edən bircə fakta diqqət edək: Azərbaycan 
Prezidenti Heydər Əliyev 1998-ci ildə azərbaycanlıların soyqırımı və köçürülməsi 
haqqında iki fərman imzaladıqdan az sonra Ermənistan mətbuatı və ictimaiyyəti 
dünyaya səpələnmiş erməni diasporu vasitəsilə fərmanlara qarşı hücuma keçdi. 
Belə həyasızlıq erməni şovinistlərinin adət etdikləri köhnə taktikanın davamıdır. 
Buna cavab daimi olmalıdır. 
Qərbin görkəmli tədqiqatçıları Stenford və Ezzel Kural Şoular, Çastin və 
Karolina Makkartilər (ABŞ), Jorj de Molevil (Fransa), Bernard Devis (İngiltərə) 
əsaslı dəlillərlə bu nəticəyə gəlmişlər ki, 1915-ci ildə erməni soyqırımı olmamışdır. 
Əksinə, 1915-ci ilin əvvəlində Rusiya qoşunları Şərqi Anadoluya hücum etdiyi 
dövrdə erməni könüllü dəstələri də türklərə qarşı hərbi əməliyyatlara başlamışlar. 
124 
 
Ümumiyyətlə həmin  hərbi əməliyyatlarda 2 milyona qədər türk və 200 min erməni 
həlak olmuşdur. Buradan aydındır ki, ermənilərə qarşı türklər tərəfindən soyqırım 
edilməsi haqqında daşnak iddialarının heç bir əsası yoxdur və 1915-ci ildən sonrakı 
84 ildə bu iddia heç bir Beynəlxalq təşkilat tərəfindən qəbul edilməmişdir. Hətta 
ABŞ-ın Ermənistandakı səfiri Maykl Lemmo 1999-cu ilin aprelində demişdir; 
ermənilərin “1915-ci ildə bizə qarşı genosid olmuşdur” demələri  və bunu hüquqi 
şəkildə qəbul etdirmək cəhdləri “icra edilməyən duaya amin deməyə” oxşayır. 
Jorj de Molevil ermənilərin arasıkəsilmədən hay-küylə qaldırdıqları 1915-ci 
il erməni soyqırımı məsələsini nəzərdə tutaraq yazır ki, “Avropa üçün gələcəkdə 
çox ağır nəticələrə səbəb ola biləcək erməni təbliğatının özbaşınaçılığını 
dayandırmaq üçün bütün sağlam fikirli adamların reaksiyası vacibdir”. Müəllif 
eləcə də, xüsusi olaraq qeyd edir ki, erməni təbliğat maşınında bolşeviklərin üç 
metodundan istifadə edilir: 1) tarixi təzədən yazmaq cəhdi, 2) təqib olunan rəqibi 
günahlandırmaq, 3) düşmənin guya gizli sui-qəsdə hazırlaşması haqqında hay-küy 
salmaq.  
Ermənistanın daşnak və digər şovinist qüvvələri Azərbaycanın ərazilərinin 
20% zəbt etməkdə özlərinə bəraət qazandırmaq istiqamətində indi geniş təbliğat 
aparırlar. “Armyanskiy vestnik” jurnalının 1998-ci ildə buraxılmış 2-ci sayında bu 
mövzuya aid çap olunmuş dörd məqalədən birinin müəllifi Ruben Zərgəryanın 
məqaləsi belə adlanır: “Azərbaycanın insanlığa qarşı törətdiyi hərbi cinayətlərinə 
görə tribunalın keçirilməsi zəruriliyi”. Ermənilərin bu dərəcədə mütəşəkkil həyasız 
hay-küyünün qarşısında bizim haqq işimizin dünya miqyasında təbliğinin çox 
zəifliyinə heç bir bəraət yoxdur. Gec də olsa hərəkətə gəlməyin vaxtı çoxdan 
çatmışdır və bunu mütləq etmək lazımdır.  
Azərbaycan Respublikasının Prezidentinin “Vətən müdafiəçilərinin 
xatirəsini əbədiləşdirmək haqqında” 1997-ci il 23 dekabr tarixli fərmanı bu sahədə 
görüləcək işlərin fəaliyyət proqramıdır.  
1905-ci ildə və 1918-ci ilin martında, 1920-ci ilin yazından sonrakı 
dövrlərdə erməni terrorizminin qurbanlarının məzarlarının yerlərini müəyyən 
etmək, bu yerlərdə xatirə abidələrinin ucaldılması hər bir namuslu azərbaycanlının 
Vətəni və xalqı qarşısında şərəfli borcu səviyyəsində icra edilməlidir. Belə 
abidələrin olması tarixi hadisələrə aid qaldırılacaq tələblərin kəsərliliyinə böyük 
kömək edər.  
5) İndiki və gələcək nəsillərimizdə hərbçi xidmətinə sevgi meylini 
gücləndirmək,əhalidə hərbi vətənpərvərlik ruhunu yüksəltmək üçün “Azərbaycan 
generalları” adlı muzeyin yaradılması vaxtı çatmış tədbirdir.  
6) Müstəqil Azərbaycan dövləti Milli Ordusunu Vətəni müdafiə etməyə 
qadir səviyyədə yaradarkən ikinci dünya müharibəsi illərində faşizmə qarşı 
mübarizəni böyük qələbə ilə qurtarmış Azərbaycanlı veteranlarının döyüş yolunun 
125 
 
qiymətləndirilməsi işinin təşkilinə xüsusi diqqət və qayğı ilə yanaşır. Azərbaycan 
Respublikası Prezidenti H.Ə.Əliyevin 1994-cü il 28 iyununda qəbul etdiyi 
“Veteranlar haqqında qanun”da deyilir: “Dövlət orqanları Veteran təşkilatlarına  öz 
hüquq və vəzifələrini həyata keçirməkdə hərtərəfli kömək göstərməlidirlər”. 
İkinci dünya müharibəsi illərində həlak olmuş 300 min nəfərdən çox 
azərbaycanlı döyüşçülərinin xatirəsini əbədiləşdirmək üçün xalqımızın müqəddəs 
and yeri olan Dağüstü Parkda, Həzi Aslanovun məzarına yaxın yerdə “Naməlum 
əsgərin məzarı” xatirə ansamblının ucaldılmasına ehtiyac duyulur. 
7) Respublikanın şəhər və rayonlarının hamısında şəhid qəhrəmanların 
adlarının əbədiləşdirilməsi, xüsusilə onların təhsil aldıqları orta məktəblərə 
şəhidlərin adının verilməsi məktəbli gənclərə xüsusi təsir bağışlayır və bu işi 
gücləndirmək lazımdır.  
8) 1941-45-ci illər müharibəsində həlak olmuş azərbaycanlı döyüşçülər 
haqqında Xatirə Kitabının nəşrinin başlanması tədqirəlayiqdir: bununla yanaşı 
Qarabağ uğrunda döyüşlərdə şəhidlik zirvəsinə yüksəlmiş gənclərimiz haqqında 
bütün rayonlar üzrə geniş məzmunlu xatirə kitablarının nəşrinə nail olmaq 
lazımdır. 
9) Respublikanın orta məktəblərində hərbi hazırlıq dərslərinin yüksək 
keyfiyyətdə aparılması üçün bu fənnləri tədris edən müəllimlərin hazırlanmasına 
xüsusi qayğı lazımdır. 
10) Dünyanın əksər ölkələrində ali qanunvericilik və dövlət orqanlarında 
veteranlarla iş üzrə müəyyən qurumlar mövcuddur. Məsələn, Rusiya Federasiyası 
Duması tərkibində veteranlarla iş üzrə komitə yaradılmışdır. ABŞ-ın İcra 
Aparatında olan 14 departamentdən biri “Veteranlara aid işlər departamenti” 
adlanır. Bu ölkənin senatında və Nümayəndələr palatasında da Veteranlar 
Komissiyası (komitəsi) vardır. Azərbaycan Respublikasının Milli Məclisində 
Veteranlarla iş üzrə ayrıca komissiya yaradılması məqsədəuyğundur.  
11) Gənc nəslin hərbi-vətənpərvərlik ruhunda tərbiyəsində uzun müddət fəal 
işləyən veteran-müəllimlərin, fəal müharibə veteranlarının əməyini 
qiymətləndirmək üçün Respublika Veteranlar Şurası xəttilə “Fəxri veteran” adı 
təsis edilməsi məqsədəuyğundur. Qeyd edək ki, belə adın verilməsi Rusiyanın bəzi 
muxtar respulikalarında həyata keçirilmişdir və müsbət nəticə verir.  
126 
 
MÜNDƏRĠCAT 
 
Oxucuya müraciət  
Hərbi sərkərdəlik tariximizə ötəri nəzər (giriş əvəzi) 
I fəsil. Ġkinci dünya müharibəsinin baĢlanması  
§ 1. Müharibənin mərhələləri 
§ 2. Sovet–Finlandiya müharibəsi 
II fəsil. Böyük Vətən müharibəsi II dünya müharibəsinin əsas və ən 
ağır mərhələsidir. 
§ 1. Böyük Vətən müharibəsinin ilk dövrünün ağır döyüşləri 
Moskva altında döyüşlər 
Stalinqradın müdafiəsində azərbaycanlı döyüşçülərin geniş iştirakı 
§ 2. Qafqaz uğrunda döyüşlərin başlanması və Azərbaycanda milli 
diviziyaların təşkil edilməsi 
§ 3. Milli diviziyaların döyüş yolu 
§ 4. Qafqaz uğrunda döyüşlər – Böyük Vətən müharibəsində qələbənin ən 
mühüm mərhələlərindən biridir.  
§ 5. Azərbaycan xalqının faşizm üzərində qələbədə böyük xidməti 
§ 6. Müharibənin sonrakı mərhələlərində Azərbaycanlı zabit və əsgərlərin 
döyüş rəşadəti 
§ 7. Azərbaycanlı döyüşçülərin faşizmə qarşı partizan və müqavimət 
hərəkatlarında iştirakı 
§ 8. Böyük Vətən müharibəsi illərində “Sovet İttifaqı Qəhrəmanı” və 
“Şöhrət” ordeninin üç dərəcəsi ilə təltif edilmiş azərbaycanlılar. 
III fəsil. Ġkinci dünya müharibəsinin yekunları. Faktlar və düĢüncələr. 
§ 1. II dünya müharibəsinin son mərhələsi. Uzaq Şərqdə müharibə alovunun 
söndürülməsi 
§ 2. Müharibə illərində əsir düşmüş vətəndaşlarımız haqqında (faktlar və 
düşüncələr)  
IV fəsil. Müharibə veteranları hərəkatının təĢkilatlanması və gənclərin 
hərbi vətənpərvərlik tərbiyəsində veteranların rolu 
§ 1. Müharibə veteranları hərəkatının təşkilatlanması  
§ 2. Hərbi vətənpərvərlik tərbiyəsinin məzmunu və əsas istiqamətləri 
§ 3. Gənc nəslin hərbi vətənpərvərlik ruhunda tərbiyəsində veteranların rolu 
§ 4. Milli və hərbi vətənpərvərlik ruhunda tərbiyənin vəhdəti haqqında  
Veteranlar marşı 
Nəticə Gənclərin hərbi-vətənpərvərlik tərbiyəsini gücləndirmək 
istiqamətində təkliflər 
127 
 
ĠSMAYILOV ĠSRAFĠL ZAKĠR OĞLU 
 
AZƏRBAYCANLILARIN II DÜNYA MÜHARĠBƏSĠNDƏ ĠġTĠRAKI 
 
 
 
I.Z.ISMAILOV 
 
TAKING PART THE AZERBAIJAN PEOPLE IN THE WORLD 
WAR II 
 
 
 
ИСМАЙЛОВ ИСРАФИЛ ЗАКИР ОГЛЫ 
 
УЧАСТИЕ АЗЕРБАЙДЖАНЦЕВ ВО ВТОРОЙ МИРОВОЙ 
ВОЙНЕ 
128 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Yığılmağa verilmişdir 2.07.99. 
Çapa imzalanmışdır 5.08.99. 
Formatı 60x84, mətbəə kağızı № 2. 
Şərti çap vərəqi 12,5. Uçot nəşr vərəqi 12,5. 
Tirajı 500, sifariş № 180. 
Qiyməti müqavilə ilə 
Qızıl Şərq mətbəəsi 
 
 
